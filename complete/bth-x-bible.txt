# language_name:        Biatah
# closest ISO 639-3:    bth
# ISO_15924:            Latn
# year_short:           
# year_long:            
# vernacular_title:     Simanya Bauh
# english_title:        The Bible in Biatah
# URL:                  https://www.bible.com/de/bible/18/gen.1.tbv
# copyright_short:      © Bible Society of Malaysia
# copyright_long:       
# notes:                 There are both suffixes "-i" and "-I" and it is unclear whether this is really a difference. Often both forms exist, so it might be a typographic error. It has not been corrected though.
40001001	Ati inŭh susud taris tayung-babuk Jesus Kristus , sesang David , adi sesang Abraham .
40001002	So Abraham ndŭg Raja David , taris tayung-babuk agi simuti : Abraham , Isaac , Jacob , Judah ka bara jurud-i ; Perez ngga Zerah ( sindŭ ngara inŭh Tamar ) , Hezron , Ram , Amminadab , Nahshon , Salmon , Boaz ( sindŭ-i inŭh Rahab ) , Obed ( sindŭ-i inŭh Ruth ) , Jesse , ka Raja David .
40001003	
40001004	
40001005	
40001006	So David ndŭg andu adi ngga daya Israel dog taran ka Babylon , taris tayung-babuk agi simuti : David , Solomon ( sindŭ-i inŭh sianŭ adi ko dawŭ-i jadi sawŭn Uriah ) , Rehoboam , Abijah , Asa , Jehoshaphat , Jehoram , Uzziah , Jotham , Ahaz , Hezekiah , Manasseh , Amon , Josiah , ka Jehoiachin ngga bara jurud-i .
40001007	
40001008	
40001009	
40001010	
40001011	
40001012	So andu ripas daya Israel dog taran ka Babylon ndŭg andu pinyibranak Jesus , taris tayung-babuk agi simuti : Jehoiachin , Shealtiel , Zerubbabel , Abiud , Eliakim , Azor , Zadok , Achim , Eliud , Eleazar , Matthan , Jacob , ka Joseph adi banŭh Mary adi sindŭ Jesus adi dog kadŭn Kristus .
40001013	
40001014	
40001015	
40001016	
40001017	Jadi meh , agi simŭng-pat turap so jaman Abraham ndŭg jaman David , ka simŭng-pat turap so jaman David ndŭg andu adi ngga daya Israel dog taran ka Babylon , ka simŭng-pat turap so andu anŭ ndŭg andu pinyibranak Kristus .
40001018	Simuti inŭh dundan pinyibranak Jesus Kristus . Sindŭ-I Mary bitunang ngga Joseph , pak diŭ so ngara jadi banŭh sawŭn , ayŭh dapŭd adŭp-i bite so kuasa Roh Kudus .
40001019	Joseph inŭh daya adi tagap darŭm ukum-adat , pak ayŭh dŭh an nggen mangŭh di Mary di sirung jawin daya bagŭ ; jadi ayŭh bisatur an pakai aran adi bisukan bada sawan ngara dŭh jadi .
40001020	Atan ayŭh bipikir pasar kayuh anŭ , malaikat Tuhan nandŭng di ayŭh darŭm pŭmŭh ka nang , “ Joseph , kuu adi sesang David , dŭhnyah taru tambit Mary ndu sawŭn mu . Amai so kuasa Roh Kudus inŭh ayŭh bite .
40001021	Ayŭh re biranak ndi anak dari , ka kuu re kadŭn Ayŭh Jesus , sabab Ayŭh inŭh adi re nyiramat daya-I so dosa ngara . ”
40001022	Ka kayuh anŭ jadi simŭnŭ siŭn pinganang Tuhan so baba nabi jadi bitŭtŭk ,
40001023	“ Ndi naan dayung tibŭn re bite ka biranak ndi anak dari , ka Ayŭh re dog kadŭn Immanuel ” ( rati-i , “ Tapa agi ngga ata ” ) .
40001024	Jadi kan Joseph burah , ayŭh tambit Mary ndu sawŭn , nimun adi ko malaikat Tuhan kidaan di ayŭh .
40001025	Pak ayŭh dŭh nyibŭŭs ngga ayŭh ndŭg ka ayŭh mbŭh biranak anak dari-i . Ka Joseph kadŭn Ayŭh Jesus .
40002001	Jesus dog biranak di kupo Bethlehem di Judea , di jaman raja Herod . Komŭnŭ , agi kada daya adi birajar pasar bitang mandŭg so Timor ka Jerusalem ,
40002002	ka siken , “ Diki sipira anŭ dog biranak adi re jadi raja daya Jahudi ? Kieh agi kiris bitang-I tatŭng di timor , ka kieh meh mbŭh mandŭg an nyambah Ayŭh . ”
40002003	Kan Raja Herod dingah kayuh anŭ , ayŭh mbŭh raru susah , ka simŭnŭ gŭh barang naan daya bŭkŭn di Jerusalem .
40002004	Ayŭh bagan bada tikuruk sopŭrŭg pingubak imam ka gurū gurū Ukum-adat Jahudi ka siken , “ Diki Raja adi Tapa ko bijanji an pait re dog biranak ? ”
40002005	“ Di kupo Bethlehem di Judea , ” ngara nam . “ Amai anŭ inŭh kayuh adi nabi ko nuris : kuu ngaŭn dŭh siabo sŭ dupan sopŭrŭg kupo bās di Judah ; amai so kuu re mandŭg ndi naan pinguru adi re nyiruton daya Ku Israel . ’ ”
40002006	‘ Bethlehem di tarun tana Judah , kuu ngaŭn dŭh siabo sŭ dupan sopŭrŭg kupo bās di Judah ; amai so kuu re mandŭg ndi naan pinguru adi re nyiruton daya Ku Israel . ’ ”
40002007	Jadi Herod bagan bara pinami anŭ adi so Timor bada bidapŭd ngga adŭp-i darŭm bisukan , ka natu ngga ngara sinde bitang anŭ tatŭng .
40002008	Komŭnŭ ayŭh pait ngara ka Bethlehem ngga pinganang sakati : “ Panu di nakit jiroh Anak anŭ ; ka kan angān dapŭd Ayŭh , kidaan di aku , isa aku bisa gŭh di sua nyambah Ayŭh . ”
40002009	Ka ngara sawŭ di , ka di aran ngara kiris bitang anŭ adi ngara ko kiris di Timor . Kan ngara kiris-i , munki masam graŭh buang gaŭn ginanyŭn-i ngara ! Bitang anŭ panu diŭ so ngara ndŭg ka-i mbŭh rŭŭ nyirungan tarun yŭn Anak anŭ .
40002010	
40002011	Ngara mŭrŭt ramin anŭ , ka kan ngara kiris Anak anŭ ngga sindŭ-I Mary , ngara sidikang ka nyambah Ayŭh . Ngara kisak pinganggen ka jugan mas , kimanyan , ngga myrrh ka Ayŭh .
40002012	Komŭnŭ ngara pari ka rais adŭp ngara kadŭg aran bŭkŭn , amai Tapa ko bakan ngara darŭm pŭmŭh da dŭh pari ka Herod .
40002013	Kan ngara mbŭh bu , malaikat Tuhan nandŭng darŭm pŭmŭh di Joseph ka nang , “ Herod re jiroh Anak anŭ , an siŭ Ayŭh . Ngapŭi makat meh , taban Anak anŭ ngga sindŭ-I bu ka Egypt , ka rŭŭ diginŭ ndŭg ka Aku bada kuu bu so nŭ . ”
40002014	Joseph makat , tambit Anak anŭ ngga sindŭ-I , ka bu singarŭm ka Egypt ,
40002015	di yŭn ngara rŭŭ ndŭg ka Herod mbŭh kabŭs . Ayŭh mbŭh simŭnŭ ngga bada bitŭtŭk kayuh adi Tuhan ko nang so baba nabi , “ Aku bagan Anak Ku da ruah so Egypt . ”
40002016	Kan Herod rada bara pinami so Timor kadong adŭp-i , ayŭh mbŭh raru baji . Ayŭh nggen ukum bada sopŭrŭg anak dari di Bethlehem samŭn di tarun tana maning anŭ adi mbŭh duwŭh sawa ngga adi mara dog siŭ . Ayŭh ndai simŭnŭ nanyam ka pinyidapŭd-i so bara pinami anŭ pasar jam adi ngga bitang anŭ tatŭng .
40002017	Simŭnŭ inŭh kayuh adi nabi Jeremiah ko nang jadi bitŭtŭk : sirŭŭn muās bana . Rachel sien nyibara bara anak-i ; abah-i dog nyaduh , amai bara anak-i mbŭh mating . ”
40002018	“ Agi dog dingah di Ramah , sirŭŭn muās bana . Rachel sien nyibara bara anak-i ; abah-i dog nyaduh , amai bara anak-i mbŭh mating . ”
40002019	Kan Herod mbŭh kabŭs , malaikat Tuhan nandŭng darŭm pŭmŭh di Joseph di Egypt
40002020	ka nang , “ Makat , tambit Anak anŭ samŭn sindŭ-I , ka pari ka tarun tana Israel , sabab ngara adi ko suba an siŭ Anak anŭ mbŭh abo kabŭs . ”
40002021	Jadi Joseph makat , taban Anak anŭ ngga sindŭ-I , ka pari ka Israel .
40002022	Pak kan Joseph dingah Archelaus mbŭh gati sama-i Herod jadi raja di Judea , ayŭh taru di kamanŭ . Ayŭh trima bagŭ pinganang darŭm pŭmŭh , jadi ayŭh di ka utung rais Galilee
40002023	ka piramin di kupo dŭn Nazareth . Ka sawŭ kayuh adi nabi nabi ko nang mbŭh jadi bitŭtŭk : “ Ayŭh re dog kadŭn daya Nazareth . ”
40003001	Di tika anŭ John Pembaptisa di ka tarun tana-pajam Judea ka piguru ngajar .
40003002	“ Dŭh tia bidosa pak marik pimudip ngan pari ka Tapa , ” ayŭh nang , “ sabab dŭm dŭh tui Tapa re mritah ! ”
40003003	John inŭh sianŭ adi nabi Isaiah nang kan ayŭh minyu nang , “ Agi daya nyirais di tarun tana-pajam , ‘ Sidia aran yŭn Tuhan ; bada tŭnggŭn aran yŭn-I panu ! ’ ”
40003004	Piraka John dog ndai so buruh onta ; ayŭh pakai bŭŭng kupong dog ndai so anyit , ka pinguman-i kadis ngga ju banyis tarun .
40003005	Daya mandŭg tudu ayŭh so Jerusalem , so ndi tarun tarun tana darŭm utung rais Judea , ka so ndi abong tarun tana maning Yang Jordan .
40003006	Ngara ngaku dosa ngara , ka ayŭh baptisa ngara di Yang Jordan .
40003007	Kan John kiris bagŭ daya Pharisee ka daya Sadducee mandŭg ka yŭn-i an kambat baptisa , ayŭh nang di ngara , “ Angān jippŭh , asi kidaan di angān nang angān bisa bu mangān ukum adi Tapa re pait ?
40003008	Ndai pingandai adi kiren adŭp ngan mbŭh dŭh tia bidosa adi kiren angān mbŭh marik pimudip ngan pari ka Tapa .
40003009	Ka dŭhnyah pikir , ngga pinganang ngan adi nang Abraham babuk ngan , angān tungang bu mangān ukum . Aku kidaan di angān , Tapa bisa , so batuh ati ndai sesang yŭn Abraham !
40003010	Kapak mbŭh dog sidia ngga tabŭng tŭngŭn kayuh di uat-i ; barang tŭngŭn kayuh adi dŭh buān buwa adi kana re dog tabŭng ka dog taran ka darŭm apui .
40003011	Aku baptisa angān ngga piin ngga kiren angān mbŭh dŭh tia bidosa , pak sianŭ adi mandŭg sundis so aku re baptisa angān ngga Roh Kudus ka apui . Ayŭh agi bās dŭ so aku ; ka aku dŭh sadang kana re sirabi ka tukang taban kasut-I .
40003012	Ayŭh biyŭn tapan di tangan-I ngga napan ka nyidŭrŭ gandom so aping . Ayŭh re nguruk gandom adi bisig ka darŭm panggau , pak aping Ayŭh re badang di apui adi dŭh bisa pura . ”
40003013	Di tika anŭ Jesus mandŭg so Galilee ka tudu John di Yang Jordan , an kambat baptisa so ayŭh .
40003014	Pak John suba bada Ayŭh nukar pikir-I . “ Aku patut kambat baptisa so Kaam , ” John nang , “ gŭt-i Kaam adi mandŭg tudu aku ! ”
40003015	Pak Jesus nam ayŭh , “ Awang adŭp-i simŭnŭ madin . Amai simŭnŭ inŭh ata bisa pijadi sopŭrŭg pinyiraan Tapa . ” Jadi John situju .
40003016	Kan-I ko dog baptisa , Ayŭh makat so piin . Rangit tikuka ka-I kiris Roh Kudus mūn mun manuk asang ka mbap di adŭp-I .
40003017	Komŭnŭ agi dog dingah sirŭŭn Tapa minyu , nang , “ Ati inŭh Anak nyirot Ku , di Ayŭh asŭng Ku munos . ”
40004001	Komŭnŭ Roh Kudus taban Jesus ka tarun tana-pajam yŭn dog suba Siarap .
40004002	Ripas pat puru andu pat puru ngarŭm dŭh man , Jesus sibŭrŭk .
40004003	Komŭnŭ Siarap mandŭg tudu Ayŭh ka nang , “ Kambŭi Kaam Anak Tapa , mritah batuh batuh ati da jadi ruti . ”
40004004	Pak Jesus nam , “ Surat-kudus nang , ‘ Manusia dŭh udip ngga ruti adŭ , pak biguna di barang bang piminyu adi ruah so baba Tapa . ’ ”
40004005	Komŭnŭ Siarap taban Jesus ka Jerusalem , Kupo kudus , na Ayŭh di tibung Ramin Tuhan ,
40004006	ka nang di Ayŭh , “ Kambŭi Kaam Anak Tapa , buan adŭp Mai , amai Surat-kudus agi nang : ‘ Tapa re mritah malaikat-I da kingat Kaam ; ngara re digŭng Kaam ngga tangan ngara , isa sirabi ka kaja Mai dŭh gŭh re kinaman dog batuh . ’ ”
40004007	Jesus nam , “ Pak Surat-kudus agi gŭh nang , ‘ Dŭhnyah suba Tuhan adi Tapa mu . ’ ”
40004008	Komŭnŭ Siarap taban Jesus ka ndi darŭd adi raru bigatung ka kiren di Ayŭh pritah pritah ong ngga sopŭrŭg sangŭn-i .
40004009	“ Sopŭrŭg ati aku an nggen di Kaam , ” Siarap nang , “ kambŭi Kaam sidikang ka nyambah aku . ”
40004010	Ka Jesus nam , “ Bu , Shetan ! Surat-kudus nang , ‘ Nyambah Tuhan adi Tapa mu ka bituan di Ayŭh adŭ ! ’ ”
40004011	Komŭnŭ Siarap bu tingge Jesus ; ka malaikat malaikat mandŭg di turung Ayŭh .
40004012	Kan Jesus dingah John mbŭh dog jer , Ayŭh bu ka Galilee .
40004013	Ayŭh dŭh rŭŭ di Nazareth , pak matak di rŭŭ di Capernaum , kupo di bŭngŭn Danu Galilee , di tarun tana Zebulun ka Naphtali .
40004014	Kayuh ati jadi ngga bada bitŭtŭk kayuh adi nabi Isaiah ko nang , di aran nuju rawŭt , di pah mandi Yang Jordan , Galilee , tarun tana daya adi dŭh bangsa Jahudi ! re kiris jawa bās . Di ngara adi udip di rais adi dog kinarŭm pinyikabŭs
40004015	“ Tana Zebulun ngga tana Naphtali , di aran nuju rawŭt , di pah mandi Yang Jordan , Galilee , tarun tana daya adi dŭh bangsa Jahudi !
40004016	Daya adi udip darŭm karŭm re kiris jawa bās . Di ngara adi udip di rais adi dog kinarŭm pinyikabŭs jawa anŭ re nyekar . ”
40004017	So nganŭ Jesus piguru nyuse ajar-I : “ Dŭh tia bidosa pak marik pimudip ngan pari ka Tapa , sabab dŭm dŭh tui Tapa re mritah ! ”
40004018	Darŭm Jesus panu kadŭg bŭngŭn Danu Galilee , Ayŭh kiris duwŭh naan bijurud adi pinakap iken , Simon ( adi dog kadŭn Peter ) ngga jurud-i Andrew , nakap iken ngga jaring di danu .
40004019	Jesus nang di ngara , “ Ja tunda Aku , Aku re ngajar angān nakap manusia . ”
40004020	Jam anŭ gŭh ngara tingge jaring ka tunda Ayŭh .
40004021	Ayŭh panu dinge ka kiris adi bŭkŭn , duwŭh naan bijurud , James ngga John , anak Zebedee . Ngara aŭn darŭm arud ayō sama ngara Zebedee , sidia jaring . Jesus bagan ngara ,
40004022	ka jam anŭ gŭh ngara tingge arud samŭn sama ngara , ka tunda Ayŭh .
40004023	Jesus panu di ndi tarun tana Galilee , ngajar di ramin ramin simayang-Jahudi , nyuse Agah Kana pasar dŭm dŭh tui Tapa re mritah , ka pibua bagŭ daya adi naman barang masam andam ka udar .
40004024	Agah pasar Ayŭh kambang di ndi tarun tarun tana rais Syria , ndŭg ka daya taban ka yŭn-I sinadan adi birandam adi naman barang masam andam ngga pinyusah : daya adi dog mŭrŭt umot , adi nyisŭt , ka adi naman andam ruku . Jesus pibua sopŭrŭg ngara .
40004025	Bara bara daya bagŭ tunda Ayŭh so Galilee ka so Kupo-Simŭng , so Jerusalem , Judea , ka so tarun tana di pah mandi Yang Jordan .
40005001	Jesus kiris bara daya bagŭ anŭ ka maad sandah ka guru . Bara murid-I tikuruk maning Ayŭh ,
40005002	ka-I piguru ngajar ngara :
40005003	“ Sanang inŭh ngara adi puan adŭp-i biguna di Tapa ; ngara inŭh adi kinyam Pinyipritah Tapa !
40005004	Sanang inŭh ngara adi ngurid ; Tapa re nyaduh ngara !
40005005	Sanang inŭh ngara adi pirapat adŭp-i ; ngara re kambat kayuh adi Tapa ko bijanji an nggen !
40005006	Sanang inŭh ngara adi gruwŭn adŭp-i ndai pinyiraan Tapa ; Tapa re pimunos ngara ngga sipuno-i !
40005007	Sanang inŭh ngara adi masi di daya ; Tapa re masi di ngara !
40005008	Sanang inŭh ngara adi bisig di atin-i ; ngara re kiris Tapa !
40005009	Sanang inŭh ngara adi taban damai di dupan daya ; Tapa re kadŭn ngara bara anak-I !
40005010	Sanang inŭh ngara adi dog kisiis sabab ngara ndai pinyiraan Tapa ; ngara inŭh adi kinyam Pinyipritah Tapa . D
40005011	“ Sanang inŭh angān kan daya pimangŭh angān , kisiis angān ka napŭ angān sabab angān pinunda Ku .
40005012	Sanang ka gaŭn meh angān , amai upah bās agi kajŭn angān di shorga . Simŭnŭ inŭh nabi nabi adi diŭ so angān dog kisiis .
40005013	“ Angān mbŭh keya ka garo yŭn sopŭrŭg manusia . Pak kambŭi garo mbŭh dŭh tia pide , mating aran re bada-i pide dinge . Ayŭh mbŭh dŭh tia biguna , ayŭh dog taran ka dog digang .
40005014	“ Angān mbŭh keya ka sekar jawa yŭn ndi ong ong . Kupo adi dog pijog di tunduh sandah dŭh bisa dog sukan .
40005015	Mating daya tung prita ka na-i di ribo sambong ; na-i di tunduh rika prita kidŭ-i , di yŭn-i nggen jawa di barang naan daya di ramin .
40005016	Simŭnŭ gŭh jawa ngan dŭh siŭn dŭh nyirinyak di sirung jawin daya , isa ngara kiris kraja kana ngan ka muji Sama ngan di shorga .
40005017	“ Dŭhnyah angān pikir Aku mandŭg an taran Ukum-adat Moses ka ajar bara nabi . Aku dŭh mandŭg an taran-i , pak an bada ajar ngara jadi bitŭtŭk .
40005018	Ingat nŭh , siragi rangit ngga ong babŭ agi , ndi titik puan kah ndi batŭh turis adi siabo siit di Ukum-adat dŭh re dog taran sibayuh pimungan sopŭrŭg kayuh .
40005019	Jadi meh , asi asi adi nyibireu sirabi ka Pinyipesan adi siabo kurang biguna ka ngajar daya bŭkŭn da ndai simŭnŭ , re jadi siabo kurang biguna di dupan ngara adi kinyam Pinyipritah Tapa . Pak ngara adi sita Ukum-adat ka ngajar daya bŭkŭn da ndai simŭnŭ , re jadi bās di dupan ngara adi kinyam Pinyipritah Tapa . D
40005020	Aku kidaan di angān meh garang , nang angān re tungang kinyam Pinyipritah Tapa adŭ-i kambŭi angān rabis tŭtŭd so bara gurū Ukum-adat Jahudi ka bara daya Pharisee darŭm angān ndai pinyiraan Tapa .
40005021	“ Angān agi dingah daya jah dog kidaan , ‘ Dŭhnyah siŭ daya ; asi asi adi siŭ daya re dog bisara . ’
40005022	Pak madin Aku kidaan di angān : kambŭi angān baji di jurud ngan , angān re dog bisara ; kambŭi angān nang di jurud ngan ‘ Kuu dŭh biguna ! ’ angān re dog taban ka Kunsil , ka kambŭi angān nang jurud ngan sibudo adi dŭh biguna , angān re dog taran ka apui neraka .
40005023	Jadi kambŭi darŭm angān aŭn re jugan pinganggen ngan ka Tapa di mija-sambah ka diginŭ angān rada jurud ngan agi dŭh sanang asŭng-i di angān ,
40005024	tingge pinganggen ngan di jawin mija-sambah anŭ , ka pari jam anŭ ka bidamai ngga jurud ngan , ka ripas anŭ pari di jugan pinganggen ngan ka Tapa .
40005025	“ Kambŭi daya dawa angān ka taban angān ngga bisara , bidamai ngga ayŭh san tipuh ngan gibabŭ agi , sibayuh angān ndŭg yŭn bisara . Pasu angān mbŭh ndŭg nŭ , ayŭh re nyerah angān ka akim , adi re nggen angān ka polis , ka angān meh re mŭrŭt jer .
40005026	Diginŭ angān re rŭŭ , Aku kidaan di angān , ndŭg ka angān mbŭh kubo bayar ukum ngan .
40005027	“ Angān agi dingah dog nyabŭt , ‘ Dŭhnyah tanggah . ’
40005028	Pak madin Aku kidaan di angān : daya adi tirek dayung ka ripong di ayŭh mbŭh tanggah ngga ayŭh darŭm asŭng-i .
40005029	Jadi kambŭi batŭh tauh ngan bada angān bidosa , tuket-i ka taran ! Kana dŭ inŭh angān kambet so ndi pŭrŭng ganan ngan dog taran ka darŭm apui neraka .
40005030	Kambŭi tangan tauh ngan bada angān bidosa , kapŭg-i ka taran ! Kana dŭ inŭh angān kipang so ndi pŭrŭng ganan ngan di ka apui neraka .
40005031	“ Agi gŭh dog nyabŭt , ‘ Daya adi taran sawŭn-i dŭh siŭn dŭh an nggen di sawŭn-i surat sare . ’
40005032	Pak madin Aku kidaan : kambŭi daya taran sawŭn-i ngga tadŭ mun sabab-i pak dŭh sabab sawŭn-i tanggah , daya anŭ dapu tanggong di tanggah-i kambŭi ayŭh banan dinge ; ka sianŭ adi sawan ngga ayŭh mbŭh tanggah gŭh .
40005033	“ Angān ko gŭh dingah daya jah dog kidaan , ‘ Dŭhnyah kambŭt janji ngan , pak ndai anŭ adi angān ko bipayu ngga Tapa an ndai . ’
40005034	Pak madin Aku kidaan di angān : dŭhnyah bipayu kan angān ndai janji . Dŭhnyah bipayu pakai rangit , amai rangit inŭh takta Tapa ;
40005035	dŭh gŭh pakai ong , amai ong inŭh bangan kaja Tapa ; dŭh gŭh pakai Jerusalem , amai-i kupo Raja adi bās .
40005036	Dŭhnyah bipayu pakai ubak ngan , sabab angān dŭh bisa bada ndi sirah ubok ngan buda bait singŭt .
40005037	Nang ‘ Yŭh ’ bait ‘ Dŭh ’ , amai rabis so anŭ adi angān nang taŭn-i mandŭg so Siarap .
40005038	“ Angān mbŭh dingah pinganang sakati , ‘ Batŭh gati batŭh ; jipŭh gati jipŭh . ’
40005039	Pak madin Aku kidaan di angān : dŭhnyah maras dendam . Kambŭi daya napar angān di paŭp tura ka tauh , bada ayŭh napar gŭh angān di paŭp tura ka bait .
40005040	Ka kambŭi daya taban angān ngga bisara sitagar jipo ngan , tandah ayŭh tambit jipo-tabar ngan ani .
40005041	Ka kambŭi ndi naan soldadu adi mŭrŭt rais ngan takan angān da kabis barang-i ndi kilomita , kabis-i duwŭh kilomita .
40005042	Kan daya mite kayuh so angān , nggen-i di ayŭh ; kan daya an nginjam kayuh , bada ayŭh nginjam .
40005043	“ Angān mbŭh dingah agi dog nyabŭt , ‘ Rindu dingan ngan , tiru di pinganyu ngan . ’
40005044	Pak madin Aku kidaan di angān : rindu pinganyu ngan ka simayang yŭn ngara adi kisiis angān ,
40005045	isa angān bisa jadi bara anak Sama ngan adi di shorga . Amai Ayŭh adi bada batŭh andu nyekar di daya adi arap ngga daya adi kana , ka adi nggen ujen di ngara adi ndai kana ka di ngara adi ndai arap .
40005046	Re ngga mani Tapa ngupah angān kambŭi angān rindu daya adi rindu angān adŭ ? Adŭp daya pinsuke ndai gŭh simŭnŭ !
40005047	Ka kambŭi angān minyu di jerā ngan adŭ , ani bŭkŭn-i ? Daya adi dŭh puan Tapa pandai gŭh ndai simŭnŭ !
40005048	Angān dŭh siŭn dŭh an sukup kana , nimun Sama ngan di shorga agi sukup kana .
40006001	“ Ingat meh , dŭhnyah angān ndai kraja adat di sirung jawin daya bagŭ isa daya kiris pingandai ngan . Kambŭi angān ndai simŭnŭ , angān dŭh re kambat upah so Sama ngan adi di shorga .
40006002	“ Jadi kan angān nggen kayuh di daya adi sutok , dŭhnyah ndai-i ngga atin mirawa , nimun bara pingadong ndai urah-i di ramin simayang ka di aran passar . Ngara ndai simŭnŭ isa daya muji ngara . Puan meh , ngara mbŭh dog bayar ngga sipuno-i .
40006003	Pak kan angān turung daya adi sutok , ndai-i darŭm bisukan ndŭg ka adŭp jerā ngan dŭh gŭh puan .
40006004	Mun anŭ pingandai ngan mbŭh darŭm bisukan . Ka Sama ngan , adi kiris pingandai ngan darŭm bisukan , re ngupah angān .
40006005	“ Kan angān simayang , dŭhnyah mun daya adi pingadong ! Ngara suka mijog simayang di ramin simayang ka di sikuh tarun di aran passar , isa daya kiris ngara . Puan meh , ngara mbŭh dog bayar ngga sipuno-i .
40006006	Pak kan angān simayang , di ka birit ngan , tŭŭp tiban , ka bidua ka Sama ngan adi dŭh tatŭng . Ka Sama ngan , adi kiris pingandai ngan darŭm bisukan , re ngupah angān .
40006007	“ Kan angān simayang , dŭhnyah pakai bang bang piminyu adi dŭh biguna , mun daya di dŭh puan Tapa , adi pikir tapa-i an dingah amai dua-i ambu .
40006008	Dŭhnyah mun ngara . Sama ngan mbŭh puan ani adi angān raan sibayuh angān mite so Ayŭh .
40006009	Sakati inŭh angān patut bidua : ‘ Sama ami di shorga : Isa-i adŭn kudus Mai dog kibās .
40006010	Kaam inŭh adi raja ami . Isa-i Kaam mritah di ong , ka isa-i pinyiraan Mai jadi di ong nimun di shorga .
40006011	Nggen di kieh pinguman adi kieh biguna di andu ati .
40006012	Apun sarah ami ,
40006013	Dŭhnyah tandah kieh ramah darŭm pinyabah di tika kieh dog pisuba ,
40006014	“ Kambŭi angān apun daya adi ndai sarah di angān , Sama ngan di shorga re apun gŭh angān .
40006015	Pak kambŭi angān dŭh an apun daya , Sama ngan dŭh gŭh re apun sarah ngan .
40006016	“ Kan angān bipusa , dŭhnyah kiren raŭn ngan susah mun ngara adi pingadong . Ngara ndai adŭp-i mun adi sangsara isa daya puan ngara bipusa . Puan meh , ngara mbŭh dog bayar ngga sipuno-i .
40006017	Kan angān bipusa , kuas jawin ngan ka nyinod ubok ngan ,
40006018	isa daya dŭh puan angān bipusa , adŭ-i Sama ngan , adi dŭh tatŭng , puan . Ka Sama ngan , adi kiris pingandai ngan darŭm bisukan , re ngupah angān .
40006019	“ Dŭhnyah nugung buat-rata ngan di ong , di yŭn gŭgŭt ngga tagar bisa pirusak , ka pirupak bisa mirupak ka naku .
40006020	Pak , nugung buat-rata ngan di shorga , di yŭn gŭgŭt ka tagar dŭh bisa pirusak , ka pirupak dŭh bisa mirupak ka naku .
40006021	Amai atin ngan re siraru agi di yŭn buat-rata ngan .
40006022	“ Batŭh agi keya ka prita yŭn pŭrŭng . Kambŭi batŭh ngan kana , ndi pŭrŭng ganan ngan agi puno ngga jawa ;
40006023	pak kambŭi batŭh ngan dŭh kana , pŭrŭng ngan inŭh darŭm karŭm . Jadi kambŭi jawa adi darŭm ngan mbŭh karŭm , mbŭh karŭm pipet inŭh ayŭh .
40006024	“ Mating daya bisa jadi urun duwŭh naan tuan ; ayŭh re tiru di sianŭ ndi ka rindu di sianŭ ndi ; ayŭh re tŭtŭd ngga sianŭ ndi ka ngamun sianŭ ndi . Angān dŭh bisa bituan di Tapa buang bituan di duit .
40006025	“ Ati inŭh sabab Aku kidaan di angān : dŭhnyah susah pasar pinguman ka kayuh nok adi angān biguna ngga kudip adŭp ngan , puan kah piraka yŭn pŭrŭng ngan . Dŭh kah asŭng adi rabis biguna so pinguman ? Ka dŭh kah pŭrŭng adi rabis biguna so piraka ?
40006026	Tingga manuk : ngara dŭh nyipurun , ngatŭm ka ngisi panggau ; babŭ gŭh Sama ngan adi di shorga sita ngara ! Dŭh kah angān rabis brega so manuk ?
40006027	Tungang kah angān udip tui nisit so ka gapang pasar pimudip ?
40006028	“ Ka mani meh gapang pasar piraka ? Tingga munki masam bunga tarun udip : ngara dŭh nyiraja puan kah ndai piraka yŭn adŭp-i .
40006029	Pak Aku kidaan di angān , Raja Solomon ngga sopŭrŭg pinyikaya-i dŭh gŭh re biyŭn piraka-i adi brimun ramus ngga ndi so dudu bunga anŭ .
40006030	Adŭp Tapa inŭh adi sita kupai , kupai adi agi digiti andu ati ka mating sipagi , dog badang di apui . Dŭh kah Ayŭh rabis an sita angān ? Angān kurang sabah di Aku !
40006031	“ Jadi dŭhnyah meh susah : ‘ Ani re ku man ? Ani re ku nok ? Ani re ku pakai ? ’
40006032	Daya adi dŭh puan Tapa inŭh bipito pasar kayuh adi mun anŭ . Sama ngan adi di shorga puan angān biguna di sopŭrŭg kayuh anŭ .
40006033	Pak mbit bat di Pinyipritah Tapa ka ndai pinyiraan-I , ka Ayŭh re nggen di angān sopŭrŭg kayuh anŭ .
40006034	Jadi meh , dŭhnyah gapang pasar andu sipagi ; amai mbŭh sukup yŭn adŭp-i pinyusah di andu sipagi . Dŭhsah nambah pinyusah adi agi di barang andu .
40007001	“ Dŭhnyah nyarah daya , isa Tapa dŭh nyarah angān ,
40007002	amai Tapa re nyarah angān nanyam ka gaya angān nyarah daya , ka Ayŭh re pakai di angān atur adi angān pakai di daya .
40007003	Mani meh angān truti taŭn adi di batŭh dingan ngan ka dŭh rada apŭg kayuh di batŭh adŭp ngan ?
40007004	Simuki angān bisa nang di dingan ngan , ‘ Bah , bada aku kadi taŭn so batŭh mu , ’ darŭm adŭp ngan biyŭn apŭg kayuh di batŭh adŭp ngan ?
40007005	Angān pingadong ! Diŭ nŭŭh kadi apŭg kayuh so batŭh adŭp ngan , ka komŭnŭ ka angān tungang granan kiris ka kadi taŭn so batŭh dingan ngan .
40007006	“ Dŭhnyah nggen kayuh kudus di kasong , ndong kah te ayŭh nyangang adŭ angān . Dŭhnyah seu gomara ngan di ayo , ndong kah te ayŭh bidigang dieh .
40007007	“ Mite , ka angān re kambat ; jiroh , ka angān re dapŭd ; gutog , ka tiban re tikuka yŭn ngan .
40007008	Amai barang naan daya adi mite re kambat , ka tadŭ tadŭ daya adi jiroh re dapŭd , ka tiban re tikuka yŭn daya adi gutog .
40007009	An kah angān adi sama nggen di anak ngan batuh kan ayŭh mite ruti ?
40007010	Puan kah nggen jippŭh kan ayŭh mite iken ?
40007011	Angān adi arap , angān puan adŭp ngan nggen kayuh kana di anak ngan . Ka rabis-i Sama ngan adi di shorga , an nggen kayuh kana di ngara adi mite so Ayŭh !
40007012	“ Ndai yŭn daya kayuh adi angān raan daya ndai yŭn ngan : ati inŭh rati Ukum-adat Moses ka sopŭrŭg ajar bara nabi .
40007013	“ Mŭrŭt so tiban adi sapit , sabab tiban neraka agi bayah ka aran adi di kamanŭ agi sanang , ka mbŭh bagŭ daya kadŭg-i .
40007014	Pak tiban nuju udip adi sawŭ adi tan adu adu agi sapit ka aran adi di kamanŭ agi mbar , ka daya dŭh bagŭ dapŭd-i .
40007015	“ Jaga adŭp ngan so bara nabi kadong ; ngara mandŭg ka angān mun biri tura ka sapa , pak tura ka darŭm ngara mbŭh keya ka kasong tarun .
40007016	Angān puan ngara so kayuh adi ngara ndai . Tŭngŭn reja dŭh buān buwa anggor , ka bakos dŭh buān buwa ara .
40007017	Tŭngŭn kayuh adi kana buān buwa adi kana , pak tŭngŭn kayuh adi arap buān buwa adi arap .
40007018	Tŭngŭn kayuh adi kana dŭh bisa buān buwa adi arap , ka tŭngŭn kayuh adi arap dŭh bisa buān buwa adi kana .
40007019	Ka tadŭ tadŭ tŭngŭn kayuh adi dŭh buān buwa adi kana dog tabŭng ka dog taran ka darŭm apui .
40007020	Jadi meh , angān re puan nabi kadong so kayuh adi ngara ndai .
40007021	“ Dŭh sopŭrŭg daya adi bagan Aku ‘ Tuhan , Tuhan ’ re kinyam Pinyipritah Tapa , adŭ-i ngara adi ndai pinyiraan Sama Ku adi di shorga .
40007022	Di Andu Bisara , bagŭ daya re nang di Aku , ‘ Tuhan , Tuhan ! Ngga adŭn Mai kieh ko nyuse agah so Tapa , ngga adŭn Mai kieh pibu bagŭ umot ka ndai bagŭ pingandai-nginga ! ’
40007023	Nganŭ Aku re nang di ngara , ‘ Aku dŭh puan angān . Bu so Aku , angān daya adi ginaka ! ’
40007024	“ Jadi meh , barang naan daya adi dingah pinganang Ku ati ka tunda-i agi keya ka daya adi bijak adi pijog ramin-i di tunduh batuh .
40007025	Andu ujen , uba mandŭg , ka sabak ribut poh maka ramin anŭ . Pak-i dŭh tumbang , sabab-i dog pijog di tunduh batuh .
40007026	“ Pak barang naan daya adi dingah pinganang Ku ati ka dŭh tunda-i agi keya ka daya adi budo adi pijog ramin-i di tunduh sumat .
40007027	Andu ujen , uba mandŭg , sabak ribut poh maka ramin anŭ , ka-i tumbang . Ka birasa inŭh pinyitumbang-i ! ”
40007028	Kan Jesus muko nang sopŭrŭg kayuh anŭ , bara daya bagŭ mbŭh inga inga di gaya-I ngajar .
40007029	Ayŭh dŭh mun bara gurū Ukum-adat Jahudi ; Ayŭh ngajar ngga kuasa .
40008001	Kan Jesus mūn so sandah anŭ , bara daya bagŭ tunda Ayŭh .
40008002	Komŭnŭ ndi naan daya adi naman andam kurit adi bisā mandŭg tudu Ayŭh , sidikang di sirung jawin-I , ka nang , “ Tuan , kambŭi Kaam raan , Kaam dapŭd bada aku bisig . ”
40008003	Jesus ton tangan-I ka tama ayŭh . “ Aku raan , ” Ayŭh nam . “ Bisig meh ! ” Jam anŭ gŭh daya anŭ bua so andam-i .
40008004	Komŭnŭ Jesus nang di Ayŭh , “ Ingat ! Dŭhnyah kidaan di tadŭ tadŭ daya , pak di ka imam ka bada ayŭh natu kuu sawŭ mbŭh bua . Ka ngga kiren adŭp mu mbŭh bua di daya bagŭ , di jugan sadis anŭ nimun adi ko Moses pesan . ”
40008005	Kan Jesus mŭrŭt Capernaum , ndi naan Pingubak Soldadu daya Rome bidapŭd ngga Ayŭh ka mite turung so Ayŭh :
40008006	“ Tuan , daya-gaji ku birandam ka guring di arŭn , dŭh tungang kimitak buang mbŭh sangsara . ”
40008007	“ Aku re di pibua ayŭh , ” Jesus nang .
40008008	“ Dŭhsah Tuan , ” pingubak soldadu anŭ nang . “ Aku dŭh sukup kana re bada Kaam mŭrŭt ka darŭm ramin ku . Minyu adŭ , ka daya-gaji ku bisa bua .
40008009	Aku ati gŭh , daya adi ribo kuasa bara pingibās , ka aku biyŭn soldadu di ribo ku . Aku mritah siati , ‘ Panu ! ’ ka-i panu ; aku mritah siajeh , ‘ Mandŭg ! ’ ka-i mandŭg ; ka aku mritah urun ku , ‘ Ndai ati ! ’ ka ayŭh ndai-i . ”
40008010	Kan Jesus dingah sakanŭ , Ayŭh gŭgŭh ka nang di bara daya adi tunda Ayŭh , “ Aku kidaan di angān , gi-bŭn Aku dapŭd daya di Israel biyŭn pinyabah mun ati .
40008011	Puan meh ! bagŭ re mandŭg so timor ngga barat ka guru ngga Abraham , Isaac , ka Jacob darŭm gawai darŭm Ong Bauh Tapa .
40008012	Pak ngara adi patut kinyam Pinyipritah Tapa re dog taran ka yŭn karŭm , di yŭn ngara re sien buang sangsara . ”
40008013	Komŭnŭ Jesus nang di pingubak soldadu anŭ , “ Panu maad ; anŭ adi kuu sabah re jadi di kuu . ” Ka daya-gaji pingubak soldadu anŭ bua di jam anŭ .
40008014	Jesus di ka ramin Peter , ka diginŭ Ayŭh kiris dinŭh Peter guring di ambok sungoh .
40008015	Ayŭh tama tangan-i ; sungoh anŭ bu so ayŭh , ka ayŭh makat ka piguru ngidang Ayŭh .
40008016	Kan-i mbŭh singumi andu , daya taban ka Jesus bagŭ daya adi dog mŭrŭt umot . Jesus pibu roh roh arap anŭ ngga ndi bang piminyu ka pibua sopŭrŭg ngara adi birandam .
40008017	Ayŭh ndai simŭnŭ ngga bada jadi bitŭtŭk kayuh adi nabi Isaiah ko nang , “ Adŭp-I tambit sangsara ta ka taban andam ta ngga bu . ”
40008018	Kan Jesus kiris bara daya bagŭ maning adŭp-I , Ayŭh nggen ukum bada bara murid-I di ka pah mandi danu anŭ .
40008019	Ndi naan gurū Ukum-adat Jahudi mandŭg tudu Ayŭh . “ Gurū , ” ayŭh nang , “ Aku mbŭh sidia an tunda Kaam ka barang yŭn Kaam di . ”
40008020	Jesus nam ayŭh , “ Bisirŭh biyŭn rubang , manuk biyŭn sarin , pak Anak Manusia dŭh biyŭn tarun yŭn guring ka rŭŭ-paya . ”
40008021	Adi bŭkŭn , adi mbŭh jadi murid , nang , “ Tuan , bada aku pari diŭ di ngubur sama ku . ”
40008022	“ Tunda Aku , ” Jesus nam , “ tandah daya adi kabŭs ngubur daya-i adi kabŭs . ”
40008023	Jesus mŭrŭt arud , ka murid murid-I tunda Ayŭh .
40008024	Ka gŭgŭh agi sabak ribut maka danu , ka arud ngara mbŭh re an kaŭm . Pak Jesus aŭn bŭŭs .
40008025	Murid murid-I tudu Ayŭh ka kies Ayŭh . “ Tuhan , nyiramat ata ! ” ngara nang . “ Ata re rŭnggŭd ! ”
40008026	“ Mani angān tikaran ? ” Jesus nam . “ Mani angān kurang sabah di Aku ? ” Jesus makat ka mritah sabak ribut ngga girumbang da rŭŭ , ka sopŭrŭg-i mbŭh tanang .
40008027	Sopŭrŭg ngara mbŭh inga inga . “ Manusia ani ati ? ” ngara nang . “ Ndŭg ka sabak ribut tunda pinganang-I ! ”
40008028	Kan Jesus mandŭg ka tarun tana Gadara di pah mandi danu anŭ , Ayŭh bidapŭd ngga duwŭh naan daya adi mandŭg so kubur diginŭ . Ngara anŭ dog mŭrŭt umot ka mbŭh raru mangah ndŭg ka mating daya birani panu kadŭg aran anŭ .
40008029	Ngara rasu nyirais , “ Ani re Mai ndai di tunduh kieh , Kaam adi Anak Tapa ? Kaam mandŭg an ngukum kieh diŭ so tipuh-i kah ? ”
40008030	Dŭh jo so nŭ agi kaban ayo aŭn man .
40008031	Jadi bara umot anŭ mite so Jesus , “ Kambŭi Kaam re pibu kieh so ti , bada kieh di ka kaban ayo ajeh . ”
40008032	“ Di , ” Jesus nang di ngara ; jadi ngara ruah ka di mŭrŭt bara ayo anŭ . Ndi kaban ayo anŭ bikaduh mūn jenjang di ka danu ka rŭnggŭd .
40008033	Bara adi tukang jaga ayo bikaduh bu di mŭrŭt kupo , di yŭn ngara rasu nyidundan kayuh adi mbŭh jadi di duwŭh naan daya anŭ adi ko dog mŭrŭt bara umot .
40008034	Jadi sopŭrŭg daya so kupo anŭ ruah di dapŭd Jesus ; ka kan ngara kiris Ayŭh , ngara mite Ayŭh bu so tarun tana anŭ .
40009001	Jesus mŭrŭt arud ka mutas danu anŭ pari ka kupo adŭp-I ,
40009002	di yŭn agi kada daya taban ka yŭn-I ndi naan daya naman andam ruku , guring di ambok . Kan Jesus kiris munki masam bās-i pinyabah ngara , Ayŭh nang di daya adi naman andam ruku anŭ , “ Dŭhnyah susah , nak ! Dosa mu mbŭh dog apun . ”
40009003	Ka agi kada gurū Ukum-adat Jahudi nang dupan adŭp-i , “ Daya ati ngujat ! ”
40009004	Jesus puan ani di pikir ngara , ka-I nang , “ Mani angān bipikir kayuh adi arap ?
40009005	Udah dŭ kah nŭŭh nang , ‘ Dosa mu mbŭh dog apun , ’ puan kah nang , ‘ Makat meh panu ’ ?
40009006	Aku an kiren di angān , garang , Anak Manusia biyŭn kuasa di ong ngga apun dosa . ” Jadi Ayŭh nang di sianŭ adi naman andam ruku , “ Makat , mbit ambok mu , ka maad ! ”
40009007	Daya anŭ makat ka rasu maad .
40009008	Kan daya kiris kayuh anŭ , ngara mbŭh taru , ka muji Tapa amai-I mbŭh nggen kuasa adi mun anŭ di manusia .
40009009	Jesus bu so nŭ , ka darŭm Ayŭh panu , Ayŭh kiris ndi naan daya pinsuke , dŭn Matthew , guru di yŭn-i nyiraja . Ayŭh nang di ayŭh , “ Tunda Aku . ” Matthew makat ka tunda Ayŭh .
40009010	Darŭm Jesus man di ramin Matthew , bagŭ daya pinsuke ngga daya adi dog tirawan mandŭg sua man ngga Jesus ngga bara murid-I .
40009011	Kada daya Pharisee kiris ka siken bara murid-I , “ Mani gurū ngan man ngga bara daya adi mun anŭ ? ”
40009012	Jesus dingah ngara ka-I nam , “ Daya adi bua dŭh-i biguna di doktor , pak ngara adi birandam inŭh .
40009013	Di tingga ka jiroh rati pinganang Surat-kudus adi nang : ‘ Atin mandis inŭh adi Aku raan , dŭh-i sadis dāng . ’ Aku dŭh mandŭg di bagan daya adi nang adŭp-i kana , pak di bagan ngara adi dog tirawan . ”
40009014	Komŭnŭ bara pinunda John Pembaptisa mandŭg tudu Jesus , siken , “ Mani kieh ka bara daya Pharisee awet bipusa , pak bara murid Mai taŭn dŭh adŭ bipusa ? ”
40009015	Jesus nam , “ Bisa kah bara pingabang di gawai sawan susah sitadŭn pingaten dari agi ngga ngara ? Taŭn-i dŭh bisa ! Pak andu-i re mandŭg kan pingaten dari re dog tambit so ngara ; nganŭ ngara bisa bipusa .
40009016	“ Mating daya napung jipo-tabar adi amba ngga supek banang adi bauh , amai supek adi bauh re kŭrŭng ka ndai rubang rabis baga di jipo-tabar anŭ .
40009017	Dŭh gŭh daya na wain adi bauh darŭm bŭrŭh-kurit adi amba , amai bŭrŭh-kurit anŭ re bubus , wain re babas , ka bŭrŭh-kurit anŭ re rusak . Wain adi bauh daya na darŭm bŭrŭh-kurit adi tibŭn kidŭ-i , ka soduwŭh-i re tan . ”
40009018	Darŭm Jesus nang kayuh anŭ , ndi naan pingubak ramin simayang-Jahudi tudu Ayŭh , sidikang di sirung jawin-I , ka nang , “ Anak dayung ku bauh kabŭs ; pak ja na tangan Mai di tunduh-i , isa ayŭh udip . ”
40009019	Jadi Jesus makat ka tunda ayŭh , ka bara murid-I sua gŭh ngga Ayŭh .
40009020	Ndi naan dayung adi naman andam bideya sitŭkŭd simŭng-duwŭh sawa mandŭg so punok Jesus ka tama tŭbŭn jipo-I .
40009021	Ayŭh nang darŭm asŭng-i , “ Kambŭi aku tama adŭ jipo-I , aku re bua . ”
40009022	Jesus bigiring ka kiris ayŭh , ka nang , “ Dŭhnyah susah nak ! Amai kuu sabah di Aku kuu mbŭh bua . ” Di jam anŭ gŭh dayung anŭ bua .
40009023	Komŭnŭ Jesus di ka ramin pingubak ramin simayang-Jahudi anŭ . Kan Ayŭh kiris bara daya adi tukang mambak tirari yŭn nyikubur ka bara daya mbŭh aŭn birisut ,
40009024	Ayŭh nang , “ Ruah sopŭrŭg ngan ! Anak dayung anŭ dŭh-i kabŭs , bŭŭs adŭ ayŭh ! ” Ngara tawŭh Ayŭh .
40009025	Pak kan bara daya mbŭh dog bada ka sapa , Jesus rasu mŭrŭt birit anak dayung anŭ ka tambit tangan-i ; anak anŭ rasu makat .
40009026	Agah pasar kayuh ati kambang di ndi tarun tana rais anŭ .
40009027	Jesus bu so nŭ , ka darŭm-I panu , duwŭh naan daya karak tunda Ayŭh . “ Masi di kieh , Anak David ! ” ngara nang .
40009028	Kan Jesus mbŭh mŭrŭt ka darŭm arŭn , ngara duwŭh adi karak anŭ tudu Ayŭh , ka-I siken ngara , “ Sabah ngan kah Aku tungang pibua angān ? ” “ Sabah Tuan ! ” ngara nam .
40009029	Jadi Jesus tama batŭh ngara buang nang , “ Isa-i jadi , garang , nanyam pinyabah ngan ! ”
40009030	ka batŭh ngara pari kana . Jesus nang di ngara , “ Dŭhnyah kidaan kayuh ati di tadŭ tadŭ daya ! ”
40009031	Pak ngara bu so nŭ ka pigarau pasar Jesus di ndi tarun tana parad rais anŭ .
40009032	Darŭm ngara aŭn bu , kada daya taban ka Jesus ndi naan daya adi dŭh bisa minyu sabab mbŭh dog mŭrŭt umot .
40009033	Pak kan umot anŭ mbŭh dog pibu , daya anŭ piguru minyu , ka sopŭrŭg daya mbŭh inga inga . “ Gi-bŭn ata kiris kayuh mun ati di Israel ! ” ngara sigara .
40009034	Pak bara daya Pharisee nang , “ Pingubak umot inŭh adi nggen di Ayŭh kuasa ngga pibu umot . ”
40009035	Jesus panu ka barang kupo ngga anak anak kupo ka ngajar di ramin ramin simayang-Jahudi , nyuse Agah Kana pasar Tapa re mritah , ka pibua sopŭrŭg daya adi naman barang masam andam .
40009036	Darŭm Ayŭh kiris bara daya bagŭ , Ayŭh mbŭh raru masi di ngara , sabab ngara riruk ka dŭh dapŭd ndai ani ani , mun biri adi dŭh biyŭn pingingat .
40009037	Jadi Ayŭh nang di bara murid-I , “ Pingatŭm mbŭh raru bās-i , pak daya adi tukang ngatŭm dŭh bagŭ .
40009038	Simayang meh mite daya adi dapu pingatŭm pait bagŭ daya da di ngatŭm . ”
40010001	Jesus bagan simŭng-duwŭh naan murid-I da tikuruk ka nggen di ngara kuasa ngga pibu roh arap ka pibua barang masam andam udar .
40010002	Ati inŭh dŭn ngara adi simŭng-duwŭh naan pinyuruh : Adi diŭ , Simon ( adi dog kadŭn Peter ) ngga jurud-i Andrew ; James ngga jurud-i John , adi duwŭh madis anak Zebedee ;
40010003	Philip ngga Bartholomew ; Thomas ngga Matthew , adi daya pinsuke ; James anak Alphaeus , ka Thaddaeus ;
40010004	Simon adi Patriotik , ka Judas Iscariot adi jua Jesus .
40010005	Ngara adi simŭng-duwŭh naan anŭ dog pait Jesus ngga pinganang sakati : “ Dŭhnyah di ka tarun tana daya adi dŭh bangsa Jahudi puan kah kupo daya Samaria .
40010006	Pak di ka biri adi manyap , anŭ inŭh daya Israel .
40010007	Panu di nyuse , ‘ Dŭm dŭh tui Tapa re mritah ! ’
40010008	Pibua daya adi birandam , pakat daya adi kabŭs , pibua daya adi naman andam kurit adi bisā , ka pibu umot . Angān mbŭh kambat kuasa ati dŭh so angān bayar , jadi ndai meh sopŭrŭg-i dŭh kira bayar .
40010009	Dŭhnyah taban mas , pirak , puan kah duit timaga di krape ngan ;
40010010	dŭhnyah taban beg di pimanu ngan , puan kah tambah jipo , puan kah kasut , puan kah sikud . Daya adi nyiraja taŭn patut dog nggen kayuh adi-i biguna .
40010011	“ Kan angān ndŭg kupo puan kah anak kupo , jiroh daya adi raan kambat angān , ka rŭŭ ngga ayŭh ndŭg ka angān bu so tarun anŭ .
40010012	Kan angān mŭrŭt ramin daya , nang , ‘ Damai ka angān . ’
40010013	Kambŭi daya di ramin anŭ kambat angān , isa-i tabi damai ngan rŭŭ ngga ngara ; pak kambŭi ngara dŭh kambat angān , angān bisa pari tabi ngan .
40010014	Ka kambŭi daya puan kah kupo dŭh an kambat angān , puan kah abah dingah angān , bu so nŭ ka gutog dabu so kaja ngan .
40010015	Ingat nŭh ! Di Andu Bisara Tapa re masi dŭ di daya di kupo Sodom ngga kupo Gomorrah so di daya di kupo anŭ !
40010016	“ Dingah ati ! Aku pait angān keya ka biri ka ruang kasong tarun . Angān dŭh siŭn dŭh an nakit mun jippŭh ka duduh mun manuk asang .
40010017	Ingat , re agi daya an nakap angān ka taban angān ka yŭn bisara , ka re madŭs angān di ramin simayang-Jahudi .
40010018	Amai angān murid Ku angān re dog bisara di sirung jawin bara pinguasa ka raja raja , isa angān bisa kidaan Agah kana di ngara ka di daya adi dŭh bangsa Jahudi .
40010019	Kan ngara taban angān yŭn dog bisara , dŭhnyah gapang pasar ani re ngan nang , puan kah munki angān nang-i ; kan tipuh-i mandŭg , angān re dog nggen kayuh adi re ngan nang .
40010020	Amai pinganang adi angān piruah dŭh-i re tung jangān ; ayŭh re mandŭg so Roh Sama ngan adi minyu so angān .
40010021	“ Daya re jua jurud adŭp-i yŭn dog ukum kabŭs , ka bara sama re ndai simŭnŭ di tunduh anak-i ; anak re rawan pimas ka bada pimas dog ukum kabŭs .
40010022	Barang naan daya re tiru di angān sabab angān murid Ku . Pak asi asi adi bijijŭ ndŭg sikasŭn-i re dog nyiramat .
40010023	Kan ngara kisiis angān di ndi kupo , bikaduh bu ka kupo bŭkŭn . Puan meh , angān dŭh re ngamas kraja ngan darŭm sopŭrŭg kupo Israel diŭ so Anak Manusia mandŭg .
40010024	“ Mating murid bās dŭ so gurū-i ; mating urun bās dŭ so tuan-i .
40010025	Jadi anak-murid patut munos asŭng-i amai mbŭh brimun ngga gurū-i , ka simŭnŭ gŭh urun amai mbŭh brimun ngga tuan-i . Kambŭi ubak rawang dog kadŭn Beelzebul , bara di rawang anŭ re dog kadŭn ngga dŭn adi rabis arap !
40010026	“ Jadi dŭhnyah taru daya . Ani ani adi dog sukan madin re dog kiruwar , ka barang masam rusia re dog puan .
40010027	Kayuh adi Aku kidaan di angān darŭm karŭm angān dŭh siŭn dŭh an pari nyabŭt-i darŭm jawa sandu , ka kayuh adi angān dingah darŭm bisukan angān dŭh siŭn dŭh an piranggah-i so tibung ramin .
40010028	Dŭhnyah taru ngara adi siŭ pŭrŭng pak dŭh biyŭn kuasa ngga siŭ simangi ; pak taru meh Tapa , adi bisa pirabur pŭrŭng ngga simangi di apui neraka .
40010029	Ngga ndi sen kuu bisa miris duwŭh manuk piit , pak ndi manuk piit dŭh gŭh rabu ka tana kambŭi dŭh so pinyibada Sama .
40010030	Ka kuu , sirah ubok mu mbŭh gŭh dog niap .
40010031	Ngapŭi meh dŭhnyah taru ; angān mbŭh brega dŭ so manuk piit !
40010032	“ Ngara adi ngaku adŭp-i pinunda Ku di sirung jawin daya bagŭ , Aku re ngaku gŭh ngara di sirung jawin Sama Ku di shorga .
40010033	Pak ngara adi tirawan Aku di sirung jawin daya bagŭ , Aku re tirawan gŭh di sirung jawin Sama Ku di Shorga .
40010034	“ Dŭhnyah pikir Aku mbŭh mandŭg taban damai ka ong . Dŭh , Aku dŭh mandŭg taban damai , pak kaii .
40010035	Aku mandŭg isa bara anak dari rawan sama ngara , bara anak dayung rawan sindŭ ngara , iban dayung rawan dinŭh ngara ;
40010036	pinganyu ngan adi siabo arap re so rawang adŭp ngan .
40010037	“ Ngara adi rindu sama-i puan kah sindŭ-i rabis so Aku dŭh inŭh tibirang jadi murid Ku ; ngara adi rindu anak dari-i puan kah anak dayung-i rabis so Aku dŭh inŭh tibirang jadi murid Ku .
40010038	Ngara adi dŭh gŭrŭng rigang-i ka tunda Aku dŭh inŭh tibirang jadi murid Ku .
40010039	Ngara adi suba an nyiramat asŭng-i re kinanyap-i ; pak ngara adi kinanyap asŭng-i amai Aku re dapŭd udip adi sawŭ adi tan adu adu .
40010040	“ Asi asi adi kambat angān kambat Aku ; ka asi asi adi kambat Aku re kambat sianŭ adi pait Aku .
40010041	Asi asi adi kambat pinyisung Tapa sabab ayŭh pinyisung Tapa , re sua dapŭd upah-i . Ka asi asi adi kambat daya adi kana sabab ayŭh daya kana , re sua kambat upah daya adi kana .
40010042	Angān tatu puan nang asi asi adi nggen nok biar-i piin adud di ndi so bara pinunda Ku ati adi siabo sŭ darŭm pangkat-i sabab ayŭh pinunda Ku , re manŭn trima upah-i . ”
40011001	Kan Jesus muko nakit pesan simŭng-duwŭh naan murid-I sakanŭ , Ayŭh bu so nŭ ka di ngajar di kupo kupo adi sindŭk arong anŭ .
40011002	Kan John Pembaptisa , darŭm jer , dingah pasar kayuh adi Kristus ndai , ayŭh pait kada murid-i ka yŭn-I .
40011003	“ Kidaan di kieh , ” ngara siken Jesus , “ Kaam kah sianŭ adi re mandŭg nanyam ka janji Tapa , kambŭi dŭh patut kah kieh kajŭn adi bŭkŭn ? ”
40011004	Jesus nam , “ Panu pari ka kidaan di John sigara kayuh adi angān ko kiris ka dingah :
40011005	daya karak dapŭd kiris , daya bajang dapŭd panu , ngara adi naman andam kurit adi bisā mbŭh dog pibisig , daya bangam dapŭd dingah , daya kabŭs dog pakat , ka Agah Kana mbŭh dog nyuse di daya sirata .
40011006	Munki masam sanang inŭh ngara adi dŭh kurang sabah di Aku ! ”
40011007	Atan bara murid John bu , Jesus minyu pasar ayŭh di bara daya bagŭ : “ Di andu angān matak ka yŭn John di tarun tana-pajam , ani anŭ adi angān an tingga ? Dawŭn kupai miringe dog poh sabak ?
40011008	Angān matak an tingga ani ? Daya nēn piraka grua ? Daya adi nēn piraka grua rŭŭ di istana !
40011009	Kidaan di Aku , angān matak an tingga ani ? Nabi ? Taŭn sawŭ , pak angān kiris sianŭ adi rabis bās so nabi .
40011010	Amai pasar John inŭh Surat-kudus nang : ‘ Tapa nang , Aku re pait pinyisung Ku diŭ so Kuu da sidia aran yŭn Mu . ’
40011011	Puan meh ! Gi-mating daya darŭm ong ati re rabis bās so John Pembaptisa . Pak sianŭ adi siabo sŭ di dupan ngara adi kinyam Pinyipritah Tapa agi bās dŭ so John .
40011012	So andu John nyuse ajar-i ndŭg andu ati Pinyipritah Tapa mbŭh dog nyerang , ka daya ganas suba an nguasa-i ngga gaya adi kasar .
40011013	Ndŭg jaman John sopŭrŭg nabi ka Ukum-adat Moses minyu pasar Pinyipritah anŭ ;
40011014	ka kambŭi angān an sabah pinganang ngara , John inŭh Elijah , adi ko dog ninjau pimandŭg-i .
40011015	Dingah garang , kambŭi angān biyŭn kajit !
40011016	“ Ani meh bisa Ku ngga awing daya di jaman ati ? Ngara keya ka anak-anya adi guru di arong passar . Agi kada-i nang di dingan-i ,
40011017	‘ Kieh main ragu sawan yŭn ngan , pak angān dŭh an bitanda ! Kieh nang ragu puās , pak angān dŭh an muās ! ’
40011018	Kan John mandŭg , ayŭh bipusa ka dŭh nok wain , ka sopŭrŭg daya nang , ‘ Ayŭh pirumot ! ’
40011019	Kan Anak Manusia mandŭg , Ayŭh man nok , ka sopŭrŭg daya nang , ‘ Tingga daya ati ! Ayŭh daya pirusong ka pimabuk , bidingan ngga daya pinsuke ka daya adi dog tirawan ! ’ Pinyibijak Tapa , sunggu mŭnŭ , taŭn tatŭng sawŭ darŭm kraja pingandai daya adi trima pinyibijak anŭ . ”
40011020	Daya adi di kupo di yŭn Jesus ko ndai bagŭ pingandai-nginga dŭh an marik pimudip ngara pari ka Tapa ; jadi Jesus nyarah kupo kupo anŭ .
40011021	“ Mbŭh raru payah-i re di kuu , Chorazin ! Mbŭh raru payah-i gŭh di kuu , Bethsaida ! Kambŭi pingandai-nginga adi ko dog ndai di kuu dog ndai di Tyre ngga Sidon , mbŭh tui daya diginŭ pakai banang guni buang ngabu apŭk di adŭp-i , ngga kiren adŭp-i mbŭh marik pimudip-i pari ka Tapa !
40011022	Puan meh ! Di Andu Bisara Tapa re masi dŭ di daya di Tyre ngga di Sidon so di angān !
40011023	Ka kuu , Capernaum ! Agi kuu an katuh adŭp mu ka shorga ? Kuu re dog taran ka neraka ! Kambŭi pingandai-nginga adi ko dog ndai di kuu dog ndai di Sodom , Sodom gibabŭ agi ndŭg andu ati !
40011024	Puan meh ! Di Andu Bisara Tapa re masi dŭ di Sodom so di angān ! ”
40011025	Di tika anŭ Jesus nang , “ Sama , Kaam adi nguasa rangit ngga ong ! Aku nggen trima kaseh di Kaam sabab Kaam mbŭh kiren di ngara adi dŭh pitar-pandai kayuh adi Kaam sukan so ngara adi bijak buang pitar-pandai .
40011026	Sawŭ , Sama , anŭ inŭh nanyam ka pinyiraan Mai .
40011027	“ Sama Ku mbŭh nggen di Aku sopŭrŭg kayuh . Mating daya puan Anak adŭ-i Sama , ka mating daya puan Sama adŭ-i Anak samŭn ngara adi Anak ko mien yŭn-I pinandŭng Sama .
40011028	“ Mandŭg ka Aku , sopŭrŭg ngan adi mbŭh jera da pinyirabis bat , ka Aku re pirupas angān so bat-i .
40011029	Tunda pritah Ku ka trima ajar Ku , amai Aku ati duduh buang tŭkŭn darŭm roh ; Aku re piranyah angān .
40011030	Amai pritah adi Aku nggen di angān sanang dog nurut ka pinyirabis adi Aku nggen sanang dog kabis . ”
40012001	Dŭh tui ripas anŭ , Jesus panu mutas teya teya gandom di andu Sabbath . Bara murid-I sibŭrŭk , jadi ngara piguru kutas tundun gandom ka man .
40012002	Kan bara daya Pharisee kiris , ngara nang di Ayŭh , “ Tingga , bara murid Mai mbŭh miranggar Ukum-adat ta , ndai kayuh adi dŭh siŭn dog ndai di andu Sabbath ! ”
40012003	Jesus nam , “ Bŭn kah angān basa kayuh adi David ndai kan ayŭh ngga bara dingan-i sibŭrŭk ?
40012004	Ayŭh di ka darŭm ramin Tapa , ka ayŭh ngga bara dingan-i man ruti adi dog jugan ka Tapa , pŭn-i miranggar Ukum-adat nŭŭh man-i ; ruti anŭ , kaŭs-i bara imam adŭ bisa man .
40012005	Puan kah mating kani angān basa darŭm Ukum-adat Moses nang barang andu Sabbath imam imam darŭm Ramin Tuhan agi gŭh miranggar ukum-adat Sabbath , pak gŭt-i ngara dŭh sarah ?
40012006	Aku kidaan di angān digiti agi kayuh adi rabis bās so Ramin Tuhan .
40012007	Surat-kudus nang , ‘ Atin mandis inŭh Aku raan , dŭh-i sadis dāng . ’ Kambŭi angān sawŭ puan rati kayuh anŭ , angān dŭh nyarah daya adi dŭh sarah ;
40012008	amai Anak Manusia inŭh adi biyŭn kuasa di tunduh andu Sabbath . ”
40012009	Jesus bu so nŭ di ka ramin simayang-Jahudi ,
40012010	di yŭn agi ndi naan daya adi mabŭs tangan-i . Kada daya adi raan nyarah Jesus mbŭh agi diginŭ , jadi ngara siken Ayŭh , “ Miranggar Ukum-adat ta kah pibua daya di andu Sabbath ? ”
40012011	Jesus nam , “ Munki kambŭi ndi naan so angān biyŭn ndi biri , ka-i rabu darŭm rubang adi tŭrŭp di andu Sabbath ? Dŭh kah ayŭh re tambit ka piruah biri anŭ so rubang ?
40012012	Ka manusia taŭn brega dŭ so biri ! Ngapŭi meh , adat ta taŭn nyibandar ata turung daya di andu Sabbath . ”
40012013	Komŭnŭ Ayŭh nang di sianŭ adi mabŭs tangan-i , “ Ton tangan mu . ” Ayŭh ton tangan-i , ka-i mbŭh pari bua , mun tangan-i anŭ ndi .
40012014	Komŭnŭ bara Pharisee anŭ bu ka bisatur munki ngara re siŭ Jesus .
40012015	Kan Jesus dingah daya agi bipekat rawan adŭp-I , Ayŭh bu so tarun anŭ ; ka bara daya bagŭ tunda Ayŭh . Ayŭh pibua sopŭrŭg adi birandam
40012016	ka kidaan di ngara da dŭh pigarau di daya pasar adŭp-I .
40012017	Ayŭh ndai simŭnŭ ngga bada jadi bitŭtŭk kayuh adi Tapa nang so baba nabi Isaiah :
40012018	“ Ati inŭh Urun Ku , adi Aku ko mien , adi Aku rindu ; di Ayŭh asŭng Ku munos . Aku re pait Roh Ku di Ayŭh , ka Ayŭh re kidaan pinyitŭnggŭn Ku
40012019	Ayŭh dŭh re bikarit bait kah nyirais , puan kah minyu ngga sirŭŭn bana di aran passar .
40012020	Ayŭh dŭh re mata tŭngŭn reed adi miringe , bait mura prita adi bŭrŭp bŭrŭp , Ayŭh re bijijŭ ndŭg ka-I mbŭh bada pinyitŭnggŭn manang ,
40012021	ka di Ayŭh sopŭrŭg bangsa re na pingarap-i . ”
40012022	Komŭnŭ kada daya taban ka yŭn Jesus ndi naan daya adi karak ka dŭh pandai minyu sabab mbŭh dog mŭrŭt umot . Jesus pibua daya anŭ ka-i rasu dapŭd minyu ka kiris tarun .
40012023	Bara daya bagŭ anŭ mbŭh inga inga di pingandai Jesus anŭ . “ Dŭh ka Ayŭh Anak David ? ” ngara siken .
40012024	Kan bara daya Pharisee dingah ati , ngara nam , “ Ayŭh pibu umot sabab raja umot , Beelzebul mbŭh nggen di Ayŭh kuasa ngga ndai simŭnŭ . ”
40012025	Jesus puan ani di pikir daya Pharisee , jadi Ayŭh nang di ngara , “ Rais adi pape jadi bagŭ tibaran adi biperang dupan adŭp-i dŭh re tan tui . Ka kupo puan kah rawang adi pape jadi bagŭ tibaran adi biperang dupan adŭp-i re rubuh .
40012026	Simŭnŭ gŭh kambŭi ndi tibaran biperang ngga tibaran adi bŭkŭn darŭm pritah Shetan , rati-i ayŭh mbŭh pape jadi bagŭ tibaran ka re rikas rubuh !
40012027	Angān nang Aku pibu umot sabab Beelzebul mbŭh nggen di Aku kuasa ngga ndai simŭnŭ . Asi meh garang , nggen di bara pinunda ngan kuasa ngga pibu umot ? Anŭ adi bara pinunda ngan ndai mbŭh kiren angān sarah !
40012028	Dŭh-i Beelzebul pak Roh Tapa , inŭh adi nggen di Aku kuasa ngga pibu umot ; rati-i Tapa mbŭh piguru mritah di ruang ngan .
40012029	“ Mating daya tungang mŭrŭt ramin daya bake ka taban bu barang-i kambŭi ayŭh dŭh diŭ muak daya bake anŭ ; muko ndai simŭnŭ ka ayŭh tungang gruga ramin-i .
40012030	“ Daya adi dŭh ngga Aku inŭh rawan Aku ; daya adi dŭh turung Aku taŭn-i pirusak kraja pingandai Ku .
40012031	Sabab anŭ meh Aku kidaan di angān ; daya dapŭd dog apun so tadŭ mun dosa-i ka so tadŭ mun pinganang arap-i ; pak asi asi adi ngujat rawan Roh Kudus dŭh dapŭd dog apun .
40012032	Daya adi nang pinganang arap rawan Anak Manusia dapŭd dog apun ; pak daya adi ngujat rawan Roh Kudus dŭh dapŭd dog apun , madin bait di tadŭ nga-i .
40012033	“ An dapŭd buwa adi kana angān dŭh siŭn dŭh biyŭn tŭngŭn adi kana ; kambŭi biyŭn tŭngŭn adi arap angān re dapŭd buwa adi arap . Tŭngŭn pimuruh dapŭd dog natŭng so buwa-i .
40012034	Angān jippŭh . Simuki angān bisa minyu kayuh kana kan adŭp ngan arap ? Amai baba piruah anŭ adi so atin .
40012035	Daya adi kana piruah kayuh kana so adŭp-i adi taŭn puno ngga pinyikana ; daya adi arap piruah kayuh arap so adŭp-i adi taŭn puno ngga kayuh arap .
40012036	“ Ingat nŭh , di Andu Bisara barang naan daya re dapu tanggong di sopŭrŭg pinganang adi dŭh biguna adi-i ko piruah .
40012037	Pinganang adŭp ngan inŭh adi re dog pakai ngga tingga angān , sarah kah dŭh angān . ”
40012038	Komŭnŭ kada gurū Ukum-adat Jahudi samŭn kada daya Pharisee minyu , nang-i , “ Gurū , kieh raan tingga Kaam ndai pingandai-nginga . ”
40012039	“ Paŭh mbŭh arap buang dŭh stabi di Tapa inŭh daya jaman ati ! ” Jesus sigara . “ Angān mite Aku ndai pingandai-nginga ? Dŭh , dŭh bisa ! Pingandai-nginga adi re dog nggen di angān adŭ-i pingandai-nginga nabi Jonah .
40012040	Nimun Jonah rŭŭ darŭm tain tibande iken taruh andu taruh ngarŭm , simŭnŭ gŭh Anak Manusia re di rasan ong .
40012041	Di Andu Bisara daya so Nineveh re makat ka nyarah angān , sabab ngara marik pimudip ngara pari ka Tapa kan ngara dingah Jonah ngajar ; ka Aku kidaan di angān , digiti agi kayuh adi rabis bās so Jonah !
40012042	Di Andu Bisara Rani so Sheba re makat ka nyarah angān , sabab ayŭh mandŭg so rais-i adi jo ramŭn an dingah pinyibijak ajar Raja Solomon ; ka puan meh digiti agi kayuh adi rabis bās so Solomon !
40012043	“ Kan roh arap ruah so daya , ayŭh bigandon di ndi tarun tana adi badŭh jiroh tarun yŭn rŭŭ . Kambŭi-i dŭh tungang dapŭd ,
40012044	ayŭh nang di adŭp-i , ‘ Aku re pari ka ramin adŭp ku . ’ Jadi ayŭh sawŭ pari ka dapŭd ramin engan , bisig buang tirase .
40012045	Komŭnŭ ayŭh ruah ka taban ju roh adi bŭkŭn adi rabis arap so adŭp-i ; ngara mandŭg ka rŭŭ diginŭ . Pinŭbŭn-i , daya anŭ mbŭh jadi rabis arap so adi mbŭh . Ati inŭh kayuh adi re jadi di daya adi arap di jaman ati . ”
40012046	Jesus gi-aŭn minyu di daya kan sindŭ ngga bara jurud-I mandŭg . Ngara mijog di sapa , mite adŭp-i minyu ngga Jesus .
40012047	Jadi ndi naan so daya diginŭ nang di Ayŭh , “ Tingga , sindŭ Mai ngga bara jurud Mai agi mijog di sapa , an minyu ngga Kaam . ”
40012048	Jesus nam , “ Asi sindŭ Ku ? Asi bara jurud Ku ? ”
40012049	Komŭnŭ Ayŭh tiju bara murid-I ka nang , “ Tingga ! Ngara ati inŭh sindŭ ngga bara jurud Ku !
40012050	Asi asi adi ndai pinyiraan Sama Ku adi di shorga inŭh jurud dari Ku , jurud dayung Ku , ka sindŭ Ku . ”
40013001	Di andu anŭ Jesus ruah so ramin anŭ , di ka bŭngŭn danu , di yŭn-I guru ka ngajar .
40013002	Bara daya adi mandŭg tikuruk maning Ayŭh mbŭh raru bagŭ ndŭg ka Ayŭh mindah ka darŭm arud ka guru diginŭ , atan bara daya mijog di tabing .
40013003	Ayŭh pakai upama ngga kidaan bagŭ masam kayuh di ngara . “ Agi ndi sidah , ndi naan daya matak di nabur bine .
40013004	Darŭm ayŭh nabur bine , kada-i rabu di aran , ka manuk mandŭg di man-i .
40013005	Kada-i rabu di tarun pibatuh , di yŭn kurang tana . Bine anŭ rasu timbu , sabab tana dŭh tŭrŭp .
40013006	Pak kan batŭh andu makat , ayŭh dog paras sura ; ka sabab uat-i dŭh tŭrŭp , ayŭh rayu ka kabŭs .
40013007	Kada bine rabu di ruang reja , adi timbu ka piaka ayŭh .
40013008	Pak kada bine rabu di tana mandis , ka ayŭh piruah bagŭ buwa : kada-i biyŭn siratus rupet , adi bŭkŭn nŭm puru , ka adi bŭkŭn taruh puru . ”
40013009	Ka Jesus meh nang , “ Dingah meh garang , kambŭi angān biyŭn kajit ! ”
40013010	Komŭnŭ bara murid tudu Jesus ka siken Ayŭh , “ Mani Kaam pakai upama kan Kaam minyu ngga bara daya ? ”
40013011	Jesus nam , “ Kuasa ngga puan rusia pasar munki Tapa mritah mbŭh dog nggen di angān , pak dŭh di ngara .
40013012	Amai daya adi mbŭh biyŭn kayuh re dog nggen bagŭ , isa ayŭh biyŭn rabis so sadang ; pak sianŭ adi dŭh biyŭn ani ani sirabi ka rapuh kayuh adi-i biyŭn re dog tambit gŭh so ayŭh .
40013013	Aku pakai upama ngga minyu ngga ngara amai kan ngara tingga , ngara dŭh kiris , ka kan ngara nyiringa , ngara dŭh dingah puan kah mirati .
40013014	Jadi pinganang-binabi Isaiah mbŭh jadi bitŭtŭk pasar ngara : ‘ Daya ati dingah ka dingah , ngara tingga ka tingga , pak dŭh-i kiris ,
40013015	sabab pikir ngara madŭd , ka ngara mbŭh mapot kajit-i buang mbŭh nutu batŭh-i . Kambŭi dŭh simŭnŭ , batŭh ngara kiris , kajit ngara dingah , pikir ngara mirati , ka ngara an pari ka Aku , Tapa nang , ka Aku pibua ngara . ’
40013016	“ Mun angān , mbŭh raru binasip ! Batŭh ngan kiris ka kajit ngan dingah .
40013017	Puan meh ! Mbŭh bagŭ nabi samŭn daya adi ndai pinyiraan Tapa gruwŭn an kiris kayuh adi angān kiris , pak dŭh tungang , ka raan dingah kayuh adi angān dingah , pak dŭh gŭh tungang .
40013018	“ Dingah meh garang , ka birajar ani rati-i upama daya nabur bine .
40013019	Ngara adi dingah agah pasar munki Tapa mritah pak dŭh mirati-i agi keya ka bine adi rabu di aran . Siarap mandŭg ka sirapas anŭ adi dog purun darŭm ngara .
40013020	Bine adi rabu di tana pibatuh rati-i ngara adi rasu ngga sanang asŭng-i trima agah anŭ kan ngara dingah-i .
40013021	Pak-i dŭh mŭrŭt tŭrŭp ka darŭm ngara , ka ngara dŭh tan tui . Jadi kan pinyusah ngga pinyikisiis mandŭg sitagar agah anŭ , ngara jimŭ ka dŭh tia sabah dieh .
40013022	Bine adi rabu di ruang reja rati-i ngara adi dingah agah anŭ ; pak pinyusah pasar pimudip di ong ati ngga pinyirindu di pinyikaya piaka agah anŭ , ka ngara dŭh buān .
40013023	Ka bine adi dog nabur di tana mandis rati-i ngara adi dingah agah anŭ ka mirati-i : ngara buān , kada-i mbŭh siratus bagŭ-i , adi bŭkŭn nŭm puru , ka adi bŭkŭn taruh puru . ”
40013024	Jesus kidaan di ngara upama adi bŭkŭn : “ Kan Tapa mritah , kayuh agi keya ka ndi naan daya adi nabur bine di ŭmŭh .
40013025	Ndi ngarŭm , kan sopŭrŭg daya mbŭh bŭŭs , pinganyu mandŭg ka purun uduh di dupan gandom ka rasu bu .
40013026	Kan bine mbŭh timbu ka piguru pijadi tundun gandom , nganŭ gŭh uduh tatŭng .
40013027	Daya-gaji daya anŭ mandŭg ka nang di ayŭh , ‘ Tuan , bine adi kana inŭh adi kaam nabur di ŭmŭh mai ; so ki meh uduh anŭ mandŭg ? ’
40013028	‘ Anŭ mbŭh pingandai pinganyu , ’ ayŭh nam . ‘ An kah kaam bada kieh di dimbut uduh anŭ ? ’ ngara siken ayŭh .
40013029	‘ Dŭhnyah , ’ ayŭh nam , ‘ Sabab darŭm angān dimbut uduh angān dimbut gŭh kada gandom rai-i .
40013030	Tandah gandom ngga uduh samah timbu ndŭg tipuh ngatŭm . Nganŭ aku re kidaan di bara adi tukang ngatŭm da dimbut uduh diŭ , mŭŭng-i ka badang-i , ka komŭnŭ di nguruk gandom ka na-i di panggau ku . ’ ”
40013031	Jesus kidaan di ngara upama adi bŭkŭn : “ Kan Tapa mritah , kayuh agi keya ka ndi sirah ruwang sabi dog purun di ŭmŭh .
40013032	Ati inŭh adi siabo siit ruwang , pak kan-i timbu , ayŭh jadi siabo bigatung . Ayŭh jadi tŭngŭn kayuh , ndŭg ka manuk mandŭg ndai sarin di daan-i . ”
40013033	Jesus kidaan dinge di ngara upama adi bŭkŭn : “ Kan Tapa mritah , kayuh agi keya ka ndi naan dayung adi tambit kada ragi ka kunyu-i ngga pat puru lita tibaduk ndŭg ka kambang . ”
40013034	Jesus pakai upama ngga kidaan sopŭrŭg kayuh ati di bara daya bagŭ anŭ ; dŭh-I an nang kayuh di ngara kambŭi dŭh pakai upama .
40013035	Ayŭh ndai simŭnŭ ngga-I bada bitŭtŭk kayuh adi nabi ko nang , “ Aku re pakai upama kan Aku minyu ngga ngara ; dog puan so sibungas ong dog napa . ”
40013036	Kan Jesus mbŭh bu tingge bara daya bagŭ anŭ ka mbŭh mŭrŭt ka darŭm arŭn , bara murid-I tudu Ayŭh ka nang , “ Kidaan di kieh ani rati-i , upama pasar uduh di ŭmŭh . ”
40013037	Jesus nam , “ Daya anŭ adi nabur bine adi kana inŭh Anak Manusia ;
40013038	ŭmŭh inŭh ong ; bine adi kana inŭh bara daya adi Tapa mbŭh mien ; uduh inŭh daya adi dog dapu Siarap ;
40013039	ka pinganyu adi purun uduh inŭh Siarap . Pingatŭm inŭh Andu Sikasŭn , ka bara adi tukang ngatŭm inŭh bara malaikat .
40013040	Nimun uduh dog nguruk ka dog badang di apui , simŭnŭ inŭh kayuh re di Andu Sikasŭn :
40013041	Anak Manusia re pait bara malaikat-I da kadi so dupan daya adi-I ko mien sinadan adi bada daya bidosa samŭn adi ndai kayuh arap ,
40013042	ka ngara re taran ngara ka darŭm buwang apui , di yŭn ngara re sien buang sangsara .
40013043	Komŭnŭ bara daya adi ndai pinyiraan Tapa re nyirinyak mun batŭh andu darŭm Ong Bauh Tapa , adi Sama ngara . Dingah meh garang , kambŭi angān biyŭn kajit !
40013044	“ Kan Tapa mritah , kayuh agi keya ka ndi naan daya adi tipia dapŭd rata adi dog sukan di tana . Ayŭh pari kubur-i , ka buang-i mbŭh raru gaŭn ayŭh di jua sopŭrŭg kayuh adi-i biyŭn , ka maad di miris tana anŭ .
40013045	“ Kan Tapa mritah , kayuh agi keya ka ndi naan daya jiroh mutiara adi sukup kana ,
40013046	ka kan-i mbŭh dapŭd anŭ adi nyaruh kana , ayŭh di jua sopŭrŭg kayuh adi-i biyŭn , ka miris mutiara anŭ .
40013047	“ Kan Tapa mritah , kayuh agi keya ka pinakap pinakap iken kibar jara ngara di danu ka nakap barang masam iken .
40013048	Kan jara ngara mbŭh puno , ngara tarik-i ka deyŭh ka guru kutung iken anŭ : adi kana dog na darŭm bradi , adi dŭh biguna ngara taran .
40013049	Simŭnŭ inŭh kayuh re di Andu Sikasŭn : bara malaikat re mandŭg di nguruk daya adi arap so dupan bara adi ndai pinyiraan Tapa .
40013050	Ka ngara adi arap ngara re taran ka darŭm buwang apui , di yŭn ngara re sien buang sangsara .
40013051	“ Mirati ngan kah kayuh kayuh ati ? ” Jesus siken ngara . “ Mirati , ” ngara nam .
40013052	Jadi Ayŭh nam , “ Sirati-i inŭh meh , barang naan gurū Ukum-adat Jahudi adi mbŭh trima ajar pasar Pinyipritah Tapa , mbŭh keya ka tuan ramin adi piruah kayuh bauh ngga kayuh amba so darŭm birit pinyirikŭn-i . ”
40013053	Kan Jesus muko kidaan upama upama anŭ , Ayŭh bu so nŭ
40013054	ka pari ka kupo adŭp-I . Ayŭh ngajar di ramin simayang-Jahudi , ka sinadan daya adi dingah Ayŭh mbŭh inga inga di ajar-I . “ So ki Ayŭh dapŭd pinyibijak adi mun anŭ ? ” ngara siken . “ Ka so ki kuasa adi ngga-I ndai pingandai-nginga anŭ ?
40013055	Dŭh kah Ayŭh anak daya tukang-kayuh ? Dŭh kah Mary sindŭ-I , ka dŭh kah James , Joseph , Simon ka Judas bara jurud-I ?
40013056	Dŭh kah sopŭrŭg jurud dayung-I agi rŭŭ digiti ? So ki meh Ayŭh dapŭd sopŭrŭg kayuh ati ? ”
40013057	Ka ngara meh rasu tirawan Ayŭh . Jesus nang di ngara , “ Nabi dog stabi di barang yŭn adŭ-i di kupo adŭp-i ka di dupan rawang adŭp-i . ”
40013058	Sabab ngara dŭh sabah di Ayŭh , Jesus dŭh ndai pingandai-nginga diginŭ .
40014001	Di tika anŭ Herod , adi mritah Galilee , dingah pasar Jesus .
40014002	“ Ayŭh anŭ taŭn sawŭ John Pembaptisa , adi mbŭh pari udip , ” ayŭh kidaan di bara soldadu-i . “ Anŭ inŭh sabab Ayŭh biyŭn kuasa ngga ndai pingandai-nginga . ”
40014003	Amai Herod ko dawŭ-i nggen ukum bada John dog nakap , dog muak ka dog jer . Ayŭh ndai simŭnŭ sabab Herodias , adi sawŭn jurud-i Philip .
40014004	Amai John Pembaptisa ko ari nyara Herod , nang-i , “ Dŭh-i batur kuu tambit Herodias ndu sawŭn ! ”
40014005	Herod raan siŭ ayŭh , pak taru daya Jahudi , sabab ngara nyirundeng ayŭh nabi .
40014006	Di andu pinyibranak Herod , anak dayung Herodias bitanda di sirung jawin bara pingabang . Herod mbŭh raru munos asŭng-i
40014007	ndŭg ka-i bijanji ngga anak dayung anŭ , “ Aku bipayu aku an nggen di kuu tadŭ tadŭ kayuh adi kuu mite ! ”
40014008	Nunda ka pinyiraan sindŭ-i ayŭh mite , “ Nggen di aku digiti madin di pinggen ubak John Pembaptisa ! ”
40014009	Raja mbŭh raru susah , pak sabab janji adi-i mbŭh ndai di sirung jawin bara pingabang ayŭh nggen ukum nyibandar pimite-i .
40014010	Ayŭh pait daya da di kapŭg ubak John di jer .
40014011	Ubak anŭ dog taban mŭrŭt di pinggen ka dog nggen di anak dayung anŭ , adi tambit-i yŭn sindŭ-i .
40014012	Murid murid John mandŭg , tambit tadang-i ka kubur-i ; komŭnŭ ngara di kidaan di Jesus .
40014013	Kan Jesus dingah agah anŭ pasar John , Ayŭh bu so nŭ pakai arud ka tarun adi pajam sadi adŭp-I . Kan daya dingah , ngara tingge kupo kupo ngara ka tunda Ayŭh so deyŭh .
40014014	Jesus ruah so arud , ka kan Ayŭh kiris bara daya bagŭ anŭ , Ayŭh raru masi di ngara , ka pibua sinadan ngara adi birandam .
40014015	Singumi andu anŭ bara murid-I tudu Ayŭh ka nang , “ Andu mbŭh re karŭm , ka tarun ati inŭh tarun pajam . Bada bara daya ati mari isa ngara miris di anak anak kupo pinguman ngara . ”
40014016	“ Ngara dŭhsah bu , ” Jesus nam . “ Adŭp ngan nggen di ngara pinguman ! ”
40014017	“ Anŭ adi ata biyŭn digiti kaŭs-i rimŭh baru ruti ka duwŭh iken , ” ngara nam .
40014018	“ Taban-i kamati garang , ” Jesus nang .
40014019	Ayŭh bada daya guru di kupai ; komŭnŭ Ayŭh tambit rimŭh baru ruti anŭ samŭn duwŭh iken anŭ , nyigura ka rangit , ka nggen trima kaseh di Tapa . Ayŭh mire ruti anŭ ka nggen-i di bara murid-I , ka bara murid-I nggen-i di daya .
40014020	Sopŭrŭg daya man ka mbŭh bisoh . Komŭnŭ bara murid nguruk simŭng-duwŭh bakur puno ngga tadŭh pinguman .
40014021	Kiang bara dari adi man agi rimŭh ribu naan , dŭh ngitong bara dayung ngga anak-anya .
40014022	Komŭnŭ Jesus bada bara murid mŭrŭt arud ka diŭ di ka pah mandi danu anŭ , atan adŭp-I bada bara daya mari .
40014023	Ripas ko bada daya mari , Ayŭh maad sandah sadi adŭp-I di simayang . Kan-i mbŭh karŭm , Jesus mbŭh sadi diginŭ ;
40014024	ka di jam anŭ , arud mbŭh jeh di yun danu , dog girumbang sabab sabak ribut poh maka-i .
40014025	Di asah pukor taruh ngga pukor nŭm isan isan Jesus mandŭg ka yŭn bara murid , panu di tunduh piin .
40014026	Kan ngara kiris Ayŭh panu di tunduh piin , ngara taru . “ Mindo anŭ ! ” ngara nang , ka nyirais darŭm tikaran .
40014027	Jesus rasu minyu ngga ngara . “ Nagap yang ngan ! ” Ayŭh nang . “ Aku ati . Dŭhnyah taru ! ”
40014028	Jadi Peter minyu , nang-i . “ Tuhan , kambŭi anŭ sawŭ Kaam , mritah aku da panu di tunduh piin tudu Kaam . ”
40014029	“ Mandŭg kamati ! ” Jesus nam . Jadi Peter ruah so arud ka piguru panu di tunduh piin tudu Jesus .
40014030	Pak kan ayŭh kinyam sabak ribut , ayŭh mbŭh taru ka rasu re timŭtŭm di piin . “ Tuhan nyiramat aku ! ” ayŭh nang .
40014031	Jesus rasu nyapai ka digŭng ayŭh ka nang , “ Kuu ati paŭh kurang sabah di Aku ! Mani kan kuu panu di tunduh piin pinyabah mu bisa miyap ? ”
40014032	Ngara duwŭh mŭrŭt arud , ka sabak ribut rŭŭ .
40014033	Jadi di arud bara murid nyambah Jesus . “ Sawŭ inŭh Kaam Anak Tapa ! ” ngara nang .
40014034	Ngara mutas danu anŭ ka mandŭg ka deyŭh di Gennesaret ,
40014035	di yŭn daya rasu natŭng Jesus . Jadi ngara bagan bara adi birandam so sopŭrŭg rais adi maning anŭ ka taban ngara ka yŭn Jesus .
40014036	Ngara mite Ayŭh bada daya adi birandam tama piji ka tŭbŭn jipo-I ; ka sopŭrŭg adi tama-i mbŭh bua .
40015001	Komŭnŭ kada daya Pharisee ngga gurū gurū Ukum-adat Jahudi mandŭg so Jerusalem ka siken Ayŭh ,
40015002	“ Mani bara murid Mai nyibireu ajar tayung-babuk ta ? Ngara dŭh mbe tunda atur adat sibayuh ngara man ! ”
40015003	Jesus nam , “ Ka mani angān nyibireu pinyipesan Tapa ka tunda ajar adŭp ngan ?
40015004	Tapa nang , ‘ Stabi di sindŭ sama ngan , ’ ka ‘ Daya adi mangu sindŭ sama-i dŭh siŭn dŭh dog ukum kabŭs . ’
40015005	Pak angān ngajar : Kambŭi daya nang di sindŭ sama-i , ‘ Kayuh adi aku patut pakai ngga turung sindŭ ngga sama , mbŭh aku jugan ka Tapa , ’
40015006	ka daya anŭ dŭhsah stabi di sama-i . Simŭnŭ inŭh angān dŭh piduri pinyipesan Tapa , ramŭn an tunda ajar adŭp ngan .
40015007	Angān pingadong ! Mbŭh raru batur-i Isaiah kan ayŭh minyu-binabi pasar angān !
40015008	‘ Bara daya ati , Tapa nang , kibās pak atin-i sawŭ jo so Aku .
40015009	Mating guna ngara nyambah Aku , sabab ngara ngajar atur manusia
40015010	Komŭnŭ Jesus bagan bara daya bagŭ ka adŭp-I ka nang di ngara , “ Dingah ka mirati meh !
40015011	Dŭh-i kayuh adi mŭrŭt baba adi kinais daya ; pak kayuh adi ruah so baba , anŭ inŭh adi kinais daya . ”
40015012	Komŭnŭ bara murid tudu Ayŭh ka nang , “ Puan Mai , bara Pharisee naman pinganang Mai anŭ ? ”
40015013	“ Barang tŭngŭn kayuh adi Sama Ku adi di shorga dŭh purun re dog dimbut , ” nam Jesus .
40015014	“ Dŭhnyah piduri ngara ! Ngara anŭ pinguru adi karak yŭn bara adi karak ; kan ndi naan daya karak kayak ndi naan daya karak , soduwŭh-i re rabu darŭm parit . ”
40015015	Peter minyu , nang-i , “ Kidaan rati pinganang anŭ di kieh . ”
40015016	Jesus nang di ngara , “ Angān ati bara pinunda Ku pak angān mbŭh dŭh mbŭh so daya bŭkŭn , dŭh mirati kayuh .
40015017	Dŭh kah angān mirati ? Kayuh adi mŭrŭt baba daya radus ka tain daya ka komŭnŭ kayuh anŭ ruah so pŭrŭng-i .
40015018	Pak kayuh adi ruah so baba daya mandŭg so atin-i , ka kayuh ati inŭh adi kinais daya .
40015019	Amai so atin daya mandŭg pikir-kira adi arap adi bada ayŭh siŭ daya , tanggah , ka ndai barang masam pingandai kais ; mirupak , kadong , ka napŭ daya .
40015020	Kayuh kayuh anŭ inŭh adi bada daya kais . Pak man dŭh mbe nunda ka atur adi ngara nang , dŭh-i bada daya kais . ”
40015021	Jesus bu so nŭ ka matak ka tarun tana sindŭk kupo kupo Tyre ngga Sidon .
40015022	Ndi naan dayung daya Canaan adi rŭŭ di tarun anŭ mandŭg tudu Jesus . “ Anak David ! ” ayŭh bagan . “ Masi di aku , Tuan ! Anak dayung ku dog mŭrŭt umot ka mbŭh raru sangsara-i . ”
40015023	Pak Jesus dŭh nang ani ani di ayŭh . Bara murid-I tudu Ayŭh ka mite , “ Pibu ayŭh ! Ayŭh tunda ata buang bidudu adŭ ! ”
40015024	Jesus nang di dayung anŭ , “ Aku dog pait adŭ-i yŭn daya Israel adi keya ka biri adi manyap . ”
40015025	Dingah sakanŭ , dayung anŭ nyindŭk Jesus ka sidikang di kaja-I . “ Turung aku , Tuan ! ” ayŭh nang .
40015026	Jesus nam , “ Dŭh-i patut nŭŭh tambit pinguman anak-sŭ ka taran-i ka kasong . ”
40015027	“ Anŭ sawŭ , Tuan , ” dayung anŭ nam , “ pak kasong man gŭh rapuh tadŭh pinguman adi rabu so mija tuan-i . ”
40015028	Jadi Jesus nam ayŭh , “ Kuu dayung adi raru sabah di Aku ! Kayuh adi kuu raan re dog ndai yŭn mu . ” Ka di jam anŭ gŭh anak dayung-i bua .
40015029	Jesus bu so nŭ ka panu kadŭg bŭngŭn Danu Galilee . Ayŭh maad sandah ka guru .
40015030	Bara daya bagŭ mandŭg tudu Ayŭh , taban daya adi bajang , adi karak , adi kipang , adi dŭh pandai minyu , ka bagŭ daya adi birandam adi bŭkŭn , adi ngara na di kaja Jesus ; ka Ayŭh pibua ngara .
40015031	Daya mbŭh inga inga buang bipikir kan ngara kiris daya adi dŭh pandai minyu dapŭd minyu , adi kipang bua , adi bajang dapŭd panu , ka adi karak dapŭd kiris ; ka ngara meh muji Tapa daya Israel .
40015032	Jesus bagan bara murid-I da tudu adŭp-I ka nang , “ Aku masi kiris bara daya ati , sabab ngara mbŭh taruh andu ngga Aku digiti ka madin ngara mbŭh dŭh biyŭn kayuh man . Aku dŭh an bada ngara bu dŭh man , sibia-i ngara mijŭp di aran . ”
40015033	Bara murid siken ayŭh , “ So ki ata re dapŭd sukup pinguman di tarun tana-pajam ati ngga paan bara daya ati ? ”
40015034	“ Kudu baru ruti angān biyŭn ? ” Jesus siken . “ Ju baru , ” ngara nam , “ ka agi nisŭ iken adi anŭk . ”
40015035	Jadi Jesus bada bara daya guru di tana .
40015036	Komŭnŭ Ayŭh tambit ju baru ruti samŭn iken anŭ , nggen trima kaseh di Tapa , mire-i , ka nggen-i di bara murid ; ka bara murid nggen-i di daya .
40015037	Sopŭrŭg ngara man ka mbŭh bisoh . Komŭnŭ bara murid sun ka ngisi ju bakur puno ngga tadŭh tadŭh ruti ka iken anŭ .
40015038	Kiang bara dari adi man agi pat ribu naan , dŭh ngitong bara dayung ngga anak-anya .
40015039	Ko anŭ Jesus bada daya mari , ka adŭp-I mŭrŭt arud , ka matak ka tarun tana Magadan .
40016001	Kada daya Pharisee ngga daya Sadducee adi mandŭg tudu Jesus amai an kudog Ayŭh , mite Ayŭh ndai pingandai-nginga , ngga kiren sawŭ ngga dŭh Ayŭh mandŭg so Tapa .
40016002	Pak Jesus nam , [ “ Kan batŭh andu mūn , angān nang , ‘ Re mandis andu sipagi , amai rangit agi bireh . ’
40016003	Ka awar isan isan angān nang , ‘ Re ujen andu , amai rangit agi bireh buang kruman . ’ Angān pandai ninjau re ujen kah dŭh andu kan angān tingga rangit , pak angān dŭh pandai jiroh rati kayuh adi aŭn jadi di tika ati ! ]
40016004	Mbŭh raru arap buang dŭh stabi di Tapa inŭh daya di jaman ati ! Angān mite Aku ndai pingandai-nginga ? Dŭh bisa ! Kaŭs pingandai-nginga Jonah adŭ re dog nggen di angān . ” Rasu-I bu so nŭ tingge ngara .
40016005	Kan bara murid mutas ka pah mandi danu anŭ , ngara kambŭt taban ruti .
40016006	Jesus nang di ngara , “ Ingat nŭh ; nakit jaga adŭp ngan so ragi daya Pharisee ka daya Sadducee . ”
40016007	Ngara rasu minyu dupan adŭp-i , “ Ayŭh nang sakanŭ sabab ata dŭh taban ruti . ”
40016008	Jesus puan kayuh adi ngara nang , jadi Ayŭh siken , “ Mani angān kirakar dupan adŭp ngan pasar dŭh biyŭn ruti ? Angān paŭh kurang sabah di Aku !
40016009	Gibabŭ kah angān dŭh mirati ? Dŭh kah angān ingat Aku mire rimŭh baru ruti yŭn rimŭh ribu naan daya ? Kudu bakur angān ngisi ngga rapuh rapuh tadŭh pinguman ?
40016010	Ka munki ngga ju baru ruti yŭn pat ribu naan daya ? Kudu bakur angān ngisi ?
40016011	Mani angān dŭh mirati Aku dŭh minyu ngga angān pasar ruti ? Jaga adŭp ngan so ragi daya Pharisee ka daya Sadducee ! ”
40016012	Ka-i meh , ngara mirati Jesus dŭh bakan ngara da jaga adŭp so ragi adi ngga ndai ruti pak so ajar daya Pharisee ngga ajar daya Sadducee .
40016013	Jesus di ka tarun tana sindŭk kupo Caesarea Philippi , di yŭn-I siken bara murid-I , “ Asi sŭn daya nang Anak Manusia ? ”
40016014	“ Agi kada daya nang John Pembaptisa , ” ngara nam . “ Adi bŭkŭn nang Elijah , darŭm adi bŭkŭn nang Jeremiah puan kah nabi adi bŭkŭn . ”
40016015	“ Angān boh ? ” Ayŭh siken ngara . “ Asi sŭn ngan nang Aku ati ? ”
40016016	Simon Peter nam , “ Kaam inŭh Kristus , Anak Tapa adi udip . ”
40016017	“ Bituah inŭh kuu , Simon anak John ! ” Jesus nam . “ Pinyidapŭd mu anŭ dŭh-i so adŭp mu , pak mbŭh adŭp Sama Ku adi di shorga nggen di kuu .
40016018	Ngapŭi Aku kidaan di kuu , Peter : kuu inŭh batuh , ka di tunduh batuh pinagap-rasan ati Aku re pijog eklisia Ku , ka pinyikabŭs bina dŭh re tungang ngarah-i .
40016019	Aku re nggen di kuu kusi Ong Bauh Tapa ; kayuh adi kuu nagah di ong re dog nagah di shorga , ka kayuh adi kuu nyibandar di ong re dog nyibandar di shorga . ”
40016020	Komŭnŭ Jesus pesan bara murid-I da dŭh kidaan di tadŭ tadŭ daya adŭp-I Kristus .
40016021	So andu anŭ meh Jesus piguru kidaan ngga tarang di bara murid-I , “ Aku dŭh siŭn dŭh di ka Jerusalem ka kinyam pinyusah bās so bara nyamba bangsa Jahudi , pingubak imam , ka bara gurū Ukum-adat Jahudi . Aku re dog ukum kabŭs , pak taruh andu ripas anŭ Aku re dog pakat udip bauh . ”
40016022	Peter tarik Ayŭh ka bŭngŭn ka nyara Ayŭh . “ Tuhan , mite Tapa pijo kayuh anŭ so Kaam ! ” ayŭh nang . “ Kayuh anŭ dŭh patut jadi di tunduh Kaam ! ”
40016023	Jesus bigiring ka nang di Peter , “ Bu so Aku , Shetan ! Kuu ati baka di aran Ku , sabab pikir-kira mu anŭ dŭh-i mandŭg so Tapa , pak so tibiat manusia . ”
40016024	Komŭnŭ Jesus nang di bara murid-I , “ Kambŭi agi so angān an jadi pinunda Ku , ayŭh dŭh siŭn dŭh an ngarah adŭp-i , gŭrŭng rigang-i , ka tunda Aku .
40016025	Amai kambŭi angān an nyiramat asŭng ngan , angān re kinanyap-i ; pak kambŭi angān kinanyap asŭng ngan sitagar Aku , angān re dapŭd udip adi sawŭ adi tan adu adu .
40016026	Re agi kah utung ngan kambŭi angān dapu ndi ong ong pak kinanyap udip adi sawŭ adi tan adu adu ? Manŭn dŭh ! Mating kayuh bisa ngan ngga nyambi udip adi sawŭ anŭ .
40016027	Amai Anak Manusia mbŭh re rikas mandŭg darŭm bragah Sama-I ngga bara Malaikat-I , ka-I re ngupah barang naan daya nanyam ka pingandai-i .
40016028	Puan meh ! Agi kada ngara digiti dŭh re kabŭs sibayuh ngara kiris Anak Manusia mandŭg nimun Raja . ”
40017001	Nŭm andu ripas anŭ Jesus ngaja Peter samŭn James ngga John adi bijurud , ka taban ngara maad ndi darŭd adi bigatung di yŭn ngara re sadi .
40017002	Darŭm ngara tingga , Jesus birubah : jawin-I nyirinyak mun batŭh andu , ka piraka-I jadi buda ngasad .
40017003	Komŭnŭ ngara taruh kiris Moses ngga Elijah minyu ngga Jesus .
40017004	Jadi Peter minyu , nang-i di Jesus , “ Tuhan , mbŭh raru kana inŭh kieh agi digiti ! Kambŭi Kaam raan , aku an ndai taruh bari digiti , ndi yŭn Mai , ndi yŭn Moses , ka ndi yŭn Elijah . ”
40017005	Darŭm ayŭh minyu , abun adi jawa mandŭg ka nyayung ngara , ka sirŭŭn so abun nang , “ Ati inŭh Anak nyirot Ku , di Ayŭh asŭng Ku munos ; dingah pinganang-I ! ”
40017006	Kan murid murid anŭ dingah sirŭŭn anŭ , ngara mbŭh raru taru ka sipŭŭb di tana .
40017007	Jesus tudu ngara ka tama ngara . “ Makat , ” Ayŭh nang . “ Dŭhnyah taru ! ”
40017008	Ngara kimat ka kiris mating daya adŭ-i Jesus .
40017009	Darŭm ngara mūn darŭd , Jesus pesan ngara , “ Dŭhnyah kidaan di tadŭ tadŭ daya kayuh adi angān bauh ko kiris ndŭg ka Anak Manusia mbŭh dog pakat so kabŭs . ”
40017010	Murid murid siken Jesus , “ Mani bara gurū Ukum-adat Jahudi nang Elijah dŭh siŭn dŭh mandŭg diŭ ? ”
40017011	“ Elijah taŭn sawŭ mandŭg diŭ , ” nam Jesus , “ ka ayŭh re bada sopŭrŭg kayuh dog sidia .
40017012	Pak Aku kidaan di angān , Elijah mbŭh mandŭg ka daya dŭh natŭng ayŭh pak ndai di tunduh-i nanyam suka asŭng ngara . Simŭnŭ gŭh ngara re pijera Anak Manusia . ”
40017013	Ka-i meh murid murid anŭ mirati Ayŭh minyu ngga ngara pasar John Pembaptisa .
40017014	Kan ngara pari ka yŭn bara daya bagŭ , ndi naan daya mandŭg tudu Jesus , rasu sidikang di sirung jawin-I
40017015	ka nang , “ Tuan , masi di anak dari ku ! Ayŭh dog andam nyisŭt , ka ari tumbang di apui puan kah di piin kan andam anŭ nyerang ayŭh .
40017016	Aku taban ayŭh ka yŭn bara murid Mai , pak ngara dŭh tungang pibua ayŭh . ”
40017017	Jesus nam , “ Angān manusia adi kurang sabah ka adi manyap ! Ndŭg sinde meh Aku dŭh siŭn dŭh rŭŭ ngga angān ? Ndŭg sinde Aku patut bijijŭ ngga angān ? Taban anak anŭ kamati ka yŭn Ku ! ”
40017018	Jesus mritah umot anŭ , ka-i ruah so anak anŭ , ka di jam anŭ gŭh ayŭh mbŭh bua .
40017019	Komŭnŭ bara murid tudu Jesus kan ngara mbŭh sadi ka siken Ayŭh , “ Mani kieh dŭh tungang pibu umot anŭ ? ”
40017020	“ Angān dŭh tungang sabab angān kurang sabah di Tapa , ” Jesus nam . “ Puan meh ! Kambŭi angān biyŭn pinyabah mati sirah ruwang sabi , angān bisa nang di sandah ati , ‘ Sigen adŭp mu kamajeh ! ’ ka-i sawŭ sigen adŭp-i . Tungang angān ndai tadŭ tadŭ kayuh ! ”
40017021	Pak kaŭs simayang ngga bipusa adŭ tungang pibu umot ; mating kayuh bŭkŭn tungang . ]
40017022	Kan sopŭrŭg murid mbŭh samah mandŭg tikuruk di Galilee , Jesus nang di ngara , “ Anak Manusia mbŭh re dog nyerah ka tangan ngara
40017023	adi re siŭ Ayŭh ; pak taruh andu ripas anŭ Ayŭh re dog pakat udip bauh . ” Bara murid mbŭh raru susah .
40017024	Kan Jesus ngga bara murid-I mandŭg ka Capernaum , bara tukang sun suke Ramin Tuhan tudu Peter ka siken , “ Bayar Gurū ngan kah suke Ramin Tuhan ? ”
40017025	“ Bayar-I ” , Peter nam . Kan Peter mŭrŭt ramin , Jesus minyu diŭ , “ Peter , ani di pikir mu ? Asi bayar suke ka raja raja di ong ati ? Rayat di darŭm rais kah daya tami ? ”
40017026	“ Daya tami , ” Peter nam . “ Kambŭi sakanŭ , ” nam Jesus , “ Rati-i rayat darŭm rais dŭhsah bayar suke .
40017027	Ata dŭh an nggen mangŭh di daya . Di ka danu ka tŭŭn pisis . Tambit sibungas iken adi nakap pisis mu , ka di baba-i kuu re dapŭd ndi kiping duit dang ngga bayar suke Ramin Tuhan ta duwŭh . Tambit-i ka bayar di ngara suke ta . ”
40018001	Di jam anŭ bara murid tudu Jesus , siken , “ Asi adi siabo bās di dupan bara daya adi kinyam Pinyipritah Tapa ? ”
40018002	Jadi Jesus bagan ndi naan anak-sŭ da mijog di sirung jawin ngara ,
40018003	ka nang , “ Puan meh ! Kambŭi angān dŭh ngubah adŭp ngan ka jadi mun anak-sŭ , angān dŭh re kinyam Pinyipritah Tapa .
40018004	Adi siabo bās di dupan ngara adi kinyam Pinyipritah Tapa inŭh sianŭ adi pirapat adŭp-i mun anak-sŭ ati .
40018005	Ka asi asi adi kambat ngga adŭn Ku anak-sŭ mun siati , kambat Aku .
40018006	“ Kambŭi agi daya bada ndi so bara pinunda Ku adi sŭ ati dŭh tia sabah di Aku , mbŭh kana dŭ inŭh tibande batuh kisar dog mŭŭng di tungo-i ka pirŭnggŭd di rawŭt .
40018007	Mbŭh raru payah inŭh ong ati amai agi dieh kayuh adi bada daya bidosa ! Kayuh ati taŭn re siraru agi , pak mbŭh raru payah-i di sianŭ adi nimbur-i !
40018008	“ Kambŭi tangan puan kah kaja ngan bada angān bidosa , kapŭg-i ka taran ! Kana dŭ inŭh angān udip ngga Tapa kipang puan kah bajang , so angān ngga tangan kaja ngan anŭ dog taran ka darŭm apui neraka .
40018009	Ka kambŭi batŭh ngan bada angān bidosa , tuket-i ka taran ! Kana dŭ inŭh angān udip ngga Tapa kambet , so angān ngga duwŭh batŭh ngan dog taran ka darŭm apui neraka .
40018010	“ Ingat nŭh , dŭhnyah ngamun tadŭ tadŭ so ngara adi sŭ ati . Malaikat ngara di shorga , Aku kidaan di angān , agi siraru di sirung jawin Sama Ku di shorga . [
40018011	Amai Anak Manusia mbŭh mandŭg an nyiramat ngara adi manyap . ]
40018012	“ Ani di pikir ngan , re daya ndai adi biyŭn siratus biri ka ndi so-i mbŭh manyap ? Ayŭh re tingge anŭ adi prii puru-prii man di bŭngŭn sandah ka matak di jiroh anŭ adi manyap .
40018013	Kan ayŭh mbŭh dapŭd-i , Aku kidaan di angān , ayŭh rabis gaŭn di ndi biri anŭ so di biri adi prii puru-prii adi dŭh manyap .
40018014	Simŭnŭ gŭh Sama ngan adi di shorga dŭh raan tadŭ tadŭ so anak-sŭ ati manyap .
40018015	“ Kambŭi dingan ngan bidosa di tunduh ngan , di ka yŭn-i ka kidaan sarah-i . Ndai simŭnŭ dŭh di sirung jawin daya bagŭ , pak sadi adŭp ngan . Kambŭi ayŭh dingah pinganang mu , kuu mbŭh dapŭd dingan mu anŭ pari ka kuu .
40018016	Pak kambŭi ayŭh abah dingah pinganang mu , taban ndi puan kah duwŭh naan daya bŭkŭn , isa ‘ sopŭrŭg itong bisa dog natu taksi so baba duwŭh puan kah taruh naan saksi , ’ sak adi nang Surat-kudus .
40018017	Ka kambŭi ayŭh abah dingah pinganang ngara , kuu bisa kidaan sopŭrŭg-i di eklisia . Sikasŭn-i , kambŭi ayŭh abah dingah pinganang eklisia , bada ayŭh jadi keya ka daya adi dŭh puan Tapa puan kah mun daya pinsuke .
40018018	“ Puan meh , kayuh adi angān nagah di ong re dog nagah di shorga , ka kayuh adi angān nyibandar di ong re dog nyibandar di shorga .
40018019	“ Puan meh gŭh , kan duwŭh naan angān di ong situju pasar tadŭ tadŭ kayuh adi angān simayang mite , Sama Ku di shorga re ndai-i yŭn ngan .
40018020	Amai di yŭn duwŭh taruh naan daya mandŭg tikuruk darŭm adŭn Ku , Aku agi diginŭ ngga ngara . ”
40018021	Komŭnŭ Peter tudu Jesus ka siken , “ Tuhan , kambŭi dingan ku adu adu ndai dosa di tunduh ku , pikudu kari aku patut apun ayŭh ? Ju kari ? ”
40018022	“ Dŭh , dŭh ju kari , ” nam Jesus , “ pak ju puru kari ju ,
40018023	sabab kan Tapa mritah , kayuh re keya ka simuti : Agi ndi sidah , ndi naan raja adi mbŭh natu adŭp-i an pirasa kira-kira bara daya gaji-i .
40018024	Ayŭh mbŭh re an piguru kan ndi so ngara dog taban mŭrŭt adi birutang di ayŭh bijuta juta duit .
40018025	Daya-gaji anŭ dŭh biyŭn sukup duit re ngga bayar utang-i , jadi raja nggen ukum bada ayŭh dog jua nimun urun samŭn sawŭn-i ngga bara anak-i ka sopŭrŭg kayuh adi-i biyŭn , ngga bayar utang-i .
40018026	Daya-gaji anŭ sidikang di sirung jawin raja . ‘ Sabar ngga aku , ’ ayŭh mite , ‘ ka aku re bayar sopŭrŭg-i ! ’
40018027	Raja masi di ayŭh , apun ayŭh ka kambŭt utang-i ka pirupas ayŭh .
40018028	“ Komŭnŭ daya-gaji anŭ ruah ka bidapŭd ngga daya-gaji adi bŭkŭn adi birutang nisŭ duit di ayŭh . Ayŭh nakap ayŭh ka piguru nyiap ayŭh . ‘ Bayar kayuh adi kuu ko nginjam so aku ! ’ ayŭh nang .
40018029	Daya-gaji anŭ sidikang ka mite masi so ayŭh , ‘ Sabar ngga aku , ka aku re bayar pari ! ’
40018030	Ayŭh dŭh piduri , pak bada ayŭh dog jer ndŭg ka ayŭh muko bayar utang-i .
40018031	Kan daya-gaji adi bŭkŭn kiris kayuh adi mbŭh jadi , ngara mbŭh raru susah ka di ka yŭn raja ka kidaan sopŭrŭg kayuh anŭ di ayŭh .
40018032	Jadi ayŭh bagan daya-gaji anŭ da mŭrŭt . ‘ Kuu urun adi dŭh biguna ! ’ ayŭh nang . ‘ Aku apun kuu ka kambŭt sopŭrŭg utang mu , amai kuu mite aku ndai simŭnŭ .
40018033	Kuu patut biyŭn atin masi di dingan mu adi samah daya-gaji , nimun aku ko masi di kuu . ’
40018034	Raja anŭ mbŭh raru baji , ka ayŭh bada daya-gaji anŭ dog jer yŭn dog ukum ndŭg ka-i mbŭh kubo bayar utang-i . ”
40018035	Ka Jesus nang , “ Simŭnŭ inŭh Sama Ku re ngga barang naan angān kambŭi angān dŭh apun dingan ngan so atin ngan . ”
40019001	Kan Jesus ko nang sopŭrŭg kayuh anŭ , Ayŭh bu so Galilee di ka tarun tana Judea di pah mandi Yang Jordan .
40019002	Bara-bara daya bagŭ tunda Ayŭh , ka Ayŭh pibua ngara diginŭ .
40019003	Kada daya Pharisee mandŭg tudu Ayŭh an kudog Ayŭh ngga pinyiken , “ Agi kah Ukum-adat ta nyibandar daya taran sawŭn-i ngga tadŭ mun sabab ? ”
40019004	Jesus nam , “ Mating kah angān basa pinganang Surat-kudus adi nang di sibungas-i Tapa napa manusia dari ngga dayung ?
40019005	Ka Tapa nang , ‘ Amai sabab anŭ inŭh , dari re tingge sindŭ sama-i ka bisindi ngga sawŭn-i , ka ngara duwŭh re jadi ndi . ’
40019006	Jadi ngara dŭh re tia duwŭh , pak ndi . Mating daya siŭn nyibarai , meh , kayuh adi Tapa ko tubu . ”
40019007	Bara daya Pharisee siken Ayŭh , “ Mani meh , garang , Moses nggen ukum-adat adi nyibandar dari taran sawŭn-i atas ayŭh nuris surat sare ? ”
40019008	Jesus nam , “ Moses nggen di angān pinyibandar da taran sawŭn ngan sabab angān mbar dog ngajar . Pak dŭh-i simŭnŭ di sibungas ong dog napa .
40019009	Aku kidaan di angān , daya adi taran sawŭn-i ngga tadŭ mun sabab-i pak dŭh sabab sawŭn-i tanggah , mbŭh tanggah kambŭi ayŭh sawan ngga dayung bŭkŭn . ”
40019010	Bara murid-I nang di Ayŭh , “ Kambŭi simŭnŭ inŭh kayuh di dari ngga di sawŭn-i , mbŭh kana dŭ inŭh nŭŭh dŭhsah sawan . ”
40019011	Jesus nam , “ Ajar ati dŭh-i yŭn barang naan daya , pak yŭn ngara adi yŭn Tapa ko nggen-i adŭ .
40019012	Amai agi bagŭ masam sabab-i dari dŭh dapŭd sawan : agi adi sabab ngara mbŭh dog biranak mun anŭ ; adi bŭkŭn , sabab daya ndai ngara da mun anŭ ; ka adi bŭkŭn dŭh sawan sabab an bituan di Tapa . Isa-i ayŭh adi tungang trima ajar ati ndai simŭnŭ . ”
40019013	Kada daya taban bara anak-sŭ ka yŭn Jesus isa Ayŭh na tangan-I di tunduh ngara ka simayang yŭn ngara , pak bara murid nang ngara .
40019014	Jesus nang , “ Bada bara anak-sŭ anŭ mandŭg ka Aku ka dŭhnyah kijaman ngara , sabab daya adi keya ka ngara inŭh adi kinyam Pinyipritah Tapa . ”
40019015	Ayŭh na tangan-I di tunduh ubak bara anak-sŭ anŭ ka nyiberkat ngara , ka komŭnŭ Ayŭh bu .
40019016	Agi ndi sidah , ndi naan daya mandŭg tudu Jesus . “ Gurū , ” ayŭh nang , “ pingandai kana munki patut ku ndai ngga dapŭd udip adi sawŭ adi tan adu adu ? ”
40019017	“ Mani kuu siken Aku pasar kayuh adi kana ? ” nam Jesus . “ Agi Ndi naan adŭ adi kana . Sita Pinyipesan Tapa kambŭi kuu raan dapŭd udip adi sawŭ adi tan adu adu . ”
40019018	“ Pinyipesan ani ? ” ayŭh siken . Jesus nam , “ Dŭhnyah siŭ daya ; dŭhnyah tanggah ; dŭhnyah naku ; dŭhnyah nggen taksi kadong pasar tadŭ daya ;
40019019	stabi di sindŭ sama mu ; ka rindu dingan mu nimun kuu rindu adŭp mu . ”
40019020	“ Aku mbŭh tunda sopŭrŭg Pinyipesan ati , ” bujang dari anŭ nam . “ Ani dinge patut ku ndai ? ”
40019021	Jesus nang di ayŭh , “ Kambŭi kuu raan jadi sukup kana , panu di jua sopŭrŭg adi kuu biyŭn ka nggen duit anŭ di daya adi sirata , ka kuu re biyŭn pinyikaya di shorga ; komŭnŭ ja , tunda Aku . ”
40019022	Kan bujang dari anŭ dingah sakanŭ , ayŭh bu buang susah , sabab ayŭh taŭn raru kaya .
40019023	Jesus meh nang di bara murid-I , “ Puan meh , raru mbar-i daya kaya re kinyam Pinyipritah Tapa .
40019024	Pari Aku nang : mbŭh rabis mbar-i daya kaya kinyam Pinyipritah Tapa so ndi onta mŭrŭt tambus rubang utos . ”
40019025	Kan murid murid dingah anŭ , ngara mbŭh inga inga buang gŭgŭh . “ Asi meh garang , re tungang dog nyiramat ? ” ngara siken .
40019026	Jesus tirek ngara ka nam , “ Kayuh ati dŭh bisa jadi so ka manusia , pak so ka Tapa sopŭrŭg kayuh bisa jadi . ”
40019027	Jadi Peter minyu . “ Tingga , ” ayŭh nang , “ kieh mbŭh tingge sopŭrŭg kayuh ka tunda Kaam . Ani re ami dapŭd ? ”
40019028	Jesus nang di ngara , “ Sabah meh , kan Anak Manusia guru di takta-I adi bragah darŭm Ong Bauh Tapa , angān adi simŭng-duwŭh naan pinunda Ku re guru gŭh di takta , mritah simŭng-duwŭh tibaran-asar Israel .
40019029	Ka barang naan daya adi tingge ramin arŭn puan kah jurud dari , puan kah jurud dayung , puan kah sama , puan kah sindŭ , puan kah anak , puan kah ŭmŭh sitagar Aku , re trima siratus rupet kayuh adi ko dog tingge , buang trima udip adi sawŭ adi tan adu adu .
40019030	Pak bagŭ adi diŭ madin re jadi sikasŭn , ka bagŭ adi sikasŭn madin re jadi diŭ .
40020001	“ Kan Tapa mritah kayuh agi keya ka di upama ati . Agi ndi sidah , ndi naan daya matak awar isan isan di jiroh daya da bikuri di teya anggor-i .
40020002	Ayŭh situju re nggen gaji ngara nanyam adi biasa , anŭ inŭh ndi kiping duit pirak ndi andu , ka bada ngara matak di nyiraja di teya anggor-i .
40020003	Ayŭh di dinge ka arong passar ngga arong pukor prii ka kiris kada daya mijog paya ,
40020004	jadi ayŭh nang di ngara , ‘ Angān gŭh matak di nyiraja di teya anggor ku , ka aku re bayar angān nanyam patut . ’
40020005	Jadi ngara matak . Komŭnŭ pukor simŭng-duwŭh ka dinge pukor taruh ayŭh ndai simŭnŭ .
40020006	Nganŭ mbŭh sindŭk pukor rimŭh kan ayŭh di ka arong passar ka kiris kada daya dinge babŭ agi mijog diginŭ . ‘ Mani angān taran andu digiti mating kayuh ndai ? ’ ayŭh siken ngara .
40020007	‘ Daya mating nggen kraja di kieh , ’ ngara nam . ‘ Kambŭi sakanŭ , angān di matak di nyiraja di teya anggor ku , ’ ayŭh nang di ngara .
40020008	“ Kan-i mbŭh singumi andu , daya adi dapu teya nang di mandor-i , ‘ Bagan bara adi nyiraja ka nggen gaji ngara , piguru so ngara adi sikasŭn dog bada nyiraja ndŭg ngara adi sibungas raya dog bada nyiraja . ’
40020009	Ngara adi piguru nyiraja pukor rimŭh dog bayar ndi kiping duit pirak ndi naan .
40020010	Jadi kan ngara adi diŭ dog bada nyiraja mandŭg re trima tung ngara , ngara pikir adŭp-i re dapŭd bagŭ ; pak ngara gŭh dog nggen ndi kiping duit pirak ndi naan .
40020011	Ngara tambit duit-i ka piguru mingungut di daya adi dapu teya anggor .
40020012	‘ Ngara anŭ adi sikasŭn dog bada nyiraja batur-i nyiraja ndi jam adŭ , ’ ngara nang , ‘ darŭm kieh mbŭh ndi andu andu nyiraja di sura , pak gŭt-i kaam nggen gaji ngara brinyam ngga jami ! ’
40020013	‘ Dingan , dingah ati , ’ daya adi dapu teya nam ndi naan so ngara , ‘ Aku dŭh nipu kuu . Adŭp mu mbŭh situju an nyiraja ndi andu yŭn ndi kiping duit pirak .
40020014	Tambit gaji mu ka maad . Aku raan nggen di daya anŭ adi sikasŭn dog bada nyiraja nanyam kiang adi aku nggen di kuu .
40020015	Dŭh kah aku biyŭn hak ndai ani ani aku raan ngga duit adŭp ku ? Mani , kuu sina kah amai aku dŭh sibut ? ’ ”
40020016	Ka Jesus meh nang , “ Jadi ngara adi sikasŭn re jadi diŭ , ka ngara adi diŭ re jadi sikasŭn . ”
40020017	Darŭm Jesus panu nuju Jerusalem , Ayŭh taban ngara adi simŭng-duwŭh naan murid-I ka bŭngŭn ka minyu ngga ngara sadi adŭp ngara , darŭm ngara panu .
40020018	“ Dingah ati , ” Ayŭh nang di ngara , “ ata panu nuju Jerusalem , di yŭn Anak Manusia re dog nyerah ka tangan pingubak pingubak imam ka gurū gurū Ukum-adat Jahudi . Ngara re nggen ukum kabŭs di Ayŭh
40020019	ka komŭnŭ nyerah Ayŭh ka tangan daya adi dŭh bangsa Jahudi , adi re napat Ayŭh , madŭs Ayŭh , ka masak Ayŭh di atuh rigang ; pak taruh andu ripas anŭ Ayŭh re dog pakat udip bauh . ”
40020020	Komŭnŭ sawŭn Zebedee mandŭg tudu Jesus ngga duwŭh madis anak-i , mutu ubak-i nura Jesus , ka mite kayuh so Ayŭh .
40020021	“ Ani raan mu ? ” Jesus siken ayŭh . Ayŭh nam , “ Bijanji ngga aku Kaam bada ngara duwŭh anak ku ati guru ndi tura ka tauh ndi tura ka bait Mai kan Kaam mbŭh jadi Raja . ”
40020022	“ Angān dŭh puan kayuh adi angān mite , ” Jesus nang di ngara duwŭh madis . “ Bisa kah angān nok so makuk jera-birasa adi Aku re nok ? ” “ Kieh bisa , ” ngara nam .
40020023	“ Angān re sawŭ nok so makuk Ku , ” Jesus nang di ngara , “ pak Aku dŭh biyŭn hak re mien asi re guru tura ka tauh Ku ngga tura ka bait Ku . Sama Ku mbŭh natu asi ngara anŭ adi re guru diginŭ . ”
40020024	Kan murid adi simŭng naan adi bŭkŭn dingah , ngara jadi baji di ngara duwŭh madis .
40020025	Jadi Jesus bagan ngara sopŭrŭg da tikuruk ka nang , “ Angān puan bara pinguasa bangsa adi dŭh puan Tapa piurun daya-i , ka bara pinguru siraru takan daya-i .
40020026	Pak dŭh-i patut simŭnŭ di dupan angān . Kambŭi agi so angān raan jadi bās , ayŭh dŭh siŭn dŭh an jadi urun daya ;
40020027	ka kambŭi agi so angān raan jadi diŭ , ayŭh dŭh siŭn dŭh an jadi urun sopŭrŭg ngan .
40020028	Mun Anak Manusia , adi dŭh mandŭg an jadi tuan , pak di bituan ka nggen asŭng-I ngga nubos bagŭ daya . ”
40020029	Darŭm Jesus ngga bara murid-I bu so Jericho , bara daya bagŭ tunda .
40020030	Duwŭh naan daya karak adi guru di bŭngŭn aran dingah Jesus panu murah , jadi ngara piguru nyirais , nang , “ Anak David ! Masi di kieh , Tuan ! ”
40020031	Bara daya nang ngara ka bada ngara pajam . Pak ngara tanŭ ka bana nyirais , nang , “ Anak David ! Masi di kieh , Tuan ! ”
40020032	Jesus rŭŭ ka bagan ngara . “ Ani raan ngan Aku ndai yŭn ngan ? ” Ayŭh siken ngara .
40020033	“ Tuan , ” ngara nam , “ kieh raan kiris tarun ! ”
40020034	Jesus masi di ngara ka tama batŭh ngara ; jam anŭ gŭh ngara tungang kiris tarun , ka ngara tunda Ayŭh .
40021001	Darŭm Jesus ngga bara murid-I panu nuju Jerusalem , ngara mandŭg ka Bethphage di Sandah Kanā . So nŭ Jesus pait duwŭh naan murid-I da panu diŭ
40021002	ngga pinganang sakati : “ Di ka anak kupo ajeh adi di jawin ngan , ka diginŭ angān re rasu dapŭd kaldi dog nyirunggo ngapid anak-i . Kuka sirunggo-i ka taban soduwŭh-i ka Aku .
40021003	Ka kambŭi agi daya nang ani ani , kidaan di ayŭh , ‘ Tuhan biguna dieh ’ ; ka nganŭ ayŭh re bada angān taban soduwŭh-i . ”
40021004	Ayŭh simŭnŭ ngga bada bitŭtŭk kayuh adi nabi ko nang :
40021005	“ Kidaan di Kupo Zion , Tingga , Raja mu mandŭg ka kuu ! Ayŭh pirapat adŭp-I ka nunggang kaldi ngga anak kaldi . ”
40021006	Jadi murid murid anŭ di ka ndai kayuh adi Jesus bada ngara ndai :
40021007	ngara taban kaldi ngga anak-i , na jipo ngara di tunduh soduwŭh-i , ka Jesus maad ka tunduh-i .
40021008	Bara daya bagŭ mamad jipo ngara di aran atan adi bŭkŭn di kapŭg daan daan kayuh ka tipan-i di aran .
40021009	Bara daya bagŭ adi panu di jawin Jesus ngga adi panu di punok piguru nyirais nang , “ Puji ka Anak David ! Tapa nyiberkat Ayŭh adi mandŭg ngga adŭn Tuhan ! Puji ka Tapa ! ”
40021010	Kan Jesus mŭrŭt Jerusalem , sopŭrŭg daya di kupo anŭ guga . “ Asi daya anŭ ? ” ngara siken .
40021011	“ Ayŭh anŭ Jesus , nabi so Nazareth di Galilee , ” bara daya nam .
40021012	Jesus di mŭrŭt Ramin Tuhan ka pibu sopŭrŭg daya adi bijua ka adi miris kayuh diginŭ . Ayŭh kureb mija mija ngara adi tukang nyambi duit samŭn baku baku ngara adi jua manuk asang ,
40021013	ka-I nang di ngara , “ Mbŭh dog nuris di Surat-kudus Tapa nang , ‘ Ramin-Ku re dog kadŭn ramin simayang . ’ Pak angān bada-i jadi tarun yŭn pirupak bisukan ! ”
40021014	Daya adi karak ngga adi kipang mandŭg tudu Ayŭh di Ramin Tuhan , ka Ayŭh pibua ngara .
40021015	Pingubak pingubak imam ngga gurū gurū Ukum-adat Jahudi jadi baji kan ngara kiris pingandai bās-I ka bara anak-anya nyirais darŭm Ramin Tuhan nang , “ Puji ka Anak David ! ”
40021016	Jadi ngara siken Jesus , “ Dingah Mu kah kayuh nang ngara ? ” “ Taŭn Ku dingah , ” nam Jesus . “ Mating kah angān basa pinganang Surat-kudus ati ? ‘ Angān mbŭh ngajar anak-anya ngga sipira da jugan puji adi sukup kana . ’ ”
40021017	Jesus bu tingge ngara ka ruah so kupo di ka Bethany , di yŭn-I nyirŭmŭn .
40021018	Darŭm-I panu pari ka kupo awar isan isan andu jawa ndi , Jesus sibŭrŭk .
40021019	Ayŭh kiris ndi tŭngŭn ara di bŭngŭn aran ka di tudu-i , pak mating buwa dieh adŭ-i dudu dawŭn . Jadi Ayŭh nang di tŭngŭn ara anŭ , “ Kuu dŭh re tia buān ! ” Di jam anŭ gŭh tŭngŭn ara anŭ rayu .
40021020	Bara murid kiris ka mbŭh inga inga . “ Simuki tŭngŭn ara anŭ rikas raru rayu ? ” ngara siken .
40021021	Jesus nam , “ Puan meh , kambŭi angān batur batur sabah di Tapa , angān re tungang ndai kayuh adi Aku ndai di tŭngŭn ara ati . Ka dŭh-i anŭ adŭ , pak angān re rabis tungang nang di sandah ati , ‘ Makat ka taran adŭp mu ka rawŭt , ’ ka-i re sawŭ taran adŭp-i .
40021022	Kan angān bidua ka sabah Tapa re ndai nanyam pimite ngan , Tapa taŭn re ndai-i . ”
40021023	Jesus pari ka Ramin Tuhan ; ka darŭm Ayŭh ngajar , pingubak pingubak imam ngga bara nyamba bangsa Jahudi mandŭg tudu Ayŭh ka siken , “ Ani hak Mu ndai kayuh kayuh ati ? Asi nggen di Kuu hak ngga ndai-i ? ”
40021024	Jesus nam ngara , “ Aku an siken di angān ndi pinyiken , ka kambŭi angān nggen di Aku pinyinam ngan , Aku re kidaan di angān ani hak Ku ndai kayuh kayuh ati .
40021025	So ki hak John baptisa daya : so Tapa kah so manusia ? ” Ngara piguru bikarit dupan adŭp-i , “ Ani re ta nang ? Kambŭi ata nang , ‘ So Tapa , ’ Ayŭh re nang di ata , ‘ Mani meh , garang , angān dŭh sabah John ? ’
40021026	Pak kambŭi ata nang , ‘ So manusia , ’ ata taru ani re daya ndai , sabab ngara sopŭrŭg mbŭh tatu sabah nang John inŭh nabi . ”
40021027	Jadi ngara nam Jesus , “ Kieh dŭh puan . ” Ka-I nang di ngara , “ Dŭh gŭh Aku re kidaan di angān ani hak Ku ndai kayuh kayuh ati .
40021028	“ Ani di pikir ngan ? Agi ndi sidah , ndi naan daya adi biyŭn duwŭh madis anak dari . Ayŭh tudu sianŭ adi pinuai ka nang , ‘ Nak , di nyiraja di teya anggor andu ati . ’
40021029	‘ Abah ku , ’ ayŭh nam , pak ripas anŭ ayŭh nukar pikir-i ka matak .
40021030	Komŭnŭ sama anŭ tudu anak-i anŭ ndi ka nang sakanŭ gŭh . ‘ Sa-i , ma , ’ ayŭh nam , pak ayŭh dŭh di .
40021031	Aki ndi so ngara duwŭh adi ndai pinyibada sama-i ? ” “ Adi pinuai , ” ngara nam . Jadi Jesus nang di ngara , “ Aku kidaan di angān : daya pinsuke ngga dayung sundar re kinyam Pinyipritah Tapa rabis diŭ so angān .
40021032	Amai John Pembaptisa ko mandŭg ka angān , kiren di angān aran adi batur , ka angān dŭh an sabah ayŭh ; pak daya pinsuke ngga dayung sundar sabah ayŭh . Adŭp ngan kiris ngara ndai simŭnŭ , dŭh gŭh angān ripas anŭ ngubah pikir ngan ka sabah ayŭh .
40021033	“ Dingah upama ati ndi dinge , ” Jesus nang . “ Agi ndi sidah , daya adi dapu tana ndai teya anggor , muwang-i , kareh rubang yŭn mŭ anggor , ka pijog sirangga . Komŭnŭ ayŭh nyewa teya anggor anŭ di pinyewa teya ka adŭp-i di nami .
40021034	Kan-i mbŭh tika adi ngga daya sun buwa anggor , ayŭh pait urun urun-i ka yŭn bara pinyewa teya an kambat jangi utung so buwa buwa adi dog sun .
40021035	Bara pinyewa teya anŭ nakap urun urun-i , mukong ndi naan , siŭ sianŭ ndi , ka manjan ngga batuh adi bŭkŭn .
40021036	Daya anŭ pait dinge urun urun adi bŭkŭn , rabis bagŭ so ngara adi diŭ , ka bara pinyewa teya ndai simŭnŭ gŭh di tunduh ngara .
40021037	Sikasŭn-i ayŭh pait anak adŭp-i ka ngara . ‘ Tatu ngara re stabi di anak ku , ’ ayŭh nang .
40021038	Pak kan bara pinyewa teya kiris anak-i anŭ , ngara nang dupan adŭp-i , ‘ Siati inŭh anak daya adi dapu teya anggor . Ja , ata siŭ ayŭh , ka tambit rata-i ! ’
40021039	Jadi ngara nakap ayŭh , taran ayŭh ka sapa teya anggor , ka siŭ ayŭh .
40021040	“ Jadi kan daya adi dapu teya anggor anŭ mandŭg , ani re-i ndai di bara pinyewa teya anŭ ? ” Jesus siken .
40021041	“ Ayŭh manŭn re siŭ bara adi ginaka anŭ , ” ngara nam , “ ka nyewa teya anggor anŭ di pinyewa teya adi bŭkŭn , adi re nggen jangi utung so buwa buwa adi dog sun di tipuh sun buwa . ”
40021042	Jesus nang di ngara , “ Mating kah angān basa kayuh adi nang Surat-kudus ? ‘ Batuh adi tukang ramin taran mbŭh jadi anŭ adi siabo biguna . Ati mbŭh pingandai Tuhan ; mbŭh raru sangŭn-i di batŭh ta ! ’
40021043	Jesus nang dinge , “ Puan meh ! Hak kinyam Pinyipritah Tapa re dog tambit so angān , ka dog nggen di daya adi piruah buwa nanyam ka pinyiraan Tapa . ” [
40021044	Asi asi adi rabu di tunduh batuh anŭ re asur ; ka kambŭi batuh anŭ rabu nyatŭk daya , daya anŭ re randŭk jadi dabu . ]
40021045	Pingubak pingubak imam ngga bara daya Pharisee dingah upama Jesus ka puan Ayŭh minyu pasar ngara ,
40021046	jadi ngara suba an nakap Ayŭh . Pak ngara taru bara daya bagŭ , adi mbŭh nyirundeng Jesus nabi .
40022001	Jesus dinge pakai upama ngga minyu di bara daya .
40022002	“ Kan Tapa mritah , kayuh agi keya ka di upama ati . Agi ndi sidah ndi naan raja sidia gawai sawan yŭn anak-i .
40022003	Ayŭh pait daya gaji-i da kidaan di bara adi ko dog bagan da mandŭg ka gawai anŭ , pak ngara dŭh an mandŭg .
40022004	Jadi ayŭh pait daya daya-gaji adi bŭkŭn ngga pinganang sakati : ‘ Gawai ku mbŭh sidia madin ; dari dari sapi ngga anak anak sapi ku mbŭh dog simareh , ka sopŭrŭg kayuh mbŭh sidia . Mandŭg meh ka gawai sawan ! ’
40022005	Pak bara adi dog bagan dŭh piduri ka ndai kraja adŭp ngara : ndi naan di ka teya-i , sianŭ ndi di ka kade-i ,
40022006	atan adi bŭkŭn nakap daya daya-gaji anŭ , mukong ngara , ka siŭ ngara .
40022007	Raja anŭ mbŭh raru baji ; jadi ayŭh pait soldadu-i da siŭ bara pinyiŭ anŭ ka sigot kupo ngara .
40022008	Komŭnŭ ayŭh bagan bara daya gaji-i ka nang di ngara , ‘ Gawai sawan mbŭh sidia , pak bara daya adi aku ko bagan dŭh bia mandŭg .
40022009	Kiang angān di ka arong aran aran passar ka bagan ka gawai sawan ati sikiang daya angān tungang dapŭd . ’
40022010	Jadi daya daya-gaji anŭ di ka aran aran passar ka bagan sopŭrŭg daya ngara tungang dapŭd , adi kana ngga adi arap ; ka tibande birit gawai sawan anŭ mbŭh puno da daya .
40022011	“ Raja di tingga bara pingabang ka kiris ndi naan daya dŭh nēn piraka gawai sawan .
40022012	‘ Dingan , simuki kuu tungang mŭrŭt kamati dŭh nēn piraka gawai sawan ? ’ raja nang di ayŭh . Pak daya anŭ pirŭŭ adŭp-i .
40022013	Nganŭ raja kidaan di daya daya gaji-i , ‘ Mŭŭng ayŭh , kaja tangan-i , ka taran ayŭh ka sapa ka yŭn karŭm . Diginŭ ayŭh re sien buang sangsara . ’ ”
40022014	Ka Jesus meh nang , “ Bagŭ dog bagan , pak nisŭ dog mien . ”
40022015	Bara daya Pharisee bu ka bisatur munki ngara re tungang kudog Ayŭh ngga pinyiken .
40022016	Komŭnŭ ngara pait ka yŭn-I kada so bara pinunda ngara samŭn kada daya so tibaran daya Herod . “ Gurū , ” ngara nang , “ Kieh puan Kaam kidaan kayuh adi sawŭ . Kaam ngajar kayuh adi sawŭ pasar pinyiraan Tapa yŭn manusia , dŭh kira ani nang daya , sabab Kaam dŭh piduri pangkat daya .
40022017	Kidaan di kieh , garang , ani di pikir Mai ? Miranggar Ukum-adat ta kah dŭh nŭŭh bayar suke ka Caesar ? ”
40022018	Jesus , taŭn-I puan akar arap ngara , ka-I nang , “ Angān pingadong ! Mani angān suba an kudog Aku ?
40022019	Kiren di Aku kiping duit adi ngga bayar suke ! ” Ngara taban ka yŭn-I ndi kiping duit ,
40022020	ka-I siken ngara , “ Raŭn asi ka dŭn asi ati ? ”
40022021	“ Caesar , ” ngara nam . Jadi Jesus nang di ngara , “ Amai simŭnŭ , nggen di Caesar kayuh adi Caesar dapu , ka nggen di Tapa kayuh adi Tapa dapu . ”
40022022	Kan ngara dingah sakanŭ , ngara mbŭh inga inga ; ka ngara bu tingge Ayŭh .
40022023	Di andu anŭ gŭh kada daya Sadducee mandŭg tudu Jesus ; ngara dŭh sabah daya re makat so kabŭs .
40022024	“ Gurū , ” ngara nang , “ Moses nang kambŭi daya adi dŭh biyŭn anak kabŭs , jurud-i dŭh siŭn dŭh tambit uban-i ndu sawŭn isa ngara biyŭn anak adi bisa dog nyirundeng anak sianŭ adi mbŭh kabŭs .
40022025	Agi ndi sidah , ju madis bijurud adi ko rŭŭ digiti . Adi pinuai sawan ka kabŭs buang dŭh biyŭn anak , jadi ayŭh tingge uban-i di sude-i .
40022026	Simŭnŭ gŭh kayuh di jurud adi numbor duwŭh , di sianŭ adi numbor taruh , ka sikasŭn-i di sopŭrŭg ngara adi ju madis .
40022027	Sikasŭn-i , adŭp dayung anŭ kabŭs gŭh .
40022028	Jadi meh , di andu adi ngga daya kabŭs makat so kabŭs , sawŭn asi ayŭh re ? Sopŭrŭg ngara ko tambit ayŭh ndu sawŭn . ”
40022029	Jesus nam ngara , “ Mbŭh raru sarah angān ! Angān mun anŭ sabab angān dŭh puan Surat-kudus ngga kuasa Tapa .
40022030	Amai kan daya adi mbŭh kabŭs makat udip bauh , ngara re mun malaikat malaikat di shorga , dŭh sawan .
40022031	Jadi jeja ka daya adi mbŭh kabŭs makat udip bauh : bŭn kah angān basa kayuh adi Tapa ko kidaan di angān ? Ayŭh nang ,
40022032	‘ Aku ati Tapa Abraham , Tapa Isaac , ka Tapa Jacob . ’ Ayŭh inŭh Tapa daya adi udip , dŭh-I Tapa daya adi kabŭs . ”
40022033	Kan bara daya bagŭ dingah sakanŭ , ngara mbŭh inga inga di ajar-I .
40022034	Kan daya Pharisee dingah Jesus pirŭŭ daya Sadducee , ngara tikuruk ,
40022035	ka ndi so ngara , gurū Ukum-adat , suba an kudog Ayŭh ngga pinyiken .
40022036	“ Gurū , ” ayŭh siken , “ aki ndi Pinyipesan adi siabo bās darŭm Ukum-adat ? ”
40022037	Jesus nam , “ ‘ Rindu Tuhan adi Tapa mu ngga siabo atin mu , ngga siabo asŭng mu , ka ngga siabo pikir mu . ’
40022038	Ati inŭh Pinyipesan adi siabo bās ka adi raru biguna .
40022039	Adi numbor duwŭh siabo biguna agi sak anŭ gŭh : ‘ Rindu dingan mu nimun kuu rindu adŭp mu . ’
40022040	Ukum-adat Moses ngga ajar bara nabi bisangan di duwŭh Pinyipesan ati . ”
40022041	Kan kada daya Pharisee tikuruk , Jesus siken ngara ,
40022042	“ Ani pikir ngan pasar Kristus ? Sesang asi Ayŭh ? ” “ Ayŭh inŭh sesang David , ” ngara nam .
40022043	“ Mani , garang , ” Jesus siken , “ Roh Kudus nguasa David da bagan Ayŭh ‘ Tuhan ’ ? David nang ,
40022044	‘ Tuhan nang di Tuhan ku : Guru digiti tura ka tauh Ku ndŭg ka Aku mbŭh na pinganyu Mu di ribo kaja Mu . ’
40022045	Kambŭi David bagan Ayŭh ‘ Tuhan , ’ simuki meh garang Kristus bisa jadi sesang David ? ”
40022046	Mating daya tungang nggen pinyinam di Jesus , ka so andu anŭ mating daya birani nggen pinyiken di Ayŭh tia .
40023001	Jadi Jesus minyu di bara daya bagŭ anŭ ka di bara murid-I .
40023002	“ Bara gurū Ukum-adat Jahudi ngga bara daya Pharisee inŭh adi dog nyibandar da jadi bara adi tukang kidaan rati Ukum-adat Moses .
40023003	Jadi angān dŭh siŭn dŭh sita ka tunda sopŭrŭg kayuh adi ngara bada angān ndai ; pak dŭhnyah nanya urah ngara , sabab ngara dŭh ndai kayuh adi ngara ngajar .
40023004	Ngara bada daya kabis pinyirabis adi raru bat , pak adŭp ngara biar ndi trinju dŭh gŭh ngara an pakai ngga turung daya kabis pinyirabis anŭ .
40023005	Ngara ndai bagŭ masam kayuh isa daya kiris . Tingga nŭh anak kutak adi brisi ngga ayat ayat pinganang Surat-kudus adi ngara na di arŭ ka di tangan ngara , ka tingga munki masam ramba-i ! Ka ngatin gŭh munki masam ambu-i taris taris-abuh di jipo ngara !
40023006	Ngara suka tarun yŭn adi rabis kana di tika gawai samŭn baku baku adi tura ka jawin di ramin simayang-Jahudi ;
40023007	ngara suka dog tabi ka dog stabi di arong passar ka suka daya bagan adŭp-i ‘ Gurū . ’
40023008	Angān dŭh siŭn dog kadŭn ‘ Gurū , ’ sabab angān mbŭh darŭm ndi rawang ka biyŭn ndi adŭ Gurū .
40023009	Ka angān dŭh siŭn kadŭn tadŭ tadŭ daya di ong ‘ Sama , ’ sabab angān biyŭn ndi adŭ Sama di shorga .
40023010	Dŭh gŭh angān patut dog kadŭn ‘ Pinguru , ’ sabab Kristus inŭh adi sadi-I ndi naan pinguru ngan .
40023011	Adi siabo bās dupan angān dŭh siŭn dŭh jadi urun ngan .
40023012	Asi asi adi bada adŭp-i bās re dog pirapat , ka asi asi adi pirapat adŭp-i re dog kibās .
40023013	“ Mbŭh raru payah inŭh angān , bara gurū Ukum-adat Jahudi , ka angān bara daya Pharisee ! Angān pingadong ! Angān nagah daya kinyam Pinyipritah Tapa . Dŭh-i angān abah kinyam Pinyipritah Tapa adŭ , pak angān nagah daya adi gruwŭn an kinyam-i . [
40023014	Mbŭh raru payah inŭh angān , bara gurū Ukum-adat Jahudi , ka angān bara daya Pharisee ! Angān pingadong ! Angān nipu bara dayung uban ka sirapas ramin-arŭn ngara , ka komŭnŭ nadar bidua tui di sirung jawin daya ! Sabab anŭ ukum ngan re rabis bat ! ]
40023015	“ Mbŭh raru paya inŭh angān , bara gurū Ukum-adat Jahudi , ka angān bara daya Pharisee ! Angān pingadong ! Angān birayar mutas rawŭt ka tambus barang rais ramŭn an pibŭrŭt ndi naan daya ka darŭm adat ngan ; ka kan angān mbŭh dapŭd , angān bada ayŭh piduwŭh kari arap mun adŭp ngan yŭn patut dog taran ka apui neraka !
40023016	“ Mbŭh raru payah inŭh angān , pinguru adi karak ! Angān ngajar nang , ‘ Kambŭi daya bipayu pakai Ramin Tuhan , ayŭh dŭh dog ngabŭt payu-i anŭ ; pak kambŭi ayŭh bipayu pakai mas adi di Ramin Tuhan , ayŭh dog ngabŭt . ’
40023017	Angān budo buang karak ! Aki adi rabis biguna , mas kah Ramin Tuhan adi bada mas kudus ?
40023018	Angān ngajar gŭh , ‘ Kambŭi daya bipayu pakai mija-sambah , ayŭh dŭh dog ngabŭt payu-i anŭ ; pak kambŭi ayŭh bipayu pakai pinganggen adi di tunduh mija-sambah , ayŭh dog ngabŭt . ’
40023019	Mbŭh raru karak inŭh angān ! Aki adi rabis biguna , pinganggen kah mija-sambah adi bada pinganggen kudus ?
40023020	Jadi meh , kan daya bipayu pakai mija-sambah , ayŭh bipayu pakai mija-sambah samŭn pinganggen adi di tunduh-i ;
40023021	ka kan ayŭh bipayu pakai Ramin Tuhan , ayŭh bipayu pakai-i samŭn Tapa , adi rŭŭ dieh ;
40023022	ka kan daya bipayu pakai shorga , ayŭh bipayu pakai Takta Tapa samŭn Ayŭh adi guru dieh .
40023023	“ Mbŭh raru payah inŭh angān , bara gurū Ukum-adat , ka angān bara daya Pharisee ! Angān pingadong ! Angān jugan ka Tapa ndi utung darŭm simŭng so rapah rapah , mun silaseh , adar manis , ka jintan , pak angān dŭh tunda ajar adi biguna darŭm Ukum-adat , mun pinyitŭnggŭn ka pinyirasi ngga atin-tŭnggŭn . Kayuh kayuh ati angān patut ndai , buang dŭhnyah kambŭt adi bŭkŭn .
40023024	Pinguru adi karak ! Angān napis tura so piin nok ngan , pak tŭrŭn onta !
40023025	“ Mbŭh raru payah inŭh angān , bara gurū Ukum-adat Jahudi , ka angān bara daya Pharisee ! Angān pingadong ! Angān pibisig sapa saker ngga pinggen , pak tura ka darŭm-i mbŭh puno ngga kayuh adi angān dapŭd so pinyiganas ka atin sibut .
40023026	Daya Pharisee adi karak ! Pibisig tura ka darŭm diŭ , ka komŭnŭ tura ka sapa re bisig gŭh !
40023027	“ Mbŭh raru payah inŭh angān , bara gurū Ukum-adat Jahudi , ka angān bara daya Pharisee ! Angān pingadong ! Angān mbŭh keya ka kubur adi buda ngasad ko dog ngu , adi ramus tura ka sapa-i pak tura ka darŭm-i mbŭh puno ngga dudu turang ka tadang tadang manusia adi madam .
40023028	Simŭnŭ gŭh angān , tura ka sapa angān tatŭng kana ngga sopŭrŭg daya , pak tura ka darŭm angān mbŭh puno ngga pinyikadong ka dosa .
40023029	“ Mbŭh raru payah inŭh angān , bara gurū Ukum-adat Jahudi , ka angān bara daya Pharisee ! Angān pingadong ! Angān nakit ndai da ramus kubur kubur bara nabi ka ngabuh batuh batuh-pingingat bara daya adi mbŭh kabŭs adi ko udip sanang ;
40023030	ka angān ko nang kambŭi angān udip di jaman tayung-babuk ngan , angān dŭh ndai kayuh adi ngara ndai bait kah siŭ bara nabi .
40023031	Jadi angān taŭn mbŭh ngaku adŭp ngan bara sesang ngara adi ko siŭ bara nabi !
40023032	Pijuu meh garang , ka ngamas kayuh adi tayung-babuk ngan ko piguru ndai .
40023033	Angān jippŭh ka bara anak jippŭh ! Simuki meh angān re pirupas adŭp ngan so dog taran ka apui neraka ?
40023034	Ka Aku meh kidaan di angān , Aku re pait ka angān nabi ngga daya adi bijak ka gurū ; angān re siŭ kada so ngara , masak di rigang adi bŭkŭn , ka madŭs adi bŭkŭn di ramin simayang-Jahudi ka tadak ngara so kupo ndi ndŭg kupo andi .
40023035	Ngapŭi meh , Tapa re ngukum angān amai bara daya adi dŭh sarah ko dog siŭ , so Abel adi dŭh sarah ndŭg Zechariah anak Berechiah , adi angān siŭ di asah Ramin Tuhan ngga mija-sambah .
40023036	Aku kidaan di angān ngga sawŭ-i : ukum , amai sopŭrŭg pinyiŭ anŭ , re nyatŭk daya di jaman ati !
40023037	“ Jerusalem , Jerusalem ! Kuu siŭ bara nabi ka manjan ngga batŭh bara pinyisung adi Tapa pait ka kuu ! Pikudu kari Aku raan dakŭp sopŭrŭg daya mu , nimun sindŭ siok nguruk anak anak-i di ribo urad-i , pak daya daya mu abah !
40023038	Ngapŭi meh Ramin Tuhan mu re dog tagan ka engan .
40023039	So madin , Aku kidaan di kuu , kuu re dŭh tia kiris Aku ndŭg ka kuu nang , ‘ Tapa nyiberkat Ayŭh adi mandŭg ngga adŭn Tuhan . ’ ”
40024001	Jesus mbŭh aŭn bu so Ramin Tuhan kan murid murid-I tudu Ayŭh an sigara di Ayŭh sikuh anjung Ramin Tuhan .
40024002	“ Sawŭ , ” Ayŭh nang , “ angān bisa tingga sopŭrŭg-i . Sakati Aku kidaan di angān : ndi batuh mating gŭh re dŭm bisandug di yŭn adŭp-i ; sopŭrŭg-i re rubuh . ”
40024003	Di Sandah Kanā , darŭm Jesus guru , murid murid tudu Ayŭh sadi adŭp ngara . “ Kidaan di kieh sinde sopŭrŭg kayuh ati re jadi , ” ngara siken , “ ka ani tandā ngga kiren tika pimandŭg Mai di Andu Sikasŭn . ”
40024004	Jesus nam , “ Jaga adŭp ngan , ka dŭhnyah bada daya nyibudo angān .
40024005	Bagŭ daya re mandŭg ngga adŭn Ku ka nang , ‘ Aku ati Kristus ! ’ Ngara re nyibudo bagŭ daya .
40024006	Angān re dingah jawŭn daya biperang dŭh jo so angān ka agah pasar perang di tarun adi jo so angān ; pak dŭhnyah susah . Kayuh adi mun anŭ dŭh siŭn dŭh jadi , pak dŭh sirati-i sikasŭn ong mbŭh mandŭg .
40024007	Rais re biperang ngga rais adi bŭkŭn ; pritah re nyerang pritah adi bŭkŭn . Re agi apag ngga tana-bigugoh di barang yŭn .
40024008	Sopŭrŭg kayuh ati re keya ka sibungas andam dayung re biranak .
40024009	“ Komŭnŭ angān re dog nakap ka dog nyerah yŭn dog kijera ka dog nggen ukum kabŭs . Barang naan daya re tiru di angān sabab Aku .
40024010	Bagŭ so bara pinunda Ku re dŭh tia sabah di Aku di tika anŭ . Ngara re jua dingan ka tiru di dingan .
40024011	Ka bagŭ nabi kadong re timbur ka nyibudo bagŭ daya .
40024012	Simŭnŭ inŭh re sesak arap adi re bada bagŭ daya dŭh tia rindu dingan-i .
40024013	Pak asi asi adi bijijŭ ndŭg sikasŭn-i re dog nyiramat .
40024014	Ka Agah Kana pasar munki Tapa mritah re dog nyuse di barang yŭn di ndi ong ong yŭn sopŭrŭg bangsa daya ; ripas anŭ ka sikasŭn ong mandŭg .
40024015	“ Angān re kiris ‘ Pinyembar adi Raru Sipŭ ’ adi ko nabi Daniel nyabŭt , mijog di Yŭn Kudus . ” ( Ayŭh adi basa patut mirati ani rati kayuh ati ! )
40024016	“ Jadi ngara adi di Judea dŭh siŭn dŭh babak ka tarun tana darŭd .
40024017	Daya adi di tibung ramin dŭh siŭn mūn ka darŭm ramin di tambit kayuh-i .
40024018	Daya adi di ŭmŭh dŭh siŭn mari di tambit jipo-i .
40024019	Mbŭh raru payah-i re di tipuh anŭ yŭn bara dayung adi bite ka bara sindŭ adi mira sŭ !
40024020	Bidua ka Tapa mite angān dŭh babak di tipuh madud puan kah di andu Sabbath !
40024021	Amai pinyusah di tika anŭ re rabis payah so adi mbŭh , ngitong so sibungas ong jadi ndŭg andu ati . Ka mating re tia mun anŭ dinge .
40024022	Pak Tapa muko pisigŭt tipuh-i ; kambŭi dŭh , mating manusia dŭm . Amai sitagar daya adi-I ko mien , Tapa sunggu mŭnŭ re pisigŭt tipuh anŭ .
40024023	“ Di tipuh anŭ , kambŭi agi daya nang di angān , ‘ Tingga , digiti Kristus ! ’ puan kah ‘ No ajeh Ayŭh ! ’ dŭhnyah sabah .
40024024	Amai bara Kristus kadong ka bara nabi kadong re timbur ; ngara re ndai pingandai-nginga ka pingandai-saruh ngga nipu ndŭg ka bara daya adi Tapa mbŭh mien ani , kambŭi tungang .
40024025	Dingah ! Aku awar kidaan kayuh ati di angān , diŭ so tipuh-i .
40024026	“ Kambŭi agi daya kidaan di angān , ‘ Tingga , Ayŭh di tarun tana-pajam ! ’ dŭhnyah di ; puan kah kambŭi daya nang , ‘ Tingga , Ayŭh bisukan dijeh ! ’ dŭhnyah sabah .
40024027	Amai Anak Manusia re mandŭg keya ka kijat adi mikirab di rangit nyekar so timor ndŭg barat .
40024028	“ Di barang yŭn agi tadang , diginŭ manuk volcha agi mupuh .
40024029	“ Dŭh tui ripas pinyusah di tipuh anŭ , batŭh andu re marui jadi karŭm , buran re dŭh tia nyekar , bitang bitang re rabu so rangit , ka kuasa di rangit re bigugoh .
40024030	Komŭnŭ tandā Anak Manusia re tatŭng di rangit ; ka sopŭrŭg daya di ong re muās kan ngara kiris Anak Manusia mandŭg di tunduh abun ngga kuasa ka bragah bās .
40024031	Trompet bās re jawŭn , ka Ayŭh re pait bara malaikat-I ka pat sikuh ong , ka ngara re nguruk daya adi-I ko mien so ong , so tŭbŭn ndi ndŭg tŭbŭn andi .
40024032	“ Birajar meh so tŭngŭn ara . Kan daan daan-i jadi barŭm buang dŭdŭt ka piguru prisok , angān puan tipuh paras mbŭh sindŭk .
40024033	Simŭnŭ gŭh , kan angān kiris sopŭrŭg kayuh ati , angān re puan tika-i mbŭh sindŭk , sidia re piguru .
40024034	Ingat nŭh , sopŭrŭg kayuh ati re jadi diŭ so daya adi udip madin mbŭh abo kabŭs .
40024035	Rangit ngga ong re mungan , pak pinganang Ku dŭh re manyap
40024036	“ Mating daya puan sinde andu anŭ ngga jam-i mandŭg ; bara malaikat di shorga puan kah Anak dŭh gŭh puan sinde ; Kaŭs Sama adŭ puan .
40024037	Kan Anak Manusia mandŭg , kayuh re keya ka di jaman Noah .
40024038	Di tipuh diŭ so uba daya man nok , dari dayung banan sawan , ndŭg ka andu adi ngga Noah mŭrŭt batra ;
40024039	pak ngara dŭh rada kayuh adi aŭn jadi ndŭg ka uba mbŭh mandŭg ka ngapuh pirŭnggŭd ngara . Simŭnŭ inŭh kayuh re kan Anak Manusia mandŭg .
40024040	Di tika anŭ duwŭh naan daya re nyiraja di ŭmŭh : ndi naan re dog tambit , sianŭ ndi re dog tingge .
40024041	Duwŭh naan dayung re ngisar gandom : ndi naan re dog tambit , sianŭ ndi re dog tingge .
40024042	Bijaga meh angān , sabab angān dŭh puan sinde Tuhan ngan re mandŭg .
40024043	Kambŭi daya adi dapu ramin puan sinde pinaku re mandŭg , angān puan ayŭh re bijaga ndi ngarŭm ngarŭm dŭh an bada pinaku mŭrŭt ramin-i .
40024044	Ngapŭi meh , angān dŭh siŭn dŭh gŭh an ari sidia , sabab Anak Manusia re mandŭg di jam adi angān dŭh puan Ayŭh mandŭg .
40024045	“ Asi meh garang , daya-gaji adi tŭtŭd ka adi bijak ? Ayŭh inŭh sianŭ adi tuan-i tijuan da jaga daya daya-gaji adi bŭkŭn , da nggen man di ngara di jam adi patut .
40024046	Ruai nang bituah-i daya-gaji anŭ kan tuan-i dapŭd ayŭh ndai simŭnŭ di jam-i mari !
40024047	Sawŭ , Aku kidaan di angān , tuan-i re tijuan daya-gaji anŭ da jaga sopŭrŭg buat rata-i .
40024048	Pak kambŭi ayŭh daya-gaji adi arap , ayŭh re nang darŭm asŭng-i ‘ Gibayuh inŭh tuan ku mari , ’
40024049	ka piguru mukong daya daya-gaji adi bŭkŭn ka man nok ngga bara pimabuk .
40024050	Komŭnŭ tuan mari di andu ka di jam daya-gaji anŭ dŭh puan ayŭh mandŭg .
40024051	Tuan anŭ re nŭtŭb ayŭh ka bada ayŭh kinyam nasip daya pingadong . Diginŭ ayŭh re sien buang sangsara .
40025001	“ Di tipuh anŭ , kan Anak Manusia mandŭg darŭm kuasa-I , kayuh agi keya ka di upama ati : Agi ndi sidah , simŭng naan dayung bujang taban prita ngga ruah re di kambat pingaten dari .
40025002	Rimŭh naan so ngara budo , ka rimŭh naan bijak .
40025003	Ngara adi budo taban prita adŭ , dŭh biringed inyo ,
40025004	pak ngara adi bijak biringed inyo yŭn prita ngara .
40025005	Pingaten dari rambat mandŭg , jadi bara dayung anŭ nundu ka rasu bŭŭs .
40025006	“ Kan-i mbŭh sitŭrŭp ngarŭm , sirŭŭn agi dog dingah , ‘ Pingaten dari mandŭg ! Ja meh di kambat ayŭh ! ’
40025007	Simŭng naan dayung anŭ priguwang makat ka ngatur prita ngara .
40025008	Ngara adi budo nang di ngara adi bijak , ‘ Nggen di kieh kada inyo ngan ; prita ami mbŭh re pura . ’
40025009	‘ Dŭh bisa , ’ ngara adi bijak nam , ‘ dŭh-i sadang kutung ta . Panu di ka kade di miris yŭn adŭp ngan . ’
40025010	Jadi ngara adi budo di ka kade di miris inyo ; ka atan ngara di , pingaten dari mandŭg . Ngara adi rimŭh naan adi mbŭh sidia di ngga ayŭh ka gawai sawan , ka tiban meh dog tŭŭp .
40025011	“ Ripas anŭ , ngara adi bŭkŭn mandŭg , ‘ Tuan , tuan , bada kieh mŭrŭt ’ ngara nang .
40025012	‘ Manŭn dŭh bisa ! Aku dŭh puan angān , ’ pingaten dari nam . ”
40025013	Ka Jesus nang , “ Bijaga meh garang , amai angān dŭh puan andu-i bait kah jam-i .
40025014	“ Di tipuh anŭ , kan Anak Manusia mandŭg V darŭm kuasa-I , kayuh agi keya ka di upama ati : Agi ndi sidah , ndi naan daya re matak ka tarun adi jo ; ayŭh bagan bara daya gaji-i ka tijuan ngara da jaga buat rata-i .
40025015	Ayŭh nggen di barang naan nanyam ka pinyibisa-i : di ndi naan ayŭh nggen rimŭh ribu kiping duit mas , di sianŭ ndi ayŭh nggen duwŭh ribu , ka di sianŭ ndi ayŭh nggen siribu . Komŭnŭ ayŭh matak .
40025016	Daya-gaji adi trima rimŭh ribu kiping duit mas rasu matak di sita jangi darŭm dagang ka pijadi rimŭh ribu tambah-i .
40025017	Simŭnŭ gŭh daya-gaji adi trima duwŭh ribu , pijadi jangi duwŭh ribu tambah-i .
40025018	Pak daya-gaji adi trima siribu matak ka kareh rubang di tana , ka sukan duit tuan-i .
40025019	“ Ripas mua tian-i , tuan bara daya-gaji anŭ mari ka nyirase kira-kira ngga ngara .
40025020	Daya-gaji adi trima rimŭh ribu kiping duit mas mŭrŭt ka nyerah rimŭh ribu tambah-i . ‘ Kaam nggen di aku rimŭh ribu kiping duit mas , tuan , ’ ayŭh nang . ‘ Tingga ! Ati rimŭh ribu tambah-i adi aku ko pijadi . ’
40025021	‘ Pandai kuu , kuu daya-gaji adi kana ka adi tŭtŭd ! ’ tuan-i nang . ‘ Kuu tŭtŭd darŭm mu ngatur kiang adi siit , jadi aku re tijuan kuu da jaga kiang adi rabis bagŭ . Mŭrŭt kamati ka sua gaŭn ngga aku ! ’
40025022	Komŭnŭ daya-gaji adi dog nggen duwŭh ribu kiping duit mas mŭrŭt ka nang , ‘ Kaam nggen di aku duwŭh ribu kiping duit mas , tuan . Tingga ! Ati duwŭh ribu tambah-i adi aku ko pijadi . ’
40025023	‘ Pandai kuu , kuu daya-gaji adi kana ka adi tŭtŭd ! ’ tuan-i nang . ‘ Kuu tŭtŭd darŭm mu ngatur kiang adi siit , jadi aku re tijuan kuu da jaga kiang adi rabis bagŭ . Mŭrŭt kamati ka sua gaŭn ngga aku ! ’
40025024	Komŭnŭ daya-gaji adi trima siribu kiping duit mas mŭrŭt ka nang , ‘ Tuan , aku puan kaam daya karas ; kaam ngatŭm so yŭn mai bŭn purun , ka nguruk buwa so yŭn mai bŭn nabur ruwang .
40025025	Aku taru , jadi aku di sukan duit mai di tana . Tingga ! Ati inŭh kayuh adi kaam dapu . ’
40025026	‘ Kuu daya-gaji adi tibanga ! ’ tuan-i nang di ayŭh . ‘ Kuu puan , dŭh kah , nang aku ngatŭm so yŭn ku bŭn purun , ka nguruk buwa so yŭn ku bŭn nabur ruwang ?
40025027	Ngapŭi meh , ngga patut , kuu na duit ku di yŭn daya bidagang duit , ka aku meh bisa trima-i pari samŭn anak-i kan aku pari .
40025028	Tambit duit anŭ so ayŭh ka nggen-i di sianŭ adi biyŭn simŭng ribu kiping duit mas .
40025029	Amai di barang naan adi biyŭn kayuh , rabis bagŭ re dog nggen , ka-i re biyŭn rabis so sadang ; pak sianŭ adi dŭh biyŭn ani ani , sirabi ka rapuh kayuh adi-i biyŭn re dog tambit gŭh so ayŭh .
40025030	Mun siati , daya-gaji adi dŭh biguna ; taran ayŭh ka yŭn karŭm di sapa ; diginŭ ayŭh re sien buang sangsara . ’
40025031	“ Di tipuh anŭ , kan Anak Manusia mandŭg nimun Raja , ka sopŭrŭg malaikat ngga Ayŭh , Ayŭh re guru di takta-I adi bragah ,
40025032	ka daya so barang bangsa re dog nguruk di sirung jawin-I . Komŭnŭ Ayŭh re kutung ngara da jadi duwŭh tibaran , nimun pingingat-biri nyidŭrŭ bara biri so bara kambing .
40025033	Ayŭh re nguruk daya tŭnggŭn tura ka tauh-I ka adi bŭkŭn Ayŭh nguruk tura ka bait-I .
40025034	Komŭnŭ Raja anŭ re nang di daya tura ka tauh-I , ‘ Mandŭg , angān adi ko dog nyiberkat Sama Ku ! Mandŭg ka sua kinyam Pinyipritah Tapa adi ko dog sidia yŭn ngan so sibungas ong jadi .
40025035	Aku sibŭrŭk , angān paan Aku ; aus , angān nggen di Aku nok ; daya saruh , angān kambat Aku di ramin ngan ,
40025036	sitagor , angān nggen di Aku piraka ; Aku sungoh , angān sita Aku , darŭm jer , angān munan Aku . ’
40025037	Daya tŭnggŭn re nam Ayŭh , ‘ Sinde , Tuhan , kieh kiris Kaam sibŭrŭk ka paan Kaam , puan kah aus ka kieh nggen di Kaam nok ?
40025038	Sinde kieh kiris Kaam daya saruh ka kambat Kaam ka ramin ami , puan kah sitagor ka kieh nggen di Kaam piraka ?
40025039	Sinde kieh kiris Kaam sungoh puan kah darŭm jer , ka kieh munan Kaam ? ’
40025040	Raja anŭ re nam , ‘ Aku kidaan di angān , tiap kari angān ndai simŭnŭ di ndi naan so bara pinunda Ku ati adi siabo sŭ darŭm pangkat-i , angān mbŭh ndai-i di Aku ! ’
40025041	“ Komŭnŭ Ayŭh re nang di ngara adi tura ka bait-I , ‘ Bu so Aku angān , angān adi dog pangu Tapa ! Bu angān ka apui neraka adi mbŭh dog sidia yŭn Siarap ngga bara malaikat-i !
40025042	Aku sibŭrŭk angān dŭh an paan Aku ; aus , angān dŭh an nggen di Aku nok ;
40025043	Aku daya saruh , angān dŭh an kambat Aku di ramin ngan ; sitagor , angān dŭh an nggen di Aku piraka ; sungoh ka darŭm jer , angān dŭh an sita Aku . ’
40025044	Nganŭ ngara re nam , ‘ Sinde , Tuhan , kieh kiris Kaam sibŭrŭk puan kan aus , puan kah daya saruh , puan kah sitagor , puan kah sungoh , puan kah darŭm jer , ka kieh dŭh an turung Kaam ? ’
40025045	Raja anŭ re nam , ‘ Aku kidaan di angān , tiap kari angān dŭh an turung ndi so ngara ati adi siabo sŭ darŭm pangkat-i , angān dŭh an turung Aku . ’
40025046	Ngara anŭ inŭh adi re dog taran ka yŭn ukum ruro , pak ngara adi tŭnggŭn re dapŭd udip adi sawŭ adi tan adu adu . ”
40026001	Kan Jesus muko ngajar sopŭrŭg kayuh anŭ , Ayŭh nang di bara murid-I ,
40026002	“ Ripas duwŭh andu te , angān puan nang-i mbŭh Gawai Paska , ka Anak Manusia re dog nyerah yŭn dog masak di rigang . ”
40026003	Komŭnŭ pingubak pingubak imam ngga bara nyamba bangsa Jahudi mandŭg tikuruk di istana Caiaphas , adi Imam Bās ,
40026004	ka bisatur an nakap Jesus darŭm bisukan ka siŭ Ayŭh .
40026005	“ Ata manyah ndai kayuh ati di tika gawai , ” ngara nang , “ te daya guga rai-i . ”
40026006	Jesus mbŭh di Bethany di ramin Simon , daya adi ko naman andam kurit adi bisā .
40026007	Darŭm Jesus aŭn man , ndi naan dayung mandŭg tudu Ayŭh taban gabuk alabasta puno ngga inyo wangi adi raru mbar rega-i , adi-i ren di ubak Jesus .
40026008	Bara murid kiris ka mbŭh tuas . “ Mani saat ? ” ngara siken .
40026009	“ Wangi anŭ ata patut jua ngga dapŭd bagŭ duit yŭn nggen di daya sirata ! ”
40026010	Jesus puan kayuh adi ngara nang , ka-I nang di ngara , “ Mani angān mito dayung ati ? Kayuh adi kana ka tirase inŭh adi ndai-i di Aku .
40026011	Angān re siraru biyŭn daya sirata ngga angān , pak Aku dŭh re siraru agi ngga angān .
40026012	Kayuh adi-i ndai inŭh susen inyo wangi di pŭrŭng Ku ngga sidia Aku yŭn dog kubur .
40026013	Ingat nŭh ! Di barang yŭn Agah Kana dog nyuse , kayuh adi-i mbŭh ndai re dog kidaan ngga ingat ayŭh . ”
40026014	Komŭnŭ ndi so ngara adi simŭng-duwŭh naan murid Jesus , sianŭ adi dŭn Judas Iscariot , di ka bara pingubak imam
40026015	ka siken , “ Ani re ngan nggen di aku kambŭi aku jua Jesus ka angān ? ” Ngara ngitong taruh puru kiping duit pirak ka nggen-i di ayŭh .
40026016	So andu anŭ meh Judas jiroh pluang ngga-i nyerah Jesus ka tangan ngara .
40026017	Di andu adi ndi darŭm tipuh Gawai Ruti Dŭh-Biragi , murid murid tudu Jesus ka siken Ayŭh , “ Diki Kaam raan kieh sidia yŭn Mai man gawai Paska ? ”
40026018	“ Di ka yŭn ndi naan daya di kupo , ” Ayŭh nang di ngara , “ ka kidaan di ayŭh : ‘ Gurū nang , Jam Ku mbŭh mandŭg ; bara murid Ku ngga Aku re man gawai Paska di ramin mu ? ’ ”
40026019	Murid murid anŭ ndai nimun pinyibada Jesus ka sidia man gawai Paska .
40026020	Kan-i mbŭh singumi andu , Jesus ngga simŭng-duwŭh naan murid-I guru man .
40026021	Di tika man Jesus nang , “ Aku kidaan di angān , ndi so angān re jua Aku . ”
40026022	Bara murid mbŭh raru susah ka piguru siken Ayŭh ndi ngga ndi , “ Manŭn dŭh-i aku adi Kaam nang , Tuhan ? ”
40026023	Jesus nam , “ Sianŭ adi njug ruti-i di pinggen ngga Aku inŭh adi re jua Aku .
40026024	Anak Manusia re kabŭs nimun adi dog nang darŭm Surat-kudus , pak mbŭh raru payah inŭh daya anŭ adi re jua Anak Manusia ! Mbŭh kana dŭ inŭh kambŭi ayŭh pati ka bŭn dog biranak ! ”
40026025	Judas , adi jua Ayŭh , minyu . “ Manŭn-i dŭh aku , Gurū , adi Kaam nang ? ” ayŭh siken . Jesus nam , “ Adŭp mu mbŭh nang . ”
40026026	Darŭm ngara man , Jesus tambit ndi kiping ruti , nang dua trima kaseh , mire-i , ka nggen-i di bara murid-I . “ Mbit ka man-i , ” Ayŭh nang ; “ ati inŭh pŭrŭng Ku . ”
40026027	Komŭnŭ Ayŭh tambit makuk , nggen trima kaseh di Tapa , ka nggen-i di ngara . “ Nok-i , sopŭrŭg ngan , ” Ayŭh nang ;
40026028	“ ati inŭh deya Ku , adi natu simanya Tapa , deya Ku adi dog ren yŭn sopŭrŭg daya yŭn pingapun dosa .
40026029	Aku kidaan di angān , Aku dŭh re tia nok wain ati ndŭg andu adi ngga Aku nok wain adi bauh ngga angān darŭm Ong Bauh Sama Ku . ”
40026030	Komŭnŭ ngara nang ndi nyanyi , ka ripas anŭ ngara ruah di ka Sandah Kanā .
40026031	Komŭnŭ Jesus nang di ngara , “ Ngarŭm ati sopŭrŭg ngan re babak bu tingge Aku , amai Surat-kudus nang , ‘ Tapa re siŭ Pingingat-biri , ka bara biri re pambar . ’
40026032	Pak ripas Aku dog pakat udip bauh , Aku re di ka Galilee diŭ so angān . ”
40026033	Peter minyu , nang-i di Jesus , “ Aku dŭh re tingge Kaam , sunggu ngara adi bŭkŭn re ndai simŭnŭ ! ”
40026034	Jesus nang di Peter , “ Aku kidaan di kuu diŭ so babang kukok sikambŭh , kuu re pitaruh kari nang adŭp mu dŭh puan Aku . ”
40026035	Peter nam , “ Aku dŭh re nang sakanŭ , sunggu bait kani aku dŭh siŭn dŭh kabŭs ngga Kaam ! ” Ka sopŭrŭg murid adi bŭkŭn nang sakanŭ gŭh .
40026036	Komŭnŭ Jesus di ngga bara murid-I ka tarun adi dog kadŭn Gethsemane , ka-I nang di ngara , “ Guru digiti sitadŭn Aku di kamajeh simayang . ”
40026037	Ayŭh taban Peter ka duwŭh madis anak Zebedee . Ayŭh mbŭh raru susah buang payah ,
40026038	ka-I nang di ngara , “ Pinyusah Ku raru bat-i , batang re kabŭs nyam Ku da-i . Kajŭn digiti angān buang bijaga ngga Aku . ”
40026039	Ayŭh panu mua juan-i , mŭŭb di tana , ka simayang , “ Sama Ku , kambŭi bisa , kadi makuk jera-birasa ati so Aku ! Sunggu mŭnŭ dŭhnyah nurut pinyiraan Ku , pak ndai adŭ pinyiraan Mai . ”
40026040	Komŭnŭ Ayŭh pari ka yŭn taruh naan murid-I anŭ ka dapŭd ngara aŭn bŭŭs ; ka-I nang di Peter , “ Mani angān mbŭh dŭh adŭ tungang bijaga ngga Aku sirabi ka ndi jam ?
40026041	Bijaga nŭh ka simayang isa angān dŭh rabu darŭm pinyisuba . Pinyiraan taŭn agi pak pŭrŭng ngan paŭh dŭh sinunuh . ”
40026042	Jesus pari dinge di simayang , “ Sama Ku , kambŭi makuk jera-birasa ati dŭh bisa dog kadi adŭ-i Aku nok-i , isa-i jadi nanyam pinyiraan Mai . ”
40026043	Ayŭh pari dinge ka dapŭd murid murid-I aŭn bŭŭs ; ngara mbŭh dŭh tungang nyijŭn batŭh-i .
40026044	Jesus tingge ngara dinge ka adi pitaruh saba-i Ayŭh bidua , nang sak adi tejah .
40026045	Ka Ayŭh pari ka yŭn murid-I ka nang , “ Babŭ bŭŭs kah angān buang rŭŭ-paya ? Tingga ! Jam mbŭh mandŭg yŭn Anak Manusia dog nyerah ka darŭm tangan daya bidosa .
40026046	Makat , ka panu meh ja . Tingga , daya adi jua Aku mbŭh mandŭg ! ”
40026047	Jesus gibabŭ minyu kan Judas , ndi so ngara adi simŭng-duwŭh naan murid-I , mandŭg . Ayō ayŭh agi bara daya bagŭ taban pedang ka pukong , dog pait bara pingubak imam ka nyamba nyamba bangsa Jahudi .
40026048	Sianŭ adi jua Jesus muko nggen tandā di bara daya bagŭ : “ Sianŭ adi aku sium inŭh daya adi angān raan . Nakap Ayŭh ! ”
40026049	Judas rikas tudu Jesus ka nang , “ Tabi Gurū , ” ka sium Ayŭh .
40026050	Jesus nam , “ Rikas ndai-i , dingan ! ” Komŭnŭ bara adi ayō Judas mandŭg sindŭk , nakap Jesus , ka muak Ayŭh .
40026051	Ndi so ngara adi ayō Jesus nyitak pedang-i ka japa urun Imam Bās , nyaper kajit-i .
40026052	“ Kasŭk pedang mu pari ka sibong-i , ” Jesus nang di ayŭh . “ Sopŭrŭg daya adi pakai pedang re kabŭs da pedang .
40026053	Dŭh kuu puan Aku bisa mite turung so Sama Ku , ka Ayŭh bisa rasu pait ka Aku rabis so simŭng-duwŭh tibaran malaikat-I ?
40026054	Pak kambŭi simŭnŭ , simuki meh Surat-kudus re bisa jadi bitŭtŭk adi nang kayuh ati dŭh siŭn dŭh jadi ? ”
40026055	Ka Jesus minyu di bara daya bagŭ anŭ , “ Sah kah angān mandŭg ngga pedang ka pukong ngga nakap Aku mun ani Aku ati daya arap ? Barang andu Aku agi guru ngajar di Ramin Tuhan , ka angān dŭh nakap Aku .
40026056	Pak sopŭrŭg ati mbŭh jadi siŭn kayuh adi bara nabi ko nuris di Surat-kudus jadi bitŭtŭk . ” Komŭnŭ sopŭrŭg murid babak bu , tingge Ayŭh .
40026057	Ngara adi nakap Jesus taban Ayŭh ka ramin Caiaphas , adi Imam Bās , di yŭn bara gurū Ukum-adat Jahudi ngga nyamba bangsa Jahudi mbŭh tikuruk .
40026058	Peter tunda so jo , ndŭg badag ramin Imam Bās . Ayŭh mŭrŭt badag ka guru ngga bara soldadu adi jaga an puan munki kayuh re .
40026059	Bara pingubak imam ngga bara Kunsil suba an jiroh taksi kadong rawan Jesus yŭn dapŭd nggen ukum kabŭs di Ayŭh ;
40026060	pak ngara dŭh tungang , sunggu bagŭ daya mandŭg ka minyu kadong pasar Ayŭh . Sikasŭn-i duwŭh naan daya makat
40026061	ka nang , “ Daya ati agi nang , ‘ Aku tungang nyirubuh Ramin Tapa ka darŭm taruh andu Aku tungang pijog-i dinge . ’ ”
40026062	Imam Bās mijog ka nang di Jesus , “ Mating kah pinyinam Mu yŭn pinganang ngara adi nyarah Kuu ? ”
40026063	Pak Jesus pirŭŭ adŭp-I . Imam Bās minyu di Ayŭh dinge , “ Ngga adŭn Tapa adi udip aku bada Kuu bipayu : kidaan di kieh kambŭi Kuu ati Kristus , Anak Tapa . ”
40026064	Jesus nam ayŭh , “ Adŭp mu mbŭh nang . Pak Aku kidaan di sopŭrŭg ngan : so andu ati angān re kiris Anak Manusia guru tura ka tauh Ayŭh adi Bisa-pŭrŭg ka mandŭg di tunduh abun ! ”
40026065	Dingah sakanŭ , Imam Bās nyiratak piraka-i ka nang , “ Ngujat ! Ata dŭh biguna tia di saksi ! Angān mbŭh dingah pinganang ujat-I !
40026066	Ani kira ngan ? ” Ngara nam , “ Ayŭh sawŭ sarah ka dŭh siŭn dŭh dog nggen ukum kabŭs . ”
40026067	Ngara nyiruja jawin-I ka mukong Ayŭh ; ka ngara adi napar Ayŭh
40026068	nang , “ Minyu-binabi yŭn ami , Kristus ! Suba kidaan asi anŭ mukong Kuu ! ”
40026069	Peter mbŭh guru di sapa di badag kan ndi naan daya-gaji Imam Bās mandŭg tudu ayŭh ka nang , “ Kuu gŭh , agi ngga Jesus so Galilee . ”
40026070	Pak ayŭh miman di sirung jawin sopŭrŭg ngara . “ Aku dŭh puan kayuh adi nang mu , ” ayŭh nam ,
40026071	ka panu di ka tiban buwang badag . Daya-gaji adi bŭkŭn kiris ayŭh ka nang di bara daya diginŭ , “ Ayŭh agi ngga Jesus so Nazareth . ”
40026072	Babŭ gŭh Peter miman ka nam , “ Aku bipayu aku dŭh puan daya anŭ ! ”
40026073	Dŭh tui ripas anŭ bara daya adi mijog diginŭ tudu Peter . “ Taŭn-i sawŭ kuu ndi so ngara , ” ngara nang . “ So gaya mu minyu kieh mbŭh puan ! ”
40026074	Jadi Peter nang , “ Aku bipayu aku dŭh puan daya anŭ ! Isa-i Tapa ngukum aku kambŭi aku kadong ! Dŭh aku puan daya anŭ ! ” Nganŭ gŭh babang kukok ,
40026075	ka Peter ingat kayuh adi Jesus ko kidaan di ayŭh : “ Diŭ so babang kukok , kuu re pitaruh kari nang adŭp mu dŭh puan Aku . ” Ayŭh ruah ka sapa ka nyisakuk sien .
40027001	Awar isan isan sopŭrŭg pingubak imam ngga bara nyamba bangsa Jahudi bisatur munki ngara re siŭ Jesus .
40027002	Ngara muak Ayŭh ngga parik basi , taban Ayŭh bu , ka nyerah Ayŭh ka Pilate , adi gabenor pritah Rome .
40027003	Kan Judas , adi jua Jesus , dingah Jesus dog nggen ukum kabŭs , ayŭh nyesar ka di pari taruh puru kiping duit pirak anŭ ka pingubak pingubak imam ngga bara nyamba bangsa Jahudi .
40027004	“ Aku mbŭh bidosa jua daya adi dŭh sarah da dog ukum kabŭs ! ” ayŭh nang . “ Re ami ngga mani ? ” ngara nam . “ Anŭ mbŭh har adŭp mu ! ”
40027005	Judas kambur duit anŭ di Ramin Tuhan ka bu ; komŭnŭ ayŭh di tangid adŭp-i .
40027006	Pingubak pingubak imam sun duit anŭ ka nang , “ Ati duit deya , ka rawan Ukum-adat ta inŭh kambŭi ata na-i darŭm pati duit Ramin Tuhan . ”
40027007	Ripas sopŭrŭg mbŭh samah situju pasar simuki ngga duit anŭ , ngara pakai duit anŭ ngga miris tana adi dog kadŭn tana Tukang Priok , ndu kubur daya adi dŭh bangsa Jahudi .
40027008	Anŭ meh sabab tana anŭ dog kadŭn , “ Tana Deya ” ndŭg andu ati .
40027009	Simŭnŭ inŭh meh pinganang nabi Jeremiah jadi bitŭtŭk : “ Ngara tambit taruh puru kiping duit pirak , kiang adi daya Israel ko samah situju ngga miris Ayŭh ,
40027010	ka pakai duit anŭ ngga miris tana Tukang Priok , nimun adi Tuhan ko pesan di aku . ”
40027011	Jesus mijog di sirung jawin Gabenor Pilate , adi siken Ayŭh , “ Kuu kah raja daya Jahudi ? ” ayŭh siken . “ Adŭp mu mbŭh nang , ” nam Jesus .
40027012	Pak Ayŭh dŭh nang ani ani ngga nam pingubak pingubak imam ka bara nyamba bangsa Jahudi .
40027013	Jadi Pilate nang di Ayŭh , “ Dŭh kah Kuu dingah sopŭrŭg kayuh adi ngara nang ngga nyarah Kuu ? ”
40027014	Pak Jesus abah nam , ndi bang dŭh gŭh , ngga bada Gabenor bana nginga .
40027015	Di tiap Gawai Paska , nanyam kanyet-i , gabenor pritah Rome pirupas ndi naan daya adi dog jer nanyam pimite bara daya bagŭ .
40027016	Di tika anŭ agi ndi naan daya adi dog jer adi traŭn , dŭn Jesus Barabbas .
40027017	Jadi kan bara daya bagŭ mbŭh tikuruk , Pilate siken ngara , “ Aki ndi an ngan aku pirupas yŭn ngan ? Jesus Barabbas kah Jesus adi dog kadŭn Kristus ? ”
40027018	Ayŭh mbŭh taŭn puan bara Pinguasa Jahudi mbŭh nyerah Jesus ka yŭn-i sabab atin sina .
40027019	Darŭm Pilate guru ngatur bisara , sawŭn-i pait pinganang ka ayŭh : “ Dŭhnyah kuu sua ida ida di tunduh daya adi dŭh bidosa anŭ , sabab singumi aku agi nyipŭmŭh arap pasar Ayŭh . ”
40027020	Bara pingubak imam ngga bara nyamba bangsa Jahudi ngasu bara daya bagŭ mite Pilate pirupas Barabbas ka nggen ukum kabŭs di Jesus .
40027021	Pak Pilate siken bara daya bagŭ , “ Aki ndi so ngara duwŭh ati angān raan aku pirupas yŭn ngan ? ” “ Barabbas ! ” ngara nam .
40027022	“ Re simuki meh aku ngga Jesus adi dog kadŭn Kristus ? ” Pilate siken ngara . “ Masak Ayŭh di rigang ! ” ngara nam .
40027023	Pak Pilate siken , “ Ani sarah-i ? ” Komŭnŭ ngara piguru nyirais ngga sirŭŭn bana , nang : “ Masak Ayŭh di rigang ! ”
40027024	Kan Pilate kinyam mating guna tia siken , ndong ka ndai pito adŭ , ayŭh tambit piin , ngu tangan-i di sirung jawin daya bagŭ , ka nang , “ Aku dŭh dapu tanggong di pinyikabŭs daya ati ! Ati pingandai adŭp ngan ! ”
40027025	Sopŭrŭg bara daya bagŭ nam , “ Isa-i kieh garang ngga bara anak ami dapu tanggong di pinyikabŭs-I ! ”
40027026	Komŭnŭ Pilate pirupas Barabbas yŭn ngara ; ka ripas-i ko bada daya madŭs Jesus , ayŭh nyerah Ayŭh yŭn dog masak di rigang .
40027027	Komŭnŭ soldadu Pilate taban Jesus ka darŭm istana gabenor , ka ndi bara tibaran soldadu tikuruk maning Ayŭh .
40027028	Ngara pirukos piraka-I ka kasŭk jipo-ambu adi takod bireh di Ayŭh .
40027029	Komŭnŭ ngara ndai makota so bakah reja ka na-i di ubak Jesus , ka na ndi sikud di tangan tauh-I ; komŭnŭ ngara sidikang nadar nyambah Ayŭh ka napat Ayŭh . “ Tabi ka Kaam Raja daya Jahudi ! ” ngara nang .
40027030	Ngara nyiruja Ayŭh , ka tambit sikud anŭ ka mukong Ayŭh di ubak-I .
40027031	Kan ngara muko pimangŭh napat Ayŭh , ngara kadi jipo-ambu anŭ ka pari kasŭk piraka adŭp-I di Ayŭh . Komŭnŭ ngara taban Ayŭh ruah yŭn dog masak di rigang .
40027032	Darŭm ngara aŭn panu ruah , ngara bidapŭd ngga ndi naan daya so Cyrene dŭn Simon , ka bara soldadu takan ayŭh da gŭrŭng rigang Jesus .
40027033	Ngara mandŭg ka tarun adi dog kadŭn Golgotha , rati-i , “ Tarun yŭn Tikurok . ”
40027034	Diginŭ ngara jugan ka Jesus wain bigaur ngga kayuh pa'it ; pak ripas-I ko kija , Ayŭh dŭh an nok-i .
40027035	Ngara masak Ayŭh di rigang ka komŭnŭ kutung piraka-I dupan adŭp ngara , pakai dadu .
40027036	Ripas anŭ ngara guru diginŭ , nguan jaga Ayŭh .
40027037	Nyirungan ubak-I ngara na supek papan adi agi turis ngga pinganang adi ngga daya nyarah Ayŭh : “ Ati Jesus , Raja daya Jahudi . ”
40027038	Duwŭh naan daya arap agi dog masak di rigang samah ngga Jesus , ndi tura ka tauh ndi tura ka bait .
40027039	Daya adi murah kuting ubak ngara ka bakit Jesus :
40027040	“ Kuu adi re nyirubuh Ramin Tuhan ka pari pijog-i darŭm taruh andu ! Nyiramat adŭp Mu kambŭi Kuu sawŭ Anak Tapa ! Mūn so atuh rigang anŭ ! ”
40027041	Simŭnŭ gŭh bara pingubak imam ngga bara gurū Ukum-adat Jahudi ka bara nyamba bangsa Jahudi napat Ayŭh :
40027042	“ Ayŭh nyiramat daya , pak Ayŭh dŭh pandai nyiramat adŭp-I ! Dŭh kah Ayŭh raja daya Israel ? Kambŭi Ayŭh mūn so atuh rigang anŭ madin , ata bisa sabah di Ayŭh !
40027043	Ayŭh sabah di Tapa ka nang adŭp-I Anak Tapa . Bah garang , ata tingga kambŭi Tapa raan nyiramat Ayŭh madin ! ”
40027044	Daya arap adi dog masak di rigang samah Ayŭh simŭnŭ gŭh bakit Ayŭh .
40027045	Ngga yun kumbeng ndi tarun tarun tana rais anŭ mbŭh karŭm pipet , sitian taruh jam .
40027046	Ngga arong pukor taruh Jesus bagan ngga sirŭŭn bana , “ Eli , Eli , lema sabachthani ? ” rati-i , “ Tapa Ku , Tapa Ku , mani Kaam tagan Aku ? ”
40027047	Agi kada daya adi mijog diginŭ dingah Ayŭh ka nang , “ Ayŭh bagan Elijah ! ”
40027048	Ndi naan so ngara rasu bikaduh , ka di tambit rimut karang , kurom-i di wain adi kurang brega , na-i di tŭbŭn sikuwang , ka suba bada Ayŭh nok-i .
40027049	Pak ngara adi bŭkŭn nang , “ Kajŭn , ata tingga mandŭg kah dŭh Elijah di nyiramat Ayŭh ! ”
40027050	Jesus nyirais dinge ngga sirŭŭn bana ka asŭng-I rasu patŭd .
40027051	Komŭnŭ banang tabir adi di darŭm Ramin Tuhan tiratak nyinuwŭh so sambu ndŭg sagān-i . Tana bigugoh , batuh batuh butah ,
40027052	kubur kubur tikuka , ka bagŭ bara daya adi Tapa mbŭh mien adi mbŭh kabŭs dog pakat udip bauh .
40027053	Ngara bu so kubur , ka ripas Jesus makat so kabŭs , ngara di mŭrŭt Kupo Kudus , di yŭn bagŭ daya kiris ngara .
40027054	Kan pingubak soldadu ngga bara soldadu-i adi nguan jaga Jesus kiris tana-bigugoh ka sopŭrŭg kayuh adi jadi , ngara mbŭh taru ka nang , “ Ayŭh sawŭ Anak Tapa ! ”
40027055	Diginŭ bagŭ bara dayung , tingga so jo , adi ko tunda Jesus so Galilee ka adi ko turung Ayŭh .
40027056	Di dupan ngara inŭh Mary Magdalene , Mary adi sindŭ James ngga Joseph , ka sawŭn Zebedee .
40027057	Kan-i mbŭh singumi andu , ndi naan daya kaya so Arimathea mandŭg ; dŭn-i Joseph , ka ayŭh gŭh mbŭh murid Jesus .
40027058	Ayŭh di bidapŭd ngga Pilate ka mite tadang Jesus . Pilate nggen ukum bada tadang Jesus dog nggen di Joseph .
40027059	Jadi Joseph tambit-I , marut-I ngga banang linen ,
40027060	ka na-I di darŭm kubur adŭp-i , anŭ inŭh di sandah batuh adi-i bauh ko mubo . Komŭnŭ ayŭh biraring tibande batuh ngga nabat rubang kubur , ka ko anŭ ayŭh bu .
40027061	Mary Magdalene ngga Mary anŭ ndi agi guru diginŭ , nura kubur anŭ .
40027062	Andu anŭ ndi , di andu Sabbath , bara pingubak imam ngga bara daya Pharisee di bidapŭd ngga Pilate
40027063	ka nang , “ Tuan , kieh ingat di andu daya pingadong anŭ babŭ udip Ayŭh agi nang , ‘ Aku re dog pakat udip bauh ripas taruh andu . ’
40027064	Nggen ukum bada kubur-I dog nakit jaga ndŭg andu adi taruh , isa bara murid-I dŭh dapŭd mandŭg di naku tadang-I ka kidaan di daya bagŭ nang Ayŭh mbŭh makat so kabŭs . Sikasŭn pinyikadong ati re rabis arap so adi mbŭh . ”
40027065	“ Bada kada soldadu jaga , ” Pilate nang di ngara ; “ ka di magŭng kubur anŭ ngga situngang ngan . ”
40027066	Jadi ngara bu ka di magŭng kubur anŭ , madad batuh anŭ di rubang kubur ; ka ngara bada kada soldadu jaga .
40028001	Ripas andu Sabbath , arong siri jawa di andu Minggu , Mary Magdalene ngga Mary anŭ ndi matak di tingga kubur anŭ .
40028002	Gŭgŭh tana agi bana bigugoh , ka malaikat Tuhan agi mūn so shorga , di ngana batuh anŭ , ka guru dieh .
40028003	Raŭn gayŭn-i mun kijat , ka piraka-i buda mun salju .
40028004	Bara soldadu adi jaga mbŭh raru taru ndŭg ka kimŭtŭr ka rasu mun adi kabŭs .
40028005	Malaikat anŭ minyu di dayung dayung anŭ , “ Angān dŭhsah taru , ” ayŭh nang . “ Aku puan angān jiroh Jesus , adi ko dog masak di rigang .
40028006	Ayŭh mating digiti ; Ayŭh mbŭh dog pakat so kabŭs , nimun adi-I ko kidaan . Mandŭg kamati ka tingga tarun yŭn-I ko dog piguring .
40028007	Panu madin rikas di kidaan di bara murid-I , ‘ Ayŭh mbŭh dog pakat so kabŭs , ka madin Ayŭh mbŭh panu ka Galilee diŭ so angān ; diginŭ angān re kiris Ayŭh ! ’ Ingat kayuh adi aku mbŭh kidaan di angān . ”
40028008	Jadi ngara bigaut bu so kubur , taru buang raru gaŭn , ka bikaduh di kidaan di bara murid-I .
40028009	Gŭgŭh Jesus bidapŭd ngga ngara ka nang , “ Damai ka angān . ” Ngara tudu Ayŭh , tama kaja-I , ka nyambah Ayŭh .
40028010	“ Dŭhnyah taru , ” Jesus nang di ngara . “ Panu di kidaan di bara jurud Ku da di ka Galilee , ka diginŭ ngara re kiris Aku . ”
40028011	Atan dayung dayung anŭ di aran , kada so bara soldadu adi jaga kubur pari ka kupo ka kidaan di pingubak pingubak imam sopŭrŭg kayuh adi mbŭh jadi .
40028012	Bara pingubak imam tikuruk bisatur ngga bara nyamba bangsa Jahudi ; ngara matŭd itong ka nggen bagŭ duit di bara soldadu anŭ
40028013	ka nang , “ Angān dŭh siŭn dŭh kidaan nang murid murid-I mandŭg singarŭm di naku tadang-I sitadŭn angān bŭŭs .
40028014	Ka kambŭi Gabenor dingah kayuh ati , kieh re nakit kidaan di ayŭh nang angān dŭh sarah , ka angān dŭhsah gapang . ”
40028015	Bara soldadu anŭ tambit duit anŭ ka ndai kayuh adi dog bada ngara ndai . Ka anŭ inŭh dundan adi dog piagah di dupan daya Jahudi ndŭg andu ati .
40028016	Bara murid adi simŭng-ndi naan matak ka Galilee , ka ndi sandah nimun adi ko Jesus kidaan di ngara .
40028017	Kan ngara kiris Ayŭh , ngara nyambah Ayŭh , sunggu agi kada so ngara babŭ kurang sabah .
40028018	Jesus tudu ngara ka nang di ngara , “ Aku mbŭh dog nggen sopŭrŭg kuasa di shorga ngga di ong .
40028019	Panu angān ka barang yŭn ka bada sopŭrŭg daya jadi murid Ku : baptisa ngara ngga adŭn Sama , Anak , ka Roh Kudus
40028020	ka ngajar ngara da sita sopŭrŭg kayuh adi Aku ko pesan di angān . Aku re ari agi ngga angān , ndŭg Andu Sikasŭn . ”
41001001	Ati inŭh Agah Kana pasar Jesus Kristus , Anak Tapa .
41001002	Agah ati piguru nimun adi nabi Isaiah ko nuris : “ Tapa nang , ‘ Aku re pait pinyisung Ku diŭ so Kuu , da sidia aran yŭn Mu . ’
41001003	Agi daya nyirais di tarun tana-pajam , nang , ‘ Sidia aran yŭn Tuhan ; Bada tŭnggŭn aran yŭn-I panu ! ’ ”
41001004	Jadi John agi dog kiris di tarun tana-pajam , baptisa buang piagah Agah Kana so Tapa . “ Marik pimudip ngan pari ka Tapa , ka kambat baptisa meh angān , ” ayŭh nang di bara daya , “ siŭn Tapa apun dosa ngan . ”
41001005	Bagŭ daya so tarun tana Judea ngga so kupo Jerusalem mandŭg an dingah John . Ngara ngaku dosa , ka John baptisa ngara di Yang Jordan .
41001006	John nēn piraka dog ndai so buruh onta , ngga abŭt kupong dog ndai so anyit , ka pinguman-i kadis ngga ju banyis tarun .
41001007	Ayŭh kidaan di bara daya , “ Ayŭh adi mandŭg sundis so aku agi bās dŭ so aku . Aku dŭh sadang kana re mutu ka kuka taris kasut-I .
41001008	Aku baptisa angān ngga piin , pak Ayŭh re baptisa angān ngga Roh Kudus . ”
41001009	Dŭh tui ripas anŭ , Jesus mandŭg so Nazareth di tarun tana Galilee , ka dog baptisa John di Yang Jordan .
41001010	Kan Jesus makat so piin , Ayŭh rasu kiris rangit tikuka ka Roh Kudus mūn di tunduh-I mun manuk asang .
41001011	Ka agi dog dingah sirŭŭn so rangit , “ Kuu Anak nyirot Ku . Asŭng Ku munos di Kuu . ”
41001012	Jam anŭ gŭh Roh Kudus taban Ayŭh ka tarun tana-pajam ,
41001013	di yŭn-I rŭŭ sitadŭn pat puru andu , dog suba Shetan . Dāng tarun agi gŭh diginŭ , pak malaikat agi mandŭg di turung Ayŭh .
41001014	Kan John mbŭh dog jer , Jesus di ka Galilee ka nyuse Agah Kana so Tapa .
41001015	“ Tipuh-i mbŭh mandŭg , ” Ayŭh nang , “ Dŭm dŭh tui Tapa re mritah . Marik pimudip ngan pari ka Tapa meh angān , ka sabah di Agah Kana ati ! ”
41001016	Darŭm Jesus panu kadŭg tabing Danu Galilee , Ayŭh kiris duwŭh naan pinakap iken , Simon ngga jurud-i Andrew , aŭn nakap iken ngga jara .
41001017	Jesus nang di ngara , “ Tunda Aku , ka Aku re ngajar angān nakap manusia . ”
41001018	Ngara rasu tingge jara ngara ka tunda Ayŭh .
41001019	Ayŭh panu mua juan-i dinge ka kiris duwŭh naan adi bijurud , James ngga John , anak Zebedee . Ngara mbŭh di darŭm arud sidia jara .
41001020	Kan Jesus kiris ngara , Ayŭh rasu bagan ngara ; ngara tingge sama-i Zebedee darŭm arud ngga bara daya-gaji ka tunda Jesus .
41001021	Jesus ngga bara murid-I mandŭg ka kupo Capernaum , ka di andu Sabbath anŭ ndi Jesus di ka ramin simayang-Jahudi ka piguru ngajar .
41001022	Bara daya adi dingah Ayŭh mbŭh inga inga di gaya-I ngajar , amai Ayŭh dŭh mun bara gurū Ukum-adat Jahudi ; Ayŭh ngajar ngga kuasa .
41001023	Nganŭ gŭh ndi naan daya adi dog mŭrŭt roh arap mŭrŭt ramin simayang-Jahudi ka nyirais nang ,
41001024	“ Re Mai simuki ngga kieh , Jesus so Nazareth ? Kaam agi digiti an pirabur kieh kah ? Aku puan asi Kaam ; Kaam inŭh pinyisung Tapa adi kudus ! ”
41001025	Jesus mritah roh anŭ “ Pirŭŭ adŭp mu ; ruah so ayŭh ! ”
41001026	Roh arap anŭ bana ngagar daya anŭ buang nyirais , ka ruah so ayŭh .
41001027	Bara daya mbŭh inga inga ndŭg ka nang dupan adŭp-i , “ Ani ati , ajar bauh kah ? Daya ati , ngga kuasa Ayŭh mritah roh arap anŭ , ka-i tunda pinganang-I ! ”
41001028	Ka agah pasar Jesus raju kambang di ndi tarun tana darŭm utung rais Galilee .
41001029	Jesus ngga bara murid-I , samŭn James ngga John , ruah so ramin simayang-Jahudi ka panu di ka ramin Simon ngga Andrew .
41001030	Dinŭh Simon guring sungoh , ka kan Jesus mbŭh ndŭg nŭ , Ayŭh rasu dog kidaan pasar ayŭh .
41001031	Jesus tudu ayŭh , tambit tangan-i , ka turung ayŭh makat . Sungoh anŭ bu so ayŭh , ka ayŭh rasu ngidang ngara .
41001032	Ngga arong singumi andu , kan batŭh andu mbŭh mūn , bara daya taban ka yŭn Jesus sopŭrŭg daya adi birandam ka adi dog mŭrŭt umot .
41001033	Sopŭrŭg daya di kupo anŭ tikuruk di rawa ramin anŭ .
41001034	Jesus pibua bagŭ daya adi naman bagŭ masam andam ka pibu bagŭ umot . Dŭh Ayŭh an bada umot nang ani ani , sabab ngara taŭn puan asi Ayŭh .
41001035	Awar isan isan andu jawa ndi , sibayuh siri jawa , Jesus makat ka bu so ramin anŭ . Ayŭh ruah so kupo anŭ di ka tarun yŭn adi pajam ka simayang .
41001036	Pak Simon ngga bara dingan-i ruah di jiroh Ayŭh ,
41001037	ka kan ngara mbŭh dapŭd Ayŭh , ngara nang , “ Sopŭrŭg daya jiroh Kaam . ”
41001038	Pak Jesus nam , “ Ata dŭh siŭn dŭh an pijuu panu ka barang kupo adi bŭkŭn adi maning arong ati . Aku dŭh siŭn dŭh an ngajar diginŭ gŭh , amai sabab anŭ inŭh Aku mbŭh mandŭg . ”
41001039	Jadi Ayŭh panu di ndi tarun tana Galilee , ngajar di ramin ramin simayang-Jahudi ka pibu umot .
41001040	Ndi naan daya adi naman andam kurit adi bisā mandŭg tudu Jesus , sidikang ka mite turung so Ayŭh . “ Kambŭi Kaam raan , ” ayŭh nang , “ Kaam bisa bada aku bisig . ”
41001041	Raru masi , Jesus ton tangan-I ka tama ayŭh . “ Aku raan , ” Ayŭh nam . “ Bisig meh ! ”
41001042	Jam anŭ gŭh andam anŭ bu so ayŭh , ka ayŭh mbŭh bua .
41001043	Ka Jesus nakit pesan ayŭh ka bada ayŭh rikas bu ,
41001044	ripas-I nang , “ Dingah ati , dŭhnyah kidaan di tadŭ tadŭ daya pasar kayuh ati . Pak di ka imam ka bada ayŭh natu kuu sawŭ mbŭh bua . Ka ngga kiren adŭp mu mbŭh bua di daya bagŭ , di jugan sadis anŭ nimun adi ko Moses pesan . ”
41001045	Pak daya anŭ bu ka pigarau kayuh anŭ di barang yŭn-i . Ayŭh pigarau ndŭg ka Jesus mbŭh dŭh adŭ tungang mŭrŭt kupo di sirung jawin daya bagŭ . Jadi Jesus rŭŭ di sapa kupo di tarun tarun pajam , ka daya so barang yŭn-i mandŭg tudu Ayŭh .
41002001	Dŭh tui ripas anŭ Jesus pari ka Capernaum , ka agah pasar Ayŭh agi di arŭn-I mbŭh tambus kajit daya bagŭ .
41002002	Jadi sopŭrŭg daya samah samah mandŭg tikuruk ndŭg ka arŭn mbŭh sikidŭn ; di sapa di arong tiban mbŭh mating gŭh yŭn . Jesus aŭn nyuse ajar-I di ngara
41002003	kan pat naan daya mandŭg , tawek ndi naan daya naman andam ruku ka yŭn-I .
41002004	Batŭn da bara daya , ngara dŭh tungang taban daya anŭ ngga mŭrŭt . Jadi ngara ndai rubang di tibung ramin nyirungan Jesus . Kan ngara muko ndai rubang , ngara bisor daya anŭ ngga ambok-i .
41002005	Kiris munki masam bās-i pinyabah ngara , Jesus nang di sianŭ adi naman andam ruku , “ Nak , dosa mu mbŭh dog apun . ”
41002006	Kada gurū Ukum-adat Jahudi adi agi guru diginŭ nang darŭm asŭng ngara ,
41002007	“ Birani raru Ayŭh minyu sakanŭ ? Pinganang ujat anŭ ! Tapa sadi adŭ bisa apun dosa ! ”
41002008	Jesus puan pikir ngara , jadi Ayŭh nang di ngara , “ Mani angān bipikir sakanŭ ?
41002009	Sanang dŭ kah nŭŭh nang , ‘ Dosa mu mbŭh dog apun , ’ puan kah nang , ‘ Makat , mbit ambok mu , ka panu ’ ?
41002010	Aku an kiren di angān garang , Anak Manusia biyŭn kuasa di ong ngga apun dosa . ” Jadi Ayŭh nang di sianŭ adi naman andam ruku ,
41002011	“ Aku nang di kuu , makat , mbit ambok mu , ka maad ! ”
41002012	Di sirung jawin bara daya bagŭ , ayŭh makat , mbit ambok-i , ka bigaut bu . Sopŭrŭg daya diginŭ mbŭh inga inga ka muji Tapa , nang , “ Gi-bŭn ata kiris kayuh mun ati ! ”
41002013	Jesus pari dinge ka tabing Danu Galilee . Bara daya mandŭg tudu Ayŭh , ka Ayŭh piguru ngajar ngara .
41002014	Darŭm-I panu , Ayŭh kiris ndi naan pinsuke , Levi anak Alphaeus , guru di yŭn-i nyiraja . Jesus nang di ayŭh , “ Tunda Aku . ” Levi makat ka tunda Ayŭh .
41002015	Ripas anŭ Jesus guru man di ramin Levi . Bagŭ pinsuke samŭn daya adi dog tirawan tunda Jesus . Ka bagŭ ngara sua man ngga Ayŭh samah bara murid-I .
41002016	Agi kada so bara gurū Ukum-adat Jahudi , adi bara Pharisee , kiris Jesus man ngga bara daya adi dog tirawan anŭ samŭn bara pinsuke , ka ngara siken bara murid-I , “ Mani Ayŭh biruman ngga bara daya adi mun anŭ ? ”
41002017	Jesus dingah ngara ka-I nam , “ Daya adi bua dŭh-i biguna di doktor , pak ngara adi birandam inŭh . Aku dŭh mandŭg di bagan daya adi nang adŭp-i kana , pak di bagan ngara adi dog tirawan . ”
41002018	Ko ndi sidah kan bara pinunda John Pembaptisa ka pinunda bara daya Pharisee bipusa , kada daya mandŭg tudu Jesus ka siken Ayŭh , “ Mani bara murid John Pembaptisa ka murid daya Pharisee bipusa , ka jamai dŭh ? ”
41002019	Jesus nam , “ Bisa kah bara pingabang di gawai sawan dŭh man ? Manŭn dŭh ! Siragi pingaten dari agi ngga ngara , ngara dŭh re ndai simŭnŭ .
41002020	Pak andu-i re mandŭg kan pingaten dari re dog tambit so ngara ; nganŭ ngara bisa bipusa .
41002021	“ Mating daya pakai supek banang adi bauh ngga napung piraka adi amba , sabab supek adi bauh re kŭrŭng ka nyiratak banang adi amba , ka rubang-i re rabis baga .
41002022	Dŭh gŭh daya ren wain adi bauh darŭm bŭrŭh-kurit adi amba , sabab wain anŭ re mubus kurit anŭ , ka soduwŭh-i wain ngga bŭrŭh-kurit re rusak . Wain adi bauh patut dog ren darŭm bŭrŭh-kurit adi tibŭn . ”
41002023	Jesus panu mutas teya teya gandom di andu Sabbath . Darŭm ngara panu samah ngga Ayŭh , bara murid-I nyaked tundun gandom .
41002024	Ka bara daya Pharisee nang di Jesus , “ Tingga , rawan Ukum-adat ta inŭh bara murid Mai ndai simŭnŭ di andu Sabbath ! ”
41002025	Jesus nam , “ Bŭn kah angān basa kayuh adi David ndai di andu ayŭh biguna di pinguman ? Ayŭh ngga bara dingan-i sibŭrŭk ,
41002026	jadi ayŭh mŭrŭt Bari Tapa ka man ruti adi mbŭh dog jugan ka Tapa . Kayuh anŭ jadi simŭnŭ di jaman Abiathar jadi Imam Bās . Nanyam ka Ukum-adat , kaŭs-i bara imam adŭ adi bisa man ruti anŭ ; pak David , dŭh-i man-i adŭ , pak mbŭh kutung-i ngga bara dingan-i . ”
41002027	Ngga kubo pinganang-I , Jesus nang , “ Andu Sabbath dog ndai yŭn guna manusia ; manusia dŭh dog ndai yŭn andu Sabbath .
41002028	Jadi Anak Manusia gŭh biyŭn kuasa di tunduh andu Sabbath . ”
41003001	Komŭnŭ Jesus pari ka ramin simayang-Jahudi , di yŭn agi ndi naan daya adi tangan-i mabŭs ndi .
41003002	Agi kada daya diginŭ adi raan jiroh arap Jesus ; jadi ngara nakit ngatin Ayŭh , an puan re-I pibua kah dŭh daya di andu Sabbath .
41003003	Jesus nang di daya anŭ , “ Mandŭg kamati ka jawin . ”
41003004	Jadi Ayŭh siken bara daya , “ Kayuh ani adi Ukum-adat bada ata ndai di andu Sabbath ? Turung daya kah kandam daya ? Nyiramat asŭng daya kah kinanyap asŭng daya ? ” Pak ngara dŭh nang ani ani .
41003005	Jesus tuas buang-I tingga ngara bait tauh-I , pak masi di ngara , sabab ngara paŭh baking buang sarah . Jadi Ayŭh nang di daya anŭ , “ Ton tangan mu . ” Ayŭh ton tangan-i , ka-i pari bua .
41003006	Ka bara daya Pharisee bu so ramin simayang-Jahudi anŭ ka rasu tikuruk ngga tibaran daya Herod , ka bisatur an siŭ Jesus .
41003007	Jesus ngga bara murid-I bu ka Danu Galilee , ka bara bara daya tunda Ayŭh . Ngara mandŭg so Galilee , so Judea ,
41003008	so Jerusalem , so tarun tana Idumea , so tarun tana Jordan tura ka timor , ka so abong tarun tana maning kupo kupo Tyre ngga Sidon . Sopŭrŭg ngara anŭ mandŭg ka yŭn Jesus sabab ngara mbŭh dingah kayuh adi-I ndai .
41003009	Bara daya mbŭh raru bagŭ , ka Jesus bada bara murid-I sidia arud yŭn-I , isa daya dŭh nyikidŭn Ayŭh .
41003010	Ayŭh ko pibua bagŭ daya , ngapŭi sopŭrŭg ngara adi birandam mbŭh samah birabut an tama Ayŭh .
41003011	Ka tiap kari daya adi dog mŭrŭt roh arap kiris Ayŭh , ngara sidikang di kaja Jesus ka nyirais nang , “ Kaam Anak Tapa ! ”
41003012	Jesus mritah roh arap anŭ da dŭh kidaan di tadŭ tadŭ daya asi Ayŭh .
41003013	Komŭnŭ Jesus maad ndi sandah ka bagan sopŭrŭg daya adi-I raan . Ngara mandŭg tudu Ayŭh ,
41003014	ka Ayŭh mien simŭng-duwŭh naan , adi-I kadŭn pinyuruh . “ Aku mbŭh mien angān da agi ngga adŭp Ku , ” Ayŭh nang di ngara . “ Aku gŭh re pait angān da ngajar ,
41003015	ka angān gŭh re biyŭn kuasa ngga pibu umot . ”
41003016	Ati inŭh ngara adi simŭng-duwŭh naan adi-I mbŭh mien : Simon ( Jesus kadŭn ayŭh Peter ) ;
41003017	James ngga jurud-i John , anak Zebedee ( Jesus kadŭn ngara Boanerges , rati-i “ Daya Dudū ” ) ;
41003018	Andrew , Philip , Bartholomew , Matthew , Thomas , James anak Alphaeus , Thaddaeus , Simon adi Patriotik ,
41003019	ka Judas Iscariot , adi jua Jesus .
41003020	Komŭnŭ Jesus maad . Babŭ gŭh bara daya mandŭg tikuruk ndŭg ka Jesus ngga bara murid-I dŭh tungang man .
41003021	Rawang Jesus mandŭg re di tambit Ayŭh kan ngara dingah daya nang , “ Ayŭh mbŭh gira ! ”
41003022	Agi kada gurū Ukum-adat Jahudi adi mandŭg so Jerusalem nang , “ Ayŭh dog mŭrŭt Beelzebul ! Pingubak umot inŭh adi nggen di Ayŭh kuasa ngga pibu umot . ”
41003023	Jadi Jesus bagan ngara ka minyu di ngara pakai upama : “ Simuki Shetan bisa taran Shetan ?
41003024	Kambŭi ndi rais bikaii ka nimbur bagŭ tibaran adi biperang dupan adŭp-i , rais anŭ taŭn re pape .
41003025	Kambŭi ndi rawang bikaii ka nimbur bagŭ tibaran adi biperang dupan adŭp-i , rawang anŭ re pape .
41003026	Jadi kambŭi pritah Shetan biperang dupan adŭp-i , ayŭh dŭh re tan tui , pak re pape ka mating tia .
41003027	“ Mating daya tungang mŭrŭt ramin daya bake ka taban barang-i ngga bu , kambŭi-i dŭh diŭ mŭŭng daya bake anŭ ; ko ndai simŭnŭ ka ayŭh tungang gruga ramin-i .
41003028	“ Ingat nŭh ! daya bisa dog apun so sopŭrŭg dosa-i ka so sopŭrŭg kayuh arap adi-i nang .
41003029	Pak asi asi adi nang kayuh arap rawan Roh Kudus re dŭh dog apun , sabab ayŭh mbŭh ndai dosa ruro . ” (
41003030	Jesus nang sakanŭ amai agi kada daya nang , “ Ayŭh dog mŭrŭt roh arap . ” )
41003031	Komŭnŭ sindŭ Jesus ngga bara jurud-I mandŭg . Ngara mijog di sapa ramin ka pait pinganang , mite Ayŭh bidapŭd ngga ngara .
41003032	Bara daya guru maning Jesus , ka ngara nang di Ayŭh , “ Tingga , sindŭ Mai ngga bara jurud Mai agi di sapa , bagan Kaam . ”
41003033	Jesus nam , “ Asi sindŭ Ku ? Asi bara jurud Ku ? ”
41003034	Ayŭh tingga sopŭrŭg daya adi guru maning adŭp-I ka nang , “ Tingga ! digiti inŭh sindŭ Ku ka bara jurud Ku !
41003035	Asi asi adi ndai kayuh adi Tapa bada ayŭh ndai inŭh jurud dari Ku , jurud dayung Ku , sindŭ Ku . ”
41004001	Jesus piguru ngajar dinge di bŭngŭn Danu Galilee . Bara daya adi tikuruk maning Ayŭh mbŭh raru bagŭ ndŭg ka Ayŭh mindah ka guru darŭm arud . Arud anŭ di piin , ka bara daya mijog di tabing sindŭk piin .
41004002	Ayŭh pakai upama ngga ngajar ngara pasar bagŭ masam kayuh ; Ayŭh nang di ngara :
41004003	“ Dingah ati ! Agi ndi sidah , ndi naan daya matak di nabur bine .
41004004	Darŭm ayŭh nabur bine , kada bine rabu di aran , ka manuk mandŭg di man-i .
41004005	Kada rabu di tana pibatuh , di yŭn kurang tana . Bine anŭ timbu , sabab tana anŭ dŭh tŭrŭp .
41004006	Jadi , kan batŭh andu makat , ayŭh dog paras sura ; ka sabab uat-i dŭh tŭrŭp , ayŭh rayu .
41004007	Kada bine rabu di ruang reja , adi timbu ka piaka ayŭh ndŭg ka-i dŭh buān .
41004008	Pak kada bine rabu di tana mandis , ayŭh timbu , jadi , ka piruah bagŭ buwa : agi adi taruh puru rupet , agi adi nŭm puru , ka agi adi siratus . ”
41004009	Ka Jesus nang , “ Dingah meh garang , kambŭi angān biyŭn kajit ! ”
41004010	Kan Jesus mbŭh sadi , kada ngara adi ko dingah Ayŭh mandŭg tudu Ayŭh ngga ngara adi simŭng-duwŭh naan murid-I ka mite Ayŭh kidaan rati upama anŭ .
41004011	“ Angān dog nggen kuasa ngga mirati rusia pasar munki Tapa mritah , ” Jesus nam ngara . “ Pak ngara adi bŭkŭn , adi dŭh so tibaran ngan , dingah sopŭrŭg kayuh pakai upama ,
41004012	isa , ‘ Ngara bisa tingga ka tingga , pak dŭh kiris ; ngara bisa dingah ka dingah , pak dŭh mirati . Amai kambŭi dŭh , ngara an pari ka Tapa , ka Tapa apun ngara . ’ ”
41004013	Jadi Jesus siken ngara , “ Angān dŭh mirati upama ati ? Simuki meh garang angān re mirati upama adi bŭkŭn ?
41004014	Ayŭh adi nabur bine nabur agah Tapa .
41004015	Agi kada daya mbŭh keya ka bine adi rabu di aran ; darŭm ngara dingah agah Tapa , Shetan mandŭg ka rasu sirapas-i .
41004016	Adi bŭkŭn mbŭh keya ka bine adi rabu di tana pibatuh . Kan ngara dingah agah anŭ , ngara rasu kambat-i ngga gaŭn .
41004017	Pak-i dŭh mŭrŭt tŭrŭp ka darŭm ngara , ka ngara dŭh tan tui . Jadi kan pinyusah ngga pinyikisiis mandŭg sitagar agah anŭ , ngara jimŭ ka dŭh tia sabah dieh .
41004018	Adi bŭkŭn mbŭh keya ka bine adi dog nabur di ruang reja . Ngara inŭh adi dingah agah anŭ ,
41004019	pak pinyusah pasar pimudip , pinyiawang di pinyikaya , ngga sopŭrŭg pinyiripong adi bŭkŭn mbŭh piaka agah anŭ da-i dŭh buān buwa .
41004020	Pak adi bŭkŭn mbŭh keya ka bine adi dog nabur di tana adi mandis . Ngara dingah agah anŭ , trima-i , ka buān bagŭ buwa : agi taruh puru rupet , agi nŭm puru , ka agi adi siratus . ”
41004021	Jesus pijuu minyu , “ Agi kah daya taban prita mŭrŭt ka na-i di ribo sambong , puan kah na-i di ribo pangō ? Dŭh kah ayŭh na-i di tunduh rika prita ?
41004022	Tadŭ tadŭ kayuh adi dog sukan re dog taban ka sapa , ka tadŭ tadŭ rusia re dog kidaan di daya .
41004023	Dingah garang , kambŭi angān biyŭn kajit ! ”
41004024	Ayŭh nang gŭh di ngara , “ Nakit ngatin kayuh adi angān dingah ! Atur adi angān pakai ngga tingga arap kana daya re Tapa pakai ngga tingga arap kana adŭp ngan ; pak jangān re rabis bat .
41004025	Daya adi biyŭn re dog nggen tambah-i , ka daya adi dŭh biyŭn ani ani rapuh kayuh adi-i biyŭn re dog tambit gŭh so ayŭh . ”
41004026	Jesus pijuu nang , “ Kan Tapa mritah kayuh re keya ka ndi naan daya adi nabur bine di ŭmŭh-i .
41004027	Sitadŭn ayŭh bŭŭs singarŭm ka burah sandu ndai kraja-i , bine anŭ timbu . Pak ayŭh dŭh puan munki-i timbu .
41004028	Adŭp tana inŭh adi bada-i timbu ka buān buwa ; sibungas-i ayŭh prisok , komŭnŭ ayŭh bitundun , sikasŭn-i tundun anŭ puno ngga buwa .
41004029	Kan buwa mbŭh masak , daya sun buwa-i amai-i mbŭh tipuh ngatŭm .
41004030	“ Munki gaya kayuh kan Tapa mritah ? ” Jesus siken . “ Upama ani re ta pakai ngga kidaan rati-I ?
41004031	Ayŭh agi simuti . Ndi naan daya taban ndi sirah ruwang sabi , ruwang adi siabo siit di ong , ka purun-i di tana .
41004032	Kan-i mbŭh timbu , ayŭh jadi bās dŭ so sigara kudos . Ayŭh pijadi daan daan adi dang yŭn manuk bisarin di ribo sayung-i . ”
41004033	Jesus nyuse ajar-I pakai bagŭ masam upama adi mun anŭ , yŭn situngang tungang ngara mirati .
41004034	Ayŭh taŭn ari pakai upama kan-I ngajar , pak kan Ayŭh mbŭh sadi ngga bara murid-I , Ayŭh kidaan rati sopŭrŭg-i di ngara .
41004035	Di andu anŭ , ngga arong singumi andu , Jesus nang di bara murid-I , “ Ja ata mutas ka pah mandi rawŭt ati . ”
41004036	Jadi ngara tingge bara daya ; bara murid-I mŭrŭt arud di yŭn Jesus taŭn mbŭh guru , ka matak ayō Ayŭh . Arud arud adi bŭkŭn agi gŭh diginŭ .
41004037	Ka gŭgŭh agi sabak ribut , ka girumbang maka arud ndŭg ka mbŭh re puno da piin .
41004038	Jesus agi di tura ka punok arud , bŭŭs pakai batar . Bara murid-I kies Ayŭh buang nang , “ Gurū , dŭh kah Kaam piduri ata ati mbŭh re rŭnggŭd ? ”
41004039	Jesus makat ka mritah sabak , “ Pajam ! ” ka-I nang di rawŭt , “ Pirŭŭ adŭp mu ! ” Sabak rasu rŭŭ , ka sopŭrŭg-i mbŭh batur tanang .
41004040	Ka Jesus nang di bara murid-I , “ Mani angān taru ? Babŭ kah angān dŭh sabah di Aku ? ”
41004041	Pak ngara mbŭh raru taru ka nang dupan adŭp-i , “ Asi sawŭ daya ati ? Ndŭg ka sabak ngga girumbang tunda pinganang-I ! ”
41005001	Jesus ngga bara murid-I mbŭh ndŭg pah mandi Danu Galilee , di tarun tana Gerasa .
41005002	Kan Jesus mbŭh ruah so arud , Ayŭh dog tudu ndi naan daya adi ruah so tarun tana kubur . Daya anŭ mbŭh dog mŭrŭt roh arap ,
41005003	ka rŭŭ di arong kubur . Mating daya tungang muak ayŭh tia , ngga parik basi dŭh gŭh .
41005004	Tiap kari kaja tangan-i dog mŭŭng , ayŭh matŭd parik basi anŭ ka mata papang adi di kaja-i . Ayŭh mbŭh raru bake ndŭg ka mating daya tia tungang muak ayŭh .
41005005	Sandu singarŭm ayŭh bigandon di arong kubur ka sandah , ka nyirais buang bada adŭp-i biragan dog batuh .
41005006	Ayŭh agi mua juan-i kan ayŭh kiris Jesus ; Jadi ayŭh bikaduh tudu Jesus ka sidikang nura Ayŭh ,
41005007	buang nyirais ngga sirŭŭn bana nang , “ Jesus , Anak Tapa adi Sambu Sopŭrŭg ! Ani re Mai ndai di aku ? Ngga adŭn Tapa , aku mite Kaam , dŭhnyah ngukum aku ! ” (
41005008	Ayŭh nang sakanŭ sabab Jesus nang , “ Roh arap , ruah so daya ati ! ” )
41005009	Jadi Jesus siken ayŭh , “ Asi dŭn mu ? ” Daya anŭ nam , “ Dŭn ku inŭh ‘ Sibara , ’ amai bagŭ bara ami ! ”
41005010	Ayŭh darah mite Jesus dŭh pibu bara roh arap anŭ so tarun tana anŭ .
41005011	Dŭh jo so nŭ agi kaban ayo , man di bŭngŭn sandah .
41005012	Jadi bara roh arap anŭ mite so Jesus , “ Bada kieh di mŭrŭt kaban ayo ajeh . ”
41005013	Jesus bada , ka bara roh arap anŭ ruah so daya anŭ ka mŭrŭt kaban ayo anŭ . Ndi kaban ayo anŭ , kurang rabis duwŭh ribu sopŭrŭg-i , rasu bikaduh mūn jenjang ka darŭm rawŭt ka rŭnggŭd .
41005014	Bara adi jaga ayo bikaduh bu , ka kidaan kayuh adi mbŭh jadi , di kupo samŭn di arong teya . Bara daya ruah an tingga kayuh adi mbŭh jadi ,
41005015	ka kan ngara mbŭh ndŭg Jesus , ngara kiris daya anŭ adi ko dog mŭrŭt bara umot agi guru diginŭ nēn piraka buang mbŭh bua ka tirase . Sopŭrŭg ngara mbŭh taru .
41005016	Ngara adi agi kiris kidaan di bara daya pasar kayuh adi mbŭh jadi di sianŭ adi dog mŭrŭt bara umot , samŭn kayuh adi mbŭh jadi di bara ayo anŭ .
41005017	Jadi ngara mite Jesus bu tingge tarun tana anŭ .
41005018	Darŭm Jesus aŭn mŭrŭt arud , daya anŭ adi ko dog mŭrŭt bara umot mite di Ayŭh , “ Bada aku sua ngga Kaam ! ”
41005019	Pak Jesus abah bada ka nang di ayŭh , “ Panu mari ka rawang mu ka kidaan di ngara kayuh adi Tuhan mbŭh ndai di kuu ka munki Ayŭh mbŭh raru mandis ngga kuu . ”
41005020	Jadi daya anŭ bu ka panu di barang yŭn di Kupo-Simŭng , kidaan kayuh adi Jesus ko ndai di adŭp-i . Ka sopŭrŭg adi dingah-i mbŭh inga inga .
41005021	Jesus mutas pari ka pah mandi rawŭt anŭ . Diginŭ di bŭngŭn rawŭt bara daya bagŭ tikuruk maning Ayŭh .
41005022	Jairus , pingubak ramin simayang-Jahudi di tarun anŭ , mandŭg , ka kan-i kiris Jesus , ayŭh sidikang di kaja Jesus ,
41005023	buang bandar mite Ayŭh , “ Anak dayung ku agi bana birandam . Ja di na tangan Mai di tunduh-i , isa ayŭh bua ka dŭh kabŭs ! ”
41005024	Jesus rasu panu tunda ayŭh . Daya raru bagŭ tunda Ayŭh ndŭg ka mbŭh nyikidŭn Ayŭh so barang parad .
41005025	Agi ndi naan dayung adi mandam naman andam bideya sitian simŭng-duwŭh sawa ,
41005026	sunggu-i mbŭh siraru biruri ngga bagŭ doktor . Mbŭh bagŭ duit-i dog pakai , pak dŭh adŭ tungang bua , buang andam-i anŭ tanŭ ka mbŭh jadi rabis arap .
41005027	Ayŭh agi dingah pasar Jesus , jadi ayŭh mandŭg tudu Jesus so punok .
41005028	Ayŭh nang darŭm asŭng-i , “ Kambŭi aku tama adŭ jipo-I , aku bisa bua . ”
41005029	Ayŭh tama jipo-I , ka nganŭ gŭh deya-i badŭh ; ka ayŭh mbŭh kinyam adŭp-i bua so andam-i .
41005030	Di jam anŭ gŭh Jesus puan kuasa agi ruah so adŭp-I , jadi Ayŭh bigiring bait tauh-I di ruang daya bagŭ ka siken , “ Asi tama jipo Ku ? ”
41005031	Bara murid-I nam , “ Kaam kiris bara daya nyikidŭn Kaam , simuki Kaam bisa siken asi tama Kaam ? ”
41005032	Pak Jesus babŭ tingga bait tauh-I an puan asi daya anŭ adi ko tama Ayŭh .
41005033	Dayung anŭ rada kayuh adi mbŭh jadi di adŭp-i , rasu mandŭg buang kimŭtŭr ka taru ; ayŭh sidikang di kaja-I , kidaan di Ayŭh sopŭrŭg kayuh adi mbŭh jadi di adŭp-i .
41005034	Jesus nang di ayŭh , “ Nak , sabab kuu sabah di Aku kuu mbŭh bua . Mari meh darŭm damai . Kuu mbŭh bua madin ”
41005035	Darŭm Jesus minyu sakanŭ , agi pinyisung mandŭg so ramin Jairus ka kidaan di ayŭh , “ Anak mai mbŭh kabŭs . Dŭhsah nyusah Gurū ? ”
41005036	Jesus dŭh piduri kayuh adi ngara nang , pak-I nang di Jairus , “ Dŭhnyah taru , sabah adŭ di Aku . ”
41005037	Komŭnŭ Jesus dŭh bada daya tunda adŭp-I , adŭ-i Peter samŭn ngara adi bijurud James ngga John .
41005038	Kan ngara mbŭh ndŭg ramin Jairus , Jesus kiris daya bipito , buang agi adi nyirais sien ka muās .
41005039	Ayŭh mŭrŭt ka nang di ngara , “ Mani angān bipito ka sien ? Anak anŭ dŭh kabŭs ; bŭŭs adŭ ayŭh ! ”
41005040	Ngara tawŭh Jesus , jadi Ayŭh bada ngara di ka sapa , ka adŭp-I taban sindŭ sama anak anŭ samŭn taruh naan murid-I di ka birit adi yŭn anak anŭ dog piguring .
41005041	Jesus tambit tangan anak anŭ ka nang , “ Talitha , koum , ” rati-i , “ Anak dayung , Aku nang di kuu , makat meh ! ”
41005042	Jam anŭ gŭh ayŭh makat ka rasu panu . ( Umbur-i agi simŭng-duwŭh sawa . ) Ngara mbŭh inga inga kiris kayuh adi mbŭh jadi .
41005043	Pak Jesus kijaman ngara kidaan di tadŭ tadŭ daya kayuh adi mbŭh jadi . Ka-I nang , “ Nggen di ayŭh kayuh man . ”
41006001	Jesus bu so nŭ di ka kupo adŭp-I , dog tunda bara murid-I .
41006002	Di andu Sabbath Ayŭh piguru ngajar di ramin simayang-Jahudi . Diginŭ agi bagŭ daya ; ka kan ngara dingah ajar-I , ngara mbŭh inga inga . “ So ki ayŭh dapŭd sopŭrŭg kayuh ati ? ” ngara siken . “ Pinyibijak ani ati adi mbŭh dog nggen di Ayŭh ? Simuki Ayŭh ndai pingandai-nginga ?
41006003	Dŭh kah Ayŭh tukang-kayuh , anak Mary , jurud James , Joseph , Judas , ka Simon ? Dŭh kah bara jurud dayung-I rŭŭ digiti ? ” Ka ngara meh tirawan Ayŭh .
41006004	Jesus nang di ngara , “ Nabi dog stabi di barang yŭn , adŭ-i di kupo adŭp-i ka di dupan bara madis-i ka rawang-i . ”
41006005	Dŭh Ayŭh tungang ndai pingandai-nginga diginŭ , adŭ-I tungang na tangan-I di tunduh kada daya adi birandam ka pibua ngara .
41006006	Ayŭh mbŭh ruai nginga kan-I kiris daya dŭh sabah di adŭp-I . Komŭnŭ Jesus di ka anak anak kupo di arong anŭ , ngajar daya .
41006007	Ayŭh bagan ngara adi simŭng-duwŭh naan da tikuruk ka pait ngara duwŭh duwŭh naan . Ayŭh nggen di ngara kuasa ngga pibu roh arap
41006008	ka pesan ngara , “ Dŭhnyah taban ani ani di pimanu ngan , adŭ-i sikud ; dŭhnyah taban ruti , dŭhnyah taban beg , dŭhnyah taban duit di krape ngan .
41006009	Pakai kasut , pak dŭhnyah taban rabis jipo . ”
41006010	Ayŭh nang gŭh di ngara , “ Di tadŭ yŭn ngan dog trima , rŭŭ di ramin anŭ ndŭg ka angān bu so kupo anŭ .
41006011	Kambŭi angān mandŭg ka kupo di yŭn daya dŭh trima angān puan kah abah dingah pinganang ngan , bu so nŭ ka gutog dabu so kaja ngan . Anŭ jadi pinyibakan di ngara ! ”
41006012	Jadi ngara ruah ka ngajar daya da marik pimudip ngara pari ka Tapa .
41006013	Ngara pibu bagŭ umot , ka susen inyo kanā di bagŭ daya adi birandam ka pibua ngara .
41006014	Raja Herod dingah sopŭrŭg kayuh anŭ , sabab adŭn Jesus mbŭh kambang di barang yŭn . Kada daya nang , “ John Pembaptisa mbŭh pari udip dinge ! Ngapŭi ayŭh biyŭn kuasa ngga ndai pingandai-nginga . ”
41006015	Pak agi adi bŭkŭn nang , “ Ayŭh inŭh Elijah . ” Adi bŭkŭn nang , “ Ayŭh inŭh nabi , mun ndi so bara nabi ndun jah . ”
41006016	Kan Herod dingah , ayŭh nang , “ Ayŭh John Pembaptisa ! Ubak-i aku ko kapŭg , pak ayŭh mbŭh pari udip dinge ! ”
41006017	Adŭp Herod ko nggen ukum bada John dog nakap , ka ayŭh gŭh adi bada ayŭh dog muak ka dog na darŭm jer . Herod ndai simŭnŭ sitagar Herodias , adi-i tambit ndu sawŭn , adi taŭn mbŭh sawŭn jurud-i Philip .
41006018	John Pembaptisa agi marar kidaan di Herod , “ Dŭh-i batur kuu tambit sawŭn jurud mu ndu sawŭn ! ”
41006019	Jadi Herodias mandam atin-i di John ka raan siŭ ayŭh , pak ayŭh dŭh tungang sabab Herod abah bada .
41006020	Herod taru John sabab ayŭh puan John daya adi kana buang kudus , jadi ayŭh nakit ngga ayŭh . Ayŭh suka dingah John minyu , sunggu ayŭh dŭh gimanyam dingah piminyu-i .
41006021	Sikasŭn-i Herodias dapŭd pluang-i . Anŭ inŭh di andu pinyibranak Herod , kan ayŭh kuka gawai yŭn sopŭrŭg daya adi bās darŭm pritah-i , pingibās pingibās soldadu , ka sopŭrŭg daya adi bās di Galilee .
41006022	Anak dayung Herodias mŭrŭt ka bitanda , ka pimunos asŭng Herod samŭn bara pingabang-i . Jadi raja nang di dayung anŭ , “ Ani an mu biyŭn ? Aku bisa nggen tadŭ tadŭ kayuh adi kuu raan . ”
41006023	Ayŭh nang di dayung anŭ ngga payu , “ Aku bipayu aku an nggen tadŭ tadŭ kayuh di kuu , bait-i sitangah rais adi aku mritah ! ”
41006024	Jadi dayung anŭ di ruah ka siken di sindŭ-i , “ Ani re ku mite ? ” “ Ubak John Pembaptisa , ” ayŭh nam .
41006025	Dayung anŭ bigaut pari ka raja ka mite , “ Aku raan kaam nggen madin di pinggen ubak John Pembaptisa ! ”
41006026	Pimite anŭ bada raja susah , pak ayŭh dŭh tungang nyipunok pimite anŭ sabab ayŭh ko bipayu di sirung jawin sopŭrŭg pingabang .
41006027	Jadi ayŭh pait soldadu da di tambit ubak John . Soldadu anŭ di ka ramin jer , ka kapŭg ubak John ;
41006028	komŭnŭ ayŭh taban-i di pinggen ka nggen-i di dayung anŭ , adi nggen-i di sindŭ-i .
41006029	Kan murid murid John dingah kayuh anŭ , ngara mandŭg ka tambit tadang-i yŭn kubur .
41006030	Bara pinyuruh pari ka tudu Jesus , ka kidaan di Ayŭh sopŭrŭg kayuh adi ngara ko ndai ka ngajar .
41006031	Daya mbŭh raru bagŭ , agi adi mandŭg agi adi bu , ndŭg ka Jesus ngga bara murid-I mbŭh dŭh adŭ paya re man . Jadi Ayŭh nang di ngara , “ Ja ata di ka tarun adi yŭn ta bisa sadi ka adi yŭn ngan bisa rŭŭ nyitiro so kraja ngan . ”
41006032	Jadi ngara matak pakai arud sadi adŭp ngara ka tarun yŭn adi pajam .
41006033	Pak bagŭ daya kiris ngara matak ka rasu natŭng ngara ; jadi ngara so barang kupo matak gŭh , ka bikaduh diŭ so deyŭh ka mandŭg ka tarun anŭ diŭ so Jesus ngga bara murid-I .
41006034	Kan Jesus ruah so arud , Ayŭh kiris bara daya , ka mbŭh raru masi di ngara , sabab ngara agi keya ka bara biri adi dŭh biyŭn pingingat . Jadi Ayŭh piguru ngajar bagŭ kayuh di ngara .
41006035	Kan andu mbŭh re karŭm , bara murid-I tudu Ayŭh ka nang , “ Andu mbŭh re karŭm , ka tarun ati inŭh tarun pajam .
41006036	Bada maad adŭ bara daya ati , siŭn ngara bisa di ka teya teya ka anak anak kupo dŭh jo so ti di miris kayuh man . ”
41006037	“ Adŭp ngan nggen kayuh man di ngara , ” Jesus nam . Ngara siken , “ Agi kah sirati-i pinganang Mai anŭ bada kieh pakai duwŭh ratus kiping duit pirak ngga miris ruti yŭn ngara ? ”
41006038	Jadi Jesus siken ngara , “ Kiang-ki ruti angān biyŭn ? Bah tingga . ” Kan ngara mbŭh dapŭd , ngara kidaan di ayŭh , “ Rimŭh baru ruti ka duwŭh iken . ”
41006039	Jesus rasu bada bara murid-I ngatur daya da guru di kupai barŭm darŭm bagŭ tibaran .
41006040	Ka bara daya guru bititan , ngga tibaran tibaran adi siratus ka tibaran tibaran adi rimŭh-puru .
41006041	Komŭnŭ Jesus tambit ruti anŭ adi rimŭh baru samŭn duwŭh iken , nyigura ka rangit , ka nggen trima kaseh di Tapa . Ayŭh mire ruti anŭ ka nggen-i di bara murid-I yŭn kutung di bara daya . Ayŭh kutung gŭh iken anŭ yŭn sopŭrŭg ngara .
41006042	Sopŭrŭg daya man ka mbŭh bisoh .
41006043	Komŭnŭ bara murid nguruk simŭng-duwŭh bakur puno ngga tadŭh ruti ka iken anŭ .
41006044	Bara dari adi dog paan diginŭ agi rimŭh ribu naan .
41006045	Jesus rasu bada bara murid-I mŭrŭt arud ka matak diŭ so adŭp-I ka Bethsaida , di pah mandi rawŭt anŭ , atan adŭp-I bada bara daya anŭ maad .
41006046	Ripas Jesus ko tingga bara daya anŭ panu , Ayŭh di ka ndi sandah di simayang .
41006047	Kan-i mbŭh karŭm , arud mbŭh di yun rawŭt , atan Jesus sadi-I di deyŭh .
41006048	Ayŭh kiris bara murid-I mbŭh susah payah bikayuh , amai bikayuh rawan sabak ; jadi ngga arong pukor taruh ngga pukor nŭm isan isan , Ayŭh mandŭg tudu ngara , panu di tunduh piin . Ayŭh panu re an rewan adŭ ngara ,
41006049	pak ngara kiris Ayŭh panu di tunduh piin . “ Mindo anŭ ! ” ngara nang buang nyirais taru .
41006050	Sopŭrŭg ngara mbŭh tikaran kan ngara kiris Ayŭh . Jesus rasu minyu di ngara , “ Nagap yang ngan ! ” Ayŭh nang . “ Aku inŭh ati . Dŭhnyah taru ! ”
41006051	Ka Ayŭh mŭrŭt arud ka yŭn ngara , ka sabak ribut gŭh rŭŭ . Bara murid-I mbŭh bana inga inga ,
41006052	sabab ngara gi-dŭh puan ani rati paan daya rimŭh ribu naan anŭ ; pikir ngara dŭh tungang nakap rati pingandai anŭ .
41006053	Ngara mutas rawŭt anŭ ka mandŭg ka tabing Gennesaret , di yŭn ngara mŭŭng arud ngara ka deyŭh .
41006054	Darŭm ngara tingge arud , daya mbŭh rasu natŭng Jesus .
41006055	Jadi ngara bikaduh di ndi tarun tana anŭ ; ka di barang yŭn ngara dingah Ayŭh agi , ngara taban sinadan daya adi birandam guring di ambok ka yŭn-I .
41006056	Ka di barang yŭn Jesus panu , bait-i di kupo puan kah di anak anak kupo , puan kah di teya , daya taban daya adi birandam ka arong passar ka mite Ayŭh nyibandar daya adi birandam tama piji ka tŭbŭn jipo-I . Ka sawŭ , sopŭrŭg adi tama-i mbŭh bua .
41007001	Agi kada daya Pharisee ngga gurū Ukum-adat Jahudi adi mandŭg so Jerusalem , tikuruk maning Jesus .
41007002	Ngara kiris kada so bara murid Jesus man ngga tangan kais , anŭ inŭh dŭh mbe nunda atur adat adi daya Pharisee ko nggen di ngara . (
41007003	Amai daya Pharisee , ka simŭnŭ gŭh daya Jahudi adi bŭkŭn , tunda ajar adi ngara trima so tayung-babuk ngara : ngara dŭh man kambŭi dŭh mbe nanyam ka gaya adi mbŭh dog nggen ;
41007004	dŭh gŭh ngara man tadŭ tadŭ kayuh so passar kambŭi bayuh dog ngu . Bagŭ gŭh atur adi bŭkŭn adi ngara ko trima , mun gaya ngu saker , priok , makuk timaga , ka pangō . )
41007005	Jadi bara daya Pharisee ka gurū Ukum-adat Jahudi siken Jesus , “ Mani bara murid Mai man dŭh mbe , dŭh tunda ajar so tayung-babuk ta ? ”
41007006	Jesus nam ngara , “ Batur pinganang nabi Isaiah kan ayŭh minyu-binabi pasar angān ! Nimun adi nuris-i , angān pingadong : ‘ Daya ati , Tapa nang , stabi di Aku ngga baba-i , pak atin ngara mbŭh sawŭ jo so Aku .
41007007	Mating guna-i ngara nyambah Aku , sabab ngara ngajar atur adi manusia ndai ka bada-i mun ukum-adat Ku ! ’
41007008	“ Angān sān ka bŭngŭn pinyipesan Tapa , ka tunda ajar manusia . ”
41007009	Ka Jesus nang gŭh , “ Angān mbŭh biyŭn akar ngga tirawan ukum-adat Tapa siŭn angān bidigŭng di ajar adŭp ngan .
41007010	Amai Moses ko pesan , ‘ Stabi di sindŭ sama ngan , ’ ka , ‘ kambŭi angān mangu sindŭ sama ngan , angān dŭh siŭn dŭh dog ukum kabŭs . ’
41007011	Pak angān ngajar nang kambŭi daya biyŭn kayuh adi-i bisa pakai ngga turung sindŭ sama-i , pak nang , ‘ Ati Korban ’ ( anŭ inŭh , tung Tapa ) ,
41007012	ngara mbŭh dog pirupas so turung sindŭ sama ngara .
41007013	Simuti inŭh meh ajar adi angān nggen di daya mbŭh kinating pinganang Tapa . Ka bagŭ gŭh adi bŭkŭn , adi mun ati , adi angān ndai . ”
41007014	Ka Jesus bagan bara daya ka adŭp-I dinge ka nang di ngara , “ Dingah pinganang Ku ati , sopŭrŭg ngan , ka mirati meh .
41007015	Mating kayuh adi so ka sapa adi mŭrŭt daya bisa kinais daya . Pak kayuh adi ruah so daya inŭh adi kinais daya . ” [
41007016	Dingah , garang , kambŭi angān biyŭn kajit ! ]
41007017	Kan Ayŭh mbŭh tingge bara daya ka mŭrŭt ka darŭm arŭn , bara murid-I mite Ayŭh kidaan rati pinganang anŭ .
41007018	“ Angān taŭn mbŭh dŭh adŭ pandai so ngara adi bŭkŭn , ” Jesus nang di ngara . “ Angān dŭh mirati kah ? Mating kayuh adi mŭrŭt daya so ka sapa bisa kinais daya ,
41007019	sabab kayuh anŭ dŭh mŭrŭt atin-i pak radus ka tain-i ka komŭnŭ ruah so pŭrŭng-i . ” ( Ngga pinganang ati , Jesus kidaan nang sopŭrŭg pinguman bisa dog man . )
41007020	Ka Ayŭh pijuu nang , “ Kayuh adi ruah so daya inŭh adi kinais daya ;
41007021	amai so tura ka darŭm , so atin daya , sopŭrŭg pikir-kira adi arap mandŭg , adi taban daya ndai pingandai adi dŭh tatu , mirupak , siŭ daya ,
41007022	tanggah , tama , ka sopŭrŭg pingandai arap adi bŭkŭn ; kadong , pingandai kais , sina , napŭ daya , sambuh , ka pimudip adi dŭh taru di Tapa .
41007023	Sopŭrŭg kayuh arap ati mandŭg so tura ka darŭm , ka kinais daya . ”
41007024	Jadi Jesus bu so nŭ ka matak ka tarun tana dŭh jo so kupo Tyre . Ayŭh mŭrŭt ndi ramin , ka abah-I bada daya puan adŭp-I agi diginŭ , pak dŭh-I tungang bisukan .
41007025	Ndi naan dayung adi biyŭn ndi anak dayung-i adi dog mŭrŭt roh arap , dingah pasar Jesus ka rasu mandŭg tudu Ayŭh ka sidikang di kaja-I .
41007026	Dayung anŭ dŭh bangsa Jahudi , dog biranak di tarun tana Phoenicia di Syria . Ayŭh mite Jesus pibu umot so anak dayung-i .
41007027	Pak Jesus nam , “ Ata nggen man di anak-sŭ diŭ . Dŭh ata patut taran pinguman anak-sŭ ka kasong . ”
41007028	“ Tuan , ” ayŭh nam , “ Kasong babŭ gŭh man tatuh pinguman anak-sŭ di ribo mija ! ”
41007029	Ka Jesus nang di ayŭh , “ Sabab pinyinam mu sakanŭ , maad meh , umot anŭ mbŭh ruah so anak dayung mu ! ”
41007030	Ayŭh maad ka dapŭd anak dayung-i guring di pangō ; ka umot anŭ sawŭ mbŭh ruah so ayŭh .
41007031	Komŭnŭ Jesus bu so tarun tana maning Tyre , pijuu pimanu-I tambus Sidon ka nuju Danu Galilee , panu so ka tarun tana Kupo-Simŭng .
41007032	Kada daya taban ndi naan daya adi bangam buang dŭh pandai minyu ka yŭn-I ; ngara mite Jesus na tangan-I di tunduh ayŭh .
41007033	Jesus taban ayŭh bu , jo so daya bagŭ , na trinju-I di kajit-i , nyiruja , ka tama jura-i .
41007034	Komŭnŭ Jesus nyigura ka rangit , ngasŭng , ka nang di daya anŭ , “ Ephphatha , ” rati-i “ Kanga ! ”
41007035	Jam anŭ gŭh daya anŭ dapŭd minyu dinge , bawa-i mbŭh bu , ka-i piguru minyu ngga tirase .
41007036	Komŭnŭ Jesus pesan daya bagŭ anŭ da dŭh nang ani ani pasar kayuh anŭ di tadŭ tadŭ daya ; pak makin-I nagah , makin gŭh ngara pigarau-i .
41007037	Ka sopŭrŭg daya adi dingah kayuh anŭ mbŭh sadi inga inga . “ Mbŭh sukup kana pingandai-I ! ” ngara nang . “ Daya adi bangam Ayŭh bada dapŭd dingah , ka daya adi dŭh pandai minyu Ayŭh bada dapŭd minyu ! ”
41008001	Dŭh tui ripas anŭ agi dinge bara daya mandŭg tikuruk . Kan bara daya mbŭh dŭh biyŭn kayuh man , Jesus bagan bara murid-I ka nang ,
41008002	“ Masi Aku di bara daya ati ; mbŭh taruh andu ngara agi digiti ngga Aku , ka madin ngara mbŭh dŭh biyŭn kayuh man .
41008003	Kambŭi Aku bada ngara mari dŭh man , ngara manŭn re mijŭp di aran , sabab agi kada ngara mbŭh mandŭg so tarun adi jo . ”
41008004	Murid-I siken Ayŭh , “ So ki di tarun tana-pajam ati daya tungang dapŭd pinguman ngga paan bara daya ati ? ”
41008005	“ Kudu baru ruti angān biyŭn ? ” Jesus siken . “ Ju baru , ” ngara nam .
41008006	Ayŭh bada bara daya guru di tana . Komŭnŭ Ayŭh tambit ju baru ruti anŭ , nggen trima kaseh di Tapa , mire-i , ka nggen-i di bara murid-I yŭn kutung di bara daya ; ka bara murid sawŭ kutung .
41008007	Ngara gŭh biyŭn nisŭ iken adi anŭk . Jesus nggen trima kaseh di Tapa yŭn iken anŭ ka bada bara murid-I kutung-i gŭh .
41008008	Sopŭrŭg daya man ka mbŭh bisoh . Diginŭ agi kurang rabis pat ribu naan daya . Ka bara murid nguruk ju bakur puno ngga tadŭh pinguman anŭ . Jesus bada bara daya mari
41008009	
41008010	buang adŭp-I rasu mŭrŭt arud ngga bara murid-I ka matak ka utung rais Dalmanutha .
41008011	Kada daya Pharisee mandŭg tudu Jesus ka piguru bikarit ngga Ayŭh . Raan kudog Ayŭh , ngara mite Ayŭh ndai pingandai-nginga ngga kiren sawŭ kah dŭh Ayŭh mandŭg so Tapa .
41008012	Pak Jesus ngasŭng ka nang , “ Mani daya jaman ati mite pingandai-nginga ? Dŭh bisa , Aku kidaan di angān ! Mating kayuh adi mun anŭ re dog nggen di ngara ! ”
41008013	Ayŭh bu tingge ngara , pari mŭrŭt arud , ka mutas ka pah mandi rawŭt anŭ .
41008014	Bara murid mbŭh kambŭt taban bagŭ ruti ; kaŭs-i ndi baru adŭ ngara biyŭn di arud .
41008015	“ Ingat angān , ” Jesus bakan ngara , “ jaga adŭp ngan so ragi daya Pharisee ka ragi Herod . ”
41008016	Ngara piguru kirakar dupan adŭp-i : “ Ayŭh nang sakanŭ sabab ata dŭh biyŭn ruti . ”
41008017	Jesus puan kayuh adi nang ngara , jadi Ayŭh siken ngara , “ Mani angān kirakar pasar dŭh biyŭn ruti ? Gibayuh kah angān mirati ? Madŭd kah atŭk ngan ?
41008018	Angān biyŭn batŭh , mani dŭh kiris ? Angān biyŭn kajit , mani dŭh dingah ? Dŭh kah angān ingat
41008019	di andu Aku mire rimŭh baru ruti yŭn rimŭh ribu naan daya ? Kudu bakur puno ngga tadŭh pinguman adi angān sun ? ” “ Simŭng-duwŭh ” ngara nam .
41008020	“ Ka di andu Aku mire ju baru ruti yŭn pat ribu naan daya , ” Jesus siken , “ kudu bakur puno ngga tadŭh pinguman adi angān sun ? ” “ Ju , ” ngara nam .
41008021	“ Ka gibabŭ kah angān dŭh mirati ? ” Ayŭh siken ngara .
41008022	Ngara ndŭg Bethsaida , di yŭn agi kada daya taban ndi naan daya karak ka yŭn Jesus ka mite Ayŭh tama ayŭh .
41008023	Jesus tambit tangan daya karak anŭ ka taban ayŭh ruah so kupo . Ripas-I nyiruja di batŭh daya anŭ , Jesus na tangan-I di tunduh ayŭh ka siken , “ Tungang kuu kiris tarun ? ”
41008024	Daya anŭ tingga ka nang , “ Tungang aku kiris ; aku tungang kiris daya , pak mun tŭngŭn kayuh bijaruh . ”
41008025	Jesus na dinge tangan-I di tunduh batŭh daya anŭ . Kari ati daya anŭ nakit tingga , ka-i mbŭh kiris tarun ; sopŭrŭg kayuh mbŭh tatŭng kiris-i .
41008026	Jesus rasu bada ayŭh maad ngga pinganang sakati , “ Dŭhnyah pari ka kupo . ”
41008027	Komŭnŭ Jesus ngga bara murid-I bu ka anak anak kupo sindŭk Caesarea Philippi . Di aran Ayŭh siken ngara , “ Kidaan di Aku , asi Aku sŭn daya nang ? ”
41008028	“ Agi daya nang Kaam John Pembaptisa , ” ngara nam ; “ adi bŭkŭn nang Kaam Elijah , pak adi bŭkŭn nang Kaam ndi so bara nabi . ”
41008029	“ Angān boh ? ” Ayŭh siken ngara . “ Angān nang Aku asi ? ” Peter nam , “ Kaam inŭh Kristus . ”
41008030	Ka Jesus pesan ngara , “ Dŭhnyah kidaan di tadŭ tadŭ daya pasar Aku . ”
41008031	Komŭnŭ Jesus piguru ngajar bara murid-I : “ Anak Manusia dŭh siŭn dŭh kinyam pinyusah bās ka dog tirawan bara nyamba bangsa Jahudi , pingubak imam , ka gurū Ukum-adat Jahudi . Ayŭh re dog ukum kabŭs , pak taruh andu ripas anŭ Ayŭh re makat udip bauh . ”
41008032	Ayŭh nang kayuh ati ngga rabis tarang di ngara . Jadi Peter tarik Ayŭh ka bŭngŭn ka piguru nyara Ayŭh .
41008033	Pak Jesus bigiring , kimat bara murid-I , ka nyara Peter . “ Bu so Aku , Shetan , ” Ayŭh nang . “ Pikir-kira mu dŭh mandŭg so Tapa pak so manusia ! ”
41008034	Komŭnŭ Jesus bagan bara daya samŭn bara murid-I ka adŭp-I . “ Kambŭi agi so angān raan tunda Aku , ” Ayŭh nang di ngara , “ ayŭh dŭh siŭn dŭh an ngarah adŭp-i , gŭrŭng rigang-i , ka tunda Aku .
41008035	Amai asi asi adi raan nyiramat asŭng adŭp-i re kinanyap udip adi sawŭ adi tan adu adu ; pak asi asi adi kinanyap asŭng-i sitagar Aku ka sitagar Agah Kana re nyiramat-i .
41008036	Ani utung-i kambŭi daya dapŭd ndi ong ong , pak kinanyap udip adi sawŭ adi tan adu adu ?
41008037	Bisa kah udip anŭ dog nyambi ngga tadŭ kayuh ? Manŭn dŭh bisa .
41008038	Kambŭi daya di turap ati adi ginaka ngga adi dŭh stabi di Tapa mangŭh ngarun Aku ngga ajar Ku , Anak Manusia re mangŭh gŭh ngarun ayŭh kan Ayŭh mandŭg darŭm bragah Sama-I ngga bara malaikat kudus . ”
41009001	Ka Ayŭh nang dinge , “ Aku kidaan di angān , digiti agi ngara adi dŭh re kabŭs sibayuh ngara kiris Tapa mritah ngga sipuno kuasa-I . ”
41009002	Nŭm andu ripas anŭ Jesus taban Peter , James , ka John , ka maad ndi darŭd adi bigatung sadi adŭp ngara . Ka darŭm ngara tingga Jesus , gayŭn-I birubah .
41009003	Piraka-I jadi bringam buda , buda ngasad so adi tungang manusia ngu da buda .
41009004	Nganŭ gŭh ngara taruh naan murid kiris Elijah ka Moses minyu ngga Jesus .
41009005	Peter minyu , nang-i di Jesus , “ Gurū , mbŭh raru kana inŭh kieh agi digiti ! Kieh re ndai taruh bari , ndi yŭn Mai , ndi yŭn Moses , ka ndi yŭn Elijah . ”
41009006	Ayŭh mbŭh dŭh puan ani re-i nang amai ayŭh ka ngara duwŭh adi samah ngga ayŭh mbŭh raru taru .
41009007	Komŭnŭ abun mandŭg ka nyayung ngara , ka sirŭŭn agi dog dingah so abun , nang , “ Ati inŭh Anak nyirot Ku ; dingah pinganang-I ! ”
41009008	Ngara kimat bait tauh ka kiris mating daya bŭkŭn ; kaŭs-i Jesus adŭ adi agi diginŭ ngga ngara .
41009009	Buang ngara mūn darŭd , Jesus pesan ngara , “ Dŭhnyah kidaan di tadŭ tadŭ daya kayuh adi angān ko kiris , ndŭg ka Anak Manusia mbŭh makat so kabŭs . ”
41009010	Ngara tunda pinganang-I , pak dupan adŭp ngara ngara mbŭh piguru kirakar pasar kayuh anŭ , “ Ani meh rati ‘ makat so kabŭs ’ ati ? ”
41009011	Ka ngara siken Jesus , “ Mani bara gurū Ukum-adat Jahudi nang Elijah re diŭ mandŭg ? ”
41009012	Jesus nam , “ Elijah taŭn-i sawŭ diŭ mandŭg siŭn-i sidia sopŭrŭg kayuh yŭn-I . Pak , mani meh Surat-kudus nang Anak Manusia re kinyam bagŭ pinyusah ka dog tirawan ?
41009013	Aku kidaan di angān , Elijah mbŭh mandŭg pak daya ndai di tunduh-i nanyam suka asŭng ngara , nimun Surat-kudus ko nang pasar ayŭh . ”
41009014	Kan ngara mbŭh ndŭg bara murid adi bŭkŭn , ngara kiris bara daya maning ngara ka kada gurū Ukum-adat Jahudi bikarit ngga ngara .
41009015	Kan bara daya kiris Jesus , ngara gŭgŭh , ka bikaduh tudu Ayŭh ka tabi Ayŭh .
41009016	Jesus siken bara murid-I , “ Pasar ani anŭ , karit ngan ngga ngara ? ”
41009017	Ndi naan daya di ruang daya bagŭ nam , “ Gurū , aku agi taban anak ku ka bara murid Mai , sabab ayŭh dog mŭrŭt roh arap ka dŭh pandai minyu .
41009018	Niap kari roh arap anŭ muak ayŭh , ayŭh tumbang ka tana , baba-i bibude , jipŭh-i kimatet , ka pŭrŭng ganan-i bagŭg . Aku mite bara murid Mai pibu roh anŭ , pak ngara dŭh tungang . ”
41009019	Jesus nang di ngara , “ Angān adi kurang pinyabah ! Ndŭg sinde meh Aku dŭh siŭn dŭh rŭŭ ngga angān ? Ndŭg sinde Aku patut bijijŭ ngga angān ? Taban anak anŭ kamati ! ”
41009020	Ngara taban anak anŭ ka Jesus . Kan roh arap anŭ kiris Jesus , ayŭh nyisŭt anak anŭ ndŭg ka-i tumbang di tana ka gurai-marik adŭp-i , buang baba-i bibude .
41009021	“ Mbŭh tian-ki ayŭh mun ati ? ” Jesus siken sama-i . “ So-i gi-sŭ , ” ayŭh nam .
41009022	“ Mbŭh siraru roh arap anŭ suba an siŭ ayŭh , bada ayŭh tumbang di apui puan kah di piin . Masi di kieh ka turung kieh , kambŭi Kaam tungang ! ”
41009023	“ Ani sakanŭ ? Kambŭi Kaam tungang ? ” Jesus nang . “ Sopŭrŭg kayuh bisa jadi yŭn daya adi sabah di Tapa . ”
41009024	Sama anak anŭ rasu nang , “ Aku sabah , pak pinyabah ku kurang . Turung bada aku rabis sabah ! ”
41009025	Kiris bara daya mbŭh nyikidŭn ngara , Jesus nang di roh arap anŭ , “ Roh adi bangam ka adi dŭh pandai minyu , Aku mritah kuu , ruah so anak anŭ ka dŭhnyah tia mŭrŭt ayŭh ! ”
41009026	Roh arap anŭ nyirais , nyisŭt ayŭh , ka rasu ruah so ayŭh . Anak anŭ mbŭh mun tadang , ka sopŭrŭg daya nang , “ Ayŭh mbŭh kabŭs ! ”
41009027	Pak Jesus tambit tangan anak anŭ ka turung ayŭh makat , ka anak anŭ rasu mijog .
41009028	Ripas Jesus mbŭh mŭrŭt ka darŭm ramin , bara murid-I siken Ayŭh kan ngara mbŭh sadi , “ Mani kieh dŭh tungang pibu roh arap anŭ ? ”
41009029	“ Kaŭs-i simayang adŭ adi tungang pibu kayuh adi mun anŭ , ” nam Jesus ; “ mating kayuh bŭkŭn tungang . ”
41009030	Jesus ngga bara murid-I bu so nŭ ka pijuu pimanu ngara so Galilee . Jesus dŭh raan tadŭ tadŭ daya puan yŭn adŭp-I ,
41009031	sabab Ayŭh mbŭh ngajar bara murid-I , nang “ Anak Manusia re dog nyerah ka darŭm tangan daya adi re siŭ Ayŭh , pak taruh andu ripas anŭ , Ayŭh re makat udip bauh . ”
41009032	Ngara dŭh mirati ajar anŭ , pak ngara dŭh birani re siken Ayŭh .
41009033	Ngara ndŭg Capernaum , ka ripas ngara mbŭh mŭrŭt ka darŭm ramin , Jesus siken bara murid-I , “ Ani anŭ karit ngan di aran tejah ? ”
41009034	Pak ngara dŭh nam Ayŭh , sabab di aran tejah ngara bikarit dupan adŭp ngara pasar asi adi bās dŭ .
41009035	Jesus guru , bagan ngara adi simŭng-duwŭh naan murid-I , ka nang di ngara , “ Asi asi adi raan jadi diŭ dŭh siŭn dŭh bada adŭp-i jadi sikasŭn ka jadi urun sopŭrŭg daya . ”
41009036	Komŭnŭ Ayŭh mbit ndi naan anak-sŭ ka bada-i mijog di sirung jawin ngara . Jesus dakŭp anak anŭ buang nang di ngara ,
41009037	“ Asi asi adi kambat anak-sŭ mun siati ngga adŭn Ku , kambat Aku ; ka asi asi adi kambat Aku , kambat dŭh-i Aku adŭ pak Ayŭh adi bada Aku mandŭg . ”
41009038	John nang di Ayŭh , “ Gurū , kieh agi kiris ndi naan daya pibu umot ngga adŭn Mai , ka kieh nagah ayŭh , sabab ayŭh dŭh so tibaran ta . ”
41009039	“ Dŭhnyah nagah ayŭh , ” Jesus nang di ngara , “ sabab mating daya adi ndai pingandai-nginga ngga adŭn Ku re tungang nang kayuh arap pasar Aku ripas anŭ .
41009040	Amai asi asi adi dŭh rawan ata agi ngga ata .
41009041	Ingat nŭh ! Daya adi nggen di angān piin nok sabab angān mbŭh tibaran Ku re manŭn kambat upah-i .
41009042	“ Kambŭi agi daya bada ndi so bara pinunda Ku adi sŭ ati dŭh tia sabah di Aku , mbŭh kana dŭ inŭh daya anŭ dog mŭŭng tibande batuh kisar di tungo-i ka dog taran ka darŭm rawŭt .
41009043	Ka kambŭi tangan ngan bada angān bidosa , kapŭg-i ! Mbŭh kana dŭ inŭh angān udip ngga Tapa kipang so angān biyŭn soduwŭh-i ka dog taran ka neraka , ka yŭn apui adi dŭh bisa pura . [
41009044	Diginŭ ‘ dudu ŭrŭd adi man-i dŭh bisa kabŭs , ka apui adi badang-i dŭh bisa pura . ’ ]
41009045	Ka kambŭi kaja ngan bada angān bidosa , kapŭg-i ! Mbŭh kana dŭ inŭh angān udip ngga Tapa kipang so angān biyŭn soduwŭh-i ka dog taran ka darŭm neraka . [
41009046	Diginŭ ‘ dudu ŭrŭd adi man-i dŭh bisa kabŭs , ka apui adi badang-i dŭh bisa pura . ’ ] y
41009047	Ka kambŭi batŭh ngan bada angān bidosa , tuket-i ! Mbŭh kana dŭ inŭh angān kinyam Ong Bauh Tapa kambet so angān biyŭn soduwŭh-i ka dog taran ka darŭm neraka .
41009048	Diginŭ ‘ dudu ŭrŭd adi man-i dŭh bisa kabŭs , ka apui adi badang-i dŭh bisa pura . ’
41009049	“ Barang naan daya re dog pibisig ngga apui nimun sadis dog pibisig ngga garo .
41009050	“ Garo inŭh kana ; pak kambŭi pide-i mating tia , simuki meh nŭŭh re bada-i pide dinge ? “ Patut inŭh angān jadi keya ka garo ka udip darŭm damai dupan adŭp ngan . ”
41010001	Komŭnŭ Jesus bu so nŭ , matak ka utung rais Judea , ka mutas Yang Jordan . Bara daya bagŭ mandŭg ka tikuruk maning Ayŭh dinge , ka Ayŭh ngajar ngara , nimun adi mbŭh .
41010002	Kada daya Pharisee mandŭg tudu Ayŭh ka suba an kudog Ayŭh . “ Kidaan di kieh , ” ngara siken , “ nanyam ka Ukum-adat , bisa kah daya taran sawŭn-i ? ”
41010003	Jesus nam ngara ngga pinyiken , “ Ani ukum-adat adi Moses mbŭh nggen di angān ? ”
41010004	Pinyinam ngara inŭh , “ Moses nyibandar daya nuris surat sare ngga bada sawŭn-i bu . ”
41010005	Jesus nang di ngara , “ Moses nuris ukum-adat anŭ yŭn ngan sabab angān mbar dog ngajar .
41010006	Pak di sibungas-i , di tika Tapa napa sopŭrŭg kayuh , ‘ Tapa napa ngara dari dayung , ’ sak adi nang Surat-kudus .
41010007	‘ Ngga sabab anŭ inŭh dari tingge sindŭ sama-i ka udip ngga sawŭn-i ,
41010008	ka ngara duwŭh jadi ndi . ’ Simŭnŭ inŭh ngara mbŭh dŭh tia duwŭh , pak ndi .
41010009	Daya dŭh siŭn nyibarai , meh , daya adi Tapa mbŭh tubu . ”
41010010	Kan ngara mbŭh pari ka darŭm arŭn , bara murid siken Jesus pasar kayuh anŭ .
41010011	Ayŭh nang di ngara , “ Daya adi taran sawŭn-i ka sawan ngga dayung bŭkŭn mbŭh tanggah rawan sawŭn-i .
41010012	Simŭnŭ gŭh , dayung adi taran banŭh-i ka sawan ngga dari bŭkŭn mbŭh tanggah . ”
41010013	Kada daya taban bara anak-sŭ ka Jesus siŭn Ayŭh nyiberkat ngara , pak bara murid nang ngara .
41010014	Kan Jesus kiris , Ayŭh tuas ka nang di bara murid-I , “ Bada bara anak-sŭ anŭ mandŭg ka Aku , ka dŭhnyah kijaman ngara , sabab daya adi keya ka ngara inŭh adi kinyam Pinyipritah Tapa .
41010015	Ingat nŭh ! Asi asi adi dŭh kambat Pinyipritah Tapa mun anak-sŭ , dŭh-i re dapŭd kinyam-i . ”
41010016	Komŭnŭ Ayŭh dakŭp bara anak-sŭ anŭ , na tangan-I di tunduh barang naan ngara , ka nyiberkat ngara .
41010017	Darŭm Jesus mbŭh pijuu pimanu-I dinge , ndi naan daya bikaduh nyandat Ayŭh , sidikang di sirung jawin-I , ka nang , “ Gurū adi kana , ani dŭh siŭn dŭh aku ndai ngga dapŭd udip adi sawŭ adi tan adu adu ? ”
41010018	“ Mani kuu nang Aku kana ? ” Jesus siken . “ Mating daya kana adŭ-i Tapa .
41010019	Kuu puan Pinyipesan Tapa : ‘ Dŭhnyah siŭ daya ; dŭhnyah tanggah ; dŭhnyah naku ; dŭhnyah nggen taksi kadong pasar tadŭ daya ; dŭhnyah nipu daya ; stabi di sindŭ sama mu . ’ ”
41010020	“ Gurū , ” daya anŭ nang , “ so ku gi-sŭ , aku tunda sopŭrŭg Pinyipesan anŭ . ”
41010021	Jesus tirek ayŭh ngga atin rindu ka nang , “ Dŭm ndi kayuh adi kuu patut ndai . Di jua sopŭrŭg kayuh adi kuu biyŭn ka nggen duit anŭ di daya sirata , ka kuu re biyŭn rata di shorga ; komŭnŭ ja tunda Aku . ”
41010022	Kan daya anŭ dingah sakanŭ , raŭn-i marui ; ayŭh bu buang susah , sabab ayŭh raru kaya .
41010023	Jesus tingga bara murid-I ka nang di ngara , “ Mbŭh raru mbar inŭh daya kaya kinyam Pinyipritah Tapa ! ”
41010024	Bara murid gŭgŭh dingah pinganang anŭ , pak Jesus pijuu nang , “ Angān adi bara anak Ku , taŭn-i mbar inŭh daya kinyam Pinyipritah Tapa !
41010025	Mbar dŭ inŭh daya kaya kinyam Pinyipritah Tapa so ndi onta mŭrŭt tambus rubang utos . ”
41010026	Bara murid Jesus mbŭh inga inga ka samah siken dupan adŭp-i , “ Asi meh , re bisa dog nyiramat ? ”
41010027	Jesus tirek ngara ka nam , “ So ka manusia kayuh ati dŭh bisa jadi , pak dŭh-i simŭnŭ so ka Tapa , amai Tapa bisa ndai sopŭrŭg kayuh . ”
41010028	Jadi Peter minyu , “ Tingga , kieh mbŭh tingge sopŭrŭg kayuh ka tunda Kaam . ”
41010029	“ Sawŭ , ” Jesus nang di ngara , “ pak Aku nang di angān , ngara adi tingge ramin arŭn-i , bait-i jurud-i puan kah sindŭ-i , puan kah sama-i , puan kah anak-i , puan kah teya-i sitagar Aku ka sitagar Agah Kana ,
41010030	re kambat rabis bagŭ-i di jaman ati . Ngara re kambat siratus rupet bagŭ-i ramin , jurud dari , jurud dayung , sindŭ , anak , ka teya ; samŭn pinyikisiis ani . Ka di jaman adi re mandŭg ngara re kambat udip adi sawŭ adi tan adu adu .
41010031	Pak bagŭ adi diŭ madin re jadi sikasŭn , ka bagŭ adi sikasŭn madin re jadi diŭ . ”
41010032	Jesus ngga bara murid-I madin di aran panu nuju Jerusalem . Jesus panu diŭ di jawin bara murid-I , adi mbŭh bana bipito ; bara daya adi tunda mbŭh taru . Jesus taban dinge ngara adi simŭng-duwŭh naan murid-I ka bŭngŭn ka minyu pasar kayuh adi re jadi di adŭp-I .
41010033	“ Dingah , ” Ayŭh nang di ngara , “ ata aŭn panu ka Jerusalem di yŭn Anak Manusia re dog nyerah ka darŭm tangan bara pingubak imam ka gurū Ukum-adat Jahudi . Ngara re nggen ukum kabŭs di Ayŭh ka komŭnŭ nyerah Ayŭh ka tangan daya adi dŭh bangsa Jahudi ,
41010034	adi re napat Ayŭh , nyiruja Ayŭh , madŭs Ayŭh , ka siŭ Ayŭh ; pak taruh andu ripas anŭ Ayŭh re makat udip bauh . ”
41010035	Komŭnŭ James ngga John , anak Zebedee , mandŭg tudu Jesus . “ Gurū , ” ngara nang , “ agi kayuh raan ami Kaam ndai yŭn ami . ”
41010036	“ Ani anŭ ? ” Jesus siken ngara .
41010037	Ngara nam , “ Kan Kaam guru di takta Mai darŭm bragah , kieh mite Kaam bada kieh guru ngga Kaam , ndi tura ka tauh ndi tura ka bait Mai . ”
41010038	Jesus nang di ngara , “ Angān dŭh mirati kayuh adi angān mite . Bisa kah angān nok so makuk jera-birasa adi Aku dŭh siŭn dŭh nok ? Bisa kah angān dog baptisa mun gaya Aku re dog baptisa ? ”
41010039	“ Kieh bisa , ” ngara nam . Jesus nang di ngara , “ Angān manŭn re nok so makuk adi Aku dŭh siŭn dŭh nok ka dog baptisa mun gaya Ku re dog baptisa .
41010040	Pak Aku dŭh biyŭn hak re mien asi guru tura ka tauh Ku ngga tura ka bait Ku . Adŭp Tapa inŭh adi re nggen-i di ngara adi yŭn-I mbŭh sidia-i . ”
41010041	Kan ngara adi simŭng naan dingah kayuh anŭ , ngara mbŭh tuas di James ngga John .
41010042	Jadi Jesus bagan sopŭrŭg ngara ka adŭp-I ka nang , “ Angān puan nang bara pinguasa bangsa adi dŭh puan Tapa piurun daya-i , ka bara pinguru-i siraru takan daya-i .
41010043	Pak dŭh-i patut simŭnŭ di dupan angān . Kambŭi agi so angān raan jadi bās , ayŭh dŭh siŭn dŭh an jadi urun daya ;
41010044	ka kambŭi agi so angān raan jadi diŭ , ayŭh dŭh siŭn dŭh an jadi urun sopŭrŭg ngan .
41010045	Amai adŭp Anak Manusia dŭh-I mandŭg sabab-I an jadi tuan ; Ayŭh mandŭg amai an bituan ka nggen asŭng-I ngga nubos bagŭ daya . ”
41010046	Ngara mandŭg ka Jericho , ka darŭm Jesus bu ngga bara murid-I samŭn bara daya , agi ndi naan pigambis adi karak dŭn Bartimaeus anak Timaeus guru di bŭngŭn aran .
41010047	Kan ayŭh dingah Jesus so Nazareth agi panu murah , ayŭh piguru nyirais nang , “ Jesus ! Anak David ! Masi di aku ! ”
41010048	Bagŭ daya nang ayŭh ka bada ayŭh pirŭŭ adŭp-i . Pak ayŭh nyirais tanŭ ka rabis bana-i , “ Anak David , masi di aku ! ”
41010049	Jesus rŭŭ ka nang , “ Bagan ayŭh da kamati . ” Ka ngara bagan daya karak anŭ . “ Dŭhnyah susah ! ” ngara nang . “ Makat meh , Ayŭh bagan kuu . ”
41010050	Jadi ayŭh pasan jipo-i , mirupat , ka mandŭg tudu Jesus .
41010051	“ Ani raan mu Aku ndai yŭn mu ? ” Jesus siken ayŭh . “ Gurū , ” daya karak anŭ nam , “ aku raan kiris tarun dinge . ”
41010052	“ Panu , ” Jesus nang di ayŭh , “ kuu mbŭh bua amai kuu sabah di Aku . ” Jam anŭ gŭh ayŭh dapŭd kiris dinge ka tunda Jesus di aran .
41011001	Darŭm ngara mbŭh dŭ dŭ sindŭk Jerusalem , dŭh jo so kupo Bethphage ngga kupo Bethany , ngara mbŭh ndŭg Sandah Kanā . Jesus pait duwŭh naan murid-I da panu diŭ
41011002	ngga pinganang sakati : “ Panu ka kupo ajeh di jawin ngan . Kan angān mbŭh ndŭg nŭ , angān re rasu dapŭd ndi anak kaldi adi bŭn dog nunggang dog nyirunggo . Kuka sirunggo-i ka taban kamati .
41011003	Ka kambŭi agi daya siken mani angān kuka sirunggo-i , kidaan di ayŭh Gurū biguna dieh ka re rikas pari-i . ”
41011004	Jadi ngara panu ka dapŭd ndi anak kaldi di aran , dog mŭŭng di tiban ramin . Darŭm ngara kuka sirunggo-i ,
41011005	kada daya adi mijog sindŭk siken ngara , “ Ani ndai ngan ? Mani angān kuka sirunggo anak kaldi anŭ ? ”
41011006	Ngara nam nimun Jesus ko kidaan , ka ngara diginŭ tandah ngara panu .
41011007	Ngara taban anak kaldi anŭ ka Jesus ; ngara na jipo ngara di tunduh dāng anŭ , ka Jesus maad ka tunduh-i .
41011008	Bagŭ daya mamad jipo ngara di aran , atan ngara adi bŭkŭn kapŭg daan daan kayuh so tarun ka tipan-i di aran .
41011009	Bara daya adi tura ka jawin samŭn ngara adi tunda di punok piguru nyirais nang , “ Puji Tapa ! Tapa nyiberkat Ayŭh adi mandŭg ngga adŭn Tuhan !
41011010	Biberkat inŭh pinyipritah-I adi re mandŭg , pinyipritah Raja David adi babuk ta ! Puji ka Tapa ! ”
41011011	Jesus mŭrŭt Jerusalem , di ka darŭm Ramin Tuhan , ka kimat bait tauh-I tingga sopŭrŭg kayuh . Pak amai andu mbŭh re karŭm , Ayŭh di ka Bethany ngga bara murid-I .
41011012	Andu anŭ ndi , darŭm ngara pari so Bethany , Jesus mbŭh sibŭrŭk .
41011013	Ayŭh kiris so jo ndi tŭngŭn ara adi raru pidawŭn-i , jadi Ayŭh di tingga an puan agi kah mating buwa-i . Pak kan Ayŭh ndŭg nŭ , Ayŭh kiris dudu dawŭn adŭ , sabab-i dŭh tika adi ngga-i buān .
41011014	Jesus nang di tŭngŭn ara anŭ , “ Mating daya re man buwa ara so kuu dinge ! ” Bara murid-I dingah Ayŭh .
41011015	Kan ngara mbŭh ndŭg Jerusalem , Jesus di ka Ramin Tuhan ka piguru pibu sopŭrŭg daya adi bijua ka adi miris kayuh diginŭ . Ayŭh kureb mija ngara adi tukang nyambi duit samŭn baku ngara adi jua manuk asang ,
41011016	ka dŭh-I tandah daya taban kayuh panu so badag Ramin Tuhan .
41011017	Komŭnŭ Ayŭh ngajar bara daya : “ Agi dog nuris di Surat-kudus Tapa nang , ‘ Ramin-Ku re dog kadŭn ramin simayang yŭn sopŭrŭg bangsa daya . ’ Pak angān mbŭh bada-i jadi tarun yŭn pirupak bisukan ! ”
41011018	Bara pingubak imam ngga gurū Ukum-adat Jahudi dingah pinganang anŭ , ka ngara piguru jiroh aran an siŭ Jesus . Ngara taru Ayŭh , sabab bara daya bagŭ gi-aŭn nyaruh di ajar-I .
41011019	Kan-i mbŭh singumi andu , Jesus ngga bara murid-I bu so kupo anŭ .
41011020	Awar isan isan andu jawa ndi , darŭm ngara panu di aran , ngara kiris tŭngŭn ara anŭ . Ayŭh mbŭh kabŭs ndi tŭngŭn tŭngŭn-i ndŭg uat .
41011021	Peter ingat kayuh adi mbŭh jadi ka-i nang di Jesus , “ Tingga , Gurū , tŭngŭn ara adi Kaam ko mangu mbŭh kabŭs ! ”
41011022	Jesus nam ngara , “ Sabah meh di Tapa .
41011023	Ka puan meh , asi asi adi nang di sandah ati da makat ka taran adŭp-i ka rawŭt ngga atin adi puno sabah di pinganang-i re sawŭ jadi , kayuh anŭ taŭn re sawŭ jadi yŭn-i .
41011024	Ngapŭi Aku nang di angān : Kan angān simayang mite kayuh , sabah meh angān mbŭh kambat-i , ka angān taŭn re dog nggen tadŭ tadŭ kayuh adi angān mite .
41011025	Ka kan angān mijog simayang , apun sopŭrŭg sarah daya di tunduh ngan , isa Sama ngan adi di shorga apun gŭh dosa ngan . ” [
41011026	Kambŭi angān dŭh apun daya , Sama ngan adi di shorga dŭh re apun sarah adi angān ko ndai . ]
41011027	Ngara mandŭg dinge ka Jerusalem . Darŭm Jesus panu di Ramin Tuhan , bara pingubak imam , gurū Ukum-adat Jahudi , ka nyamba bangsa Jahudi mandŭg tudu Ayŭh
41011028	ka siken Ayŭh , “ Ani hak Mu ndai kayuh kayuh ati ? Asi nggen di Kuu hak ngga ndai-i ? ”
41011029	Jesus nam ngara , “ Aku an nggen di angān ndi pinyiken , ka kambŭi angān nggen di Aku pinyinam ngan , Aku re kidaan di angān ani hak Ku ndai kayuh kayuh ati .
41011030	Kidaan di Aku , so ki hak John baptisa daya , so Tapa kah so manusia ? ”
41011031	Ngara rasu bikarit dupan adŭp-i , “ Ani re ta nang ? Kambŭi ata nang , ‘ So Tapa , ’ Ayŭh re nang , ‘ Mani meh , garang , angān dŭh sabah John ? ’
41011032	Pak kambŭi ata nang , ‘ So manusia . . . ’ ” ( Ngara taru bara daya , sabab sopŭrŭg ngara mbŭh sabah nang John mbŭh nabi . )
41011033	Jadi ngara nam Jesus , “ Kieh dŭh puan . ” Jesus nang di ngara , “ Dŭh gŭh Aku an kidaan di angān ani hak Ku ndai sopŭrŭg kayuh ati . ”
41012001	Komŭnŭ Jesus nyidundan upama ati di ngara : “ Agi ndi sidah ndi naan daya ndai teya anggor , ndai buwang maning-i , kareh rubang yŭn mŭ anggor , ka pijog sirangga . Komŭnŭ ayŭh nyewa teya anggor-i anŭ di daya , ka adŭp-i di matak nami .
41012002	Kan-i mbŭh tika adi ngga daya sun buwa anggor , ayŭh pait urun-i ka bara pinyewa teya da kambat so ngara tung jangi utung so buwa buwa adi dog sun .
41012003	Pinyewa teya nakap urun anŭ , mukong ayŭh , ka bada ayŭh bu bŭrŭh .
41012004	Komŭnŭ ayŭh adi dapu teya pait urun adi bŭkŭn ; pinyewa teya mukong ayŭh di ubak ka pimangŭh ayŭh .
41012005	Ayŭh adi dapu teya pait urun adi bŭkŭn , pak ngara siŭ ayŭh . Ngara ndai simŭnŭ gŭh di ngara adi bŭkŭn , agi adi dog pukong ka agi adi dog siŭ .
41012006	Kaŭs-i dŭm ndi naan adŭ adi re dog pait , anak adŭp-i . Sikasŭn-i meh ayŭh pait anak adŭp-i ka bara pinyewa teya anŭ . ‘ Tatu ngara re stabi di anak ku , ’ ayŭh nang .
41012007	Pak bara pinyewa teya anŭ nang dupan adŭp ngara , ‘ Ati inŭh anak daya adi dapu teya . Bah , ja ata siŭ ayŭh , isa buat rata-i jadi jata ! ’
41012008	Jadi ngara nakap ka siŭ ayŭh ka taran tadang-i ka sapa teya anggor .
41012009	“ Ani , meh , re daya adi dapu teya anggor ndai ? ” Jesus siken . “ Ayŭh re mandŭg ka siŭ bara pinyewa teya anŭ ka nggen teya anggor anŭ ka daya bŭkŭn .
41012010	Tatu angān ko basa pinganang Surat-kudus ati ? ‘ Batuh adi tukang ramin taran mbŭh jadi anŭ adi siabo biguna .
41012011	Ati mbŭh pingandai Tuhan ; mbŭh raru sangŭn-i di batŭh ta ! ’ ”
41012012	Bara pingibās bangsa Jahudi suba an nakap Jesus , sabab ngara puan Ayŭh mbŭh nyidundan upama anŭ pasar ngara . Pak ngara taru bara daya , jadi ngara bu tingge Ayŭh .
41012013	Kada daya Pharisee ka kada daya so tibaran daya Herod dog pait ka yŭn Jesus da kudog Ayŭh ngga pinyiken .
41012014	Ngara mandŭg tudu Ayŭh ka nang , “ Gurū , kieh puan Kaam kidaan kayuh adi sawŭ , dŭh kira ani nang daya . Kaam dŭh piduri pangkat daya , pak ngajar pasar pinyiraan Tapa yŭn manusia . Kidaan di kieh , rawan Ukum-adat kah dŭh nŭŭh bayar suke ka Caesar ? Re ta bayar kah dŭh ayŭh ? ”
41012015	Pak Jesus puan akar ngara , Ayŭh nam , “ Mani angān suba an kudog Aku ? Taban ndi kiping duit pirak kamati , bada Aku tingga-i . ”
41012016	Ngara taban ndi kiping duit pirak ka Ayŭh , ka Ayŭh nang , “ Raŭn asi ka dŭn asi ati ? ” “ Raŭn Caesar , ” ngara nam .
41012017	Jadi Jesus nang , “ Nggen di Caesar kayuh adi Caesar dapu , ka nggen di Tapa kayuh adi Tapa dapu . ” Ngara mbŭh inga inga dingah pinganang Jesus .
41012018	Komŭnŭ kada daya Sadducee , ngara adi nang mating pinyimakat so kabŭs , mandŭg ka Jesus ka nang ,
41012019	“ Gurū , Moses nuris ukum-adat ati yŭn ami : ‘ Kambŭi daya kabŭs ka tingge sawŭn-i pak dŭh biyŭn anak , jurud-i dŭh siŭn dŭh tambit uban-i ndu sawŭn isa ngara bisa biyŭn anak adi bisa dog nyirundeng anak sianŭ adi mbŭh kabŭs . ’
41012020	Agi ndi sidah ju naan bijurud ; adi pinuai sawan ka kabŭs dŭh biyŭn anak .
41012021	Ka adi numbor duwŭh tambit uban-i ndu sawŭn , ka ayŭh gŭh kabŭs dŭh biyŭn anak . Simŭnŭ gŭh ngga adi numbor taruh ,
41012022	ndŭg ka sopŭrŭg adi bŭkŭn : sopŭrŭg ngara adi ju madis mbŭh tambit dayung anŭ ndu sawŭn ka kabŭs dŭh biyŭn anak . Sikasŭn-i , adŭp dayung anŭ kabŭs gŭh .
41012023	Di andu sopŭrŭg daya adi kabŭs makat so kabŭs , sawŭn asi ayŭh re ? So-ju ngara ko tambit ayŭh ndu sawŭn . ”
41012024	Jesus nam ngara , “ Mbŭh raru sarah angān ! Puan ngan sabab-i ? Angān mun anŭ sabab angān dŭh puan Surat-kudus puan kah kuasa Tapa .
41012025	Amai kan daya makat so kabŭs , ngara re mun malaikat di shorga ka dŭh re banan sawan .
41012026	Ka pasar daya dog pakat so kabŭs : bŭn kah angān basa di Surat Moses dundan pasar anak tŭngŭn kayuh adi bijagu apui dieh ? Diginŭ agi dog nuris Tapa nang di Moses , ‘ Aku ati Tapa Abraham , Tapa Isaac , ka Tapa Jacob . ’
41012027	Ayŭh inŭh Tapa daya adi udip , dŭh-I Tapa daya adi kabŭs . Pinyidapŭd ngan mbŭh ruai nang aset-i . ”
41012028	Ndi naan gurū Ukum-adat Jahudi agi diginŭ adi mbŭh dingah kirakar ngara . Ayŭh kiris Jesus mbŭh nam ngara ngga pinyinam adi batur , jadi ayŭh tudu Ayŭh ngga pinyiken : “ Pinyipesan aki ndi adi siabo biguna ? ”
41012029	Jesus nam , “ Adi siabo biguna inŭh ati : ‘ Dingah , O Israel ! Tuhan Tapa ta agi sadi-I Tuhan .
41012030	Rindu Tuhan adi Tapa ngan ngga siabo atin ngan , ngga siabo simangi ngan , ngga siabo pikir ngan , ka ngga siabo tungang ngan . ’
41012031	Adi numbor duwŭh agi sakati : ‘ Rindu dingan ngan nimun angān rindu adŭp ngan . ’ Mating Pinyipesan adi bŭkŭn adi re rabis biguna so ati duwŭh . ”
41012032	Gurū Ukum-adat Jahudi anŭ nang di Jesus , “ Batur , Gurū ! Taŭn-i sawŭ , sak adi nang Mai , kaŭs-i Tuhan sadi adŭ Tapa ka mating tapa adi bŭkŭn adŭ-i Ayŭh .
41012033	Ka daya dŭh siŭn dŭh rindu Tapa ngga siabo atin-i ka ngga siabo pikir-i ka ngga siabo tungang-i ; ka ayŭh dŭh siŭn dŭh rindu dingan-i nimun ayŭh rindu adŭp-i . Rabis dŭ nŭŭh an sita Pinyipesan ati duwŭh so nŭŭh jugan di mija-sambah dāng ngga sadis sadis ka Tapa . ”
41012034	Jesus kiris munki masam bijak pinyinam-i , jadi Ayŭh nang di ayŭh , “ Kuu dŭh jo so Pinyipritah Tapa . ” Ripas anŭ mating daya birani nggen pinyiken di Jesus tia .
41012035	Darŭm Jesus ngajar di Ramin Tuhan , Ayŭh siken , “ Simuki bara gurū Ukum-adat Jahudi bisa nang Kristus sesang David ?
41012036	Roh Kudus nguasa David da nang : ‘ Tuhan nang di Tuhan ku : Bara daya ngga atin gaŭn dingah Jesus ngajar .
41012037	Adŭp David bagan Ayŭh ‘ Tuhan ’ ; jadi simuki meh Kristus bisa jadi sesang David ? ”
41012038	Darŭm Ayŭh ngajar ngara , Ayŭh nang , “ Jaga adŭp ngan so bara gurū Ukum-adat Jahudi , adi suka panu nēn piraka ambu ka dog tabi di arong passar ,
41012039	adi mien baku baku adi tura ka jawin di ramin simayang-Jahudi ka yŭn adi rabis kana di tika gawai .
41012040	Ngara nipu bara dayung uban ka sirapas ramin ngara , ka komŭnŭ kiren adŭp-i tui bidua . Tung ngara ukum re rabis bat ! ”
41012041	Darŭm Jesus guru sindŭk pati duit Ramin Tuhan , Ayŭh pirati daya misŭn duit dieh . Bagŭ daya adi kaya misŭn bagŭ duit ;
41012042	komŭnŭ ndi naan dayung uban mandŭg ka misŭn duwŭh kiping duit timaga , adi raru siit asŭng-i .
41012043	Ayŭh bagan bara murid-I ka nang di ngara , “ Aku nang di angān , dayung uban adi sirata ati mbŭh misŭn rabis bagŭ darŭm pati duit anŭ so daya bŭkŭn .
41012044	Amai ngara adi bŭkŭn mbŭh nggen so ka rabis pinyikaya ngara ; pak ayŭh so sirata-i mbŭh nggen sopŭrŭg adi-i biyŭn ; ayŭh mbŭh nggen kaŭs kaŭs duit-i . ”
41013001	Darŭm Jesus ruah so Ramin Tuhan , ndi so bara murid-I nang , “ Tingga , Gurū ! Ruai nang sangŭn-i batuh batuh ka ramin ramin ati ! ”
41013002	Jesus nam , “ Kiris mu dudu ramin bās ati ? Ndi batuh mating gŭh re dŭm bisandug di yŭn-i ati ; sopŭrŭg-i re rubuh . ”
41013003	Komŭnŭ Jesus di ka Sandah Kanā , ka guru di tarun yŭn adi bistatang ngga Ramin Tuhan kan Peter , James , John , ka Andrew mandŭg tudu Ayŭh .
41013004	“ Kidaan di kieh sinde kayuh ati re jadi , ” ngara nang , “ ka kidaan di kieh ani tandā adi kiren tika-i mbŭh mandŭg yŭn sopŭrŭg kayuh ati re jadi . ”
41013005	Jesus nang di ngara , “ Jaga adŭp ngan , ka dŭhnyah tandah daya nipu angān .
41013006	Bagŭ daya re mandŭg pakai adŭn Ku ka nang , ‘ Aku ati inŭh ayŭh ! ’ ka re nipu bagŭ daya .
41013007	Dŭhnyah susah kan angān dingah sak daya biperang ka agah biperang . Kayuh adi mun anŭ dŭh siŭn dŭh jadi , pak dŭh sirati-i sikasŭn ong mbŭh mandŭg .
41013008	Rais re biperang ngga rais adi bŭkŭn ; pritah re nyerang pritah adi bŭkŭn . Tana-bigugoh re agi di barang yŭn , ka re agi apag . Kayuh ati re keya ka sibungas andam dayung re biranak .
41013009	“ Adŭp ngan dŭh siŭn dŭh an bijaga . Angān re dog nakap ka dog taban ka yŭn bisara . Angān re dog pukong di ramin simayang-Jahudi ; angān re mijog situra jawin ngga bara pinguasa ka raja raja sabab angān pinunda Ku , siŭn angān piagah Agah Kana di ngara .
41013010	Pak diŭ so sikasŭn ong , Agah Kana dŭh siŭn dŭh dog nyuse di sopŭrŭg bangsa daya .
41013011	Ka kan angān dog nakap ka dog taban ka yŭn bisara , dŭhnyah gapang pasar kayuh adi re ngan nang . Kan tipuh-i mbŭh mandŭg , angān nang anŭ adi dog nggen di angān di jam anŭ , amai bang bang piminyu adi angān piruah dŭh-i jangān , pak mandŭg so Roh Kudus .
41013012	Daya re nyerah jurud adŭp-i da dog ukum kabŭs , ka sama re ndai simŭnŭ gŭh di bara anak-i . Anak re makat rawan pimas-i ka bada ngara dog ukum kabŭs .
41013013	Sopŭrŭg daya re tiru di angān sabab Aku . Pak asi asi adi bijijŭ ndŭg sikasŭn-i re dog nyiramat .
41013014	“ Angān re kiris ‘ Pinyembar adi Raru Sipŭ ’ mijog di yŭn-i dŭh patut mijog . ” ( Ayŭh adi basa patut mirati ani rati kayuh ati ! ) “ Di tika anŭ ngara adi di Judea dŭh siŭn dŭh babak ka tarun tana darŭd .
41013015	Daya adi di tibung ramin , dŭhnyah-i mūn di tambit kayuh darŭm ramin-i an taban ngga bu .
41013016	Daya adi di ŭmŭh dŭh siŭn pari ka ramin di tambit jipo-i .
41013017	Munki masam sipŭ-i tipuh anŭ re yŭn bara dayung adi bite ka yŭn bara sindŭ adi mira sŭ !
41013018	Bidua ka Tapa isa kayuh ati dŭh jadi di tipuh madud !
41013019	Amai pinyusah di tipuh anŭ re rabis arap so adi ong ko kinyam , ngitong so sibungas Tapa napa ong ndŭg andu ati . Ka re mating tia mun anŭ .
41013020	Pak Tuhan mbŭh pisigŭt tipuh-i ; kambŭi dŭh , mating manusia dŭm . Sitagar bara daya adi-I ko mien , Ayŭh pisigŭt tipuh anŭ .
41013021	“ Di tipuh anŭ , kambŭi agi daya nang di angān , ‘ Tingga , digiti Kristus ! ’ puan kah , ‘ Tingga , jeh rah-I , ’ dŭhnyah angān sabah .
41013022	Amai bara Kristus kadong ka nabi kadong re timbur . Ngara re ndai pingandai-nginga ka pingandai-saruh ngga situngang tungang-i ngga kinanyap sopŭrŭg daya , rabis-i ngara adi Tapa mbŭh mien .
41013023	Pak bijaga meh , amai Aku mbŭh awar kidaan sopŭrŭg-i di angān .
41013024	“ Di tipuh ripas tika pinyusah anŭ , batŭh andu re karŭm , buran re dŭh tia nyekar ,
41013025	bara bitang re rabu so rangit , ka kuasa di rangit re dog ngugoh .
41013026	Nganŭ Anak Manusia re tatŭng , mandŭg darŭm abun ngga kuasa ka bragah .
41013027	Ayŭh re pait bara malaikat ka pat sikuh ong da nguruk bara daya adi Tapa mbŭh mien so ong , so tŭbŭn ndi ndŭg tŭbŭn andi .
41013028	“ So tŭngŭn ara angān bisa birajar . Kan daan daan-i jadi barŭm buang dŭdŭt ka piguru prisok , angān puan tipuh paras mbŭh sindŭk .
41013029	Simŭnŭ gŭh , kan angān kiris kayuh ati jadi , angān re puan tika-i mbŭh sindŭk , mbŭh re an piguru .
41013030	Ingat nŭh , sopŭrŭg kayuh ati re jadi diŭ so manusia adi udip madin mbŭh abo kabŭs .
41013031	Rangit ngga ong re mungan , pak pinganang Ku dŭh re manyap .
41013032	“ Mating daya puan sinde andu-i puan kah jam-i mandŭg , bait-i malaikat , bait-i Anak Manusia ; Tapa sadi adŭ puan .
41013033	Pak bijaga , ka sidia adŭp ngan , amai angān dŭh puan sinde tika-i mandŭg .
41013034	Ayŭh re keya ka ndi naan daya adi tingge ramin-i ka matak ka tarun adi jo , tingge bara daya gaji-i da jaga , ripas-i ko nggen kraja di barang naan ngara , ka ripas-i ko bada sianŭ adi jaga tiban bijaga .
41013035	Bijaga meh , sabab angān dŭh puan sinde tuan ramin mandŭg ; kadŭ-i ngga arong singumi andu puan kah sitŭrŭp ngarŭm , puan kah arong kok siok , puan kah ngga siri jawa .
41013036	Kambŭi ayŭh gŭgŭh mandŭg , manyah ayŭh dapŭd angān bŭŭs .
41013037	Kayuh adi Aku nang di angān , Aku nang di sopŭrŭg : Bijaga meh ! ”
41014001	Nganŭ mbŭh duwŭh andu diŭ so Gawai Paska ka Gawai Ruti Dŭh-Biragi . Bara pingubak imam ngga gurū Ukum-adat Jahudi mbŭh jiroh aran an nakap Jesus darŭm bisukan ka siŭ Ayŭh .
41014002	“ Ata dŭh siŭn ndai-i di tika gawai , ” ngara nang , “ te daya guga rai-i . ”
41014003	Jesus mbŭh di Bethany di ramin Simon , daya adi ko naman andam kurit adi bisā . Darŭm Jesus aŭn man , ndi naan dayung mŭrŭt ngga gabuk alabasta puno ngga inyo wangi adi mbar rega-i adi dog ndai so tigŭrŭ kayuh adi buuh ramak . Ayŭh mape gabuk anŭ ka susen wangi anŭ di ubak Jesus .
41014004	Agi kada daya diginŭ tuas ka nang dupan adŭp ngara , “ Re ngga mani saat wangi anŭ ?
41014005	Ayŭh patut dog jua ngga rega rabis so taruh ratus kiping duit pirak , ka duit anŭ nŭŭh nggen di daya sirata ! ” Ka ngara bandar ngamun ayŭh .
41014006	Pak Jesus nang , “ Tandah ayŭh ! Mani angān nyusah ayŭh ? Ayŭh mbŭh ndai kayuh adi raru kana yŭn Ku .
41014007	Angān re siraru biyŭn daya sirata ngga angān , ka di tadŭ nga-i angān raan , angān bisa turung ngara . Pak Aku dŭh re siraru agi ngga angān .
41014008	Ayŭh mbŭh ndai kayuh adi-i tungang ndai ; ayŭh susen wangi di pŭrŭng Ku ngga sidia-i diŭ so tipuh-i yŭn kubur .
41014009	Ingat nŭh ! Di barang yŭn injil dog nyuse di ong , kayuh adi-i mbŭh ndai re dog kidaan ngga ingat ayŭh . ”
41014010	Komŭnŭ Judas Iscariot , ndi so ngara adi simŭng-duwŭh naan murid Jesus , di ka bara pingubak imam an jua Jesus di ngara .
41014011	Ngara munos asŭng dingah kayuh adi-i nang , ka mbŭh bijanji an nggen di ayŭh duit . Jadi Judas piguru jiroh pluang ngga nyerah Jesus ka ngara .
41014012	Ngga andu adi ndi darŭm Gawai Ruti Dŭh-Biragi , andu adi ngga anak anak biri Paska dog simareh , murid Jesus siken Ayŭh , “ Diki Kaam raan kieh sidia yŭn Mai man gawai Paska ? ”
41014013	Jadi Jesus pait duwŭh naan so ngara ngga pinganang sakati : “ Di ka kupo , ka agi ndi naan daya kabis tipayan piin re bidapŭd ngga angān . Tunda ayŭh
41014014	ka ramin adi-i mŭrŭt , ka nang di sianŭ adi dapu ramin : ‘ Gurū nang , Diki birit di yŭn Ku ngga bara murid Ku bisa man gawai Paska ? ’
41014015	Ayŭh re kiren di angān birit adi bayah di sambu , muko dog ngamas , di yŭn ngan bisa sidia kayuh yŭn ta . ”
41014016	Murid murid anŭ panu , di ka kupo , ka dapŭd sopŭrŭg-i nimun adi Jesus ko kidaan di ngara ; ka ngara sidia man gawai Paska .
41014017	Kan-i mbŭh singumi andu , Jesus mandŭg ngga bara murid-I adi simŭng-duwŭh naan .
41014018	Darŭm ngara mbŭh guru man , Jesus nang , “ Aku kidaan di angān , ndi so angān re jua Aku ; sianŭ adi man ngga Aku inŭh ayŭh . ”
41014019	Bara murid-I mbŭh susah ka piguru siken Ayŭh , ndi ngga ndi , “ Tatu dŭh-i aku adi Kaam nang , dŭh kah ? ”
41014020	Jesus nam , “ Taŭn-i re ndi so angān adi simŭng-duwŭh naan , sianŭ adi njug ruti-i darŭm pinggen ngga Aku .
41014021	Anak Manusia re kabŭs nimun adi dog nang darŭm Surat-kudus ; pak mbŭh raru payah-i sianŭ adi jua Anak Manusia ! Mbŭh kana dŭ inŭh ayŭh simudan dŭh dog biranak ! ”
41014022	Darŭm ngara aŭn guru man , Jesus mbit ndi kiping ruti , nang dua trima kaseh , mire-i , ka nggen-i di bara murid-I . “ Tambit , ” Ayŭh nang , “ ati inŭh pŭrŭng Ku . ”
41014023	Komŭnŭ Ayŭh tambit makuk , nggen trima kaseh di Tapa , ka nggen-i di ngara ; ka sopŭrŭg ngara nok so dieh .
41014024	Jesus nang , “ Ati inŭh deya Ku adi dog ren yŭn daya bagŭ , deya Ku adi natu simanya Tapa .
41014025	Aku kidaan di angān , Aku dŭh re tia nok wain ati ndŭg andu adi ngga Aku nok wain adi bauh di Ong Bauh Sama Ku . ”
41014026	Komŭnŭ ngara nang nyanyi ka ruah ka Sandah Kanā .
41014027	Jesus nang di ngara , “ Sopŭrŭg ngan re bikaduh bu tagan Aku , amai Surat-kudus agi nang , ‘ Tapa re siŭ pingingat-biri , ka sopŭrŭg biri re pambar . ’
41014028	Pak ripas Aku dog pakat udip bauh , Aku re di ka Galilee diŭ so angān . ”
41014029	Peter nam , “ Aku dŭh re tagan Kaam , sunggu ngara adi bŭkŭn re tangan Kaam ! ”
41014030	Jesus nang di Peter , “ Aku kidaan di kuu , sibayuh babang kukok piduwŭh kari sikambŭh , kuu re pitaruh kari nang adŭp mu dŭh puan Aku . ”
41014031	Pak Peter darah nang , “ Aku dŭh re nang sakanŭ , sunggu bait kani aku dŭh siŭn dŭh kabŭs ngga Kaam ! ” Sopŭrŭg murid adi bŭkŭn samah nang sakanŭ .
41014032	Ngara mandŭg ka tarun yŭn adi dog kadŭn Gethsemane , ka Jesus nang di bara murid-I , “ Kajŭn digiti atan Aku simayang . ”
41014033	Ayŭh ngaja Peter , James , ka John da sua ngga adŭp-I . Ayŭh mbŭh raru susah buang payah ,
41014034	ka nang di ngara , “ Pinyusah Ku raru bat-i , batang re kabŭs nyam Ku da-i . Kajŭn digiti angān buang bijaga . ”
41014035	Ayŭh panu jo nisit so ngara , mŭŭb di tana , ka simayang mite , kambŭi bisa , adŭp-I dŭhsah kinyam jera-birasa anŭ .
41014036	“ Sama , ” Ayŭh nang , “ Sama Ku ! Sopŭrŭg kayuh bisa jadi , di Kaam . Kadi makuk jera-birasa ati so Aku . Sunggu mŭnŭ dŭhnyah nurut pinyiraan Ku , pak ndai adŭ pinyiraan Mai . ”
41014037	Komŭnŭ Ayŭh pari ka dapŭd ngara taruh aŭn bŭŭs . Ayŭh nang di Peter , “ Simon , kuu bŭŭs kah ? Dŭh kah kuu tungang bijaga piji ka ndi jam ? ”
41014038	Ayŭh nang di ngara , “ Bijaga nŭh ka simayang isa angān dŭh rabu darŭm pinyisuba . Pinyiraan taŭn agi pak pŭrŭng ngan paŭh dŭh sinunuh . ”
41014039	Ayŭh di dinge ka bidua , babŭ nang pinganang anŭ tejah .
41014040	Komŭnŭ Ayŭh pari ka yŭn murid-I ka dapŭd ngara babŭ bŭŭs ; ngara mbŭh dŭh tungang nyijŭn batŭh-i . Ka ngara dŭh puan ani re nang di Ayŭh .
41014041	Kan Ayŭh pari adi pitaruh saba , Ayŭh nang di ngara , “ Gibabŭ kah angān bŭŭs buang rŭŭ-paya ? Dang ayŭh ! Jam-i mbŭh mandŭg ! Tingga , madin Anak Manusia mbŭh dog nyerah ka tangan daya bidosa .
41014042	Makat , ka panu meh ja . Tingga , daya adi jua Aku mbŭh mandŭg ! ”
41014043	Jesus gibabŭ minyu kan Judas , ndi so ngara adi simŭng-duwŭh naan murid-I , mandŭg . Ayō ayŭh agi bara daya bagŭ taban pedang ka pukong , dog pait bara pingubak imam , gurū Ukum-adat Jahudi , ka nyamba bangsa Jahudi .
41014044	Sianŭ adi jua Jesus muko nggen tandā di bara daya anŭ : “ Sianŭ adi aku sium inŭh daya adi angān raan . Nakap Ayŭh ka nakit jaga Ayŭh darŭm angān taban Ayŭh ngga bu . ”
41014045	Kan Judas mbŭh mandŭg , ayŭh rasu tudu Jesus ka nang , “ Gurū ! ” ka sium Ayŭh .
41014046	Jadi ngara nakap Jesus ka muak Ayŭh .
41014047	Pak ndi so ngara adi mijog diginŭ nyitak pedang-i ka japa urun Imam Bās , nyaper kajit-i .
41014048	Ka Jesus minyu ka nang di ngara , “ Sah kah angān mandŭg ngga pedang ka pukong ngga nakap Aku mun ani Aku ati daya arap ?
41014049	Barang andu Aku agi ngga angān ngajar di Ramin Tuhan , ka angān dŭh nakap Aku . Pak pinganang Surat-kudus dŭh siŭn dŭh jadi bitŭtŭk . ”
41014050	Nganŭ sopŭrŭg murid-I bikaduh bu tagan Ayŭh .
41014051	Agi ndi naan dari adi mara , nēn banang linen , tunda Jesus . Ngara suba nakap ayŭh ,
41014052	pak ayŭh bikaduh bu sitagor , tingge banang linen anŭ .
41014053	Komŭnŭ Jesus dog taban ka ramin Imam Bās , di yŭn sopŭrŭg pingubak imam , nyamba bangsa Jahudi , ka gurū Ukum-adat Jahudi mbŭh tikuruk .
41014054	Peter tunda so jo ka mŭrŭt badag ramin Imam Bās . Diginŭ ayŭh guru ngga bara soldadu adi jaga , nyinduh di apui .
41014055	Bara pingubak imam ka bara Kunsil anŭ suba jiroh taksi ngga nyarah Jesus , siŭn ngara bisa nggen ukum kabŭs di Ayŭh ; pak ngara dŭh tungang dapŭd ani ani .
41014056	Bagŭ saksi nggen taksi kadong rawan Jesus , pak dundan ngara dŭh brisak .
41014057	Komŭnŭ agi kada daya mijog ka nggen taksi kadong rawan Jesus :
41014058	“ Kieh agi dingah Ayŭh nang , ‘ Aku re nyirubuh Ramin Tuhan ati adi dog ndai so tangan manusia , ka ripas taruh andu Aku re pijog anŭ adi dŭh so tangan manusia . ’ ”
41014059	Ngara dŭh gŭh tungang bada dundan-i brisak .
41014060	Imam Bās mijog di sirung jawin sopŭrŭg ngara ka siken Jesus , “ Mating kah pinyinam Mu ngga rawan pinganang ngara adi nyarah Kuu ? ”
41014061	Pak Jesus pirŭŭ adŭp-I , dŭh an nang ani ani . Imam Bās siken Ayŭh dinge , “ Kuu Kristus kah , Anak Tapa adi biberkat ? ”
41014062	“ Aku ati inŭh Ayŭh , ” Jesus nam , “ ka angān sopŭrŭg re kiris Anak Manusia guru tura ka tauh Ayŭh adi Bisa-pŭrŭg ka mandŭg ngga abun so rangit ! ”
41014063	Imam Bās nyiratak jipo-i ka nang , “ Ata dŭh biguna di saksi tia !
41014064	Angān mbŭh dingah pinganang ujat-I . Munki meh pikir ngan madin ? ” Sopŭrŭg ngara nang Ayŭh sawŭ sarah ka patut dog nggen ukum kabŭs .
41014065	Kada so ngara piguru nyiruja Jesus , nutu batŭh-I , ka mukong Ayŭh . “ Suba kidaan asi mukong Kuu ! ” ngara nang . Ka bara soldadu tambit Ayŭh ka napar Ayŭh .
41014066	Peter babŭ di badag kan ndi naan so ngara adi dayung , adi daya-gaji Imam Bās , murah .
41014067	Kan ayŭh kiris Peter nyinduh , ayŭh tirek ayŭh ka nang , “ Kuu gŭh , agi ngga Jesus so Nazareth . ”
41014068	Pak ayŭh miman . “ Aku dŭh puan ; aku dŭh mirati kayuh nang mu , ” ayŭh nam . Ka-i panu di ka tiban buwang ramin . Ka nganŭ gŭh babang kukok .
41014069	Daya-gaji anŭ kiris dinge ayŭh diginŭ ka-i nang di ngara adi mijog diginŭ dinge , “ Ayŭh inŭh ndi so ngara ! ”
41014070	Pak Peter miman dinge . Dŭh tui ripas anŭ , ngara adi mijog diginŭ nyarah Peter dinge , “ Kuu dŭh bisa miman adŭp mu ndi so ngara , sabab kuu so Galilee gŭh . ”
41014071	Peter nang , “ Aku bipayu aku kidaan kayuh adi sawŭ ! Isa-i Tapa ngukum aku kambŭi aku kadong ! Aku dŭh puan daya anŭ adi nang ngan ! ”
41014072	Ka jam anŭ gŭh babang kukok adi piduwŭh saba , ka Peter ingat Jesus agi nang di ayŭh , “ Diŭ so babang kukok piduwŭh kari , kuu re pitaruh kari nang adŭp mu dŭh puan Aku . ” Ka ayŭh nyisakuk sien .
41015001	Awar isan isan bara pingubak imam bigaut ngudung ngga bara nyamba bangsa Jahudi , gurū Ukum-adat Jahudi , ka bara Kunsil , bisatur munki ngara re ngga Jesus . Ngara muak Jesus ngga parik basi ka taban Ayŭh bu , ka nyerah Ayŭh ka Pilate .
41015002	Pilate siken Ayŭh , “ Kuu kah raja daya Jahudi ? ” Jesus nam , “ Adŭp mu mbŭh nang . ”
41015003	Bara pingubak imam nyarah Jesus pasar bagŭ masam kayuh ;
41015004	jadi Pilate siken Ayŭh dinge , “ Dŭh kah Kuu re nam ? Dingah Mu ngara nyarah Kuu ! ”
41015005	Babŭ gŭh Jesus dŭh an nang ani ani ; ka Pilate mbŭh inga inga kiris Ayŭh mun anŭ .
41015006	Tiap Gawai Paska Pilate ngga kanyet-i pirupas ndi naan daya adi dog jer nunda ka pimite daya bagŭ .
41015007	Di tika anŭ agi ndi naan daya dŭn Barabbas dog jer ngga bara adi bŭkŭn adi rawan pritah , adi ko siŭ daya darŭm ngara ndai pito darŭm rais .
41015008	Kan bara daya mbŭh tikuruk ka piguru mite Pilate ndai nanyam kanyet-i yŭn ngara ,
41015009	ayŭh siken ngara , “ An kah angān bada aku pirupas yŭn ngan raja daya Jahudi ? ”
41015010	Ayŭh taŭn puan bara pingubak imam nyerah Jesus ka adŭp-i sabab atin sina ngara .
41015011	Pak bara pingubak imam ngasut bara daya bagŭ da mite Pilate pirupas Barabbas yŭn ngara .
41015012	Pilate minyu dinge di bara daya bagŭ , “ Ani meh garang raan ngan aku ndai di sianŭ adi angān kadŭn raja daya Jahudi ? ”
41015013	Ngara nyirais nam , “ Masak Ayŭh di rigang ! ”
41015014	“ Pak ani sarah-I ? ” Pilate siken . Ngara nyirais rabis bana-i , “ Masak Ayŭh di rigang ! ”
41015015	Pilate raan pimunos asŭng bara daya , ayŭh pirupas Barabbas yŭn ngara . Komŭnŭ ayŭh bada daya madŭs Jesus , ka nggen Ayŭh di bara soldadu yŭn masak di rigang .
41015016	Bara soldadu anŭ taban Jesus ka darŭm istana gabenor adi dŭn Praetorium ka bagan da tikuruk bara soldadu adi bŭkŭn .
41015017	Ngara bada Jesus nēn jipo-ambu adi bēng , ndai makota so bakah reja , ka na-i di ubak Jesus .
41015018	Komŭnŭ ngara piguru nadar nggen tabi di Ayŭh : “ Tabi ka Kaam Raja daya Jahudi ! ”
41015019	Ngara mukong ubak-I ngga kayuh , nyiruja Ayŭh , sidikang ka nadar nyambah Ayŭh .
41015020	Kan ngara muko napat Ayŭh , ngara kadi jipo-ambu adi bēng anŭ ka pari kasŭk piraka adŭp-I . Komŭnŭ ngara taban Ayŭh ruah yŭn masak di rigang .
41015021	Di aran ngara bidapŭd ngga ndi naan daya dŭn Simon , adi mandŭg ka Kupo so sapa tarun tana rais , ka bara soldadu takan ayŭh da gŭrŭng rigang Jesus . ( Simon asar daya Cyrene ka mbŭh sama Alexander ngga Rufus . )
41015022	Ngara taban Jesus ka tarun yŭn adi dŭn Golgotha , rati-i “ Tarun yŭn Tikurok . ”
41015023	Diginŭ ngara suba nggen di Ayŭh wain bigaur ngga myrrh , pak Jesus dŭh an nok-i .
41015024	Komŭnŭ ngara masak Ayŭh di rigang ka kutung piraka-I dupan adŭp ngara , pakai dadu ngga natu barang utung .
41015025	Ngara masak Ayŭh di rigang kan-i mbŭh pukor prii .
41015026	Nyirungan ubak-I agi turis ngga pinganang adi ngga daya nyarah Ayŭh : “ Raja daya Jahudi . ”
41015027	Ngara gŭh masak duwŭh naan daya arap samah Jesus , ndi tura ka tauh ka ndi tura ka bait . [
41015028	Ngga simŭnŭ inŭh pinganang Surat-kudus jadi bitŭtŭk adi nang , “ Ayŭh sua trima ukum daya arap . ” ]
41015029	Bara daya adi murah kuting ubak buang bakit Jesus : “ Bah meh ! Kuu nang adŭp Mu re nyirubuh Ramin Tuhan ka pijog-i darŭm taruh andu !
41015030	Mūn so rigang anŭ madin ka nyiramat adŭp Mu ! ”
41015031	Simŭnŭ gŭh bara pingubak imam ngga gurū Ukum-adat Jahudi napat Ayŭh , nang dupan adŭp-i , “ Ayŭh nyiramat daya bŭkŭn , pak Ayŭh dŭh tungang nyiramat adŭp-I !
41015032	Ja ata tingga , Kristus adi raja daya Israel , mūn so rigang anŭ siŭn ata sabah di Ayŭh ! ” Ka ngara duwŭh adi dog masak samah ngga Jesus sua gŭh bakit Ayŭh .
41015033	Ngga yun kumbeng ndi tarun tarun tana rais anŭ mbŭh karŭm , sitian taruh jam .
41015034	Ngga arong pukor taruh Jesus nyirais ngga sirŭŭn bana , “ Eloi , Eloi , lema sabachthani ? ” rati-i , “ Tapa Ku , Tapa Ku , mani Kaam tagan Aku ? ”
41015035	Agi kada daya diginŭ dingah Ayŭh sakanŭ , ka nang , “ Dingah , Ayŭh bagan Elijah ! ”
41015036	Ndi so ngara bikaduh taban rimut karang , misa-i ngga wain adi kurang brega , ka na-i di tŭbŭn sikuwang . Komŭnŭ ayŭh ton-i ka bibis Jesus ka nang , “ Kajŭn ! Ata tingga kambŭi Elijah sawŭ mandŭg di bisor Ayŭh so rigang ! ”
41015037	Ka nyirais ngga sirŭŭn bana , Jesus katŭd asŭng-I .
41015038	Tabir adi dog tangid di Ramin Tuhan tiratak nyinuwŭh , so sambu ndŭg sagān-i .
41015039	Pingubak soldadu adi mijog diginŭ nura rigang kiris munki Jesus kabŭs . “ Daya ati sawŭ Anak Tapa ! ” ayŭh nang .
41015040	Kada bara dayung agi diginŭ , tingga so jo . Di uruk ngara agi Mary Magdalene , Mary adi sindŭ James adi mara ka Joseph , ka Salome .
41015041	Ngara anŭ pinunda Jesus ka ko turung Jesus di andu Ayŭh di Galilee . Bagŭ bara dayung adi bŭkŭn adi tunda Ayŭh mandŭg ka Jerusalem agi gŭh diginŭ .
41015042	Kan-I mbŭh singumi andu , Joseph so Arimathea mandŭg . Ayŭh inŭh daya Kunsil adi dog stabi daya bagŭ , adi kajŭn tipuh Tapa mritah . Andu anŭ mbŭh andu Pinyidia ( anŭ inŭh , andu adi diŭ so andu Sabbath ) , jadi Joseph ngga atin birani mandŭg ka yŭn Pilate ka mite tadang Jesus so ayŭh .
41015043	
41015044	Pilate mbŭh inga inga kan-i dingah Jesus mbŭh kabŭs . Ayŭh bagan pingubak soldadu anŭ tejah ka siken tian-ki Jesus mbŭh kabŭs .
41015045	Ko-i dingah pinyiripot pingubak soldadu anŭ , Pilate nyibandar Joseph tambit tadang Jesus .
41015046	Joseph miris banang linen , bisor tadang Jesus so rigang , marut-I ngga banang anŭ , ka na-I darŭm kubur batuh adi ko dog mubo . Komŭnŭ ayŭh biraring tibande batuh ngga nabat rubang kubur anŭ .
41015047	Mary Magdalene ngga Mary adi sindŭ Joseph agi kiris tarun yŭn tadang Jesus dog na .
41016001	Kan andu Sabbath mbŭh ripuan , Mary Magdalene , Mary adi sindŭ James , ka Salome di miris rapah rapah an-i na di tadang Jesus .
41016002	Awar isan isan andu Minggu , ngga pinusak batŭh andu , ngara di ka kubur .
41016003	Di aran ngara nang dupan adŭp-i , “ Asi meh re sigen batuh anŭ yŭn ta so rubang kubur anŭ ? ” ( Anŭ taŭn mbŭh tibande batuh . ) Pak kan ngara mbŭh ndŭg nŭ , ngara kiris batuh anŭ mbŭh dog ngana so rubang kubur .
41016004	
41016005	Jadi ngara mŭrŭt kubur anŭ , ka kiris ndi naan bujang dari guru tura ka tauh , nēn piraka ambu buda . Ngara gŭgŭh .
41016006	“ Dŭhnyah taru , ” ayŭh nang . “ Aku puan angān jiroh Jesus so Nazareth , adi ko dog masak di rigang . Ayŭh mating digiti ; Ayŭh mbŭh dog pakat so kabŭs ! Tingga ati , yŭn ngara ko piguring Ayŭh .
41016007	Panu angān di nggen pinganang ati ka bara murid-I , samŭn Peter : ‘ Ayŭh mbŭh di ka Galilee diŭ so angān ; diginŭ angān re kiris Ayŭh , nimun adi ko-I kidaan di angān . ’ ”
41016008	Jadi ngara ruah ka bikaduh bu so kubur , susah buang taru . Ngara dŭh nang ani ani di tadŭ tadŭ daya , sabab ngara mbŭh taru . [
41016009	Bara dayung anŭ di ka Peter ka bara dingan-i , ka nggen di ngara pinyiripot adi purok pasar sopŭrŭg kayuh adi ko dog kidaan di ngara .
41016010	Ripas anŭ , adŭp Jesus bada bara murid-I nyuse so timor ndŭg barat agah adi kudus adi udip adu adu pasar pinyiramat adi tan adu adu . ]
41016011	ka kan ngara dingah ayŭh nang Jesus udip ka adŭp-i agi kiris Ayŭh , ngara dŭh sabah ayŭh .
41016012	Ko anŭ , Jesus pinandŭng adŭp-I ngga gaya adi bŭkŭn di duwŭh naan murid-I adi bŭkŭn adi panu ka sapa tarun tana rais .
41016013	Ngara pari ka kidaan di ngara adi bŭkŭn , pak ngara dŭh an sabah .
41016014	Sikasŭn-i , Jesus pinandŭng adŭp-I di ngara adi simŭng-ndi naan darŭm ngara guru man . Ngga tuas Ayŭh nang di ngara , sabab ngara kurang pinyabah buang paŭh baking dŭh an sabah ngara adi kiris Ayŭh udip .
41016015	Ayŭh nang di ngara , “ Panu angān ka barang yŭn di ndi ong ong ka nyuse Agah Kana ka sopŭrŭg bangsa daya .
41016016	Asi asi adi sabah ka dog baptisa re siramat ; asi asi adi dŭh sabah re dog nunggu .
41016017	Ngara adi sabah re dog nggen kuasa ngga ndai pingandai-nginga : ngara re pibu umot ngga adŭn Ku ; ngara re minyu piminyu saruh .
41016018	Kambŭi ngara tama jippŭh puan kah nok rasun , ngara dŭh re mani mani ; ngara re na tangan-i di tunduh daya adi birandam , ka ngara re bua . ”
41016019	Kan Tuhan Jesus ko minyu ngga ngara , Ayŭh dog paad ka shorga ka guru tura ka tauh Tapa .
41016020	Bara murid-I panu ka ngajar di barang yŭn . Tuhan nyiraja ngga ngara ka ngga pingandai-nginga adi ngara ndai Ayŭh mbŭh kiren ajar ngara agi sawŭ . ] [
42001001	Tabi Theophilus : Mbŭh bagŭ daya ko nuris ngga sibisa bisa ngara pinyiripot pasar kayuh adi mbŭh jadi di ruang ami .
42001002	Ngara nuris kayuh adi ko dog kidaan di kieh so baba adŭp ngara adi mbŭh kiris sopŭrŭg-i so sibungas-i , ka adi mbŭh piagah agah anŭ .
42001003	Jadi meh , tuan Theophilus , sabab aku muko nakit nudug ruru sopŭrŭg kayuh anŭ so sibungas-i , aku pikir kana inŭh aku nuris ngga biruru sopŭrŭg-i yŭn mai .
42001004	Aku ndai simŭnŭ isa kaam bisa batur puan kayuh adi ko dog ngajar di kaam agi sawŭ .
42001005	Di jaman Herod jadi raja di tarun tana Judea , agi ndi naan imam dŭn Zechariah . Ayŭh inŭh ndi so tibaran imam Abijah . Dŭn Sawŭn-i Elizabeth ; ayŭh gŭh so rawang imam .
42001006	So-duwŭh ngara mbŭh daya tŭnggŭn di sirung jawin Tapa ka mbŭh sita ukum ukum-adat ngga pinyipesan Tuhan .
42001007	Ngara dŭh biyŭn anak sabab Elizabeth aboh , buang-i ngara duwŭh taŭn mbŭh minyamba .
42001008	Ndi andu , nunda idar-i , Zechariah nguru simayang darŭm Ramin Tuhan .
42001009	Nanyam ka adat adi bara imam tunda , ayŭh mbŭh dog mien pakai taran-dadu da mupun kimanyan di tunduh mija-sambah . Jadi ayŭh mŭrŭt Ramin Tuhan ,
42001010	atan bara daya di sapa simayang di jam kimanyan dog mupun .
42001011	Malaikat Tuhan nandŭng di ayŭh , mijog tura ka tauh mija-sambah di yŭn kimanyan dog mupun .
42001012	Kan Zechariah kiris ayŭh , ayŭh gŭgŭh buang taru .
42001013	Pak Malaikat anŭ nang di ayŭh , “ Dŭhnyah taru , Zechariah ! Tapa mbŭh dingah dua mu ; sawŭn mu re biranak ndi anak dari yŭn mu . Kuu siŭn kadŭn ayŭh John .
42001014	Munki masam gaŭn ka sanang asŭng mu re , ka munki masam sanang asŭng daya bagŭ re kan ayŭh dog biranak !
42001015	Ayŭh re jadi daya adi bās di batŭh Tuhan . Ayŭh dŭh siŭn nok wain bait tadŭ kayuh nok adi bisā . So tika-i dog biranak ayŭh re brisi ngga Roh Kudus ,
42001016	ka ayŭh re taban bagŭ daya Israel pari ka Tuhan adi Tapa ngara .
42001017	Ayŭh re panu diŭ so Tuhan , bake buang bikuasa mun nabi Elijah . Ayŭh re bada bara sama ngga bara anak bidamai ; ayŭh re marik daya adi tangek pari tunda pikir daya tŭnggŭn ; ayŭh re sidia daya yŭn Tuhan . ”
42001018	Zechariah nang di malaikat anŭ , “ Simuki aku re puan kayuh ati sawŭ ? Aku mbŭh minyamba , ka sawŭn ku mbŭh minyamba gŭh . ”
42001019	Malaikat anŭ nam . “ Aku ati Gabriel , adi siraru sidia ndai nanyam pinyibada Tapa . Ayŭh pait aku da minyu ngga kuu ka kidaan di kuu agah kana ati .
42001020	Pak kuu dŭh sabah di pinganang ku , adi re jadi bitŭtŭk di tika adŭp-i . Sabab kuu dŭh sabah , kuu re jadi bawa ; kuu re dŭh bisa minyu ndŭg ka andu adi ngga pinganang ku ati jadi bitŭtŭk . ”
42001021	Atan anŭ , bara daya kajŭn Zechariah buang mbŭh bipikir mani ayŭh raru tui darŭm Ramin Tuhan .
42001022	Kan ayŭh ruah , ayŭh dŭh tungang minyu ngga ngara , jadi ngara rasu puan nang ayŭh agi kiris kayuh saruh darŭm Ramin Tuhan . Dŭh tungang nang ani ani , ayŭh pakai tangan minyu ngga ngara .
42001023	Kan tipuh adi ngga-i nyiraja darŭm Ramin Tuhan mbŭh ripuan , Zechariah mari ka ramin-i .
42001024	Dŭh tui ripas anŭ sawŭn-i Elizabeth bite , ka dŭh-i bu so arŭn sitian rimŭh buran .
42001025	“ Rango inŭh meh madin Tapa mbŭh turung aku , ” ayŭh nang . “ Ayŭh mbŭh kadi mangŭh ku so batŭh daya bagŭ ! ”
42001026	Darŭm Elizabeth mbŭh bite nŭm buran , Tapa pait Malaikat Gabriel ka ndi kupo di Galilee dŭn Nazareth .
42001027	Ayŭh taban agah ka yŭn ndi naan dayung adi mbŭh bitunang ngga ndi naan dari dŭn Joseph , adi sesang Raja David . Dŭn dayung anŭ inŭh Mary .
42001028	Malaikat anŭ mandŭg tudu ayŭh ka nang , “ Tabi ka kuu adi biberkat ! Tuhan agi ngga kuu ! ”
42001029	Mary mbŭh bana bipito da pinganang malaikat , ka bipikir ani meh rati pinganang-i anŭ .
42001030	Malaikat anŭ nang di ayŭh , “ Dŭhnyah taru , Mary ; Tapa mbŭh raru mandis ngga kuu .
42001031	Kuu re bite ka biranak ndi anak dari , ka kuu re kadŭn Ayŭh Jesus .
42001032	Ayŭh re jadi bās ka dog kadŭn Anak Tapa adi Sambu Sopŭrŭg . Tuhan Tapa re bada Ayŭh jadi raja , nimun David adi babuk-I ,
42001033	ka Ayŭh re adu adu jadi raja yŭn bara sesang Jacob ; pritah-I re dŭh biyŭn pinŭbŭn ! ”
42001034	Mary nang di Malaikat anŭ , “ Aku ati dayung tibŭn . Simuki garang kayuh ati re bisa jadi ? ”
42001035	Malaikat anŭ nam , “ Roh Kudus re mandŭg ka kuu , ka kuasa Tapa re nyayung kuu . Anŭ sabab Anak adi kudus anŭ re dog kadŭn Anak Tapa .
42001036	Ingat madis mu Elizabeth . Ayŭh adi daya nang aboh , madin mbŭh nŭm buran bite , sunggu ayŭh mbŭh raru minyamba .
42001037	Mating inŭh kayuh adi Tapa dŭh bisa ndai . ”
42001038	“ Aku urun Tuhan , ” Mary nang ; “ Isa-i jadi di aku nimun adi nang mai . ” Ka malaikat anŭ bu so ayŭh .
42001039	Dŭh tui ripas anŭ Mary bigaut matak ka ndi kupo di rais tarun tana sandah Judea .
42001040	Ayŭh di mŭrŭt ramin Zechariah ka nggen tabi di Elizabeth .
42001041	Kan Elizabeth dingah tabi Mary , anak darŭm tain-i minanjon . Elizabeth , brisi ngga Roh Kudus
42001042	nang ngga sirŭŭn bana , “ Kuu inŭh adi siabo biberkat di dupan bara dayung , ka biberkat inŭh Anak adi kuu re ruwan !
42001043	Mani kayuh bās ati bisa jadi di aku : sindŭ Tuhan ku munan aku ?
42001044	Amai di jam aku dingah tabi mu , anak darŭm tain ku minanjon ngga gaŭn .
42001045	Bituah inŭh kuu an sabah pinganang Tuhan re jadi bitŭtŭk , adi-I nang di kuu ! ”
42001046	Mary nang , “ Atin ku muji Tuhan ; So madin sopŭrŭg daya re nang aku
42001047	simangi ku gaŭn sabab Tapa adi Pinyikudip ku ,
42001048	amai Ayŭh mbŭh ingat aku , urun-I adi tŭkŭn timŭngŭn ! So madin sopŭrŭg daya re nang aku biberkat ,
42001049	sabab kayuh adi bās Tapa adi Bikuasa mbŭh ndai di aku . Kudus inŭh adŭn-I ;
42001050	so turap ndi ndŭg turap andi
42001051	Ayŭh mbŭh ton tangan-I adi
42001052	Ayŭh mbŭh bisor raja raja adi bikuasa so takta ngara , ka mbŭh katuh daya adi tŭkŭn timŭngŭn .
42001053	Ayŭh pibisoh daya adi sirata
42001054	Ayŭh ingat janji adi-I mbŭh ndai ngga tayung-babuk ta ,
42001055	Ayŭh dŭh kambŭt an kiren masi di Abraham
42001056	Mary rŭŭ ngga Elizabeth kira ka agi taruh buran ; komŭnŭ ayŭh mari ka ramin adŭp-i .
42001057	Kan tika-i biranak mbŭh mandŭg , Elizabeth ruwan ndi anak dari .
42001058	Bara rasū-i samŭn bara madis-i dingah munki masam kana Tuhan mbŭh ngga ayŭh , ka ngara sopŭrŭg samah samah gaŭn ngga ayŭh .
42001059	Kan sipira anŭ mbŭh ndi minggu umbur-i , ngara mandŭg di nyunat ayŭh . Ngara an kadŭn ayŭh Zechariah , tunda dŭn sama-i .
42001060	Pak sindŭ-i nang , “ Dŭh ! Ayŭh patut dog kadŭn John . ”
42001061	Ngara nang di ayŭh , “ Pak kuu dŭh biyŭn madis adi dog kadŭn sakanŭ ! ”
42001062	Jadi ngara ndai tandā ka sama-i , siken ani dŭn an-i nggen di anak anŭ .
42001063	Zechariah mite ndi kiping papan yŭn nuris ; ayŭh nuris , “ Dŭn-i inŭh John . ” Sopŭrŭg ngara mbŭh inga inga !
42001064	Di jam anŭ gŭh Zechariah dapŭd minyu dinge , ka-i rasu muji Tapa .
42001065	Bara rasū-i mbŭh raru taru , ka agah pasar kayuh ati mbŭh tambus barang yŭn di rais tarun tana sandah Judea .
42001066	Barang naan adi dingah kayuh anŭ bipikir darŭm asŭng-i , “ Ani meh re anak ati jadi ? ” amai kuasa Tuhan tatŭng agi ngga ayŭh .
42001067	Sama John , Zechariah , dog nguasa Roh Kudus , kidaan di daya agah so Tapa :
42001068	“ Ja ata muji Tuhan , adi Tapa
42001069	Ayŭh mbŭh nggen di ata Pinyikudip adi bikuasa ,
42001070	Ayŭh mbŭh minyu so baba bara nabi
42001071	nang Ayŭh re nyiramat ata so bara
42001072	Ayŭh nang Ayŭh re kiren masi-I di
42001073	Ngga payu-I di
42001074	
42001075	isa ata bisa jadi kudus buang tŭnggŭn
42001076	“ Kuu nak , re dog kadŭn nabi Tapa
42001077	di kidaan di daya-I ngara re dog nyiramat
42001078	Tapa ta masi buang duduh .
42001079	Ayŭh nggen jawa-I di sopŭrŭg daya adi udip darŭm karŭm
42001080	Anak anŭ dŭ dŭ masang darŭm pŭrŭng ngga darŭm roh . Ayŭh rŭŭ di tarun tana-pajam ndŭg ka andu adi ngga-i kiren adŭp-i di daya Israel .
42002001	Di tipuh anŭ , Caesar Augustus nggen ukum bada pimirang dog ndai di ndi tarun tana Empaya Rome .
42002002	Kan pimirang ati adi sibungas-i dog ndai , Quirinius jadi gabenor di Syria .
42002003	Barang naan daya mandŭg ka kupo adŭp-i di nggen dŭn-i .
42002004	Joseph mandŭg so kupo Nazareth di Galilee ka kupo Bethlehem di Judea , tarun yŭn pinyibranak Raja David . Joseph di kamanŭ sabab ayŭh sesang David .
42002005	Ayŭh mandŭg di nggen dŭn-i samŭn dŭn Mary adi tunang-i . Mary mbŭh bite ,
42002006	ka sitadŭn ngara di Bethlehem , tipuh adi ngga-i biranak mbŭh mandŭg .
42002007	Ayŭh biranak anak pinuai dari , madung-I ngga banang , ka piguring-I darŭm durang dāng , amai mating tia birit yŭn ngara di ramin nupang .
42002008	Agi kada pingingat-biri di sapa tarun tura kamanŭ , nyirŭmŭn di sapa tarun di tana kingat kaban biri .
42002009	Malaikat Tuhan nandŭng di ngara , ka bragah Tuhan nyekar ngara . Ngara mbŭh raru taru ,
42002010	pak malaikat anŭ nang di ngara , “ Dŭhnyah taru ! Aku mandŭg taban agah kana ka angān , agah gaŭn ginanyŭn yŭn sopŭrŭg daya .
42002011	Di andu ati darŭm Kupo David , Pinyikudip ngan mbŭh dog biranak , Kristus adi Tuhan !
42002012	Ati inŭh tandā-i : angān re dapŭd sipira dog madung guring darŭm durang dāng . ”
42002013	Ka gŭgŭh agi tatŭng ngga malaikat anŭ bara malaikat adi bŭkŭn so shorga , nyanyi muji Tapa :
42002014	“ Bragah ka Tapa di rangit siabo bigatung ka damai di ong yŭn ngara adi pimunos asŭng-I ! ”
42002015	Kan bara malaikat anŭ bu so yŭn ngara pari ka shorga , bara pingingat-biri nang dupan adŭp-i , “ Ja ata di ka Bethlehem ka tingga kayuh anŭ adi mbŭh jadi , adi Tuhan mbŭh kidaan di ata . ”
42002016	Jadi ngara bigaut panu ka dapŭd Mary ngga Joseph ka kiris sipira anŭ guring darŭm durang dāng .
42002017	Kan bara pingingat-biri kiris Ayŭh , ngara kidaan di ngara adi agi diginŭ kayuh adi malaikat ko kidaan di ngara pasar sipira anŭ .
42002018	Sopŭrŭg adi dingah mbŭh inga inga di kayuh adi bara pingingat-biri nang .
42002019	Mary ingat sopŭrŭg kayuh anŭ ka bandar bipikir pasar-i darŭm asŭng-i .
42002020	Bara pingingat-biri pari ka yŭn adŭp ngara , biragu muji Tapa amai sopŭrŭg kayuh adi ngara mbŭh dingah ka kiris . Kayuh anŭ mbŭh jadi nimun adi malaikat ko kidaan di ngara .
42002021	Ndi Minggu ripas anŭ , di andu Ayŭh dog nyunat , Ayŭh dog kadŭn Jesus , dŭn adi malaikat ko nggen di Ayŭh sibayuh sindŭ-I bite Ayŭh .
42002022	Tipuh mbŭh mandŭg adi ngga Joseph ngga Mary sita adat pibisig , nanyam adi ko Ukum-adat Moses pesan . Jadi ngara taban anak anŭ ka Jerusalem an nyerah Ayŭh ka Tuhan ,
42002023	nimun adi mbŭh dog nuris darŭm ukum-adat Tuhan : “ Barang naan anak pinuai dari an dog nyerah ka Tuhan . ”
42002024	Ngara jugan gŭh sadis nanyam adi dog miratak ukum-adat Tuhan , ndi pasang manuk tikukur puan kah ndi pasang anak manuk asang .
42002025	Di tika anŭ agi ndi naan daya dŭn Simeon rŭŭ di Jerusalem . Ayŭh daya adi kana , tŭnggŭn buang kajŭn Israel dog nyiramat . Roh Kudus agi ngga ayŭh
42002026	ka mbŭh kidaan di ayŭh nang ayŭh dŭh re kabŭs sibayuh ayŭh kiris Kristus adi Tuhan ko janji .
42002027	Ngga kuasa Roh Kudus , Simeon di ka Ramin Tuhan . Kan pimas Jesus taban Ayŭh ka darŭm Ramin Tuhan an ndai yŭn-I nanyam adi dog miratak Ukum-adat ,
42002028	Simeon tambit puko anak anŭ ka nggen trima kaseh di Tapa :
42002029	“ Tuhan , Kaam mbŭh ingat janji Mai , ka pirupas meh madin urun Mai darŭm damai .
42002030	Ngga batŭh adŭp ku aku mbŭh kiris Ayŭh adi nyiramat mandŭg so Kaam ,
42002031	adi Kaam mbŭh sidia di sirung
42002032	Jawa adi kiren pinyiraan Mai di
42002033	Sindŭ Sama Anak anŭ mbŭh inga inga di kayuh adi Simeon nang pasar Ayŭh .
42002034	Simeon nyiberkat ngara ka nang di Mary , sindŭ-I , “ Anak ati mbŭh Tapa mien da pirabur ka nyiramat bagŭ daya di Israel . Ayŭh re jadi tandā so Tapa adi bagŭ daya re nyakar ,
42002035	pak re pinandŭng pikir-kira ngara , adi bisukan . Ka pinyusah , keya ka pedang adi reja , re tabŭk atin mu . ”
42002036	Agi ndi naan nyamba dayung nabi , adi mbŭh uban , dŭn Anna , anak Phanuel so tibaran-asar Asher . Ayŭh banan ka rŭŭ ngga banŭh-i batur ju sawa adŭ ; madin ayŭh mbŭh mai puru-pat sawa umbur-i . Ayŭh bŭn bu so Ramin Tuhan ; sandu singarŭm ayŭh nyambah Tapa , bipusa buang simayang .
42002037	
42002038	Di jam anŭ ayŭh mandŭg ka nggen trima kaseh di Tapa , ka minyu pasar Anak anŭ di sopŭrŭg ngara adi kajŭn Tapa pirupas Jerusalem .
42002039	Kan Joseph ngga Mary muko ndai sopŭrŭg kayuh nunda ka ukum-adat Tuhan , ngara pari ka kupo adŭp ngara Nazareth di Galilee .
42002040	Anak anŭ makin baga buang bitambah bake ; Ayŭh puno ngga pinyibijak , buang berkat Tapa agi ngga Ayŭh .
42002041	Barang sawa pimas Jesus di ka Jerusalem , sua sita Gawai Paska .
42002042	Kan Jesus mbŭh simŭng-duwŭh sawa umbur-I , nimun kanyet-i ngara di ka gawai anŭ .
42002043	Kan gawai mbŭh abo , ngara mari , pak Anak anŭ , Jesus , babŭ di Jerusalem . Pimas-I dŭh rada .
42002044	Ngara pikir Ayŭh agi di uruk daya , jadi ngara panu dang ndi andu ; pak komŭnŭ piguru jiroh Ayŭh di dupan bara madis ka bara jerā-I .
42002045	Dŭh tungang dapŭd Ayŭh , ngara pari ka Jerusalem di jiroh Ayŭh .
42002046	Andu adi taruh ngara dapŭd Ayŭh darŭm Ramin Tuhan , guru ngga bara gurū adat Jahudi , nyiringa buang nggen pinyiken di ngara .
42002047	Sopŭrŭg adi dingah Ayŭh mbŭh inga inga di pinyipitar darŭm pinyinam-I .
42002048	Pimas-I mbŭh inga inga kan ngara kiris Ayŭh , ka sindŭ-I nang di Ayŭh , “ Nak , mani Kuu simuti ngga kieh ? Kieh duwŭh sama Mu mbŭh bipito jiroh Kuu ! ”
42002049	Ayŭh nam ngara , “ Mani angān sah jiroh Aku ? Dŭh kah angān puan Aku dŭh siŭn dŭh agi di Ramin Sama Ku ? ”
42002050	Pak ngara dŭh mirati pinyinam-I .
42002051	Jadi Jesus pari ngga ngara ka Nazareth , di yŭn-I nundok di ngara . Sindŭ-I nyikŭn sopŭrŭg kayuh ati darŭm atin-i .
42002052	Jesus makin baga buang masang darŭm pinyibijak , dog rindu Tapa ngga manusia .
42003001	Di Sawa adi simŭng-rimŭh pinyipritah Caesar Tiberius , Pontius Pilate jadi gabenor di Judea , Herod jadi raja di Galilee , ka jurud-i Philip jadi raja di tarun tana Iturea ngga Trachonitis ; Lysanias jadi raja di Abilene ,
42003002	ka Annas ngga Caiaphas jadi imam bās . Di tika anŭ Tapa minyu di John anak Zechariah di tarun tana-pajam .
42003003	Jadi John panu di ndi tarun tana maning Yang Jordan , ngajar , “ Marik pimudip ngan pari ka Tapa ka kambat baptisa meh angān , isa Tapa apun dosa ngan . ”
42003004	Nimun adi dog nuris darŭm surat nabi Isaiah : “ Agi daya nyirais nang di tarun tana-pajam : ‘ Sidia aran yŭn Tuhan ; bada tŭnggŭn aran yŭn Tuhan panu !
42003005	Tiap dau an dog ngisi , tiap sandah ngga darŭd an dog pirapat . Aran adi bidikok an dog nŭnggŭn , ka aran adi nyurok mugu an dog pirata .
42003006	Sopŭrŭg daya re kiris Tapa nyiramat manusia ! ’ ”
42003007	Bara bara daya mandŭg tudu John an kambat baptisa so ayŭh . “ Angān bara jippŭh ! ” ayŭh nang di ngara . “ Asi kidaan di angān nang angān bisa bu mangān ukum adi Tapa re pait ?
42003008	Ndai pingandai adi kiren angān mbŭh dŭh tia bidosa adi kiren angān mbŭh marik pimudip ngan pari ka Tapa . Ka dŭhnyah nang dupan adŭp ngan , Abraham mbŭh babuk ngan . Aku kidaan di angān , Tapa bisa ndai so dudu batuh ati bara sesang yŭn Abraham !
42003009	Kapak mbŭh dog sidia ngga tabŭng tŭngŭn kayuh di uat-i ; tiap tŭngŭn adi dŭh buān buwa adi kana re dog tabŭng ka dog taran di apui . ”
42003010	Bara daya siken ayŭh , “ Ani re ami ndai garang ? ”
42003011	Ayŭh nam , “ Ayŭh adi biyŭn duwŭh jipo dŭh siŭn dŭh nggen ndi di sianŭ adi dŭh biyŭn , ka ayŭh adi biyŭn pinguman dŭh siŭn dŭh samah-i ngga dingan-i . ”
42003012	Kada daya pinsuke , mandŭg an kambat baptisa , siken ayŭh , “ Gurū , ani re ami ndai ? ”
42003013	“ Dŭhnyah tambit rabis so adi dog miratak , ” Ayŭh nang di ngara .
42003014	Kada soldadu agi gŭh siken ayŭh , “ Kieh boh ? Ani re ami ndai ? ” Ayŭh nang di ngara , “ Dŭhnyah sirapas duit daya , bait napŭ daya . Angān patut munos ngga gaji ngan . ”
42003015	Pingarap daya mbŭh tanŭ ka jadi , ka ngara bipikir yŭh kah dŭh John anŭ Kristus .
42003016	Jadi John nang di sopŭrŭg ngara , “ Aku baptisa angān ngga piin , pak Ayŭh adi rabis bās so aku re mandŭg . Bŭŭng kasut-I bina , dŭh aku pus re kuka . Ayŭh re baptisa angān ngga Roh Kudus ka ngga apui .
42003017	Ayŭh biyŭn tapan di tangan-I . Ayŭh re nguruk gandom adi bisig darŭm panggau ; pak aping , Ayŭh re badang di apui adi dŭh bisa pura . ”
42003018	Darŭm bagŭ masam gaya John nyuse Agah Kana di daya buang ngatat daya da ngubah aran pimudip ngara .
42003019	Pak John agi nyara Herod , adi gabenor , sabab ayŭh mbŭh tambit Herodias adi sawŭn jurud-i ndu sawŭn adŭp-i ka sabab bagŭ masam pingandai arap-i adi bŭkŭn .
42003020	Komŭnŭ ayŭh bada John dog jer , pingandai-i adi siabo arap .
42003021	Ripas sopŭrŭg daya mbŭh dog baptisa , Jesus dog baptisa gŭh . Darŭm Ayŭh simayang , rangit tikuka ,
42003022	ka Roh Kudus mūn ka mbap di tunduh-I darŭm gayŭn manuk asang . Ka sirŭŭn mandŭg so shorga , nang , “ Kuu Anak nyirot Ku . Asŭng Ku munos di Kuu . ”
42003023	Kan Jesus piguru ndai kraja-I , umbur-I agi kira ka mbŭh taruh puru sawa . Ayŭh anŭ , nanyam ka rundeng daya , anak Joseph adi anak Heli ,
42003024	anak Matthat , anak Levi , anak Melchi , anak Jannai , anak Joseph ,
42003025	anak Mattathias , anak Amos , anak Nahum , anak Esli , anak Naggai ,
42003026	anak Maath , anak Mattathias , anak Semein , anak Josech , anak Joda ,
42003027	anak Joanan , anak Rhesa , anak Zerubbabel , anak Shealtiel , anak Neri ,
42003028	anak Melchi , anak Addi , anak Cosam , anak Elmadam , anak Er ,
42003029	anak Joshua , anak Eliezer , anak Jorim , anak Matthat , anak Levi ,
42003030	anak Simeon , anak Judah , anak Joseph , anak Jonam , anak Eliakim ,
42003031	anak Melea , anak Menna , anak Mattatha , anak Nathan , anak David ,
42003032	anak Jesse , anak Obed , anak Boaz , anak Salmon , anak Nahshon ,
42003033	anak Amminadab , anak Admin , anak Arni , anak Hezron , anak Perez , anak Judah ,
42003034	anak Jacob , anak Isaac , anak Abraham , anak Terah , anak Nahor ,
42003035	anak Serug , anak Reu , anak Peleg , anak Eber , anak Shelah ,
42003036	anak Cainan , anak Arphaxad , anak Shem , anak Noah , anak Lamech ,
42003037	anak Methuselah , anak Enoch , anak Jared , anak Mahalaleel , anak Kenan ,
42003038	anak Enosh , anak Seth , anak Adam , anak Tapa .
42004001	Jesus pari so Yang Jordan dog nguasa Roh Kudus , adi nguru Ayŭh ka tarun tana-pajam ,
42004002	di yŭn-I dog suba Siarap sitian pat puru andu . Darŭm tipuh anŭ , Ayŭh dŭh man ani ani , ka mbŭh sibŭrŭk kan tipuh anŭ mbŭh ripuan .
42004003	Siarap nang di Ayŭh , “ Kambŭi Kaam Anak Tapa , mritah batuh ati da jadi ruti . ”
42004004	Pak Jesus nam , “ Surat-kudus nang , ‘ Manusia dŭh bisa udip ngga ruti adŭ . ’ ”
42004005	Komŭnŭ Siarap taban Ayŭh ka tarun yŭn adi bigatung ka , darŭm ndi kidap batŭh , kiren sopŭrŭg pritah ong di Ayŭh .
42004006	“ Aku re nggen di Kaam sopŭrŭg kuasa ati samŭn sangŭn-i , ” Siarap nang di Ayŭh . “ Sopŭrŭg ati mbŭh dog nggen di aku , ka aku bisa nggen-i di tadŭ tadŭ daya aku raan .
42004007	Sopŭrŭg ati re jadi tung jamai , kambŭi Kaam nyambah aku . ”
42004008	Jesus nam , “ Surat-kudus nang , ‘ Nyambah Tuhan adi Tapa mu ka bituan di Ayŭh adŭ ! ’ ”
42004009	Komŭnŭ Siarap anŭ taban Ayŭh ka Jerusalem ka na Ayŭh di tibung Ramin Tuhan , ka nang di Ayŭh , “ Kambŭi Kaam Anak Tapa , buan adŭp Mai so ti .
42004010	Amai Surat-kudus nang , ‘ Tapa re mritah bara malaikat-I da nakit kingat Kaam . ’
42004011	Agi gŭh-i nang , ‘ Ngara re digŭng Kaam isa sirabi ka kaja Mai dŭh gŭh re kinaman dog batuh . ’ ”
42004012	Pak Jesus nam , “ Surat-kudus nang , ‘ Dŭhnyah suba Tuhan adi Tapa mu . ’ ”
42004013	Kan Siarap muko barang ka mun-i suba Jesus , ayŭh tingge Ayŭh sadang tian-i .
42004014	Jesus pari ka Galilee , ka kuasa Roh Kudus agi ngga Ayŭh . Agah pasar Ayŭh mbŭh kambang di ndi tarun tana anŭ .
42004015	Ayŭh ngajar di ramin ramin simayang-Jahudi ka mbŭh dog muji sopŭrŭg daya .
42004016	Komŭnŭ Jesus di ka Nazareth , tarun yŭn-I ko dog mira . Diginŭ Ayŭh di ka ramin simayang-Jahudi nimun kanyet-I di andu Sabbath . Ayŭh mijog re basa Surat-kudus
42004017	ka mbŭh dog nggen surat nabi Isaiah . Ayŭh murai barun surat anŭ ka dapŭd yŭn adi agi dog nuris ,
42004018	“ Roh Tuhan agi ngga Aku , sabab Ayŭh mbŭh mien Aku da taban agah kana ka daya sirata . Ayŭh mbŭh pait Aku da piagah pinyirupas di daya-takap , pinyibua di daya adi karak , ka pinyirupas di daya adi dog kinanyuh ,
42004019	buang piagah tika-i mbŭh mandŭg adi ngga Tuhan nyiramat daya-I . ”
42004020	Jesus marun surat-barun anŭ ka , ko-I nggen pari di sianŭ adi nguan , Ayŭh guru . Sopŭrŭg daya di darŭm ramin simayang-Jahudi anŭ tirek Ayŭh ,
42004021	darŭm Ayŭh nang di ngara , “ Pinganang Surat-kudus ati mbŭh jadi bitŭtŭk andu ati darŭm angān dingah-i dog basa . ”
42004022	Ngara samah nganju Ayŭh buang inga inga di pinyikana piminyu-I . Ngara nang , “ Dŭh kah Ayŭh anak Joseph ? ”
42004023	Ayŭh nang di ngara , “ Tatu angān re ngagit pinganang pitas ati di Aku , ‘ Doktor , pibua adŭp Mai . ’ Angān re bada gŭh Aku ndai digiti di kupo adŭp Ku kayuh anŭ adi angān dingah mbŭh dog ndai di Capernaum .
42004024	Aku kidaan di angān , ” Jesus pijuu nang , “ Mating nabi dog trima di kupo adŭp-i .
42004025	“ Dingah pinganang Ku ati : taŭn-i sawŭ , di jaman Elijah , agi bara dayung uban di Israel kan ujen mating sitŭkŭd taruh sawa sitangah ka apag adi bisā timbur di ndi tarun tana .
42004026	Pak Elijah dŭh dog pait ka tadŭ daya di Israel . Ayŭh dog pait ka ndi naan dayung uban adi rŭŭ di Zarephath di tarun tana Sidon .
42004027	Ka agi gŭh bara daya adi naman andam kurit adi bisā rŭŭ di Israel di jaman nabi Elisha ; pak ndi so ngara mating gŭh dog pibua , adŭ-i Naaman adi daya Syria . ”
42004028	Kan daya adi darŭm ramin simayang-Jahudi dingah kayuh anŭ , ngara mbŭh raru baji .
42004029	Ngara makat , batak Jesus ka sapa kupo , ka taban Ayŭh ka tibung sandah adi yŭn kupo ngara dog pijog , an buan Ayŭh so jenjang .
42004030	Pak Ayŭh panu ruah so asah bara daya bagŭ ka bu .
42004031	Jadi Jesus di ka Capernaum , kupo di Galilee , di yŭn-I ngajar daya di andu Sabbath .
42004032	Sopŭrŭg ngara mbŭh inga inga di gaya-I ngajar , sabab Ayŭh ngajar ngga kuasa .
42004033	Di darŭm ramin simayang-Jahudi anŭ , agi ndi naan daya adi dog mŭrŭt umot adi arap . Ayŭh nyirais ngga sirŭŭn bana nang-i ,
42004034	“ Re Mai simuki ngga kieh , Jesus so Nazareth ? Kaam mandŭg an pirabur kieh kah ? Aku puan asi Kaam . Kaam inŭh pinyisung Tapa adi kudus ! ”
42004035	Jesus mritah roh anŭ , “ Pajam ! Ruah so daya anŭ ! ” Umot anŭ pitumbang daya anŭ ka tana di sirung jawin ngara ka ruah so ayŭh buang dŭh bada-i kinaman .
42004036	Bara daya mbŭh inga inga ka nang dupan adŭp-i , “ Pinganang ani meh anŭ ? Ngga kuasa ka pinyibisā Ayŭh mritah bara roh arap anŭ da ruah , ka ngara sawŭ ruah ! ”
42004037	Ka agah pasar Jesus kambang di barang yŭn-i di ndi tarun tana anŭ .
42004038	Ruah so ramin simayang-Jahudi anŭ , Jesus di ka ramin Simon . Dinŭh Simon mbŭh bana sungoh , ka ngara minyu di Jesus pasar ayŭh .
42004039	Ayŭh di ka mijog di bŭngŭn panggo-i ka mritah sungoh-i anŭ da bu so ayŭh ; sungoh anŭ bu so ayŭh , ka ayŭh makat rasu ngidang ngara .
42004040	Ripas batŭh andu mbŭh simŭdŭp , sopŭrŭg adi biyŭn dingan adi birandam naman bagŭ masam andam taban dingan-i anŭ adi birandam ka yŭn Jesus ; Ayŭh na tangan-I di tunduh barang naan ngara ka pibua sopŭrŭg ngara .
42004041	Umot gŭh ruah so bagŭ daya , nyirais nang , “ Kaam inŭh Anak Tapa ! ” Jesus mritah bara umot anŭ da dŭh minyu , sabab ngara puan Ayŭh Kristus .
42004042	Kan andu mbŭh jawa , Jesus bu so kupo di ka tarun adi pajam jo so daya . Daya piguru jiroh Ayŭh , ka kan dapŭd Ayŭh , ngara suba an bitan Ayŭh da dŭh bu .
42004043	Pak Ayŭh nang di ngara , “ Aku dŭh siŭn dŭh nyuse Agah Kana pasar munki Tapa mritah di kupo kupo bŭkŭn gŭh , amai sabab anŭ inŭh Tapa mbŭh pait Aku . ”
42004044	Sawŭ meh Ayŭh ngajar di ramin ramin simayang-Jahudi di ndi tarun tana Judea .
42005001	Agi ndi sidah , Jesus mijog di tabing Rawŭt Gennesaret , ka bara daya birabut an nyindŭk Ayŭh an dingah pinganang Tapa .
42005002	Ayŭh kiris duwŭh buah arud di tabing rawŭt ; pinakap iken mating dieh , mbŭh ruah di ngu jaring .
42005003	Jesus mŭrŭt arud adi Simon dapu , ka mite ayŭh sigen-i nisit so deyŭh . Jesus guru darŭm arud ka ngajar bara daya .
42005004	Kan-I muko ngajar , Ayŭh nang di Simon , “ Sigen meh arud mu ka yŭn adi tŭrŭp ; kuu ngga bara dingan mu bisor jaring ngan , nakap iken . ”
42005005	“ Gurū , ” Simon nam , “ kieh ko bandar nyiraja ndi ngarŭm ngarŭm pak mating dapŭd ami . Pak amai Kaam bada , aku bisa bisor jaring . ”
42005006	Ngara bisor jaring ka nakap raru bagŭ iken ndŭg ka jaring ngara mbŭh re tiratak .
42005007	Jadi ngara kapai dingan ngara adi di arud bŭkŭn , da sua mandŭg turung . Ngara mandŭg ka ngisi so-duwŭh arud ngga dudu iken ndŭg ka re kaŭm .
42005008	Kan Simon Peter kiris kayuh adi mbŭh jadi , ayŭh sidikang di kaja Jesus ka nang , “ Bu so aku Tuhan ! Aku ati daya bidosa ! ”
42005009	Ayŭh ngga bara adi bŭkŭn mbŭh inga inga kiris pinyibagŭ iken adi ngara mbŭh nakap .
42005010	Simŭnŭ gŭh ngara adi biayo ngga Simon , James ka John adi duwŭh madis anak Zebedee . Jesus nang di Simon , “ Dŭhnyah taru ; so madin kuu re nakap manusia . ”
42005011	Ngara tarik arud ka deyŭh , tingge sopŭrŭg kayuh , ka tunda Jesus .
42005012	Agi ndi sidah Jesus agi di ndi kupo di yŭn agi ndi naan daya naman andam kurit adi bisā . Kan-i kiris Jesus , ayŭh sidikang buang mutu di kaja Jesus , mite turung so Ayŭh , “ Tuan , kambŭi Kaam raan , Kaam bisa bada aku bisig ! ”
42005013	Jesus ton tangan-I , tama ayŭh , “ Aku raan , ” Ayŭh nam . “ Bisig meh ! ” Jam anŭ gŭh andam anŭ bu so ayŭh .
42005014	Jesus pesan ayŭh , “ Dŭhnyah kidaan di tadŭ tadŭ daya , pak di ka imam ka bada ayŭh natu kuu sawŭ mbŭh bua . Ka ngga kiren adŭp mu mbŭh bua di daya bagŭ , jugan sadis nimun adi ko Moses pesan . ”
42005015	Pak agah pasar Jesus tanŭ ka kambang di barang yŭn-i , ka bara daya mandŭg an dingah Ayŭh samŭn an dapŭd bua so andam ngara .
42005016	Pak Jesus bu ka tarun adi pajam , ka simayang .
42005017	Ndi andu , kan Jesus aŭn ngajar , kada daya Pharisee ka bara gurū Ukum-adat Jahudi mbŭh agi guru diginŭ . Ngara mandŭg so barang kupo di Galilee ngga Judea ka so Jerusalem . Kuasa Tuhan agi ngga Jesus ngga pibua daya birandam .
42005018	Ka agi kada daya mandŭg taban di ambok ndi naan daya naman andam ruku . Ngara suba an taban ayŭh mŭrŭt , an na ayŭh di sirung jawin Jesus .
42005019	Pak sabab daya mbŭh raru bagŭ , ngara dŭh tungang taban ayŭh mŭrŭt . Jadi ngara taban ayŭh ka tibung ramin , ndai rubang , ka bisor ayŭh ngga ambok-i di yun daya bagŭ di sirung jawin Jesus .
42005020	Kan Jesus kiris munki masam bās-i pinyabah ngara , Ayŭh nang di daya anŭ , “ Dingan , dosa mu mbŭh dog apun . ”
42005021	Bara gurū Ukum-adat Jahudi samŭn bara daya Pharisee piguru nang dupan adŭp-i , “ Asi daya ati adi paŭh mbŭh ngujat sakanŭ ! Tapa sadi adŭ adi bisa apun dosa ! ”
42005022	Jesus , puan pikir-kira ngara , Ayŭh nang , “ Mani angān bipikir sakanŭ ?
42005023	Sanang dŭ kah nŭŭh nang , ‘ Dosa mu mbŭh dog apun , ’ puan kah nang , ‘ Makat ka panu ’ ?
42005024	Aku an kiren di angān garang , nang Anak Manusia biyŭn kuasa di ong ngga apun dosa . ” Jadi Ayŭh nang di sianŭ adi naman andam ruku , “ Aku nang di kuu , makat , mbit ambok mu ka maad ! ”
42005025	Jam anŭ gŭh daya anŭ makat di sirung jawin ngara , mbit ambok-i adi yŭn-i ko guring , ka maad buang muji Tapa .
42005026	Ngara mbŭh inga inga ! Buang taru , ngara muji Tapa , nang , “ Ruai nang saruh-i kayuh adi ata kiris andu ati ! ”
42005027	Ripas anŭ , Jesus ruah ka kiris ndi naan pinsuke dŭn Levi , guru di yŭn daya bayar suke . Jesus nang di ayŭh , “ Tunda Aku . ”
42005028	Levi makat , tingge sopŭrŭg kayuh , ka tunda Ayŭh .
42005029	Komŭnŭ Levi ndai gawai bās di ramin-i yŭn Jesus , ka di dupan bara pingabang mbŭh bagŭ bara pinsuke samŭn daya bŭkŭn .
42005030	Kada daya Pharisee samŭn kada gurū Ukum-adat Jahudi adi so tibaran Pharisee , ngadu di murid murid Jesus . “ Mani angān man nok ngga bara pinsuke ka bara daya adi dog tirawan ? ” ngara siken .
42005031	Jesus nam ngara , “ Daya adi bua dŭh biguna di doktor , adŭ-i ngara adi birandam .
42005032	Aku dŭh mandŭg di bagan daya adi nang adŭp-i kana , pak bagan daya adi bidosa isa ngara marik pimudip ngara pari ka Tapa . ”
42005033	Kada daya nang di Jesus , “ Bara murid John awet bipusa ka simayang , ka simŭnŭ gŭh bara murid daya Pharisee ; pak bara murid Mai man nok . ”
42005034	Jesus nam , “ Bisa kah angān bada bara pingabang di gawai sawan bipusa sitadŭn pingaten dari agi ngga ngara ? Manŭn dŭh !
42005035	Pak andu-i re mandŭg kan pingaten dari dog tambit so ngara ; nganŭ meh ngara siŭn bipusa . ”
42005036	Jesus nang gŭh upama ati di ngara : “ Mating daya nyiratak supek banang so piraka adi bauh ngga napung piraka adi amba ; amai gŭt-i nyiratak piraka bauh , ka supek anŭ adi bauh dŭh gŭh brinyam ngga anŭ adi amba .
42005037	Bŭn gŭh daya ngisi bŭrŭh-kurit adi amba ngga wain adi bauh , sabab wain adi bauh re mubus bŭrŭh-kurit anŭ ; wain re babas , ka bŭrŭh-kurit anŭ re rusak .
42005038	Sipatut-i , wain adi bauh nŭŭh na darŭm bŭrŭh-kurit adi tibŭn !
42005039	Ka mating daya an nok wain adi bauh ripas-i ko nok anŭ adi amba . ‘ Adi amba inŭh kana dŭ , ’ ayŭh nang . ”
42006001	Di andu Sabbath , darŭm Jesus panu mutas teya gandom , murid murid-I kutas tundun gandom , gisik-i di tangan ka man .
42006002	Kada daya Pharisee siken , “ Mani angān ndai kayuh adi Ukum-adat ta nagah ata ndai di andu Sabbath ? ”
42006003	Jesus nam ngara , “ Bŭn kah angān basa pasar kayuh adi David ndai kan ayŭh ngga bara dingan-i sibŭrŭk ?
42006004	Ayŭh mŭrŭt ka darŭm ramin Tapa , mbit ruti adi mbŭh dog jugan ka Tapa , man-i , ka nggen-i gŭh di bara dingan-i . Pŭn-i rawan Ukum-adat ta kambŭi daya bŭkŭn man-i , adŭ-i adŭp bara imam . ”
42006005	Ka Jesus nang , “ Anak Manusia biyŭn kuasa di tunduh andu Sabbath . ”
42006006	Di andu Sabbath anŭ ndi , Jesus di ka ramin simayang-Jahudi ka ngajar . Diginŭ agi ndi naan daya adi mabŭs tangan tauh-i .
42006007	Kada gurū Ukum-adat Jahudi samŭn kada daya Pharisee , jiroh aran an nyarah Jesus , agi nakit nyibatŭh Ayŭh an puan re-I pibua kah dŭh daya di andu Sabbath .
42006008	Pak Jesus puan pikir-kira ngara ka nang di daya anŭ , “ Makat , mandŭg kamati ka jawin . ” Daya anŭ makat ka mijog diginŭ .
42006009	Ka Jesus nang di ngara , “ Aku siken angān : Kayuh ani adi Ukum-adat ta bada ata ndai di andu Sabbath ? Turung daya kah kandam daya ? Nyiramat asŭng daya kah kinanyap asŭng daya ? ”
42006010	Ayŭh tingga sopŭrŭg ngara bait tauh ; ka Ayŭh nang di daya anŭ , “ Ton tangan mu . ” Ayŭh ton tangan-i , ka tangan-i rasu pari bua .
42006011	Ngara mbŭh raru baji ka rasu kirakar dupan adŭp-i pasar simuki ngara re ngga Jesus .
42006012	Di tika anŭ Jesus maad ndi sandah an simayang , ka diginŭ Ayŭh bidua ka Tapa ndi ngarŭm ngarŭm .
42006013	Kan andu mbŭh jawa , Ayŭh bagan bara murid-I ka mien simŭng-duwŭh naan ngara adi-I kadŭn pinyuruh :
42006014	Simon ( adi-I kadŭn Peter ) ngga jurud-i Andrew ; James ngga John , Philip ngga Bartholomew ,
42006015	Matthew ngga Thomas , James anak Alphaeus , ka Simon ( adi dog kadŭn Patriotik ) ,
42006016	Judas anak James , ka Judas Iscariot , adi jua Jesus .
42006017	Kan Jesus mbŭh mūn so sandah anŭ ngga bara pinyuruh , Ayŭh mijog di tarun adi rata ngga bara bara murid-I . Bara daya bagŭ mbŭh agi diginŭ so ndi tarun tana Judea ka so Jerusalem ka so Tyre ngga Sidon kupo adi di tabing rawŭt .
42006018	Ngara mandŭg an dingah Ayŭh buang an dapŭd bua so andam . Ngara adi dog mito roh arap agi gŭh mandŭg ka dog pibua .
42006019	Sopŭrŭg daya suba an tama Ayŭh , amai kuasa agi ruah so Ayŭh ka pibua sopŭrŭg ngara .
42006020	Jesus tingga bara murid-I ka nang , “ Sanang inŭh angān adi sirata , amai angān kinyam Pinyipritah Tapa !
42006021	Sanang inŭh angān adi sikirau madin , amai angān re bisoh ! Sanang inŭh angān adi muās madin , amai angān re tawŭh !
42006022	“ Sanang inŭh angān kan daya tiru di angān , tirawan angān , pimangŭh angān , ka kinarap angān , sitagar Anak Manusia !
42006023	Gaŭn meh kan kayuh anŭ jadi , buang bitanda ka pawŭn , sabab upah bās agi dog sidia yŭn ngan di shorga . Amai tayung-babuk ngara ko ndai simŭnŭ gŭh di bara nabi .
42006024	“ Pak payah inŭh angān adi kaya madin , amai angān mbŭh udip gaŭn madin !
42006025	Payah inŭh angān adi bisoh madin , amai angān re sibŭrŭk ! Payah inŭh angān adi tawŭh madin , amai angān re ngurid ka muās !
42006026	“ Payah inŭh angān kambŭi sopŭrŭg daya nganju angān , amai tayung-babuk ngara mbŭh nang sakanŭ gŭh pasar bara nabi kadong .
42006027	“ Pak Aku nang di angān adi dingah Aku : Rindu pinganyu ngan , ndai kana di ngara adi tiru di angān .
42006028	Nyiberkat daya adi mangu angān , ka simayang yŭn ngara adi kandam angān .
42006029	Kambŭi daya napar angān di panding , ton anŭ ndi ; kambŭi agi daya tambit jipo-tabar ngan , dŭhnyah gŭh bitan jipo ngan .
42006030	Nggen di daya adi mite , ka kan daya tambit kayuh ngan , dŭhnyah mite pari kayuh anŭ .
42006031	Ndai di daya kayuh anŭ adi angān raan daya ndai di angān .
42006032	“ Kambŭi angān rindu daya adi rindu angān adŭ , ani utung ngan ? Amai daya bidosa rindu gŭh daya adi rindu ngara !
42006033	Ka kambŭi angān ndai kana di ngara adi ndai kana di angān adŭ , ani utung ngan ? Amai daya bidosa ndai gŭh simŭnŭ !
42006034	Ka kambŭi angān nginjam adŭ-i di ngara adi so angān harap adŭp ngan re dapŭd-i pari , ani utung ngan . Amai daya bidosa nginjam gŭh di daya bidosa , an dapŭd sikiang-i pari !
42006035	Dŭh-i simŭnŭ ! Rindu pinganyu ngan ka ndai kana di ngara ; nginjam buang dŭhsah kira gati . Simŭnŭ , angān re biyŭn upah bās , buang re jadi anak Tapa adi Sambu Sopŭrŭg . Amai Ayŭh kana ngga daya adi dŭh rada budi , samŭn ngara adi ginaka .
42006036	Kiren masi nimun Sama ngan Kiren masi .
42006037	“ Dŭhnyah nyarah daya , ka Tapa dŭh re nyarah angān ; dŭhnyah nunggu daya , ka Tapa dŭh re nunggu angān ; apun daya , ka Tapa re apun angān .
42006038	Nggen di daya , ka Tapa re nggen di angān . Sawŭ , angān re kambat takar adi sukup kana , dog nyinjŭn , dog ngugoh , ndŭg ka babas di kŭkŭn ngan . Takar adi angān pakai di daya inŭh takar adi Tapa re pakai di angān . ”
42006039	Ka Jesus nyidundan upama ati di ngara : “ Bisa kah daya karak kayak daya karak ? Dŭh kah so-duwŭh ngara re rabu ka darŭm parit ?
42006040	Mating murid re rabis bās so gurū-i ; pak sopŭrŭg murid , kan mbŭh abo birajar re mun gurū-i .
42006041	“ Mani angān truti taŭn di batŭh dingan ngan , pak dŭh rada apŭg kayuh di batŭh adŭp ngan ?
42006042	Simuki meh angān re bisa nang di dingan ngan , ‘ Bah , bada aku kadi taŭn so batŭh mu , ’ pak dŭh rada apŭg kayuh di batŭh adŭp ngan ? Angān pingadong ! Diŭ kadi apŭg kayuh so batŭh adŭp ngan , komŭnŭ angān bisa granan kiris ka kadi taŭn adi di batŭh dingan ngan .
42006043	“ Tŭngŭn kayuh adi kana dŭh re buān buwa adi arap ; dŭh gŭh tŭngŭn kayuh adi arap re buān buwa adi kana .
42006044	Sopŭrŭg tŭngŭn kayuh dog puan so buwa-i . Angān dŭh sun buwa ara so tŭngŭn reja , puan kah sun buwa anggor so tŭngŭn bikaram .
42006045	Daya adi kana pijadi kayuh kana so atin-i adi puno ngga kayuh kana ; daya adi arap pijadi kayuh arap so atin-i adi puno ngga kayuh arap . Amai so isi atin-i baba minyu .
42006046	“ Mani meh angān bagan Aku , ‘ Tuhan , Tuhan , ’ pak dŭh ndai kayuh adi Aku bada angān ndai ?
42006047	Daya adi mandŭg ka Aku ka dingah pinganang Ku ka tunda-i , Aku bisa awing ayŭh simuti :
42006048	Ayŭh agi keya ka daya adi , darŭm-i piramin , kareh tŭrŭp ka na pinagap-rasan di tunduh batuh . Ka kan uba mandŭg ka nyasar ramin anŭ ayŭh dŭh bigugoh , sabab-i mbŭh nakit dog pijog .
42006049	Pak ayŭh adi dingah pinganang Ku ka dŭh tunda-i agi keya ka daya adi piramin dŭh juman pinagap-rasan ; kan uba mandŭg ka nyasar ramin anŭ ayŭh rasu tumbang , ka birasa inŭh pinyitumbang-i ! ”
42007001	Kan Jesus muko nang sopŭrŭg kayuh anŭ di bara daya , Ayŭh di ka Capernaum .
42007002	Diginŭ agi ndi naan pingubak soldadu daya Rome adi biyŭn ndi naan daya-gaji adi-i raru siŭt . Daya gaji-i birandam ka mbŭh sindŭk re kabŭs .
42007003	Kan ayŭh dingah pasar Jesus , ayŭh pait kada nyamba bangsa Jahudi da mite Ayŭh mandŭg di pibua daya gaji-i .
42007004	Ngara mandŭg ka yŭn Jesus ka bandar mite Ayŭh , nang-i “ Daya ati patut dog turung .
42007005	Ayŭh rindu bangsa ta buang mbŭh pijog ramin simayang-Jahudi yŭn ta . ”
42007006	Jadi Jesus tunda ngara . Kan Ayŭh mbŭh sindŭk ramin-i , pingubak soldadu anŭ pait bara dingan-i da kidaan di Ayŭh , “ Tuan , dŭhnyah nyusah adŭp Mai . Aku ati dŭh sadang kana re bada Kaam mŭrŭt ramin ku ,
42007007	dŭh gŭh aku kira adŭp ku sadang kana re tudu Kaam . Pak Kaam minyu adŭ , ka daya-gaji ku bisa bua .
42007008	Aku ati gŭh daya adi di ribo kuasa bara pingubak adi rabis bigatung , ka aku biyŭn gŭh soldadu di ribo ku . Aku mritah siati , ‘ Panu ! ’ ka ayŭh panu ; aku mritah siajeh , ‘ Mandŭg ! ’ ka ayŭh mandŭg ; ka aku mritah urun ku , ‘ Ndai ati ! ’ ka ayŭh ndai-i . ”
42007009	Jesus mbŭh inga inga kan-I dingah ayŭh sakanŭ ; Ayŭh bigiring ka nang di bara daya adi tunda Ayŭh , “ Aku kidaan di angān , gi-bŭn Aku dapŭd pinyabah adi mun ati ; di dupan daya Israel bŭn gŭh ! ”
42007010	Pinyisung pinyisung anŭ pari ka ramin pingubak soldadu anŭ ka dapŭd daya gaji-i mbŭh bua .
42007011	Dŭh tui ripas anŭ , Jesus di ka kupo dŭn Nain , ayō bara murid-I samŭn bara daya bagŭ .
42007012	Kan Ayŭh mbŭh ndŭg tiban kupo , bara daya bagŭ aŭn panu ruah re di ngubur daya kabŭs . Daya adi kabŭs anŭ inŭh anak tambŭ ndi naan dayung uban ; bara daya so kupo samah panu ngga dayung uban anŭ .
42007013	Kan Tuhan kiris ayŭh , Ayŭh mbŭh raru masi di ayŭh , ka nang di ayŭh , “ Dŭhnyah sien . ”
42007014	Komŭnŭ Ayŭh di tama pinawid , ka ngara adi tukang tawek rasu rŭŭ . Jesus nang , “ Dari bujang ! Aku nang di kuu , makat ! ”
42007015	Daya kabŭs anŭ makat ka guru , ka rasu minyu , ka Jesus nggen ayŭh di sindŭ-i .
42007016	Sopŭrŭg ngara mbŭh taru buang muji Tapa . “ Nabi bās mbŭh mandŭg di ruang ta ! ” ngara nang ; “ Tapa mbŭh mandŭg di nyiramat daya-I ! ”
42007017	Agah pasar Jesus mbŭh kambang di rais anŭ samŭn di ndi tarun tana maning anŭ .
42007018	Kan murid murid John kidaan di ayŭh pasar sopŭrŭg kayuh ati , ayŭh bagan duwŭh naan so ngara
42007019	ka pait ngara ka yŭn Tuhan da siken , “ Kaam kah sianŭ adi dog kidaan nang re mandŭg nanyam ka janji Tapa , puan kah kieh babŭ kajŭn adi bŭkŭn ? ”
42007020	Kan ngara mbŭh ndŭg Jesus , ngara nang , “ John Pembaptisa pait kieh da siken , yŭh kah dŭh Kaam ati sianŭ adi-i nang re mandŭg , puan kah kieh babŭ kajŭn adi bŭkŭn . ”
42007021	Di jam anŭ Jesus mbŭh pibua bagŭ daya so barang masam andam udar ka so roh roh arap , samŭn ngara adi karak Ayŭh mbŭh bada dapŭd kiris .
42007022	Ayŭh nam pinyisung pinyisung John , “ Pari angān ka kidaan di John ani adi angān mbŭh kiris ka dingah : daya karak dapŭd kiris , daya bajang dapŭd panu , ngara adi naman andam kurit adi bisā dog pibisig , adi bangam dapŭd dingah , adi kabŭs dog pakat udip bauh , ka Agah Kana mbŭh dog nyuse di daya sirata .
42007023	Sanang inŭh ngara adi dŭh kurang sabah di Aku ! ”
42007024	Ripas pinyisung pinyisung John mbŭh bu , Jesus piguru minyu pasar ayŭh di bara daya : “ Di andu angān matak ka yŭn John di tarun tana-pajam , ani anŭ adi angān an tingga ? Dawŭn kupai miringe dog poh sabak ?
42007025	Ani anŭ raan ngan tingga ? Daya nēn piraka grua ? Daya adi nēn piraka grua ka adi udip darŭm sangŭn inŭh daya adi rŭŭ darŭm istana !
42007026	Kidaan di Aku , angān matak an tingga ani ? Ndi naan daya nabi ? Sawŭ , pak angān mbŭh kiris adi rabis so nabi .
42007027	Amai pasar John inŭh Surat-kudus nang : ‘ Tapa nang , Aku re pait pinyisung Ku diŭ so Kuu da sidia aran yŭn Mu . ’
42007028	Aku kidaan di angān , di ong ati mating daya adi rabis bās so John Pembaptisa . Pak ayŭh adi siabo sŭ di dupan ngara adi kinyam Pinyipritah Tapa agi bās dŭ so John . ”
42007029	Sopŭrŭg daya samŭn bara pinsuke dingah Jesus nang kayuh anŭ . Ngara inŭh adi mbŭh tunda pinyiraan Tapa buang mbŭh kambat Baptisa John .
42007030	Pak bara daya Pharisee ka bara gurū Ukum-adat Jahudi tirawan pinyiraan Tapa buang abah dog baptisa John .
42007031	Jesus nang , “ Ani meh re Ku bisa ngga awing daya jaman ati ? Keya ka ani ngara ?
42007032	Ngara mbŭh keya ka anak-anya adi guru di passar . Ndi tibaran nyirais nang di tibaran anŭ ndi , ‘ Kieh main ragu sawan yŭn ngan , pak angān dŭh an bitanda ! Kieh nang ragu puās , pak angān abah muās ! ’
42007033	John Pembaptisa mandŭg , bipusa ka dŭh nok wain , ka angān nang , ‘ Ayŭh dog mŭrŭt umot ! ’
42007034	Anak Manusia mandŭg , Ayŭh man nok , ka angān nang , ‘ Tingga daya ati ! Ayŭh pirusong buang pimabuk , bidingan ngga daya pinsuke ka daya adi dog tirawan ! ’
42007035	Sunggu mŭnŭ , pinyibijak Tapa agi tatŭng sawŭ di pingandai ngara adi trima pinyibijak anŭ . ”
42007036	Ndi naan daya Pharisee mite Jesus biruman ngga adŭp-i . Jesus di ka ramin-i ka guru man .
42007037	Di kupo anŭ agi ndi naan dayung adi udip darŭm dosa . Ayŭh dingah Jesus agi man di ramin daya Pharisee anŭ , ka-i mandŭg taban gabuk alabasta puno ngga inyo wangi
42007038	ka mijog di punok Jesus , tura ka kaja-I , sien buang misa kaja-I ngga randang batŭh-i . Komŭnŭ ayŭh nyibadŭh kaja-I ngga ubok-i , sium-i , ka susen wangi anŭ dieh .
42007039	Kan daya Pharisee anŭ kiris , ayŭh nang darŭm asŭng-i , “ Kambŭi daya ati sawŭ nabi , Ayŭh tatu puan asi dayung anŭ adi tama Ayŭh ; Ayŭh tatu puan nang dayung anŭ dayung adi bidosa ! ”
42007040	Jesus nang di ayŭh , “ Simon , agi kayuh an Ku nang di kuu . ” “ Ani , Gurū , ” ayŭh nang , “ kidaan di aku . ”
42007041	“ Agi duwŭh naan daya birutang duit di ndi naan daya adi yŭn daya nginjam duit . Ndi naan nginjam rimŭh ratus kiping duit pirak , ka sianŭ ndi nginjam rimŭh puru .
42007042	So-duwŭh ngara dŭh tungang bayar pari , jadi ayŭh kambŭt adŭ utang ngara . Aki ndi so ngara duwŭh meh , adi rabis dŭ rindu ayŭh ? ”
42007043	“ Jaka ku , ” Simon nam , “ ayŭh adi baga dŭ utang . ” “ Batur pinyinam mu , ” Jesus nang .
42007044	Komŭnŭ Ayŭh bigiring nura dayung anŭ ka nang di Simon , “ Kiris mu kah dayung ati ? Aku mŭrŭt ramin mu , ka kuu mating nggen piin ngga ngu kaja Ku , pak ayŭh mbŭh ngu kaja Ku ngga randang batŭh-i ka nyibadŭh-i ngga ubok-i .
42007045	Kuu mating kambat Aku ngga sium , pak ayŭh , so Aku mŭrŭt , dŭh ko ko sium kaja Ku .
42007046	Kuu mating nginyo ubak ku ngga inyo kanā , pak ayŭh mbŭh nginyo kaja Ku ngga wangi .
42007047	Aku nang di kuu , pinyirindu bās adi-i kiren mbŭh kiren dosa-i adi bagŭ mbŭh dog apun . Pak asi asi adi dog apun nisŭ taŭn-i kiren nisŭ pinyirindu . ”
42007048	Ka Jesus nang di dayung anŭ , “ Dosa mu mbŭh dog apun . ”
42007049	Ngara adi sua guru man ngga Jesus piguru nang dupan adŭp-i , “ Asi daya ati , dosa apun-I gŭh ? ”
42007050	Pak Jesus nang di dayung anŭ , “ Amai kuu sabah di Aku , kuu mbŭh dog nyiramat . Panu meh darŭm damai . ”
42008001	Dŭh tui ripas anŭ , Jesus panu tambus kupo kupo ka anak anak kupo , piagah Agah Kana pasar Tapa piguru mritah . Ngara adi simŭng duwŭh naan murid-I agi sua ngga Ayŭh ,
42008002	simŭnŭ gŭh kada dayung adi ko dog pibua so roh arap ka so barang masam andam : Mary adi dog kadŭn Magdalene adi so ju umot ko dog pibu ;
42008003	Joanna , sawŭn Chuza adi pingingat buat-rata Herod ; ka Susanna , samŭn bagŭ dayung bŭkŭn , adi mbŭh pakai buat-rata adŭp-i ngga turung Jesus ka bara murid-I .
42008004	Daya dŭh ko ko mandŭg tudu Jesus so barang kupo ; ka kan bara daya bagŭ mbŭh tikuruk , Jesus nyidundan upama ati :
42008005	“ Agi ndi sidah , ndi naan daya matak di nabur bine . Darŭm-i nabur bine , kada bine rabu di aran , dog digang , ka dog man manuk .
42008006	Kada rabu di tarun pibatuh . Kan-i timbu ayŭh rasu rayu sabab tana-i badŭh .
42008007	Kada bine rabu di ruang reja adi samah timbu ka piaka ayŭh .
42008008	Ka kada bine rabu di tana mandis ; ayŭh timbu ka pijadi siratus rupet bagŭ buwa-i . ” Ka Jesus nang , “ Dingah , garang , kambŭi angān biyŭn kajit ! ”
42008009	Murid murid Jesus siken rati upama anŭ .
42008010	Ayŭh nam , “ Angān mbŭh dog nggen kuasa ngga mirati munki Tapa mritah , pak di ngara adi bŭkŭn pinyipuan anŭ mandŭg so ka upama , isa ngara bisa tingga pak dŭh kiris , dingah pak dŭh mirati . ”
42008011	“ Ati inŭh rati upama anŭ : bine inŭh pinganang Tapa .
42008012	Bine adi rabu di aran , rati-i ngara adi dingah ; pak Siarap mandŭg ka tambit agah anŭ so atin ngara ngga bada ngara dŭh sabah ka dŭh dog nyiramat .
42008013	Bine adi rabu di tarun pibatuh , rati-i ngara adi dingah agah anŭ ka kambat-i ngga gaŭn . Pak dŭh-i mŭrŭt tŭrŭp darŭm atin ngara ; ngara sabah nyitiro adŭ ka kan pinyisuba mandŭg , ngara dŭh tia sabah agah anŭ .
42008014	Bine adi rabu di ruang reja , rati-i ngara adi dingah ; pak susah pasar pimudip buang gruwŭn pinyikaya samŭn udip sanang di ong mbŭh bada ngara aka . Tung ngara buwa bŭn masak .
42008015	Bine adi rabu di tana adi mandis , rati-i ngara adi dingah agah anŭ ka nyikŭn-i darŭm atin adi kana ka nundok ; ngara bijijŭ ndŭg ka ngara buān buwa . ”
42008016	“ Mating daya tung prita ka nyakŭb-i ngga sambong puan kah na-i di ribo pangō . Na-i di tunduh rika prita , kidŭ-i , isa daya tungang kiris jawa-i kan ngara mŭrŭt .
42008017	“ Mating kayuh adi dog sukan re dŭh dog kiren , ka mating rusia re dŭh dog dapŭd ka dog puan .
42008018	“ Ngapŭi meh , nakit ngatin kayuh adi angān dingah ; sabab asi asi adi biyŭn kayuh re dog nggen rabis bagŭ , pak asi asi adi dŭh biyŭn , rapuh kayuh adi-i biyŭn re dog tambit gŭh . ”
42008019	Sindŭ Jesus ngga bara jurud-I mandŭg tudu Ayŭh , pak dŭh tungang nyindŭk Ayŭh sabab bara daya bagŭ .
42008020	Ka agi daya nang di Jesus , “ Sindŭ Mai ngga bara jurud Mai agi mijog di sapa , an bidapŭd ngga Kaam . ”
42008021	Jesus nang di sopŭrŭg ngara , “ Sindŭ Ku ka jurud Ku inŭh ngara adi dingah pinganang Tapa ka tunda-I . ”
42008022	Jadi ndi andu , Jesus mŭrŭt arud ngga bara murid-I ka nang di ngara , “ Ja ata mutas ka pah mandi rawŭt ati . ” Jadi ngara matak .
42008023	Darŭm ngara birayar , Jesus bŭŭs . Ka gŭgŭh agi sabak ribut di rawŭt anŭ , ka ngara mbŭh raru taru buang susah kan piin piguru ngisi arud ngara .
42008024	Murid murid Jesus di tudu Ayŭh ka kies Ayŭh , nang , “ Gurū , Gurū ! Ata mbŭh re rŭnggŭd ! ” Jesus makat ka mritah sabak ribut ngga girumbang da rŭŭ , ka-i rŭŭ ; ka sopŭrŭg-i mbŭh tanang .
42008025	Ka-I nang di murid murid-I , “ Mani angān dŭh sabah di Aku ? ” Pak ngara mbŭh inga inga buang taru , ka nang sanuh di sanuh , “ Asi daya ati ? Ayŭh mritah sabak ribut ngga girumbang , ka-i tunda pinganang-I ! ”
42008026	Jesus ngga bara murid-I pijuu birayar ka tarun tana Gerasa , adi tura kamajeh Danu Galilee .
42008027	Darŭm Jesus ruah so arud di ka deyŭh , Ayŭh bidapŭd ngga ndi naan daya so kupo , adi dog mŭrŭt bara umot . Mbŭh tui daya anŭ bŭn nēn piraka ka abah-i rŭŭ di ramin , adŭ-i di arong kubur .
42008028	Kan ayŭh kiris Jesus , ayŭh nyirais buang sidikang di kaja Jesus , ka nang ngga sirŭŭn bana , “ Jesus , Anak Tapa adi Sambu Sopŭrŭg ! Re Mai simuki ngga aku ? Aku mite Kaam dŭhnyah pijera aku ! ”
42008029	Ayŭh nang sakanŭ sabab Jesus mbŭh mritah roh arap anŭ da ruah so ayŭh . Mbŭh siraru roh arap anŭ muak ayŭh . Ka sunggu ayŭh agi nakit dog jaga , ka kaja tangan-i dog mŭŭng ngga parik basi , ayŭh matŭd parik basi anŭ ka dog taban umot anŭ ruah ka tarun pajam .
42008030	Jesus siken ayŭh , “ Asi dŭn mu ? ” “ Dŭn ku inŭh ‘ Sibara , ’ ” ayŭh nam , sabab mbŭh raru bagŭ umot mŭrŭt ayŭh .
42008031	Bara umot anŭ mite Jesus dŭh taran ngara ka rasan ong .
42008032	Dŭh jo so nŭ agi kaban ayo , man di bŭngŭn sandah . Jadi bara umot anŭ mite Jesus bada ngara mŭrŭt ka darŭm bara ayo anŭ . Jesus nyibandar ngara .
42008033	Ngara ruah so daya anŭ ka mŭrŭt ka darŭm bara ayo anŭ . Ndi kaban ayo anŭ bikaduh mūn jenjang ka darŭm rawŭt ka rŭnggŭd .
42008034	Kan ngara adi kudip ayo kiris ani adi mbŭh jadi , ngara bikaduh bu ka pigarau-i di kupo ka di arong teya .
42008035	Bara daya matak an kiris ani adi mbŭh jadi . Ka kan mbŭh ndŭg Jesus , ngara kiris sianŭ adi so bara umot mbŭh ruah , guru sindŭk kaja Jesus , nēn piraka buang mbŭh bua ka tirase ; ka ngara mbŭh taru .
42008036	Ngara adi agi kiris kidaan di bara daya munki ayŭh dog pibua .
42008037	Ka ngara adi so tarun tana anŭ mite Jesus bu , sabab ngara mbŭh raru taru . Jadi Jesus mŭrŭt ka darŭm arud ka bu .
42008038	Daya anŭ adi so bara umot mbŭh ruah , mite adŭp-i tunda Jesus . Pak Jesus bada ayŭh bu , nang-I ,
42008039	“ Maad ka arŭn adŭp mu ka kidaan ani adi Tapa mbŭh ndai di kuu . ” Jadi daya anŭ bijaruh di kupo , piagah anŭ adi Jesus ko ndai di adŭp-i .
42008040	Kan Jesus pari ka pah mandi rawŭt anŭ , bara daya bagŭ kambat Ayŭh , sabab ngara sopŭrŭg taŭn mbŭh kajŭn Ayŭh .
42008041	Ndi naan daya dŭn Jairus mandŭg ; ayŭh anŭ pingubak ramin simayang-Jahudi . Ayŭh sidikang di kaja Jesus , ka bandar mite Ayŭh di ka ramin-i ,
42008042	sabab anak tambŭ dayung-i , adi simŭng-duwŭh sawa umbur-i , mbŭh bana birandam sindŭk re kabŭs . Darŭm Jesus panu , daya nyikidŭn Ayŭh bait tauh-I .
42008043	Di dupan ngara agi ndi naan dayung adi naman andam bideya sitŭkŭd simŭng-duwŭh sawa . Ayŭh mbŭh kubo buat rata-i ngga biruri ngga doktor , pak mating adŭ adi tungang pibua ayŭh .
42008044	Di uruk bara daya bagŭ , ayŭh mandŭg so tura ka punok tudu Jesus ka tama tŭbŭn jipo-I , ka jam anŭ gŭh deya-i badŭh .
42008045	Jesus siken , “ Asi tama Aku ? ” Sopŭrŭg daya mating ngaku , ka Peter nang , “ Gurū , bara daya bagŭ maning buang nyikidŭn Kaam . ”
42008046	Pak Jesus nang , “ Agi daya tama Aku ; Aku puan amai Aku kinyam kuasa agi ruah so Aku . ”
42008047	Dayung anŭ kinyam adŭp-i dŭh bisa bisukan , mandŭg buang kimŭtŭr ka sidikang di kaja Jesus . Di sirung jawin daya bagŭ , ayŭh kidaan di Ayŭh ani sabab-i tama Ayŭh ka munki ayŭh mbŭh dapŭd bua jam anŭ .
42008048	Jesus nang di ayŭh , “ Nak , sabab kuu sabah di Aku , kuu mbŭh bua . Panu kuu darŭm damai . ”
42008049	Darŭm Jesus minyu sakanŭ , ndi naan pinyisung mandŭg so ramin Jairus . “ Anak mai mbŭh mating , ” ayŭh nang di Jairus ; “ dŭhsah tia mito Gurū . ”
42008050	Pak Jesus dingah ka nang di Jairus , “ Dŭhnyah taru ; sabah adŭ , ka anak mu re bua . ”
42008051	Kan Ayŭh mbŭh ndŭg ramin anŭ , Ayŭh dŭh bada daya mŭrŭt ngga adŭp-I adŭ-i Peter , John , ka James , samŭn adŭp sindŭ sama anak anŭ .
42008052	Bara daya diginŭ sadi sien , muās anak anŭ . Jesus nang , “ Dŭhnyah sien ; anak anŭ dŭh kabŭs ; ayŭh bŭŭs adŭ ! ”
42008053	Sopŭrŭg ngara tawŭh Ayŭh , sabab ngara puan nang anak anŭ taŭn mbŭh kabŭs .
42008054	Pak Jesus digŭng tangan anak anŭ ka nang , “ Makat , nak ! ”
42008055	Asŭng-i pari , ka-i rasu makat , ka Jesus bada ngara nggen di ayŭh kayuh man .
42008056	Pimas-i mbŭh inga inga , pak Jesus pesan ngara da dŭh kidaan di tadŭ tadŭ daya kayuh adi mbŭh jadi .
42009001	Jesus bagan da tikuruk simŭng-duwŭh naan murid-I ka nggen di ngara pinyibisā ngga kuasa ngga pibu umot ka pibua barang masam andam .
42009002	Komŭnŭ Ayŭh pait ngara da piagah pasar munki Tapa mritah , buang pibua daya adi birandam ,
42009003	ripas-I ko nang di ngara , “ Dŭhnyah taban ani ani di pimanu ngan : bait-i sikud , bait-i beg , bait-i pinguman , bait-i duit , puan kah tambah jipo .
42009004	Di tadŭ yŭn ngan dog kambat , rŭŭ di ramin anŭ ndŭg ka angān bu so kupo anŭ ;
42009005	Di tadŭ yŭn ngan dŭh dog kambat daya , bu so kupo anŭ ka gutog dabu so kaja ngan ndu pinyibakan di ngara . ”
42009006	Bara murid matak ka panu tambus anak anak kupo , nyuse Agah Kana buang pibua daya adi birandam di barang yŭn .
42009007	Kan Herod , adi mritah Galilee , dingah sopŭrŭg kayuh adi mbŭh jadi , ayŭh mbŭh raru riruk , sabab agi kada daya nang John Pembaptisa mbŭh pari udip .
42009008	Adi bŭkŭn nang Elijah mbŭh mandŭg , ka agi gŭh adi bŭkŭn nang ndi so bara nabi adi jah mbŭh makat udip dinge .
42009009	Herod nang , “ Ubak John aku ko kapŭg ; pak asi meh siati adi aku dingah kayuh mun anŭ pasar Ayŭh ? ” Jadi ayŭh gruwŭn an kiris Jesus .
42009010	Bara pinyuruh mari ka kidaan di Jesus sopŭrŭg kayuh adi ngara ko ndai . Ayŭh taban ngara ngga matak , sadi adŭp-I ngga ngara , ka kupo Bethsaida .
42009011	Kan bara daya bagŭ puan , ngara tunda Ayŭh . Ayŭh kambat ngara , ngajar ngara pasar Pinyipritah Tapa , ka pibua ngara adi raan dog pibua .
42009012	Kan-i mbŭh re singumi andu , ngara adi simŭng-duwŭh naan murid-I tudu Ayŭh ka nang , “ Bada ngara maad , isa ngara di ka anak anak kupo ka teya teya adi maning arong ati , jiroh pinguman samŭn yŭn nyandong , sabab tarun ati mbŭh tarun adi maput ka jo so daya . ”
42009013	Pak Jesus nang di ngara , “ Adŭp ngan nggen kayuh man di ngara . ” Ngara nam , “ Kayuh adi kieh biyŭn kaŭs-i rimŭh baru ruti ka duwŭh iken ; Kaam bada kieh di miris pinguman kah yŭn sopŭrŭg daya ati ? ”
42009014	( Kurang rabis , agi-i rimŭh ribu naan bara dari diginŭ . ) Jesus nang di bara murid-I , “ Bada daya guru ngga tibaran , ka ndi tibaran kira ka rimŭh-puru naan . ”
42009015	Ripas murid murid ko ngatur simŭnŭ ,
42009016	Jesus mbit rimŭh baru ruti ka duwŭh iken anŭ ; buang nyigura ka rangit , Ayŭh nggen trima kaseh di Tapa , mire-i , ka nggen-i di bara murid da kutung di bara daya .
42009017	Sopŭrŭg ngara man ndŭg bisoh , ka bara murid ngisi simŭng-duwŭh bakur puno ngga tadŭh pinguman .
42009018	Ndi andu , kan Jesus simayang sadi adŭp-I , bara murid tudu Ayŭh . Jesus siken ngara , “ Bara ati nang Aku asi ? ”
42009019	Ngara nam , “ Kada-i nang Kaam John Pembaptisa . Adi bŭkŭn nang Kaam Elijah , ka adi bŭkŭn nang Kaam ndi so bara nabi adi jah pari udip . ”
42009020	“ Angān boh ? ” Ayŭh siken ngara . “ Angān nang Aku asi ? ” Peter nam , “ Kaam inŭh Kristus so Tapa . ”
42009021	Jesus pesan ngara da dŭh kidaan kayuh anŭ di tadŭ tadŭ daya .
42009022	Ayŭh nang gŭh di ngara , “ Anak Manusia dŭh siŭn dŭh kinyam pinyusah bās ka dog tirawan nyamba bangsa Jahudi , pingubak pingubak imam , ka bara gurū Ukum-adat Jahudi . Ayŭh re dog ukum kabŭs , pak andu adi taruh Ayŭh re dog pakat udip bauh . ”
42009023	Ka-I nang di sopŭrŭg ngara , “ Kambŭi angān raan tunda Aku , angān dŭh siŭn dŭh an ngarah adŭp ngan , gŭrŭng rigang ngan barang andu , ka tunda Aku .
42009024	Amai asi asi adi siŭt asŭng-i re kinanyap-i , pak asi asi adi kinanyap asŭng-i sitagar Aku , re dapŭd-i .
42009025	Ani utung ngan kambŭi angān dapu ndi ong ong , pak mbŭh pirabur ka kinanyap adŭp ngan ? Mating utung-i !
42009026	Kambŭi angān mangŭh ngarun Aku samŭn ajar Ku , Anak Manusia re mangŭh gŭh ngarun angān kan Ayŭh mandŭg darŭm bragah-I adi bragah Sama ngga bara malaikat kudus .
42009027	Puan meh , agi digiti ngara adi dŭh re kabŭs sibayuh ngara kiris Tapa mritah . ”
42009028	Kira ka ndi minggu ripas Jesus ko nang kayuh anŭ , Ayŭh taban Peter , John , samŭn James maad ndi sandah di simayang .
42009029	Darŭm Ayŭh simayang , raŭn-I birubah , ka piraka-I jadi buda ngasad .
42009030	Ka gŭgŭh agi diginŭ duwŭh naan daya minyu ngga Ayŭh . Ngara anŭ , Moses ngga Elijah ,
42009031	tatŭng darŭm bragah shorga , minyu ngga Jesus pasar munki Ayŭh re pijadi pinŭtŭn Tapa ngga pinyikabŭs-I di Jerusalem .
42009032	Peter samŭn ngara adi agi ngga ayŭh mbŭh rŭrŭ bŭŭs , pak ngara burah ka kiris bragah Jesus samŭn ngara duwŭh adi mijog ngga Ayŭh .
42009033	Atan ngara duwŭh bu so Jesus , Peter nang di Ayŭh , “ Gurū , mbŭh raru kana inŭh kieh agi digiti ! Kieh re ndai taruh bari , ndi yŭn Mai , ndi yŭn Moses , ka ndi yŭn Elijah . ” ( Sibandar-i ayŭh dŭh rada kayuh adi nang-i . )
42009034	Darŭm ayŭh babŭ minyu , abun mandŭg ka nyayung ngara ; ka murid murid jadi taru kan abun nutu ngara .
42009035	Sirŭŭn so abun anŭ nang , “ Ati inŭh Anak Ku , adi mbŭh Ku mien , dingah pinganang-I ! ”
42009036	Kan sirŭŭn anŭ muko minyu , Jesus sadi adŭ agi diginŭ . Murid murid mating nang ani ani pasar kayuh anŭ ; mating gŭh kidaan di tadŭ tadŭ daya di tipuh anŭ kayuh adi ngara ko kiris .
42009037	Andu anŭ ndi Jesus ngga taruh naan murid-I anŭ mūn sandah anŭ , ka bara daya bagŭ mandŭg bidapŭd ngga Ayŭh .
42009038	Ndi naan daya nyirais bagan so dupan bara daya bagŭ anŭ , “ Gurū ! Aku mite masi Mai , tingga anak ku , anak tambŭ ku !
42009039	Kan-i dog muak roh arap , ayŭh nyirŭgŭh nyirais buang nyisŭt ndŭg ka baba-i bibude . Roh anŭ adu adu pijera ayŭh ka abah-i bu so ayŭh !
42009040	Aku mite murid murid Mai pibu roh arap anŭ , pak ngara dŭh tungang . ”
42009041	Jesus nam , “ Angān sarah buang kurang sabah ! Ndŭg sinde meh Aku dŭh siŭn dŭh rŭŭ ngga angān ? Ndŭg sinde Aku patut bijijŭ ngga angān ? ” Jadi Ayŭh nang di daya anŭ , “ Taban anak mu kamati . ”
42009042	Darŭm anak anŭ tudu Jesus , umot anŭ pitumbang ayŭh ka tana ka nyisŭt ayŭh . Jesus mritah roh arap anŭ da bu , pibua anak anŭ , ka nggen ayŭh pari ka sama-i .
42009043	Sopŭrŭg daya mbŭh inga inga , kiris kuasa bās Tapa . Sopŭrŭg daya gibabŭ inga inga di pingandai Jesus , darŭm Ayŭh nang di bara murid-I ,
42009044	“ Dŭhnyah kambŭt kayuh adi Aku re kidaan di angān ! Anak Manusia re dog nyerah ka darŭm kuasa tangan manusia . ”
42009045	Pak bara murid dŭh mirati pinganang anŭ . Kayuh anŭ mbŭh dog sukan so ngara isa ngara dŭh mirati-i , buang ngara taŭn mbŭh taru re siken pasar-i .
42009046	Karit timbur dupan bara murid pasar asi adi bās dŭ .
42009047	Jesus puan pikir ngara , Ayŭh mbit ndi naan anak-sŭ , bada-i mijog sindŭk adŭp-I ,
42009048	ka nang di ngara , “ Asi asi adi kambat anak ati ngga adŭn Ku , kambat Aku ; ka asi asi adi kambat Aku , kambat Ayŭh adi bada Aku mandŭg . Amai sianŭ adi siabo sŭ dupan sopŭrŭg ngan inŭh adi siabo bās . ”
42009049	John minyu , nang-i , “ Gurū , kieh agi kiris daya pibu umot pakai adŭn Mai . Kieh nagah ayŭh sabab ayŭh dŭh so tibaran ta . ”
42009050	“ Dŭhnyah nagah ayŭh , sabab asi asi adi dŭh rawan angān agi ngga angān , ” Jesus nang di ayŭh samŭn di bara murid adi bŭkŭn .
42009051	Darŭm tipuh mbŭh dŭ dŭ sindŭk adi ngga Jesus re dog paad ka shorga , Ayŭh ndai pikir-I ka matak ka Jerusalem .
42009052	Ayŭh pait daya da panu diŭ so adŭp-I . Ngara matak ka mŭrŭt ndi kupo di Samaria di sidia tarun yŭn Jesus nyirŭmŭn .
42009053	Pak daya diginŭ dŭh an trima Ayŭh , sabab pimanu-I agi tatŭng nuju Jerusalem .
42009054	Kan murid-I , James ngga John kiris kayuh mun anŭ , ngara nang , “ Tuhan , bisa kieh bagan apui so shorga da mūn di pirabur ngara ? ”
42009055	Jesus bigiring ka nang ngara .
42009056	Ripas anŭ , Jesus ngga bara murid-I panu ka kupo bŭkŭn .
42009057	Darŭm ngara panu , agi ndi naan daya nang di Jesus , “ Aku an tunda Kaam ka barang yŭn Kaam di . ”
42009058	Jesus nang di ayŭh , “ Bisirŭh biyŭn rubang , manuk biyŭn sarin , pak Anak Manusia dŭh biyŭn tarun yŭn guring ka rŭŭ so kraja-I . ”
42009059	Di sianŭ ndi Ayŭh nang , “ Tunda Aku . ” Pak daya anŭ nam , “ Tuan , bada aku pari diŭ di ngubur sama ku . ”
42009060	Jesus nam , “ Tandah daya kabŭs ngubur daya adi kabŭs . Kuu di piagah agah pasar Tapa mbŭh piguru mritah . ”
42009061	Adi bŭkŭn nang , “ Aku an tunda Kaam , tuan ; pak bada aku mari di kidaan di rawang ku dawŭ-i . ”
42009062	Jesus nang di ayŭh , “ Daya adi ko na tangan-i di bajak ka ari kimat punok , dŭh-i tibirang re kinyam Pinyipritah Tapa . ”
42010001	Ripas anŭ Jesus mien ju puru-duwŭh naan ngara adi bŭkŭn ka pait ngara duwŭh duwŭh naan da panu diŭ so adŭp-I ka barang kupo samŭn tarun adi re-I ka .
42010002	Ayŭh nang di ngara , “ Buwa pingatŭm mbŭh raru bagŭ , pak daya adi ngatŭm dŭh bagŭ . Bidua ka Ayŭh adi dapu pingatŭm isa Ayŭh pait daya da di ngatŭm .
42010003	Panu meh ! Aku pait angān keya ka anak anak biri di ruang kasong kasong tarun .
42010004	Dŭhnyah taban kambut duit , bait beg , puan kah kasut ; dŭhnyah rŭŭ ka tabi daya di aran .
42010005	Kan angān mŭrŭt ramin , diŭ nang , ‘ Damai ka ramin ati . ’
42010006	Kambŭi daya adi rindu damai agi rŭŭ diginŭ , isa tabi damai ngan rŭŭ ngga ayŭh ; kambŭi dŭh , tambit pari tabi damai ngan .
42010007	Rŭŭ di ramin anŭ , man nok tadŭ kayuh adi ngara nggen di angān , amai daya adi nyiraja patut dog nggen gaji-i . Dŭhnyah mindah so ramin ndi di ka ramin ndi .
42010008	Kan angān mŭrŭt kupo ka dog kambat , man anŭ adi daya ngidang di ngan .
42010009	Pibua daya adi birandam di kupo anŭ ka nang di ngara , ‘ Dŭm dŭh tui Tapa re Mritah . ’
42010010	Pak kan angān mŭrŭt kupo ka daya dŭh kambat angān , di ka aran raya ka nang ,
42010011	‘ Dabu kupo ngan adi rakat di kaja ami kieh tapis gŭh pari ka angān . Pak ingat dŭm dŭh tui Tapa re mritah ! ’ M
42010012	Ingat meh , di Andu Bisara Tapa re masi dŭ di daya di kupo Sodom so di daya di kupo anŭ !
42010013	“ Mbŭh raru payah-i re di kuu , Chorazin ! Mbŭh raru payah gŭh di kuu , Bethsaida ! Kambŭi pingandai-nginga anŭ adi ko dog ndai darŭm angān dog ndai darŭm Tyre ngga Sodom , daya diginŭ mbŭh tui ko guru , nēn piraka guni , ka ngabu apŭk di adŭp-i , ngga kiren adŭp-i mbŭh marik pimudip-i pari ka Tapa !
42010014	Di Andu Bisara , Tapa re masi dŭ di daya di kupo Tyre ngga di daya di kupo Sidon so di angān .
42010015	Ka kuu , Capernaum ! Dŭh kah kuu ko an katuh adŭp mu ndŭg shorga ? Kuu re dog taran ka neraka ! ”
42010016	Jesus nang di bara murid-I , “ Daya adi dingah pinganang ngan dingah pinganang Ku ; daya adi tirawan angān tirawan Aku ; daya adi tirawan Aku tirawan Ayŭh adi bada Aku mandŭg . ”
42010017	Ngara adi ju puru-duwŭh naan pari ngga gaŭn . “ Tuhan , ” ngara nang , “ ndŭg ka bara umot nundok gŭh di kieh kan kieh mritah ngara da bu ngga adŭn Mai ! ”
42010018	Jesus nam ngara , “ Aku kiris Shetan rabu mun kijat so rangit .
42010019	Dingah nŭh ! Aku mbŭh nggen di angān kuasa , isa angān tungang panu tunduh jippŭh ka rikara , ka ngarah sopŭrŭg kuasa Pinganyu , ka mating ani ani re bisa bada angān kinaman .
42010020	Dŭhnyah gaŭn sabab roh arap nundok di angān , pak gaŭn sabab dŭn ngan mbŭh dog nuris di shorga . ”
42010021	Di tika anŭ Jesus gaŭn amai brisi ngga Roh Kudus , ka nang , “ Sama , adi nguasa rangit ngga ong ! Aku nggen trima kaseh di Kaam sabab Kaam mbŭh kiren di ngara adi dŭh pitar pandai kayuh adi Kaam sukan so ngara adi bijak ka pitar pandai . Sawŭ , Sama , simŭnŭ inŭh ayŭh patut jadi nanyam ka adi munos di asŭng Mai . ”
42010022	“ Sama Ku mbŭh nggen di Aku sopŭrŭg kayuh . Mating daya puan asi Anak adŭ-i Sama , ka mating daya puan asi Sama adŭ-i Anak samŭn ngara adi yŭn Anak ko kidaan pasar Ayŭh . ”
42010023	Ka Jesus bigiring nura murid murid-I ka nang di ngara sadi adŭ , “ Mbŭh raru binasip angān tungang kiris kayuh adi angān kiris !
42010024	Aku kidaan di angān mbŭh bagŭ nabi ka raja raja raan kiris kayuh adi angān kiris , pak ngara dŭh tungang , ka raan dingah kayuh adi angān dingah , pak dŭh dingah . ”
42010025	Ndi naan gurū Ukum-adat Jahudi mandŭg ka suba an kudog Jesus . “ Gurū , ” ayŭh nang , “ Ani patut aku ndai ngga dapŭd udip adi sawŭ adi tan adu adu ? ”
42010026	Jesus nam ayŭh , “ Ani dog nuris darŭm Surat-kudus ? Ani pinyidapŭd mu ? ”
42010027	Daya anŭ nam , “ ‘ Rindu Tuhan adi Tapa mu ngga siabo abo atin mu , ngga siabo abo simangi mu , ngga siabo abo asŭng mu , ka ngga siabo abo pikir mu ’ ; ka ‘ Rindu dingan mu nimun kuu rindu adŭp mu . ’ ”
42010028	“ Pinyinam mu anŭ batur , ” Jesus nam ; “ ka ndai meh simŭnŭ ka kuu re dapŭd udip adi sawŭ adi tan adu adu . ”
42010029	Pak gurū Ukum-adat Jahudi anŭ raan nyibandar adŭp-i , ayŭh siken , “ Asi dingan ku ? ”
42010030	Jesus nam , “ Agi ndi naan daya matak so Jerusalem ka Jericho ; ayŭh dog nyerang pirupak , adi sirapas sopŭrŭg kayuh-i , mukong ayŭh , ka tingge ayŭh sitangah kabŭs .
42010031	Agi ndi naan imam panu kadŭg aran anŭ ; pak kan-i kiris ayŭh , ayŭh radus panu so parad mandi .
42010032	Simŭnŭ gŭh ndi naan daya Levi kan ayŭh mandŭg ka yŭn anŭ , ayŭh kiris pak radus panu so parad mandi .
42010033	Pak ndi naan daya Samaria , adi panu kadŭg aran anŭ , dapŭd ayŭh ; ka kan-i kiris ayŭh , ayŭh masi .
42010034	Ayŭh di tudu ayŭh , susen inyo ngga wain di tawan-i ka marut-i . Komŭnŭ ayŭh na ayŭh di tunduh dāng adŭp-i ka taban ayŭh ka ramin nupang , di yŭn-i sita ayŭh .
42010035	Andu anŭ ndi ayŭh taban duwŭh kiping duit pirak ka nggen-i di sianŭ adi dapu ramin nupang anŭ . ‘ Nakit sita daya ati , ’ ayŭh nang , ‘ ka kambŭi duit ati dŭh sadang , aku re bayar kuu dinge kan aku pari kadŭg aran ati . ’ ”
42010036	Jesus nang , “ Aki so ngara taruh anŭ , di pikir mu , mbŭh jadi dingan sianŭ adi dog nyerang pirupak ? ”
42010037	Gurū Ukum-adat Jahudi anŭ nam , “ Sianŭ adi ndai kana di ayŭh . ” Ka Jesus nang , “ Panu kuu ka ndai simŭnŭ gŭh . ”
42010038	Ripas anŭ Jesus ngga bara murid-I pijuu pimanu ngara , ka mandŭg ka ndi kupo di yŭn ndi naan dayung dŭn Martha kambat Ayŭh ka ramin-i .
42010039	Martha biyŭn jurud dayung dŭn Mary . Mary guru sindŭk kaja Jesus , dingah ajar-I .
42010040	Martha mbŭh raru sirŭbŭt ngga kraja-i , jadi ayŭh tudu Jesus ka nang , “ Tuhan , piduri Mai kah dŭh urah sude ku ; ayŭh tingge aku ndai sopŭrŭg kayuh sadi adŭp ku ? Turung bada ayŭh kamati turung aku ! ”
42010041	Tuhan nam ayŭh , “ Martha , Martha ! Kuu susah ka bipito di bagŭ masam kayuh .
42010042	Ndi adŭ kayuh adi tatu biguna . Mary mbŭh mien kayuh adi batur , ka-i dŭh re dog tambit so ayŭh . ”
42011001	Agi ndi sidah , Jesus simayang di ndi yŭn . Kan-I muko simayang , ndi so bara murid-I nang di Ayŭh , “ Tuhan , ngajar kieh bidua , nimun John ngajar jangi murid . ”
42011002	Jesus nang di ngara , “ Kan angān bidua , nang sakati : ‘ Sama : Isa-i adŭn kudus Mai dog kibās . Kaam inŭh adi raja ami . Isa-i Kaam mritah di ong .
42011003	Nggen di kieh barang andu pinguman ami .
42011004	Apun dosa ami , nimun kieh apun sarah daya di kieh . Ka dŭhnyah tandah kieh ramah darŭm pinyabah di tika kieh dog pisuba . ’ ”
42011005	Ka Jesus nang di bara murid-I , “ Nyamtadar-i ndi so angān di ka ramin dingan ngan arong sitŭrŭp ngarŭm ka nang di ayŭh , ‘ O dingan , aku an nginjam taruh baru ruti .
42011006	Dingan ku darŭm pimanu-i agi bauh mandŭg ka ramin ku , ka aku meh dŭh biyŭn pinguman yŭn-i ! ’
42011007	Ka nyamtadar-i dingan ngan nam so darŭm ramin , ‘ Dŭhnyah mito aku ! Tiban muko dog ngusi , ka aku ngga bara anak ku mbŭh di ambok . Dŭh aku bisa makat ka nggen kayuh di kuu . ’
42011008	Ani meh ? Aku kidaan di angān , sunggu dŭh an makat bait kani ayŭh di nggen ruti di kuu adi dingan-i , ayŭh babŭ gŭh re makat ka nggen di kuu sikiang pinyiraan mu sabab kuu dŭh mangŭh darah mite .
42011009	“ Ngapŭi Aku nang : Mite , ka angān re kambat ; jiroh , ka angān re dapŭd ; gutog , ka tiban re tikuka yŭn ngan .
42011010	Amai barang naan adi mite re kambat , ka ayŭh adi jiroh re dapŭd , ka tiban re tikuka yŭn tadŭ daya adi gutog .
42011011	An kah angān adi sama nggen di anak ngan jippŭh kan-i mite iken ?
42011012	Puan kah angān nggen rikara kan-i mite turoh ?
42011013	Sunggu angān arap , angān puan adŭp ngan nggen kayuh kana di anak ngan . Dŭh kah meh Sama ngan adi di shorga rabis an nggen Roh Kudus di ngara adi mite so Ayŭh ! ”
42011014	Jesus pibu umot so daya adi bawa . Kan umot mbŭh ruah , daya anŭ piguru minyu . Bara daya bagŭ mbŭh inga inga ,
42011015	pak kada daya nang , “ Beelzebul , adi pingubak umot , inŭh adi nggen di Ayŭh kuasa ngga pibu umot . ”
42011016	Adi bŭkŭn , an kudog Jesus di pinganang-I , mite Ayŭh ndai pingandai-nginga ngga kiren sawŭ kah dŭh Ayŭh mandŭg so Tapa .
42011017	Pak Jesus puan pikir ngara , ka nang di ngara , “ Rais adi bikaii ka nimbur bagŭ tibaran adi birawan dupan adŭp-i dŭh re tan tui . Ka rawang adi bikaii dupan adŭp-i re pape .
42011018	Jadi kambŭi pritah Shetan biyŭn bara tibaran adi birawan dupan adŭp-i , simuki meh ayŭh re tan tui ? Angān nang Aku pibu umot sabab Beelzebul nggen di Aku kuasa ngga ndai simŭnŭ .
42011019	Kambŭi Aku sawŭ pibu umot ngga kuasa Beelzebul , simuki meh garang bara pinunda ngan pibu umot ? Bara pinunda adŭp ngan mbŭh kiren angān sarah !
42011020	Sibandar-i , Aku pibu umot ngga kuasa Tapa , ka ati mbŭh kiren di angān nang Tapa mbŭh piguru mritah .
42011021	“ Kan daya bake , sidia ngga sopŭrŭg sinyata-i , jaga ramin-i , sopŭrŭg buat rata-i agi pagŭng .
42011022	Pak kan daya adi rabis bake nyerang ka ngarah ayŭh , sopŭrŭg sinyata adi yŭn-i bisangan daya anŭ taban ngga bu . Ka buat rata-i daya anŭ tambit ka kutung dupan adŭp-i .
42011023	“ Ayŭh adi dŭh ngga Aku taŭn-i rawan Aku ; ayŭh adi dŭh turung Aku nguruk taŭn-i ngare .
42011024	“ Kan roh arap ruah so daya , ayŭh bigandon di ndi abong tarun badŭh jiroh tarun yŭn rŭŭ . Kan-i dŭh dapŭd , ayŭh nang di adŭp-i , ‘ Aku re pari ka ramin ku . ’
42011025	Jadi ayŭh pari ka dapŭd ramin-i bisig buang mbŭh dog ngamas .
42011026	Komŭnŭ ayŭh ruah ka taban ju naan roh adi bŭkŭn adi rabis arap so adŭp-i , ka ngara mŭrŭt ka rŭŭ diginŭ . Sikasŭn-i , pimudip daya anŭ mbŭh jadi rabis arap so adi sibungas-i . ”
42011027	Kan Jesus ko nang sakanŭ , ndi naan dayung nyirais so dupan bara daya bagŭ , ka nang di Ayŭh , “ Bituah inŭh dayung adi ruwan ka mira Kaam ! ”
42011028	Pak Jesus nam , “ Rabis bituah inŭh ngara adi dingah pinganang Tapa ka tunda-i ! ”
42011029	Darŭm bara daya bagŭ tikuruk maning Jesus , Ayŭh pijuu minyu nang-I , “ Mbŭh raru arap-i daya jaman ati ! Ngara mite pingandai-nginga , pak mating re dog nggen adŭ-i pingandai-nginga Jonah .
42011030	Nimun nabi Jonah mbŭh jadi tandā di daya Nineveh , simŭnŭ gŭh Anak Manusia re jadi tandā di daya jaman ati .
42011031	Di Andu Bisara Rani so Sheba re makat ka nyarah daya jaman ati , sabab ayŭh mbŭh mandŭg jeh so rais adŭp-i adi jo , an dingah ajar adi puno ngga pinyibijak so Raja Solomon . Ka digiti agi , Aku kidaan di angān , adi rabis bās so Raja Solomon .
42011032	Di Andu Bisara daya so Nineveh re makat ka nyarah angān , sabab ngara mbŭh marik pimudip ngara pari ka Tapa kan ngara dingah Jonah ngajar ; ka puan meh , digiti agi adi rabis bās so Jonah ! ”
42011033	“ Mating daya tung prita ka sukan-i , puan kah na-i di ribo sambong , pak na-i di tunduh rika prita , isa daya kiris jawa-i darŭm ngara mŭrŭt .
42011034	Batŭh ngan mbŭh keya ka prita yŭn pŭrŭng . Kan batŭh ngan kana , ndi pŭrŭng ganan ngan mbŭh puno ngga jawa ; pak kan batŭh ngan arap , ndi pŭrŭng ganan ngan mbŭh darŭm karŭm .
42011035	Nakit jaga meh , isa jawa darŭm angān dŭh jadi karŭm .
42011036	Kambŭi ndi pŭrŭng ganan ngan agi puno ngga jawa , mating supek karŭm dieh , ayŭh taŭn re abo jawa , nimun prita nyekar angān ngga jawa-i . ”
42011037	Kan Jesus muko minyu , ndi naan daya Pharisee mite Ayŭh bisamah ngga adŭp-i . Jesus di mŭrŭt ka guru man .
42011038	Daya Pharisee anŭ gŭgŭh kan-i kiris Jesus dŭh mbe diŭ so man .
42011039	Ka Tuhan nang di ayŭh , “ Angān daya Pharisee , pibisig sapa saker ka pinggen , pak di darŭm angān mbŭh puno ngga pinyiganas ngga arap .
42011040	Budo ! Dŭh kah Tapa adi ndai tura ka sapa ndai gŭh tura ka darŭm ?
42011041	Pak nggen di daya sirata kayuh anŭ adi darŭm saker ka pinggen ngan , ka angān ngga sopŭrŭg adi angān dapu re jadi bisig .
42011042	“ Mbŭh payah inŭh angān daya Pharisee ! Angān jugan ka Tapa ndi utung darŭm simŭng so rapah rapah , mun silaseh , adar manis , jintan ka rapah rapah adi bŭkŭn , pak angān dŭh rada pinyitŭnggŭn ngga pinyirindu yŭn Tapa . Kayuh anŭ angān patut ndai , buang dŭh kambŭt adi bŭkŭn .
42011043	“ Mbŭh payah inŭh angān daya Pharisee ! Angān suka baku adi tura ka jawin di ramin simayang-Jahudi ka suka dog tabi di arong passar .
42011044	Mbŭh payah inŭh angān ! Angān mbŭh keya ka kubur adi dŭh dog nandā adi dŭh daya rada kan daya panu di tunduh-i . ”
42011045	Ndi naan so ngara adi gurū Ukum-adat Jahudi nang di Ayŭh , “ Gurū , darŭm Kaam minyu sakanŭ Kaam mbŭh pimangŭh gŭh kieh ! ”
42011046	Jesus nam , “ Mbŭh payah inŭh angān , bara gurū Ukum-adat Jahudi ! Angān bada daya kabis pinyirabis adi raru bat , pak adŭp ngan ndi trinju dŭh gŭh angān an pakai ngga turung daya kabis pinyirabis anŭ .
42011047	Mbŭh payah inŭh angān ! Angān ndai kubur kubur adi kana yŭn bara nabi adi tayung-babuk ngan ko siŭ .
42011048	Adŭp ngan meh , garang , ngaku adŭp ngan nyibandar pingandai tayung-babuk ngan ; ngara siŭ bara nabi , ka angān ndai kubur-i .
42011049	Sabab anŭ meh Pinyibijak Tapa nang , ‘ Aku re pait nabi ngga pinyisung ka ngara . Ngara re siŭ kada so ngara ka kisiis adi bŭkŭn . ’
42011050	Jadi daya di jaman ati re dog ukum amai tanggong deya sopŭrŭg nabi adi dog siŭ so sibungas ong jadi ,
42011051	so deya Abel ndŭg deya Zechariah , adi dog siŭ di asah mija-sambah ngga Yŭn Kudus . Sawŭ , Aku kidaan di angān , daya di jaman ati re dog ukum sitagar pinyikabŭs sopŭrŭg ngara anŭ !
42011052	“ Mbŭh payah inŭh angān bara gurū Ukum-adat Jahudi ! Angān mbŭh nyikŭn kusi adi ngga kuka tiban ramin pinyipuan pasar Tapa ; adŭp ngan dŭh an mŭrŭt , pak kijaman daya bŭkŭn adi an mŭrŭt ! ”
42011053	Kan Jesus bu so nŭ , bara gurū Ukum-adat Jahudi ka bara daya Pharisee piguru ngamun Ayŭh . Ngara siken Ayŭh pasar barang masam kayuh ,
42011054	ngga kudog Ayŭh . Ka ngga situngang tungang ngara jiroh sarah Jesus darŭm-I minyu .
42012001	Darŭm biribu ribu bara daya mbŭh tikuruk , ndŭg ka agi adi digang kaja dingan-i , Jesus diŭ kidaan di bara murid-I , “ Jaga adŭp ngan so ragi daya Pharisee , anŭ inŭh pingandai kadong ngara .
42012002	Tadŭ tadŭ kayuh adi dog nutu re dog kiren , ka sopŭrŭg rusia re dog puan .
42012003	Ngapŭi meh , ani ani adi angān nang singarŭm re dog dingah darŭm jawa sandu , ka ani ani adi angān sigayas di kajit dingan ngan darŭm birit re dog piranggah so tibung ramin . ”
42012004	“ Aku kidaan di angān , bara dingan Ku , dŭhnyah taru daya adi siŭ pŭrŭng , pak ripas anŭ dŭh-i biyŭn kuasa re ndai rabis so anŭ .
42012005	Aku kidaan di angān asi adi angān patut taru : Taru meh Tapa , Ayŭh , ripas-I ko siŭ , biyŭn kuasa taran daya ka darŭm apui neraka . Sawŭ , Aku nang di angān , Ayŭh inŭh adi angān patut taru !
42012006	“ Dŭh kah rimŭh manuk piit dog jua ngga rega duwŭh sen ? Pak ndi so ngara dŭh gŭh Tapa kambŭt .
42012007	Ndŭg ka sirah ubok di ubak ngan mbŭh gŭh dog niap . Ngapŭi dŭhnyah taru , amai angān agi brega dŭ so manuk piit !
42012008	“ Ingat nŭh , asi asi adi ngaku adŭp-i murid Ku di sirung jawin daya bagŭ , Anak Manusia gŭh re ngaku ayŭh di sirung jawin bara malaikat Tapa .
42012009	Pak asi asi adi tirawan Aku di sirung jawin daya bagŭ , Anak Manusia re tirawan gŭh ayŭh di sirung jawin bara malaikat Tapa .
42012010	“ Asi asi daya adi minyu rawan Anak Manusia bisa dog apun ; pak asi asi adi ngujat rawan Roh Kudus dŭh dapŭd dog apun .
42012011	“ Kan angān dog dawa di ramin simayang-Jahudi , puan kah di sirung jawin gabenor puan kah di sirung jawin ngara adi bikuasa , dŭhnyah susah pasar simuki angān re nam puan kah ani re ngan nang .
42012012	Amai Roh Kudus re ngajar angān di tika anŭ kayuh adi patut angān nang . ”
42012013	Ndi naan daya di uruk bara daya bagŭ nang di Jesus , “ Gurū , kidaan di jurud ku da kutung buat-rata adi sama ami mbŭh tingge di kieh . ”
42012014	Jesus nam ayŭh , “ Dingan , asi nggen kuasa di Aku da jadi akim puan kah tukang kutung buat-rata yŭn angān duwŭh ? ”
42012015	Ka-I pijuu nang di sopŭrŭg ngara , “ Jaga meh ka kingat adŭp ngan so barang masam pinyiripong ; sabab udip ngan adi sawŭ dŭh-i so ka buat-rata adi angān biyŭn , kaya bait kani angān . ”
42012016	Komŭnŭ Jesus nang upama ati di ngara : “ Agi ndi naan daya kaya adi biyŭn tana adi pijadi bagŭ buwa .
42012017	Ayŭh piguru bipikir nang darŭm asŭng-i , ‘ Aku dŭh biyŭn tarun yŭn nyikŭn buwa . Ani meh patut ku ndai ?
42012018	Ati inŭh kayuh re ku ndai , ’ ayŭh nang di adŭp-i ; ‘ Aku re natas sigara panggau ku ka pijog adi rabis bās , di yŭn ku bisa nyikŭn gandom samŭn sopŭrŭg buat-rata ku .
42012019	Ripas anŭ aku re nang di adŭp ku , kuu bituah ! Kuu mbŭh biyŭn sopŭrŭg kayuh kana sadang yŭn guna adŭp mu bisawa sawa . Dŭh tia susah , pak man , nok , ka pirami adŭp mu ! ’
42012020	Pak Tapa nang di ayŭh , ‘ Kuu budo ! Ngarŭm ati simangi mu re tingge kuu ; ka asi meh re dapu kayuh kayuh anŭ adi kuu ko nyikŭn yŭn adŭp mu ? ’ ”
42012021	Ngga kubo dundan-I , Jesus nang , “ Simŭnŭ inŭh kayuh di daya adi nugung buat-rata yŭn adŭp-i , pak dŭh-i kaya di batŭh Tapa . ”
42012022	Jadi Jesus nang di bara murid-I , “ Ngapŭi Aku nang di angān , dŭhnyah gapang jeja ka pinguman adi ngga angān udip puan kah piraka adi angān biguna yŭn pŭrŭng ngan .
42012023	Udip inŭh adi rabis biguna so pinguman , ka pŭrŭng rabis biguna so piraka .
42012024	Tingga manuk kak : dŭh ngara nyipurun , bait ngatŭm ; ngara dŭh biyŭn birit pinyirikŭn , bait panggau ; Tapa sita ngara ! Angān agi rabis brega dŭ so sigara manuk !
42012025	Tungang kah angān nambah umbur ngan da ambu , biar-i ambu nisit , so ka atin ngingen ?
42012026	Kambŭi angān dŭh gŭh tungang ngatur kayuh adi siit , mani sah gapang pasar kayuh adi bŭkŭn ?
42012027	Bah kira munki bunga tarun udip : ngara dŭh nyiraja bait ndai piraka yŭn adŭp-i . Pak Aku kidaan di angān , adŭp Raja Solomon ngga sopŭrŭg pinyikaya-i dŭh gŭh biyŭn piraka adi brimun ramus-i ngga ndi so dudu bunga anŭ .
42012028	Adŭp Tapa inŭh adi sita kupai tarun adi agi digiti andu ati , ka mating sipagi , dog badang di apui . Dŭh kah Ayŭh rabis dŭ an sita angān ? Pinyabah ngan raru kurang !
42012029	“ Dŭhnyah meh nyusah adŭp ngan , marar bipikir pasar kayuh adi re ngan man puan kah kayuh adi re ngan nok .
42012030	( Amai daya adi dŭh puan Tapa inŭh marar bipikir di kayuh adi mun anŭ . ) Sama ngan puan angān biguna di sopŭrŭg kayuh anŭ .
42012031	Ngapŭi meh mbit bat di Pinyipritah Tapa , ka Ayŭh re nggen di angān sopŭrŭg kayuh anŭ .
42012032	“ Dŭhnyah taru , angān tibaran adi siit , amai Sama ngan ngga munos asŭng-I mbŭh nyibandar angān kinyam Pinyipritah-I .
42012033	Jua sopŭrŭg kayuh adi angān biyŭn ka nggen duit anŭ di daya sirata . Ndai yŭn adŭp ngan kambut duit adi dŭh bisa rusak , ka nyikŭn buat-rata ngan di shorga . Diginŭ rata ngan dŭh bisa kurang , amai pinaku dŭh dapŭd nyindŭk-i ka gŭgŭt dŭh dapŭd pirusak-i .
42012034	Amai atin ngan taŭn siraru re agi di yŭn buat-rata ngan .
42012035	“ An ari sidia adŭp ngan yŭn tadŭ masam kayuh . Angān dŭh siŭn dŭh an sukup sidia ngga prita adi dog tung .
42012036	Bada adŭp ngan mun bara daya-gaji adi kajŭn tuan-i mari so gawai sawan . Kan tuan mandŭg ka gutog tiban , ngara re kuka tiban yŭn-i ngga sirikas-i .
42012037	Ruai nang utung-i bara daya-gaji anŭ kan tuan ngara dapŭd ngara bijaga buang sidia di jam ayŭh maad ! Aku kidaan di angān , ayŭh re kadi jipo tabar-i , bada ngara guru , ka rasu ngidang ngara .
42012038	Ruai nang utung-i ngara kambŭi tuan dapŭd ngara sidia , sunggu bait kani ayŭh mandŭg sitŭrŭp ngarŭm puan kah rabis rambat !
42012039	Ka angān tatu puan kambŭi daya adi dapu ramin puan jam adi ngga pinaku mandŭg , ayŭh dŭh re tandah pinaku mŭrŭt ramin-i .
42012040	Simŭnŭ gŭh angān , dŭh siŭn dŭh an sidia , sabab Anak Manusia re mandŭg di jam adi angān dŭh puan Ayŭh mandŭg . ”
42012041	Peter nang , “ Tuhan , Kaam minyu upama ati yŭn ami kah yŭn sopŭrŭg daya ? ”
42012042	Ka Tuhan nam , nang-I “ Asi meh garang daya-gaji adi tŭtŭd ka adi bijak ? Ayŭh inŭh sianŭ adi tuan-i re tijuan da jaga abin ramin-i ka tukang nggen man di daya daya-gaji adi bŭkŭn di jam adi patut .
42012043	Ruai nang bituah-i daya-gaji anŭ kan tuan-i dapŭd ayŭh ndai simŭnŭ di jam-i mari !
42012044	Sawŭ , Aku kidaan di angān , tuan anŭ re tijuan daya-gaji anŭ da jaga buat rata-i .
42012045	Pak kambŭi daya-gaji anŭ nang darŭm asŭng-i , ‘ Gibayuh inŭh tuan ku mari , ’ ka piguru mukong daya daya-gaji adi bŭkŭn , dari dayung , ka man nok ndŭg ka mabuk ;
42012046	komŭnŭ tuan anŭ mari di andu ka di jam daya-gaji anŭ dŭh puan ayŭh mandŭg . Tuan anŭ re nŭtŭb ayŭh , ka bada ayŭh kinyam nasip daya adi dŭh an dingah pinganang Tapa .
42012047	“ Daya-gaji adi puan kayuh adi raan tuan-i ayŭh ndai , pak dŭh sidia an ndai-i , re bana dog madŭs .
42012048	Pak daya-gaji adi dŭh puan kayuh adi tuan-i raan , ka ndai anŭ adi bada ayŭh patut dog madŭs , re dŭh bana dog madŭs . Bagŭ re dog mite so daya adi dog nggen bagŭ ; rabis bagŭ re dog mite so daya adi dog nggen rabis bagŭ .
42012049	“ Aku mbŭh mandŭg an taran apui di ong ; taŭn-i kana raru kambŭi-i mbŭh sakŭt !
42012050	Agi jaku baptisa adi re Ku kambat , ka mbŭh raru susah inŭh Aku siragi-i bayuh ripas !
42012051	Angān pikir Aku mandŭg taban damai ka ong ? Dŭh , dŭh-i damai , pak di nyibarai daya kidŭ-i .
42012052	So madin rawang adi biyŭn rimŭh naan daya re pape , taruh rawan duwŭh , ka duwŭh rawan taruh .
42012053	Sama re rawan anak dari , ka anak dari rawan sama ; sindŭ re rawan anak dayung , ka anak dayung rawan sindŭ . Dinŭh re rawan iban-dayung , ka iban-dayung rawan dinŭh . ”
42012054	Jesus nang gŭh di bara daya , “ Kan angān kiris abun makat so barat , angān rasu nang andu re ujen , ka-i sawŭ ujen .
42012055	Ka kan angān kinyam sabak poh so siratan , angān nang andu re paras , ka-i sawŭ paras .
42012056	Angān pingadong ! Angān pandai tingga tana ngga rangit ka ninjau re ujen kah dŭh andu ; mani meh angān dŭh puan rati kayuh adi aŭn jadi madin ?
42012057	“ Mani meh adŭp ngan dŭh ndai pikir ngan pasar kayuh adi sawŭ ?
42012058	Kambŭi daya dawa angān ka taban angān ka yŭn bisara , suba ngga situngang ngan bisatur ka bidamai ngga ayŭh sibayuh angān ndŭg yŭn bisara . Kambŭi angān dŭh ndai simŭnŭ , ayŭh re taban angān ka akim , adi re nggen angān ka daya adi tukang jaga ramin jer , ka angān meh re mŭrŭt jer .
42012059	Aku kidaan di angān , angān re rŭŭ diginŭ ndŭg ka angān mbŭh kubo bayar ukum ngan . ”
42013001	Di tika anŭ agi kada daya diginŭ adi kidaan di Jesus pasar bara daya Galilee adi Pilate ko siŭ darŭm ngara jugan sadis ka Tapa .
42013002	Jesus nam ngara , “ Sabab bara daya Galilee anŭ dog siŭ mun anŭ , angān pikir rati-i ngara mbŭh bidosa dŭ so bara daya Galilee adi bŭkŭn kah ?
42013003	Manŭn dŭh ! Aku kidaan di angān , kambŭi angān dŭh marik pimudip ngan pari ka Tapa , sopŭrŭg ngan re kabŭs mun ngara .
42013004	Ka ngara adi simŭng-mai naan di Siloam boh , adi kabŭs dog nyatŭk tawā ? Angān pikir rati-i ngara mbŭh bidosa dŭ so daya bŭkŭn adi rŭŭ di Jerusalem ?
42013005	Manŭn dŭh ! Ka Aku kidaan di angān , kambŭi angān dŭh marik pimudip ngan pari ka Tapa , sopŭrŭg ngan re kabŭs mun ngara anŭ gŭh . ”
42013006	Ka-I nyidundan upama ati di ngara : “ Agi ndi naan daya biyŭn tŭngŭn ara di teya anggor-i . Ayŭh di jiroh buwa ara dieh pak mating dapŭd-i .
42013007	Jadi ayŭh nang di tukang teya-i , ‘ Tingga , mbŭh taruh sawa aku ari mandŭg kamati di jiroh buwa di tŭngŭn ara ati , ka mating dapŭd ku . Tabŭng-i ! Re ngga mani saat tana adŭ ? ’
42013008	Pak tukang-teya nam , ‘ Tuan , Tandah adŭ ndŭg ndi sawa dinge . Aku re nyakor maning tŭngŭn-i ka na tamŭh dieh .
42013009	Jadi kambŭi-i buān sawa bauh , kana ; kambŭi dŭh , kaam bisa tabŭng-i . ’ ”
42013010	Di ndi andu Sabbath Jesus ngajar di ramin simayang-Jahudi .
42013011	Agi diginŭ ndi naan dayung adi dog roh arap adi bada ayŭh mudar sitian simŭng-mai sawa ; ayŭh bana mudug ka mbŭh dŭh adŭ tungang nŭnggŭn adŭp-i .
42013012	Kan Jesus kiris ayŭh , Jesus bagan ayŭh ka nang di ayŭh , “ Dayung , kuu mbŭh bua so udar mu ! ”
42013013	Ayŭh na tangan-I di tunduh dayung anŭ , ka nganŭ gŭh ayŭh mijog tŭnggŭn , ka rasu muji Tapa .
42013014	Pingubak ramin simayang-Jahudi tuas amai Jesus pibua daya di andu Sabbath . Ayŭh nang di bara daya , “ Nŭm andu taŭn agi ngga ata patut nyiraja . Mandŭg di tipuh anŭ kambŭi an dog pibua , pak dŭhnyah di andu Sabbath ! ”
42013015	Tuhan nam ayŭh , “ Kuu pingadong ! Di andu Sabbath , adŭp ngan siraru piruah sapi puan kah kaldi so buwang ka taban-i da di nok piin .
42013016	Ka siati adi sesang Abraham adi Shetan mbŭh muak sitian simŭng-mai sawa ; dŭh kah ayŭh patut dog pirupas di andu Sabbath ? ”
42013017	Pinyinam-I mbŭh bada bara pinganyu-I mangŭh , pak bara daya bŭkŭn mbŭh gaŭn amai sopŭrŭg pingandai bās-I .
42013018	Jesus siken , “ Munki gaya kayuh kan Tapa mritah ? Ani bisa Ku ngga awing-i ?
42013019	Ayŭh agi simuti . Ndi naan daya mbit ruwang sabi ka purun-i di teya . Ayŭh timbu jadi tŭngŭn kayuh , ka manuk ndai sarin di daan-i . ”
42013020	Jesus pari siken , “ Ani bisa Ku ngga awing gaya kayuh kan Tapa mritah ? P
42013021	Ayŭh agi simuti . Ndi naan dayung tambit kada ragi ka kunyu-i ngga pat puru lita tibaduk ndŭg ka kambang . ”
42013022	Darŭm Jesus panu tambus kupo kupo ka anak anak kupo , nuju Jerusalem , Ayŭh ngajar daya .
42013023	Agi daya siken Ayŭh , “ Tuan , nisŭ kah daya adi re dog nyiramat ? ” Jesus nam ngara ,
42013024	“ Ngga situngang tungang ngan suba mŭrŭt so tiban adi siit ; sabab bagŭ daya taŭn re suba mŭrŭt so dieh pak dŭh tungang .
42013025	Tuan ramin re makat ka tŭŭp tiban ; ka kan angān mijog di sapa ka gutog-i buang nang , ‘ Kuka tiban yŭn ami , tuan ! ’ ayŭh re nam angān , ‘ Aku dŭh puan so ki angān mandŭg ! ’
42013026	Nganŭ angān re nam , ‘ Kieh ko man nok ngga kaam ; kaam ko ngajar di kupo ami ! ’
42013027	Pak ayŭh re nang dinge , ‘ Aku dŭh puan so ki angān mandŭg . Bu so aku , sopŭrŭg ngan daya adi ginaka ! ’
42013028	Di tika kuu kiris Abraham , Isaac , ka Jacob , samŭn bara nabi darŭm Ong Bauh Tapa , kuu re sien buang sangsara sabab adŭp mu mbŭh dog taran ka sapa !
42013029	Daya re mandŭg so timor ngga barat , so utara ngga so siratan , ka guru sua bigawai darŭm Ong Bauh Tapa .
42013030	Nganŭ ngara adi sikasŭn madin re jadi diŭ , ka ngara adi diŭ madin re jadi sikasŭn . ”
42013031	Di tika anŭ gŭh agi kada daya Pharisee tudu Jesus ka nang di Ayŭh , “ Kaam dŭh siŭn dŭh bu so ti , di ka tarun bŭkŭn , amai Herod an siŭ Kaam . ”
42013032	Jesus nam ngara , “ Panu kidaan di bisirŭh anŭ : ‘ Aku pibu umot ka pibua daya andu ati ngga andu sipagi , ka andu adi taruh Aku re ngamas kraja Ku . ’
42013033	Pak Aku dŭh siŭn dŭh pijuu pimanu Ku andu ati , sipagi ka girundi ; dŭh inŭh patut nabi dog siŭ di tarun bŭkŭn adŭ-i di Jerusalem .
42013034	“ Jerusalem , Jerusalem ! Kuu siŭ bara nabi , ka manjan ngga batuh bara pinyisung adi Tapa pait ka kuu ! Mbŭh pikudu kari Aku raan dakŭp sopŭrŭg daya mu , nimun sindŭ siok nguruk anak-i di ribo urad-i , pak kuu abah !
42013035	Ramin Tuhan ngan re dog tagan . Ka puan meh , angān dŭh re kiris Aku dinge ndŭg ka andu adi ngga angān nang , ‘ Biberkat inŭh Ayŭh adi mandŭg ngga adŭn Tuhan . ’ ”
42014001	Di ndi andu Sabbath Jesus di man di ramin ndi naan daya Pharisee adi traŭn darŭm pangkat ; ka bara daya nakit nyibatŭh Ayŭh .
42014002	Ndi naan daya adi bakak kaja tangan-i mandŭg tudu Jesus .
42014003	Jesus siken bara gurū Ukum-adat Jahudi samŭn bara daya Pharisee , “ Agi kah mating Ukum-adat ta bada ata pibua daya di andu Sabbath ? ”
42014004	Ngara dŭh nang ani ani . Jesus bagan daya anŭ , pibua ayŭh ka bada ayŭh bu .
42014005	Komŭnŭ Ayŭh nang di ngara , “ Kambŭi ndi so angān biyŭn anak , puan kah sapi adi rabu ka darŭm rubang prigi di andu Sabbath , dŭh kah angān jam anŭ gŭh di andu Sabbath tambit-i so rubang prigi anŭ ? ”
42014006	Ngara dŭh tungang nam Ayŭh di kayuh anŭ .
42014007	Jesus kiris kada pingabang mien tarun yŭn guru adi kana dŭ , ka-I nyidundan upama ati di sopŭrŭg ngara :
42014008	“ Kan daya bagan angān ka gawai sawan , dŭhnyah guru di yŭn adi kana dŭ . Kadŭ te agi daya adi rabis bās so angān mbŭh dog bagan ,
42014009	ka ayŭh adi mbŭh bagan so-duwŭh ngan re mandŭg ka nang di angān , ‘ Bada ayŭh guru digiti . ’ Ka angān darŭm mangŭh re di guru di yŭn adi rapat dŭ .
42014010	Ngapŭi kan angān dog bagan , di guru di yŭn adi rapat dŭ , isa kan ayŭh adi bagan angān mandŭg , ka nang di angān , ‘ Maad kamati , guru di sambu . ’ Nganŭ angān dapŭd puji di sirung jawin sopŭrŭg bara pingabang .
42014011	Amai barang naan daya adi kibās adŭp-i re dog pirapat , ka barang naan daya adi pirapat adŭp-i re dog kibās . ”
42014012	Komŭnŭ Jesus nang di sianŭ adi bagan adŭp-I , “ Kan kuu ndai biruman kumbeng puan kah biruman singumi andu , dŭhnyah bagan dingan mu , puan kah jurud mu , puan kah madis mu , puan kah rasū mu adi kaya , amai ngara re bagan kuu dinge , ka kuu meh dog rapas ngara .
42014013	Pak kan kuu ndai gawai , bagan daya adi sirata , adi kipang , adi bajang , ka adi karak ;
42014014	ka kuu re dog nyiberkat , sabab ngara dŭh tungang rapas kuu . Tapa re rapas kuu di andu bara daya adi kana makat so kabŭs . ”
42014015	Kan ndi naan so ngara adi sua guru man dingah kayuh anŭ , ayŭh nang di Jesus , “ Munki masam sanang inŭh ngara adi re guru man di gawai darŭm Ong Bauh Tapa ! ”
42014016	Jesus nang di ayŭh , “ Agi ndi naan daya ndai gawai bās , ka-i bagan bagŭ daya .
42014017	Kan gawai mbŭh sidia , ayŭh pait daya gaji-i da kidaan di bara pingabang , ‘ Mandŭg meh , sopŭrŭg-i mbŭh sidia ! ’
42014018	Pak sopŭrŭg ngara piguru , ndi ngga ndi , kidaan sitika-i . Adi diŭ nang di daya-gaji anŭ , ‘ Aku mbŭh miris ndi engan tana ka aku dŭh siŭn dŭh matak di tingga-i ; mite apun adŭ . ’
42014019	Sianŭ ndi nang , ‘ Aku mbŭh miris rimŭh pasang dari sapi ka madin aku mbŭh re matak an suba-i ; mite apun adŭ . ’
42014020	Sianŭ ndi nang , ‘ Aku bauh sawan ; anŭ sabab aku dŭh bisa di . ’
42014021	Daya-gaji anŭ pari ka kidaan sopŭrŭg kayuh anŭ di tuan-i . Tuan ramin buang-i baji nang di daya gaji-i , ‘ Rikas matak ka barang aran ka sakap sakap aran di kupo , ka taban kamati daya adi sirata , adi kipang , adi karak , ka adi bajang . ’
42014022	Komŭnŭ daya-gaji nang , ‘ Anŭ adi kaam ko mritah da ndai , mbŭh dog ndai , tuan , pak arŭn babŭ dŭh puno . ’
42014023	Jadi tuan ramin nang di daya-gaji anŭ , ‘ Di ka aran rais ka sakap sakap aran di sapa kupo , ka bada daya mandŭg , isa ramin ku puno .
42014024	Aku kidaan di sopŭrŭg ngan , mating so ngara adi ko dog bagan re bisa kija pinguman ku ! ’ ”
42014025	Agi ndi sidah darŭm bara daya bagŭ samah panu ngga Jesus , Ayŭh bigiring ka nang di ngara ,
42014026	“ Asi asi adi mandŭg ka Aku dŭh bisa jadi murid Ku kambŭi-i dŭh rindu Aku rabis so sindŭ sama adŭp-i , rabis so anak sawŭn-i , rabis so jurud madis-i , ka rabis so adŭp-i ani .
42014027	Asi asi adi dŭh gŭrŭng rigang-i ka tunda Aku , dŭh bisa jadi murid Ku .
42014028	Kambŭi ndi so angān an ndai tawā , diŭ ayŭh guru ka kira kiang-ki biranja-i , sadang kah dŭh duit-i re ngga ngamas kraja-i .
42014029	Kambŭi dŭh , ayŭh dŭh re tungang ngamas tawā anŭ ripas puun pinagap rasan-i ko dog na ; ka sopŭrŭg daya adi kiris ani adi mbŭh jadi re tawŭh ayŭh .
42014030	‘ Daya ati piguru pijog pak dŭh tungang ngamas kraja-i ! ’ ngara re nang .
42014031	Kambŭi ndi naan raja matak ngga simŭng ribu naan soldadu an rawan raja adi bŭkŭn adi matak ngga duwŭh puru ribu naan soldadu , ayŭh an diŭ guru bipikir ka natu sukup bake kah dŭh ayŭh nura raja anŭ ndi .
42014032	Kambŭi dŭh , ayŭh an pait pinyisung pinyisung-i da di bidapŭd ngga raja anŭ ndi , ka siken munki ngara bisa bidamai san ayŭh gibabŭ jo .
42014033	Simŭnŭ gŭh , ” ngga Jesus kubo pinganang-I , “ angān dŭh bisa jadi murid Ku kambŭi dŭh tingge sopŭrŭg kayuh adi angān biyŭn .
42014034	“ Garo taŭn-i kana , pak kambŭi pide-i mating tia , mating aran re bada-i pide dinge .
42014035	Ayŭh dŭh biguna yŭn tana puan kah ndu tamŭh ; ayŭh dog taran . Dingah meh garang , kambŭi angān biyŭn kajit ! ”
42015001	Ndi andu , kan bagŭ daya pinsuke ka daya adi dog tirawan mandŭg an dingah Jesus ,
42015002	bara daya Pharisee ka bara gurū Ukum-adat Jahudi mingungut , nang , “ Daya ati kambat daya adi dog tirawan ndŭg ka mbŭh man ayō ngara ani ! ”
42015003	Jadi Ayŭh nyidundan upama ati di ngara :
42015004	“ Nyamtadar-i ndi so angān biyŭn siratus biri ka ndi so-i manyap , ani re-i ndai ? Ayŭh tingge anŭ adi prii puru-prii di tarun tana kupai ka di jiroh anŭ adi manyap ndŭg dapŭd .
42015005	Kan ayŭh mbŭh dapŭd , ayŭh raru gaŭn ka na-i di tunduh kawin-i ,
42015006	ka taban-i mari . Komŭnŭ ayŭh bagan bara dingan-i samŭn rasū-i , nang-i di ngara , ‘ Aku raru gaŭn aku mbŭh dapŭd biri ku adi manyap . Ja bigawai man siramat ngga aku ! ’
42015007	Simŭnŭ gŭh , Aku kidaan di angān , re agi rabis bās pinyigaŭn di shorga sabab ndi naan daya bidosa adi mbŭh marik pimudip-i pari ka Tapa , so pinyigaŭn sabab prii puru-prii naan daya adi dog stabi adi pikir adŭp-i dŭhsah ndai simŭnŭ . ”
42015008	“ Bait kah nyamtadar-i ndi naan dayung biyŭn simŭng kiping duit pirak ka ndi manyap , ani re-i ndai ? Ayŭh tung prita , pisen arŭn , ka nakit jiroh ndi arŭn arŭn ndŭg ka dapŭd .
42015009	Kan-i mbŭh dapŭd , ayŭh bagan bara dingan samŭn rasū-i , nang-i di ngara , ‘ Aku raru gaŭn aku mbŭh dapŭd ndi kiping duit ku anŭ adi manyap . Ja bigawai man siramat ngga aku ! ’
42015010	Simŭnŭ gŭh , Aku kidaan di angān , malaikat malaikat Tapa re gaŭn amai ndi naan daya bidosa adi mbŭh marik pimudip-i pari ka Ayŭh . ”
42015011	Jesus pijuu minyu , nang-I , “ Agi ndi naan daya adi biyŭn duwŭh madis anak dari .
42015012	Adi mara nang di ayŭh , ‘ Sama , nggen meh di aku madin jaku utung so buat-rata mai . ’ Ka sama-i kutung buat rata-i di ngara duwŭh madis .
42015013	Kudu kudu andu ripas anŭ , adi mara jua jangi utung so buat-rata anŭ ka bu tingge arŭn taban duit anŭ . Ayŭh di ka rais adi jo , di yŭn-i nyiraba duit anŭ ngga pimudip adi dŭh tatu .
42015014	Ayŭh nyiraba sopŭrŭg kayuh-i . Ka komŭnŭ apag adi bisā nyatŭk ndi tarun tana anŭ , ka ayŭh mbŭh dŭh adŭ biyŭn ani ani .
42015015	Jadi ayŭh di nyiraja yŭn ndi naan daya di rais anŭ , adi pait ayŭh ka teya-i da jaga ayo .
42015016	Diginŭ ayŭh mbŭh raru kirarŭn an ngisi tain-i ngga pinguman ayo , pak mating daya nggen ani ani di ayŭh da man .
42015017	Tŭbŭn tŭbŭn-i ayŭh ngŭ adŭp-i ka nang , ‘ Sopŭrŭg daya kuri sama ku biyŭn pinguman rabis so adi tungang ngara man , ka aku digiti mbŭh re kabŭs sikirau !
42015018	Kiang ku matak adŭ ka yŭn sama ku ka nang , “ Sama , aku mbŭh bidosa rawan Tapa ka rawan kaam .
42015019	Aku mbŭh dŭh patut dog kadŭn anak mai tia ; bada aku jadi nimun kuri mai . ” ’
42015020	Jadi ayŭh makat ka pari ka yŭn sama-i . “ Ayŭh gibabŭ jo so arŭn kan sama-i kiris ayŭh ; ngga atin masi , sama-i bikaduh tudu ayŭh , rasu dakŭp ka sium ayŭh .
42015021	‘ Sama , ’ anak anŭ nang , ‘ Aku mbŭh bidosa rawan Tapa ka rawan kaam . Aku mbŭh dŭh patut dog kadŭn anak mai tia . ’
42015022	Pak sama-i nang di daya daya gaji-i , ‘ Rikas ! Taban jipo-ambu adi rabis kana ka kasŭk-i di ayŭh . Na sisin di trinju-i , ka kasŭk kasut di kaja-i .
42015023	Komŭnŭ di tambit anak sapi adi gamu ka siŭ . Ja ata bigawai man siramat !
42015024	Amai anak ku ati mbŭh kabŭs , pak madin ayŭh udip ; ayŭh mbŭh manyap , pak madin ayŭh dog dapŭd . ’ Ka gawai ngara piguru .
42015025	“ Sitadŭn anŭ , anak adi pinuai jeh di teya . Darŭm ayŭh maad , ka mbŭh re sindŭk arŭn , ayŭh dingah daya biragong ka birajang .
42015026	Jadi ayŭh bagan ndi naan daya-gaji ka siken , ‘ Ani anŭ ? ’
42015027	‘ Sude mu mbŭh mari , ’ daya-gaji anŭ nam , ‘ ka sama mu mbŭh siŭ anak sapi adi gamu , sabab-i mbŭh dapŭd ayŭh pari darŭm siramat . ’
42015028	“ Pinuai anŭ mbŭh raru baji ndŭg ka-i abah mŭrŭt arŭn . Jadi sama-i ruah ka bandar nutut ayŭh da mŭrŭt .
42015029	Pak ayŭh nam sama-i , ‘ Tingga , bisawa sawa aku nyiraja yŭn mai keya ka urun , ka bŭn aku nyibireu pritah mai . Ani mbŭh mai nggen di aku ? Ndi pŭrŭng kambing mating gŭh kaam nggen di aku ngga ku biruman ngga bara jerā ku !
42015030	Pak anak mai ati mbŭh nyiraba buat-rata mai ngga dayung sundar , ka kan ayŭh mari , kaam siŭ anak sapi adi gamu yŭn-i ! ’
42015031	‘ Nak , ’ sama-i nam , ‘ kuu siraru agi ngga aku digiti , ka sopŭrŭg kayuh ku inŭh tung jamu .
42015032	Ata patut bigawai man siramat ka pawŭn , sabab sude mu mbŭh kabŭs , pak madin ayŭh udip ; ayŭh mbŭh manyap , pak madin ayŭh dog dapŭd . ’ ”
42016001	Jesus nang di bara murid-I , “ Agi ndi naan daya kaya adi biyŭn daya-gaji adi dog tijuan-i da jadi pingingat buat rata-i . Daya kaya anŭ mbŭh dog kidaan nang pingingat-i anŭ agi nyiraba duit-i ,
42016002	jadi ayŭh bagan pingingat-i anŭ da mŭrŭt ka nang , ‘ Ani kayuh ati adi aku dingah pasar kuu ? Taban kamati surat kira-kira kraja mu , sabab kuu mbŭh dŭh bisa jadi pingingat buat-rata ku tia . ’
42016003	Daya-gaji anŭ nang darŭm asŭng-i , ‘ Tuan ku re taran aku so kraja ku . Ani meh re ku ndai ? Aku dŭh bake nyakor parit , ka aku mangŭh mite sidakah .
42016004	Aku puan ani re ku ndai ! Isa kan aku mbŭh dŭh nyiraja , bara dingan ku an kambat aku di ramin ngara . ’
42016005	“ Jadi ayŭh bagan da mŭrŭt barang naan daya adi agi birutang di tuan-i . Ayŭh siken di ndi , ‘ Kiang-ki utang mu di tuan ku ? ’
42016006	‘ Siratus tipayan inyo kanā , ’ ayŭh nam . ‘ Ta surat kira-kira mu , ’ pingingat anŭ nang di ayŭh ; ‘ guru ka nuris rimŭh-puru . ’
42016007	Komŭnŭ ayŭh siken sianŭ ndi , ‘ Kuu boh , kiang-ki jamu utang ? ’ ‘ Siribu kandi gandom , ’ ayŭh nam . ‘ Ta surat kira-kira mu , ’ pingingat anŭ nang di ayŭh ; ‘ nuris mai ratus . ’
42016008	“ Sitagar anŭ , tuan anŭ muji pingingat adi dŭh jujur anŭ amai ayŭh birakar di pingandai-i ; sabab daya ong ati agi rabis birakar darŭm-i digŭng kraja pingandai-i so daya adi udip darŭm jawa . ”
42016009	Ka Jesus pijuu minyu , nang-I , “ Ngapŭi Aku kidaan di angān : pakai meh pinyikaya ong ati ngga ndai dingan , isa kan-i mbŭh abo , angān re dog kambat ka darŭm arŭn adi tan adu adu .
42016010	Asi asi adi tŭtŭd di har adi siit re tŭtŭd di har adi baga ; asi asi adi dŭh jujur di har adi siit re dŭh jujur di har adi bās .
42016011	Jadi meh , kambŭi angān dŭh tŭtŭd darŭm ngatur kaya ong , simuki meh angān re bisa dog sabah di pinyikaya adi sawŭ ?
42016012	Ka kambŭi angān dŭh bisa dog sabah di kayuh adi daya bŭkŭn dapu , asi meh re nggen di angān kayuh adi angān dapu ?
42016013	“ Mating daya-gaji bisa jadi urun duwŭh naan tuan , amai ayŭh re tiru di ndi , ka rindu di sianŭ ndi ; puan kah tŭtŭd di siati , ka ngamun sianŭ ndi . Angān dŭh bisa bituan di Tapa buang bituan di duit . ”
42016014	Kan daya Pharisee dingah sopŭrŭg kayuh anŭ , ngara napat Jesus , sabab ngara awang duit .
42016015	Jesus nang di ngara , “ Angān inŭh bara adi ndai adŭp-i mun adi batur di batŭh daya , pak Tapa puan atin ngan . Amai kayuh adi dog nyirundeng raru brega di manusia agi au-tarun di batŭh Tapa .
42016016	“ Ukum-adat Moses ka surat bara nabi dog sita ndŭg jaman John Pembaptisa ; so nganŭ Agah Kana pasar munki Tapa mritah mbŭh dog kidaan , ka barang naan daya mbŭh birabut an mŭrŭt ka dieh .
42016017	Pak udah dŭ rangit ngga ong manyap , so ndi sirah batŭh turis Ukum-adat anŭ dog kinanyap .
42016018	“ Daya adi taran sawŭn-i ka sawan ngga dayung bŭkŭn mbŭh tanggah ; ka ayŭh adi sawan ngga sianŭ adi ko dog taran banŭh-i mbŭh tanggah .
42016019	“ Agi ndi naan daya kaya nēn piraka adi raru brega buang udip darŭm sangŭn barang andu .
42016020	Ka agi gŭh ndi naan daya sirata dŭn Lazarus , bigadag ndi pŭrŭng ganan-i , adi siraru dog taban ka tiban ramin daya kaya anŭ ,
42016021	kirarŭn an man tatuh adi rabu so mija-i . Sawŭ , ndŭg ka kasong mandŭg di nyarek gadag-i .
42016022	“ Daya sirata anŭ kabŭs ka dog taban malaikat da guru ngapid Abraham di shorga . Daya kaya anŭ kabŭs gŭh ka dog kubur ,
42016023	ka di Sibayan , di yŭn-i sangsara , ayŭh nyigura ka kiris Abraham , sadang jo-i , ngga Lazarus ngapid-i .
42016024	Jadi ayŭh bagan , ‘ Sama Abraham ! Masi di aku , ka pait Lazarus da njug trinju-i di piin ka kadud jura ku , amai aku ati mbŭh sangsara darŭm apui ati ! ’
42016025	“ Pak Abraham nang , ‘ Ingat nak , kuu darŭm pimudip ong mu mbŭh dog nggen sopŭrŭg kayuh kana , ka Lazarus kayuh arap . Pak madin ayŭh dog nyaduh digiti , ka kuu mbŭh sangsara .
42016026	Ka dinge , di asah kieh ngga kuu agi au-tŭrŭp , isa daya dŭh tungang mutas so ti di ka yŭn mu , ka daya so yŭn mu dŭh tungang mutas kamati . ’
42016027	Daya kaya anŭ nang , ‘ Kambŭi sakanŭ , aku mite kaam , sama Abraham , pait Lazarus ka ramin sama ku ,
42016028	di yŭn rimŭh naan jurud ku . Bada ayŭh bakan ngara , isa ngara dŭh mandŭg ka yŭn sangsara ati . ’
42016029	“ Abraham nang , ‘ Bara jurud mu biyŭn surat Moses ka surat bara nabi adi bakan ngara ; bara jurud mu patut dingah pinyibakan ngara . ’
42016030	Daya kaya anŭ nang , ‘ Anŭ dŭh-i dang , sama Abraham ! Kadŭ-i kambŭi agi daya makat so kabŭs mandŭg tudu ngara , ngara an marik pimudip ngara pari ka Tapa . ’
42016031	Pak Abraham nang , ‘ Kambŭi ngara abah dingah Moses ka nabi nabi , ngara taŭn abah dog ngajar , sunggu makat bait kani daya so kabŭs . ’ ”
42017001	Jesus nang di bara murid-I , “ Kayuh adi bada daya bidosa taŭn-i re agi , pak mbŭh raru payah-i di sianŭ adi bada-i jadi !
42017002	Mbŭh kana dŭ inŭh kambŭi ayŭh dog taran ka darŭm rawŭt ngga tibande batuh kisar dog mŭŭng di tungo-i , so ayŭh bada ndi so ngara adi sŭ ati bidosa .
42017003	Ingat meh , ani anŭ adi angān ndai ! “ Kambŭi jurud ngan ndai dosa , nang ayŭh ; ka kambŭi ayŭh mite apun , apun ayŭh .
42017004	Kambŭi ayŭh bidosa di tunduh ngan pikuju kari darŭm ndi andu , ka tiap kari ayŭh mandŭg tudu angān nang , ‘ Aku mite apun ’ , angān dŭh siŭn dŭh apun ayŭh . ”
42017005	Bara pinyuruh nang di Tuhan , “ Bada pinyabah ami tagap . ”
42017006	Tuhan nam , “ Kambŭi angān biyŭn pinyabah mati ndi sirah ruwang sabi , angān tungang nang di tŭngŭn ara ati , ‘ Dimbut ka purun adŭp mu di rawŭt ! ’ ayŭh re tunda pinganang ngan .
42017007	“ Nyamtadar-i ndi so angān biyŭn daya-gaji adi majak puan kah kingat biri . Kan ayŭh maad so ŭmŭh , agi kah angān bada ayŭh rikas mandŭg ka guru man ?
42017008	Taŭn dŭh ! Angān nang , ‘ Sidia pinguman ku , ’ kidŭ-i ; ‘ nēn piraka mu adi bisig ka nguan aku man ; ripas anŭ kuu bisa man . ’
42017009	Daya-gaji dŭh-i biguna di puji darŭm-i tunda pritah , dŭh kah ?
42017010	Simŭnŭ gŭh angān , kan angān ko ndai sopŭrŭg kayuh adi patut angān ndai , nang , ‘ Ata daya-gaji adŭ ; ata batur ndai kraja ta . ’ ”
42017011	Darŭm Jesus panu nuju Jerusalem , Ayŭh panu kadŭg baat tana Samaria ngga Galilee .
42017012	Ayŭh aŭn mŭrŭt ndi anak kupo kan-I bidapŭd ngga simŭng naan daya adi naman andam kurit adi bisā . Ngara mijog so jo
42017013	ka nyirais bagan , “ Jesus ! Tuan ! Masi di kieh ! ”
42017014	Jesus kiris ngara ka nang , “ Panu di ka bara imam ka bada ngara natu pinyibua ngan . ” Darŭm ngara panu , ngara bua .
42017015	Kan ndi so ngara kinyam adŭp-i mbŭh bua , ayŭh pari buang kibās Tapa ngga sirŭŭn bana .
42017016	Ayŭh sidikang buang mutu di kaja Jesus , buang-i nggen trima kaseh di Ayŭh . Daya anŭ daya Samaria .
42017017	Jesus minyu , nang-I , “ Agi simŭng naan daya dog pibua ; kamaki adi prii naan ?
42017018	Mani siati adi daya bangsa bŭkŭn , ayŭh sadi adŭ adi pari di nggen trima kaseh di Tapa ? ”
42017019	Ka Jesus nang di ayŭh , “ Makat ka panu meh ; kuu mbŭh bua sabab kuu sabah di Aku . ”
42017020	Kada daya Pharisee siken Jesus , “ Sinde Tapa mandŭg di mritah ? ” Pinyinam-I inŭh , “ Pinyipritah Tapa dŭh-i piguru ngga tandā tandā adi tungang dog kiris .
42017021	Mating daya re bisa nang , ‘ Tingga , ta rah-i ’ puan kah , ‘ Jeh rah-i no ’ ; sabab Tapa mbŭh piguru mritah di ruang ngan ”
42017022	Ka-I nang di bara murid-I , “ Tipuh-i re mandŭg kan angān gruwŭn adŭp ngan tungang kiris ndi so andu Anak Manusia , pak angān dŭh re kiris-i .
42017023	Re agi daya nang di angān , ‘ Tingga no , dijeh ! ’ puan kah , ‘ Tingga ta , digiti ! ’ Dŭhnyah angān ruah di jiroh-i .
42017024	Nimun kijat mikirab di rangit , ka nyekar so ndi parad rangit ndŭg parad mandi rangit , simŭnŭ gŭh Anak Manusia re di tipuh-I .
42017025	Pak Ayŭh dŭh siŭn dŭh an diŭ kinyam pinyusah bās ka dog tirawan daya di jaman ati .
42017026	Nimun adi mbŭh jadi di jaman Noah , simŭnŭ gŭh re di tipuh Anak Manusia .
42017027	Sopŭrŭg daya man nok , ka dari dayung banan sawan , ndŭg ka andu anŭ adi ngga Noah mŭrŭt ka darŭm batra ; ka uba mandŭg , pirŭnggŭd sopŭrŭg ngara .
42017028	Ayŭh re mun di jaman Lot . Sopŭrŭg daya man nok , bidagang , nyipurun ka piramin .
42017029	Di andu Lot bu so Sodom , apui ngga mirirang mūn so rangit ka siŭ sopŭrŭg ngara .
42017030	Simŭnŭ inŭh kayuh re di andu Anak Manusia dog pinandŭng .
42017031	“ Di andu anŭ , daya adi di tibung ramin dŭh siŭn mūn ka darŭm ramin di tambit kayuh-i ; simŭnŭ gŭh daya adi di ŭmŭh dŭh siŭn pari ka ramin .
42017032	Ingat , ani adi mbŭh jadi di sawŭn Lot !
42017033	Asi asi adi suba an nyiramat asŭng-i re kinanyap-i ; asi asi adi kinanyap asŭng-i re dapŭd asŭng-i siramat .
42017034	Di ngarŭm anŭ , Aku kidaan di angān , agi duwŭh naan daya samah bŭŭs di ndi pangō : ndi naan re dog tambit , sianŭ ndi re dog tingge .
42017035	Duwŭh naan dayung ngisar gandom : ndi naan re dog tambit , sianŭ ndi re dog tingge . [
42017036	Duwŭh naan dari re nyiraja di teya : ndi naan re dog tambit , ndi naan re dog tingge . ] ”
42017037	Murid murid Jesus siken Ayŭh , “ Diki , Tuhan ? ” Jesus nam , “ Di barang yŭn agi tadang , diginŭ manuk volcha agi mupuh . ”
42018001	Komŭnŭ Jesus nyidundan ndi upama di bara murid-I isa ngara siraru simayang ka dŭh jimŭ .
42018002	“ Di ndi kupo agi ndi naan akim adi dŭh taru Tapa ka dŭh gŭh piduri tadŭ daya .
42018003	Ka di kupo anŭ ndi naan dayung uban adi dŭh ko ko mandŭg tudu ayŭh , mite ayŭh turung adŭp-i di har-i . ‘ Turung aku rawan pinganyu ku ! ’ ayŭh nang .
42018004	Mbŭh tui akim anŭ dŭh an ndai ani ani , pak sikasŭn-i ayŭh nang darŭm asŭng-i , ‘ Sunggu aku dŭh taru Tapa bait kah piduri daya ,
42018005	pak sabab dayung ati dŭh ko ko mito aku , aku re turung adŭ ayŭh di har-i . Kambŭi dŭh ayŭh re adu adu mandŭg , nyusah aku ! ’ ”
42018006	Ka Tuhan nang , “ Dingah nŭh kayuh adi akim anŭ adi arap nang .
42018007	Dŭh kah meh Tapa re an turung daya-I adi dŭh ko ko mite turung so Ayŭh sandu singarŭm ? Re sais kah Ayŭh turung ngara ?
42018008	Aku kidaan di angān , Ayŭh re bigaut turung ngara . Pak re Anak Manusia dapŭd kah dŭh daya adi sabah di adŭp-I kan Ayŭh mandŭg ? ”
42018009	Jesus nyidundan upama ati gŭh di ngara adi pikir adŭp-i kana ka ngamun daya bŭkŭn .
42018010	“ Agi ndi sidah , duwŭh naan daya mandŭg ka Ramin Tuhan an simayang : ndi naan daya Pharisee , ka ndi naan daya pinsuke .
42018011	Daya Pharisee anŭ mijog sadi-i ka bidua , ‘ Aku nggen trima kaseh di Kaam , Tapa , sabab aku dŭh tama , dŭh pinipu , puan kah pinanggah , mun daya bŭkŭn . Aku nggen trima kaseh di Kaam amai aku dŭh mun daya pinsuke ajeh .
42018012	Aku bipusa piduwŭh kari darŭm ndi minggu , ka aku jugan ka Kaam ndi utung darŭm simŭng so pinyidapŭd ku . ’
42018013	Pak daya pinsuke anŭ mijog jo , dŭh-i an nyigura ka rangit , pak nupap sudo-i ka nang , ‘ Tapa , masi di aku daya bidosa ! ’
42018014	Aku kidaan di angān , ” Jesus nang , “ daya pinsuke anŭ , dŭh-i daya Pharisee anŭ , adi dog trima Tapa kan-i maad ka ramin-i . Amai daya adi katuh adŭp-i re dog pirapat , ka daya adi pirapat adŭp-i re dog katuh . ”
42018015	Kada daya taban bara anak-sŭ ngara ka yŭn Jesus , isa Ayŭh nyiberkat ngara . Bara murid Jesus kiris ka tuas di ngara ndai simŭnŭ ,
42018016	pak Jesus bagan bara anak-sŭ anŭ ka yŭn adŭp-I buang nang , “ Bada bara anak-sŭ anŭ mandŭg ka Aku ka dŭhnyah kijaman ngara , sabab daya adi keya ka ngara inŭh adi kinyam Pinyipritah Tapa .
42018017	Ingat ati ! Asi asi adi dŭh trima Pinyipritah Tapa mun anak-sŭ dŭh-i bisa kinyam-i . ”
42018018	Ndi naan pinguru daya Jahudi siken Jesus , “ Gurū adi kana , ani patut aku ndai ngga dapŭd udip adi sawŭ adi tan adu adu ? ”
42018019	“ Mani kuu nang Aku kana ? ” Jesus siken ayŭh . “ Mating daya kana , adŭ-i Tapa sadi adŭ .
42018020	Kuu puan Pinyipesan Tapa : ‘ Dŭhnyah tanggah ; dŭhnyah siŭ daya ; dŭhnyah naku ; dŭhnyah nggen taksi kadong pasar tadŭ daya ; stabi di sindŭ sama mu . ’ ”
42018021	Daya anŭ nam , “ So aku gi-sŭ , aku tunda sopŭrŭg Pinyipesan anŭ . ”
42018022	Kan Jesus dingah sakanŭ , Ayŭh nang di ayŭh , “ Dŭm ndi kayuh adi patut kuu ndai . Jua sopŭrŭg kayuh adi kuu biyŭn ka nggen duit anŭ di daya sirata , ka kuu re dapŭd buat-rata di shorga ; ko ndai simŭnŭ , kuu bisa tunda Aku . ”
42018023	Pak kan daya anŭ dingah sakanŭ , ayŭh mbŭh raru susah , sabab ayŭh raru kaya .
42018024	Jesus kiris ayŭh susah ka-I nang , “ Mbŭh raru mbar inŭh daya kaya kinyam Pinyipritah Tapa !
42018025	Mbŭh udah dŭ inŭh ndi onta mŭrŭt tambus rubang utos , so daya kaya kinyam Pinyipritah Tapa . ”
42018026	Ngara adi dingah Ayŭh , siken , “ Asi meh garang , bisa dog nyiramat ? ”
42018027	Jesus nam , “ Kayuh adi dŭh bisa jadi so ka manusia bisa jadi so ka Tapa . ”
42018028	Ka Peter nang , “ Tingga ! Kieh mbŭh tingge ramin arŭn ami , ramŭn an tunda Kaam . ”
42018029	“ Sawŭ , ” Jesus nang di ngara , “ Ka sabah meh , daya adi tingge ramin arŭn-i puan kah sawŭn-i , puan kah jurud-i , puan kah pimas-i , puan kah anak-i sitagar Pinyipritah Tapa ,
42018030	re kambat rabis bagŭ-i di jaman ati ngga udip adi sawŭ adi tan adu adu di jaman adi re mandŭg . ”
42018031	Jesus taban ka adŭp-I simŭng-duwŭh naan murid-I ka nang di ngara , “ Dingah ati ! Ata re di ka Jerusalem di yŭn sopŭrŭg kayuh adi nabi nabi ko nuris pasar Anak Manusia re jadi bitŭtŭk .
42018032	Ayŭh re dog nyerah ka darŭm tangan daya adi dŭh bangsa Jahudi , adi re napat Ayŭh , pimangŭh Ayŭh , ka nyiruja Ayŭh .
42018033	Ngara re madŭs Ayŭh ka siŭ Ayŭh , pak taruh andu ripas anŭ Ayŭh re makat udip bauh . ”
42018034	Pak bara murid-I mbŭh dŭh adŭ mirati sopŭrŭg kayuh adi nang-I ; rati pinganang-I anŭ mbŭh dog sukan so ngara , ka ngara dŭh puan pasar ani Jesus minyu .
42018035	Darŭm Jesus mbŭh re ndŭg Jericho , agi ndi naan daya karak guru di bŭngŭn aran , mite sidakah .
42018036	Kan ayŭh dingah bara daya bagŭ murah , ayŭh siken , “ Ani anŭ ? ”
42018037	“ Jesus so Nazareth agi murah , ” ngara kidaan di ayŭh .
42018038	Ayŭh bana bagan , “ Jesus ! Anak David ! Masi di aku ! ”
42018039	Ngara di jawin nang ayŭh ka bada ayŭh pirŭŭ adŭp-i . Pak ayŭh nyirais rabis bana-i , “ Anak David ! Masi di aku ! ”
42018040	Jesus rŭŭ ka mite daya karak anŭ dog taban ka yŭn adŭp-I . Kan ayŭh mbŭh mandŭg sindŭk , Jesus siken ayŭh ,
42018041	“ Ani raan mu Aku ndai yŭn mu ? ” “ Tuan , ” ayŭh nam , “ Aku raan kiris tarun dinge . ”
42018042	Jesus nang di ayŭh , “ Kiris meh garang ! Amai kuu sabah di Aku , kuu mbŭh bua . ”
42018043	Jam anŭ gŭh ayŭh dapŭd kiris , ka-i tunda Jesus , buang-i nggen trima kaseh di Tapa . Kan bara daya bagŭ kiris kayuh adi mbŭh jadi , ngara sopŭrŭg muji Tapa .
42019001	Jesus pijuu panu tambus Jericho buang radus so nŭ .
42019002	Diginŭ agi pingubak pinsuke adi kaya , dŭn Zacchaeus .
42019003	Ayŭh raru raan kiris Jesus , pak sabab ajog-i rapat ka sabab bara daya bagŭ matŭn ayŭh , ayŭh dŭh tungang kiris Jesus .
42019004	Jadi ayŭh bikaduh ka jawin bara daya bagŭ ka jakŭh tŭngŭn kayuh sycomore an kiris Jesus , adi aŭn re murah so nŭ .
42019005	Kan Jesus mbŭh ndŭg tarun anŭ , Ayŭh nyigura ka nang di Zacchaeus , “ Rikas mūn , Zacchaeus , sabab Aku dŭh siŭn dŭh nyandong ramin mu andu ati . ”
42019006	Zacchaeus bigaut mūn ka ngga asŭng raru gaŭn ayŭh kambat Jesus .
42019007	Sopŭrŭg daya adi kiris piguru mingungut , “ Daya ati mbŭh jadi pingabang di ramin daya bidosa ! ”
42019008	Zacchaeus mijog ka nang di Jesus , “ Dingah tuan ! Aku re nggen sitangah so buat-rata ku di daya sirata , ka kambŭi aku agi nipu tadŭ daya , aku re bayar ayŭh pari pat rupet . ”
42019009	Jesus nang di ayŭh , “ Andu ati Tapa mbŭh nyiramat kuu ngga rawang mu , sabab kuu ati gŭh mbŭh sesang Abraham .
42019010	Anak Manusia mbŭh mandŭg an jiroh ka nyiramat daya adi manyap . ”
42019011	Darŭm daya babŭ nyiringa Ayŭh , Jesus pijuu ka nyidundan ndi upama di ngara . Ayŭh madin mbŭh dŭh jo so Jerusalem , ka ngara pikir Tapa mbŭh re rikas mritah .
42019012	Jadi Ayŭh nang , “ Agi ndi naan daya adi bās pangkat-i matak ka rais adi jo yŭn dog garar jadi raja ; ripas dog ndai simŭnŭ ayŭh taŭn re pari .
42019013	Diŭ so-i matak ayŭh bagan simŭng naan daya gaji-i ka nggen di barang naan ndi kiping duit mas ka nang , ‘ Pakai ati ka jiroh tambah-i sitadŭn aku mating . ’
42019014	Bara daya di rais-i tiru di ayŭh ; ka kan ayŭh mbŭh panu ngara pait pinyisung da nang , ‘ Kieh dŭh raan daya ati jadi raja ami . ’
42019015	“ Daya anŭ dog garar jadi raja ka rasu pari . Ayŭh rasu mritah bara daya gaji-i da bidapŭd ngga adŭp-i , an puan kiang-ki tambah duit mbŭh ngara pijadi .
42019016	Adi diŭ mandŭg ka nang , ‘ Tuan , aku mbŭh pijadi simŭng kiping tambah duit mas so anŭ adi kaam ko nggen di aku . ’
42019017	‘ Pandai kuu , ’ ayŭh nang ; ‘ kuu inŭh daya-gaji adi kana ! Amai kuu tŭtŭd ngga kayuh adi siit , aku re bada kuu jaga simŭng kupo . ’
42019018	Adi duwŭh mandŭg ka nang , ‘ Tuan , aku mbŭh pijadi rimŭh kiping tambah duit mas so anŭ adi ko mai nggen di aku . ’
42019019	Di siati ayŭh nang , ‘ Kuu re digŭng rimŭh kupo . ’
42019020	Sianŭ ndi mandŭg ka nang , ‘ Tuan , ta ati duit mas mai ; aku sukan-i darŭm pingutos tangan .
42019021	Aku taru di kaam , sabab kaam daya karas . Kaam tambit kayuh adi kaam dŭh dapu ka ngatŭm kayuh adi kaam dŭh purun . ’
42019022	Raja nang di ayŭh , ‘ Kuu daya-gaji adi arap ! Aku re pakai pinganang adŭp mu ngga nunggu kuu ! Kuu puan aku ati daya karas , tambit kayuh adi aku dŭh dapu ka ngatŭm kayuh adi aku dŭh purun .
42019023	Mani meh garang , kuu dŭh na duit ku di yŭn daya bidagang duit ? Ka aku bisa trima-i pari samŭn anak-i kan aku pari . ’
42019024	Komŭnŭ ayŭh nang di ngara adi agi mijog diginŭ , ‘ Tambit duit mas anŭ so ayŭh ka nggen-i di daya-gaji adi biyŭn simŭng kiping . ’
42019025	Pak ngara nang di ayŭh , ‘ Tuan , ayŭh mbŭh biyŭn simŭng kiping ! ’
42019026	‘ Aku kidaan di angān , ’ ayŭh nam , ‘ di barang naan daya adi biyŭn , rabis bagŭ re dog nggen ; pak ayŭh adi dŭh biyŭn ani ani , rapuh kayuh adi-i biyŭn re dog tambit gŭh so ayŭh .
42019027	Mun pinganyu ku adi abah bada aku jadi raja ngara , taban ngara kamati ka siŭ ngara di sirung jawin ku ! ’ ”
42019028	Ripas Jesus ko minyu sakanŭ , Ayŭh pijuu panu di jawin ngara nuju Jerusalem .
42019029	Kan Jesus mbŭh dŭ dŭ sindŭk Bethphage ngga Bethany di Sandah Kanā , Ayŭh bada duwŭh naan murid-I panu diŭ .
42019030	Ayŭh nang di ngara , “ Di ka anak kupo ajeh adi di jawin ngan ; darŭm angān mŭrŭt , angān re dapŭd ndi anak kaldi dog nyirunggo adi bŭn daya nunggang . Kuka sirunggo-i ka taban-i kamati .
42019031	Kambŭi agi daya siken mani angān kuka sirunggo-i , kidaan di ayŭh nang Tuhan biguna dieh . ”
42019032	Ngara panu ka dapŭd sopŭrŭg-i nimun adi Jesus ko kidaan di ngara .
42019033	Darŭm ngara kuka sirunggo anak kaldi anŭ , ngara adi dapu-i nang di ngara , “ Mani angān kuka sirunggo-i ? ”
42019034	“ Tuhan biguna dieh , ” ngara nam ,
42019035	ka ngara taban anak kaldi anŭ ka Jesus . Komŭnŭ ngara na jipo ngara di tunduh dāng anŭ ka turung Jesus maad ka tunduh-i .
42019036	Darŭm Ayŭh nunggang-i , daya mamad jipo ngara di aran .
42019037	Kan Ayŭh mbŭh sindŭk Jerusalem , di aran adi mūn Sandah Kanā , bara bara murid-I piguru nggen trima kaseh di Tapa buang muji Ayŭh ngga sirŭŭn bana amai sopŭrŭg kayuh bās adi ngara ko kiris :
42019038	“ Tapa nyiberkat raja adi mandŭg ngga adŭn Tuhan ! Damai di shorga ngga bragah ka Tapa ! ”
42019039	Ka kada daya Pharisee di ruang bara daya bagŭ anŭ nang di Jesus . “ Gurū , bada bara murid Mai pajam ! ”
42019040	Jesus nam , “ Aku kidaan di angān , kambŭi ngara pajam , batuh batuh ati re piguru nyirais . ”
42019041	Ayŭh mbŭh sindŭk Jerusalem , ka kan Ayŭh kiris-i , Ayŭh muās-i
42019042	buang nang , “ Kasi kah kambŭi kuu puan kayuh adi taban damai ! Pak madin kuu dŭh tungang kiris-i !
42019043	Tipuh-i re mandŭg kan pinganyu mu re kirurung ka nyikapung kuu di barang parad .
42019044	Ngara re pirarap kuu samŭn bara daya mu adi darŭm kuu ; ndi batuh dŭh gŭh ngara re tandah di yŭn-i , sabab kuu dŭh natŭng tika adi ngga Tapa mandŭg di nyiramat kuu ! ”
42019045	Jesus mŭrŭt Ramin Tuhan ka piguru pibu ngara adi bidagang ,
42019046	nang-I di ngara , “ Agi dog nuris darŭm Surat-kudus Tapa nang , ‘ Ramin-Ku re dog kadŭn ramin simayang . ’ Pak angān mbŭh bada-i jadi tarun yŭn pirupak bisukan ! ”
42019047	Barang andu Jesus ngajar di Ramin Tuhan . Bara pingubak imam , gurū Ukum-adat Jahudi , samŭn pingibās bangsa Jahudi raan siŭ Ayŭh ;
42019048	pak ngara dŭh tungang ndai simŭnŭ , sabab sopŭrŭg daya taŭn dŭh adŭ masah dingah Ayŭh , dŭh an kabang ndi bang piminyu ani .
42020001	Ndi andu kan Jesus ngajar daya ka nyuse Agah Kana di Ramin Tuhan , bara pingubak imam ngga bara gurū Ukum-adat Jahudi samŭn bara nyamba bangsa Jahudi mandŭg ,
42020002	ka nang di Ayŭh , “ Kidaan di kieh , ani hak Mu ndai kayuh kayuh ati ? Asi nggen di Kuu hak ngga ndai-i ? ”
42020003	Jesus nam ngara , “ Aku gŭh an siken kayuh di angān . Kidaan di Aku ,
42020004	hak John baptisa daya mandŭg so Tapa kah so manusia ? ”
42020005	Ngara rasu bikarit dupan adŭp-i , “ Ani re ta nang ? Kambŭi ata nang , ‘ So Tapa , ’ Ayŭh re nang , ‘ Mani meh garang angān dŭh sabah John ? ’
42020006	Pak kambŭi ata nang ‘ So manusia , ’ bara daya ati re manjan ata ngga batuh , sabab ngara sabah John mbŭh nabi . ”
42020007	Jadi ngara nam , “ Kieh dŭh puan . ”
42020008	Ka Jesus nang di ngara , “ Dŭh gŭh Aku re kidaan di angān ani hak Ku ndai sopŭrŭg kayuh ati . ”
42020009	Jesus nyidundan upama ati di bara daya : “ Agi ndi sidah , ndi naan daya ndai teya anggor , nyewa-i ka daya , ka rasu matak ka rais bŭkŭn mua tian-i .
42020010	Kan-i mbŭh tika adi ngga daya sun buwa anggor , ayŭh pait ndi naan urun ka yŭn bara pinyewa teya anggor an kambat jangi utung . Pak pinyewa teya mukong urun anŭ ka pibu ayŭh da mari bŭrŭh .
42020011	Jadi ayŭh pait urun adi bŭkŭn ; pak ngara mukong gŭh ayŭh , pimangŭh ayŭh , ka pibu ayŭh da mari bŭrŭh .
42020012	Komŭnŭ ayŭh pait urun adi numbor taruh ; pak pinyewa teya bada ayŭh biragan gŭh , ka taran ayŭh ka sapa teya anggor .
42020013	Ka ayŭh adi dapu teya anggor nang , ‘ Ani meh patut ku ndai ? Aku re pait anak nyirot adŭp ku , amai tatu ngara re stabi di ayŭh ! ’
42020014	Pak kan ngara kiris ayŭh , ngara nang dupan adŭp-i , ‘ Siati inŭh anak daya adi dapu teya . Ja ata siŭ ayŭh , isa buat rata-i jadi jata ! ’
42020015	Jadi ngara taran ayŭh ka sapa teya anggor ka siŭ ayŭh . Ka Jesus siken , “ Ani meh , re ayŭh adi dapu teya anggor ndai di bara pinyewa teya anggor anŭ ? ”
42020016	“ Ayŭh re mandŭg ka siŭ ngara , ka nyewa teya anggor anŭ ka daya bŭkŭn . ” Kan bara daya dingah kayuh anŭ , ngara nang , “ Kayuh adi mun ati dŭh siŭn jadi ! ”
42020017	Jesus tingga ngara ka siken , “ Ani meh garang rati pinganang Surat-kudus ati ? ‘ Batuh adi tukang ramin taran mbŭh jadi anŭ adi siabo biguna . ’
42020018	Barang naan daya adi rabu di tunduh batuh anŭ re asur ; ka kambŭi batuh anŭ rabu nyatŭk daya , daya anŭ re randŭk jadi dabu . ”
42020019	Bara gurū Ukum-adat Jahudi ka bara pingubak imam suba an nakap Jesus jam anŭ gŭh , sabab ngara puan Ayŭh nyidundan upama anŭ pasar ngara ; pak ngara taru daya .
42020020	Jadi ngara kajŭn pluang . Ngara nyuap daya da ngakar mun daya adi tŭnggŭn atin-i , ka pait ngara da kudog Jesus ngga piminyu pinganang , isa ngara bisa nyerah Ayŭh ka darŭm tangan ngga kuasa gabenor pritah Rome .
42020021	Bara pinyiong anŭ nang di Jesus , “ Gurū , kieh puan kayuh adi Kaam nang ka ngajar agi batur . Kieh puan Kaam dŭh piduri pangkat daya , pak ngajar pinyiraan Tapa yŭn manusia .
42020022	Kidaan di kieh , miranggar Ukum-adat kah dŭh ata bayar suke ka Caesar ? ”
42020023	Pak Jesus puan akar ngara ka nang di ngara ,
42020024	“ Kiren di Aku ndi kiping duit pirak . Raŭn asi ka dŭn asi ati ? ” “ Caesar , ” ngara nam .
42020025	Jadi Jesus nang , “ Nggen di Caesar kayuh adi Caesar dapu , ka nggen di Tapa kayuh adi Tapa dapu . ”
42020026	Diginŭ di sirung jawin daya bagŭ ngara dŭh tungang nakap Ayŭh di tadŭ kayuh ; jadi ngara pirŭŭ adŭp-i , buang inga inga di pinyinam-I .
42020027	Jadi kada daya Sadducee , adi dŭh sabah di pinyimakat so kabŭs , mandŭg tudu Jesus ka nang ,
42020028	“ Gurū , Moses ko nuris ukum-adat ati yŭn ami : ‘ kambŭi daya kabŭs ka tingge sawŭn-i buang dŭh biyŭn anak , jurud daya anŭ patut mbit ndu sawŭn uban jurud-i ngga pakat bine yŭn-i . ’
42020029	Agi ndi sidah ju naan bijurud ; adi pinuai sawan pak kabŭs dŭh biyŭn anak .
42020030	Ka adi duwŭh tambit uban anŭ ndu sawŭn ,
42020031	komŭnŭ adi taruh . Ka simŭnŭ gŭh ngga so-ju madis ngara , kabŭs dŭh biyŭn anak .
42020032	Sikasŭn-i , adŭp dayung anŭ kabŭs .
42020033	Jadi meh di andu daya makat so kabŭs , sawŭn asi ayŭh re ? So-ju ngara ko tambit ayŭh ndu sawŭn . ”
42020034	Jesus nam ngara , “ Dari dayung di jaman ati banan sawan ,
42020035	pak dari dayung adi patut makat so kabŭs ka udip di jaman adi re mandŭg , ngara dŭh re tia banan sawan .
42020036	Ngara re mun malaikat ka dŭh bisa kabŭs . Ngara mbŭh bara anak Tapa , sabab ngara mbŭh makat so kabŭs .
42020037	Ka adŭp Moses ko nakit kidaan nang daya adi mbŭh kabŭs re dog pakat udip bauh . Di dundan pasar anak tŭngŭn kayuh adi bijagu apui dieh , ayŭh minyu pasar Tuhan adi ‘ Tapa Abraham , Tapa Isaac , ka Tapa Jacob . ’
42020038	Ayŭh inŭh Tapa daya adi udip , dŭh-I Tapa daya adi kabŭs , amai di Ayŭh taŭn sopŭrŭg udip . ”
42020039	Kada gurū Ukum-adat Jahudi nang , “ Gurū , kana pinyinam Mai ! ”
42020040	Amai ngara mbŭh dŭh tia birani re nggen pinyiken di Ayŭh .
42020041	Jesus siken ngara , “ Simuki daya bisa nang Kristus sesang David ?
42020042	Amai adŭp David agi nang di surat Mazmur , ‘ Tuhan nang di Tuhan ku : Guru digiti tura ka tauh Ku
42020043	ndŭg ka Aku mbŭh bada pinganyu Mu jadi bangan di ribo kaja Mu . ’
42020044	David bagan Ayŭh ‘ Tuhan ’ ; simuki meh Kristus ati bisa jadi sesang David ? ”
42020045	Darŭm sopŭrŭg daya dingah Ayŭh minyu , Jesus nang di bara murid-I ,
42020046	“ Jaga meh adŭp ngan so gurū Ukum-adat Jahudi . Ngara suka panu nēn piraka ambu , ka rindu kambat tabi so daya di arong passar . Ngara mien baku adi tura ka jawin di ramin simayang-Jahudi ka tarun yŭn adi rabis kana di tika gawai .
42020047	Ngara nipu dayung uban ka sirapas ramin arŭn ngara , ka komŭnŭ nadar tui bidua ! Tung ngara ukum re rabis bat ! ”
42021001	Jesus tingga bait tauh-I ka kiris daya kaya na duit ngara darŭm pati duit Ramin Tuhan .
42021002	Ka-I kiris gŭh ndi naan dayung uban adi sirata na jangi duwŭh kiping duit timaga .
42021003	Ayŭh nang , “ Aku kidaan di angān , dayung uban adi sirata ati agi na bagŭ dŭ so ngara adi bŭkŭn .
42021004	Amai ngara adi bŭkŭn mbŭh jugan pinganggen ngara so ka rabis pinyikaya ngara ; pak ayŭh , adi taŭn sirata , mbŭh nggen kaŭs anŭ adi-i biyŭn . ”
42021005	Kada so bara murid minyu pasar Ramin Tuhan , munki masam ramus-i dog ngabuh ngga batuh batuh adi grua , ka ngga sopŭrŭg pinganggen adi daya jugan ka Tapa . Jesus nang ,
42021006	“ Sopŭrŭg-i angān kiris , pak andu-i re mandŭg kan ndi batuh-i dŭh gŭh re dŭm di yŭn-i bisandug . Sopŭrŭg-i re rubuh . ”
42021007	“ Gurū , ” ngara nang , “ sinde kayuh ati re jadi ? Ka ani re jadi tandā-i kan kayuh ati mbŭh re an tambus . ”
42021008	Jesus nang , “ Jaga meh adŭp ngan ; dŭhnyah udah tiyur . Bagŭ daya , pakai adŭn Ku , re mandŭg ka nang , ‘ Aku ati Ayŭh ! ’ ka , ‘ Tipuh mbŭh mandŭg ! ’ Pak dŭhnyah tunda ngara .
42021009	Dŭhnyah taru kan angān dingah agah pasar perang ka pito ; kayuh adi mun anŭ dŭh siŭn dŭh an diŭ tambus , pak dŭh sirati-i andu sikasŭn mbŭh sindŭk . ”
42021010	Ayŭh pijuu nang , “ Bangsa re makat rawan bangsa bŭkŭn , ka pritah re nyerang pritah bŭkŭn .
42021011	Ka re agi tana bana bigugoh , apag ka susah-bās di barang yŭn . Kayuh saruh buang adi pitaru re agi mandŭg so rangit .
42021012	Pak diŭ so sigara kayuh ati tambus , angān re dog nakap ka dog kisiis ; angān re dog dawa di ramin simayang-Jahudi ka dog na darŭm jer ; angān re dog taban ka sirung jawin raja ngga pinguasa sitagar adŭn Ku .
42021013	Ati inŭh pluang ngan piagah Agah Kana .
42021014	Dŭhnyah gapang pasar sakaki angān re minyu nyibandar adŭp ngan ,
42021015	sabab Aku re nggen di angān bang bang piminyu samŭn pinyibijak adi pinganyu ngan dŭh tungang rawan bait matah .
42021016	Angān re dog jua pimas ngan , jurud ngan , madis ngan , ka dingan ngan ; ka kada so angān re dog ukum kabŭs .
42021017	Sopŭrŭg daya re tiru di angān sabab Aku .
42021018	Pak ndi sirah ubok di ubak ngan dŭh re manyap .
42021019	Bada atin ngan tagap , ka angān re siramat .
42021020	“ Kan angān kiris Jerusalem dog kirurung pinganyu , nganŭ angān re puan nang dŭm dŭh tui ayŭh re rubuh .
42021021	Nganŭ ngara adi di Judea dŭh siŭn dŭh babak ka tarun tana darŭd ; ngara adi darŭm kupo dŭh siŭn dŭh bu , ka ngara adi di sapa kupo dŭh siŭn mŭrŭt kupo .
42021022	Amai anŭ inŭh ‘ Tipuh Ukum , ’ ngga bada sopŭrŭg pinganang Surat-kudus jadi bitŭtŭk .
42021023	Raru payah-i di tipuh anŭ yŭn bara dayung adi bite ka bara sindŭ adi mira sŭ ! Pinyusah bās re mandŭg ka rais ati , ka ukum Tapa re nyatŭk bangsa ati .
42021024	Kada re dog siŭ ngga pedang , ka adi bŭkŭn re dog taban bu jadi daya-takap ka rais daya bŭkŭn . Ka daya adi dŭh bangsa Jahudi re digang Jerusalem ndŭg ka tipuh ngara mbŭh ripuan .
42021025	“ Re agi kayuh saruh jadi di batŭh andu , di buran , ka di bitang . Sopŭrŭg bangsa di ndi ong ong re taru da jawŭn girumbang ka passang bās , ka ngara dŭh puan ani re ngara ndai .
42021026	Daya re mijŭp sabab taru darŭm ngara kajŭn kayuh adi re nyatŭk ong , amai kuasa di rangit re dog ngugoh .
42021027	Nganŭ Anak Manusia re nandŭng , mandŭg darŭm abun ngga kuasa bās ka bragah .
42021028	Kan sopŭrŭg kayuh anŭ piguru , angān mijog ka nyigura ka rangit , sabab dŭm dŭh tui angān re dog nyiramat . ”
42021029	Ka Jesus nyidundan upama ati di ngara : “ Suba kira tŭngŭn ara ka sopŭrŭg tŭngŭn kayuh adi bŭkŭn .
42021030	Kan angān kiris-i prisok , angān puan nang tipuh paras mbŭh sindŭk .
42021031	Simŭnŭ gŭh , kan angān kiris kayuh ati jadi , angān re puan nang Tapa re rikas mritah .
42021032	“ Ingat nŭh , sopŭrŭg kayuh ati re jadi diŭ so manusia adi udip madin mbŭh abo kabŭs .
42021033	Rangit ngga ong re mungan , pak pinganang Ku dŭh re manyap . ”
42021034	“ Jaga adŭp ngan ! Dŭhnyah bada adŭp ngan sayŭp da gawai , da birunok , ka da atin ngingen di pimudip ong , te andu anŭ gŭgŭh mandŭg ka angān
42021035	mun pirakap rai-i . Amai andu anŭ re mandŭg ka sopŭrŭg daya di barang yŭn di ong ati .
42021036	Bijaga meh ka ari simayang isa angān bake buang siramat darŭm nura sopŭrŭg kayuh anŭ adi re tambus ; ka angān meh re dapŭd mijog di sirung jawin Anak Manusia . ”
42021037	Jesus ngajar di Ramin Tuhan barang andu , ka ngga singumi andu , Ayŭh matak di nyirŭmŭn di Sandah Kanā .
42021038	Barang isan sopŭrŭg daya di ka Ramin Tuhan an dingah Ayŭh ngajar .
42022001	Andu Gawai Ruti Dŭh-Biragi , adi dog kadŭn Paska , mbŭh sindŭk .
42022002	Bara pingubak imam ngga bara gurū Ukum-adat Jahudi taru daya , jadi ngara jiroh aran ngga siŭ Jesus darŭm bisukan .
42022003	Ka Shetan mŭrŭt atin Judas , adi dog kadŭn Iscariot , ndi so ngara adi simŭng-duwŭh naan murid Jesus .
42022004	Jadi Judas di bisatur ngga bara pingubak imam samŭn pingubak ngara adi jaga Ramin Tuhan pasar munki ayŭh dapŭd jua Jesus di ngara .
42022005	Ngara mbŭh munos asŭng ka situju an nggen duit di ayŭh .
42022006	Judas situju gŭh ka rasu jiroh pluang ngga nyerah Jesus ka ngara darŭm bisukan .
42022007	Di darŭm Tipuh Gawai Ruti Dŭh-Biragi , andu adi ngga anak biri Paska dog simareh mbŭh mandŭg .
42022008	Jesus pait Peter ngga John ngga pinganang sakati : “ Panu di sidia man gawai Paska ta . ”
42022009	“ Diki Kaam raan kieh sidia-i ? ” ngara siken Ayŭh .
42022010	Ayŭh nam , “ Darŭm angān mŭrŭt kupo , ndi naan daya gŭrŭng tipayan piin re bidapŭd ngga angān . Tunda ayŭh ka ramin adi-i mŭrŭt ,
42022011	ka nang di daya adi dapu ramin : ‘ Gurū siken , Diki birit adi re yŭn Ku ngga bara murid Ku man gawai Paska ? ’
42022012	Ayŭh re kiren di angān ndi birit adi bayah di sambu adi mbŭh dog sidia ngga mija baku . Diginŭ inŭh angān sidia sopŭrŭg kayuh yŭn ta . ”
42022013	Ngara panu ka dapŭd sopŭrŭg-i nimun adi ko Jesus kidaan di ngara , ka ngara meh sidia man gawai Paska .
42022014	Kan tika-i mbŭh mandŭg yŭn man gawai Paska , Jesus guru , samah ngga bara pinyuruh-I .
42022015	Ayŭh nang di ngara , “ Aku mbŭh tui kirarŭn an man gawai Paska ati ngga angān diŭ so jera-birasa Ku !
42022016	Sabah nŭh , Aku dŭh re tia man-i sibayuh-i dapŭd rati-i darŭm Ong Bauh Tapa . ”
42022017	Komŭnŭ Ayŭh mbit makuk , nggen trima kaseh di Tapa , ka nang , “ Mbit ati ka kutung-i dupan adŭp ngan .
42022018	Aku kidaan di angān , so ripas ati Aku dŭh re tia nok wain ati ndŭg ka Tapa mbŭh sawŭ mritah . ”
42022019	Komŭnŭ Ayŭh mbit ndi kiping ruti , nggen trima kaseh di Tapa , mire-i , ka nggen-i di ngara , nang-I , “ Ati inŭh pŭrŭng Ku , adi dog nggen yŭn ngan . Ndai simuti jadi pinatŭng Ku . ”
42022020	Simŭnŭ gŭh , Ayŭh nggen makuk anŭ di ngara ripas man , nang-I , “ Makuk ati inŭh simanya bauh Tapa adi dog natu ngga deya Ku , adi dog ren yŭn ngan . ”
42022021	“ Pak tingga nŭh ! Ayŭh adi jua Aku agi sua guru digiti ngga Aku !
42022022	Anak Manusia re kabŭs so ka pingatur Tapa , pak raru payah-i di sianŭ adi jua Ayŭh ! ”
42022023	Jadi ngara samah siken di dupan adŭp-i , asi so ngara adi re ndai kayuh anŭ .
42022024	Karit timbur dupan bara murid Jesus pasar asi so ngara adi patut dog nyirundeng bās dŭ .
42022025	Jesus nang di ngara , “ Bara raja bangsa adi dŭh puan Tapa piurun daya-i , ka ngara adi bikuasa kadŭn adŭp-i ‘ Pinurung Daya . ’
42022026	Pak angān dŭh patut mun anŭ . Adi rabis bās dupan ngan patut jadi mun sianŭ adi siabo mara , ka adi pinguru patut jadi mun urun .
42022027	Asi adi bās dŭ , ayŭh adi guru man kah ayŭh adi ngidang ? Ayŭh adi guru man , taŭn-i bās dŭ . Pak Aku ati di dupan ngan agi keya ka daya adi ngidang .
42022028	“ Angān agi ngga Aku darŭm sopŭrŭg pinyusah Ku ;
42022029	ka nimun Sama Ku mbŭh nggen di Aku hak ngga mritah , simŭnŭ gŭh Aku re nggen-i di angān .
42022030	Angān re man nok ngga Aku ka mritah samah ngga Aku kan Aku mbŭh jadi raja . Angān re guru di takta mritah simŭng-duwŭh tibaran-asar Israel .
42022031	“ Simon , Simon , Dingah ! Shetan mbŭh dapŭd pinyibandar ngga-i suba sopŭrŭg ngan , yŭn nyidŭrŭ adi kana so adi arap , nimun tukang-teya nyidŭrŭ gandom so aping .
42022032	Pak Aku mbŭh simayang yŭn mu , Simon , siŭn pinyabah mu dŭh ramah . Ka kan kuu pari ka Aku , kuu dŭh siŭn dŭh nagap bara dingan mu . ”
42022033	Peter nam , “ Tuhan , aku mbŭh sidia an mŭrŭt jer ngga Kaam ka samah kabŭs ngga Kaam ! ”
42022034	“ Aku kidaan di kuu , Peter , ” Jesus nang , “ Babang dŭh re kukok sikambŭh sibayuh kuu pitaruh kari nang adŭp mu dŭh puan Aku . ”
42022035	Komŭnŭ Jesus nang di bara murid-I , “ Di andu Aku pait angān bŭrŭh prajah dŭh taban kambut duit , beg , puan kah kasut , agi kah angān sutok kayuh ? ” “ Mating , ” ngara nam .
42022036	“ Pak madin , ” Jesus nang , “ Ayŭh adi biyŭn kambut duit puan kah beg , dŭh siŭn dŭh taban-i ; ka ayŭh adi dŭh biyŭn pedang dŭh siŭn dŭh jua jipo tabar-i ngga miris pedang .
42022037	Ingat meh , pinganang Surat-kudus ati dŭh siŭn dŭh jadi bitŭtŭk di Aku : ‘ Ayŭh sua trima ukum daya arap . ’ Kayuh ati adi dog nuris pasar Aku mbŭh re an jadi bitŭtŭk . ”
42022038	Bara murid nang , “ Tingga Tuhan ! Digiti agi duwŭh pedang ! ” “ Anŭ mbŭh sadang ! ” Ayŭh nam .
42022039	Jesus ruah so kupo ka matak nimun kanyet-I ka Sandah Kanā ; ka bara murid-I agi samah ngga Ayŭh .
42022040	Kan Ayŭh mbŭh ndŭg nŭ , Ayŭh nang di ngara , “ Simayang isa angān dŭh rabu darŭm pinyisuba . ”
42022041	Komŭnŭ Ayŭh panu jo so ngara dang ndi pinyijakad batuh , ka-I sidikang ka bidua .
42022042	“ Sama , ” Ayŭh nang , “ kambŭi Kaam raan , tambit makuk jera-birasa ati so Aku . Sunggu mŭnŭ dŭhnyah nurut pinyiraan Ku , pak ndai adŭ pinyiraan Mai . ”
42022043	Ka agi malaikat so shorga nandŭng di Ayŭh , ka nagap Ayŭh .
42022044	Darŭm susah payah Ayŭh bandar simayang ndŭg ka udas-I bititeg mun deya di tana .
42022045	Ripas simayang , Ayŭh pari ka yŭn murid murid-I ka dapŭd ngara bŭŭs , adi mbŭh raru jera buang raru susah .
42022046	Ayŭh nang di ngara , “ Mani angān bŭŭs ? Makat ka simayang isa angān dŭh rabu darŭm pinyisuba . ”
42022047	Jesus gibabŭ minyu kan bara daya mandŭg . Ngara dog nguru Judas , ndi so simŭng-duwŭh naan murid Jesus . Ayŭh tudu Jesus re sium Ayŭh .
42022048	Jesus nang di ayŭh , “ Judas , ngga sium kah kuu jua Anak Manusia ? ”
42022049	Kan bara murid adi ayō Jesus kiris kayuh adi re jadi , ngara siken , “ Tuhan , bisa kah kieh pakai pedang ? ”
42022050	Ndi so ngara japa urun imam bās ngga pedang , nyaper kajit tauh-i .
42022051	Pak Jesus nang , “ Dang inŭh ! ” Ayŭh tama kajit-i ka pibua ayŭh .
42022052	Komŭnŭ Jesus nang di bara pingubak imam samŭn di pingubak ngara adi jaga Ramin Tuhan ka bara nyamba bangsa Jahudi , adi mandŭg an nakap Ayŭh , “ Sah kah angān taban pedang ngga pukong tudu Aku , mun adi re nakap daya arap ?
42022053	Aku agi ngga angān barang andu di Ramin Tuhan , pak mating angān nakap Aku . Pak ati mbŭh tika yŭn angān pimanu pingandai ngan , amai kuasa karŭm mbŭh aŭn mritah . ”
42022054	Ngara nakap Jesus ka taban Ayŭh bu ka ramin Imam Bās ; Peter tunda so jo .
42022055	Apui agi dog ndai di badag ramin , ka Peter di sua ngga ngara adi guru maning-i .
42022056	Kan ndi so bara daya-gaji , adi dayung , kiris ayŭh guru diginŭ nguan apui , ayŭh tirek ayŭh ka nang , “ Daya ati gŭh agi ngga Jesus ! ”
42022057	Pak Peter miman , “ Dayung , aku dŭh puan Ayŭh ! ”
42022058	Dŭh tui ripas anŭ , ndi naan dinge daya kiris Peter ka nang , “ Kuu ati gŭh ndi naan so ngara ! ” Pak Peter nam , “ Dŭh ! ”
42022059	Kira ka ndi jam ripas anŭ ndi naan dinge nang , “ Taŭn-i sawŭ daya ati agi ngga Jesus , sabab ayŭh daya Galilee ! ”
42022060	Pak Peter nam , “ Aku dŭh puan kayuh nang mu ! ” Nganŭ gŭh , darŭm ayŭh babŭ minyu , babang kukok .
42022061	Tuhan kimat ka tirek Peter , ka Peter ingat Tuhan ko nang di ayŭh , “ Sibayuh babang kukok sikambŭh , kuu re pitaruh kari nang adŭp mu dŭh puan Aku . ”
42022062	Peter ruah so nŭ ka nyisakuk sien .
42022063	Ngara adi nguan jaga Jesus napat Ayŭh buang mukong Ayŭh .
42022064	Ngara nutu batŭh-I ka siken , “ Asi mukong Kuu ? Suba kidaan ! ”
42022065	Ka bagŭ dinge kayuh bŭkŭn adi ngara nang ngga pimangŭh Ayŭh .
42022066	Kan andu mbŭh jawa , bara nyamba bangsa Jahudi , bara pingubak imam , ka bara gurū Ukum-adat Jahudi mandŭg tikuruk ; ka Jesus meh dog taban ka Kunsil .
42022067	“ Kidaan di kieh , ” ngara nang , “ Kuu kah Kristus ? ” Ayŭh nam , “ Kambŭi Aku kidaan di angān , angān dŭh sabah Aku ;
42022068	Ka kambŭi Aku siken kayuh di angān , angān abah nam .
42022069	Pak so madin Anak Manusia re guru tura ka tauh Tapa Bisa-pŭrŭg . ”
42022070	Ngara sopŭrŭg nang , “ Jadi Kuu ati meh Anak Tapa ? ” Ayŭh nam ngara , “ Sak adi nang ngan . ”
42022071	Ka ngara nang , “ Ata dŭhsah tia biguna di saksi ! Adŭp ta mbŭh dingah kayuh adi nang-I ! ”
42023001	Ndi tibaran anŭ makat ka taban Jesus ka yŭn Pilate ;
42023002	diginŭ ngara piguru nyarah Ayŭh : “ Kieh mbŭh dapŭd daya ati kinanyap bangsa ami ngga ajar-I , nang kieh dŭh siŭn bayar suke ka Caesar , buang-I nang adŭp-I Kristus , adi raja . ”
42023003	Pilate siken Ayŭh , “ Kuu raja daya Jahudi kah ? ” “ Adŭp mu mbŭh nang ” Jesus nam .
42023004	Jadi Pilate nang di bara pingubak imam samŭn di bara daya bagŭ , “ Mating sarah dapŭd ku di daya ati . ”
42023005	Pak ngara babŭ gŭh nang , “ Ngga ajar-I Ayŭh ngasut daya di ndi tarun tana Judea da ndai pito ; Ayŭh piguru-i di Galilee ka madin mbŭh ndŭg abong ati gŭh . ”
42023006	Kan Pilate dingah sakanŭ , ayŭh siken , “ Daya ati daya Galilee kah ? ”
42023007	Jadi kan Pilate dingah Jesus mandŭg so tarun tana adi dog nguasa Herod , ayŭh pait Ayŭh ka Herod , adi agi gŭh di Jerusalem di tika anŭ .
42023008	Herod mbŭh raru munos asŭng-i kan ayŭh kiris Jesus , sabab ayŭh taŭn mbŭh dingah pasar Jesus ka mbŭh tian ti gruwŭn an kiris Ayŭh . Ayŭh raru harap adŭp-i tungang kiris Jesus ndai pingandai-nginga .
42023009	Jadi Herod nggen bagŭ pinyiken di Ayŭh , pak Jesus dŭh nam .
42023010	Bara pingubak imam ka bara gurū Ukum-adat Jahudi makat mijog ka bandar nyarah Ayŭh .
42023011	Herod ngga bara soldadu-i napat buang ginaka di tunduh Ayŭh ; komŭnŭ ngara bada Ayŭh nēn jipo-ambu adi grua ka pait Ayŭh pari ka Pilate .
42023012	Di andu anŭ gŭh Herod ngga Pilate bidamai , amai diŭ so anŭ ngara duwŭh taŭn pinganyu .
42023013	Pilate bagan da tikuruk bara pingubak imam , nyamba bangsa Jahudi , samŭn bara daya bagŭ ,
42023014	ka nang di ngara , “ Angān mbŭh taban daya ati ka yŭn ku ka nang Ayŭh ngasut daya . Aku muko siken Ayŭh digiti di sirung jawin ngan . Angān nang Ayŭh sarah pak mating sarah-I dapŭd ku .
42023015	Herod dŭh gŭh tungang dapŭd sarah-I , amai ayŭh pait Ayŭh pari ka kieh . Mating sarah daya ati adi re bada Ayŭh patut dog ukum kabŭs .
42023016	Aku re bada Ayŭh dog madŭs ka komŭnŭ pirupas Ayŭh . ” [
42023017	Barang Gawai Paska , nanyam kanyet-i , Pilate pirupas ndi naan daya adi dog jer yŭn ngara . ]
42023018	Sopŭrŭg daya diginŭ samah nyirais nang , “ Siŭ Ayŭh ! Pirupas Barabbas yŭn ami ! ” (
42023019	Barabbas mbŭh dog jer sabab-i ko ngasut daya da ndai pito darŭm kupo , ka mbŭh siŭ daya . )
42023020	Pilate raan pirupas Jesus , jadi ayŭh mite so bara daya bagŭ dinge .
42023021	Pak ngara nyirais nam , “ Masak Ayŭh di rigang ! Masak Ayŭh di rigang ! ”
42023022	Pilate nang dinge , adi pitaruh saba , di ngara , “ Pak ani sarah-I ? Aku dŭh tungang dapŭd sarah-I adi bisa bada Ayŭh patut dog ukum kabŭs ! Aku re bada Ayŭh dog madŭs ka komŭnŭ pirupas ayŭh . ”
42023023	Pak ngara babŭ gŭh nyirais ngga sirŭŭn rabis bana nang Jesus patut dog masak di rigang ; ka sikasŭn-i sirŭŭn ngara manang .
42023024	Pilate miratak ukum nanyam pinyiraan ngara .
42023025	Ayŭh piruah sianŭ adi ngara raan , adi mbŭh dog jer sabab-i ko ngasut daya da ndai pito buang mbŭh siŭ daya ; ka Jesus , ayŭh nyerah ka darŭm tangan ngara siŭn ngara ndai barang ka mun nanyam suka asŭng ngara .
42023026	Bara soldadu taban Jesus bu , ka darŭm ngara panu , ngara bidapŭd ngga ndi naan daya so Cyrene dŭn Simon adi mandŭg so sapa tarun tana rais re mŭrŭt kupo . Ngara nakap ayŭh , na rigang di kawin-i , ka bada ayŭh gŭrŭng-i tunda Jesus .
42023027	Bara daya bagŭ tunda Ayŭh ; dupan ngara anŭ agi kada dayung adi bana sien , muās Ayŭh .
42023028	Jesus bigiring nura ngara ka nang , “ Dayung Jerusalem ! Dŭhnyah muās Aku , pak muās adŭp ngan samŭn bara anak ngan .
42023029	Amai tipuh-i re mandŭg adi ngga daya re nang , ‘ Mbŭh raru binasip dayung adi bŭn bite , adi bŭn biranak , ka adi bŭn nyisuh anak ! ’
42023030	Anŭ inŭh tipuh adi ngga daya re nang di darŭd , ‘ Nyatŭk kieh ! ’ ka di tirunduk , ‘ Sukan kieh ! ’
42023031	Kambŭi kayuh adi mun anŭ dog ndai di tŭngŭn kayuh darŭm-i gibabŭ barŭm , ani meh re dog ndai dieh kan-i mbŭh rayu ? ”
42023032	Agi duwŭh naan daya arap , sua ngga Jesus re dog ukum kabŭs .
42023033	Kan ngara mbŭh ndŭg tarun adi dog kadŭn “ Tikurok , ” ngara masak Ayŭh di rigang diginŭ , samŭn duwŭh naan daya arap anŭ , ndi tura ka tauh ndi tura ka bait-I .
42023034	Jesus nang , “ Sama , apun ngara ! Ngara dŭh puan kayuh adi ndai-i . ” Ngara kutung piraka-I dupan adŭp ngara , pakai dadu .
42023035	Bara daya mijog diginŭ tingga , darŭm bara pingibās bangsa Jahudi napat Ayŭh : “ Ayŭh nyiramat daya ; tandah Ayŭh nyiramat adŭp-I kambŭi Ayŭh sawŭ Kristus adi Tapa mbŭh mien ! ”
42023036	Bara soldadu gŭh napat Ayŭh : ngara tudu Ayŭh ka jugan wain adi kurang brega ka Ayŭh ,
42023037	ka nang , “ Nyiramat adŭp Mu kambŭi Kuu raja daya Jahudi ! ”
42023038	Nyirungan ubak-I agi dog nuris sakati : “ Ati inŭh Raja daya Jahudi ”
42023039	Ndi naan so daya arap anŭ adi dog masak , bakit Ayŭh : “ Dŭh kah Kuu Kristus ? Nyiramat adŭp Mu samŭn kieh ! ”
42023040	Pak sianŭ ndi nang ayŭh , nang-i , “ Dŭh kah kuu taru Tapa ? Kuu kambat ukum brimun ngga jangi .
42023041	Jata ukum taŭn patut , sabab ata kambat baras pingandai adŭp ta ; pak Ayŭh , mating-I ndai sarah . ”
42023042	Ka ayŭh nang , “ Jesus , ingat aku kan Kaam mbŭh jadi Raja ! ”
42023043	Jesus nang di ayŭh , “ Sabah meh , di andu ati kuu re agi ngga Aku di Paradise . ”
42023044	Kan-i mbŭh arong pukor simŭng-duwŭh , batŭh andu mbŭh dŭh nyekar ka ndi tarun tarun tana mbŭh karŭm ndŭg pukor taruh ;
42023045	ka banang tabir , di yŭn-i dog tangid di Ramin Tuhan , mbŭh tiratak nyinuwŭh .
42023046	Jesus nyirais ngga sirŭŭn bana , nang-I , “ Sama ! Aku nyerah adŭp Ku ka darŭm tangan Mai ! ” Ko-I nang sakanŭ , Ayŭh kabŭs .
42023047	Pingubak soldadu kiris kayuh adi mbŭh jadi , ayŭh muji Tapa , “ Tŭk sawŭ daya ati dŭh biyŭn sarah ! ”
42023048	Bara daya adi agi tikuruk diginŭ kiris kayuh adi mbŭh jadi ; sopŭrŭg ngara maad ka ramin adŭp ngara , nupap sudo buang susah .
42023049	Sopŭrŭg dingan Jesus , samŭn bara dayung adi tunda Ayŭh so Galilee , mijog so jo ka kiris sopŭrŭg kayuh anŭ .
42023050	Agi ndi naan daya dŭn Joseph so kupo Arimathea di tarun tana Judea . Ayŭh daya adi kana adi dog stabi daya , adi kajŭn andu adi ngga Tapa piguru mritah . Sunggu ayŭh ndi naan so daya Kunsil , ayŭh dŭh situju ngga itong ka di pingandai ngara .
42023051	
42023052	Ayŭh di tudu Pilate ka mite tadang Jesus .
42023053	Komŭnŭ ayŭh bisor-I so rigang , marut-I ngga banang linen , ka na-I darŭm kubur batuh adi ko dog mubo ka adi bŭn dog pakai .
42023054	Andu anŭ mbŭh andu rimŭh , buang andu Sabbath mbŭh re piguru .
42023055	Bara dayung adi tunda Jesus so Galilee sua ngga Joseph . Ngara kiris kubur ka simuki tadang Jesus dog na dieh .
42023056	Komŭnŭ ngara maad ka sidia rapah samŭn wangi yŭn tadang Jesus . Di andu Sabbath ngara rŭŭ so kraja , nimun adi dog pesan Ukum-adat .
42024001	Awar isan isan andu minggu bara dayung anŭ di ka kubur , taban rapah adi ngara ko sidia .
42024002	Ngara kiris batuh mbŭh dog sigen so rubang kubur ,
42024003	ka ngara mŭrŭt ; pak ngara dŭh dapŭd tadang Tuhan Jesus .
42024004	Ngara mijog diginŭ inga inga , simuki-i bisa jadi simŭnŭ , kan gŭgŭh agi duwŭh naan daya nēn piraka bringam mijog sindŭk ngara .
42024005	Darŭm taru , bara dayung anŭ mutu ubak-i ka tana , darŭm dari adi duwŭh naan anŭ nang di ngara , “ Mani angān jiroh Ayŭh adi udip di dupan adi mbŭh kabŭs ?
42024006	Mating Ayŭh digiti ; Ayŭh mbŭh makat ! Ingat ngan ani nang-I di angān di andu Ayŭh di Galilee :
42024007	‘ Anak Manusia dŭh siŭn dŭh dog nyerah ka tangan daya bidosa , dog masak di rigang , ka taruh andu ripas anŭ Ayŭh makat udip bauh . ’ ”
42024008	Nganŭ ngara ingat pinganang-I ,
42024009	pari so kubur , ka kidaan sopŭrŭg kayuh anŭ di ngara adi simŭng-ndi naan murid Jesus , samŭn di bara adi bŭkŭn .
42024010	Bara dayung anŭ , inŭh Mary Magdalene , Joanna , ka Mary adi sindŭ James ; ngara ngga bara dayung adi bŭkŭn samah kidaan sopŭrŭg kayuh anŭ di bara pinyuruh .
42024011	Pak bara pinyuruh , pikir kayuh adi bara dayung anŭ nang kayuh au-tarun , dŭh-i sabah ngara .
42024012	Pak Peter makat ka bikaduh di ka kubur ; ayŭh mutu ka kiris banang-tadang adŭ . Ayŭh maad buang inga inga di kayuh adi mbŭh jadi .
42024013	Di andu anŭ gŭh duwŭh naan so bara pinunda Jesus , panu ka ndi anak kupo dŭn Emmaus , kira ka simŭng-ndi kilomita jo so Jerusalem .
42024014	Ngara duwŭh minyu pasar sopŭrŭg kayuh adi mbŭh jadi .
42024015	Darŭm ngara minyu kirakar , adŭp Jesus nyandat ngara ka samah panu ngga ngara ;
42024016	ngara kiris Ayŭh , pak tipia dŭh natŭng Ayŭh .
42024017	Jesus nang di ngara , “ Ani nang ngan buang ngan panu ? ” Ngara rŭŭ , buang raŭn ngara tatŭng susah .
42024018	Ndi so ngara , dŭn Cleopas , siken Ayŭh , “ Kaam sadi adŭ kah pinami di Jerusalem adi dŭh puan kayuh adi mbŭh jadi diginŭ kudu kudu andu adi mbŭh ripas ? ”
42024019	“ Kayuh ani , ” Ayŭh siken . “ Kayuh adi mbŭh jadi di Jesus so Nazareth , ” ngara nam . “ Daya anŭ inŭh nabi , adi Tapa samŭn manusia mbŭh nyirundeng biyŭn kuasa darŭm piminyu ngga darŭm pingandai .
42024020	Pingubak pingubak imam ami samŭn bara nyamba bangsa Jahudi nyerah Ayŭh yŭn dog ukum kabŭs , ka masak Ayŭh di atuh rigang .
42024021	Kieh pikir buang harap Ayŭh taŭn sianŭ adi re pirupas Israel ! Pak-i mbŭh taruh andu madin , ripas kayuh anŭ mbŭh jadi .
42024022	Agi kada dayung so tibaran ami bada kieh inga inga ; ngara di ka kubur awar isan isan ,
42024023	pak ngara dŭh dapŭd tadang-I . Ngara maad ka kidaan adŭp-i kiris malaikat malaikat adi kidaan di ngara nang Ayŭh udip .
42024024	Ka kada so tibaran ami di ka kubur ka dapŭd kayuh nimun adi bara dayung ko kidaan , pak ngara mating kiris Ayŭh . ”
42024025	Komŭnŭ Jesus nang di ngara , “ Ruai nang budo-i angān , paŭh sais sabah di sopŭrŭg kayuh anŭ adi bara nabi ko nang !
42024026	Dŭh kah-i patut Kristus kinyam jera-birasa anŭ , ka komŭnŭ mŭrŭt ka darŭm bragah-I ? ”
42024027	Jadi Jesus kidaan di ngara rati kayuh adi mbŭh dog nuris pasar adŭp-I di Surat-kudus , piguru so surat surat Moses samŭn so surat surat bara nabi .
42024028	Darŭm ngara mbŭh sindŭk anak kupo anŭ adi re ngara ka , Jesus panu mun adi re an radus ;
42024029	pak ngara bitan Ayŭh , nang , “ Nyirŭmŭn di yŭn ami ; andu mbŭh rambat ka mbŭh sindŭk karŭm . ” Ka-I mŭrŭt ka nyirŭmŭn di yŭn ngara .
42024030	Ayŭh guru man ngga ngara , mbit ruti ka nyiberkat ; komŭnŭ Ayŭh mire ruti anŭ ka nggen-i di ngara .
42024031	Nganŭ ngara rada ka natŭng Ayŭh , pak Ayŭh miyap so batŭh ngara .
42024032	Dupan adŭp-i ngara nang , “ Dŭh kah agi nyam gangam-i atin ta darŭm Ayŭh minyu ngga ata di aran buang-I kidaan rati pinganang Surat-kudus di ata ? ”
42024033	Ngara rasu makat ka pari ka Jerusalem , di yŭn ngara dapŭd simŭng-ndi naan murid tikuruk ngga bara adi bŭkŭn
42024034	adi nang , “ Tuhan sawŭ mbŭh makat ! Ayŭh agi nandŭng di Simon ! ”
42024035	Ngara duwŭh meh kidaan di ngara kayuh adi mbŭh jadi di aran , ka simuki ngara natŭng Tuhan kan Ayŭh mire ruti .
42024036	Darŭm ngara duwŭh kidaan kayuh anŭ , tapŭ ka Jesus agi mijog di ruang ngara , ka nang di ngara , “ Damai ka angān . ”
42024037	Ngara gŭgŭh buang taru , pikir adŭp-i kiris mindo .
42024038	Pak Ayŭh nang di ngara , “ Mani angān taru ? Mani angān kurang sabah ?
42024039	Tingga kaja tangan Ku ; adŭp Ku inŭh ati . Kinyam Aku , ka puan meh , mindo dŭh-i biyŭn isin ngga turang , mun adi kiris ngan Aku biyŭn . ”
42024040	Ayŭh nang sakanŭ buang kiren kaja ngga tangan-I di ngara .
42024041	Ngara gibabŭ dŭh tungang sabah , sabab ruai gaŭn buang inga inga . Ka Jesus siken ngara , “ Agi kah kayuh man digiti ? ”
42024042	Ngara nggen di Ayŭh ndi apŭg iken adi mbŭh dog tanŭk .
42024043	Jesus mbit-i ka man di sirung jawin ngara .
42024044	Komŭnŭ Ayŭh nang di ngara , “ Ati inŭh kayuh adi Aku ko kidaan di angān sitadŭn Aku gibabŭ ngga angān : sopŭrŭg kayuh adi dog nuris pasar Aku di Ukum-adat Moses , di surat surat nabi , ka di Mazmur , dŭh siŭn dŭh jadi bitŭtŭk . ”
42024045	Komŭnŭ Jesus kuka pikir ngara da mirati pinganang Surat-kudus ,
42024046	ka nang di ngara , “ Sakati dog nuris : Kristus dŭh siŭn dŭh kinyam jera-birasa ka dŭh siŭn dŭh makat so kabŭs taruh andu ripas anŭ .
42024047	Ka ngga adŭn-I , agah pasar daya patut marik pimudip-i pari ka Tapa siŭn dapŭd pingapun dosa , dŭh siŭn dŭh dog nyuse di sopŭrŭg bangsa , piguru so Jerusalem .
42024048	Angān mbŭh jadi saksi yŭn sopŭrŭg kayuh ati .
42024049	Ka adŭp Ku re pait ka angān kayuh adi Sama Ku mbŭh bijanji an nggen di angān . Pak angān dŭh siŭn dŭh an kajŭn di kupo ndŭg ka kuasa so sambu mūn ka tunduh ngan . ”
42024050	Komŭnŭ Ayŭh taban ngara ruah so kupo ka Bethany ; diginŭ Ayŭh pakat tangan-I ka nyiberkat ngara .
42024051	Darŭm-I nyiberkat ngara , Ayŭh birakang ngga ngara ka dog paad ka shorga .
42024052	Ngara nyambah Ayŭh , ka komŭnŭ pari ka Jerusalem ngga gaŭn ginanyŭn .
42024053	Ngara siraru agi di Ramin Tuhan , nggen puji di Tapa .
43001001	Diŭ so ong dog napa , Pinganang taŭn mbŭh agi ; Pinganang agi ngga Tapa , ka Pinganang mbŭh Tapa .
43001002	So sibungas-i Pinganang taŭn mbŭh agi ngga Tapa .
43001003	Ngga Ayŭh Tapa napa sopŭrŭg kayuh ; mating katŭn kayuh adi dog napa bisa jadi kambŭi dŭh ngga Ayŭh .
43001004	Pinganang inŭh adi atak udip , ka udip anŭ taban jawa ka manusia .
43001005	Jawa anŭ nyekar darŭm karŭm , ka karŭm dŭh tungang ngarah-i .
43001006	Tapa pait pinyisung-I , dŭn John ,
43001007	da kidaan di sopŭrŭg daya pasar jawa anŭ , isa sopŭrŭg daya dingah ka sabah .
43001008	Adŭp-i dŭh jawa anŭ , pak-i mandŭg di kidaan pasar jawa anŭ .
43001009	Ati inŭh jawa adi sawŭ , adi mandŭg ka ong ka nyekar sopŭrŭg manusia .
43001010	Pinganang mbŭh agi darŭm ong , ka sunggu Tapa mbŭh napa ong ngga Ayŭh , ong dŭh natŭng Ayŭh .
43001011	Ayŭh di ka rais adŭp-I , pak daya rais adŭp-I dŭh trima Ayŭh .
43001012	Pak di sopŭrŭg ngara adi trima ka sabah di Ayŭh , Ayŭh nggen hak da jadi bara anak Tapa .
43001013	Ngara dŭh jadi anak Tapa mun gaya manusia jadi anak sama-i so tibiat manusia ; adŭp Tapa inŭh Sama ngara .
43001014	Pinganang jadi manusia ka , puno ngga pinyirasi-mandis ngga pinyawŭ , mbŭh rŭŭ di ruang ta . Ata mbŭh kiris bragah-I ; bragah adi-I kambat jadi Anak tambŭ Sama-I .
43001015	John mbŭh minyu pasar Ayŭh . Ayŭh nang , “ Ayŭh inŭh sianŭ adi nang ku kan aku nang , ‘ Ayŭh mandŭg sundis so aku , pak Ayŭh agi bās dŭ so aku , sabab Ayŭh taŭn mbŭh agi diŭ so aku dog biranak . ’ ”
43001016	So kaya pinyirasi mandis-I Ayŭh mbŭh adu adu nyiberkat sopŭrŭg ta .
43001017	Tapa mbŭh nggen Ukum-adat so ka Moses , pak pinyirasi-mandis ngga pinyawŭ mandŭg so ka Jesus Kristus .
43001018	Manusia dŭh tungang kiris Tapa . Anak adi tambŭ , adi samah ngga Tapa ka adi ngapid Sama , mbŭh nggen puan pasar Ayŭh .
43001019	Bara Pinguasa Jahudi di Jerusalem pait kada imam ngga daya daya Levi ka John da siken ayŭh , “ Asi kuu ? ”
43001020	John dŭh abah nam , pak ngga tarang ayŭh kidaan , “ Aku dŭh Kristus . ”
43001021	“ Asi meh kuu , garang ? ” ngara siken . “ Kuu Elijah kah ? ” “ Dŭh , ” John nam . “ Kuu nabi anŭ kah ? ” ngara siken . “ Dŭh , ” ayŭh nam .
43001022	“ Kidaan di kieh asi kuu , ” ngara nang . “ Kieh re kidaan di ngara adi pait kieh . Ani nang mu pasar adŭp mu ? ”
43001023	John nam pakai pinganang nabi Isaiah : “ Aku ati ‘ sirŭŭn daya adi bagan di tarun tana-pajam : Bada tŭnggŭn aran yŭn Tuhan panu ! ’ ”
43001024	Bara pinyisung anŭ , adi dog pait bara daya Pharisee
43001025	siken John , “ Kambŭi kuu dŭh Kristus , dŭh gŭh Elijah , dŭh gŭh Nabi ; mani kuu baptisa daya ? ”
43001026	John nam , “ Aku baptisa ngga piin , pak di ruang ngan agi sianŭ adi angān dŭh puan .
43001027	Sunggu Ayŭh mandŭg sundis so aku , aku dŭh sukup kana re kuka bŭŭng kasut-I . ”
43001028	Sopŭrŭg kayuh ati mbŭh jadi di Bethany tura ka timor Yang Jordan , di yŭn John baptisa daya .
43001029	Andu anŭ ndi , John kiris Jesus mandŭg tudu adŭp-i , ka nang , “ Jeh rah-I no , Anak Biri Tapa , adi taran dosa ong !
43001030	Ayŭh inŭh sianŭ adi nang ku kan aku nang , ‘ Agi daya mandŭg sundis so aku . Ayŭh agi bās dŭ so aku , sabab Ayŭh taŭn mbŭh agi diŭ so aku dog biranak . ’
43001031	Dŭh aku natŭng Ayŭh , pak aku mandŭg baptisa daya ngga piin siŭn Ayŭh dog puan daya Israel . ”
43001032	Jadi John bisaksi : “ Aku kiris Roh Kudus mūn , mun manuk asang so rangit , ka mbap di tunduh-I .
43001033	Aku gi-dŭh natŭng nang anŭ Ayŭh , pak Tapa , adi pait aku da baptisa ngga piin , ko nang di aku , ‘ Kuu re kiris Roh Kudus mūn so rangit ka mbap di ndi naan Daya ; Ayŭh inŭh adi baptisa daya ngga Roh Kudus . ’
43001034	Aku mbŭh kiris kayuh ati , ” John nang , “ ka aku kidaan di angān Ayŭh inŭh Anak Tapa . ”
43001035	Andu anŭ ndi John agi mijog diginŭ dinge ngga duwŭh naan murid-I ,
43001036	kan ayŭh kiris Jesus murah . “ Jeh rah-I Anak Biri Tapa ! ” ayŭh nang .
43001037	Duwŭh naan murid anŭ dingah ayŭh nang sakanŭ rasu tunda Jesus .
43001038	Jesus bigiring , kiris ngara tunda adŭp-I , ka siken , “ Ani jiroh ngan ? ” Ngara nam , “ Diki Kaam rŭŭ , Rabbi ? ” ( Rabbi , rati-i “ Gurū . ” )
43001039	“ Ja tingga , ” Ayŭh nam . ( Nganŭ mbŭh arong pukor pat singumi andu . ) Jadi ngara tunda Ayŭh ka kiris yŭn-I rŭŭ , ka rŭŭ diginŭ ngga Ayŭh ndi andu anŭ .
43001040	Ndi so ngara inŭh Andrew , jurud Simon Peter .
43001041	Ayŭh rasu di dapŭd jurud-i Simon ka nang di ayŭh , “ Kieh mbŭh dapŭd Messiah . ” ( ‘ Messiah ’ , rati-i ‘ Kristus ’ ) .
43001042	Komŭnŭ ayŭh taban Simon ka Jesus . Jesus tingga ayŭh ka nang , “ Dŭn mu Simon anak John , pak kuu re dog kadŭn Cephas . ” ( Anŭ inŭh Peter , rati-i “ Batuh . ” )
43001043	Andu anŭ ndi Jesus natu adŭp-I an di ka Galilee . Ayŭh dapŭd Philip ka nang di ayŭh , “ Ja tunda Aku ! ” (
43001044	Philip daya so Bethsaida , kupo Andrew ngga Peter . )
43001045	Philip dapŭd Nathanael ka kidaan di ayŭh , “ Kieh mbŭh dapŭd Ayŭh adi Moses nyabŭt darŭm surat Ukum-adat ka adi bara nabi ko nyabŭt gŭh . Ayŭh inŭh Jesus anak Joseph , so Nazareth . ”
43001046	“ Bisa kah kayuh kana mandŭg so Nazareth ? ” Nathanael siken . “ Ja di tingga , ” nam Philip .
43001047	Kan Jesus kiris Nathanael mandŭg tudu adŭp-I , Ayŭh nang pasar ayŭh , “ Tingga , tigŭrŭ daya Israel ; mating kayuh dŭh sawŭ pasar ayŭh ! ”
43001048	Nathanael siken Ayŭh , “ Simuki Kaam puan aku ? ” Jesus nam , “ Aku kiris kuu guru di ribo tŭngŭn ara diŭ so Philip bagan kuu . ”
43001049	“ Gurū , ” Nathanael nam , “ Kaam Anak Tapa ! Kaam Raja Israel ! ”
43001050	Jesus nang , “ Kuu sabah amai Aku nang Aku kiris kuu di ribo tŭngŭn ara kah ? Kuu re kiris kayuh adi rabis bās so ati ! ”
43001051	Ka Ayŭh nang di ngara , “ Aku kidaan di angān kayuh adi sawŭ : angān re granan kiris rangit tikuka ka bara malaikat Tapa mūn maad di tunduh Anak Manusia . ”
43002001	Duwŭh andu ripas anŭ , agi gawai sawan di kupo Cana di Galilee . Sindŭ Jesus agi diginŭ ,
43002002	ka Jesus samŭn bara murid-I mbŭh dog bagan gŭh ka gawai sawan anŭ .
43002003	Kan wain mbŭh abo , sindŭ Jesus nang di Ayŭh , “ Mbŭh abo wain ngara . ”
43002004	“ Dŭhsah kidaan di Aku ani re Ku ndai , ” Jesus nam . “ Tipuh Ku gibayuh mandŭg . ”
43002005	Sindŭ Jesus rasu kidaan di daya daya-gaji , “ Angān ndai ani ani adi-I bada angān ndai . ”
43002006	Diginŭ agi nŭm tibande tipayan batuh , adi daya Jahudi pakai ngga sita adat pibisig . Tiap tipayan anŭ tungang muat kurang rabis siratus lita piin .
43002007	Jesus nang di daya daya-gaji , “ Ngisi sopŭrŭg tipayan ati ngga piin . ” Ngara ngisi-i ndŭg puno ,
43002008	ka Ayŭh nang di ngara , “ Nyauk meh kada-i ka nggen di daya adi tukang ngatur gawai . ” Ngara nyauk ka nggen di daya anŭ piin anŭ ,
43002009	adi mbŭh marui jadi wain , ka ayŭh kija-i . Ayŭh dŭh puan so ki wain anŭ ( kaŭs-i daya daya-gaji adi nyauk-i adŭ puan ) ; jadi ayŭh bagan pingaten dari
43002010	ka nang di ayŭh , “ Siraru-i daya diŭ ngidang wain adi kana dŭ , ka ripas bara pingabang mbŭh puas nok , ayŭh ngidang anŭ adi kurang kana . Pak kuu mbŭh nyikŭn wain adi kana dŭ ndŭg tong-i ! ”
43002011	Anŭ inŭh sibungas pingandai-nginga adi Jesus ndai , di Cana di tarun tana Galilee . Diginŭ Ayŭh kiren bragah-I , ka bara murid-I sabah di Ayŭh .
43002012	Ripas anŭ , Jesus ngga sindŭ-I , bara jurud-I , ka bara murid-I matak ka Capernaum ka rŭŭ diginŭ duwŭh taruh andu .
43002013	Dŭm dŭh tui ngga-i mbŭh re Gawai Paska , jadi Jesus matak ka Jerusalem .
43002014	Diginŭ di Ramin Tuhan Ayŭh dapŭd daya jua sapi , biri , ka manuk asang , ka bara adi yŭn daya nyambi duit agi gŭh diginŭ .
43002015	Ayŭh ndai pasut so taris ka kasig sopŭrŭg ngara , samŭn biri biri ka sapi sapi so Ramin Tuhan ; Ayŭh kureb mija ngara adi tukang nyambi duit , ka duit ngara Ayŭh kambur ;
43002016	ka-I nang di ngara adi jua manuk asang , “ Taban-i bu so ti ! Dŭh tia bada ramin Sama Ku jadi ramin yŭn bidagang ! ”
43002017	Ka bara murid-I ingat pinganang Surat-kudus adi nang , “ Pinyirindu Ku di ramin Mai , O Tapa , mbŭh bijagu darŭm Aku keya ka apui . ”
43002018	Bara Pinguasa Jahudi tudu Jesus ka siken , “ Ani pingandai-nginga adi bisa Mai ndai ngga kiren adŭp Mai biyŭn hak ndai kayuh ati ? ”
43002019	Jesus nam , “ Nyirubuh Ramin Tuhan ati ; darŭm taruh andu Aku re pijog-i dinge . ”
43002020	“ Kuu re pijog-i darŭm taruh andu ? ” ngara siken Ayŭh . “ Pat puru-nŭm sawa daya pijog Ramin Tuhan ati ! ”
43002021	Pak Ramin Tuhan adi Jesus nang inŭh pŭrŭng adŭp-I .
43002022	Ngapŭi kan Jesus dog pakat so kabŭs , bara murid-I ingat Ayŭh ko nang sakanŭ , ka ngara sabah Surat-kudus samŭn kayuh adi Jesus ko nang .
43002023	Sitadŭn Jesus agi di Jerusalem , di tika Gawai Paska , bagŭ daya mbŭh sabah di Ayŭh kan ngara kiris pingandai-nginga adi-I ndai .
43002024	Pak Jesus dŭh sabah ngara , sabab Ayŭh puan atin manusia .
43002025	Dŭhsah daya kidaan di Ayŭh pasar tadŭ tadŭ daya , amai Ayŭh mbŭh puan isi atin manusia .
43003001	Agi ndi naan pinguru daya Jahudi , dŭn Nicodemus , adi so tibaran daya Pharisee .
43003002	Singarŭm ayŭh mandŭg tudu Jesus ka nang , “ Rabbi , kieh puan Kaam gurū adi kana mandŭg so Tapa . Mating daya tungang ndai pingandai-nginga adi Kaam ndai adŭ-i kambŭi Tapa agi ngga ayŭh . ”
43003003	Jesus nam , “ Aku kidaan di kuu kayuh adi sawŭ : mating daya tungang kinyam Pinyipritah Tapa , kambŭi ayŭh dŭh dog biranak bauh . ”
43003004	“ Simuki daya adi mbŭh minyamba bisa dog biranak bauh ? ” Nicodemus siken . “ Ayŭh manŭn dŭh bisa mŭrŭt ka darŭm tain sindŭ-i ka dog biranak bauh ! ”
43003005	“ Aku kidaan di kuu kayuh adi sawŭ , ” Jesus nam , “ mating daya tungang kinyam Pinyipritah Tapa kambŭi ayŭh dŭh dog biranak bauh ngga piin ka ngga Roh Kudus .
43003006	Ayŭh adi dog biranak so isin taŭn-i isin , pak ayŭh adi dog biranak so Roh Kudus taŭn-i roh .
43003007	Dŭhnyah gŭgŭh sabab Aku nang angān dŭh siŭn dŭh dog biranak bauh . d
43003008	Sabak poh ka barang yŭn-i raan ; kuu dingah jawŭn-i , pak kuu dŭh puan so ki-i mandŭg puan kah kamaki-i re . Simŭnŭ inŭh daya adi dog biranak so Roh Kudus . ”
43003009	“ Simuki-i re bisa jadi ? ” Nicodemus siken .
43003010	Jesus nam , “ Kuu gurū adi bās di Israel , ka kuu dŭh puan kayuh ati ?
43003011	Aku kidaan di kuu kayuh adi sawŭ : kieh minyu pasar kayuh adi kieh puan ka kidaan kayuh adi kieh mbŭh kiris , pak angān dŭh an trima kayuh adi nang ami .
43003012	Kuu dŭh sabah kambŭi Aku kidaan di kuu kayuh ong ; simuki meh garang kuu re sabah Aku kambŭi Aku kidaan di kuu kayuh shorga ?
43003013	Mating daya ko maad ka shorga , adŭ-i Anak Manusia , adi mandŭg so shorga . ”
43003014	Nimun Moses ko pijog jippŭh timaga di tiang kayuh di tarun tana-pajam , simŭnŭ gŭh Anak Manusia dŭh siŭn dŭh dog pijog ,
43003015	isa sopŭrŭg adi sabah di Ayŭh bisa dapŭd udip adi sawŭ adi tan adu adu .
43003016	Tapa ruai rindu ong ndŭg ka mbŭh nggen Anak tambŭ-I , isa barang naan adi sabah di Ayŭh dŭh re kabŭs pak dapŭd udip adi sawŭ adi tan adu adu .
43003017	Amai Tapa dŭh pait Anak-I ka ong da ngukum daya ; Ayŭh pait Anak-I da jadi Pinyikudip ngara .
43003018	Ngara adi sabah di Anak dŭh re dog ukum ; pak ngara adi dŭh sabah taŭn mbŭh tui dog ukum , sabab ngara dŭh sabah di Anak tambŭ Tapa .
43003019	Simuti inŭh ukum dog pimanu : jawa mbŭh mandŭg ka ong , pak daya dŭh rindu jawa ; daya rindu karŭm , amai kraja pingandai ngara arap .
43003020	Ngara adi ndai pingandai arap tiru di jawa ka dŭh-i an mandŭg ka jawa , sabab ngara dŭh raan pingandai ngara tatŭng di jawa .
43003021	Pak ngara adi ndai pinyiraan Tapa mandŭg ka jawa isa jawa kiren pingandai-i agi nanyam ka pinyiraan Tapa .
43003022	Ripas anŭ , Jesus ngga bara murid-I di ka utung rais Judea ; di yŭn-I rŭŭ ngga ngara mua tian-i ka baptisa daya .
43003023	John gŭh baptisa daya di Aenon , dŭh jo so Salim , sabab diginŭ bagŭ piin . Bara daya mandŭg tudu ayŭh , ka ayŭh baptisa ngara . ( Di tika anŭ John gibayuh mŭrŭt jer . )
43003024	
43003025	Kada murid John piguru bikarit ngga ndi naan daya Jahudi pasar adat pibisig .
43003026	Komŭnŭ ngara di ka John ka nang di ayŭh , “ Gurū , ingat mai kah daya adi agi ngga kaam di pah mandi tura ka timor Yang Jordan ? Agi kaam minyu pasar Ayŭh . Ayŭh baptisa daya madin , ka sopŭrŭg daya mandŭg tudu Ayŭh ! ”
43003027	John nam , “ Mating daya bisa biyŭn kayuh , kambŭi Tapa dŭh nggen .
43003028	Adŭp ngan puan aku ko nang , ‘ Aku dŭh Kristus , pak mbŭh dog pait diŭ so Ayŭh . ’
43003029	Pingaten dari inŭh adi dapu pingaten dayung ; pak jerā pingaten dari , mijog nguan ka dingah , adi gaŭn kan-i dingah sirŭŭn pingaten dari . Simŭnŭ inŭh pinyigaŭn ku jadi gŭgŭp .
43003030	Ayŭh dŭh siŭn dŭh jadi rabis biguna darŭm aku jadi kurang biguna . ”
43003031	Ayŭh adi mandŭg so sambu agi bās dŭ so sopŭrŭg daya . Ayŭh adi mandŭg so ong mbŭh tung ong , ka minyu pasar kayuh ong . Pak Ayŭh adi mandŭg so shorga mbŭh rabis bigatung so adi bŭkŭn .
43003032	Ayŭh kidaan kayuh adi-I mbŭh kiris ka dingah , pak mating daya an dingah kayuh adi-I nang .
43003033	Pak daya adi sabah pinganang-I mbŭh natu so dieh nang Tapa agi sawŭ .
43003034	Ayŭh adi Tapa pait minyu pinganang so Tapa , sabab Tapa mbŭh nggen Roh-I di Ayŭh ngga sipuno-i .
43003035	Sama rindu Anak-I ka mbŭh na sopŭrŭg kayuh di ribo kuasa-I .
43003036	Daya adi sabah di Anak dapŭd udip adi sawŭ adi tan adu adu , pak daya adi nyibireu pinganang Anak dŭh-i re dapŭd udip anŭ ; ayŭh re ruro di ribo ukum Tapa .
43004001	Bara daya Pharisee mbŭh dingah Jesus baptisa bagŭ dŭ murid so John . (
43004002	Sibandar-i adŭp Jesus dŭh baptisa daya ; bara murid-I inŭh adi baptisa daya . )
43004003	Jadi kan Jesus dingah kayuh nang daya , Ayŭh bu so Judea ka pari ka Galilee ;
43004004	kari ati Ayŭh panu so ka Samaria .
43004005	Di Samaria Ayŭh mandŭg ka ndi kupo dŭn Sychar , dŭh jo so tana adi Jacob ko nggen di anak-i Joseph .
43004006	Prigi Jacob agi diginŭ , ka Jesus , mbŭh kawŭk da pimanu-I , guru di bŭngŭn-i . Nganŭ mbŭh arong yun kumbeng .
43004007	Ndi naan dayung Samaria mandŭg di pen piin , ka Jesus nang di ayŭh , “ Nggen di Aku nok . ” ( Bara murid-I mbŭh mŭrŭt kupo di miris pinguman . )
43004008	
43004009	Dayung anŭ nam , “ Kaam daya Jahudi , ka aku daya Samaria ; simuki Kaam bisa mite nok so aku ? ” ( Daya Jahudi dŭh bisa pakai saker ka makuk adi daya Samaria pakai . )
43004010	Jesus nam , “ Kambŭi kuu puan ani adi Tapa nggen , ka asi Ayŭh adi mite nok so kuu , kuu manŭn re an mite , ka Ayŭh gŭh taŭn re an nggen di kuu piin adi nggen udip . ”
43004011	“ Tuan , ” dayung anŭ nang , “ Kaam dŭh biyŭn bradi , ka prigi ati meh tŭrŭp . So ki Kaam re dapŭd piin anŭ adi nggen udip ?
43004012	Babuk ami , Jacob , adi nggen di kieh prigi ati ; ayŭh ngga bara anak-i samŭn sopŭrŭg dāng-i nok so dieh . Dŭh patut Kaam re nang adŭp Mai bās dŭ so Jacob ? ”
43004013	Jesus nam , “ Asi asi adi nok piin ati re pari badŭh asŭng-i ,
43004014	pak ngara adi nok piin adi Aku nggen , asŭng-i dŭh re tia badŭh . Piin adi Aku nggen di ngara agi keya ka atak piin adi nggen udip , ka adi nggen udip adi sawŭ adi tan adu adu . ”
43004015	“ Tuan , ” dayung anŭ nang , “ nggen di aku piin anŭ , isa aku dŭh tia badŭh asŭng , ka dŭh gŭh tia di kamati di pen . ”
43004016	“ Panu di bagan banŭh mu , ” Jesus nang di ayŭh , “ komŭnŭ pari kamati . ”
43004017	“ Mating banŭh ku , ” ayŭh nam . Jesus nang , “ Batur kuu kan kuu nang adŭp mu dŭh biyŭn banŭh .
43004018	Mbŭh rimŭh dari ko mu mbit ndu banŭh , ka sianŭ adi ngga mu rŭŭ madin dŭh-i batur banŭh mu . Kuu mbŭh kidaan kayuh adi sawŭ . ”
43004019	“ Kaam mun daya nabi kiris ku , tuan , ” dayung anŭ nang .
43004020	“ Tayung-babuk ku , daya Samaria ; ngara nyambah Tapa di darŭd ati , pak angān daya Jahudi nang Jerusalem inŭh tarun yŭn nŭŭh patut nyambah Tapa . ”
43004021	Jesus nang di ayŭh , “ Dayung , sabah nŭh Aku , andu-i re mandŭg kan daya dŭh re nyambah Sama di darŭd ati puan kah di Jerusalem .
43004022	Angān daya Samaria dŭh batur puan asi Ayŭh adi angān nyambah ; pak kieh daya Jahudi puan Ayŭh adi kieh nyambah , amai so daya Jahudi inŭh pinyiramat mandŭg .
43004023	Andu-i mbŭh re mandŭg , ka sawŭ mbŭh mandŭg , kan daya ngga kuasa Roh Tapa buang nanyam ka pinyiraan-I , nyambah Sama nimun-I adi sawŭ Tapa .
43004024	Tapa inŭh Roh , ka ngga kuasa Roh-I adŭ daya bisa nyambah Ayŭh darŭm pinyawŭ-I . ”
43004025	Dayung anŭ nang di Ayŭh , “ Aku puan Kristus re mandŭg , ka kan Ayŭh mbŭh mandŭg , Ayŭh re nakit kidaan sopŭrŭg kayuh di ata . ”
43004026	Jesus nam , “ Aku inŭh Ayŭh , Aku ati adi minyu ngga kuu . ”
43004027	Nganŭ gŭh bara murid Jesus pari . Ngara nginga kan ngara kiris Jesus minyu ngga dayung . Pak mating katŭn ngara nang di dayung anŭ , “ Ani jiroh mu ? ” puan kah siken Ayŭh , “ Mani Kaam minyu ngga ayŭh ? ”
43004028	Dayung anŭ rasu tingge gabuk piin-i , di ka kupo , ka nang di bara daya diginŭ ,
43004029	“ Ja di tingga daya adi tungang kidaan sopŭrŭg kayuh adi aku ko ndai . Manyah-i Ayŭh adŭp Kristus ? ”
43004030	Jadi ngara ruah so kupo di tingga Jesus .
43004031	Atan anŭ , bara murid Jesus nang di Jesus , “ Gurū , ja meh man ! ”
43004032	Pak Ayŭh nam , “ Jaku agi pinguman adi angān dŭh puan . ”
43004033	Bara murid samah siken dupan adŭp-i , “ Manyah-i agi daya taban pinguman ka Ayŭh ? ”
43004034	“ Pinguman Ku , ” Jesus nang di ngara , “ inŭh tunda pinyiraan-I adi pait Aku , ka ngamas kraja adi-I bada Aku ndai .
43004035	Adŭp ngan biyŭn pinganang sakati , ‘ Dŭm pat buran ngga-i mbŭh re tipuh ngatŭm . ’ Pak Aku kidaan di angān , nakit tingga dudu ŭmŭh ; buwa mbŭh sukup masak an dog ngatŭm !
43004036	Daya adi ngatŭm kambat gaji-i ; ayŭh nguruk buwa yŭn udip adi sawŭ adi tan adu adu ; ka ayŭh adi purun ngga ayŭh adi ngatŭm re samah gaŭn .
43004037	Sawŭ inŭh kayuh adi daya nang , ‘ Bŭkŭn daya adi purun , bŭkŭn gŭh adi ngatŭm . ’
43004038	Aku mbŭh pait angān da ngatŭm di ŭmŭh adi yŭn ngan bŭn nyiraja . Daya bŭkŭn nyiraja diginŭ , pak angān adi dapŭd utung so turang udas daya . ”
43004039	Bagŭ daya Samaria di kupo anŭ sabah di Jesus , sabab dayung anŭ nang , “ Ayŭh tungang kidaan di aku sopŭrŭg kayuh adi aku ko ndai . ”
43004040	Jadi kan bara daya Samaria mandŭg tudu Ayŭh , ngara mite Ayŭh rŭŭ ngga ngara , ka Jesus rŭŭ diginŭ duwŭh andu .
43004041	Bagŭ dinge daya Samaria sabah di Ayŭh , sabab ajar-I .
43004042	Ngara nang di dayung anŭ , “ Kieh sabah madin , dŭh sabab kuu ko kidaan di kieh , pak sabab adŭp ami mbŭh dingah Ayŭh , ka kieh puan nang Ayŭh taŭn sawŭ Pinyikudip Ong . ”
43004043	Kan duwŭh andu anŭ mbŭh ripuan , Jesus matak ka Galilee .
43004044	Amai adŭp-I ko nang , “ Nabi dŭh-i dog stabi di rais adŭp-i . ”
43004045	Kan Ayŭh ndŭg Galilee , bara daya diginŭ ngadā Ayŭh , sabab ngara , di andu ngara di ka Jerusalem , agi kiris sopŭrŭg kayuh adi-I ndai di tipuh Gawai Paska .
43004046	Komŭnŭ Jesus pari ka Cana di Galilee , di yŭn-I ko bada piin jadi wain . Diginŭ agi ndi naan daya pritah ; anak dari-i birandam di Capernaum .
43004047	Kan ayŭh dingah Jesus agi mandŭg ka Galilee so Judea , ayŭh di ka yŭn-I ka mite Ayŭh di ka Capernaum di pibua anak dari-i adi mbŭh bana birandam , sindŭk re kabŭs .
43004048	Jesus nang di ayŭh , “ Kambŭi dŭh kiris pingandai-nginga ka pingandai-saruh , angān dŭh an sabah . ”
43004049	“ Tuan , ” daya anŭ nang , “ Ja panu , diŭ so anak ku kabŭs . ”
43004050	Jesus nang di ayŭh , “ Panu , anak mu re bua ! ” Daya anŭ sabah pinganang Jesus ka rasu panu .
43004051	Di aran , daya daya gaji-i tudu ayŭh ka nang , “ Anak dari mai mbŭh bua ! ”
43004052	Ayŭh siken di ngara pukor kudu anak-i bua , ka ngara nam , “ Pukor ndi ripas kumbeng mijah , sungoh-i surud . ”
43004053	Sama anak anŭ rasu ingat Jesus agi nang di jam anŭ , “ Anak mu re bua , ” Ka ayŭh samŭn ndi rawang-i sabah di Jesus .
43004054	Ati inŭh pingandai-nginga adi numbor duwŭh , adi Jesus ndai ripas-I bu so Judea di ka Galilee .
43005001	Ripas anŭ , Jesus di ka Jerusalem di tudu gawai adat Jahudi .
43005002	Dŭh jo so tiban kupo adi dog kadŭn Tiban Biri di Jerusalem agi ndi pagong adi biyŭn rimŭh awah ; darŭm piminyu Hebrew ayŭh dog kadŭn Bethzatha .
43005003	Mbŭh agi bara daya adi birandam guring di awah awah anŭ , adi karak , adi bajang , ka adi naman andam ruku . Ngara mbŭh kajŭn piin biguyut , [
43005004	sabab malaikat Tuhan agi andu-i mūn ka pagong anŭ ka kiruyok piin anŭ . Adi diŭ bisor adŭp-i ka darŭm pagong kan piin dog kiruyok dapŭd bua so barang masam andam-i . ]
43005005	Agi diginŭ ndi naan daya adi mbŭh birandam sitŭkŭd taruh puru-mai sawa .
43005006	Jesus kiris ayŭh guring diginŭ , buang-I mbŭh puan ayŭh taŭn mbŭh tui birandam ; Ayŭh siken , “ An kah kuu bua ? ”
43005007	Daya anŭ nam , “ Tuan , aku dŭh biyŭn daya re turung bisor aku ka darŭm piin ati kan-i dog kiruyok malaikat ; darŭm aku suba re mŭrŭt , daya bŭkŭn mbŭh diŭ mŭrŭt . ”
43005008	Jesus nang di ayŭh , “ Makat , mbit ambok mu , ka panu . ”
43005009	Daya anŭ rasu bua so andam-i ; ayŭh mbit ambok-i ka rasu panu . Kayuh ati jadi di andu Sabbath ,
43005010	jadi bara Pinguasa Jahudi nang di daya anŭ adi dog pibua , “ Ati mbŭh andu Sabbath , ka-i mbŭh miranggar Ukum-adat inŭh kuu gŭrŭng ambok mu di andu ati . ”
43005011	Ayŭh nam , “ Ayŭh adi pibua aku inŭh adi bada aku tunduk ambok ku ka panu . ”
43005012	Ngara siken ayŭh , “ Asi daya anŭ adi bada kuu ndai simŭnŭ ? ”
43005013	Pak daya anŭ adi dog pibua dŭh puan asi Jesus , buang-i daya mbŭh raru bagŭ diginŭ , ka adŭp Jesus mbŭh bu so uruk daya .
43005014	Ripas anŭ , Jesus dapŭd ayŭh di Ramin Tuhan , ka nang di ayŭh , “ Ingat nŭh , kuu mbŭh bua madin ; dŭh tia bidosa te kayuh adi rabis arap jadi di kuu rai-i . ”
43005015	Daya anŭ bu ka kidaan di bara Pinguasa Jahudi nang Jesus inŭh sianŭ adi pibua adŭp-i .
43005016	Jadi ngara meh piguru kisiis Jesus , sabab Ayŭh mbŭh pibua daya di andu Sabbath .
43005017	Jesus nam ngara , “ Sama Ku dŭh masah nyiraja , ka Aku gŭh dŭh siŭn dŭh nyiraja . ”
43005018	Pinganang-I ati bada bara Pinguasa Jahudi tanŭ ka an siŭ Ayŭh ; dŭh sabab Ayŭh miranggar ukum-adat Sabbath adŭ , pak sabab Ayŭh mbŭh nang Tapa Sama-I ; ngga pinganang-I anŭ Ayŭh mbŭh bada adŭp-I brimun ngga Tapa .
43005019	Jadi Jesus nang di ngara , “ Aku kidaan di angān kayuh adi sawŭ : Anak dŭh bisa ndai kayuh sadi adŭp-I ; Ayŭh ndai anŭ adi-I kiris Sama-I ndai . Anŭ adi Sama ndai , Anak ndai gŭh .
43005020	Sabab Sama rindu Anak Ayŭh mbŭh kiren sopŭrŭg adi-I ndai di Anak . Ayŭh re kiren di Ayŭh kayuh adi rabis bās so ati ; sopŭrŭg ngan re inga inga da-I .
43005021	Nimun Sama pakat daya adi kabŭs ka nggen di ngara udip , simŭnŭ gŭh Anak nggen udip anŭ di ngara adi-I raan .
43005022	Sama dŭh nyarah daya . Ayŭh muko nggen di Anak kuasa ngga sipuno-i ngga tingga arap kana daya ,
43005023	isa sopŭrŭg bisa kibās Anak nimun ngara kibās Sama . Asi asi adi dŭh kibās Anak , dŭh kibās Sama adi pait Ayŭh .
43005024	“ Aku kidaan di angān kayuh adi sawŭ : daya adi dingah pinganang Ku ka sabah di Ayŭh adi pait Aku biyŭn udip adi sawŭ adi tan adu adu . Ngara dŭh re dog ukum , pak mbŭh ruah so pinyikabŭs nuju udip anŭ .
43005025	Aku kidaan di angān kayuh adi sawŭ : tika-i mbŭh mandŭg , adi ngga daya adi mbŭh kabŭs dingah sirŭŭn Anak Tapa , ka ngara adi dingah re udip .
43005026	Nimun Sama mbŭh adŭp-I atak udip , simŭnŭ gŭh Ayŭh mbŭh bada Anak-I jadi atak udip .
43005027	Ka Ayŭh mbŭh nggen di Anak kuasa ngga tingga arap kana daya , sabab Ayŭh inŭh Anak Manusia .
43005028	Dŭhnyah gŭgŭh dingah ati ; andu-i re mandŭg kan bara adi kabŭs re dingah sirŭŭn-I
43005029	ka ruah so kubur : ngara adi ko ndai kana re makat ka dapŭd udip anŭ , ka ngara adi mbŭh ndai arap re makat ka dog nunggu .
43005030	“ Aku dŭh bisa ndai ani ani ngga kuasa adŭp Ku sadi ; Aku tingga arap kana daya so pinyibada Tapa adŭ , ngapŭi anŭ adi Aku nang agi batur , sabab-i dŭh so pinyiraan adŭp Ku , pak so pinyiraan-I adi pait Aku .
43005031	“ Kambŭi Aku bisaksi yŭn adŭp Ku , anŭ adi Aku nang dŭh bisa dog pakai .
43005032	Sama inŭh adi bisaksi yŭn Ku , ka Aku puan kayuh adi-I nang pasar Aku agi sawŭ .
43005033	Angān ko pait pinyisung ngan ka John , ka ayŭh muko nggen taksi adi sawŭ pasar Aku .
43005034	Dŭh sirati-i Aku dŭh siŭn dŭh biyŭn taksi so adŭp manusia ; Aku nang sakanŭ isa angān dapŭd dog nyiramat .
43005035	John mbŭh keya ka prita , sakŭt buang nyekar , ka angān ko ndi sidah sua angan jawa-i .
43005036	Pak Aku biyŭn taksi yŭn adŭp Ku adi rabis bās so taksi adi John nggen : Kayuh adi Aku ndai so pinyibada Tapa , mbŭh minyu yŭn Ku ka kiren Aku taŭn dog pait Sama .
43005037	Ka Sama adi pait Aku mbŭh gŭh bisaksi ngarun Aku . Angān gi-bŭn dingah sirŭŭn-I puan kah kiris jawin-I ,
43005038	ka angān dŭh sabah di pinganang-I , amai angān dŭh sabah di sianŭ adi-I Pait .
43005039	Angān birajar Surat-kudus , sabab angān pikir darŭm-i angān bisa dapŭd udip adi sawŭ adi tan adu adu . Ka Surat-kudus ati inŭh adi mbŭh minyu pasar Aku !
43005040	Pak angān dŭh an mandŭg ka Aku yŭn dapŭd udip adi sawŭ .
43005041	“ Dŭh Aku jiroh puji so manusia .
43005042	Pak Aku puan asi angān sibandar-i ; angān dŭh biyŭn pinyirindu di Tapa darŭm atin ngan .
43005043	Aku mbŭh mandŭg ngga kuasa Sama Ku , pak angān dŭh trima Aku ; pak daya bŭkŭn adi mandŭg ngga kuasa adŭp-i angān re trima .
43005044	Angān suka kambat puji so dingan ngan , pak angān bŭn suba jiroh puji so sianŭ adi sadi-I Tapa ; simuki meh garang angān re tungang sabah Aku ?
43005045	Pak dŭhnyah pikir Aku ati mbŭh sianŭ adi re nyarah angān di Sama Ku . Moses , adi yŭn ngan na puno pingarap ngan , mbŭh sianŭ adi re nyarah angān .
43005046	Kambŭi angān sawŭ sabah Moses , angān sabah gŭh Aku , sabab ayŭh ko nuris pasar Aku .
43005047	Pak amai angān dŭh sabah kayuh adi-i ko nuris , simuki meh garang angān re sabah kayuh adi Aku nang . ”
43006001	Ripas anŭ , Jesus mutas Danu Galilee ( puan kah Danu Tiberias , dŭn-i anŭ ndi ) .
43006002	Bara daya bagŭ tunda Ayŭh , sabab ngara mbŭh kiris pingandai nginga-I , adi pibua daya birandam .
43006003	Jesus maad ndi sandah ka guru ngga bara murid-I .
43006004	Gawai Paska mbŭh sindŭk .
43006005	Jesus tingga bait tauh-I ka kiris bara daya bagŭ mandŭg tudu adŭp-I ; Ayŭh siken Philip , “ So ki ata bisa miris pinguman dang ngga paan bara daya ati ? ” (
43006006	Ayŭh nang sakanŭ ngga suba Philip ; sibandar adŭp-I puan ani re-I ndai . )
43006007	Philip nam , “ Duwŭh ratus kiping duit pirak , dŭh-i re dang ngga miris ruti yŭn bara daya ati , sunggu bait kani barang naan kambat nisŭ . ”
43006008	Murid-I anŭ ndi , Andrew , adi jurud Simon Peter , nang ,
43006009	“ Agi ndi anak dari digiti ; ayŭh biyŭn rimŭh baru ruti jeri ka duwŭh iken . Pak anŭ manŭn-i dŭh re dang yŭn sopŭrŭg daya ati . ”
43006010	“ Bada bara daya guru , ” Jesus nang di ngara . ( Diginŭ mbŭh agi bagŭ kupai . ) Jadi sopŭrŭg daya guru ; agi-i rimŭh ribu naan bara dari .
43006011	Jesus mbit ruti , ko-I nggen trima kaseh di Tapa , Ayŭh nggen-i di sopŭrŭg bara adi agi guru diginŭ . Simŭnŭ gŭh Ayŭh ngga iken anŭ , ka sopŭrŭg daya mbŭh kambat sikiang adi ngara raan .
43006012	Kan sopŭrŭg mbŭh bisoh , Ayŭh nang di bara murid-I , “ Sun tadŭh-i , isa mating dog saat . ”
43006013	Jadi ngara sun ka ngisi simŭng-duwŭh bakur ngga tadŭh tadŭh rimŭh baru ruti jeri adi bara daya ko man .
43006014	Kiris pingandai-nginga ati adi Jesus ndai , bara daya rasu nang , “ Sawŭ inŭh siati Nabi anŭ adi dog kajŭn re mandŭg ka ong ati ! ”
43006015	Jesus puan ngara re an tudu adŭp-I ka takan Ayŭh da jadi raja ; jadi Ayŭh bu ka arong sandah sadi adŭp-I .
43006016	Kan-i mbŭh singumi andu , bara murid Jesus mūn ka rawŭt ,
43006017	mŭrŭt ndi arud ka pari , mutas rawŭt nuju Capernaum . Andu mbŭh karŭm , pak Jesus gibabŭ dŭh mandŭg ka ngara .
43006018	Di tika anŭ , sabak agi bana poh ka ndai girumbang .
43006019	Bara murid mbŭh bikayuh kira ka mbŭh rimŭh puan kah nŭm kilomita di rawŭt kan ngara kiris Jesus panu di tunduh piin , mandŭg tudu arud . Ngara mbŭh tikaran .
43006020	“ Dŭhnyah taru , ” Jesus nang di ngara , “ Aku ati ! ”
43006021	Ngara angan Ayŭh ka bada Ayŭh mŭrŭt arud , ka nganŭ gŭh arud ngara mbŭh ndŭg deyŭh , tarun adi taŭn re ngara ka .
43006022	Andu anŭ ndi bara adi rŭŭ di pah mandi rawŭt anŭ ingat ndi adŭ arud adi agi diginŭ . Ngara puan Jesus dŭh mŭrŭt arud anŭ samah bara murid-I ; murid-I taŭn mbŭh matak dŭh ayō Ayŭh .
43006023	Arud arud adi bŭkŭn , adi so Tiberias , agi mandŭg ka deyŭh sindŭk tarun yŭn bara daya ko man ruti ripas Jesus ko nggen trima kaseh .
43006024	Kan bara daya kiris Jesus mating diginŭ samŭn bara murid-I , ngara mŭrŭt arud arud anŭ ka matak ka Capernaum , di jiroh Jesus .
43006025	Kan ngara mbŭh dapŭd Jesus di pah mandi rawŭt , ngara nang di Ayŭh , “ Gurū , sinde Kaam ndŭg ti ? ”
43006026	Jesus nam , “ Aku kidaan di angān kayuh adi sawŭ : angān jiroh Aku sabab angān mbŭh bisoh man ruti , dŭh sabab angān mirati pingandai-nginga Ku .
43006027	Dŭhnyah gruwŭn pinguman adi bisa bangŭs , pak gruwŭn pinguman adi nggen udip adi sawŭ adi tan adu adu . Anŭ inŭh pinguman adi Anak Manusia nggen di angān , sabab Tapa adi Sama , mbŭh nggen di Ayŭh hak ngga ndai simŭnŭ . ”
43006028	Jadi ngara siken Ayŭh , “ Ani sibandar-i kayuh adi Tapa raan kieh ndai ? ”
43006029	Jesus nam , “ Anŭ adi Tapa raan angān ndai inŭh sabah di sianŭ adi-I pait . ”
43006030	Ngara nam , “ Pingandai nginga ani meh bisa Mai ndai da kieh tingga isa kieh bisa sabah di Kaam ? Ani re Mai ndai ?
43006031	Tayung-babuk ami man manna di tarun tana-pajam ; nimun adi dog nuris di Surat-kudus , ‘ Ayŭh nggen di ngara ruti so shorga da ngara man . ’ ”
43006032	“ Aku kidaan di angān kayuh adi sawŭ , ” Jesus nang . “ Anŭ adi Moses nggen di angān dŭh-i ruti so shorga ; adŭp Sama Ku inŭh adi nggen di angān ruti adi sawŭ so shorga .
43006033	Amai ruti adi Tapa nggen inŭh sianŭ adi mūn so shorga adi nggen udip adi sawŭ di daya di ong . ”
43006034	“ Tuan , ” ngara nang di Ayŭh , “ ari nggen ruti anŭ di kieh . ”
43006035	“ Aku ati inŭh ruti adi nggen udip , ” Jesus nang di ngara . “ Daya adi mandŭg ka Aku dŭh re tia sibŭrŭk ; daya adi sabah di Aku dŭh re tia badŭh asŭng .
43006036	Tong-i Aku nang di angān , angān kiris Aku pak angān dŭh sabah .
43006037	Sopŭrŭg daya adi Sama mbŭh nggen di Aku , re mandŭg ka Aku . Aku dŭh re kasig daya adi mandŭg ka Aku ,
43006038	Amai Aku mbŭh mandŭg so shorga dŭh sabab an ndai kayuh nanyam pinyiraan adŭp Ku , pak an ndai kayuh nanyam pinyiraan-I adi pait Aku .
43006039	Ka-i mbŭh nanyam ka pinyiraan-I adi bada Aku mandŭg inŭh Aku dŭh siŭn kinanyap ngara adi-I mbŭh nggen di Aku , isa Aku bisa pakat ngara di andu sikasŭn .
43006040	Amai pinyiraan Sama Ku inŭh ngara adi kiris Anak ka sabah di Ayŭh patut dapŭd udip adi sawŭ adi tan adu adu . Ka Aku re pakat ngara di andu sikasŭn . ”
43006041	Bara daya rasu mingungut pasar Ayŭh , sabab Ayŭh nang , “ Aku ati ruti adi mūn so shorga . ”
43006042	Ngara nang , “ Daya ati , Jesus anak Joseph , dŭh kah ? Ata puan sindŭ sama-I . Ka simuki meh garang , Ayŭh nang adŭp-I mūn so shorga ? ”
43006043	Jesus nam , “ Dŭhnyah mingungut dupan adŭp ngan .
43006044	Mating daya bisa mandŭg ka Aku kambŭi Sama adi bada Aku mandŭg dŭh bada ayŭh mandŭg ka Aku ; Aku re pakat ayŭh di andu sikasŭn .
43006045	Nabi ko nuris sakati , ‘ Barang naan re dog ngajar Tapa . ’ Daya adi dingah Sama ka birajar so Ayŭh , mandŭg ka Aku .
43006046	Dŭh sirati-i daya ko kiris Sama ; Ayŭh adi mandŭg so Tapa adŭ adi ko kiris Sama .
43006047	Aku kidaan di angān kayuh adi sawŭ : ayŭh adi sabah biyŭn udip adi sawŭ adi tan adu adu .
43006048	Aku ati ruti adi nggen udip .
43006049	Tayung-babuk ngan man manna di tarun tana-pajam , pak ngara kabŭs .
43006050	Pak ruti adi mandŭg so shorga agi bŭkŭn ; daya adi man-i dŭh re kabŭs .
43006051	Aku ati ruti adi nggen udip adi mūn so shorga . Kambŭi angān man ruti ati , angān re udip adu adu . Ruti adi Aku nggen di angān inŭh pŭrŭng adŭp Ku ; Aku nggen-i isa sopŭrŭg daya di ong dapŭd udip . ”
43006052	Dingah sakanŭ , ngara piguru bikarit dupan adŭp-i . “ Simuki daya ati bisa nggen pŭrŭng-I da ata man ? ” ngara siken .
43006053	Jesus nang di ngara , “ Aku kidaan di angān kayuh adi sawŭ : kambŭi angān dŭh man pŭrŭng Anak Manusia ka nok deya-I , angān dŭh re biyŭn udip adi sawŭ darŭm adŭp ngan .
43006054	Daya adi man pŭrŭng Ku ka nok deya Ku biyŭn udip adi sawŭ adi tan adu adu , ka Aku re pakat ayŭh di andu sikasŭn .
43006055	Amai pŭrŭng Ku inŭh pinguman adi sawŭ , ka deya Ku inŭh nok adi sawŭ .
43006056	Daya adi man pŭrŭng Ku ka nok deya Ku agi udip darŭm Aku , ka Aku udip darŭm ayŭh .
43006057	Sama adi udip mbŭh pait Aku , ka sabab Ayŭh aku udip gŭh . Simŭnŭ gŭh daya adi man Aku re udip sabab Aku .
43006058	Ati inŭh ruti adi mūn so shorga ; dŭh-i mun ruti anŭ adi tayung-babuk ngan man , ka ripas anŭ ngara kabŭs . Ayŭh adi man ruti ati re udip adu adu . ”
43006059	Sopŭrŭg ati Jesus nang darŭm-I ngajar di ramin simayang-Jahudi , di Capernaum .
43006060	Bagŭ bara pinunda-I dingah Ayŭh nang sakanŭ , ka ngara nang , “ Ajar ati raru tŭrŭp . Asi re tungang mirati-i ? ”
43006061	Dŭh dog kidaan , Jesus puan ngara mbŭh mingungut pasar kayuh adi nang-I anŭ , jadi Ayŭh nang di ngara , “ Agi kah pinganang Ku anŭ bada angān jimŭ ?
43006062	Nyamtadar-i , munki kambŭi angān kiris Anak Manusia pari ka yŭn adi so-I mandŭg ?
43006063	Anŭ adi nggen udip di manusia inŭh Roh Tapa ; kuasa manusia dŭh tungang . Pinganang Ku tejah inŭh mandŭg so Roh Kudus adi nggen udip .
43006064	Pak agi so angān adi babŭ dŭh sabah . ” ( Jesus taŭn puan so sibungas-i asi ngara adi dŭh sabah ka asi so ngara adi re jua adŭp-I . )
43006065	Ka-I nang dinge , “ Anŭ inŭh sabab Aku kidaan di angān , mating daya tungang mandŭg ka Aku kambŭi dŭh so pinyibada Sama . ”
43006066	Sitagar anŭ , bagŭ pinunda Jesus bu ka dŭh tia tunda Ayŭh .
43006067	Jadi Ayŭh siken ngara adi simŭng-duwŭh naan murid-I , “ Angān boh munki , re sua bu kah ? ”
43006068	Simon Peter nam , “ Tuhan , ka yŭn asi kieh re bu ? Kaam biyŭn pinganang adi nggen udip adi sawŭ adi tan adu adu .
43006069	Kieh madin mbŭh sabah ka puan Kaam inŭh sianŭ adi Kudus adi mandŭg so Tapa . ”
43006070	Jesus nam , “ Aku ko mien angān adi simŭng-duwŭh naan , dŭh kah ? Pak ndi so angān mbŭh umot ! ”
43006071	Ayŭh minyu pasar Judas , anak Simon Iscariot . Amai Judas , sunggu ayŭh ndi so ngara adi simŭng-duwŭh naan murid Jesus , ayŭh inŭh adi re jua Jesus .
43007001	Ripas anŭ , Jesus panu ka barang yŭn di tarun tana Galilee ; Ayŭh abah panu di tarun tana Judea , sabab bara Pinguasa Jahudi diginŭ an siŭ Ayŭh .
43007002	Gawai Bari-Dawŭn mbŭh sindŭk ,
43007003	jadi bara jurud Jesus nang di Ayŭh , “ Tingge tarun ati ka bu ka tarun tana Judea , isa bara pinunda Mu bisa kiris kayuh adi Kuu ndai .
43007004	Mating daya ndai kayuh darŭm bisukan , kambŭi an bada daya puan adŭp-i . Amai Kuu mbŭh ndai kayuh ati , bada meh adŭp Mu dog puan ndi ong ong ! ” (
43007005	Bara Jurud adŭp-I dŭh gŭh sabah di Ayŭh . )
43007006	Jesus nang di ngara , “ Tipuh Ku gibayuh ndŭg . Di angān bisa tadŭ nga-i .
43007007	Ong dŭh bisa tiru di angān , pak-i tiru di Aku , sabab Aku siraru nyarah pingandai arap-i .
43007008	Panu angān di ka gawai anŭ . Aku dŭh di ka gawai anŭ , sabab tipuh Ku gibayuh . ”
43007009	Ayŭh nang sakanŭ , ka pijuu rŭŭ di Galilee .
43007010	Ripas bara jurud-I mbŭh panu di ka gawai , Jesus tunda , pak darŭm bisukan .
43007011	Bara Pinguasa Jahudi jiroh Ayŭh di gawai . “ Diki Ayŭh ? ” ngara siken .
43007012	Bara daya bagŭ samah sigayas pasar Ayŭh . “ Ayŭh daya adi kana , ” kada daya nang . “ Dŭh , ” adi bŭkŭn nang , “ Ayŭh kinanyap daya . ”
43007013	Pak mating daya birani sibarang minyu pasar Ayŭh , sabab ngara taru bara Pinguasa Jahudi .
43007014	Kan-i mbŭh rapŭt gawai , Jesus di ka Ramin Tuhan ka piguru ngajar .
43007015	Bara Pinguasa Jahudi mbŭh inga inga ka nang , “ So ki pimandai daya ati , Ayŭh adi bŭn birajar jadi gurū Ukum-adat Jahudi ? ”
43007016	Jesus nam , “ Anŭ adi Aku ngajar , dŭh-i tung jaku , pak mandŭg so Tapa adi bada Aku mandŭg .
43007017	Asi asi adi raan ndai pinyiraan Tapa re puan so ki kayuh adi Aku ngajar mandŭg , so Tapa kah so kuasa adŭp Ku .
43007018	Daya adi minyu ngga kuasa adŭp-i taŭn suba an kibās adŭp-i ; pak Ayŭh adi an kibās sianŭ adi bada Ayŭh mandŭg taŭn-I tŭnggŭn , ka mating kayuh kadong pasar Ayŭh .
43007019	Moses nggen di angān Ukum-adat , dŭh kah ? Pak ndi so angān mating gŭh sita Ukum-adat anŭ . Mani angān an siŭ Aku ? ”
43007020	“ Kaam pirumot ! ” bara daya nam . “ Asi an siŭ Kaam ? ”
43007021	Jesus nam , “ Aku ndai pingandai-nginga , ka sopŭrŭg ngan mbŭh inga inga .
43007022	Moses pesan angān da nyunat bara anak dari ngan ( sunggu-i dŭh Moses pak tayung-babuk ngan adi piguru-i ) , ka sawŭ meh angān nyunat anak dari di andu Sabbath .
43007023	Kambŭi anak dari dog nyunat di andu Sabbath ngga sita Ukum-adat Moses , mani angān baji kiris Aku bada daya sukup bua di andu Sabbath ?
43007024	Dŭh tia tingga arap kana daya so ka ayong daya , pak tingga arap kana daya pakai itong adi tŭnggŭn . ”
43007025	Agi kada daya Jerusalem nang , “ Dŭh kah siati adi Pinguasa Jahudi an siŭ ?
43007026	Tingga no ! Ayŭh minyu di sirung jawin daya bagŭ , ka mating daya nyakar Ayŭh ! Manyah-i ngara mbŭh puan Ayŭh sawŭ Kristus ?
43007027	Pak kan Kristus mandŭg , mating daya re puan so ki Ayŭh mandŭg . Pak sopŭrŭg ta puan so ki daya ati mandŭg . ”
43007028	Darŭm Jesus ngajar di Ramin Tuhan , Ayŭh nang ngga sirŭŭn bana , “ Angān puan Aku , ka so ki Aku mandŭg ? Aku dŭh mandŭg ngga pinyiraan adŭp Ku . Ayŭh adi bada Aku mandŭg inŭh sawŭ , ka angān dŭh puan Ayŭh .
43007029	Aku puan Ayŭh , sabab Aku mandŭg so Ayŭh , ka Ayŭh inŭh adi bada Aku mandŭg . ”
43007030	Jadi ngara suba an nakap Ayŭh , pak mating daya na tangan di Ayŭh , sabab tipuh-I gibayuh mandŭg .
43007031	Pak di uruk daya bagŭ anŭ , mbŭh bagŭ adi mbŭh sabah di Ayŭh . Ngara nang , “ Kan Kristus mandŭg , re bagŭ dŭ kah pingandai-nginga dog ndai-I , so tung siati ? ”
43007032	Bara daya Pharisee dingah daya bagŭ sigayas kayuh anŭ pasar Jesus ; jadi ngara samŭn bara pingubak imam pait bara adi jaga Ramin Tuhan da di nakap Ayŭh .
43007033	Jesus nang , “ Aku dŭh re tui agi ngga angān , ko anŭ Aku re pari ka Ayŭh adi bada Aku mandŭg .
43007034	Angān re jiroh Aku , pak angān dŭh re dapŭd Aku , sabab angān dŭh re tungang di ka tarun yŭn adi re Ku ka . ”
43007035	Bara Pinguasa Jahudi nang dupan adŭp-i , “ Kamaki Ayŭh re di , isa ata dŭh tungang dapŭd Ayŭh ? Ayŭh re di ka rais adi jo kah , di yŭn daya bangsa ta agi rŭŭ bigaur ngga daya bangsa Greek , ka ngajar ngara ?
43007036	Ayŭh nang ata re jiroh Ayŭh , pak dŭh re tungang dapŭd Ayŭh , ka ata dŭh re tungang di ka tarun yŭn adi re-I ka . Ani rati pinganang-I anŭ ? ”
43007037	Di sikasŭn andu gawai , andu adi rabis biguna darŭm tipuh gawai anŭ , Jesus mijog ka nang ngga sirŭŭn bana , “ Asi asi adi badŭh asŭng-i patut mandŭg ka Aku di nok .
43007038	Sak adi nang Surat-kudus , ‘ Asi asi adi sabah di Aku , piin adi nggen udip re aman so atin-i . ’ ”
43007039	Jesus nang sakanŭ pasar Roh Kudus , adi ngara adi sabah di Ayŭh re kambat . Di Tipuh anŭ , Roh Kudus gibayuh dog nggen , sabab Jesus gibayuh dog paad ka darŭm bragah .
43007040	Agi kada daya di dupan bara daya bagŭ dingah Ayŭh nang sakanŭ ka nang , “ Daya ati sawŭ Nabi anŭ ! ”
43007041	Adi bŭkŭn nang , “ Ayŭh inŭh Kristus ! ” Pak agi gŭh nang , “ Kristus dŭh bisa mandŭg so Galilee !
43007042	Surat-kudus agi nang Kristus re mandŭg so sesang Raja David ka re dog biranak di Bethlehem , kupo adŭp David . ”
43007043	Pinŭbŭn-i , bara daya pape jadi duwŭh tibaran nanyam ka pinyidapŭd ngara pasar Jesus .
43007044	Agi adi an nakap Ayŭh , pak ndi naan mating gŭh na tangan-i di Ayŭh .
43007045	Kan bara adi jaga Ramin Tuhan mbŭh pari , bara pingubak imam samŭn bara daya Pharisee siken ngara , “ Mani dŭh taban Ayŭh ? ”
43007046	Ngara nam , “ Gi-mating daya minyu mun Ayŭh ! ”
43007047	“ Angān mbŭh dog nyibudo-I gŭh , kah ? ” bara daya Pharisee siken .
43007048	“ Agi kah angān dingah Pinguasa Jahudi puan kah daya Pharisee sabah di Ayŭh ?
43007049	Bara daya bagŭ anŭ dŭh puan Ukum-adat Moses ; ngapŭi ngara mbŭh dog pangu Tapa ! ”
43007050	Ndi so bara daya Pharisee anŭ inŭh Nicodemus , sianŭ adi ko bidapŭd ngga Jesus . Ayŭh nang di ngara ,
43007051	“ Nunda Ukum-adat , ata dŭh bisa ngukum daya kambŭi gibayuh dingah adŭp-i puan kah nakit tingga kayuh adi-i ko ndai . ”
43007052	Ngara nang di ayŭh , “ Kuu ndi so ngara adi so Galilee kah ? Nakit birajar Surat-kudus ka kuu re puan nang nabi bŭn mandŭg so Galilee . ”
43008001	Barang naan daya maad ka ramin adŭp-i , pak Jesus di ka Sandah Kanā .
43008002	Awar isan isan andu jawa ndi Ayŭh pari ka Ramin Tuhan . Sopŭrŭg daya mandŭg tikuruk maning Ayŭh ; Ayŭh guru ka piguru ngajar ngara .
43008003	Bara gurū Ukum-adat Jahudi ngga daya Pharisee mandŭg taban ndi naan dayung adi dog nakap ndai pingandai tanggah . Ngara bada dayung anŭ mijog nura daya bagŭ .
43008004	“ Gurū , ” ngara nang di Jesus , “ dayung ati dog nakap darŭm-i aŭn tanggah .
43008005	Darŭm Ukum-adat ta , Moses ko pesan nang dayung adi mun ati patut dog manjan ngga batuh ndŭg ka kabŭs . Ani pikir-kira Mai pasar kayuh ati ? ”
43008006	Ngara nang sakanŭ an kudog Jesus , yŭn ngara bisa nyarah Ayŭh . Pak Ayŭh mutu ka nuris di tana ngga trinju-I .
43008007	Darŭm ngara mijog diginŭ siken Ayŭh , Ayŭh rasu mijog ka nang di ngara , “ Asi so angān adi bŭn ndai dosa , bisa migarang sibungas batuh ka ayŭh . ”
43008008	Komŭnŭ Ayŭh mutu dinge , nuris di tana .
43008009	Kan ngara dingah sakanŭ , sopŭrŭg ngara bu , ndi ngga ndi , piguru ngga sianŭ adi minyamba dŭ . Sikasŭn-i , Jesus ngga dayung anŭ adŭ diginŭ .
43008010	Jesus mijog ka nang di ayŭh , “ Diki ngara ? Mating kah daya re ngukum kuu ? ”
43008011	“ Mating , Tuan , ” ayŭh nam . “ Kambŭi mun anŭ , ” Jesus nang , “ Aku dŭh gŭh re ngukum kuu . Panu , dŭh tia ndai dosa . ” ]
43008012	Jesus minyu di bara daya Pharisee dinge . “ Aku ati inŭh jawa ong , ” Ayŭh nang . “ Daya adi tunda Aku re biyŭn jawa adi nggen udip ka dŭh re panu darŭm karŭm . ”
43008013	Bara daya Pharisee nang di Ayŭh , “ Kuu bisaksi pasar adŭp Mu , pak kayuh adi nang Mu inŭh au-tarun , dŭh re bada daya sabah di Kuu ! ”
43008014	“ Dŭh , ” Jesus nam , “ sunggu Aku bisaksi yŭn adŭp Ku , kayuh adi Aku nang agi sawŭ , sabab Aku puan so ki Aku mandŭg ka kamaki Aku re di . Angān dŭh puan so ki Aku mandŭg puan kah kamaki Aku re di .
43008015	Angān nyarah daya pakai pinganang manusia ; Aku dŭh nyarah daya .
43008016	Pak kambŭi Aku nyarah , pinganang Ku agi sawŭ , sabab Aku dŭh sadi ; Sama Ku adi bada Aku mandŭg agi ngga Aku .
43008017	Mbŭh agi dog nuris darŭm Ukum-adat ngan : taksi so duwŭh naan daya agi batur .
43008018	Aku bisaksi yŭn adŭp Ku , ka Sama adi bada Aku mandŭg bisaksi gŭh yŭn Ku . ”
43008019	“ Diki Sama Mu ? ” ngara siken Ayŭh . “ Angān dŭh puan Aku ka dŭh gŭh puan Sama Ku , ” Jesus nam . “ Kambŭi angān puan Aku , angān puan gŭh Sama Ku . ”
43008020	Jesus nang sopŭrŭg kayuh ati darŭm-I ngajar di Ramin Tuhan , darŭm birit di yŭn dudu pati duit dog na . Pak mating daya nakap Ayŭh , sabab tipuh-I gibayuh mandŭg .
43008021	Jesus nang dinge di ngara , “ Aku re bu ; angān re jiroh Aku , pak angān re kabŭs darŭm dosa ngan . Angān dŭh bisa di ka tarun yŭn adi re Ku ka . ”
43008022	Bara Pinguasa Jahudi nang , “ Ayŭh nang ata dŭh bisa di ka tarun yŭn adi re-I ka . Manyah Ayŭh re siŭ adŭp-I ? ”
43008023	Jesus nam , “ Angān daya ong ati di ribo , Aku mandŭg so sambu . Angān so ong ati , Aku dŭh so ong ati .
43008024	Ngapŭi Aku nang angān re kabŭs darŭm dosa ngan . Sawŭ inŭh angān re kabŭs kambŭi angān dŭh sabah ‘ Aku ati inŭh Ayŭh ’ . ”
43008025	“ Asi Kuu ? ” ngara siken Ayŭh . Jesus nam , “ Kayuh adi Aku kidaan di angān so sibungas-i .
43008026	Bagŭ kayuh an Ku nang pasar angān , ngga nunggu angān . Ayŭh adi bada Aku mandŭg , bisa dog sabah , ka Aku kidaan di ong kayuh adi Aku ko dingah so Ayŭh . ”
43008027	Ngara dŭh mirati Jesus minyu di ngara pasar Sama .
43008028	Jadi Ayŭh nang di ngara , “ Kan angān katuh Anak Manusia , angān re puan ‘ Aku ati inŭh Ayŭh ’ ; komŭnŭ angān re puan Aku dŭh ndai kayuh so ka pinyiraan adŭp Ku , pak nimun Sama mbŭh ngajar Aku , sakanŭ inŭh Aku minyu .
43008029	Ka Ayŭh adi bada Aku mandŭg agi ngga Aku ; Ayŭh dŭh tingge Aku sadi , sabab Aku siraru ndai anŭ adi pimunos asŭng-I . ”
43008030	Bagŭ ngara adi dingah Jesus minyu sakanŭ mbŭh sabah di Ayŭh .
43008031	Jadi Jesus nang di ngara adi sabah di Ayŭh , “ Kambŭi angān tunda ajar Ku , angān sawŭ bara murid Ku .
43008032	Angān re puan pinyawŭ , ka pinyawŭ anŭ re pirupas angān . ”
43008033	“ Kieh sesang Abraham , ” ngara nam , “ bŭn kieh jadi urun daya . Ani meh anŭ nang Mai kan Kaam nang , ‘ Angān re dog pirupas ’ ? ”
43008034	Jesus nang di ngara , “ Aku kidaan di angān kayuh adi sawŭ : barang naan daya adi bidosa mbŭh jadi urun dosa .
43008035	Urun dŭh-i rŭŭ adu adu ngga rawang , anak inŭh adi rŭŭ adu adu ngga rawang .
43008036	Kambŭi Anak pirupas angān , angān tŭk sawŭ mbŭh dog pirupas .
43008037	Aku puan angān mbŭh bara sesang Abraham . Pak angān an siŭ Aku , sabab angān dŭh an trima ajar Ku .
43008038	Aku minyu pasar kayuh adi Sama Ku mbŭh kiren di Aku , pak angān ndai anŭ adi sama ngan bada angān ndai . ”
43008039	Ngara nam Ayŭh , “ Sama ami inŭh Abraham . ” “ Kambŭi angān sawŭ bara anak Abraham , ” Jesus nam , “ angān patut ndai anŭ adi-i ndai .
43008040	Anŭ adi Aku ndai inŭh kidaan di angān pinganang adi sawŭ adi Tapa ko kidaan di Aku , pak angān an siŭ Aku . Abraham dŭh ndai kayuh mun anŭ !
43008041	Angān ndai anŭ adi sama ngan ndai . ” “ Kaŭs-i Adŭp Tapa sadi adŭ adi Sama ami , ” ngara nam , “ ka kieh ati mbŭh sawŭ bara anak-I . ”
43008042	Jesus nang di ngara , “ Kambŭi Tapa sawŭ Sama ngan , angān rindu Aku , sabab Aku mandŭg so Tapa ka madin mbŭh agi digiti . Aku dŭh mandŭg ngga pinyiraan adŭp Ku , pak Ayŭh inŭh adi pait Aku .
43008043	Mani angān dŭh mirati kayuh adi nang Ku ? Angān mun anŭ sabab angān dŭh tan dingah ajar Ku .
43008044	Angān inŭh bara anak sama ngan , Siarap ; angān raan tunda pinyiraan-i . So sibungas-i ayŭh taŭn mbŭh pinyiŭ ka bŭn adŭ tura ka pinyawŭ , sabab mating pinyawŭ darŭm ayŭh . Kan ayŭh kadong , anŭ mbŭh taŭn tibiat adŭp-i , sabab ayŭh pingadong ka raja pingadong .
43008045	Pak Aku , Aku nang kayuh adi sawŭ , ka sitagar anŭ angān dŭh sabah Aku .
43008046	Asi so angān tungang kidaan nang Aku ati agi ndai dosa ? Kambŭi Aku kidaan kayuh adi sawŭ , mani meh garang angān dŭh sabah Aku ?
43008047	Ayŭh adi mandŭg so Tapa dingah pinganang Tapa . Pak angān dŭh so Tapa , ka anŭ inŭh sabab angān dŭh an dingah pinganang Tapa . ”
43008048	Ngara siken Jesus , “ Dŭh kah kieh batur kan kieh nang Kuu daya Samaria ka mbŭh dog mŭrŭt umot ? ”
43008049	“ Dŭh Aku dog mŭrŭt umot , ” Jesus nam . “ Aku stabi di Sama Ku , pak angān dŭh stabi di Aku .
43008050	Aku dŭh jiroh daya stabi di adŭp Ku . Pak agi ndi naan adi raan Aku dog stabi , ka Ayŭh inŭh arang adi tŭnggŭn .
43008051	Aku kidaan di angān kayuh adi sawŭ : daya adi dingah ajar Ku dŭh-i re kabŭs . ”
43008052	Ngara nang di Ayŭh , “ Madin kieh puan Kuu sawŭ pirumot ! Abraham mbŭh kabŭs , simŭnŭ gŭh bara nabi , pak Kuu nang daya adi dingah ajar Mu dŭh re kabŭs .
43008053	Kuu bās dŭ so sama ami Abraham kah ? Ayŭh mbŭh kabŭs , simŭnŭ gŭh bara nabi . Kuu bada adŭp Mu jadi asi ? ”
43008054	Jesus nam , “ Kambŭi Aku nyibragah adŭp Ku , pinyibragah Ku anŭ au-tarun . Ayŭh adi nyibragah Aku inŭh Sama Ku , adi angān nang Tapa ngan .
43008055	Angān dŭh puan Ayŭh , pak Aku puan Ayŭh . Kambŭi Aku nang adŭp Ku dŭh puan Ayŭh , Aku pingadong mun angān . Aku sawŭ puan Ayŭh , ka Aku dingah pinganang-I .
43008056	Sama ngan Abraham ko raru gaŭn kan-i re kiris andu Ku ; ayŭh mbŭh kiris-i ka mbŭh sanang asŭng-i . ”
43008057	Ngara nang di Ayŭh , “ Umbur Mu gibayuh tungang rimŭh-puru sawa , ka Kuu mbŭh kiris Abraham kah ? ”
43008058	“ Aku kidaan di angān kayuh adi sawŭ , ” Jesus nam . “ Sibayuh Abraham dog biranak Aku mbŭh agi . ”
43008059	Jadi ngara rasu mbit batuh re manjan Ayŭh , pak Jesus sukan adŭp-I ka ruah so Ramin Tuhan .
43009001	Darŭm Jesus panu , Ayŭh kiris ndi naan daya adi mbŭh karak so andu-i dog biranak .
43009002	Bara murid-I siken Ayŭh , “ Gurū , dosa asi adi bada ayŭh dog biranak karak ? Dosa adŭp-i kah dosa pimas-i ? ”
43009003	Jesus nam , “ Anŭ dŭh sitagar dosa-i puan kah sitagar dosa pimas-i , pak isa kuasa Tapa bisa dog kiren darŭm ayŭh .
43009004	Siragi andu babŭ jawa , ata dŭh siŭn dŭh an ndai pingandai adi-I pait Aku da ndai ; kan-i mbŭh karŭm , mating daya bisa nyiraja .
43009005	Sitadŭn Aku agi di ong , Aku inŭh Jawa ong . ”
43009006	Ripas-I ko nang sakanŭ , Jesus nyiruja di tana ka kunyak-i ngga ruja anŭ ; Ayŭh gurai-i di batŭh daya anŭ
43009007	ka nang , “ Panu di ngu jawin mu di Pagong Siloam . ” ( Rati Siloam inŭh “ Dog pait . ” ) Ka daya anŭ di ngu jawin-i , ka pari buang dapŭd kiris .
43009008	Bara dingan-i samŭn daya adi ko kiris ayŭh mite sidakah nang , “ Dŭh kah siati daya adi siraru ta kiris guru mite sidakah ? ”
43009009	Kada daya nang , “ Ayŭh inŭh anŭ , ” pak adi bŭkŭn nang , “ Dŭh , pak-i mun ayŭh . ” Ka adŭp daya anŭ meh nang , “ Aku inŭh ayŭh . ”
43009010	“ Simuki kuu dapŭd kiris madin ? ” ngara siken ayŭh .
43009011	Ayŭh nam , “ Daya adi dŭn Jesus kunyak tana , gurai-i di batŭh ku , ka bada aku di ka Siloam di ngu jawin ku . Aku di , ka ngu jawin ku ka nganŭ gŭh aku dapŭd kiris . ”
43009012	“ Diki daya anŭ ? ” ngara siken . “ Dŭh aku puan , ” ayŭh nam .
43009013	Andu adi ngga Jesus kunyak tana anŭ ka pibua daya anŭ mbŭh andu Sabbath . Jadi ngara taban daya anŭ , adi ko karak , ka yŭn bara daya Pharisee .
43009014	
43009015	Ngapŭi daya Pharisee siken dinge ayŭh , munki ayŭh dapŭd kiris . Ayŭh nang di ngara , “ Ayŭh gurai tana adi-I ko kunyak di batŭh ku ; aku ngu jawin ku , ka madin aku dapŭd kiris . ”
43009016	Kada daya Pharisee nang , “ Daya adi ndai kayuh ati dŭh-I so Tapa , amai Ayŭh dŭh sita ukum-adat Sabbath . ” Adi bŭkŭn nang , “ Simuki daya adi bidosa bisa ndai pingandai-nginga adi mun ati ? ” Pinyidapŭd ngara di kayuh anŭ mbŭh dŭh brinyam .
43009017	Ngara siken daya anŭ dinge , “ Kuu nang Ayŭh pibua kuu , bada kuu dapŭd kiris ; ani pikir-kira mu pasar Ayŭh ? ” “ Ayŭh anŭ Nabi , ” daya anŭ nam .
43009018	Bara Pinguasa Jahudi dŭh an sabah ayŭh ko karak ka madin mbŭh dapŭd kiris , ndŭg ka ngara bagan pimas-i .
43009019	Ngara siken , “ Anak ngan kah siati ? Angān nang ayŭh karak so andu-i dog biranak ; simuki meh garang ayŭh dapŭd kiris madin ? ”
43009020	Pimas-i nam , “ Kieh puan ayŭh anak ami , ka kieh puan ayŭh karak so andu-i dog biranak .
43009021	Pak kieh dŭh puan simuki ayŭh dapŭd kiris madin ; ka kieh dŭh gŭh puan asi pibua ayŭh , bada ayŭh dapŭd kiris . Siken adŭp-i ; ayŭh mbŭh baga ka bisa nam yŭn adŭp-i ! ”
43009022	Pimas-i nang sakanŭ sabab ngara taru bara Pinguasa Jahudi , adi mbŭh bipekat an pibu tadŭ daya so ramin simayang-Jahudi adi ngaku Jesus sawŭ Kristus .
43009023	Anŭ sabab pimas-i nang , “ Ayŭh mbŭh baga ; siken adŭp-i ! ”
43009024	Ngara bagan dinge daya anŭ adi taŭn ko karak so-i dog biranak , ka nang di ayŭh , “ Bipayu di sirung jawin Tapa kuu nang kayuh adi sawŭ ! Kieh puan daya anŭ adi pibua kuu daya bidosa . ”
43009025	“ Aku dŭh puan bait-i Ayŭh daya adi bidosa puan kah daya adi dŭh bidosa , ” daya anŭ nam , “ Kaŭs aku puan : Aku agi karak , ka madin aku kiris tarun . ”
43009026	“ Ani ndai-I di kuu ? ” ngara siken . “ Simuki Ayŭh pibua kuu , bada kuu dapŭd kiris ? ”
43009027	“ Muko aku kidaan di angān , ” ayŭh nam , “ ka angān dŭh an sabah . Mani angān an dingah dinge ? Manyah-i angān an jadi murid-I gŭh ? ”
43009028	Ngara bakit ayŭh ka nang , “ Kuu murid-I ; kieh murid Moses .
43009029	Kieh puan Tapa mbŭh minyu di Moses , pak daya anŭ , so ki Ayŭh mandŭg dŭh gŭh kieh puan ! ”
43009030	Daya anŭ nam , “ Saruh kayuh ati ! Angān dŭh puan so ki Ayŭh mandŭg , pak Ayŭh mbŭh pibua aku , bada aku dapŭd kiris !
43009031	Ata puan Tapa dŭh dingah pimite daya bidosa ; Ayŭh dingah pimite daya adi stabi di Ayŭh ka adi ndai pinyiraan-I .
43009032	So sibungas ong jadi gi-bŭn ata dingah agah pasar daya bada daya adi dog biranak karak dapŭd kiris .
43009033	Kambŭi daya ati dŭh mandŭg so Tapa , Ayŭh manŭn dŭh dapŭd ndai ani ani . ”
43009034	Ngara nam , “ Kuu dog biranak ka dog nyiran darŭm dosa , ka kuu suba re ngajar kieh ? ” Ka ngara miratak ukum di tunduh ayŭh da dŭh tia mŭrŭt ramin simayang-Jahudi .
43009035	Kan Jesus dingah kayuh adi mbŭh jadi , Ayŭh di dapŭd daya anŭ ka siken ayŭh , “ Sabah mu kah di Anak Manusia ? ”
43009036	Daya anŭ nam , “ Kidaan di aku , Tuan , asi Ayŭh , isa aku bisa sabah di Ayŭh ! ”
43009037	Jesus nang di ayŭh , “ Kuu mbŭh kiris Ayŭh , ka adŭp-I inŭh adi minyu ngga kuu madin . ”
43009038	“ Aku sabah Tuhan ! ” daya anŭ nang ka-i sidikang nyambah Jesus .
43009039	Jesus nang , “ Aku mandŭg ka ong di kidaan arap kana daya , isa adi karak dapŭd kiris ka adi dapŭd kiris jadi karak . ”
43009040	Kada daya Pharisee adi agi ngga Ayŭh diginŭ , dingah Ayŭh minyu sakanŭ ; ngara siken , “ Kieh ati karak gŭh kah ? ”
43009041	Jesus nam , “ Kambŭi angān karak , angān dŭh bidosa . Pak amai angān nang adŭp ngan kiris tarun , sirati-i angān babŭ bidosa . ”
43010001	Jesus nang , “ Aku kidaan di angān kayuh adi sawŭ : daya adi dŭh mŭrŭt kandang biri so tiban pak jakŭh so tarun bŭkŭn , ayŭh anŭ pinaku ka pirupak .
43010002	Daya adi mŭrŭt so tiban inŭh pingingat-biri .
43010003	Sianŭ adi jaga tiban kuka tiban yŭn-i ; biri dingah sirŭŭn-i kan ayŭh bagan jangi biri ngga dŭn , ka nguru ngara ruah .
43010004	Kan-i mbŭh taban sopŭrŭg biri ka sapa , ayŭh panu diŭ so bara biri ; ka bara biri tunda ayŭh , sabab ngara natŭng sirŭŭn-i .
43010005	Ngara dŭh tunda daya saruh ; bikaduh bu kidŭ-i , amai ngara dŭh natŭng sirŭŭn-i . ”
43010006	Upama ati Jesus nang di ngara , pak ngara dŭh mirati kayuh adi nang-I .
43010007	Jadi Jesus nang dinge , “ Aku kidaan di angān kayuh adi sawŭ : Aku ati tiban yŭn kaban biri .
43010008	Sopŭrŭg adi mandŭg diŭ so Aku inŭh bara pinaku ka pirupak , ka bara biri dŭh dingah sirŭŭn ngara .
43010009	Aku inŭh tiban . Sopŭrŭg adi mŭrŭt so Aku re dog nyiramat . So Aku ngara re ruah mŭrŭt jiroh pinguman .
43010010	Pinaku mandŭg amai an naku , siŭ , ka pirusak . Aku mandŭg isa angān bisa dapŭd udip , ka biyŭn-i ngga sipuno-i .
43010011	“ Aku ati pingingat-biri adi kana , adi sanggup kabŭs yŭn kaban biri .
43010012	Kan kuri adi nguan biri , adi dŭh pingingat-biri , kiris kasong tarun mandŭg , ayŭh bikaduh bu tingge kaban biri . Kasong tarun nakap biri ka bada-i pambar .
43010013	Kuri anŭ bikaduh bu sabab ayŭh kuri adŭ ka dŭh nyibara biri .
43010014	Aku ati pingingat-biri adi kana . Nimun Sama puan Aku ka Aku puan Sama , simŭnŭ gŭh Aku puan jaku biri , ka biri Ku puan Aku . Ka Aku sanggup kabŭs yŭn ngara .
43010015	
43010016	Agi gŭh biri adi bŭkŭn adi Aku dapu , adi dŭh so kandang ati . Aku dŭh siŭn dŭh nguru ngara gŭh ; ngara raan dingah sirŭŭn Ku , ka ngara raan jadi ndi kaban biri adi biyŭn ndi pingingat .
43010017	“ Sama rindu Aku sabab Aku sanggup nggen asŭng Ku , isa Aku bisa dapŭd-i pari .
43010018	Mating daya bisa tambit asŭng Ku . Aku nggen-i so ka pinyiraan adŭp Ku . Aku biyŭn hak nggen-i , ka Aku biyŭn gŭh hak tambit-i pari . Ati inŭh kayuh adi Sama Ku ko pesan di Aku da ndai . ”
43010019	Ka bara daya rasu pape jadi duwŭh tibaran sitagar pinganang anŭ .
43010020	Bagŭ ngara nang , “ Ayŭh dog mŭrŭt umot ! Ayŭh gira ! Mani angān sah dingah Ayŭh ? ”
43010021	Pak adi bŭkŭn nang , “ Daya adi dog mŭrŭt umot dŭh dapŭd minyu sakanŭ ! Simuki umot re bisa bada daya karak kiris ? ”
43010022	Nganŭ mbŭh tipuh madud , ka Gawai Nyikudus Ramin Tuhan agi dog ndai di Jerusalem .
43010023	Jesus agi aŭn panu di Awah-Solomon di Ramin Tuhan ,
43010024	kan bara daya mandŭg ka tikuruk maning Ayŭh . Ngara siken , “ Ndŭg sinde meh Kaam re bada kieh agŭng agŭng kajŭn ? Kidaan di kieh ngga sawŭ-i : Kaam Kristus kah ? ”
43010025	Jesus nam , “ Aku muko kidaan di angān , pak angān abah sabah Aku . Kayuh adi Aku ndai ngga kuasa Sama Ku mbŭh kidaan asi Aku ;
43010026	pak angān dŭh an sabah , amai angān dŭh biri Ku .
43010027	Biri Ku dingah sirŭŭn Ku ; Aku puan ngara , ka ngara tunda Aku .
43010028	Aku nggen di ngara udip adi sawŭ adi tan adu adu , ka ngara ngaŭn dŭh re kabŭs . Mating daya re bisa sirabut ngara so tangan Ku .
43010029	Kayuh adi Sama Ku mbŭh nggen di Aku agi bās dŭ so sopŭrŭg kayuh , ka mating daya bisa sirabut ngara so tangan Sama .
43010030	Aku ngga Sama agi ndi . ”
43010031	Bara daya mbit batuh dinge an manjan Ayŭh .
43010032	Jesus nang di ngara , “ Aku mbŭh ndai bagŭ kayuh kana di ruang ngan , kayuh adi Sama ko bada Aku ndai . Sitagar pingandai aki meh angān an manjan Aku ? ”
43010033	Ngara nam , “ Kieh dŭh an manjan Kaam sitagar pingandai kana , pak sitagar pinganang ujat Mai ! Kaam daya biasa , pak Kaam bada adŭp Mai mun Tapa ! ”
43010034	Jesus nam , “ Mbŭh agi dog nuris darŭm Ukum-adat ngan Tapa nang , ‘ Angān inŭh tapa . ’
43010035	Ata puan nang pinganang Surat-kudus dŭh re aset ; ka Tapa kadŭn ngara tapa , daya adi yŭn Tapa ko pait pinganang-I .
43010036	Ka Aku ati , Sama ko mien ka mbŭh pait ka ong . Simuki meh garang , angān bisa nang Aku ngujat kan Aku nang adŭp Ku Anak Tapa ?
43010037	Dŭhnyah sabah Aku , kambŭi Aku dŭh ndai anŭ adi Sama Ku bada Aku ndai .
43010038	Pak kambŭi Aku ndai-i , sunggu angān dŭh sabah Aku , angān patut sikurang kurang-i sabah pingandai Ku , siŭn angān bisa rada ka puan nang Sama agi darŭm Aku ka Aku agi darŭm Sama . ”
43010039	Ngara suba dinge an nakap Ayŭh , pak Ayŭh pirupas adŭp-I so tangan ngara .
43010040	Ka Jesus pari dinge mutas Yang Jordan ka tarun adi yŭn John ko baptisa daya , ka-I rŭŭ diginŭ .
43010041	Bagŭ daya mandŭg tudu Ayŭh . “ John bŭn ndai pingandai-nginga , ” ngara nang , “ pak sopŭrŭg kayuh adi-i nang pasar daya ati agi sawŭ . ”
43010042	Ka bagŭ meh daya diginŭ sabah di Ayŭh .
43011001	Ndi naan daya dŭn Lazarus adi rŭŭ di Bethany , birandam . Bethany inŭh kupo adi yŭn Mary ngga Martha rŭŭ . (
43011002	Mary ati inŭh sianŭ adi ko susen inyo wangi di kaja Jesus ka nyibadŭh-i ngga ubok-i ; jurud-i , Lazarus , inŭh adi birandam . )
43011003	Dayung adi duwŭh madis ati pait pinganang ka Jesus : “ Tuhan , dingan Mai Lazarus , birandam . ”
43011004	Kan Jesus dingah sakanŭ , Ayŭh nang , “ Pinŭbŭn andam ati dŭh-i pinyikabŭs , pak mbŭh aran ngga Tapa ngga Anak-I re kambat bragah . ”
43011005	Jesus rindu Martha ngga Mary , samŭn Lazarus .
43011006	Pak kan Ayŭh dingah agah pasar Lazarus birandam , Ayŭh babŭ di yŭn adŭp-I anŭ sitian duwŭh andu dinge .
43011007	Ripas anŭ Ayŭh nang di bara murid-I , “ Ja ata pari ka Judea . ”
43011008	“ Gurū , ” bara murid-I nam , “ Gibayuh tui daya diginŭ ko re an manjan Kaam ngga batuh , ka Kaam re kamanŭ dinge ? ”
43011009	Jesus nang , “ Dŭh kah agi simŭng-duwŭh jam darŭm ndi andu ? Jadi daya adi panu darŭm jawa sandu dŭh re sikak , amai ngara kiris jawa ong ati .
43011010	Pak daya adi panu singarŭm re sikak , amai ngara dŭh biyŭn jawa . ”
43011011	Ripas-I nang sakanŭ Jesus nang , “ Dingan ta Lazarus mbŭh bŭŭs , ka Aku re di kies ayŭh . ”
43011012	Bara murid nam , “ Tuhan , kambŭi ayŭh bŭŭs , ayŭh re bua . ”
43011013	Jesus , sibandar-i , nang pasar pinyikabŭs Lazarus , pak ngara pikir ayŭh nang Lazarus batur bŭŭs .
43011014	Jadi Jesus nakit kidaan di ngara , “ Lazarus taŭn mbŭh kabŭs .
43011015	Pak yŭn kana ngan inŭh Aku mating diginŭ ngga ayŭh , isa angān bisa sabah . Ja ata di tudu ayŭh . ”
43011016	Thomas ( dog kadŭn anak-apid ) nang di bara murid adi bŭkŭn , “ Ja ata samah di ngga Gurū , isa ata bisa samah kabŭs ngga Ayŭh ! ”
43011017	Kan Jesus mbŭh ndŭg , Ayŭh dingah Lazarus mbŭh pat andu dog kubur .
43011018	Bethany dŭh tungang taruh kilomita jo so Jerusalem ,
43011019	ka bagŭ daya Judea mbŭh mandŭg tudu Martha ngga Mary , di nyaduh ngara di pinyikabŭs Lazarus .
43011020	Kan Martha dingah Jesus agi mandŭg , ayŭh ruah di bidapŭd ngga Ayŭh , pak Mary rŭŭ di arŭn .
43011021	Martha nang di Jesus , “ Kambŭi Kaam agi digiti prajah , Tuhan , dŭh jurud ku kabŭs !
43011022	Pak sunggu mŭnŭ aku puan , madin ati gŭh Tapa re nggen di Kaam ani ani adi Kaam mite . ”
43011023	“ Jurud mu re udip dinge , ” Jesus nang di ayŭh .
43011024	“ Aku puan , ” Martha nam , “ nang ayŭh re makat di andu sikasŭn . ”
43011025	Jesus nang di ayŭh , “ Aku ati inŭh adi pakat daya so kabŭs ka adi nggen udip . Asi asi adi sabah di Aku , sunggu-i kabŭs , ayŭh re udip ;
43011026	ka asi asi adi udip buang sabah di Aku , dŭh-i re kabŭs . Sabah mu kah kayuh ati ? ”
43011027	“ Aku sabah , Tuhan , ” ayŭh nam , “ Aku sabah Kaam ati Kristus , Anak Tapa , adi dog janji re mandŭg ka ong ati . ”
43011028	Ripas Martha ko nang sakanŭ , ayŭh di bagan jurud-i Mary . “ Gurū mbŭh agi digiti ; Ayŭh bagan kuu , ” ayŭh nang di Mary .
43011029	Kan Mary dingah , ayŭh makat ka rasu ruah di tudu Jesus . (
43011030	Jesus gibayuh ndŭg kupo , pak babŭ di tarun yŭn Martha ko bidapŭd ngga Ayŭh . )
43011031	Bara adi agi ngga Mary di ramin , adi nyaduh ayŭh , tunda ayŭh kan ngara kiris ayŭh bigaut ruah . Ngara pikir ayŭh ruah re muās di kubur .
43011032	Mary ndŭg yŭn Jesus , ka kan-i kiris Jesus , ayŭh sidikang di kaja-I . “ Tuhan , ” ayŭh nang , “ Kambŭi Kaam agi digiti prajah , jurud ku dŭh kabŭs ! ”
43011033	Jesus kiris ayŭh sien ka kiris gŭh bara adi tunda ayŭh samah sien ; Ayŭh susah buang masi .
43011034	“ Diki angān kubur ayŭh ? ” Ayŭh siken ngara . “ Ja di tingga , Tuhan , ” ngara nam .
43011035	Jesus sien .
43011036	“ Tingga no , munki masam Ayŭh rindu Lazarus ! ” ngara nang dupan adŭp-i .
43011037	Pak agi kada ngara nang , “ Ayŭh bada daya karak dapŭd kiris ; Dŭh kah Ayŭh bisa gŭh bitan pinyikabŭs Lazarus ? ”
43011038	Gibabŭ susah , Jesus di ka kubur . Kubur anŭ tang , ka tibande batuh agi dieh ngga nabat rubang-i .
43011039	Jesus nang , “ Kadi batuh anŭ ! ” Martha , jurud sianŭ adi kabŭs , nam , “ Tuhan , mbŭh pat andu ayŭh darŭm kubur , tatu-i mbŭh buuh madin ! ”
43011040	Jesus nang di ayŭh , “ Dŭh kah Aku ko kidaan di kuu , kuu bisa kiris bragah Tapa kambŭi kuu sabah ? ”
43011041	Ngara kadi batuh anŭ . Jesus nyigura ka rangit ka nang , “ Sama , Aku nggen trima kaseh di Kaam sabab Kaam dingah pimite Ku .
43011042	Aku puan Kaam ari dingah Aku . Ka Aku nang sakanŭ yŭn kana ngara adi agi digiti , isa ngara bisa sabah Kaam sawŭ pait Aku . ”
43011043	Ripas-I ko minyu sakanŭ , Ayŭh bagan ngga sirŭŭn bana , “ Lazarus , ruah kamati ! ”
43011044	Ayŭh ruah , kaja tangan-i dog marut ngga banang-tadang , ka jawin-i dog marut ngga banang . “ Kuka , ” Jesus nang di ngara , “ isa ayŭh sanang panu . ”
43011045	Bagŭ ngara adi mandŭg tudu Mary mbŭh kiris kayuh adi Jesus ndai , ka mbŭh sabah di Ayŭh .
43011046	Pak agi kada ngara di ka yŭn bara daya Pharisee ka kidaan di ngara kayuh adi Jesus ko ndai .
43011047	Jadi bara daya Pharisee ngga bara pingubak imam ngudung ngga Kunsil . Ngara nang , “ Ani re ta ndai ? Tingga no , sopŭrŭg pingandai nginga-I .
43011048	Kambŭi ata tandah Ayŭh mun anŭ , sopŭrŭg daya re sabah di Ayŭh , ka bara daya Rome adi bikuasa re makat ka nyirubuh Ramin Tuhan samŭn bangsa ta ! ”
43011049	Ndi so ngara , dŭn Caiaphas , adi Imam Bās di sawa anŭ , nang , “ Angān bawa !
43011050	Dŭh kah angān rada , mbŭh kana dŭ inŭh ndi naan kabŭs yŭn sopŭrŭg daya , so ndi bangsa ta abo dog nyirubuh ? ”
43011051	Ayŭh minyu sakanŭ dŭh so ka pinyiraan adŭp-i , pak darŭm adŭp-i jadi Imam Bās di sawa anŭ , ayŭh minyu-binabi nang Jesus re kabŭs yŭn bangsa anŭ .
43011052	Dŭh yŭn bangsa anŭ adŭ , pak ngga bada sopŭrŭg daya adi Tapa mbŭh mien adi papar sasah dog nguruk da jadi ndi .
43011053	So andu anŭ bara Pinguasa Jahudi bipekat jiroh aran an siŭ Jesus .
43011054	Sabab anŭ , Jesus ari bisukan panu di Judea . Ayŭh di ka kupo dŭn Ephraim , dŭh jo so tarun tana-pajam , di yŭn-I rŭŭ ngga bara murid-I .
43011055	Jadi Gawai Paska mbŭh sindŭk , ka bagŭ daya mbŭh mandŭg so sapa tarun tana rais di ka Jerusalem di ndai adat pibisig diŭ so gawai .
43011056	Ngara jiroh Jesus , ka darŭm ngara mbŭh tikuruk di Ramin Tuhan , ngara siken dupan adŭp-i , “ Ani pikir-kira ngan , re mandŭg kah dŭh Ayŭh ka gawai ? ”
43011057	Bara pingubak imam ngga daya Pharisee muko nggen ukum nang kambŭi agi daya puan tarun yŭn-I , daya anŭ dŭh siŭn dŭh an kidaan , isa ngara bisa di nakap Ayŭh .
43012001	Nŭm andu diŭ so Gawai Paska , Jesus di ka Bethany , kupo adi yŭn Lazarus rŭŭ , sianŭ adi-I ko pakat so kabŭs .
43012002	Diginŭ ngara pisadang Ayŭh . Martha tukang ngidang , ka Lazarus mbŭh ndi so ngara adi sua guru man ngga Jesus .
43012003	Mary mbit sitangah lita inyo wangi adi mbar rega-i adi dog ndai so ndi masam kayuh adi buuh ramak dagŭn-i , ka susen-i di kaja Jesus . Ayŭh ngutos kaja Jesus ngga ubok-i . Ka ramin mbŭh puno ngga dagŭn wangi anŭ .
43012004	Ndi naan so murid Jesus , dŭn Judas Iscariot , adi re jua Ayŭh , nang ,
43012005	“ Mani dŭh jua adŭ wangi anŭ ngga rega taruh ratus kiping duit pirak ka duit anŭ nŭŭh nggen di daya sirata ? ”
43012006	Ayŭh nang sakanŭ , dŭh sabab-i sawŭ masi di daya sirata , pak sabab-i daya pinaku . Ayŭh daya adi tukang digŭng kandi duit ka mbŭh agi tambit so dieh .
43012007	Pak Jesus nang , “ Dŭhnyah mito ayŭh ! Tandah ayŭh ndai simŭnŭ yŭn andu pinyikubur Ku .
43012008	Angān re siraru biyŭn daya sirata ngga angān , pak angān dŭh re siraru agi ngga Aku . ”
43012009	Kan bara daya dingah Jesus agi di Bethany , ngara di kamanŭ ; dŭh sabab Jesus adŭ pak sabab an tingga Lazarus , adi Jesus ko pakat so kabŭs .
43012010	Jadi pingubak pingubak imam jiroh aran an siŭ Lazarus gŭh ,
43012011	amai sitagar ayŭh , daya Jahudi mbŭh bagŭ bu so ngara ka mbŭh sabah di Jesus .
43012012	Andu anŭ ndi , bara daya adi mbŭh mandŭg ka Gawai Paska , dingah Jesus re mandŭg ka Jerusalem .
43012013	Ngara ndu daan daan kurma ka ruah di ngadā Jesus , buang nyirais nang , “ Puji ka Tapa ! Tapa nyiberkat Ayŭh adi mandŭg ngga adŭn Tuhan ! Tapa nyiberkat Raja Israel ! ”
43012014	Jesus dapŭd ndi kaldi ka nunggang-i , nimun adi dog nuris darŭm Surat-kudus , adi nang ,
43012015	“ Dŭhnyah taru , Kupo Zion ! Raja mu mbŭh mandŭg , nunggang kaldi . ”
43012016	Di tika anŭ bara murid-I dŭh mirati kayuh anŭ ; pak kan Jesus mbŭh dog pakat ka darŭm bragah , ngara ingat sopŭrŭg kayuh adi daya ndai di Ayŭh agi dog nuris di Surat-kudus .
43012017	Bara adi agi ngga Jesus darŭm-I bagan Lazarus da makat ka ruah so kubur agi kidaan sopŭrŭg kayuh adi mbŭh jadi .
43012018	Anŭ inŭh sabab bara daya bagŭ di dapŭd Ayŭh , sabab ngara dingah Ayŭh mbŭh ndai pingandai-nginga anŭ .
43012019	Bara daya Pharisee nang dupan adŭp ngara , “ Tingga nŭh , dŭh ata tungang ndai ani ani ! Ndi ong ong mbŭh tunda Ayŭh ! ”
43012020	Agi kada daya bangsa Greek di ka Jerusalem samah bara daya di simayang di tika gawai anŭ .
43012021	Ngara tudu Philip ( ayŭh adi so Bethsaida di Galilee ) ka nang , “ Tuan , kieh an bidapŭd ngga Jesus . ”
43012022	Philip di kidaan di Andrew , ka ngara duwŭh di kidaan di Jesus .
43012023	Jesus nam ngara , “ Jam adi ngga Anak Manusia kambat bragah bās mbŭh mandŭg madin .
43012024	Aku kidaan di angān kayuh adi sawŭ : ndi sirah ruwang gandom babŭ ruwang gandom kambŭi-i dŭh rabu ka tana ka kabŭs . Pak kambŭi-i kabŭs , ayŭh buān bagŭ buwa .
43012025	Daya adi siŭt asŭng-i re kinanyap-i , ka daya adi kinanyap asŭng-i di ong ati re nyikŭn-i yŭn udip adi sawŭ adi tan adu adu .
43012026	Asi asi adi an bituan di Aku dŭh siŭn dŭh an tunda Aku , isa daya-gaji Ku siraru agi ngga Aku di tadŭ yŭn Ku . Ka Sama Ku re kibās barang naan daya adi bituan di Aku .
43012027	“ Madin asŭng Ku mbŭh raru susah ; Ani meh re Ku nang ? Bisa kah Aku nang , ‘ Sama , dŭhnyah bada tika jera-birasa ati dog Aku ’ ? Pak sabab ati inŭh Aku mbŭh mandŭg ka darŭm ong , isa Aku kinyam jera-birasa ati .
43012028	Sama , nyibragah meh adŭn Mai ! ” Ka sirŭŭn minyu , nang so rangit , “ Aku mbŭh nyibragah-i , ka re nyibragah-i dinge . ”
43012029	Bara adi mijog diginŭ agi dingah , ka agi kada nang anŭ dudū , adi bŭkŭn nang , “ Malaikat minyu ngga Ayŭh ! ”
43012030	Pak Jesus nang di ngara , “ Sirŭŭn anŭ dŭh-i mandŭg yŭn Ku , pak yŭn ngan .
43012031	Madin inŭh tipuh adi ngga ong ati dog bisara ; madin pinguasa ong re dog taran .
43012032	Kan Aku mbŭh dog katuh di tunduh ong , Aku re tambit sopŭrŭg daya yŭn adŭp Ku . ” (
43012033	Darŭm-I minyu sakanŭ , Ayŭh sibandar-i kidaan munki Ayŭh re kabŭs . )
43012034	Bara daya nam , “ Ukum-adat ami kidaan nang Kristus re udip adu adu . Simuki Kuu bisa nang Anak Manusia dŭh siŭn dŭh dog katuh ? Asi Anak Manusia anŭ ? ”
43012035	Jesus nam , “ Dŭm nyitiro adŭ jawa agi ngga angān . Panu meh darŭm jawa san angān biyŭn-i , sibia-i angān sidatan karŭm , amai daya adi panu darŭm karŭm dŭh puan kamaki-i panu .
43012036	Sabah di jawa anŭ , meh , sitadŭn angān biyŭn-i , isa angān bisa jadi bara anak jawa . ” Ripas Jesus ko nang sakanŭ , Ayŭh bu ka sukan adŭp-I so ngara .
43012037	Sunggu Ayŭh ko ndai bagŭ masam pingandai-nginga di ruang ngara , ngara dŭh sabah di Ayŭh .
43012038	Kayuh mun anŭ isa pinganang nabi Isaiah bisa jadi bitŭtŭk : “ Tuhan , asi sabah agah adi kieh taban ? Di asi Tuhan mbŭh kiren kuasa-I ? ”
43012039	Ka sawŭ ngara dŭh tungang sabah amai Isaiah agi gŭh nang ,
43012040	“ Tapa mbŭh kinarŭm batŭh ngara , isa batŭh ngara dŭh kiris , ka atŭk ngara dŭh mirati ,
43012041	Isaiah nang sakanŭ sabab ayŭh ko kiris bragah Jesus ka minyu pasar Ayŭh .
43012042	Sunggu kayuh agi mun anŭ , bagŭ Pinguasa Jahudi sabah di Jesus ; pak sabab ngara taru bara daya Pharisee ngara dŭh an nang ani ani di sapa tarun , amai dŭh an dog taran so ramin simayang-Jahudi .
43012043	Ngara rindu dŭ dapŭd puji so manusia so dapŭd puji so Tapa .
43012044	Jesus nang ngga sirŭŭn bana , “ Daya adi sabah di Aku , dŭh-i sabah di Aku adŭ , pak di Ayŭh adi bada Aku mandŭg ani .
43012045	Daya adi kiris Aku kiris gŭh Ayŭh adi bada Aku mandŭg .
43012046	Aku inŭh jawa adi mbŭh mandŭg ka ong , isa daya adi sabah di Aku dŭh rŭŭ darŭm karŭm .
43012047	Kambŭi daya dingah ajar Ku ka dŭh sita-i , Aku dŭh ngukum ngara . Aku mandŭg dŭh di ngukum ong , di nyiramat-i kidŭ-i .
43012048	Daya adi tirawan Aku ka dŭh an kambat agah Ku mbŭh biyŭn anŭ adi re nyarah ayŭh . Pinganang adi Aku ko piruah re nyarah ayŭh di andu sikasŭn !
43012049	Kayuh ati sawŭ , sabab Aku minyu dŭh so kuasa adŭp Ku , pak Sama adi pait Aku ko pesan di Aku kayuh adi dŭh siŭn dŭh Aku minyu ka nang .
43012050	Ka Aku puan nang pinyipesan-I agi taban udip adi sawŭ adi tan adu adu . Anŭ adi Aku nang inŭh kayuh adi Tapa bada Aku nang . ”
43013001	Dŭm ndi andu ngga-i mbŭh re Gawai Paska . Jesus puan jam adi ngga-I bu so ong ati pari ka Sama , mbŭh mandŭg . Ayŭh rindu ngara di ong , adi tung adŭp-I ; ka rindu ngara ndŭg sikasŭn-i .
43013002	Jesus ngga bara murid-I agi guru man . Siarap mbŭh na darŭm atin Judas , anak Simon Iscariot , pikir-kira an jua Jesus .
43013003	Jesus puan Sama mbŭh nggen di adŭp-I sukup kuasa ; Ayŭh puan adŭp-I mandŭg so Tapa ka mbŭh re pari ka Tapa .
43013004	Jadi Ayŭh makat so mija , ka kadi Jipo tabar-I ; Ayŭh mŭŭng tawar di kupong-I .
43013005	Komŭnŭ Ayŭh ren piin darŭm besen ka piguru ngu kaja bara murid-I , ka nyibadŭh-i ngga tawar adi dog mŭŭng di kupong-I .
43013006	Kan mbŭh ndŭg Peter , Peter nang di Ayŭh , “ Tuhan , Kaam re ngu kaja ku kah ? ”
43013007	Jesus nam , nang-I , “ Kuu dŭh mirati kayuh adi Aku ndai , pak sundis andu-i kuu re mirati . ”
43013008	Peter nang di Jesus , “ Ngaŭn dŭh patut Kaam ngu kaja Ku ! ” “ Kambŭi Aku dŭh ngu kaja mu , ” Jesus nam , “ Kuu dŭh re tia jadi murid Ku . ”
43013009	Simon Peter nam , “ Tuhan , dŭhnyah ngu kaja ku adŭ , garang ! Ngu tangan ku ka ubak ku ani ! ”
43013010	Jesus nang , “ Daya adi ko mamuh taŭn mbŭh sukup bisig ; kaŭs ayŭh an ngu kaja adŭ . Sopŭrŭg ngan inŭh bisig , adŭ-i ndi naan . ” (
43013011	Jesus puan sianŭ adi re jua adŭp-I ; ngapŭi Ayŭh nang , “ Sopŭrŭg ngan inŭh bisig , adŭ-i ndi naan . ” )
43013012	Ripas Jesus ko ngu kaja ngara , Ayŭh kasŭk jipo tabar-i ka pari ka yŭn adŭp-I di mija . “ Mirati ngan kah kayuh adi Aku bauh ko ndai di angān ? ” Ayŭh siken .
43013013	“ Angān bagan Aku Gurū ka Tuhan ; batur , amai anŭ inŭh Aku ati .
43013014	Aku , adi Tuhan ka Gurū ngan , mbŭh bauh ko ngu kaja ngan . Ngapŭi meh , angān patut ngu kaja dingan ngan .
43013015	Aku mbŭh kiren suto di angān , isa angān ndai di dingan ngan nimun Aku ko ndai di angān .
43013016	Aku kidaan di angān kayuh adi sawŭ : mating urun re bās dŭ so tuan-i , ka mating gŭh pinyisung re bās dŭ so sianŭ adi pait ayŭh .
43013017	Amai madin angān puan kayuh ati , munki masam sanang angān kambŭi angān ndai simŭnŭ !
43013018	“ Dŭh-i pasar sopŭrŭg ngan Aku nang sakanŭ tejah . Aku puan daya adi Aku ko mien . Pak pinganang Surat-kudus dŭh siŭn dŭh an jadi bitŭtŭk , adi nang , ‘ Daya adi samah man pinguman Ku mbŭh makat rawan Aku . ’
43013019	Aku kidaan kayuh ati di angān madin diŭ so-i jadi , isa kan-i mbŭh jadi , angān bisa sabah nang ‘ Aku Ati inŭh Adŭp Ku . ’
43013020	Aku kidaan di angān kayuh adi sawŭ : daya adi kambat daya adi Aku pait agi kambat Aku ; ka daya adi kambat Aku agi kambat Ayŭh adi pait Aku . ”
43013021	Ripas Jesus ko minyu sakanŭ , Ayŭh raru susah ka rasu kidaan di sopŭrŭg ngara , “ Aku kidaan di angān kayuh adi sawŭ : ndi so angān re jua Aku . ”
43013022	Bara murid gŭgŭh , sanuh kimat sanuh buang inga inga , asi meh daya anŭ .
43013023	Ndi so bara murid , adi Jesus rindu , agi guru ngapid Ayŭh .
43013024	Simon Peter kapai ayŭh ka nang , “ Siken di Ayŭh asi daya anŭ adi nang-I . ”
43013025	Jadi murid anŭ nyindŭk Jesus ka siken , “ Asi daya anŭ , Tuhan ? ”
43013026	Jesus nam , “ Aku re njug ruti ati darŭm pinggen ka nggen-i di adŭp-i ; ayŭh inŭh adi re jua Aku . ” Jadi Ayŭh mbit ndi kiping ruti , njug-i , ka nggen-i di Judas , anak Simon Iscariot .
43013027	Di jam anŭ gŭh Shetan mŭrŭt Judas . Jesus nang di ayŭh , “ Di ndai rikas kayuh adi re mu ndai ! ”
43013028	Mating ngara adi guru di mija mirati mani Jesus minyu sakanŭ di ayŭh .
43013029	Amai Judas mbŭh daya tukang digŭng duit , kada murid pikir Jesus bada ayŭh di miris kayuh yŭn andu gawai , puan kah di nggen kayuh di daya sirata .
43013030	Judas mbit ruti anŭ ka rasu ruah . Nganŭ , andu mbŭh karŭm .
43013031	Kan Judas mbŭh ruah , Jesus nang , “ Madin bragah Anak Manusia dog pinandŭng ; madin Bragah Tapa dog pinandŭng so Ayŭh .
43013032	Kambŭi bragah Tapa dog pinandŭng so Ayŭh , Tapa taŭn re pinandŭng gŭh bragah Anak Manusia so adŭp-I , ka Ayŭh taŭn re rasu ndai simŭnŭ .
43013033	Angān adi bara anak Ku , Aku dŭh re tui ngga angān . Angān re jiroh Aku ; pak Aku kidaan di angān madin kayuh adi ko Ku kidaan di bara Pinguasa Jahudi , ‘ Angān dŭh bisa di ka tarun yŭn adi re Ku ka . ’
43013034	Madin Aku nggen di angān Pinyipesan adi bauh : rindu dingan ngan . Nimun Aku mbŭh rindu angān , simŭnŭ gŭh angān rindu dingan ngan .
43013035	Kambŭi angān biyŭn pinyirindu dupan adŭp ngan , daya bisa puan angān mbŭh murid Ku . ”
43013036	“ Tuhan , Re kamaki Kaam ? ” Simon Peter siken Ayŭh . “ Kamaki Aku panu madin kuu dŭh dapŭd tunda , ” Jesus nam ; “ pak andu bŭkŭn kuu bisa tunda Aku . ”
43013037	“ Tuhan , mani aku dŭh bisa tunda Kaam madin ? ” Peter siken . “ Aku mbŭh sidia an taran asŭng ku yŭn Mai ! ”
43013038	Jesus nam , “ Sawŭ kah kuu an taran asŭng mu yŭn Ku ? Aku kidaan di kuu kayuh adi sawŭ : diŭ so babang kukok kuu re pitaruh kari nang adŭp mu dŭh puan Aku .
43014001	“ Dŭhnyah susah , ” Jesus nang di ngara . “ Sabah di Tapa ka sabah gŭh di Aku .
43014002	Bagŭ birit di ramin Sama Ku , ka Aku re di sidia tarun yŭn ngan . Aku dŭh an kidaan kayuh ati di angān kambŭi-i dŭh sawŭ .
43014003	Ka ripas Aku ko di sidia tarun yŭn ngan , Aku re pari di tambit angān yŭn adŭp Ku , isa angān agi ngga Aku .
43014004	Angān puan aran adi nuju tarun adi re Ku ka . ”
43014005	Thomas nang di Ayŭh , “ Tuhan , kieh dŭh puan re kamaki Kaam ; jadi simuki kieh re bisa puan aran ngga di kamanŭ ? ”
43014006	Jesus nam ayŭh , “ Aku inŭh aran ngga ngan bisa puan Tapa ka ngga dapŭd udip ; mating daya tungang di ka Sama adŭ-i so Aku .
43014007	Amai madin angān mbŭh puan Aku , ” Ayŭh nang di ngara , “ angān re puan gŭh Sama Ku , ka so madin angān sawŭ puan Ayŭh ka mbŭh kiris Ayŭh . ”
43014008	Philip nang di Ayŭh , “ Tuhan , kiren di kieh Sama , isa asŭng ami munos . ”
43014009	Jesus nam , “ Mbŭh tian ti Aku agi ngga angān , ka gibayuh kah kuu puan Aku , Philip ? Asi asi adi kiris Aku mbŭh kiris Sama . Simuki kuu bisa nang , ‘ Kiren di kieh Sama ’ ?
43014010	Dŭh kah kuu sabah Aku agi darŭm Sama , ka Sama agi darŭm Aku ? Pinganang Ku anŭ , ” Jesus nang di bara murid-I , “ dŭh inŭh so adŭp Ku . Sama , adi rŭŭ darŭm Aku , inŭh adi ndai kraja-I .
43014011	Sabah Aku kan Aku nang Aku agi darŭm Sama ka Sama agi darŭm Aku . Kambŭi dŭh , angān bisa sabah Aku sabab kayuh adi Aku ndai .
43014012	Aku kidaan di angān kayuh adi sawŭ : daya adi sabah di Aku re ndai kayuh adi Aku ndai , ka pingandai adi rabis bās re ngara ndai gŭh , sabab Aku re di ka Sama .
43014013	Ka Aku re ndai ani ani adi angān mite ngga adŭn Ku , isa Sama bisa dog kibās so Anak .
43014014	Kambŭi angān mite so Aku tadŭ tadŭ kayuh ngga adŭn Ku , Aku re nggen-i .
43014015	“ Kambŭi angān rindu Aku , angān tatu an sita Pinyipesan Ku .
43014016	Aku re mite di Sama ka Ayŭh re nggen di angān adi bŭkŭn , Pinurung , adi re rŭŭ ngga angān adu adu .
43014017	Ayŭh inŭh Roh Kudus adi pinandŭng kayuh adi sawŭ pasar Tapa . Ong dŭh tungang kambat Ayŭh , sabab-i dŭh kiris Ayŭh buang dŭh puan Ayŭh . Pak angān puan Ayŭh , sabab Ayŭh agi ngga angān ka mbŭh agi darŭm angān .
43014018	“ Aku dŭh re tagan angān sadi mun anak tumang ; Aku re mandŭg pari ka angān .
43014019	Dŭm dŭh tui daya di ong ati re dŭh tungang kiris Aku tia , pak angān re kiris Aku ; ka sabab Aku udip , angān re udip gŭh .
43014020	Kan andu anŭ mbŭh mandŭg , angān re puan Aku agi darŭm Sama ka angān agi darŭm Aku , nimun Aku agi darŭm angān .
43014021	“ Daya adi trima Pinyipesan Ku ka sita-i , ngara anŭ inŭh adi rindu Aku . Sama Ku re rindu ngara adi rindu Aku , ka Aku re rindu ngara ka pinandŭng adŭp Ku di ngara . ”
43014022	Judas ( dŭh Judas Iscariot ) nang , “ Tuhan , mani Kaam re pinandŭng adŭp Mai di kieh ka dŭh di ong ? ”
43014023	Jesus nam ayŭh , “ Asi asi adi rindu Aku re tunda ajar Ku . Sama Ku re rindu ayŭh , ka Sama Ku ngga Aku re mandŭg ka rŭŭ darŭm ayŭh .
43014024	Asi asi adi dŭh rindu Aku , ayŭh dŭh tunda ajar Ku . Ka ajar adi angān dingah dŭh-i jaku , pak mandŭg so Sama adi bada Aku mandŭg .
43014025	“ Kayuh ati Aku mbŭh kidaan di angān darŭm Aku babŭ ngga angān .
43014026	Pinurung , anŭ inŭh Roh Kudus , adi Sama re pait , re ngajar angān sopŭrŭg kayuh ka bada angān ingat sopŭrŭg kayuh adi Aku ko kidaan di angān .
43014027	“ Damai inŭh adi Aku tingge di angān ; damai adŭp Ku Aku nggen di angān . Dŭh mun damai adi ong nggen di angān . Dŭhnyah atin ngan susah ka taru .
43014028	Angān ko dingah Aku nang , ‘ Aku re bu , pak re mandŭg pari ka angān . ’ Kambŭi angān rindu Aku , angān gaŭn kiris Aku di ka Sama ; amai Ayŭh agi bās dŭ so Aku .
43014029	Aku mbŭh kidaan di angān madin diŭ so-i tambus , isa kan-i mbŭh tambus , angān re sabah .
43014030	Aku dŭh bisa minyu tui ngga angān , sabab pinguasa ong ati mbŭh mandŭg . Ayŭh dŭh biyŭn kuasa di tunduh Aku ,
43014031	pak ong dŭh siŭn dŭh an puan Aku rindu Sama ; ngapŭi Aku ndai sopŭrŭg kayuh nimun pinyipesan-I di Aku . Ja ata bu so ti . ”
43015001	“ Aku inŭh tŭngŭn anggor adi sawŭ , ka Sama Ku inŭh tukang-teya anggor .
43015002	Barang daan adi darŭm Aku adi dŭh buān Ayŭh japa , ka barang daan adi buān buwa Ayŭh pibisig isa-i buān rabis bagŭ buwa .
43015003	Angān mbŭh bisig sabab ajar adi Aku ko nggen di angān .
43015004	Rŭŭ darŭm Aku , ka Aku rŭŭ darŭm angān . Daan anggor dŭh bisa buān sadi adŭp-i , kambŭi-i dŭh bikanjak so tŭngŭn-i . Simŭnŭ gŭh angān dŭh bisa buān , kambŭi angān dŭh rŭŭ darŭm Aku .
43015005	“ Aku inŭh tŭngŭn anggor , ka angān inŭh bara daan-i . Kambŭi daya rŭŭ darŭm Aku , ka Aku darŭm ngara , ngara re buān bagŭ buwa ; amai angān dŭh bisa ndai ani ani kambŭi dŭh so Aku .
43015006	Ngara adi dŭh rŭŭ darŭm Aku dog taran keya ka daan kayuh ; daan anŭ rayu ka dog nguruk ka dog taran ka darŭm apui da sau .
43015007	Kambŭi angān rŭŭ darŭm Aku ka pinganang Ku rŭŭ darŭm angān , angān bisa mite tadŭ tadŭ kayuh adi angān raan , ka angān re dapŭd-i .
43015008	Bragah Sama Ku tatŭng kan angān buān bagŭ buwa ; ka simŭnŭ inŭh angān bisa jadi murid Ku .
43015009	Aku rindu angān nimun Sama rindu Aku ; rŭŭ meh darŭm pinyirindu Ku .
43015010	Kambŭi angān sita pinyipesan Ku , angān re bijijŭ darŭm pinyirindu Ku , nimun Aku mbŭh sita pinyipesan Sama Ku ka bijijŭ darŭm pinyirindu-I .
43015011	“ Aku kidaan di angān kayuh ati isa pinyigaŭn Ku bisa agi ngga angān , ka isa pinyigaŭn ngan bisa jadi gŭgŭp .
43015012	Pinyipesan Ku inŭh sakati : rindu dingan ngan , nimun Aku rindu angān .
43015013	Pinyirindu adi bās dŭ adi daya biyŭn yŭn bara dingan-i inŭh taran asŭng adŭp-i yŭn bara dingan-i anŭ .
43015014	Ka angān inŭh dingan Ku kambŭi angān ndai pinyiraan Ku .
43015015	Aku dŭh tia bagan angān daya-gaji , sabab daya-gaji dŭh puan kayuh adi tuan-i ndai . Pak Aku bagan angān dingan , sabab Aku mbŭh kidaan di angān sopŭrŭg kayuh adi Aku mbŭh dingah so Sama Ku .
43015016	Angān dŭh mien Aku ; Aku mien angān ka tijuan angān da panu ka pijadi bagŭ buwa , buwa adi tan adu adu . Ka Sama meh re nggen di angān tadŭ kayuh adi angān mite ngga adŭn Ku .
43015017	Ati inŭh kayuh adi Aku bada angān ndai : Rindu dingan ngan .
43015018	“ Kambŭi ong tiru di angān , angān patut ingat nang ong muko diŭ tiru di Aku .
43015019	Kambŭi angān tung ong , ong taŭn-i rindu angān adi mbŭh tung adŭp-i . Pak Aku mbŭh mien angān so ong ati , ka angān mbŭh dŭh tung ong ; anŭ inŭh sabab-i tiru di angān .
43015020	Ingat kayuh adi Aku ko kidaan di angān : ‘ Daya urun dŭh-i bās dŭ so tuan-i . ’ Kambŭi daya kisiis Aku , daya re kisiis gŭh angān ; kambŭi daya tunda ajar Ku , daya re tunda gŭh tung jangān .
43015021	Pak ngara re ndai di angān anŭ adi ngara ko ndai di Aku , sabab angān mbŭh tung jaku . Ngara re ndai simŭnŭ sabab ngara dŭh puan sianŭ adi bada Aku mandŭg .
43015022	Ngara dŭh rada adŭp-i bidosa kambŭi Aku dŭh mandŭg ka kidaan di ngara . Ka madin meh , mating aran ngara re nang adŭp-i dŭh bidosa .
43015023	Asi asi adi tiru di Aku , tiru di Sama Ku .
43015024	Ngara dŭh rada adŭp-i bidosa kambŭi Aku dŭh ndai di ruang ngara kayuh adi daya bŭkŭn bŭn ndai ; pak ngara mbŭh kiris kayuh adi Aku mbŭh ndai , ka mbŭh tiru di Aku samŭn di Sama Ku .
43015025	Kayuh anŭ simŭnŭ isa kayuh adi mbŭh dog nuris di Ukum-adat bisa jadi bitŭtŭk : ‘ Ngara tiru di Aku ngga dŭh biyŭn sabab . ’
43015026	“ Pinurung , anŭ inŭh Roh Kudus , re mandŭg so Sama ; Ayŭh kidaan kayuh adi sawŭ pasar Tapa . Aku re pait Ayŭh so Sama ka yŭn ngan , ka Ayŭh re minyu di angān pasar Aku .
43015027	Ka angān gŭh , re minyu pasar Aku , sabab angān mbŭh agi ngga Aku so sibungas-i .
43016001	“ Aku mbŭh kidaan di angān sopŭrŭg ati isa pinyabah ngan di Aku dŭh jimŭ .
43016002	Angān re dog taran so ramin simayang-Jahudi , ka tipuh-i re mandŭg adi ngga daya adi siŭ angān re pikir adŭp-i ndai kraja Tapa .
43016003	Daya re ndai simŭnŭ di angān sabab ngara dŭh puan Sama bait Anak .
43016004	Aku kidaan ati di angān isa di andu daya ndai simŭnŭ , angān bisa ingat kayuh adi Aku ko kidaan di angān . “ Aku mating kidaan kayuh ati di angān di sibungas-i , amai Aku agi ngga angān .
43016005	Pak madin Aku re di ka yŭn-I adi bada Aku mandŭg , pak mating angān siken kamaki Aku di .
43016006	Madin atin ngan mbŭh susah amai Aku ko kidaan di angān .
43016007	Pak Aku kidaan di angān kayuh adi sawŭ : mbŭh kana di angān inŭh Aku bu , sabab kambŭi Aku dŭh bu , Pinurung dŭh re mandŭg ka angān . Pak kambŭi Aku bu , Aku re pait Ayŭh ka angān .
43016008	Jadi kan Ayŭh mbŭh mandŭg , Ayŭh re kiren di bara daya di ong nang ngara mbŭh sarah pasar dosa , pasar kayuh adi batur , ka pasar ukum Tapa .
43016009	Ngara mbŭh sarah di pinyipuan pasar dosa , sabab ngara dŭh sabah di Aku ;
43016010	ngara mbŭh sarah di pinyipuan pasar kayuh adi batur , sabab Aku di ka Sama ka angān re dŭh tia kiris Aku ;
43016011	ka ngara mbŭh sarah di pinyipuan pasar ukum , sabab pinguasa ong ati mbŭh dog ukum .
43016012	“ Bagŭ kayuh adi bŭkŭn an Ku kidaan di angān , pak madin angān gibayuh tungang mirati-i .
43016013	Pak sunggu mŭnŭ , kan Roh anŭ mandŭg , adi pinandŭng kayuh adi sawŭ pasar Tapa , Ayŭh re nyiruton angān di sopŭrŭg kayuh adi sawŭ anŭ . Ayŭh dŭh re minyu so ka pinyiraan adŭp-I , pak re minyu pasar kayuh adi-I dingah ka re kidaan di angān kayuh kayuh adi re .
43016014	Roh anŭ re nyibragah Aku , sabab Ayŭh re kidaan di angān kayuh adi-I dingah so Aku .
43016015	Sopŭrŭg adi Sama Ku dapu mbŭh tung jaku ; anŭ inŭh sabab Aku nang Roh re dingah kayuh adi Aku nang di Ayŭh ka re kidaan-i di angān .
43016016	“ Dŭm dŭh tui angān re dŭh kiris Aku , ka dŭm dŭh tui ripas anŭ angān re kiris Aku . ”
43016017	Agi kada bara murid-I siken dupan adŭp ngara , “ Ani rati kayuh anŭ adi-I nang di ata ? Ayŭh nang dŭm dŭh tui ata re dŭh kiris Ayŭh , ka dŭm dŭh tui ripas anŭ ata re kiris Ayŭh . Ka Ayŭh gŭh nang , ‘ Kayuh anŭ simŭnŭ sabab Aku re di ka Sama . ’
43016018	Ani rati ‘ dŭm dŭh tui ’ anŭ ? Dŭh ata puan ani anŭ nang-I ! ”
43016019	Jesus puan ngara raru an siken adŭp-I , jadi Ayŭh nang di ngara , “ Aku nang , ‘ Dŭm dŭh tui angān re dŭh kiris Aku , ka dŭm dŭh tui ripas anŭ angān re kiris Aku . ’ Anŭ kah kayuh adi angān siken dupan adŭp ngan ?
43016020	Aku kidaan di angān kayuh adi sawŭ : angān re sien ka muās , pak ong re gaŭn ; angān re susah , pak atin susah ngan re marui jadi pinyigaŭn .
43016021	Kan dayung re biranak , ayŭh susah sabab tika sarang andam re biranak mbŭh mandŭg ; pak kan anak-i mbŭh dog ruwan , ayŭh kambŭt sarang-i , sabab ayŭh gaŭn kiris anak pira mbŭh dog biranak di ong .
43016022	Simŭnŭ gŭh angān : madin angān susah , pak Aku re dapŭd angān dinge , ka atin ngan re puno ngga pinyigaŭn , pinyigaŭn adi mating daya bisa tambit so angān .
43016023	“ Kan andu anŭ mandŭg , angān dŭh re siken kayuh di Aku . Aku kidaan di angān kayuh adi sawŭ : Sama re nggen di angān tadŭ kayuh adi angān mite ngga adŭn Ku .
43016024	Ndŭg madin angān gi-bŭn mite kayuh ngga adŭn Ku ; mite meh ka angān re kambat , isa pinyigaŭn ngan jadi gŭgŭp .
43016025	“ Aku mbŭh minyu di angān pasar kayuh ati darŭm upama . Pak tipuh re mandŭg kan Aku dŭh tia minyu di angān darŭm upama , pak re minyu di angān ngga tarang pasar Sama .
43016026	Di tipuh anŭ , angān re mite di Tapa ngga adŭn Ku ; dŭh Aku nang Aku re sah mite yŭn ngan ,
43016027	amai adŭp Sama mbŭh rindu angān . Ayŭh rindu angān sabab angān rindu Aku ka mbŭh sabah Aku taŭn mandŭg so Tapa .
43016028	Aku sawŭ mandŭg so Sama , ka Aku mbŭh mandŭg ka ong ; ka madin Aku re bu so ong di ka Sama . ”
43016029	Jadi bara murid-I nang di Ayŭh , “ Tong-i Kaam minyu ngga tarang , dŭh darŭm upama .
43016030	Madin kieh puan nang Kaam sawŭ puan sopŭrŭg kayuh , ka kieh dŭhsah tia siken kayuh di Kaam . Sabab anŭ , kieh sabah Kaam sawŭ mandŭg so Tapa . ”
43016031	Jesus nam ngara , “ Angān mbŭh sabah kah madin ?
43016032	Tipuh-i re mandŭg , ka mbŭh mandŭg , kan sopŭrŭg ngan re pambar , barang naan ka ramin adŭp-i , tingge Aku sadi . Pak Aku sawŭ dŭh sadi , sabab Sama agi ngga Aku .
43016033	Aku nang sopŭrŭg ati isa angān biyŭn damai darŭm Aku . Ong re bada angān jera . Pak pagan meh ! Aku mbŭh ngarah ong ! ”
43017001	Ripas Jesus ko nang sakanŭ , Ayŭh nyigura ka rangit ka nang , “ Sama , tipuh-i mbŭh mandŭg . Nggen bragah di Anak Mai , isa Anak bisa nggen bragah di Kaam .
43017002	Kaam mbŭh nggen kuasa tunduh sopŭrŭg bangsa manusia di Ayŭh , isa Ayŭh nggen udip adi sawŭ adi tan adu adu di sopŭrŭg ngara adi Kaam ko nggen di Ayŭh .
43017003	Ka udip adi sawŭ adi tan adu adu rati-i puan Kaam sadi adŭ adi Tapa , ka puan Jesus Kristus adi Kaam mbŭh bada mandŭg .
43017004	Aku mbŭh kiren bragah Mai darŭm ong , darŭm Aku ngamas kraja adi Kaam bada Aku ndai .
43017005	Sama ! Nyibragah Aku madin ngga bragah anŭ adi Aku ko biyŭn ngga Kaam sibayuh ong dog napa .
43017006	“ Aku mbŭh kidaan pasar Kaam di sopŭrŭg daya so ong ati adi Kaam mbŭh nggen di Aku . Ngara mbŭh tung jamai , ka Kaam mbŭh nggen ngara di Aku . Ngara mbŭh tunda pinganang Mai ,
43017007	ka madin ngara mbŭh puan nang sopŭrŭg kayuh adi Kaam mbŭh nggen di Aku agi mandŭg so Kaam .
43017008	Agah adi Kaam ko nggen di Aku , Aku ko nggen di ngara , ka ngara mbŭh kambat-i . Ngara puan Aku sawŭ mandŭg so Kaam , ka ngara sabah Kaam sawŭ adi bada Aku mandŭg .
43017009	“ Aku simayang yŭn ngara . Aku dŭh simayang yŭn ong pak yŭn ngara adi Kaam mbŭh nggen di Aku , amai ngara mbŭh tung jamai .
43017010	Sopŭrŭg adi Aku dapu inŭh jamai , ka sopŭrŭg adi Kaam dapu inŭh jaku ; ka bragah Ku dog kiren so ngara .
43017011	Ka madin Aku mandŭg ka Kaam , ka dŭh tia di ong , pak ngara babŭ di ong . Sama adi kudus , kingat ngara ngga kuasa adŭn Mai , adŭn adi Kaam mbŭh nggen di Aku , isa ngara bisa jadi ndi nimun Kaam ngga Aku agi ndi .
43017012	Sitadŭn Aku agi ngga ngara , Aku kingat ngara ngga kuasa adŭn Mai , adŭn adi Kaam mbŭh nggen di Aku . Aku mbŭh grindung ngara , ka ndi so ngara mating gŭh manyap , adŭ-i sianŭ adi taŭn re manyap . Ayŭh mbŭh simŭnŭ , isa pinganang Surat-kudus jadi bitŭtŭk .
43017013	Madin Aku mandŭg ka Kaam . Ka Aku nang kayuh kayuh ati darŭm Aku gibabŭ darŭm ong , isa ngara bisa biyŭn pinyigaŭn Ku ngga sipuno-i .
43017014	Aku mbŭh nggen pinganang Mai di ngara , ka ong tiru di ngara , sabab ngara dŭh tung ong , nimun Aku dŭh tung ong .
43017015	Aku dŭh mite Kaam tambit ngara so ong , pak mite Kaam grindung ngara so Siarap .
43017016	Nimun Aku dŭh tung ong , ngara dŭh tung ong .
43017017	Bada ngara jadi jamai ngga pinganang Mai adi sawŭ ; pinganang Mai inŭh sawŭ .
43017018	Aku pait ngara di ong , nimun Kaam mbŭh pait Aku ka ong .
43017019	Yŭn kana ngara Aku jugan adŭp Ku yŭn bituan di Kaam , siŭn ngara gŭh bisa jugan adŭp-i yŭn bituan di Kaam .
43017020	“ Aku simayang dŭh yŭn ngara adŭ , pak yŭn sopŭrŭg daya adi sabah di Aku sabab kayuh adi bara murid Ku ko piagah .
43017021	Aku simayang isa ngara jadi ndi . Sama ! Aku mite ngara jadi ndi darŭm Ata , nimun Kaam agi darŭm Aku ka Aku agi darŭm Kaam . Aku mite ngara jadi ndi , isa ong bisa sabah nang Kaam sawŭ mbŭh pait Aku .
43017022	Aku mbŭh nggen di ngara bragah anŭ adi Kaam mbŭh nggen di Aku , isa ngara bisa jadi ndi , nimun Kaam ngga Aku agi ndi :
43017023	Aku darŭm ngara ka Kaam darŭm Aku , isa ngara bisa batur jadi ndi , ka isa ong bisa puan nang Kaam mbŭh pait Aku ka puan nang Kaam rindu bara pinunda Ku nimun Kaam rindu Aku .
43017024	“ Sama ! Kaam mbŭh nggen ngara di Aku , ka Aku raan ngara agi ngga Aku di yŭn Ku rŭŭ , isa ngara bisa kiris bragah Ku , bragah adi Kaam mbŭh nggen di Aku ; amai Kaam mbŭh rindu Aku sibayuh ong jadi .
43017025	Sama adi tŭnggŭn ! Ong dŭh puan Kaam , pak Aku puan Kaam , ka ngara ati puan Kaam mbŭh pait Aku .
43017026	Aku mbŭh piagah adŭn Mai di ngara , ka re adu adu ndai simŭnŭ , siŭn pinyirindu Mai di Aku bisa gŭh agi darŭm ngara , ka isa Aku bisa gŭh agi darŭm ngara . ”
43018001	Ripas Jesus ko nang dua anŭ , Ayŭh bu ngga bara murid-I mutas sungi Kidron . Agi teya di tarun anŭ , ka Jesus ngga bara murid-I mūn kamanŭ .
43018002	Judas , adi jua Ayŭh , puan tarun anŭ , sabab mbŭh siraru Jesus ngga bara murid-I tikuruk diginŭ .
43018003	Jadi Judas di ka teya anŭ , taban ndi tibaran soldadu daya Rome , samŭn kada ngara adi tukang jaga Ramin Tuhan adi dog pait bara pingubak imam ka bara daya Pharisee ; ngara mandŭg taban prita-siru' buang nakin pedang .
43018004	Jesus puan sopŭrŭg kayuh adi re jadi di adŭp-I , Ayŭh tudu ngara ka siken , “ Asi jiroh ngan ? ”
43018005	“ Jesus so Nazareth , ” ngara nam . “ Aku ati inŭh Ayŭh , ” Ayŭh nang . Judas , adi jua Ayŭh , agi mijog diginŭ ayō ngara .
43018006	Kan Jesus nang di ngara , “ Aku ati inŭh Ayŭh , ” ngara ngundur ka tumbang ka tana .
43018007	Jesus pari siken ngara , “ Asi jiroh ngan ? ” “ Jesus so Nazareth , ” ngara nang .
43018008	“ Ko Aku nang , Aku ati inŭh Ayŭh , ” Jesus nang . “ Jadi kambŭi angān jiroh Aku , tandah ngara ati bu . ” (
43018009	Ayŭh nang sakanŭ isa kayuh adi-I ko nang jadi bitŭtŭk : “ Sama , ndi so ngara adi Kaam mbŭh nggen di Aku mating gŭh manyap . ” )
43018010	Simon Peter , adi biyŭn pedang , nyitak-i ka japa urun Imam Bās , nyaper kajit tauh-i . Dŭn urun anŭ inŭh Malchus .
43018011	Jesus nang di Peter , “ Kasŭk pedang mu pari ka sibong-i ! Aku dŭh siŭn dŭh nok so makuk jera-birasa adi Sama Ku mbŭh nggen di Aku . ”
43018012	Jadi bara soldadu daya Rome ngga pingubak ngara samŭn bara adi tukang jaga Ramin Tuhan nakap Jesus , muak Ayŭh ,
43018013	ka taban Ayŭh diŭ ka Annas . Ayŭh anŭ damŭh Caiaphas , adi Imam Bās di sawa anŭ .
43018014	Adŭp Caiaphas inŭh adi pitayan bara Pinguasa Jahudi nang kana dŭ ndi naan kabŭs yŭn sopŭrŭg daya .
43018015	Simon Peter samŭn ndi naan murid adi bŭkŭn tunda Jesus . Murid anŭ ndi kanyet Imam Bās , ngapŭi ayŭh mŭrŭt sua ngga Jesus ka darŭm badag ramin Imam Bās .
43018016	Peter babŭ di sapa sindŭk tiban buwang ramin . Komŭnŭ murid anŭ ndi ruah ka sapa , minyu ngga dayung di tiban buwang ramin , ka taban Peter ngga mŭrŭt .
43018017	Dayung anŭ adi nguan tiban buwang ramin nang di Peter , “ Dŭh kah kuu ndi so bara murid daya anŭ gŭh ? ” “ Dŭh , dŭh-i aku , ” Peter nam .
43018018	Nganŭ gŭh mbŭh raru madud , jadi bara daya-gaji samŭn bara adi tukang jaga ndai apui arang , ka mijog maning-i nyinduh . Jadi Peter mandŭg ka mijog ngga ngara , sua nyinduh .
43018019	Imam Bās siken Jesus pasar bara murid-I ka pasar ajar-I .
43018020	Jesus nam , “ Aku agi siraru minyu di sirung jawin daya bagŭ ; Aku agi ngajar di ramin ramin simayang-Jahudi ka di Ramin Tuhan , di yŭn bagŭ daya mandŭg tikuruk . Bŭn Aku nang ani ani darŭm bisukan .
43018021	Mani meh , garang , kuu siken Aku ? Siken di ngara adi ko dingah Aku ngajar . Siken di ngara kayuh adi Aku ko kidaan di ngara . Ngara puan kayuh adi ko Ku nang . ”
43018022	Darŭm Jesus minyu sakanŭ , ndi so ngara adi tukang jaga diginŭ napar Ayŭh , nang-i , “ Pagan Kuu minyu sakanŭ di Imam Bās ! ”
43018023	Jesus nam ayŭh , “ Kambŭi Aku agi nang kayuh adi sarah , kidaan di bara adi agi digiti ani anŭ adi sarah nang Ku . Pak kambŭi Aku batur di piminyu Ku , mani kuu napar Aku ? ”
43018024	Komŭnŭ Annas pait Ayŭh , babŭ dog muak , ka yŭn Caiaphas adi Imam Bās .
43018025	Peter babŭ mijog diginŭ nyinduh . Ka bara adi bŭkŭn nang di ayŭh , “ Dŭh kah kuu ati ndi so bara murid daya anŭ ? ” Pak Peter miman . “ Dŭh , dŭh aku , ” ayŭh nang .
43018026	Ndi so bara urun Imam Bās , madis sianŭ adi Peter ko nyaper kajit-i , minyu . “ Dŭh kah aku agi kiris kuu ngga Ayŭh di teya ? ” ayŭh siken .
43018027	Babŭ gŭh Peter nang , “ Dŭh . ” Ka jam anŭ gŭh babang kukok .
43018028	Awar isan isan Jesus dog taban so ramin Caiaphas di ka istana gabenor . Bara Pinguasa Jahudi dŭh mŭrŭt istana , amai an jaga adŭp-i bisig nanyam ka adat , siŭn dapŭd man gawai Paska .
43018029	Jadi Pilate ruah ka sapa ka yŭn ngara ka siken , “ Ani sarah daya Ati ? ”
43018030	Pinyinam ngara inŭh , “ Re ngga mani kieh taban Ayŭh ka Kaam kambŭi Ayŭh dŭh biyŭn sarah . ”
43018031	Pilate nang di ngara , “ Tambit Ayŭh ka ngukum Ayŭh nanyam ka ukum-adat adŭp ngan . ” Ngara nam , “ Kieh dŭh siŭn nggen ukum kabŭs di daya . ” (
43018032	Kayuh ati jadi siŭn pinganang Jesus jadi bitŭtŭk , di andu Ayŭh kidaan munki pinyikabŭs-I re . )
43018033	Pilate pari ka darŭm istana ka bagan Jesus . “ Kuu raja daya Jahudi kah ? ” ayŭh siken Jesus .
43018034	Jesus nam , “ Agi kah pinyiken ati mandŭg so adŭp mu ; agi kah daya kidaan di kuu pasar Aku ? ”
43018035	Pilate nam , “ Kuu pikir aku ati daya Jahudi kah ? Bangsa adŭp Mu ngga bara pingubak imam inŭh adi nyerah Kuu ka aku . Ani anŭ , mbŭh Mu ndai ? ”
43018036	Jesus nam , “ Pinyipritah Ku dŭh tung ong ati ; kambŭi pinyipritah Ku tung ong ati , bara pinunda Ku bisa makat birawan siŭn Aku dŭh dog nyerah ka darŭm tangan bara Pinguasa Jahudi . Dŭh , pinyipritah Ku dŭh di ong ati ! ”
43018037	Ka Pilate nang di Ayŭh , “ Jadi Kuu ati raja , meh ? ” Jesus nam , “ Adŭp mu mbŭh nang Aku raja . Aku dog biranak di ong yŭn ndi pinŭtŭn , an minyu pasar kayuh adi sawŭ . Asi asi adi trima kayuh adi sawŭ , dingah Ku . ”
43018038	“ Kayuh ani adi sawŭ anŭ ? ” Pilate siken . Jadi Pilate pari ruah ka sapa ka nang di bara daya , “ Aku dŭh tungang dapŭd sarah daya ati adi yŭn-I patut dog ukum .
43018039	Pak nanyam ka adat ngan , aku siraru pirupas ndi naan daya adi dog jer yŭn ngan di tipuh Gawai Paska . An kah angān bada aku pirupas yŭn ngan raja daya Jahudi ? ”
43018040	Ngara nam ngga sirŭŭn bana , “ Dŭh , dŭh Ayŭh ! Kieh an Barabbas ! ” ( Barabbas inŭh pinyamun . )
43019001	Komŭnŭ Pilate tambit Jesus ka bada Ayŭh dog madŭs .
43019002	Bara soldadu ndai makota so bakah reja ka na-i di ubak-I ; komŭnŭ ngara bada Ayŭh nēn jipo-ambu adi bēng ,
43019003	ka matak mari tudu Ayŭh , ngara nang , “ Tabi ka Kaam Raja daya Jahudi ! ” Komŭnŭ ngara napar Ayŭh .
43019004	Pilate ruah dinge ka sapa ka nang di bara daya , “ Tingga , Aku re taban Ayŭh ruah ka sapa , isa angān kiris aku dŭh tungang dapŭd sarah-I adi yŭn ku re bisa ngukum Ayŭh . ”
43019005	Jadi Jesus ruah , pakai makota reja buang nēn jipo-ambu adi bēng . Pilate nang di ngara , “ Tingga , ta adŭp-I ! ”
43019006	Kan bara pingubak imam ka bara adi tukang jaga Ramin Tuhan kiris Ayŭh , ngara nang ngga sirŭŭn bana , “ Masak Ayŭh di rigang ! Masak Ayŭh di rigang ! ” Pilate nang di ngara , “ Tambit Ayŭh ! Adŭp ngan masak Ayŭh di rigang . Adŭp ku dŭh tungang dapŭd sarah-I adi yŭn ku re bisa ngukum Ayŭh . ”
43019007	Bara daya bagŭ nam , “ Nanyam ka ukum-adat ami Ayŭh patut dog siŭ , sabab Ayŭh nang adŭp-I Anak Tapa . ”
43019008	Kan Pilate dingah sakanŭ , ayŭh mbŭh jadi rabis taru .
43019009	Ayŭh mŭrŭt ka darŭm istana ka siken Jesus , “ So ki Kuu ? ” Pak Jesus dŭh nam .
43019010	Pilate nang di Ayŭh , “ Kuu dŭh an minyu ngga aku ? Puan Mu , aku biyŭn kuasa ngga pirupas Kuu bait masak Kuu di rigang . ”
43019011	Jesus nam , “ Kuu dŭh biyŭn kuasa di tunduh Aku kambŭi Tapa dŭh nggen-i di kuu . Ka sianŭ adi nyerah Aku ka tangan mu mbŭh ndai dosa bās . ”
43019012	Kan Pilate dingah sakanŭ , ayŭh suba an pirupas Jesus . Pak bara daya ngga sirŭŭn bana nang , “ Kambŭi kaam pirupas Ayŭh , rati-i , kaam dŭh dingan Caesar ! Daya adi nang adŭp-i raja taŭn-i an rawan Caesar ! ”
43019013	Kan Pilate dingah pinganang anŭ , ayŭh taban Jesus ka sapa ka guru di baku bisara di awah adi dog kadŭn “ Awah Batuh . ” ( Darŭm piminyu Hebrew anŭ inŭh “ Gabbatha . ” )
43019014	Nganŭ mbŭh sindŭk kumbeng di andu adi diŭ so Gawai Paska . Pilate nang di bara daya , “ Ta , raja ngan ! ”
43019015	Ngara nam ngga sirŭŭn bana , “ Siŭ Ayŭh ! Siŭ Ayŭh ! Masak Ayŭh di rigang ! ” Pilate siken ngara , “ An kah angān bada aku masak raja ngan di rigang ? ” Bara pingubak imam nam , “ Raja adi kieh biyŭn kaŭs-i Caesar ! ”
43019016	Komŭnŭ Pilate nyerah Jesus ka darŭm tangan ngara yŭn dog masak di rigang . Ngara tambit Jesus .
43019017	Jesus ruah so kupo , gŭrŭng rigang-I , ka mandŭg ka tarun adi dog kadŭn “ Tarun yŭn Tikurok . ” ( Darŭm piminyu Hebrew , tarun anŭ dog kadŭn “ Golgotha . ” )
43019018	Diginŭ ngara masak Ayŭh di rigang , samŭn duwŭh naan daya bŭkŭn , ndi tura ka tauh ndi tura ka bait , ka Jesus di yun .
43019019	Pilate nuris pinganang di supek papan ka bada daya pirakat-i di sambu rigang . “ Jesus so Nazareth , Raja daya Jahudi , ” inŭh kayuh adi-i nuris .
43019020	Bagŭ daya basa-i , sabab tarun adi yŭn Jesus dog masak di rigang dŭh jo so kupo . Pinganang anŭ agi dog nuris darŭm piminyu Hebrew , Latin , ka Greek .
43019021	Bara pingubak imam nang di Pilate , “ Dŭhnyah nuris ‘ Raja daya Jahudi , ’ pak nuris , ‘ Daya ati nang , Aku ati Raja daya Jahudi . ’ ”
43019022	Pilate nam , “ Anŭ adi aku ko nuris dŭhnyah ngaso ! ”
43019023	Ripas bara soldadu muko masak Jesus , ngara tambit piraka-I ka kutung-i nyikupat , ndi naan ndi utung . Ngara tambit gŭh jipo ambu-I , adi bitanun so sambu ndŭg sagān-i , dŭh main tubu .
43019024	Bara soldadu anŭ nang dupan adŭp-i , “ Dŭhnyah ata nyiratak-i ; ata pakai dadu ngga puan asi re dapu-i . ” Ayŭh jadi simŭnŭ siŭn pinganang Surat-kudus jadi bitŭtŭk : “ Ngara kutung piraka Ku dupan adŭp ngara ka di tunduh jipo-ambu Ku ngara taran dadu . ”
43019025	Mijog sindŭk rigang Jesus inŭh sindŭ-I , jurud sindŭ-I , Mary adi sawŭn Clopas , ka Mary Magdalene .
43019026	Jesus kiris sindŭ-I samŭn murid adi-I rindu mijog diginŭ ; ka Ayŭh nang di sindŭ-I , “ Ayŭh anak mai . ”
43019027	Komŭnŭ Ayŭh nang di murid anŭ , “ Ayŭh sindŭ mu . ” So nganŭ murid anŭ taban ayŭh da rŭŭ di ramin adŭp-i .
43019028	Jesus taŭn mbŭh puan nang di jam anŭ sopŭrŭg-i mbŭh kamas . Ka siŭn pinganang Surat-kudus jadi bitŭtŭk , Ayŭh nang , “ Badŭh asŭng Ku . ”
43019029	Diginŭ agi ndi makuk , puno ngga wain adi kurang brega . Ka rimut karang dog kurom di wain anŭ , dog na di tugu hyssop , ka dog ton ka bibis Jesus .
43019030	Jesus nyŭp wain anŭ ka nang , “ Mbŭh kamas ! ” Ripas anŭ Ayŭh mutu ubak-I , ka asŭng-I patŭd .
43019031	Komŭnŭ bara Pinguasa Jahudi mite Pilate nyibandar ngara mata kaja ngara adi dog masak , yŭn bisor tadang ngara so rigang . Ngara mite sabab andu anŭ mbŭh andu Rimŭh , ka dŭh raan tandah tadang di atuh rigang ndŭg andu Sabbath , amai andu Sabbath inŭh andu adi raru bās .
43019032	Jadi bara soldadu mandŭg ka mata kaja ngara duwŭh adi sua dog masak ngga Jesus .
43019033	Pak kan ndŭg Jesus , ngara kiris Ayŭh mbŭh kabŭs , ka dŭh jadi mata kaja-I .
43019034	Ndi naan so bara soldadu anŭ numbuk tigang Jesus ngga jarok , ka nganŭ gŭh deya ngga piin ruah . (
43019035	Sianŭ adi ko kiris kayuh ati muko minyu pasar-i , isa angān gŭh sua sabah . Kayuh adi nang-i taŭn sawŭ , ka ayŭh puan nang adŭp-i nang kayuh adi sawŭ . )
43019036	Kayuh ati jadi isa pinganang Surat-kudus jadi bitŭtŭk : “ Ndi mating gŭh turang-I re dog mata . ”
43019037	Ka agi gŭh dinge pinganang Surat-kudus adi nang , “ Daya re tingga Ayŭh adi ngara ko numbuk ngga jarok . ”
43019038	Ripas anŭ , Joseph , adi so Arimathea , siken Pilate bisa kah dŭh ayŭh tambit tadang Jesus . ( Joseph inŭh ndi so bara pinunda Jesus , pak darŭm bisukan , sabab-i taru bara Pinguasa Jahudi . ) Pilate nyibandar Joseph tambit tadang Jesus , jadi ayŭh di tambit-I ngga bu .
43019039	Nicodemus , adi ko tudu Jesus singarŭm , sua ngga Joseph , buang taban taruh puru kilogram rapah , myrrh bigaur ngga gaharu .
43019040	Ngara duwŭh marut tadang Jesus ngga banang linen ngga rapah nunda ka adat daya Jahudi sidia tadang yŭn kubur .
43019041	Agi ndi teya di tarun anŭ adi yŭn Jesus dog ukum kabŭs , ka diginŭ agi ndi tibŭn kubur adi gibayuh daya dog kubur dieh .
43019042	Sabab kubur anŭ sindŭk buang andu Sabbath mbŭh re piguru , ngara na tadang Jesus dieh .
43020001	Awar isan isan andu minggu , darŭm-i gibabŭ karŭm , Mary Magdalene di ka kubur ka kiris batuh adi ko dog na di rubang kubur mbŭh dog kadi .
43020002	Ayŭh bikaduh ka yŭn Simon Peter samŭn murid anŭ ndi , adi Jesus rindu , ka kidaan di ngara , “ Daya mbŭh tambit Tuhan so kubur ; kieh dŭh puan diki ngara na Ayŭh ! ”
43020003	Jadi Peter ngga murid anŭ ndi di ka kubur .
43020004	Ngara duwŭh bikaduh , pak murid anŭ ndi raju dŭ so Peter ka mbŭh diŭ ndŭg kubur .
43020005	Ayŭh mutu ka kiris banang linen , pak dŭh-i mŭrŭt .
43020006	Simon Peter mandŭg tunda ayŭh , ka radus mŭrŭt ka darŭm kubur ayŭh kiris banang linen diginŭ
43020007	samŭn banang adi ngga marut ubak Jesus . Dŭh-i bigaur ngga banang linen anŭ pak tibarun sadi adŭp-i .
43020008	Ka murid anŭ ndi , adi diŭ ndŭg kubur , sua mŭrŭt ; ayŭh kiris ka sabah . (
43020009	Ngara gibayuh mirati pinganang Surat-kudus adi nang Ayŭh dŭh siŭn dŭh makat so kabŭs . )
43020010	Komŭnŭ murid murid anŭ maad .
43020011	Mary mijog sien di sapa kubur . Buang-i sien ayŭh mutu tingga ka darŭm kubur
43020012	ka kiris duwŭh naan malaikat nēn piraka buda , guru di yŭn Jesus ko dog piguring , ndi tura ka ubak ka ndi tura ka kaja .
43020013	“ Dayung , mani kuu sien ? ” ngara siken ayŭh . Ayŭh nam , “ Daya mbŭh tambit Tuhan ku ; aku dŭh puan diki ngara na Ayŭh ! ”
43020014	Ayŭh bigiring ka kiris Jesus mijog diginŭ ; pak dŭh-i natŭng anŭ Jesus .
43020015	“ Dayung , mani kuu sien ? ” Jesus siken ayŭh . “ Asi jiroh mu ? ” Pikir Ayŭh tukang-teya , ayŭh nang di Ayŭh , “ Kambŭi kaam inŭh adi tambit Ayŭh , bai , kidaan di aku diki kaam na Ayŭh , isa aku di tambit Ayŭh . ”
43020016	Jesus nang di ayŭh , “ Mary ! ” Ayŭh bigiring nura Jesus ka nang darŭm piminyu Hebrew , “ Rabboni ! ” ( Rati-i , “ Gurū . ” )
43020017	“ Dŭhnyah tama Aku , ” Jesus nang di ayŭh , “ sabab Aku gibayuh maad ka Sama . Pak di ka bara jurud Ku ka kidaan di ngara Aku re pari ka Ayŭh adi Sama Ku ka adi Sama ngara , Tapa Ku ka Tapa ngara . ”
43020018	Jadi Mary Magdalene panu di kidaan di bara murid nang adŭp-i agi kiris Tuhan ka kidaan di ngara kayuh adi-I ko kidaan di ayŭh .
43020019	Di andu Minggu anŭ , kan-i mbŭh karŭm , bara murid Jesus tikuruk di ndi ramin buang sopŭrŭg tiban mbŭh birabŭt , sabab ngara taru bara Pinguasa Jahudi . Jesus mandŭg ka mijog di ruang ngara ka nang , “ Damai ka angān . ”
43020020	Ripas-I ko nang sakanŭ , Ayŭh kiren tangan-I samŭn tigang-I . Bara murid mbŭh raru gaŭn kiris Tuhan .
43020021	Jesus nang di ngara dinge , “ Damai ka angān . Nimun Sama mbŭh pait Aku , simŭnŭ gŭh Aku pait angān . ”
43020022	Komŭnŭ Ayŭh ngasŭng di tunduh ngara ka nang , “ Kambat Roh Kudus .
43020023	Kambŭi angān apun dosa daya , dosa ngara dog apun ; kambŭi angān dŭh apun dosa daya , dosa ngara dŭh dog apun . ”
43020024	Ndi so ngara adi simŭng-duwŭh naan murid Jesus , dŭn Thomas ( dog kadŭn anak-apid ) , mating sua ngga ngara kan Jesus mandŭg .
43020025	Jadi bara murid adi bŭkŭn kidaan di ayŭh , “ Kieh agi kiris Tuhan ! ” Thomas nang di ngara , “ Kambŭi gibayuh kiris arit pasak di tangan-I , ka tama arit anŭ samŭn arit jarok di tigang-I , aku manŭn dŭh re sabah . ”
43020026	Ndi minggu ripas anŭ , bara murid tikuruk dinge darŭm arŭn , ka Thomas mbŭh agi ngga ngara . Sopŭrŭg tiban mbŭh birabŭt , pak Jesus mandŭg ka mijog di ruang ngara ka nang , “ Damai ka angān . ”
43020027	Komŭnŭ Ayŭh nang di Thomas , “ Na trinju mu digiti , ka tingga tangan Ku ; ton tangan mu ka na-i di tigang Ku . Dŭhnyah kurang sabah , pak sabah meh ! ”
43020028	Thomas nam Ayŭh , “ Tuhan ku ka Tapa ku ! ”
43020029	Jesus nang di ayŭh , “ Kuu sabah sabab kuu kiris Aku kah ? Sanang inŭh ngara adi sabah pŭn-i dŭh kiris Aku ! ”
43020030	Di sirung jawin bara murid-I Jesus agi ndai bagŭ pingandai-nginga adi bŭkŭn adi mating dog nuris darŭm surat ati .
43020031	Pak sopŭrŭg ati dog nuris siŭn angān bisa sabah Jesus ati sawŭ Kristus , Anak Tapa , ka so ka pinyabah ngan angān bisa dapŭd udip adi sawŭ .
43021001	Ripas anŭ , Jesus pinandŭng adŭp-I dinge di bara murid-I di Rawŭt Tiberias . Ka simuti inŭh Ayŭh pinandŭng adŭp-I .
43021002	Simon Peter , Thomas ( adi dog kadŭn anak apid ) , Nathanael ( sianŭ adi so Cana di Galilee ) , anak anak Zebedee , ka duwŭh naan murid Jesus adi bŭkŭn , agi tikuruk .
43021003	Simon Peter nang di ngara , “ Aku re di nyijara iken . ” “ Kieh re sua , ” ngara nang di ayŭh . Jadi ngara matak pakai arud , pak ndi ngarŭm ngarŭm anŭ ngara dŭh dapŭd ani ani .
43021004	Darŭm batŭh andu makat , Jesus mijog di tabing , pak bara murid dŭh puan anŭ Jesus .
43021005	Jesus siken ngara , “ Dingan , agi kah dapŭd ngan ? ” “ Mating , ” ngara nam .
43021006	Ayŭh nang di ngara , “ Kibar jara ngan tura ka tauh arud , ka angān re dapŭd iken . ” Jadi ngara kibar jara , ka mbŭh rasu dŭh tungang tarik-i pari , sabab ngara mbŭh nakap raru bagŭ iken .
43021007	Murid adi Jesus rindu nang di Peter , “ Tuhan anŭ ! ” Kan Peter dingah anŭ Tuhan , ayŭh kasŭk jipo-i ( adi-i kadi darŭm-i nyiraja ) ka sitabung ka piin .
43021008	Murid murid adi bŭkŭn di ka deyŭh ngga arud , buang tarik jara ngara adi mbŭh puno da iken . Ngara dŭh jo so deyŭh , agi kurang rabis siratus mita .
43021009	Kan ngara mbŭh ndŭg tabing , ngara kiris iken dog badang di tunduh apui arang ka agi kada ruti diginŭ .
43021010	Jesus nang di ngara , “ Taban kada iken adi angān bauh ko nakap . ”
43021011	Simon Peter mŭrŭt arud ka tarik jara puno ngga dudu tibande iken ka deyŭh ; agi siratus rimŭh puru-taruh sopŭrŭg-i . Sunggu-i mbŭh raru bagŭ , jara dŭh tiratak .
43021012	Jesus nang di ngara , “ Ja , man . ” Mating bara murid birani siken ayŭh , “ Asi Kaam ? ” sabab ngara puan nang anŭ Tuhan .
43021013	Jadi Jesus mbit ruti anŭ , ka nggen-i di ngara ; simŭnŭ gŭh Ayŭh ngga iken anŭ .
43021014	Ati mbŭh adi pitaruh saba Jesus pinandŭng adŭp-I di bara murid ripas Ayŭh dog pakat so kabŭs .
43021015	Kan ngara muko man , Jesus nang di Peter , “ Simon anak John , rabis dŭ kah pinyirindu mu di Aku so pinyirindu ngara ati di Aku ? ” “ Rabis , Tuhan , ” ayŭh nam , “ Kaam puan aku rindu Kaam . ” Jesus nang di ayŭh , “ Sita bara anak biri Ku . ”
43021016	Jesus nang dinge di ayŭh , “ Simon anak John , rindu mu kah Aku ? ” “ Rindu ku Kaam , Tuhan , ” ayŭh nam , “ Kaam puan aku rindu Kaam . ” Jesus nang di ayŭh , “ Sita biri biri Ku ”
43021017	Jesus siken dinge , adi pitaruh saba , “ Simon anak John , rindu mu kah Aku ? ” Peter mbŭh susah sabab Jesus mbŭh pitaruh kari siken ayŭh , “ Rindu mu kah dŭh Aku ? ” Jadi ayŭh nang di Jesus , “ Tuhan , Kaam puan sopŭrŭg kayuh ; Kaam puan aku rindu Kaam ! ” Jesus nang di ayŭh , “ Sita biri biri Ku .
43021018	Aku kidaan di kuu kayuh adi sawŭ : di Andu kuu gibabŭ mara kuu taŭn sidia an panu kamaki maki mu raan ; pak kan kuu mbŭh minyamba , kuu re ton tangan mu , ka daya bŭkŭn re mŭŭng kuu , ka taban kuu ka tarun adi dŭh kuu raan . ” (
43021019	Darŭm-I minyu sakanŭ , Jesus mbŭh kidaan munki pinyikabŭs Peter adi ngga-i re nyibragah Tapa . ) Ka Jesus nang di ayŭh , “ Tunda Aku ! ”
43021020	Peter bigiring ka kiris di punok-i murid anŭ ndi , adi Jesus rindu ; sianŭ adi ko guru ngapid Jesus di ngarŭm ngara man , adi nang , “ Tuhan asi ayŭh adi re jua Kaam ? ”
43021021	Kan Peter kiris ayŭh , Peter siken Jesus , “ Tuhan , daya ati boh ? ”
43021022	Jesus nam ayŭh , “ Kambŭi Aku raan ayŭh udip ndŭg ka Aku mandŭg dinge , ani meh anŭ di kuu ? Tunda Aku ! ”
43021023	Jadi so pinganang anŭ , bara pinunda adi bŭkŭn samah nang murid anŭ dŭh re kabŭs . Pak Jesus mating nang ayŭh dŭh re kabŭs ; Ayŭh batur nang , “ Kambŭi Aku raan ayŭh udip ndŭg ka Aku mandŭg dinge , ani meh anŭ di kuu ? ”
43021024	Ayŭh inŭh murid adi kidaan sopŭrŭg kayuh ati . Ayŭh gŭh adi nuris-i , ka kieh puan ayŭh kidaan kayuh adi sawŭ .
43021025	Mbŭh bagŭ kayuh bŭkŭn adi Jesus ko ndai . Kambŭi sopŭrŭg-i dog nuris ndi ngga ndi , jaka ku ndi ong ong ati dŭh re tungang muat sopŭrŭg surat anŭ adi patut dog nuris .
44001001	Tabi Theophilus : Darŭm surat ku adi sibungas-i , aku agi nuris pasar sopŭrŭg kayuh adi Jesus ko ndai ka ngajar so andu-I piguru ndai kraja-I
44001002	ndŭg andu adi ngga-I dog paad ka shorga . Diŭ so-I dog paad Ayŭh agi , ngga kuasa Roh Kudus , pitayan ngara adi-I ko mien da jadi bara pinyuruh-I .
44001003	Sitadŭn pat puru andu , ripas pinyikabŭs-I , Ayŭh agi pinandŭng adŭp-I di ngara darŭm bagŭ masam gaya adi kiren Ayŭh sawŭ udip . Ngara kiris Ayŭh , ka Ayŭh minyu ngga ngara pasar Pinyipritah Tapa .
44001004	Ka kan ngara tikuruk , Ayŭh nggen di ngara pinganang sakati : “ Dŭhnyah bu so Jerusalem , pak kajŭn pinganggen anŭ adi Aku ko kidaan di angān , pinganggen adi Sama Ku ko bijanji an nggen .
44001005	John baptisa ngga piin , pak dŭh tui te angān re dog baptisa ngga Roh Kudus . ”
44001006	Kan bara pinyuruh mbŭh tikuruk ngga Jesus , ngara siken Ayŭh , “ Tuhan , madin kah Kaam re pari Pinyipritah bangsa Israel ? ”
44001007	Jesus nam ngara , “ Andu ngga tipuh-i , anŭ mbŭh kuasa adŭp Sama Ku ngatur , ka dŭh-i yŭn ngan re puan sinde .
44001008	Pak angān re kambat kuasa kan Roh Kudus mandŭg ka angān ; ka angān re jadi saksi Ku di Jerusalem , di ndi tarun tana Judea ngga Samaria , ndŭg bŭngŭn ong . ”
44001009	Ripas-I ko nang sakanŭ , Ayŭh dog paad ka shorga darŭm ngara tingga Ayŭh ; ka abun sukan Ayŭh so piningga ngara .
44001010	Ngara babŭ nyigura ka rangit tingga Jesus bu , kan duwŭh naan daya nēn piraka buda gŭgŭh agi mijog sindŭk ngara
44001011	ka nang , “ Daya Galilee , mani angān mijog digiti nyigura rangit ? Jesus , adi dog paad ka shorga , re pari mun anŭ gŭh nimun adi angān kiris Ayŭh maad ka shorga . ”
44001012	Komŭnŭ bara pinyuruh pari ka Jerusalem so Sandah Kanā , adi kurang rabis ndi kilomita jo so kupo .
44001013	Ngara mŭrŭt kupo ka maad ka birit adi yŭn ngara nyandong : Peter , John , James , Andrew , Philip , Thomas , Bartholomew , Matthew , James anak Alphaeus , Simon adi Patriotik , ka Judas anak James .
44001014	Ngara awet tikuruk simayang , samŭn bara dayung ka Mary adi sindŭ Jesus ngga bara jurud dari-I .
44001015	Agi kudu kudu andu ripas anŭ , bara adi sabah di Jesus ngudung . Sopŭrŭg ngara agi siratus duwŭh puru naan ; ka Peter makat minyu .
44001016	“ Bara dingan ku , ” ayŭh nang , “ pinganang Surat-kudus dŭh siŭn dŭh an jadi bitŭtŭk . Dawŭ-i Roh Kudus minyu so baba David ninjau pasar Judas , adi jadi aran yŭn ngara adi nakap Jesus .
44001017	Judas mbŭh ndi naan so ata , amai ayŭh mbŭh dog mien da biyŭn utung darŭm kraja ati . ” (
44001018	Ngga duit adi-i dapŭd so kraja arap-i Judas miris ndi engan tana , di yŭn-i kabŭs rabu ; tain-i bubus ka kuboi-i ruah .
44001019	Sopŭrŭg daya adi rŭŭ di Jerusalem agi dingah pasar kayuh anŭ , ngapŭi darŭm piminyu adŭp ngara tana anŭ mbŭh dog kadŭn Akeldama , rati-i “ Tana Deya . ” )
44001020	“ Amai agi dog nuris di surat Mazmur , ‘ Isa-i ramin-i jadi engan ; isa-i daya dŭh rŭŭ dieh . ’ ‘ Isa-i daya bŭkŭn gati ayŭh di kraja-i . ’
44001021	“ Ngapŭi an agi daya dŭh siŭn dŭh sua jadi saksi ngga ata pasar pinyimakat Tuhan Jesus so kabŭs . Daya anŭ dŭh siŭn dŭh an ndi naan so ngara adi agi ngga ata sitadŭn Tuhan Jesus bijaruh ndai kraja-I ayō ata , piguru so tipuh John nyuse ajar-i pasar baptisa daya ndŭg ka andu Jesus dog paad ka shorga . ”
44001022	
44001023	Jadi ngara satu duwŭh naan daya : Joseph , adi dog kadŭn Barsabbas ( dog kadŭn gŭh Justus ) , ka Matthias .
44001024	Jadi ngara bidua , nang , “ Tuhan , Kaam puan pikir-kira sopŭrŭg daya , kidaan di kieh aki so ngara duwŭh ati adi Kaam mien bada jadi pinyuruh gati Judas , adi mbŭh bu ka tarun yŭn adŭp-i . ”
44001025	
44001026	Komŭnŭ ngara pakai taran dadu ngga mien aki ndi so ngara duwŭh . Ka adi dog mien inŭh Matthias , ngga nambah bara pinyuruh adi simŭng-ndi naan .
44002001	Kan-i mbŭh andu Pentecost , sopŭrŭg adi sabah di Jesus mbŭh samah tikuruk di ndi yŭn .
44002002	Ka gŭgŭh agi jawŭn so rangit sak jawŭn sabak ribut , ka-i ngisi ramin adi yŭn ngara agi aŭn guru .
44002003	Komŭnŭ ngara kiris kayuh mun jireb apui adi kutung adŭp-i mbap di barang naan ngara .
44002004	Ngara mbŭh rasu dog nguasa Roh Kudus ka piguru minyu ngga piminyu bŭkŭn nanyam Roh bada ngara minyu .
44002005	Di Jerusalem agi bara daya Jahudi adi tagap darŭm adat , adi mbŭh mandŭg so barang rais di ong .
44002006	Kan ngara dingah jawŭn anŭ , bara daya bagŭ tikuruk . Sopŭrŭg ngara mbŭh gŭgŭh sabab sopŭrŭg ngara dingah bara adi sabah minyu darŭm piminyu adŭp ngara .
44002007	Ka buang inga inga ngara nang , “ Ngara ati adi minyu sakanŭ inŭh bara daya Galilee !
44002008	Mani meh garang , barang naan ata dingah ngara minyu pakai piminyu piminyu adŭp ta ?
44002009	Ata daya so Parthia , Media , ka so Elam ; so Mesopotamia , Judea , ka so Cappadocia ; so Pontus ka so Asia ,
44002010	so Phrygia ka so Pamphylia , so Egypt ka so tarun tana Libya sindŭk Cyrene . Agi kada so ata mandŭg so Rome ,
44002011	bait daya Jahudi puan kah daya adi dŭh bangsa Jahudi adi mbŭh mŭrŭt adat Jahudi ; ka agi kada mandŭg so Crete ngga Arabia , pak sopŭrŭg ta dingah ngara minyu darŭm piminyu adŭp ta pasar pingandai bās adi Tapa mbŭh ndai ! ”
44002012	Nginga buang mbŭh riruk , ngara pari pari siken dingan-i , “ Ani rati kayuh ati ? ”
44002013	Pak ngara adi bŭkŭn ngga itong tapat nang , “ Ngara ati mbŭh mabuk ! ”
44002014	Jadi Peter mijog ngga bara pinyuruh adi simŭng-ndi naan , ka minyu ngga sirŭŭn bana di bara daya bagŭ : “ Bara dingan ku daya Jahudi samŭn angān adi rŭŭ di Jerusalem , nakit dingah kayuh adi re ku nang .
44002015	Ngara ati dŭh mabuk , sak adi nang ngan ; ati gi-muran pukor prii isan isan .
44002016	Yŭh-i ati adi nabi Joel ko nang :
44002017	‘ Ati inŭh kayuh adi re Ku ndai di sikasŭn tipuh , Tapa nang : Aku re ren Roh Ku di tunduh sopŭrŭg daya . Anak dari ngga anak dayung ngan re piagah kayuh adi Aku kidaan di ngara . Bara dari bujang ngan re kiris kayuh keya ka di darŭm pŭmŭh , ka bara nyamba dari ngan re biyŭn bagŭ pŭmŭh so Aku .
44002018	Sawŭ , di bara daya-gaji Ku , dari dayung , Aku re ren gŭh Roh Ku di tipuh anŭ , ka ngara re piagah kayuh adi Aku kidaan di ngara .
44002019	Aku re ndai pingandai-nginga di rangit ka pingandai-saruh di ong ati . Re agi deya , apui , ka asuh adi tabar ;
44002020	batŭh andu re karŭm , ka buran re marui bireh mun deya , diŭ so Andu Tuhan mandŭg , andu anŭ adi bās ka bragah .
44002021	Di tika anŭ , asi asi adi bagan adŭn Tuhan yŭn mite turung re dog nyiramat . ’
44002022	“ Dingah pinganang ku ati , angān adi bara dingan ku daya Israel ! Jesus so Nazareth , pimandŭg-I so Tapa mbŭh dog natu di angān darŭm pingandai-nginga ngga pingandai-saruh adi Tapa mbŭh ndai so Ayŭh . Adŭp ngan mbŭh puan kayuh anŭ , amai-i mbŭh jadi di ruang ngan .
44002023	Nanyam ka atur kraja pingandai adŭp-I , Tapa mbŭh natu Jesus dog nyerah ka darŭm tangan ngan ; ka angān bada Ayŭh kabŭs dog masak di atuh rigang di tangan daya bidosa .
44002024	Pak Tapa mbŭh pakat Ayŭh so kabŭs , anŭ inŭh pirupas Ayŭh so kuasa pinyikabŭs , sabab pinyikabŭs dŭh bisa muak Ayŭh .
44002025	Amai David ko minyu pasar Ayŭh , ‘ Aku kiris Tuhan di sirung jawin ku di barang tipuh ; Ayŭh agi sindŭk aku , isa aku dŭh dog pinyusah .
44002026	Ngapŭi asŭng ku sanang , ka pinganang ku puno ngga pinyigaŭn . Sunggu aku ati manusia , aku re adu adu harap di janji Mai ,
44002027	sabab Kaam dŭh re tagan aku di ong daya adi mbŭh kabŭs ; Kaam dŭh re tandah urun Mai adi tŭtŭd madam darŭm kubur .
44002028	Kaam mbŭh kiren di aku aran adi nuju udip adi sawŭ , ka aku mbŭh gaŭn sabab Kaam agi nguan aku . ’
44002029	“ Bara dingan , aku dŭh siŭn dŭh an minyu ngga tarang ngga angān pasar Raja David , babuk ta adi timagah . Ayŭh mbŭh kabŭs ka dog kubur , ka kubur-i babŭ digiti ngga ata ndŭg andu ati .
44002030	David mbŭh nabi , buang puan janji Tapa di ayŭh : Tapa bipayu ngga ayŭh an bada ndi naan so bara sesang-i jadi raja mun adŭp-i .
44002031	David puan kayuh anŭ re jadi , ngapŭi ayŭh minyu pasar pinyimakat Kristus so kabŭs kan-i nang , ‘ Ayŭh dŭh dog tagan di ong daya adi mbŭh kabŭs ; pŭrŭng-I dŭh re madam darŭm kubur . ’ ‘ Tuhan nang di Tuhan ku : Guru digiti tura ka tauh Ku
44002032	Tapa mbŭh pakat adŭp Jesus ati so kabŭs , ka kieh mbŭh saksi di kayuh anŭ .
44002033	Ayŭh mbŭh dog pakat da guru di yŭn adi bikuasa tura ka tauh Tapa adi Sama-I , ka mbŭh kambat Roh Kudus so Ayŭh , nimun adi-I ko bijanji an nggen . Anŭ adi angān kiris ka dingah madin inŭh pinganggen-I adi-I ren di tunduh kieh .
44002034	Amai dŭh-i David adi maad ka shorga ; batur-i nang , ‘ Tuhan nang di Tuhan ku : Guru digiti tura ka tauh Ku
44002035	ndŭg ka Aku mbŭh bada pinganyu Mu jadi bangan di ribo kaja Mu . ’
44002036	“ Sopŭrŭg daya Israel patut puan ngga tatu-i Jesus ati , adi angān masak di atuh rigang , inŭh sianŭ adi Tapa mbŭh bada jadi Tuhan ka Kristus ! ”
44002037	Kan bara daya dingah anŭ , ngara mbŭh raru bipito buang nang di Peter samŭn di bara pinyuruh adi bŭkŭn , “ Dingan , ani patut ami ndai ? ”
44002038	Peter nang di ngara , “ Barang naan angān marik pimudip ngan pari ka Tapa , ka kambat baptisa meh ngga adŭn Jesus Kristus , isa dosa ngan bisa dog apun ; ka angān re bisa kambat pinganggen Tapa , anŭ inŭh Roh Kudus .
44002039	Amai janji Tapa mbŭh dog ndai di angān samŭn di anak ngan , ka di sopŭrŭg adi rŭŭ di tarun jo ; sopŭrŭg , adi Tuhan Tapa ta ko bagan ka adŭp-I . ”
44002040	Ka ngga bagŭ bang bang piminyu adi bŭkŭn ayŭh ngajar , ngatat ngara , “ Nyiramat adŭp ngan so ukum adi re nyatŭk turap adi ginaka ati ! ”
44002041	Bagŭ ngara sabah di pinganang-i ka mbŭh rasu dog baptisa ; ka agi taruh ribu naan daya dog nambah di tibaran ngara di andu anŭ .
44002042	Ngara awet mandŭg tikuruk dingah ajar so bara pinyuruh . Ngara udip keya ka bijurud bimadis , man samah , simayang samah .
44002043	Bagŭ pingandai-nginga ngga pingandai-saruh dog ndai so bara pinyuruh , ka barang naan daya mbŭh inga inga buang taru .
44002044	Sopŭrŭg adi sabah di Jesus siraru tikuruk buang samah samah dapu kayuh .
44002045	Ngara jua buat-rata , ka kutung duit dupan adŭp ngara , nanyam patut adi barang naan biguna .
44002046	Barang andu ngara mandŭg tikuruk di Ramin Tuhan , samah man di ramin dingan ngga atin gaŭn ngga atin tŭkŭn ,
44002047	buang ngara muji Tapa . Sopŭrŭg daya kana ngga ngara . Ka barang andu Tapa nambah di ngara sinadan adi mbŭh dog nyiramat .
44003001	Ndi andu , Peter ngga John di ka Ramin Tuhan ngga arong pukor taruh ripas kumbeng , di tipuh simayang .
44003002	Diginŭ , di tiban adi dog kadŭn Tiban Ramus , agi ndi naan daya bajang . Ayŭh mbŭh bajang so andu-i dog biranak . Barang andu ayŭh dog taban ka tiban anŭ , di yŭn-i mite sidakah so daya adi mandŭg ka Ramin Tuhan .
44003003	Kan ayŭh kiris Peter ngga John mŭrŭt , ayŭh mite sidakah so ngara .
44003004	Ngara tirek ayŭh , ka Peter nang , “ Tingga kieh ! ”
44003005	Ka ayŭh tingga ngara , pikir adŭp-i re dapŭd kayuh so ngara .
44003006	Pak Peter nang di ayŭh , “ Aku dŭh biyŭn duit , pak aku bisa nggen di kuu kayuh adi aku biyŭn : darŭm adŭn Jesus Kristus so Nazareth aku mritah kuu da makat ka panu ! ”
44003007	Komŭnŭ ayŭh tambit tangan tauh-i ka turung ayŭh makat . Nganŭ gŭh kaja ka turang bukuh-siok daya anŭ jadi bake .
44003008	Ayŭh mirupat ka mijog , ka rasu panu . Ayŭh sua mŭrŭt Ramin Tuhan ngga ngara , panu buang mirupat muji Tapa .
44003009	Daya kiris ayŭh panu buang muji Tapa ,
44003010	pak kan natŭng ayŭh pigambis adi guru di Tiban Ramus , ngara gŭgŭh buang inga inga kiris kayuh adi mbŭh jadi di ayŭh .
44003011	Darŭm ayŭh babŭ tunda Peter ngga John di awah adi dog kadŭn Awah Solomon , bara daya mbŭh inga inga ka bikaduh tudu ngara .
44003012	Kan Peter kiris bara daya anŭ , ayŭh nang , “ Bara dingan ku daya Israel , mani angān gŭgŭh kiris kayuh adi mun ati , ka mani angān tirek kieh ? Angān pikir kieh ndai kayuh ati ngga kuasa adŭp ami kah , puan kah sitagar ami ati raru kana di batŭh Tapa ?
44003013	Tapa Abraham , Isaac , ka Jacob , adi Tapa tayung-babuk ta , mbŭh nggen bragah di Urun-I Jesus . Pak angān mbŭh nyerah Ayŭh ka darŭm tangan ngara adi bikuasa , ka tirawan Ayŭh di sirung jawin Pilate , kan ayŭh mbŭh natu an pirupas Ayŭh .
44003014	Ayŭh adi kudus buang tŭnggŭn , angān abah trima , pak gŭt-i angān mite Pilate pirupas yŭn ngan sianŭ adi pinyiŭ .
44003015	Angān siŭ sianŭ adi nggen aran nuju udip adi sawŭ , pak Tapa mbŭh pakat Ayŭh so kabŭs , ka kieh ati mbŭh bara saksi di kayuh anŭ .
44003016	Kuasa adŭn-I inŭh adi nggen pinyibake di daya bajang ati . Anŭ adi angān kiris ka puan mbŭh jadi so pinyabah di adŭn-I ; pinyabah di Jesus inŭh adi bada ayŭh bua , nimun adi angān mbŭh kiris .
44003017	“ Ka madin meh , bara dingan ku , aku puan kayuh adi angān ngga pinguru ngan ndai di tunduh Jesus agi so atin budo bawa ngan .
44003018	Tapa muko kidaan ndun jah so baba bara nabi nang Kristus-I dŭh siŭn dŭh re kinyam jera-birasa ; ka Ayŭh mbŭh bada-i jadi bitŭtŭk .
44003019	Marik pimudip ngan pari ka Tapa , isa Ayŭh apun dosa ngan . Kambŭi angān ndai simŭnŭ ,
44003020	tipuh adi ngga angān dog nyibake darŭm Roh re mandŭg so Tuhan , ka Ayŭh re pait Jesus ka angān , Kristus anŭ adi-I ko mien yŭn ngan .
44003021	Ayŭh dŭh siŭn dŭh an babŭ di shorga ndŭg andu anŭ adi ngga sopŭrŭg kayuh dog ndai da jadi bauh , nimun adi Tapa ko kidaan so baba bara nabi kudus-I ndun jah .
44003022	Amai Moses ko nang , ‘ Tuhan adi Tapa ngan re pait ka angān ndi naan nabi , nimun Ayŭh ko pait aku , ka Ayŭh inŭh re ndi naan so bangsa adŭp ngan . Angān dŭh siŭn dŭh dingah pinganang-I .
44003023	Barang naan adi dŭh tunda pinganang nabi anŭ re dog nyidŭrŭ so bara daya adi Tapa mbŭh mien , ka re dog pirabur . ’
44003024	Ka sopŭrŭg nabi adi ko minyu , samŭn Samuel ka ngara adi mandŭg ripas ayŭh , samah ko kidaan kayuh adi mbŭh jadi di tipuh ati .
44003025	Janji Tapa so baba bara nabi-I mbŭh yŭn ngan , ka angān mbŭh sua dapu simanya adi Tapa ko ndai ngga tayung-babuk ngan . Nimun adi ko-I nang di Abraham , ‘ So bara sesang ngan Aku re nyiberkat sopŭrŭg bangsa daya di ong . ’
44003026	Ngapŭi Tapa mbŭh mien Urun-I ka pait Ayŭh ka angān diŭ , da nyiberkat angān darŭm-I bada barang naan angān marik so aran pimudip ngan adi ginaka . ”
44004001	Peter ngga John gibabŭ minyu di bara daya kan kada imam , pingubak ngara adi jaga Ramin Tuhan , samŭn kada daya Sadducee mandŭg .
44004002	Ngara mbŭh baji sabab pinyuruh adi duwŭh naan anŭ mbŭh ngajar daya nang Jesus mbŭh makat so kabŭs , sirati-i daya adi mbŭh kabŭs re makat udip bauh .
44004003	Jadi ngara nakap ngara ; ka amai andu mbŭh re karŭm , ngara na ngara duwŭh darŭm jer ndŭg ka andu anŭ ndi .
44004004	Pak bagŭ adi dingah agah so Peter ngga John mbŭh sabah di Jesus ; ka kiang ngara adi sabah mbŭh bitambah kira ka agi rimŭh ribu naan .
44004005	Andu anŭ ndi , bara pingibās bangsa Jahudi , bara nyamba Jahudi , ka bara gurū Ukum-adat Jahudi , mandŭg tikuruk di Jerusalem .
44004006	Ngara di bidapŭd ngga Imam Bās Annas ka Caiaphas , John , Alexander , samŭn ngara adi bŭkŭn adi so rawang Imam Bās .
44004007	Ngara bada pinyuruh pinyuruh anŭ mijog di sirung jawin ngara ; ka ngara siken , “ Simuki angān bada daya bajang anŭ dapŭd panu ? Ngga kuasa asi , ka ngga adŭn asi angān ndai simŭnŭ ? ”
44004008	Peter , ngga kuasa Roh Kudus , nam , “ Bara pingibās bangsa Jahudi ka bara nyamba Jahudi :
44004009	kambŭi kieh andu ati dog siken pasar pingandai kana adi dog ndai di tunduh daya bajang anŭ , ka pasar simuki ayŭh dapŭd bua ,
44004010	angān sopŭrŭg patut puan garang , samŭn sopŭrŭg daya Israel , nang daya ati adi mijog digiti di sirung jawin ngan mbŭh bua da kuasa adŭn Jesus Kristus so Nazareth adi angān ko masak di atuh rigang , ka adi Tapa mbŭh pakat so kabŭs .
44004011	Pasar Jesus inŭh Surat-kudus nang , ‘ Batuh adi angān tukang ramin taran mbŭh jadi anŭ adi siabo biguna . ’
44004012	Ayŭh sadi adŭ adi bisa nyiramat ata ; di ndi ong ong mating daya bŭkŭn adi mbŭh dapŭd kuasa so Tapa ngga nyiramat ata . ”
44004013	Bara daya Kunsil mbŭh inga inga kiris munki masam birani-i Peter ngga John , buang gŭh dinge ngara duwŭh mbŭh daya adi dŭh biyŭn sikura . Ka ngara gŭh rada nang ngara duwŭh anŭ taŭn ko biayo ngga Jesus .
44004014	Pak ngara dŭh tungang nang ani ani , sabab sianŭ adi ko dog pibua agi mijog diginŭ ayō Peter ka John .
44004015	Jadi ngara bada ngara ruah so birit Kunsil , ka dupan adŭp-i ngara piguru kirakar pasar ani re ngara ndai .
44004016	“ Simuki ata re ngga ngara ati ? ” ngara nang . “ Sopŭrŭg daya di Jerusalem mbŭh puan nang ngara adi ndai pingandai-nginga anŭ , ka ata dŭh tungang miman-i .
44004017	Pak isa kayuh ati dŭh kambang di dupan bara daya , ata bakan ngara da dŭh tia minyu di tadŭ daya ngga adŭn Jesus . ”
44004018	Jadi ngara bagan ngara duwŭh da pari mŭrŭt ka pesan ngara da dŭh tia sikari kari minyu bait ngajar ngga adŭn Jesus .
44004019	Pak Peter ngga John nam , “ Adŭp ngan bisa puan aki ndi batur di batŭh Tapa : tunda pinyiraan ngan kah tunda pinyiraan Tapa .
44004020	Sabab kieh dŭh bisa dŭh minyu pasar kayuh adi adŭp ami mbŭh kiris ka dingah . ”
44004021	Jadi Kunsil rabis bana bakan ngara , ka komŭnŭ pirupas ngara . Ngara kinyam mating aran re ngukum ngara , sabab sopŭrŭg daya mbŭh kibās Tapa amai kayuh adi mbŭh jadi .
44004022	Daya anŭ adi mbŭh bua da pingandai-nginga anŭ , agi rabis pat puru sawa umbur-i .
44004023	Ripas Peter ngga John dog pirupas , ngara pari ka tibaran adŭp ngara ka kidaan di ngara kayuh adi bara pingubak imam ngga bara nyamba bangsa Jahudi ko nang di ngara .
44004024	Kan bara adi sabah di Jesus dingah kayuh anŭ , ngara samah bidua ka Tapa : “ Tuhan , Kaam mbŭh napa rangit , ong , ka rawŭt , ka sopŭrŭg kayuh adi agi dieh !
44004025	Ngga Roh Kudus Kaam mbŭh minyu so baba babuk ami David adi urun Mai , kan ayŭh nang , ‘ Mani daya adi dŭh bangsa Jahudi raru baji ; mani daya ndai pekat adi dŭh biguna ?
44004026	Bara raja di ong sidia adŭp ngara yŭn biperang , ka bara adi bikuasa nguruk adŭp ngara an rawan Tuhan samŭn Kristus-I . ’
44004027	Amai sawŭ Herod ngga Pontius Pilate mbŭh tikuruk di kupo ati ngga bara daya adi dŭh bangsa Jahudi samŭn bara daya Israel , rawan Urun kudus Mai Jesus , adi Kaam mbŭh mien jadi Kristus .
44004028	Ngara mbŭh tikuruk ka ndai anŭ adi Kaam , so ka kuasa ngga pinyiraan Mai , mbŭh natu nang re jadi .
44004029	Ka tingga meh madin , Tuhan , munki masam ngara natang kieh . Turung kieh , bara urun Mai piagah agah Mai ngga atin pagan .
44004030	Ton tangan Mai pibua daya adi birandam , ka bada pingandai-saruh ngga pingandai-nginga dog ndai ngga adŭn Jesus , Urun Mai adi kudus . ”
44004031	Kan ngara ko simayang , tarun yŭn ngara tikuruk bigugoh . Ka sopŭrŭg ngara mbŭh brisi ngga Roh Kudus ka piguru piagah agah so Tapa ngga atin pagan .
44004032	Tibaran adi sabah mbŭh ndi atin ndi pekat . Mating so ngara nang tadŭ tadŭ kayuh adi-i dapu mbŭh tung adŭp-i , pak ngara samah samah sua dapu sopŭrŭg-i .
44004033	Ka bara pinyuruh , ngga kuasa bās bisaksi di pinyimakat Tuhan Jesus ; buang berkat bās , Tapa mbŭh ren di tunduh ngara .
44004034	Mating daya darŭm tibaran ngara re sutok di tadŭ kayuh . Adi biyŭn tana jua tana , adi biyŭn ramin jua ramin , ka duit adi ngara dapŭd ,
44004035	ngara taban ka bara pinyuruh . Duit anŭ ngara kutung di barang naan nanyam adi-i biguna .
44004036	Jadi meh , Joseph , daya Levi so Cyprus adi bara pinyuruh kadŭn Barnabas ( rati-i “ Sianŭ adi Ngatat ” ) , jua jangi tana ka nyerah duit-i anŭ ka bara pinyuruh .
44004037	
44005001	Pak agi ndi naan daya dŭn Ananias . Ayŭh ngga sawŭn-i Sapphira jua tana adi ngara dapu .
44005002	Pak ngga janji sawŭn-i ayŭh nyikŭn kada duit anŭ , ka tadŭh-i ayŭh nyerah ka bara pinyuruh .
44005003	Peter nang di ayŭh , “ Ananias , mani kuu bada Shetan nguasa kuu , ndŭg ka kuu mbŭh kadong Roh Kudus ka nyikŭn kada duit rega tana anŭ ?
44005004	Sibayuh kuu jua-i tana anŭ taŭn-i tung jamu ; ka ripas kuu ko jua-i , duit anŭ babŭ tung jamu . Mani kuu , ndai kayuh mun anŭ ? Kuu dŭh kadong daya ; kuu kadong Tapa ! ”
44005005	Kan Ananias dingah sakanŭ , ayŭh tumbang ka kabŭs ; ka sopŭrŭg adi dingah kayuh anŭ mbŭh raru taru .
44005006	Bara dari bujang mandŭg , marut tadang-i ka tawek-i ngga bu yŭn kubur .
44005007	Kurang rabis taruh jam ripas anŭ , sawŭn-i mŭrŭt , dŭh puan ani adi mbŭh jadi .
44005008	Peter siken ayŭh , “ Kidaan di aku , ati kah taŭn kiang-i adi kuu ngga banŭh mu dapŭd adi rega tana ngan ? ” “ Yŭh , ” ayŭh nam , “ kiang anŭ inŭh . ”
44005009	Jadi Peter nang di ayŭh , “ Mani kuu ngga banŭh mu bipekat an suba Roh Tuhan ? Bara daya adi ko kubur banŭh mu , madin mbŭh agi di tiban , ka ngara re tawek gŭh kuu ka sapa ! ”
44005010	Jam anŭ gŭh ayŭh tumbang di kaja Peter ka kabŭs . Bara dari bujang mŭrŭt ka kiris ayŭh mbŭh kabŭs ; ngara tawek tadang-i ka sapa ka kubur ayŭh ngapid banŭh-i .
44005011	Sopŭrŭg daya eklisia samŭn daya bŭkŭn adi dingah kayuh anŭ mbŭh raru taru .
44005012	Bagŭ pingandai-nginga ngga pingandai-saruh dog ndai bara pinyuruh di ruang daya bagŭ . Sopŭrŭg bara adi sabah di Jesus tikuruk di awah adi dog kadŭn Awah Solomon .
44005013	Mating daya sapa re pus sua ngga ngara , sunggu daya nganju ngara .
44005014	Pak daya makin bagŭ mŭrŭt tibaran anŭ , bara dari ngga bara dayung adi sabah di Tuhan .
44005015	Sabab kayuh adi bara pinyuruh mbŭh ndai , daya birandam mbŭh dog taban ka aran ka dog piguring di pangō bait di ambok isa sikurang kurang-i singangi Peter bisa dog ngara kan-i panu murah .
44005016	Ka bara bara daya mandŭg so barang kupo maning Jerusalem , taban sinadan adi birandam puan kah ngara adi dog mŭrŭt roh arap ; ka sopŭrŭg ngara mbŭh dog pibua .
44005017	Komŭnŭ Imam Bās ngga bara daya Sadducee adi samah ngga ayŭh mbŭh raru sina di bara pinyuruh , ka mbŭh ndai pikir-i an pirusak ngara .
44005018	Ngara nakap bara pinyuruh ka na ngara darŭm ramin jer .
44005019	Pak ngarŭm anŭ , malaikat Tuhan kuka tiban ramin jer ka piruah ngara . Malaikat anŭ nang ,
44005020	“ Panu ka Ramin Tuhan ka kidaan sopŭrŭg kayuh pasar udip bauh ati di bara daya . ”
44005021	Ngara tunda pinganang malaikat , ka awar isan isan ngara di mŭrŭt Ramin Tuhan ka piguru ngajar . Imam Bās ngga bara adi samah ngga ayŭh bagan da tikuruk sopŭrŭg nyamba bangsa Jahudi , yŭn ndai udung Kunsil . Komŭnŭ ngara pait pinganang bada bara pinyuruh dog taban ka yŭn ngara so ramin jer .
44005022	Pak kan ngara adi dog pait mbŭh ndŭg ramin jer , ngara mating dapŭd bara pinyuruh diginŭ ; jadi ngara pari ka kidaan di Kunsil ,
44005023	“ Kan kieh ndŭg ramin jer , kieh kiris-i birabŭt , ka sopŭrŭg adi jaga agi di tiban ; pak kan kieh kuka tiban , kieh mating dapŭd daya di darŭm-i ! ”
44005024	Kan bara pingubak imam samŭn pingubak ngara adi jaga Ramin Tuhan dingah , ngara gŭgŭh , dŭh puan ani adi mbŭh jadi di bara pinyuruh anŭ .
44005025	Komŭnŭ ndi naan daya mŭrŭt ka nang di ngara , “ Ngara anŭ adi angān na darŭm jer agi di Ramin Tuhan ngajar daya ! ”
44005026	Jadi pingubak ngara adi jaga Ramin Tuhan matak ngga bara-i ka taban bara pinyuruh pari . Ngara dŭh pakai rakah adi kasar , sabab ngara taru daya manjan adŭp-i ngga batuh .
44005027	Ngara taban bara pinyuruh mŭrŭt , ka bada ngara mijog di sirung jawin Kunsil ; ka Imam Bās nang di ngara ,
44005028	“ Kieh muko nakit kidaan di angān da dŭh tia ngajar ngga adŭn daya anŭ , pak tingga meh kayuh adi angān mbŭh ndai ! Angān mbŭh ngisi Jerusalem ngga ajar ngan , ka bada kieh dapu tanggong di pinyikabŭs-I ! ”
44005029	Peter ngga bara pinyuruh adi bŭkŭn nam , “ Kieh dŭh siŭn dŭh tunda pinganang Tapa , dŭh pinganang manusia .
44005030	Tapa tayung-babuk ta mbŭh pakat Jesus so kabŭs , ripas angān ko siŭ Ayŭh , masak Ayŭh di atuh rigang .
44005031	Tapa mbŭh katuh Ayŭh ka tangan tauh-I , nimun Pinguru ka Pinyikudip , siŭn daya Israel dapŭd aran ngga marik pimudip-i pari ka adŭp-I ka dapŭd pingapun dosa .
44005032	Kieh ati inŭh saksi di kayuh ati , simŭnŭ gŭh Roh Kudus , adi pinganggen Tapa di tadŭ daya adi tunda pinganang Tapa . ”
44005033	Kan bara daya Kunsil dingah sakanŭ , ngara mbŭh raru baji ka an siŭ ngara .
44005034	Pak ndi so ngara adi daya Pharisee dŭn Gamaliel , adi gurū Ukum-adat Jahudi ka adi dog stabi sopŭrŭg daya , mijog ka bada bara pinyuruh dog taban ka sapa dawŭ-i .
44005035	Ayŭh minyu , nang-i , “ Bara dingan ku daya Israel , nakit pikir ani re ngan ndai di tunduh ngara anŭ .
44005036	Angān ingat Theudas , adi ko dawŭ-i timbur ka nang adŭp-i daya bās , ka agi pat ratus naan daya tunda ayŭh . Pak ayŭh dog siŭ , ka sopŭrŭg bara pinunda-i mbŭh pambar ka mbŭh mating tia .
44005037	Ripas anŭ , Judas daya Galilee timbur di jaman daya ndai pimirang ; bagŭ daya tunda ayŭh , pak ayŭh dog siŭ gŭh , ka sopŭrŭg bara pinunda-i mbŭh pambar ka mbŭh mating tia .
44005038	Sabab anŭ meh di har ati , aku kidaan di angān , dŭhnyah ida ida ngga ngara anŭ , awang adŭp ngara ! Kambŭi kraja pingandai ngara so manusia , kraja pingandai ngara re miyap ,
44005039	pak kambŭi-i mandŭg so Tapa , angān manŭn dŭh re tungang ngarah ngara . Manyah-i te adŭp ngan adi rawan Tapa ! ” Kunsil tunda pinganang Gamaliel .
44005040	Jadi ngara bagan bara pinyuruh da mŭrŭt . Ripas madŭs ngara , Kunsil mritah ngara da dŭh tia minyu ngga adŭn Jesus , ka komŭnŭ pirupas ngara .
44005041	Darŭm bara pinyuruh bu so Kunsil , ngara mbŭh sanang asŭng , sabab mbŭh tibirang di sirung jawin Tapa kinyam mangŭh yŭn adŭn Jesus .
44005042	Ka barang andu di Ramin Tuhan ka di ramin daya ngara babŭ ngajar ka nyuse Agah Kana pasar Jesus adi Kristus .
44006001	Dŭh tui ripas anŭ , darŭm bara murid makin bitambah bagŭ , bara daya Jahudi adi minyu greek mingungut pasar bara daya Jahudi adi dŭh minyu greek sabab dayung uban ngara dŭh dog nggen duit yŭn biranja-andu .
44006002	Jadi ngara adi simŭng-duwŭh naan pinyuruh bagan da tikuruk sopŭrŭg bara adi sabah ka nang di ngara , “ Mbŭh dŭh-i patut kieh tagan kraja Tapa , sitagar an ngatur duit biranja .
44006003	Ngapŭi meh bara dingan , mien ju naan dari so dupan adŭp ngan aki adi angān puan nang mbŭh brisi ngga Roh Kudus ka ngga pinyibijak , siŭn kieh bisa tijuan ngara da nura kraja anŭ .
44006004	Isa-i kieh bisa biyŭn puno masā ami di simayang ka di kraja pingandai adi piagah pinganang Tapa . ”
44006005	Ndi tibaran anŭ mbŭh situju ngga pinganang bara pinyuruh . Jadi ngara mien Stephen , daya adi tagap darŭm pinyabah ka brisi ngga Roh Kudus , ka Philip , Prochorus , Nicanor , Timon , Parmenas , ka Nicolaus adi dŭh daya Jahudi pak mbŭh mŭrŭt adat Jahudi .
44006006	Bara murid taban ngara anŭ ka bara pinyuruh . Bara pinyuruh bidua ka na tangan di tunduh ngara .
44006007	Ka pinganang Tapa makin kambang di barang yŭn . Ka bara murid di Jerusalem makin bitambah , ka mbŭh agi gŭh tibaran imam adi mbŭh sabah .
44006008	Stephen , adi mbŭh sukup puno ngga berkat Tapa buang puno ngga kuasa , ndai pingandai-nginga ngga pingandai-saruh di ruang daya bagŭ .
44006009	Pak agi kada daya nyakar ayŭh , tibaran so ramin simayang-Jahudi adi dog kadŭn daya-bebas ( mbŭh dog kadŭn sakanŭ ) . Agi kada ngara mbŭh daya Jahudi so Cyrene ngga Alexandria . Ngara ngga kada daya Jahudi so utung rais Cilicia ngga Asia bikarit ngga Stephen .
44006010	Pak Roh Kudus mbŭh nggen di Stephen pinyibijak isa kan-i minyu , ngara dŭh tungang rawan ayŭh .
44006011	Jadi ngara ngupah kada daya da nang , “ Kieh agi dingah ayŭh minyu rawan Moses ka rawan Tapa ! ”
44006012	Simŭnŭ ngara ngasut daya , bara nyamba bangsa Jahudi , ka bara gurū Ukum-adat Jahudi . Ngara nakap Stephen ka taban ayŭh ka sirung jawin Kunsil .
44006013	Komŭnŭ ngara taban ngga mŭrŭt kada daya da nggen taksi kadong pasar ayŭh . “ Daya ati , ” ngara nang , “ siraru minyu rawan Ramin Tuhan adi kudus ati samŭn Ukum-adat Moses .
44006014	Kieh agi dingah ayŭh nang Jesus so Nazareth anŭ re nyirubuh Ramin Tuhan ati ka nukar adat adi mbŭh dog nggen di ata so Moses ! ”
44006015	Sopŭrŭg adi guru di Kunsil tirek Stephen ka kiris jawin-i mun jawin malaikat .
44007001	Imam Bās siken Stephen , “ Sawŭ kah kayuh anŭ adi ngara nang ? ”
44007002	Stephen nam , “ Bara dingan ka bara pimas , dingah pinganang ku ati ! Diŭ so babuk ta Abraham bipindah ka Haran , Tapa adi bragah nandŭng di ayŭh di Mesopotamia
44007003	ka nang di ayŭh , ‘ Tingge rawang mu samŭn rais mu , ka matak ka tarun tana adi Aku re kiren di kuu . ’
44007004	Jadi ayŭh bu so rais-i ka di rŭŭ di Haran . Ripas sama-i kabŭs , Tapa bada ayŭh bipindah ka tarun tana ati adi yŭn ngan rŭŭ madin .
44007005	Nganŭ Tapa gibayuh nggen tana ati di Abraham , mati papah kaja dŭh gŭh-I nggen , pak Tapa ko bijanji an nggen-i di ayŭh ; ka-i re tung jangi samŭn bara sesang-i . Gi-mating anak Abraham di andu Tapa ndai janji anŭ .
44007006	Sakati inŭh Tapa minyu ngga ayŭh : ‘ Bara sesang mu re rŭŭ di rais tami , di yŭn ngara re jadi urun ka dog kinanyuh sitian pat ratus sawa .
44007007	Pak Aku re ngukum bangsa anŭ adi piurun ngara . Ka komŭnŭ ngara re ruah so rais anŭ ka nyambah Aku di tarun tana ati . ’
44007008	Ka Tapa nggen adat sunat di Abraham , jadi tandā simanya anŭ . Abraham nyunat Isaac , ndi minggu ripas-i dog biranak ; Isaac nyunat anak-i Jacob , ka Jacob nyunat simŭng-duwŭh madis anak-i , adi bara tayung-babuk bangsa ta adi timagah .
44007009	“ Bara anak Jacob sina di Joseph adi jurud ngara ka jua ayŭh da jadi urun di Egypt . Pak Tapa agi ngga ayŭh
44007010	ka pirupas ayŭh so sopŭrŭg pinyusah-i . Kan Joseph mijog di sirung jawin raja daya Egypt , Tapa nggen di ayŭh pinyibijak adi bada raja rasu rindu ayŭh ka bada ayŭh jadi gabenor adi nguasa rais samŭn istana .
44007011	Komŭnŭ apag timbur di ndi tarun tana Egypt ngga di Canaan , adi mbŭh jadi pinyusah bās . Tayung-babuk ta dŭh tungang dapŭd pinguman ,
44007012	pak kan Jacob dingah gandom agi di Egypt , ayŭh pait bara anak-i , tayung-babuk ta , da di kamanŭ adi sibungas saba-i .
44007013	Di pimandŭg ngara adi piduwŭh saba , Joseph kidaan asi adŭp-i di bara jurud-i , ka raja daya Egypt piguru puan rawang Joseph .
44007014	Jadi Joseph pait pinganang ka sama-i Jacob , bada ayŭh samŭn sopŭrŭg darŭm rawang-i , ju puru-rimŭh naan sopŭrŭg-i , mandŭg ka Egypt .
44007015	Jadi Jacob bipindah ka Egypt , di yŭn-i ngga bara anak-i anŭ kabŭs .
44007016	Tadang ngara dog taban ka Shechem , di yŭn ngara dog kubur di tana kubur adi Abraham ko miris so bara anak Hamor ngga mua kiang duit pirak .
44007017	“ Kan tipuh-i mbŭh sindŭk yŭn Tapa ndai anŭ adi-I ko bipayu an ndai yŭn Abraham , bangsa ta di Egypt mbŭh bitambah rabis bagŭ .
44007018	Pak pinŭbŭn-i raja adi bŭkŭn adi dŭh puan Joseph piguru mritah Egypt .
44007019	Ayŭh nipu tayung-babuk ta buang gaok ngga ngara ; ayŭh takan ngara da tagan anak-pira ngara di sapa tarun , da kabŭs .
44007020	Di tipuh anŭ inŭh Moses dog biranak . Ayŭh pira adi raru ramus , adi dog mira pimas-i sitian taruh buran di arŭn .
44007021	Ka kan ayŭh dog tagan di sapa tarun , anak dayung raja ngakat ayŭh ka kudip ayŭh ndŭg baga , keya ka anak adŭp-i .
44007022	Ayŭh dog ngajar sopŭrŭg pinyibijak daya Egypt , ka ayŭh jadi daya bās darŭm piminyu ngga darŭm pingandai .
44007023	“ Kan Moses mbŭh pat puru sawa umbur-i , agi timbur darŭm asŭng-i ayŭh an di munan bangsa adŭp-i daya Israel .
44007024	Ayŭh kiris ndi naan so ngara dog kinanyuh daya Egypt , ka-i di turung ka siŭ daya Egypt anŭ . (
44007025	Ayŭh pikir bangsa adŭp-i mirati Tapa re an pakai ayŭh da pirupas ngara , pak ngara dŭh . )
44007026	Andu anŭ ndi ayŭh kiris duwŭh naan daya Israel bikaii , ka suba bada ngara duwŭh bidamai . ‘ Angān duwŭh samah bangsa , mani angān bikaii ? ’
44007027	Pak sianŭ adi kandam dingan-i turak Moses ka bŭngŭn , buang-i nang , ‘ Asi bada kuu jadi pinguasa ka akim ami ? ’ ayŭh nang .
44007028	‘ Kuu an siŭ aku kah , nimun kuu ko siŭ daya Egypt mijah ? ’
44007029	Kan Moses dingah sakanŭ , ayŭh bu so Egypt ka di rŭŭ di tarun tana Midian . Diginŭ ayŭh biyŭn duwŭh anak dari .
44007030	“ Kan pat puru sawa mbŭh ripuan , malaikat nandŭng di Moses darŭm jireb apui di anak tŭngŭn kayuh di tarun tana-pajam sindŭk Darŭd Sinai .
44007031	Moses mbŭh inga inga buang bipikir da kayuh adi-i kiris , ka-i di nyindŭk anak tŭngŭn kayuh anŭ an nakit tingga . Pak ayŭh dingah sirŭŭn Tuhan :
44007032	‘ Aku ati Tapa tayung-babuk mu , Tapa Abraham , Isaac , ka Jacob . ’ Moses kimŭtŭr buang taru ka dŭh birani tingga .
44007033	Tuhan nang di ayŭh , ‘ Kadi kasut mu , amai tarun yŭn mu mijog inŭh tana kudus .
44007034	Aku mbŭh kiris munki masam sangsara daya Ku di Egypt . Aku mbŭh dingah sidaing ngara ; ka Aku mbŭh mandŭg an pirupas ngara . Ja madin , Aku pait kuu ka Egypt . ’
44007035	“ Moses ati inŭh daya adi dŭh daya Israel an trima kan ngara nang , ‘ Asi bada kuu jadi pinguasa ka akim ami ? ’ Ayŭh inŭh sianŭ adi Tapa pait da jadi pinguru ngara ka pirupas ngara ngga pinurung malaikat adi nandŭng di ayŭh di anak tŭngŭn kayuh adi bijagu apui dieh .
44007036	Ayŭh taban bangsa Israel ruah so Egypt , ndai pingandai-nginga ngga pingandai-saruh di Egypt ka di Rawŭt Bireh ka sitadŭn pat puru sawa di tarun tana-pajam .
44007037	Moses inŭh adi nang di daya Israel , ‘ Tapa re pait ka angān ndi naan nabi , nimun Ayŭh mbŭh pait aku ; ka ayŭh re so bangsa adŭp ngan . ’
44007038	Moses ati inŭh adi agi ngga daya Israel tikuruk di tarun tana-pajam ; ayŭh agi diginŭ ngga tayung-babuk ta ka ngga malaikat adi minyu ngga ayŭh di Darŭd Sinai ; ka ayŭh mbŭh kambat pinganang adi nggen udip so Tapa yŭn sopŭrŭg ta .
44007039	“ Pak tayung-babuk ta abah dingah pinganang-i . Ngara tirawan ayŭh buang an pari ka Egypt .
44007040	Jadi ngara nang di Aaron , ‘ Ndai tapa yŭn ta da nguru ata . Moses taban ata ruah so Egypt , pak ata dŭh puan ani mbŭh jadi di ayŭh madin . ’
44007041	Jadi ngara ndai tibudo nunda gayŭn pŭrŭng anak sapi , jugan sadis dieh , ka ndai gawai ngga nyibragah kayuh adi adŭp ngara mbŭh ndai .
44007042	Jadi Tapa nyipunok ngara ka tagan ngara da nyambah bitang bitang di rangit , nimun adi dog nang di surat nabi : ‘ Daya Israel ! Dŭh-i yŭn Ku angān simareh ka nyadis dāng sitadŭn pat puru sawa di tarun tana-pajam .
44007043	Bari tapa Molech inŭh adi angān gŭrŭng , ka tibudo Rephan , tapa bitang ngan ; sopŭrŭg-i mbŭh tibudo adi angān ndai ka nyambah . Ngapŭi Aku re taran angān kamajeh Babylon . ’
44007044	“ Tayung-babuk ta biyŭn Bari Tuhan adi Yŭn Tapa agi ngga ngara di tarun tana-pajam . Bari anŭ mbŭh dog ndai so pinyibada Tapa di Moses , nanyam suto adi mbŭh dog kiren di ayŭh .
44007045	Ripas anŭ , tayung-babuk ta adi kambat bari anŭ so bara nyamba ngara , taban-i ngga ngara darŭm ngara tunda Joshua ka sirabut tana daya bangsa bŭkŭn adi Tapa pibu darŭm-I panu diŭ di jawin ngara . Bari anŭ agi ngga ngara ndŭg jaman David .
44007046	David pimunos asŭng Tapa ka mite pinyibandar so Tapa an ndai ramin yŭn Tapa Jacob .
44007047	Pak Solomon inŭh adi pijog ramin anŭ yŭn Tapa .
44007048	“ Pak Tapa adi Sambu Sopŭrŭg , dŭh-I rŭŭ di ramin adi manusia ndai ; sak adi nang nabi ,
44007049	‘ Rangit inŭh takta Ku , Tuhan nang , ka ong inŭh bangan kaja Ku . Ramin adi munki an ngan pijog yŭn Ku ? Diki meh tarun yŭn Ku re rŭŭ ?
44007050	Dŭh kah sopŭrŭg anŭ Aku ndai ? ’
44007051	“ Angān daya adi paŭh baking ! Nimun ngara adi dŭh biguna di Tapa , angān dŭh an kuka atin ngan di pinganang Tapa ! Angān mbŭh mun tayung-babuk ngan , ari rawan Roh Kudus !
44007052	Agi kah nabi adi dŭh tayung-babuk ngan kisiis ? Ngara siŭ bara pinyisung Tapa , adi ko jah-i piagah pimandŭg Urun Tapa adi tŭnggŭn . Madin , angān mbŭh jua ka siŭ Ayŭh .
44007053	Angān inŭh adi mbŭh biyŭn ukum-adat Tapa adi malaikat ko nggen di angān , pak angān bŭn sita-i ! ”
44007054	Kan bara daya Kunsil dingah pinganang Stephen , ngara mbŭh raru triyŭn buang baji di ayŭh .
44007055	Pak Stephen , brisi ngga Roh Kudus , nyigura ka rangit ka kiris bragah Tapa ka Jesus mijog tura ka tauh Tapa .
44007056	“ Tingga ! ” ayŭh nang , “ aku kiris shorga tikuka ka Anak Manusia mijog tura ka tauh Tapa ! ”
44007057	Bara daya Kunsil nyirais buang mapot kajit-i . Nganŭ gŭh ngara samah samah nyurong ka Stephen ,
44007058	ka batak ayŭh ka sapa kupo , ka manjan ayŭh ngga batuh . Bara saksi na jipo ngara di sindŭk kaja ndi naan dari bujang dŭn Saul .
44007059	Darŭm ngara manjan ayŭh ngga batuh , Stephen bidua , “ Tuhan Jesus , kambat simangi ku . ”
44007060	Ka ayŭh sidikang ka nyirais nang , “ Tuhan , apun dosa ngara ! ” Ko-i nang sakanŭ , ayŭh kabŭs .
44008001	Ka Saul mbŭh situju di pinyikabŭs-i . Di andu anŭ gŭh eklisia di Jerusalem piguru dog kisiis . Sopŭrŭg adi sabah di Jesus , adŭ-i bara pinyuruh , mbŭh papar sasah di ndi tarun tana darŭm utung utung rais Judea ngga Samaria .
44008002	Ngara adi taru di Tapa kubur tadang Stephen , buang bana muās ayŭh .
44008003	Pak Saul suba an nyirubuh eklisia ; so ramin ndi ndŭg ramin andi ayŭh nakap daya adi sabah di Jesus , dari bait dayung ka na ngara darŭm jer .
44008004	Ngara adi sabah di Jesus adi mbŭh papar sasah , piagah Agah Kana so Tapa di barang yŭn-i .
44008005	Philip di ka sindŭ kupo di Samaria ka ngajar pasar Kristus di daya diginŭ .
44008006	Kan bara daya bagŭ dingah Philip minyu ka ndai pingandai-nginga , ngara nakit dingah kayuh adi nang-i .
44008007	Roh arap ruah so bagŭ daya buang-i nyirais ngga sirŭŭn bana , ka bagŭ daya adi naman andam ruku ngga adi bajang dog pibua .
44008008	Sabab anŭ bara daya di Samaria mbŭh raru gaŭn .
44008009	Ndi naan daya dŭn Simon agi rŭŭ diginŭ , adi tian ti ko bada daya Samaria tiyur da pingandai biruri-i . Ayŭh agi nang adŭp-i daya bās ,
44008010	ka sopŭrŭg daya di kupo anŭ , baga bait siit pangkat-i , sopŭrŭg dingah pinganang-i . “ Daya ati inŭh kuasa Tapa adi dog kadŭn ‘ Kuasa Bās , ’ ” ngara nang .
44008011	Ngara dingah pinganang-i , sabab mbŭh tui ngara tiyur da pingandai biruri-i .
44008012	Pak kan ngara sabah ajar Philip pasar Agah Kana Pinyipritah Tapa ka pasar Jesus Kristus , ngara dog baptisa , dari dayung .
44008013	Adŭp Simon sua gŭh sabah ; ka ripas-i ko dog baptisa ayŭh tunda Philip . Kan-i kiris pingandai-nginga ngga pingandai-saruh dog ndai Philip , ayŭh inga inga .
44008014	Bara pinyuruh di Jerusalem dingah daya Samaria mbŭh kambat pinganang Tapa , jadi ngara pait ka ngara Peter ngga John .
44008015	Ngara mandŭg ka simayang yŭn ngara adi mbŭh sabah di Jesus siŭn ngara kambat Roh Kudus ;
44008016	amai Roh Kudus gibayuh mūn di tunduh ngara ; kaŭs-i ngara muko dog baptisa ngga adŭn Tuhan Jesus .
44008017	Ka Peter ngga John na tangan ngara di tunduh ngara , ka ngara kambat Roh Kudus .
44008018	Simon kiris Roh Kudus dog nggen di ngara adi sabah di Jesus kan pinyuruh pinyuruh anŭ na tangan-i di tunduh ngara . Jadi ayŭh nggen duit di Peter ngga John ,
44008019	nang-i , “ Nggen di aku gŭh kuasa anŭ , isa kan aku na tangan ku di tunduh daya , daya bisa kambat Roh Kudus . ”
44008020	Pak Peter nam , “ Kuu ngga duit mu di ka apui neraka , amai kuu pikir kuu bisa miris pinganggen Tapa ngga duit !
44008021	Kuu dŭh bisa sua ndai kraja ati , sabab atin mu dŭh batur di batŭh Tapa .
44008022	Taran akar arap mu anŭ ka bidua ka Tapa mite Ayŭh apun kuu so pikir-kira adi sarah anŭ .
44008023	Amai aku kiris kuu mbŭh raru sina buang mbŭh dog buak dosa . ”
44008024	Simon nang di Peter ngga John , “ Turung bidua ka Tuhan yŭn ku , isa kayuh anŭ adi kuu nang dŭh dog aku . ”
44008025	Ripas ngara ko bisaksi pasar Jesus Kristus ka piagah pinganang-I , ngara pari ka Jerusalem . Darŭm ngara pari , ngara nyasa ka nyuse Agah Kana di barang anak kupo di Samaria .
44008026	Malaikat Tuhan nang di Philip , “ Sidia meh adŭp mu ka matak ka siratan ka aran anŭ adi nuju Gaza so Jerusalem . ” ( Aran anŭ dŭh dog pakai madin . )
44008027	Jadi Philip makat ka rasu matak . Ka agi ndi naan eunuch so Ethiopia , daya adi tukang jaga buat-rata rani Ethiopia , adi mbŭh pari ko simayang di Jerusalem . Darŭm-i guru di krita kuda-i , ayŭh basa surat nabi Isaiah .
44008028	
44008029	Roh Kudus nang di Philip , “ Panu di nyindŭk krita kuda anŭ . ”
44008030	Jadi Philip bikaduh tudu krita kuda anŭ , ka dingah ayŭh basa surat nabi Isaiah . Ayŭh siken , “ Mirati mu kah kayuh adi kuu basa ? ”
44008031	Ayŭh nam , “ Simuki aku re mirati kambŭi daya mating turung kidaan rati-i di aku ? ” Ka ayŭh bada Philip maad krita kuda ka guru sindŭk adŭp-i .
44008032	Jadi pinganang Surat-kudus anŭ adi-i basa agi sakati : “ Ayŭh agi keya ka biri adi dog taban yŭn dog simareh , keya ka biri dŭh bidudu darŭm buruh-i dog gumbak Ayŭh dŭh nang ani ani .
44008033	Ayŭh dog pimangŭh , ka mating daya nyibandar Ayŭh . Mating daya re tungang kidaan pasar sesang-i , sabab pimudip-i darŭm ong mbŭh mungan . ”
44008034	Daya anŭ nang di Philip , “ Kidaan di aku , pasar asi nabi anŭ minyu sakanŭ , pasar adŭp-i kah pasar daya bŭkŭn ? ”
44008035	Jadi Philip piguru minyu ; piguru so pinganang Surat-kudus anŭ , ayŭh kidaan di ayŭh Agah Kana pasar Jesus .
44008036	Darŭm ngara panu , ngara ndŭg ndi tarun adi yŭn agi piin ka daya anŭ nang , “ Tingga , agi piin digiti ! Ani re bisa bitan aku so dog baptisa ? ”
44008037	Philip nang di ayŭh , “ Kuu bisa dog baptisa , kambŭi kuu sabah ngga siabo atin mu . ” Daya anŭ nam , “ Aku sabah Jesus Kristus Anak Tapa . ”
44008038	Daya anŭ bada krita kuda-i rŭŭ ; ka ngara mūn ka piin , Philip ngga daya anŭ , ka Philip baptisa ayŭh .
44008039	Kan ngara bu so piin , Roh Tuhan tambit Philip ngga bu . Daya anŭ dŭh tia kiris ayŭh , pak pijuu pimanu-i ngga atin gaŭn .
44008040	Philip rada adŭp-i mbŭh di Azotus ; ayŭh di ka Caesarea , ka di barang kupo adi-i so ayŭh nyuse Agah Kana .
44009001	Di tika anŭ Saul , babŭ kisiis bara pinunda Tuhan , di ka Imam Bās
44009002	ka mite surat pingatŭn an-i taban ka yŭn bara pingibās di barang ramin simayang-Jahudi di Damascus , isa kambŭi ayŭh agi dapŭd daya diginŭ adi tunda Aran Tuhan , dari bait dayung , ayŭh bisa nakap ngara ka taban ngara ka Jerusalem .
44009003	Saul matak ka Damascus . Ka darŭm-i mbŭh re ndŭg kupo anŭ , jawa so rangit agi tapŭ nyekar maning ayŭh .
44009004	Ayŭh rabu ka tana ka dingah sirŭŭn nang di adŭp-i , “ Saul , Saul ! Mani kuu kisiis Aku ? ”
44009005	“ Asi Kaam Tuhan ? ” ayŭh siken . “ Aku Jesus , adi kuu kisiis , ” sirŭŭn anŭ nang .
44009006	“ Pak makat ka nŭh di mŭrŭt kupo , di yŭn mu re dog kidaan kayuh adi dŭh siŭn dŭh kuu ndai . ”
44009007	Bara adi samah panu ngga ayŭh rŭŭ buang dŭh nang ani ani ; dingah sirŭŭn anŭ pak dŭh kiris asi asi .
44009008	Saul makat , bidarang , pak dŭh tungang kiris tarun . Jadi ngara kayak ayŭh ngga mŭrŭt Damascus .
44009009	Agi taruh andu ayŭh dŭh tungang kiris tarun , ka di tipuh anŭ ayŭh dŭh man nok .
44009010	Agi ndi naan daya adi sabah di Jesus di Damascus dŭn Ananias . Ayŭh kiris keya ka darŭm pŭmŭh Tuhan nang di ayŭh , “ Ananias ! ” “ Ta aku , Tuhan , ” ayŭh nam .
44009011	Tuhan nang di ayŭh , “ Sidia adŭp mu , ka nŭh di ka aran adi dog kadŭn Aran Tŭnggŭn , ka di ramin Judas siken daya adi dŭn Saul adi mandŭg so Tarsus . Ayŭh aŭn simayang ,
44009012	ka keya ka darŭm pŭmŭh ayŭh kiris ndi naan daya dŭn Ananias mandŭg ka na tangan-i di tunduh ayŭh isa ayŭh dapŭd kiris dinge . ”
44009013	Ananias nam , “ Tuhan , bagŭ daya mbŭh kidaan di aku pasar daya ati samŭn pingandai arap-i di tunduh daya Mai di Jerusalem .
44009014	Ayŭh mbŭh mandŭg ka Damascus ngga kuasa so pingubak pingubak imam di nakap sopŭrŭg daya adi nyambah Kaam . ”
44009015	Tuhan nang di ayŭh , “ Panu gŭh nŭh , sabab Aku mbŭh mien ayŭh da taban adŭn Ku ka daya adi dŭh bangsa Jahudi samŭn raja raja ka daya Israel .
44009016	Ka Aku re kiren di ayŭh munki masam ayŭh re jera sabab adŭn Ku . ”
44009017	Jadi Ananias panu , ka di mŭrŭt ramin anŭ adi yŭn Saul , ka na tangan-i di tunduh ayŭh . “ Dingan ku Saul , ” ayŭh nang , “ Tuhan mbŭh pait aku , Jesus adi ko kiren adŭp-I di kuu di aran darŭm kuu mandŭg kamati , bada aku mandŭg tudu kuu isa kuu dapŭd kiris dinge ka isa kuu brisi ngga Roh Kudus . ”
44009018	Ka jam anŭ gŭh kayuh mun sisik rabu so batŭh Saul , ka ayŭh rasu dapŭd kiris dinge . Ayŭh makat ka rasu dog baptisa ;
44009019	ka ripas-i ko man , ayŭh pari bake dinge . Agi duwŭh taruh andu ayŭh rŭŭ ngga bara adi sabah , di Damascus .
44009020	Ka di ramin simayang-Jahudi ayŭh rasu ngajar pasar Jesus sawŭ Anak Tapa .
44009021	Sopŭrŭg adi dingah ayŭh mbŭh inga inga ka nang , “ Dŭh kah siati adi , di Jerusalem , ko siŭ ngara adi nyambah Jesus ? Dŭh kah ayŭh mandŭg kamati re di nakap ngara adi sabah ka taban ngara ka yŭn bara pingubak imam ? ”
44009022	Pak ajar Saul mbŭh jadi rabis bikuasa , ka pinganang adi ngga-I ngajar pasar Jesus adi Kristus mbŭh tatŭng sawŭ ndŭg ka bara daya Jahudi adi rŭŭ di Damascus dŭh tungang nam ayŭh .
44009023	Kan kudu kudu andu mbŭh ripuan , bara daya Jahudi tikuruk ka bipekat an siŭ ayŭh ,
44009024	pak ayŭh agi dog kidaan pasar pekat ngara . Sandu singarŭm ngara kajŭn di tiban kuta kupo an siŭ ayŭh .
44009025	Pak di ndi ngarŭm bara pinunda Saul tambit ayŭh ka bisor ayŭh darŭm bakur so rubang sindung kuta kupo .
44009026	Saul di ka Jerusalem ka suba an bigaur ngga bara murid Jesus diginŭ . Pak sopŭrŭg ngara taru ayŭh , amai ngara dŭh sabah ayŭh sawŭ mbŭh jadi murid .
44009027	Pak Barnabas turung ayŭh ka taban ayŭh ka yŭn bara pinyuruh . Ayŭh kidaan di ngara munki Saul kiris Tuhan di aran ka pasar Tuhan mbŭh minyu ngga ayŭh . Ayŭh kidaan gŭh di ngara nang Saul agi ngajar ngga atin pus pagan ngga adŭn Jesus di Damascus .
44009028	Jadi Saul rŭŭ ngga ngara ka panu di barang yŭn di Jerusalem , ngajar ngga atin pus ngga adŭn Tuhan .
44009029	Ayŭh agi gŭh minyu ka bikarit ngga bara daya Jahudi adi minyu greek , pak ngara suba an siŭ ayŭh .
44009030	Kan bara adi sabah dingah , ngara taban Saul ka Caesarea ka bada ayŭh bu ka Tarsus .
44009031	Simŭnŭ meh eklisia di tarun tana Judea , Galilee , ka Samaria , mbŭh darŭm tipuh bamai . Ngga pinurung Roh Kudus eklisia anŭ dog nyibake buang daya-i mbŭh dŭ dŭ bitambah , darŭm-i udip buang stabi di Tuhan .
44009032	Peter panu ka barang yŭn , ka agi ndi sidah ayŭh di munan bara daya adi Tapa mbŭh mien adi rŭŭ di Lydda .
44009033	Diginŭ ayŭh bidapŭd ngga ndi naan daya dŭn Aeneas , adi naman andam ruku ka taŭn bŭn tungang makat so ambok-i sitŭkŭd mai sawa .
44009034	“ Aeneas , ” Peter nang di ayŭh , “ Jesus Kristus pibua kuu . Makat ka marun ambok mu . ” Aeneas rasu makat .
44009035	Sopŭrŭg daya adi rŭŭ di Lydda ka di Sharon kiris ayŭh , ka ngara sabah di Tuhan .
44009036	Di Joppa agi ndi naan dayung dŭn Tabitha , adi sabah di Jesus . ( Dŭn-i darŭm piminyu Greek inŭh Dorcas , rati “ Peyu . ” ) Ayŭh taŭn dŭh masah ndai pingandai kana buang turung daya sirata .
44009037	Di tika anŭ , ayŭh birandam ka rasu kabŭs . Tadang-i dog mamuh ka dog piguring di birit di sambu .
44009038	Joppa dŭh jo so Lydda , ka kan bara adi sabah di Jesus di Joppa dingah Peter agi di Lydda , ngara pait duwŭh naan daya ka ayŭh ngga pinganang , “ Rikas mandŭg tudu kieh . ”
44009039	Jadi Peter makat ka di ngga ngara . Ka kan ayŭh mbŭh ndŭg , ngara taban ayŭh ka birit di sambu , di yŭn bara dayung uban tikuruk maning ayŭh , sien buang kiren di ayŭh sopŭrŭg jipo samŭn jipo-tabar adi Dorcas ko ndai sitadŭn ayŭh babŭ udip .
44009040	Pak Peter bada ngara ruah ka sapa , ka adŭp-i sidikang simayang ; komŭnŭ ayŭh nyindŭk tadang anŭ ka nang , “ Tabitha , makat ! ” Tabitha bidarang , ka kan-i kiris Peter , ayŭh guru .
44009041	Peter ton tangan-i ka turung ayŭh mijog . Komŭnŭ ayŭh bagan sopŭrŭg daya adi sabah , samŭn bara dayung uban , ka kiren ayŭh mbŭh pari udip di ngara .
44009042	Agah anŭ kambang di ndi tarun tana Joppa , ka bagŭ daya mbŭh sabah di Tuhan .
44009043	Ka Peter rŭŭ di Joppa agi mua tian-i ngga ndi naan daya adi tukang nyamŭk anyit , dŭn Simon .
44010001	Agi ndi naan daya di Caesarea dŭn Cornelius , adi pingubak tibaran soldadu daya Rome adi dog kadŭn “ Rejimen Italy . ”
44010002	Ayŭh daya adi biyŭn atin taru di Tapa ; ayŭh ngga sopŭrŭg manak-i nyambah Tapa . Ka mbŭh bagŭ gŭh kayuh adi ko-i ndai ngga turung daya sirata , buang siraru bidua ka Tapa .
44010003	Ndi sidah ngga arong pukor taruh ripas kumbeng , ayŭh kiris keya ka darŭm pŭmŭh malaikat Tapa mandŭg ka nang di ayŭh , “ Cornelius ! ”
44010004	Ayŭh nakit tingga malaikat anŭ buang taru ; ayŭh nang , “ Ani , tuan ? ” Malaikat anŭ nam , “ Tapa mbŭh munos asŭng-I di dua ngga di pingandai kana mu , ka mbŭh ingat kuu .
44010005	Ka madin pait daya ka Joppa da jiroh ndi naan daya dŭn Simon Peter .
44010006	Ayŭh nyandong ramin tukang nyamŭk anyit , dŭn Simon , adi piramin di tabing rawŭt . ”
44010007	Kan malaikat anŭ mbŭh bu , ayŭh bagan duwŭh naan daya gaji-i samŭn ndi naan soldadu adi biyŭn gŭh atin taru di Tapa , adi siraru agi ngga adŭp-i .
44010008	Ayŭh kidaan di ngara kayuh adi mbŭh jadi ka pait ngara ka Joppa .
44010009	Andu anŭ ndi , ngga arong kumbeng , darŭm ngara babŭ di aran pak mbŭh sindŭk Joppa , Peter maad ka tibung ramin an simayang .
44010010	Ayŭh mbŭh sibŭrŭk ka raan man ; pak sitadŭn daya sidia pinguman , ayŭh agi keya ka darŭm pŭmŭh kiris kayuh .
44010011	Ayŭh kiris rangit tikuka ka agi kayuh mūn , mun banang adi ramba , dog bisor ngga pat sikuh-i ka ong .
44010012	Di darŭm-i agi barang masam dāng , adi bigawang ngga adi mikabur .
44010013	Ka agi sirŭŭn nang di ayŭh , “ Makat , Peter ; simareh ka man ! ”
44010014	Pak Peter nang , “ Dŭh Tuhan ! Bŭn aku man kayuh adi sŭn adat nang kais puan kah sembar . ”
44010015	Sirŭŭn anŭ nang di ayŭh dinge , “ Dŭhnyah nang kais kayuh adi Tapa ko kidaan nang bisig . ”
44010016	Kayuh anŭ jadi simŭnŭ pitaruh kari , ka komŭnŭ kayuh anŭ dog tambit pari ka rangit .
44010017	Sitadŭn Peter aŭn bipikir pasar rati kayuh adi-i kiris anŭ , daya adi dog pait Cornelius mbŭh dapŭd yŭn ramin Simon , ka madin mbŭh mijog di baŭm tiban buwang ramin .
44010018	Ngara bagan ka siken , “ Agi kah daya adi dŭn Simon Peter nyandong digiti ? ”
44010019	Peter gi-aŭn suba jiroh rati kayuh adi-i bauh ko kiris anŭ , kan Roh Kudus nang , “ Dingah ! Taruh naan daya agi mandŭg jiroh kuu .
44010020	Rikas mūn ka sagān , ka dŭhnyah abah tunda ngara amai Aku inŭh adi bada ngara mandŭg . ”
44010021	Jadi Peter mūn ka sagān ka nang di ngara , “ Aku inŭh adi angān jiroh . Mani angān mandŭg ? ”
44010022	“ Cornelius adi pingubak soldadu pait kieh , ” ngara nam . “ Ayŭh daya adi kana adi taru di Tapa , buang-i dog stabi bangsa daya Jahudi . Malaikat Tapa agi kidaan di ayŭh bada bagan kaam da di ka ramin-i , isa ayŭh bisa dingah kayuh adi patut kaam nang . ”
44010023	Peter bada ngara mŭrŭt ka ngara nyirŭmŭn diginŭ . Andu anŭ ndi ayŭh matak ngga ngara ; ka kada daya so Joppa adi sabah di Jesus sua ngga ayŭh .
44010024	Andu anŭ ndi ngara ndŭg Caesarea . Cornelius agi kajŭn ayŭh , ngga bara madis-i samŭn bara dingan-i adi-i ko bagan .
44010025	Kan Peter mbŭh re mŭrŭt , Cornelius tudu ayŭh ka sidikang di kaja-i ka nyambah ayŭh .
44010026	Pak Peter bada ayŭh makat . “ Mijog , ” ayŭh nang ; “ Aku ati daya biasa . ”
44010027	Peter minyu ngga Cornelius darŭm-i mŭrŭt ka kiris bagŭ daya mbŭh tikuruk .
44010028	Ayŭh nang di ngara , “ Adŭp ngan mbŭh puan nang daya Jahudi nanyam ka adat-i dŭh bisa bigaur ngga daya adi dŭh bangsa Jahudi . Pak Tapa mbŭh kiren di aku nang aku dŭh siŭn nang tadŭ tadŭ daya kais bait sembar .
44010029	Ngapŭi aku mandŭg dŭh ngga matah , kan aku dog bagan . Aku siken angān garang , mani angān bagan aku ? ”
44010030	Cornelius nang , “ Kira ka taruh andu adi mbŭh ripas , ngga arong jam ati gŭh , kan aku simayang di ramin ku ngga arong pukor taruh ripas kumbeng , gŭgŭh agi ndi naan daya nēn piraka adi bringam mijog di sirung jawin ku
44010031	ka nang : ‘ Cornelius ! Tapa mbŭh dingah dua mu ka mbŭh kiris pingandai kana mu .
44010032	Pait daya ka Joppa da jiroh ndi naan daya dŭn Simon Peter . Ayŭh nyandong ramin Simon adi tukang nyamŭk anyit , adi piramin di tabing rawŭt . ’
44010033	Jadi aku rasu pait daya da di jiroh kaam , ka kaam mbŭh raru kana gŭh an mandŭg . Ka madin kieh sopŭrŭg agi digiti di sirung jawin Tapa , an dingah kayuh adi Tuhan mbŭh bada kaam nang . ”
44010034	Peter piguru minyu : “ Aku puan di batŭh Tapa sopŭrŭg daya agi brimun .
44010035	Daya adi taru di Ayŭh ka ndai kayuh adi batur taŭn dog trima-I , dŭh kira ani bangsa-i .
44010036	Angān puan agah adi-I pait ka daya Israel , Agah Kana pasar damai so ka Jesus Kristus , adi Tuhan sopŭrŭg .
44010037	Angān puan kraja pingandai bās adi mbŭh jadi di ndi tarun tana Israel , piguru so Galilee ripas John nyuse ajar-i pasar baptisa daya .
44010038	Angān puan pasar Jesus so Nazareth ka munki Tapa mbŭh ren di tunduh-I Roh Kudus ka kuasa . Ayŭh panu ka barang yŭn , ndai pingandai kana ka pibua sinadan daya adi dog nguasa Siarap , amai Tapa agi ngga Ayŭh .
44010039	Kieh ati mbŭh bara saksi yŭn sopŭrŭg kayuh adi-I mbŭh ndai di tarun tana Israel ka di Jerusalem . Komŭnŭ ngara nggen di Ayŭh ukum kabŭs , masak Ayŭh di atuh rigang .
44010040	Pak taruh andu ripas anŭ , Tapa pakat Ayŭh so kabŭs ka bada Ayŭh nandŭng ,
44010041	dŭh di sopŭrŭg daya , pak di bara saksi adi Tapa mbŭh mien , anŭ inŭh , kieh adi ko man nok ngga Ayŭh ripas-I makat so kabŭs .
44010042	Ka Ayŭh mbŭh pesan di kieh da nyuse Agah Kana di sopŭrŭg daya ka bisaksi nang Ayŭh inŭh sianŭ adi Tapa ko tijuan da jadi arang daya adi udip ngga adi kabŭs .
44010043	Sopŭrŭg nabi mbŭh minyu pasar Ayŭh , nang sopŭrŭg adi sabah di Ayŭh re dapŭd pingapun dosa so ka kuasa adŭn-I . ”
44010044	Darŭm Peter babŭ minyu , Roh Kudus mūn di tunduh sopŭrŭg ngara adi dingah agah anŭ .
44010045	Bagŭ daya Jahudi adi sabah di Jesus adi mandŭg so Joppa ngga Peter mbŭh inga inga kiris Tapa ren Roh Kudus di daya adi dŭh bangsa Jahudi .
44010046	Amai ngara dingah ngara minyu darŭm piminyu saruh buang muji Tapa . Peter minyu :
44010047	“ Ngara ati mbŭh kambat Roh Kudus , mun ata gŭh . Asi meh garang re nagah ngara dog baptisa ngga piin ? ”
44010048	Jadi ayŭh bada ngara dog baptisa ngga adŭn Jesus Kristus . Komŭnŭ ngara bada ayŭh rŭŭ ngga ngara sitian duwŭh taruh andu .
44011001	Bara pinyuruh ka bara adi sabah di Jesus di ndi tarun tana Judea mbŭh dingah pasar daya adi dŭh bangsa Jahudi agi gŭh kambat pinganang Tapa .
44011002	Kan Peter di ka Jerusalem , ngara adi raan daya adi dŭh bangsa Jahudi kambat adat sunat , ngamun ayŭh ,
44011003	“ Kuu mbŭh di ka ramin daya adi dŭh bangsa Jahudi , ndŭg ka muko gŭh man ayō ngara ! ”
44011004	Jadi Peter nakit kidaan di ngara ani adi mbŭh jadi so sibungas-i :
44011005	“ Darŭm aku simayang di kupo Joppa , aku kiris kayuh keya ka di darŭm pŭmŭh , mūn so rangit mun ndi banang adi ramba dog bisor ngga pat sikuh-i ka yŭn ku .
44011006	Aku nakit tingga darŭm-i ka kiris dāng kudip samŭn dāng tarun , dāng adi bigawang ngga adi mikabur .
44011007	Ka aku dingah sirŭŭn nang di aku , ‘ Makat Peter , simareh ka man ! ’
44011008	Pak aku nang , ‘ Dŭh , Tuhan ! Bŭn aku man kayuh adi sŭn adat nang kais puan kah sembar . ’
44011009	Sirŭŭn anŭ minyu dinge so rangit , ‘ Dŭhnyah nang kais kayuh adi Tapa ko kidaan nang bisig . ’
44011010	Kayuh anŭ jadi pitaruh kari , ka sikasŭn-i sopŭrŭg-i dog tarik pari ka rangit .
44011011	Di tika anŭ , taruh naan daya adi dog pait ka yŭn ku so Caesarea mbŭh mandŭg ka ramin di yŭn ku nyandong .
44011012	Roh Kudus bada aku di ngga ngara , dŭh kira asi asi . Nŭm naan ngara anŭ so tibaran ta di Joppa adi sabah di Jesus agi sua ngga aku di ka Caesarea , ka kieh sopŭrŭg mŭrŭt ramin Cornelius .
44011013	Ayŭh kidaan di kieh munki ayŭh agi kiris malaikat mijog di ramin-i , adi nang di ayŭh , ‘ Pait daya ka Joppa da tudu ndi naan daya dŭn Simon Peter .
44011014	Ayŭh re kidaan munki kuu ngga rawang mu bisa dog nyiramat . ’
44011015	Ka kan aku piguru minyu , Roh Kudus mūn di barang naan ngara nimun-I ko mūn di barang naan ata di sibungas-i .
44011016	Ka aku ingat kayuh adi Tuhan ko nang : ‘ John baptisa ngga piin , pak angān re dog baptisa ngga Roh Kudus . ’
44011017	Ka kambŭi Tapa mbŭh nggen pinganggen anŭ di ngara nimun-I ko nggen di ata darŭm ata sabah di Jesus Kristus , asi meh aku ati re tungang bitan pingandai Tapa ? ”
44011018	Kan ngara dingah sakanŭ , ngara pajam . Ka ngara muji Tapa , “ Di daya adi dŭh bangsa Jahudi gŭh Tapa mbŭh nggen aran ngga marik pimudip-i pari ka adŭp-I , siŭn dapŭd udip adi sawŭ adi tan adu adu ! ”
44011019	Kada ngara adi sabah di Jesus adi mbŭh papar sasah sitagar pinyikisiis adi timbur di andu Stephen dog siŭ , mbŭh panu jeh ka Phoenicia , Cyprus ka Antioch , piagah agah so Tapa di bara daya Jahudi adŭ .
44011020	Pak agi kada so ngara adi sabah , adi so Cyprus ka Cyrene , darŭm pimanu ngara nuju Antioch agi piagah agah anŭ di daya adi dŭh bangsa Jahudi ani , kidaan di ngara Agah Kana pasar Tuhan Jesus .
44011021	Kuasa Tuhan agi ngga ngara , ka bagŭ daya mbŭh sabah ka marik pimudip-i pari ka Tuhan .
44011022	Eklisia di Jerusalem dingah pasar kayuh anŭ , ka ngara pait Barnabas ka Antioch .
44011023	Kan ayŭh mbŭh ndŭg ka kiris munki masam Tapa mbŭh nyiberkat ngara , ayŭh mbŭh raru gaŭn ka ngatat sopŭrŭg ngara da tŭtŭd di Tuhan ngga siabo atin ngara .
44011024	Barnabas daya adi kana , puno ngga kuasa Roh Kudus ngga pinyabah , ka bagŭ meh daya mbŭh sabah di Tuhan .
44011025	Komŭnŭ Barnabas di ka Tarsus di jiroh Saul .
44011026	Kan-i mbŭh dapŭd ayŭh , ayŭh taban ayŭh ka Antioch . Ka agi ndi sawa ngara duwŭh bigaur ngga daya eklisia diginŭ buang ngajar bara daya bagŭ . Di Antioch inŭh bara daya adi sabah di Jesus piguru dog kadŭn Kristen .
44011027	Di tika anŭ kada nabi mandŭg ka Antioch so Jerusalem .
44011028	Ndi so ngara , dŭn Agabus , mijog ka ngga kuasa Roh Kudus ninjau nang apag adi bisā dŭm dŭh tui re agi di barang yŭn di ong . ( Apag anŭ jadi di jaman Caesar Claudius . )
44011029	Bara murid natu nang niap naan ngara re pait nanyam tungang-i pinurung ka bara dingan adi sabah adi rŭŭ di Judea .
44011030	Anŭ ngara ndai , ka bada Barnabas ngga Saul taban duit anŭ ka yŭn bara nyamba eklisia di Jerusalem .
44012001	Kurang rabis di tika anŭ Raja Herod piguru kisiis kada daya eklisia .
44012002	James , adi jurud John , ayŭh bada dog siŭ ngga pedang .
44012003	Kan-i kiris pingandai-i pimunos daya Jahudi , ayŭh nakap gŭh Peter . ( Kayuh ati jadi di tipuh Gawai Ruti Dŭh-Biragi . )
44012004	Kan-i mbŭh dog nakap , Peter dog na darŭm jer , di yŭn-i dog jaga pat tibaran soldadu ; tiap tibaran anŭ agi pat naan soldadu . Herod mbŭh ngatur bada ayŭh dog bisara di sirung jawin daya bagŭ ripas Gawai Paska .
44012005	Jadi Peter mbŭh dog na darŭm jer , pak daya eklisia bandar bidua ka Tapa yŭn-i .
44012006	Ngarŭm adi diŭ so Herod mbŭh re an taban ayŭh ka sapa di sirung jawin daya bagŭ , Peter bŭŭs di asah duwŭh naan soldadu . Ayŭh dog mŭŭng ngga duwŭh parik basi , ka di tiban ramin jer kada soldadu agi jaga .
44012007	Ka gŭgŭh malaikat Tuhan agi mijog diginŭ , ka jawa nyekar darŭm birit anŭ . Malaikat anŭ tama Peter ka kies ayŭh , ka nang , “ Rikas Makat ! ” Jam anŭ gŭh parik basi rudos so tangan Peter .
44012008	Ka malaikat anŭ nang di ayŭh , “ Nyisŭt taris kupong mu ka kasŭk kasut mu . ” Peter nyisŭt taris kupong-i ka kasŭk kasut-i ; ka malaikat nang , “ Kasŭk jipo mu ka tunda aku . ”
44012009	Peter tunda ayŭh ruah so ramin jer , dŭh puan kayuh adi jadi kayuh adi sawŭ kah kayuh adi dŭh sawŭ ; ayŭh pikir adŭp-i nyipŭmŭh .
44012010	Ngara murah sibungas tibaran soldadu adi jaga , komŭnŭ tibaran adi numbor duwŭh , ka sikasŭn-i ngara ndŭg tiban basi adi nura kupo . Tiban anŭ tikuka sadi adŭp-i yŭn ngara , ka ngara ruah . Ngara panu di aran , ka gŭgŭh malaikat anŭ miyap so yŭn Peter .
44012011	Nganŭ Peter rada kayuh adi mbŭh jadi di adŭp-i , ka nang , “ Madin aku puan-i taŭn sawŭ ! Tuhan mbŭh pait malaikat-I da nyiramat aku so kuasa Herod ka so sopŭrŭg kayuh adi daya Jahudi raan ndai di tunduh aku . ”
44012012	Kan-i mbŭh rada kayuh anŭ , ayŭh di ka ramin Mary , sindŭ John Mark , di yŭn bagŭ daya mbŭh tikuruk ka simayang .
44012013	Ayŭh gutog tiban tura ka sapa , ka ndi naan daya-gaji dŭn Rhoda mandŭg re di kuka .
44012014	Ayŭh natŭng sirŭŭn Peter ka mbŭh raru gaŭn ayŭh bikaduh pari buang kambŭt kuka tiban , ka kidaan di bara nang Peter agi mijog di sapa .
44012015	“ Gira kuu ! ” ngara nang di ayŭh . Pak ayŭh darah kidaan di ngara , ka ngara nam , “ Anŭ mbŭh malaikat-i . ”
44012016	Peter babŭ gutog tiban ; Ka sikasŭn-i ngara kuka tiban , ka mbŭh inga inga kan ngara kiris ayŭh .
44012017	Ayŭh pakat tangan-i mite ngara pajam , ka ayŭh nakit kidaan di ngara munki Tuhan mbŭh piruah ayŭh so ramin jer . “ Kidaan kayuh ati di James samŭn di bara adi sabah di Jesus , ” ayŭh nang . Komŭnŭ ayŭh bu so nŭ di ka tarun bŭkŭn .
44012018	Kan-i mbŭh isan isan , bara soldadu mbŭh guga jiroh Peter .
44012019	Herod nggen ukum bada daya jiroh ayŭh , pak ngara dŭh tungang dapŭd ayŭh . Jadi ayŭh bada bara soldadu anŭ dog nyasat ka nggen ukum bada ngara dog ukum kabŭs . Ripas anŭ , Herod matak so Judea ka Caesarea ka rŭŭ diginŭ sadang tian-i .
44012020	Herod mbŭh raru baji di daya Tyre ka Sidon , jadi ngara di ngga ndi tibaran tudu ayŭh . Sibungas-i ngara mujuk Blastus , adi tukang kingat kayuh di istana , mite turung so ayŭh . Komŭnŭ ngara di ka Herod ka mite bidamai ngga ayŭh , sabab rais ngara bisangan di pinguman adi mandŭg so rais-i .
44012021	Di andu adi dog natap , Herod nēn piraka-i , guru di takta-i , ka nggen piminyu pinganang-i di bara daya .
44012022	“ Ati dŭh manusia minyu , pak tapa ! ” ngara nyirais nang .
44012023	Di jam anŭ gŭh malaikat Tuhan mukong ayŭh , sabab ayŭh dŭh nggen bragah ka Tapa . Ayŭh dog man ŭrŭd ka rasu kabŭs .
44012024	Atan kayuh mun anŭ , pinganang Tapa mbŭh kambang di barang yŭn .
44012025	Barnabas ngga Saul , kan ngara muko ndai kraja ngara , ngara pari so Jerusalem taban John Mark .
44013001	Di eklisia di Antioch agi bara nabi ka bara gurū : Barnabas , Simeon ( adi dog kadŭn Singŭt ) , Lucius ( so Cyrene ) , Manaen ( adi ko samah dog mira ngga Herod adi gabenor ) , ka Saul .
44013002	Darŭm ngara nyambah Tuhan buang bipusa , Roh Kudus nang di ngara , “ Tijuan Barnabas ngga Saul da ndai kraja adi Aku mbŭh bagan ngara da ndai . ”
44013003	Ripas bipusa ngga simayang , ngara na tangan ngara di tunduh ngara duwŭh ka pait ngara .
44013004	Dog pait Roh Kudus , Barnabas ngga Saul di ka Seleucia ka birayar so nŭ di ka purau Cyprus .
44013005	Kan ngara mbŭh ndŭg Salamis , ngara nyuse pinganang Tapa di ramin ramin simayang-Jahudi . Ngara bada John Mark turung ngara di kraja ngara .
44013006	Ngara panu mutas purau anŭ nuju Paphos , di yŭn ngara bidapŭd ngga ndi naan daya biruri karŭm dŭn Bar-Jesus , daya Jahudi adi kadŭn adŭp-i nabi .
44013007	Ayŭh anŭ dingan gabenor Sergius Paulus di purau anŭ , daya adi pitar-pandai . Gabenor anŭ bagan Barnabas ngga Saul da bidapŭd ngga adŭp-i sabab an dingah pinganang Tapa .
44013008	Pak Elymas , adi biruri karŭm anŭ ( anŭ inŭh dŭn-i darŭm piminyu Greek ) matah , suba an bada gabenor anŭ dŭh sabah di Jesus .
44013009	Pak Saul , adi dog kadŭn gŭh Paul , ngga kuasa Roh Kudus , tirek ayŭh
44013010	ka nang , “ Kuu anak Siarap ! Kuu pinganyu sopŭrŭg kayuh adi kana . Kuu mbŭh puno ngga barang masam akar adi arap , ka mbŭh siraru suba an marik kayuh adi sawŭ pasar Tuhan da jadi kayuh kadong !
44013011	Tuhan re ngukum kuu madin tong-i ; kuu re karak ka re agi tian-i dŭh tungang kiris jawa batŭh andu . ” Di jam anŭ gŭh Elymas kinyam piningga-i mbŭh jadi karŭm , ka jiroh daya da kayak adŭp-i .
44013012	Kan gabenor kiris kayuh adi mbŭh jadi , ayŭh sabah , sabab ayŭh raru nyaruh di ajar Tuhan .
44013013	Paul ngga bara dingan-i birayar so Paphos ka mandŭg ka Perga , kupo di Pamphylia , di yŭn John Mark bu tingge ngara ka pari ka Jerusalem .
44013014	Ngara pijuu panu so Perga di ka Antioch di Pisidia , ka di andu Sabbath ngara di ka ramin simayang-Jahudi ka guru diginŭ .
44013015	Ripas basa so Ukum-adat Moses ka so surat surat bara nabi , bara pinguru di ramin simayang-Jahudi anŭ bada daya kidaan di ngara nang : “ Dingan , kieh raan angān minyu di bara daya ati kambŭi angān biyŭn ajar ngga ngatat ngara . ”
44013016	Paul mijog , ko-i pakat tangan-i , ayŭh piguru minyu : “ Bara dingan ku daya Israel ngga sopŭrŭg adi dŭh bangsa Jahudi adi agi digiti nyambah Tapa : dingah aku minyu !
44013017	Tapa daya Israel mien tayung-babuk ta ka bada ngara jadi bangsa adi bās di jaman ngara jadi daya tami rŭŭ di Egypt . Tapa taban ngara ruah so Egypt ngga kuasa bās-I ,
44013018	ka sitadŭn pat puru sawa Ayŭh bijijŭ ngga ngara di tarun tana-pajam .
44013019	Ayŭh nyirubuh ju bangsa di tarun tana Canaan ka bada daya adŭp-I dapu tarun tana anŭ .
44013020	Sopŭrŭg kayuh anŭ jadi darŭm tipuh 450 sawa . “ Ripas anŭ , Ayŭh nggen di ngara bara akim ndŭg jaman nabi Samuel .
44013021	Ka kan ngara mite raja , Tapa nggen di ngara Saul anak Kish so tibaran-asar Benjamin , da jadi raja ngara sitadŭn pat puru sawa .
44013022	Ka kan-I ko kadi ayŭh , Tapa bada David jadi raja ngara . Ati inŭh kayuh adi Tapa nang pasar ayŭh : ‘ Aku mbŭh dapŭd David anak Jesse daya adi Aku suka , adi re ndai sopŭrŭg kayuh adi Aku bada ayŭh ndai . ’
44013023	Adŭp Jesus meh , adi sesang David , adi Tapa bada jadi Pinyikudip daya Israel , nimun janji-I .
44013024	Diŭ so Jesus piguru kraja-I , John ngajar sopŭrŭg daya Israel da marik pimudip ngara pari ka Tapa , ka kambat baptisa .
44013025	Ka darŭm John mbŭh re ngamas kraja-i , ayŭh nang , ‘ Asi aku ati , nunda ka pinyidapŭd ngan ? Aku dŭh sianŭ adi angān kajŭn . Pak ingat , Ayŭh inŭh mandŭg sundis so aku , ka aku dŭh sukup kana re kadi kasut so kaja-I . ’
44013026	“ Bara dingan ku daya Israel , adi bara sesang Abraham , ka sopŭrŭg adi dŭh bangsa Jahudi digiti adi nyambah Tapa : yŭn ata inŭh Tapa mbŭh pait agah pinyiramat anŭ .
44013027	Amai ngara adi rŭŭ di Jerusalem samŭn bara pinguru ngara dŭh puan Ayŭh Pinyikudip , buang dŭh gŭh mirati pinganang bara nabi adi ngara basa barang andu Sabbath ; pak gŭt-i ngara bada pinganang bara nabi jadi bitŭtŭk kan ngara nggen ukum kabŭs di Jesus .
44013028	Sunggu ngara dŭh biyŭn aran re nggen ukum kabŭs di Ayŭh , ngara mite Pilate nggen di Ayŭh ukum kabŭs .
44013029	Ka kan ngara ko pijadi sopŭrŭg kayuh adi Surat-kudus nang pasar Ayŭh , ngara bisor Ayŭh so atuh rigang ka na Ayŭh darŭm kubur .
44013030	Pak Tapa pakat Ayŭh so kabŭs ,
44013031	ka agi kudu kudu andu Ayŭh agi pinandŭng adŭp-I di ngara adi ko panu bijaruh ngga Ayŭh so Galilee ka Jerusalem . Ngara mbŭh jadi saksi yŭn-I di daya Israel madin .
44013032	Ka kieh agi digiti taban Agah Kana ka yŭn ngan : Kayuh adi Tapa ko bijanji di tayung-babuk ta Ayŭh an ndai ,
44013033	Ayŭh mbŭh ndai yŭn ta , adi bara sesang ngara , darŭm-I pakat Jesus so kabŭs . Nimun adi ko dog nuris darŭm Mazmur adi numbor duwŭh , ‘ Kuu Anak Ku ; andu ati Aku mbŭh jadi Sama Mu . ’ ‘ Aku re nyiberkat Kuu ngga berkat adi kudus adi Aku ko bijanji an nggen di David . ’ ‘ Kaam dŭh re tandah Urun Mai adi tŭtŭd madam darŭm kubur . ’
44013034	Ka sakati Tapa minyu pasar pakat Ayŭh so kabŭs , dŭh re madam darŭm kubur : ‘ Aku re nyiberkat Kuu ngga berkat adi kudus adi Aku ko bijanji an nggen di David . ’
44013035	 Ka sawŭ Ayŭh nang di ayat adi bŭkŭn , ‘ Kaam dŭh re tandah Urun Mai adi tŭtŭd madam darŭm kubur . ’
44013036	Amai David , muko-i ndai pinyiraan Tapa di jaman adŭp-i , ayŭh kabŭs ka dog kubur ngga tayung babuk-i , ka madam darŭm kubur .
44013037	Pak kayuh ati dŭh jadi di sianŭ adi Tapa ko pakat so kabŭs .
44013038	Sopŭrŭg ngan , bara dingan ku daya Israel , kieh raan angān puan nang so Jesus agah pasar pingapun dosa mbŭh dog nyuse di angān . Barang naan daya adi sabah di Ayŭh mbŭh dog pirupas so sopŭrŭg dosa adi dŭh Ukum-adat Moses tungang pirupas angān so .
44013039	
44013040	Ingat meh , garang , isa kayuh adi bara nabi ko nang dŭh dog angān :
44013041	‘ Tingga , angān adi napat Tapa ! Inga inga meh ka kabŭs ! Amai kayuh adi Aku ndai andu ati inŭh kayuh adi angān dŭh re sabah , sunggu daya kidaan rati-i di angān ! ’ ”
44013042	Darŭm Paul ngga Barnabas ruah so ramin simayang-Jahudi , daya mite ngara mandŭg dinge andu Sabbath anŭ ndi pijuu ngajar ngara pasar kayuh anŭ .
44013043	Ka kan daya mbŭh ruah so ramin simayang-Jahudi , Paul ngga Barnabas dog tunda bara daya Jahudi samŭn bara daya adi dŭh bangsa Jahudi adi mbŭh mŭrŭt adat Jahudi . Ngara duwŭh minyu ngga ngara ka ngatat ngara da adu adu udip darŭm pinyirasi-mandis Tapa .
44013044	Andu Sabbath anŭ ndi batang an barang naan daya darŭm kupo anŭ mandŭg di dingah pinganang Tuhan .
44013045	Pak kan bara daya Jahudi kiris bara daya bagŭ , ngara mbŭh puno ngga atin sina ; ngara nyakar pinganang Paul ka pimangŭh ayŭh .
44013046	Pak Paul ngga Barnabas tanŭ ka minyu ngga atin adi rabis pagan : “ Ngga sipatut-i pinganang Tapa dog kidaan di angān diŭ . Pak amai angān abah trima-i ka dŭh nyirundeng adŭp ngan tibirang yŭn udip adi sawŭ adi tan adu adu , kieh re tingge angān ka di tudu bara daya adi dŭh bangsa Jahudi .
44013047	Amai sakati inŭh pinyipesan adi Tuhan mbŭh nggen di kieh : ‘ Aku mbŭh bada angān jadi jawa yŭn bara daya adi dŭh bangsa Jahudi , isa ndi ong ong bisa dog nyiramat . ’ ”
44013048	Kan bara adi dŭh bangsa Jahudi dingah , ngara mbŭh gaŭn ka muji pinganang Tuhan ; ka ngara adi mbŭh dog mien yŭn udip adi sawŭ adi tan adu adu rasu sabah di Jesus .
44013049	Pinganang Tuhan dog piagah di barang yŭn di ndi tarun tana anŭ .
44013050	Pak bara daya Jahudi ngasut bara daya adi bās darŭm kupo samŭn bara dayung adi dŭh daya Jahudi adi taru di Tapa , adi kaya ka timagah . Ngara piguru kisiis Paul ngga Barnabas ka kasig ngara so tarun tana ngara .
44013051	Paul ngga Barnabas tapis dabu so kaja ngara ngga matah ngara , ka ngara di ka Iconium .
44013052	Bara adi sabah di Jesus di Antioch mbŭh raru gaŭn buang mbŭh brisi ngga Roh Kudus .
44014001	Mun anŭ gŭh kayuh di Iconium : Paul ngga Barnabas di ka ramin simayang-Jahudi ka ngajar ndŭg ka bagŭ daya Jahudi samŭn adi dŭh bangsa Jahudi sabah di Jesus .
44014002	Pak daya Jahudi adi dŭh sabah ngasut daya adi dŭh bangsa Jahudi da tiru di bara adi sabah .
44014003	Ngara rŭŭ diginŭ mua tian-i , minyu ngga atin pagan pasar Tuhan , adi mbŭh kiren ajar ngara pasar pinyirasi mandis-I agi sawŭ darŭm-I nggen di ngara kuasa ngga ndai pingandai-nginga ka pingandai-saruh .
44014004	Daya darŭm kupo anŭ mbŭh pape jadi duwŭh tibaran : kada nyukong pinganang daya Jahudi , kada nyukong pinganang pinyuruh .
44014005	Komŭnŭ kada daya Jahudi ngga ngara adi dŭh bangsa Jahudi samŭn pinguru pinguru ngara , bipekat an kijera ngara duwŭh ka manjan ngara ngga batuh .
44014006	Kan bara pinyuruh dingah , ngara bu ka kupo Lystra ka kupo Derbe di Lycaonia , samŭn ka tarun tana maning anŭ .
44014007	Diginŭ ngara nyuse Agah Kana anŭ .
44014008	Di Lystra agi ndi naan daya adi mbŭh kipang so-i dog biranak , ka taŭn bŭn panu .
44014009	Ayŭh guru diginŭ ka nyiringa pinganang Paul . Paul , kiris ayŭh sabah buang dapŭd dog pibua , nakit tingga ayŭh
44014010	ka nang ngga sirŭŭn bana , “ Mijog tŭnggŭn ngga kaja mu ! ” Daya anŭ mirupat ka mijog ka rasu panu .
44014011	Kan bara daya bagŭ kiris pingandai Paul , ngara nyirais nang darŭm piminyu Lycaonia , “ Bara tapa mbŭh mūn ka ata darŭm gayŭn manusia ! ”
44014012	Ngara kadŭn Barnabas Zeus , ka Paul , amai ayŭh adi tukang minyu , ngara kadŭn Hermes .
44014013	Imam tapa Zeus , bari sambah-i agi di sapa kupo , taban sapi sapi ngga bunga bunga ka tiban kupo ; ayŭh ngga bara daya bagŭ raan jugan sadis ka ngara duwŭh .
44014014	Kan Barnabas ngga Paul dingah kayuh adi ngara re ndai , ngara nyiratak piraka ngara ka bikaduh ka yun bara daya bagŭ buang nyirais ,
44014015	“ Mani angān ndai kayuh ati ? Kieh ati daya manusia mun angān ! Kieh digiti kidaan Agah Kana , isa angān pasan kayuh ati adi dŭh biguna ka pari ka Tapa adi udip , adi napa rangit , ong , rawŭt , ka sopŭrŭg kayuh adi di darŭm-i .
44014016	Jah Ayŭh tandah sopŭrŭg daya manusia kadŭg aran adŭp-i .
44014017	Pak Ayŭh mbŭh siraru kiren adŭp-I sawŭ agi so ka kraja kana adi-I ndai : mun nggen ujen so rangit ka buwa buwa di tika jajak di angān ; Ayŭh nggen di angān pinguman ka bada atin ngan gaŭn . ”
44014018	Ngga pinganang sakanŭ dŭh gŭh ngara tungang bitan bara daya jugan sadis ka ngara .
44014019	Kada daya Jahudi mandŭg so Antioch di Pisidia ka so Iconium ; ka kan ko mujuk bara daya da tunda adŭp-i , ngara manjan Paul ngga batuh ka batak ayŭh ka sapa kupo , pikir ayŭh mbŭh kabŭs .
44014020	Pak kan bara adi sabah di Jesus tikuruk maning ayŭh , ayŭh makat ka pari ka darŭm kupo . Andu anŭ ndi ayŭh duwŭh Barnabas di ka Derbe .
44014021	Paul ngga Barnabas nyuse Agah Kana di Derbe ka mbŭh pijadi bagŭ murid diginŭ . Komŭnŭ ngara pari ka Lystra , ka Iconium , ka radus ka Antioch di Pisidia .
44014022	Ngara nagap bara pinunda diginŭ buang ngatat ngara da bijijŭ darŭm pinyabah . Ngara ngajar , “ Ata dŭh siŭn dŭh an kinyam bagŭ pinyusah sibayuh ata kinyam Pinyipritah Tapa . ”
44014023	Di barang eklisia ngara tijuan nyamba nyamba eklisia , ka ngga simayang ka bipusa ngara nyerah ngara ka darŭm tangan Tuhan , adi ngara sabah .
44014024	Ripas tambus tarun tana Pisidia , ngara mandŭg ka Pamphylia .
44014025	Ka kan ngara muko nyuse Agah Kana di Perga , ngara matak ka Attalia ;
44014026	ka so nŭ ngara birayar ka Antioch , di yŭn ngara ko dog nyerah ngga simayang ka darŭm pinyigrindung pinyirasi-mandis Tapa yŭn kraja adi ngara bauh ko ngamas .
44014027	Kan ngara mbŭh ndŭg Antioch , ngara nguruk bara daya eklisia ka kidaan di ngara pasar sopŭrŭg kayuh adi Tapa mbŭh ndai ngga ngara ka munki Ayŭh mbŭh kuka aran isa daya adi dŭh bangsa Jahudi bisa sabah di Jesus .
44014028	Ka diginŭ ngara rŭŭ mua tian-i ngga bara adi sabah di Jesus .
44015001	Kada daya mandŭg so Judea ka Antioch ka piguru ngajar bara adi sabah di Jesus diginŭ , “ Angān dŭh bisa dog nyiramat kambŭi angān dŭh dog nyunat nunda ka Ukum-adat Moses . ”
44015002	Paul ngga Barnabas bandar bikarit ngga ngara pasar kayuh anŭ ; jadi mbŭh dog ngatur meh , Paul ngga Barnabas samŭn kada ngara adi bŭkŭn di Antioch da di ka Jerusalem ka bidapŭd ngga bara pinyuruh ka bara nyamba eklisia diginŭ pasar kayuh anŭ .
44015003	Jadi , dog pait eklisia di pimanu ngara , ngara panu di Phoenicia ngga Samaria , kidaan pasar daya adi dŭh bangsa Jahudi mbŭh sabah di Tapa ; agah ati bada sopŭrŭg bara adi sabah mbŭh raru gaŭn .
44015004	Kan ngara mbŭh ndŭg Jerusalem , ngara dog kambat eklisia , bara pinyuruh , ka bara nyamba eklisia ; ka ngara kidaan sopŭrŭg kayuh adi Tapa ko ndai so ngara .
44015005	Pak kada adi sabah so tibaran daya Pharisee makat , ka nang , “ Ngara adi dŭh bangsa Jahudi dŭh siŭn dŭh an dog nyunat ka dog kidaan da sita Ukum-adat Moses . ”
44015006	Bara pinyuruh ngga bara nyamba eklisia tikuruk ngudung pasar kayuh anŭ .
44015007	Ripas ngara ko tui birundeng pasar kayuh anŭ Peter mijog ka nang , “ Bara dingan ku , angān puan dawŭ-i Tapa mbŭh mien aku so dupan ngan da nyuse Agah Kana di daya adi dŭh bangsa Jahudi , isa ngara dingah ka bisa sabah .
44015008	Ka Tapa , adi puan pikir-kira daya , mbŭh kiren adŭp-I nyibandar daya adi dŭh bangsa Jahudi kan-I nggen Roh Kudus di ngara , nimun-I ko nggen di ata .
44015009	Di batŭh-I , ata ngga ngara agi samah ; Ayŭh apun dosa ngara sabab ngara sabah .
44015010	Jadi mani meh angān an suba Tapa , na pinyirabis bat di kawin ngara adi sabah , pinyirabis adi adŭp ta bait tayung-babuk ta dŭh tungang kabis ?
44015011	Dŭh-i patut simŭnŭ ; ata sabah ka dog nyiramat da pinyirasi-mandis Tuhan Jesus , ka simŭnŭ gŭh ngara . ”
44015012	Ka sopŭrŭg adi agi diginŭ mbŭh pirŭngŭt darŭm ngara nyiringa Barnabas ngga Paul kidaan sopŭrŭg pingandai-nginga ka pingandai-saruh adi Tapa ko ndai so ngara di dupan bara daya adi dŭh bangsa Jahudi .
44015013	Ripas ngara ko minyu , James minyu : “ Bara dingan ku , dingah piminyu ku !
44015014	Simon bauh ko nakit kidaan munki Tapa ko diŭ munan daya adi dŭh bangsa Jahudi , an tambit so ngara daya yŭn adŭp-I .
44015015	Pinganang bara nabi mbŭh biratok ngga kayuh ati . Sak adi nang Surat-kudus ,
44015016	‘ Ripas anŭ Aku re pari , Tuhan nang , ka pari pijog ramin David . Adi rubuh Aku re pari ndai da kana ka bada-i tagap dinge .
44015017	Ka sopŭrŭg bangsa bŭkŭn re mandŭg ka Aku , sopŭrŭg daya adi dŭh bangsa Jahudi adi Aku mbŭh bagan da jadi tung jaku .
44015018	Sakanŭ Tuhan , adi mbŭh pitambus-i ndun jah . ’
44015019	“ Di kira ku , ata dŭhnyah mito daya adi dŭh bangsa Jahudi adi mbŭh rada Tapa .
44015020	Kaŭs-i ata patut nuris surat ngga kidaan di ngara da dŭh man pinguman adi sŭn adat nang kais , adi ko dog jugan ka tibudo ; pijo adŭp ngara so pimudip adi dŭh tatu darŭm pingandai kais ; ka dŭh man dāng adi kabŭs ko dog nyŭt tungo-i , bait kah deya .
44015021	Amai Ukum-adat Moses mbŭh so jah dog basa di ramin simayang-Jahudi barang andu Sabbath , ka pinganang-i dog nyuse di barang kupo . ”
44015022	Komŭnŭ bara pinyuruh ngga bara nyamba eklisia , samŭn bara daya eklisia ndai pikir-kira ngara an mien kada daya so tibaran ngara , ka pait ngara ka Antioch ayō Paul ngga Barnabas . Ngara mien duwŭh naan daya adi dog stabi bara adi sabah , Judas , adi dog kadŭn Barsabbas , ngga Silas ,
44015023	ka bada ngara taban surat ati : “ Kieh , bara pinyuruh ka bara nyamba eklisia , adi bara dingan ngan , pait tabi ka sopŭrŭg dingan adi dŭh bangsa Jahudi adi rŭŭ di Antioch , Syria , ka Cilicia .
44015024	Kieh agi dingah kada daya adi mandŭg so tibaran ami agi mito ka nyusah angān ngga kayuh adi ngara nang ; pingandai ngara dŭh-i so ka pingatur ami .
44015025	Jadi kieh mbŭh tikuruk ngudung ka mbŭh samah situju mien kada daya da jadi pinyisung adi kieh bisa pait ka angān ayō Barnabas ngga Paul adi kieh rindu ,
44015026	adi mbŭh ruban asŭng ngara nyiraja yŭn Tuhan Jesus Kristus .
44015027	Kieh pait ka angān Judas ngga Silas , ka adŭp ngara re kidaan kayuh ati adi kieh nuris so baba adŭp ngara .
44015028	Amai kana di Roh Kudus , kieh sopŭrŭg mbŭh samah situju dŭh re nanuh angān ngga atur rabis so ati adi biguna dŭ :
44015029	Dŭhnyah man pinguman adi ko dog jugan ka tibudo ; dŭhnyah man deya ; dŭhnyah man dāng adi kabŭs ko dog nyŭt tungo-i ; ka pijo adŭp ngan so pimudip adi dŭh tatu darŭm pingandai kais . Sanang angān kambŭi angān dŭh ndai kayuh kayuh adi mun anŭ . Kieh harap angān sanang siraru . ”
44015030	Bara pinyisung anŭ dog bada panu di ka Antioch ; di Antioch ngara bada tikuruk sopŭrŭg adi sabah , ka nggen surat anŭ di ngara .
44015031	Ka kan ngara ko basa , ngara mbŭh raru gaŭn amai surat anŭ ngatat ngara .
44015032	Judas ngga Silas , adi mbŭh adŭp ngara nabi , minyu mua tian-i ngga ngara , ngatat buang nagap ngara .
44015033	Ripas ngara ko rŭŭ diginŭ mua tian-i , bara diginŭ adi sabah bada ngara matak ngga siramat pari ka yŭn ngara adi pait ngara . [
44015034	Pak Silas an babŭ rŭŭ diginŭ . ]
44015035	Pak Paul ngga Barnabas babŭ tui di Antioch , ka samah ngga bara adi bŭkŭn ngara ngajar ka nyuse pinganang Tuhan .
44015036	Ka kudu andu ripas anŭ Paul nang di Barnabas , “ Ja ata pari di munan bara adi sabah , di barang kupo di yŭn ata ko nyuse pinganang Tuhan , ka tingga munki ngara madin . ”
44015037	Barnabas raan taban John Mark ngga ngara ,
44015038	pak Paul pikir dŭh patut taban ayŭh , sabab ayŭh ko bu tingge ngara di Pamphylia , dŭh sua ngga ngara ndŭg pinŭbŭn kraja ngara .
44015039	Ngara duwŭh bikarit , ka birakang : Barnabas taban Mark di birayar ka Cyprus ,
44015040	pak Paul mien Silas ka matak , ripas bara adi sabah ko nyerah ngara ka darŭm pinyigrindung pinyirasi-mandis Tuhan ngga simayang .
44015041	Ayŭh ngga Silas panu di Syria ngga Cilicia , nagap bara daya eklisia .
44016001	Paul matak di ka Derbe ka Lystra , di yŭn agi ndi naan daya Kristen dŭn Timothy rŭŭ . Sindŭ-i adi daya Jahudi mbŭh Kristen gŭh , pak sama-i daya bangsa Greek .
44016002	Sopŭrŭg bara adi sabah di Jesus di Lystra ka di Iconium muji Timothy .
44016003	Paul , raan taban Timothy panu ngga adŭp-i , ayŭh bada-i bisunat . Ayŭh ndai simŭnŭ sabab sopŭrŭg daya bangsa Jahudi adi rŭŭ di tarun tarun anŭ puan sama Timothy daya bangsa Greek .
44016004	Darŭm ngara panu di barang kupo , ngara nggen atur di bara adi sabah , adi bara pinyuruh ka bara nyamba eklisia di Jerusalem ko samah situju ndai ; ka bada ngara tunda-i .
44016005	Jadi meh sopŭrŭg eklisia dog nagap darŭm pinyabah ka bara adi sabah makin bitambah barang andu .
44016006	Ngara panu di tarun tana Phrygia ngga Galatia sabab Roh Kudus dŭh bada ngara nyuse pinganang Tapa di utung rais Asia .
44016007	Ka kan ngara mbŭh ndŭg baat rais Mysia , ngara suba mŭrŭt utung rais Bithynia , pak Roh Jesus dŭh bada ngara .
44016008	Jadi ngara radus panu tambus Mysia di ka Troas .
44016009	Ngarŭm anŭ Paul agi kiris keya ka darŭm pŭmŭh ndi naan daya Macedonia mijog ka mite ayŭh , nang-i , “ Mandŭg ka Macedonia ka turung kieh ! ”
44016010	Kan ayŭh ko kiris kayuh anŭ , kieh rasu sidia adŭp ami an di ka Macedonia , sabab kieh mbŭh natu nang Tapa mbŭh bagan kieh da nyuse Agah Kana di daya diginŭ .
44016011	Kieh matak pakai kapar so Troas ka radus birayar nuju Samothrace , ka andu anŭ ndi nuju Neapolis .
44016012	So nŭ kieh di ka Philippi , kupo adi darŭm sibungas utung rais Macedonia , adi dog digŭng Rome . Kieh rŭŭ diginŭ duwŭh taruh andu .
44016013	Di andu Sabbath kieh ruah so kupo anŭ di ka bŭngŭn sungi , di yŭn kieh pikir agi yŭn daya Jahudi tikuruk simayang . Kieh guru ka minyu ngga bara dayung adi agi tikuruk diginŭ .
44016014	Ndi so ngara adi dingah kieh inŭh Lydia so Thyatira , adi tukang jua banang adi bēng . Ayŭh inŭh dayung adi nyambah Tapa , ka Tuhan mbŭh kuka atin-i da dingah buang sabah kayuh adi Paul nang .
44016015	Ripas ayŭh ngga bara adi di ramin-i dog baptisa , ayŭh mite kieh , “ Kambŭi angān sabah aku ati mbŭh batur batur sabah di Tuhan , ja nyandong ramin ku . ” Ayŭh mujuk kieh da di ka arŭn-i .
44016016	Ndi andu darŭm kieh di ka tarun yŭn simayang , kieh bidapŭd ngga ndi naan daya-gaji adi dayung adi dog mŭrŭt roh arap adi bada ayŭh pandai ninjau kayuh adi re jadi . Ayŭh mbŭh dapŭd bagŭ duit yŭn bara tuan-i so pimandai-i anŭ .
44016017	Ayŭh tunda Paul ngga kieh , buang nyirais nang , “ Bara daya ati inŭh urun Tapa adi Sambu Sopŭrŭg ! Ngara mandŭg di kidaan di angān munki angān bisa dog nyiramat ! ”
44016018	Ayŭh batang an barang andu nang sakanŭ , ndŭg ka Paul mbŭh susah da-i ; Paul bigiring ka nang di roh anŭ , “ Darŭm adŭn Jesus Kristus aku mritah kuu da ruah so ayŭh ! ” Jam anŭ gŭh roh anŭ ruah so ayŭh .
44016019	Pak kan bara tuan-i kiris aran adi ngga ngara dapŭd duit mbŭh mating tia , ngara nakap Paul ngga Silas ka taban ngara ka yŭn bara adi bikuasa di yŭn daya bisara di passar .
44016020	Ka kan ngara mbŭh taban ngara duwŭh ka yŭn pingibās pingibās pritah Rome diginŭ , ngara nang , “ Ngara ati daya Jahudi , ka mbŭh ndai pito di kupo ta .
44016021	Ngara ngajar atur adat adi miranggar ukum-adat ta ; ata daya Rome , dŭh ata bisa trima bait tunda atur adat anŭ . ”
44016022	Bara daya bagŭ samah samah makat nyerang Paul ngga Silas . Bara pingibās anŭ nyiratak kadi piraka Paul ngga Silas ka nggen ukum bada ngara dog madŭs .
44016023	Ripas dog madŭs , ngara dog pibŭrŭt ka darŭm jer , ka pingubak ramin jer mbŭh dog pesan bada nakit kurung ngara .
44016024	Ko kambat pinganang , pingubak ramin jer anŭ pibŭrŭt ngara ka darŭm birit jer adi tura ka darŭm ka ngabŭt kaja ngara di asah apŭg kayuh adi bat .
44016025	Ngga arong sitŭrŭp ngarŭm Paul ngga Silas simayang buang nyanyi ka Tapa ; bara daya adi dog jer adi bŭkŭn nyiringa ngara .
44016026	Ka gŭgŭh agi tana-bigugoh , ngugoh ramin jer ndŭg puun pinagap rasan-i . Bara tiban rasu tikuka ka parik basi abo rudos so sopŭrŭg daya adi dog jer .
44016027	Kan pingubak ramin jer burah ka kiris tiban tiban ramin jer mbŭh abo tikuka , ayŭh nyitak pedang-i an siŭ adŭp-i , pikir bara daya adi dog jer mbŭh abo bu .
44016028	Pak Paul nang ngga sirŭŭn bana , “ Dŭhnyah ida ida ngga adŭp mu ! Sopŭrŭg ami agi digiti ! ”
44016029	Pingubak ramin jer , muko-i mite prita , bikaduh mŭrŭt buang kimŭtŭr sidikang di kaja Paul ngga Silas .
44016030	Ayŭh taban ngara ruah buang nang , “ Tuan , ani dŭh siŭn dŭh aku ndai siŭn aku dapŭd siramat ? ”
44016031	Ngara nam , “ Sabah di Tuhan Jesus , ka kuu re siramat , kuu ngga rawang mu . ”
44016032	Ka ngara nyuse pinganang Tuhan di ayŭh ka di sopŭrŭg adi bŭkŭn di ramin-i .
44016033	Di jam anŭ gŭh , di ngarŭm anŭ , pingubak ramin jer anŭ taban ngara ka ndi yŭn ka sita tawan ngara ; ka ayŭh ngga sopŭrŭg rawang-i rasu dog baptisa .
44016034	Komŭnŭ ayŭh taban Paul ngga Silas ka ramin-i , ka nggen man di ngara . Ayŭh ngga rawang-i mbŭh raru gaŭn , sabab ngara madin mbŭh sabah di Tapa .
44016035	Kan andu mbŭh jawa , bara pingibās pritah Rome pait bara polis ka ramin jer ngga pinganang , “ Pirupas ngara . ”
44016036	Ka pingubak ramin jer kidaan di Paul , “ Bara pingibās agi nggen pinganang bada kuu ngga Silas dog pirupas . Angān bisa ruah , ka panu darŭm damai meh . ”
44016037	Pak Paul nang di bara polis , “ Kieh mating dog dapŭd ndai sarah , pak ngara mbŭh madŭs kieh adi daya Rome di sirung jawin daya bagŭ ! Komŭnŭ ngara pibŭrŭt kieh ka darŭm jer . Ka madin ngara raan piruah kieh darŭm bisukan kah ? Dŭh bisa ! Bada adŭp pingibās pingibās pritah Rome anŭ mandŭg di piruah kieh . ”
44016038	Bara polis anŭ taban pinganang anŭ ka pingibās pingibās pritah Rome , ka ngara mbŭh taru kan ngara dingah Paul ngga Silas daya Rome .
44016039	Jadi ngara mandŭg ka mite apun so ngara . Komŭnŭ ngara taban ngara ruah so ramin jer ka bada ngara bu so kupo .
44016040	Paul ngga Silas ruah so ramin jer , rasu di ka ramin Lydia . Diginŭ ngara bidapŭd ngga bara adi sabah di Jesus , ka muko-i minyu ngatat ngara , ngara duwŭh bu .
44017001	Paul ngga Silas pijuu panu tambus Amphipolis ngga Apollonia ka mandŭg ka Thessalonica ; diginŭ agi ndi ramin simayang-Jahudi .
44017002	Nimun kanyet-i Paul di ka ramin simayang-Jahudi anŭ . Diginŭ , sitadŭn taruh andu Sabbath , ayŭh taban bara daya ngga kirakar , pakai pinganang Surat-kudus
44017003	buang kidaan rati-i ; so pinganang Surat-kudus anŭ ayŭh kiren di ngara nang Kristus dŭh siŭn dŭh an kinyam jera-birasa ka makat so kabŭs . “ Jesus ati adi aku kidaan di angān , ” Paul nang , “ inŭh Kristus . ”
44017004	Kada ngara mbŭh sabah ka tunda Paul ngga Silas ; simŭnŭ gŭh dayung dayung adi timagah samŭn ndi tibaran daya Greek adi taru di Tapa .
44017005	Pak daya Jahudi mbŭh sina ka nguruk bara daya adi dŭh biguna so aran passar ka ndai tibaran-i . Ngara nguga ndi kupo kupo ka nyerang ramin ndi naan daya dŭn Jason , darŭm jiroh Paul ngga Silas an-i taban ka yŭn bara daya bagŭ .
44017006	Pak kan ngara dŭh tungang dapŭd ngara , ngara tarik Jason samŭn kada ngara adi sabah ka yŭn bara pinguasa di kupo , ka nyirais nang , “ Bara daya ati mbŭh ndai pito di barang yŭn ! Madin ngara mbŭh di kupo ta ,
44017007	ka Jason agi kambat ngara di ramin-i . Ngara sopŭrŭg mbŭh miranggar ukum ukum-adat Caesar , nang agi raja adi bŭkŭn , adi dŭn Jesus . ”
44017008	Ngga pinganang anŭ ngara bada daya bagŭ samŭn bara pinguasa kupo guga .
44017009	Ka kan bara pinguasa kupo ko bada Jason samŭn ngara adi bŭkŭn bayar ngga duit nanyam adi dog miratak siŭn dog pirupas , ngara bada ngara bu .
44017010	Kan-i mbŭh singarŭm , bara adi sabah bada Paul ngga Silas bu ka Berea . Kan ngara mbŭh ndŭg nŭ , ngara di ka ramin simayang-Jahudi .
44017011	Daya diginŭ agi mirati dŭ so daya di Thessalonica . Ngara suka dingah agah pasar Jesus , ka barang andu ngara birajar pinganang Surat-kudus an puan sawŭ ngga dŭh kayuh adi Paul nang .
44017012	Bagŭ ngara mbŭh sabah ; ka bagŭ gŭh dayung daya Greek adi bās pangkat-i samŭn bara dari daya Greek sabah .
44017013	Pak kan bara daya Jahudi di Thessalonica dingah dinge Paul agi nyuse pinganang Tapa di Berea , ngara di kamanŭ ka ngasut buang nguga bara daya .
44017014	Bara adi sabah rasu bada Paul bu ka bŭngŭn rawŭt ; pak Silas ngga Timothy babŭ diginŭ .
44017015	Ngara adi nguru Paul bu , taban ayŭh jeh ka Athens ka komŭnŭ pari ka Berea ngga pinyipesan so Paul bada Silas ngga Timothy , kambŭi tungang , rikas tudu adŭp-i .
44017016	Sitadŭn Paul di Athens kajŭn Silas ngga Timothy , ayŭh mbŭh raru susah kan ayŭh kiris munki masam puno kupo anŭ ngga dudu tibudo .
44017017	Jadi ayŭh taban ngga kirakar di ramin simayang-Jahudi bara daya Jahudi samŭn bara daya adi dŭh bangsa Jahudi adi nyambah Tapa , ka simŭnŭ gŭh di arong passar barang andu ngga tadŭ tadŭ daya adi agi murah .
44017018	Agi kada gurū Epicurean ngga gurū Stoic sitama pinyipuan ngga ayŭh . Agi kada so ngara siken , “ Ani pinyipuan-i ? Mating pimandai-i pak ayŭh minyu mun daya adi pandai ! ” Adi bŭkŭn nang , “ Ayŭh mun adi minyu pasar tapa adi saruh . ” Ngara nang sakanŭ sabab Paul ngajar pasar Jesus ka pasar pinyimakat so kabŭs .
44017019	Jadi ngara taban Paul ka sirung jawin kunsil kupo , adi dog kadŭn Areopagus , ka nang , “ Kieh an puan ajar bauh anŭ adi kuu nang .
44017020	Kada kayuh adi kieh dingah kuu nang agi saruh di kieh ; kieh an puan ani sibandar-i . ” (
44017021	Amai sopŭrŭg daya Athens samŭn daya tami adi rŭŭ diginŭ raru suka kubo masā kidaan bait dingah tadŭ tadŭ kayuh bauh . )
44017022	Paul mijog di sirung jawin kunsil kupo anŭ ka nang , “ Aku kiris darŭm sopŭrŭg kayuh angān daya Athens taŭn mbŭh raru tagap darŭm adat .
44017023	Amai darŭm aku panu di kupo ngan ka tingga tarun tarun yŭn ngan bisambah , aku dapŭd ndi mija-sambah adi agi dog nuris dieh , ‘ Ka Tapa adi Dŭh dog Puan . ’ Anŭ adi angān nyambah , sunggu angān dŭh puan , anŭ inŭh kayuh adi aku piagah di angān madin .
44017024	Tapa , adi napa ong ngga sopŭrŭg kayuh adi agi dieh , inŭh adi nguasa rangit ngga ong . Ayŭh dŭh rŭŭ darŭm bari bari-sambah adi manusia ndai .
44017025	Dŭh gŭh Ayŭh biguna di pinurung so manusia , amai adŭp-I inŭh adi nggen sopŭrŭg kayuh , udip ngga asŭng di manusia .
44017026	So ndi manusia Ayŭh mbŭh pijadi sopŭrŭg bangsa , ka bada ngara udip di ndi ong ong . Adŭp-I muko diŭ ngŭtŭ tipuh ka siri siri tarun adi yŭn ngara rŭŭ .
44017027	Ayŭh ndai simŭnŭ isa ngara jiroh Ayŭh , ka kadŭ-i bisa dapŭd Ayŭh darŭm ngara jiroh Ayŭh . Pak Tapa sibandar-i dŭh jo so barang naan ata ;
44017028	nimun adi ko daya nang , ‘ Darŭm Ayŭh ata udip , mikitak buang agi di ong . ’ ‘ Ata gŭh bara anak-I . ’
44017029	Amai ata ati mbŭh bara anak Tapa , ata dŭh siŭn bada Ayŭh keya ka gambar dog ndai so mas puan kah pirak puan kah batuh , adi dog mŭŭt bait dog mutik so pimandai manusia .
44017030	Tapa mbŭh kambŭt tipuh tipuh adi mbŭh ripas adi ngga daya dŭh puan Ayŭh ; pak madin Ayŭh mbŭh pesan di sopŭrŭg daya di barang yŭn da marik pimudip ngara pari ka Ayŭh .
44017031	Amai Ayŭh muko so ka ndi naan daya adi-I ko mien miratak andu adi ngga-I nggen bisara di ndi ong ong ngga pinyitŭnggŭn . Ayŭh muko kiren kayuh anŭ agi sawŭ darŭm-I pakat daya anŭ so kabŭs ! ”
44017032	Kan ngara dingah Paul minyu pasar pinyimakat so kabŭs , kada ngara napat ayŭh , pak adi bŭkŭn nang , “ Kieh raan dingah kuu minyu pasar kayuh ati dinge . ”
44017033	Komŭnŭ Paul bu so udung anŭ .
44017034	Kada daya tunda ayŭh buang sabah di Jesus ; ndi so ngara inŭh Dionysius , daya kunsil , ka ndi naan dayung dŭn Damaris , ka agi dinge adi bŭkŭn .
44018001	Ripas anŭ , Paul bu so Athens matak ka Corinth .
44018002	Diginŭ ayŭh bidapŭd ngga ndi naan daya Jahudi dŭn Aquila , asar daya so Pontus , adi bauh mandŭg so Italy ngga sawŭn-i Priscilla , amai Caesar Claudius mbŭh nggen ukum bada sopŭrŭg daya Jahudi bu so Rome . Paul di tudu ngara ,
44018003	ka rŭŭ buang nyiraja ngga ngara , sabab ayŭh bisangan di kraja-i adi tukang ndai bari , mun ngara .
44018004	Barang andu Sabbath di ramin simayang-Jahudi ayŭh kirakar ngga bara daya , suba an bada daya Jahudi ka daya Greek sabah di Jesus .
44018005	Kan Silas ngga Timothy mbŭh mandŭg so Macedonia , Paul mbit puno masā-i piagah agah so Tapa , bisaksi di daya Jahudi Jesus anŭ sawŭ Kristus .
44018006	Kan ngara natang ayŭh buang nang kayuh arap pasar ayŭh , ayŭh ngambar kadi dabu so piraka-i ngga matah ka nang di ngara , “ Kambŭi angān manyap , adŭp ngan tanggong adŭp ngan ! Aku dŭh re tanggong . So madin aku re di ka daya adi dŭh bangsa Jahudi . ”
44018007	Jadi ayŭh tingge ngara ka di rŭŭ di ramin ndi naan daya dŭn Titius Justus , adi nyambah Tapa ; ramin-i agi sindŭk ramin simayang-Jahudi .
44018008	Crispus , adi pingubak ramin simayang-Jahudi , sabah di Tuhan , samah ngga sopŭrŭg rawang-i ; ka bagŭ daya di Corinth mbŭh dingah agah so Tapa , ngara sabah , ka dog baptisa .
44018009	Agi ndi sidah singarŭm , Tuhan nang di Paul keya ka di darŭm pŭmŭh , “ Dŭhnyah taru puan kah jimŭ , pak pijuu ngajar ,
44018010	amai Aku agi ngga kuu . Mating daya re tungang ida ida ngga kuu , amai bagŭ daya di kupo ati mbŭh daya Ku . ”
44018011	Jadi Paul rŭŭ diginŭ sitŭkŭd ndi sawa sitangah , ngajar pinganang Tapa di daya .
44018012	Kan Gallio jadi gabenor pritah Rome di Achaia , daya Jahudi nguruk adŭp-i ka nakap Paul , ka taban ayŭh ka yŭn bisara .
44018013	Ngara nang , “ Daya ati suba ngasu daya da nyambah Tapa ngga aran adi miranggar ukum-adat ami ! ”
44018014	Pak kan Paul re minyu , Gallio nang di bara daya Jahudi , “ Kambŭi kayuh ati pasar pingandai sarah adi mbŭh dog ndai , aku patut sabar ngga angān daya Jahudi .
44018015	Pak amai-i kayuh karit pasar bang bang piminyu ka dŭn dŭn ka pasar ukum-adat ngan , adŭp ngan patut ngatur-i . Aku dŭh re jadi akim ngan di kayuh mun ati ! ”
44018016	Ka-i pibu ngara so yŭn bisara anŭ .
44018017	Ka ngara , sopŭrŭg-i , nakap Sosthenes , adi pingubak ramin simayang-Jahudi ka mukong ayŭh di rawa tarun yŭn bisara anŭ . Pak Gallio taŭn dŭh adŭ piduri .
44018018	Paul babŭ rŭŭ diginŭ ngga bara adi sabah agi mua tian-i , ka komŭnŭ ayŭh tingge ngara , di birayar ka Syria ayō Priscilla ngga Aquila . Di Cenchreae ayŭh nundo ubak-i amai payu adi ko-i ndai .
44018019	Ngara ndŭg Ephesus , ka diginŭ Paul tingge Priscilla ngga Aquila . Ayŭh di mŭrŭt ramin simayang-Jahudi ka taban bara daya Jahudi ngga kirakar .
44018020	Kan ngara mite ayŭh rŭŭ tui ngga ngara , ayŭh abah ;
44018021	pak nang di ngara darŭm-i bu , “ Kambŭi-i pinyiraan Tapa , aku re pari ka angān . ” Jadi ayŭh birayar so Ephesus .
44018022	Kan ayŭh mbŭh ndŭg Caesarea , ayŭh di ka Jerusalem ka nggen tabi di bara daya eklisia , ka komŭnŭ ayŭh di ka Antioch .
44018023	Ripas rŭŭ diginŭ mua tian-i , ayŭh bu ka panu di barang yŭn-i di tarun tana Galatia ngga Phrygia , turung ngara adi sabah di Jesus da rabis tagap darŭm pinyabah ngara .
44018024	Di tika anŭ agi ndi naan daya Jahudi dŭn Apollos , adi dog biranak di Alexandria , mandŭg ka Ephesus . Ayŭh anŭ daya adi siradik minyu buang biyŭn tŭrŭp pinyipuan di Surat-kudus .
44018025	Ayŭh mbŭh nakit dog nyiruton di Aran Tuhan , ka ngga gruwŭn asŭng-i ayŭh piagah buang ngajar ngga batur-i pinyawŭ pasar Jesus , sunggu ayŭh puan pasar baptisa John adŭ .
44018026	Ayŭh piguru minyu ngga atin pagan darŭm ramin simayang-Jahudi . Kan Priscilla ngga Aquila dingah ayŭh , ngara taban ayŭh maad ka nakit ngajar ayŭh pasar Aran Tapa .
44018027	Kan Apollos raan di ka Achaia , bara di Ephesus adi sabah pait surat ka Achaia kidaan di bara adi sabah diginŭ da kambat ayŭh . Kan ayŭh mbŭh ndŭg , ayŭh mbŭh sawŭ jadi pinurung yŭn ngara adi so pinyirasi-mandis Tapa mbŭh jadi pinunda Jesus .
44018028	Amai ngga pinyibake karit-i ayŭh ngarah bara daya Jahudi darŭm sitama pinyipuan di sirung jawin daya bagŭ , pakai pinganang Surat-kudus ngga kiren Jesus anŭ sawŭ Kristus .
44019001	Sitadŭn Apollos di Corinth , Paul panu so ka atak tarun tana di utung rais anŭ nuju Ephesus . Diginŭ ayŭh bidapŭd ngga kada murid Tuhan .
44019002	Ka ayŭh siken ngara , “ Agi kah angān kambat Roh Kudus di andu angān jadi daya adi sabah di Jesus ? ” “ Bŭn kieh puan Roh Kudus agi , ” ngara nam .
44019003	“ Baptisa adi munki ko angān kambat ? ” Paul siken . “ Baptisa John , ” ngara nam .
44019004	Paul nang , “ Baptisa John inŭh yŭn ngara adi marik pimudip ngara pari ka Tapa ; ka ayŭh mbŭh kidaan di daya Israel da sabah di sianŭ adi re mandŭg sundis so adŭp-i ; anŭ inŭh , sabah di Jesus . ”
44019005	Kan ngara dingah sakanŭ , ngara rasu dog baptisa ngga adŭn Tuhan Jesus .
44019006	Paul na tangan-i di tunduh ngara , ka Roh Kudus mandŭg di tunduh ngara ; ngara minyu darŭm piminyu saruh buang sua piagah agah so Tapa .
44019007	Ngara anŭ agi kira ka simŭng-duwŭh naan .
44019008	Paul di mŭrŭt ramin simayang-Jahudi ka sitŭkŭd taruh buran minyu ngga atin pagan ngga bara daya . Ayŭh kirakar ngga bara daya , suba an bada daya sabah kayuh adi-i nang pasar Pinyipritah Tapa .
44019009	Pak kada ngara baking ka dŭh an sabah , ka di sirung jawin daya bagŭ ngara kinarap Aran Tuhan . Jadi Paul bu tingge ngara ka taban ngara adi sabah ngga adŭp-i , ka barang andu ayŭh kirakar ngga bara daya di tibande birit yŭn daya Tyrannus siraru ngajar .
44019010	Kayuh anŭ simŭnŭ sitŭkŭd duwŭh sawa , ndŭg ka sopŭrŭg daya darŭm utung rais Asia , bait-i daya Jahudi puan kah daya adi dŭh bangsa Jahudi , mbŭh dingah pinganang Tuhan .
44019011	Tapa ndai pingandai-nginga adi raru saruh so tangan Paul ;
44019012	anŭ sabab ndŭg ka pingutos tangan ka banang banang adi Paul pakai dog tambit so ayŭh yŭn bara adi birandam ; ka daya adi birandam sawŭ bua , ka bara roh arap bu so daya .
44019013	Kada daya Jahudi adi agi panu bijaruh ka barang yŭn agi gŭh suba pakai adŭn Jesus ngga pibu roh arap . Ngara nang di roh roh arap anŭ , “ Ngga adŭn Jesus adi Paul nyuse , aku pibu angān . ”
44019014	Ju madis anak dari Imam Bās Jahudi dŭn Sceva , agi ndai simŭnŭ .
44019015	Pak roh arap nang di ngara , “ Aku puan Jesus , ka puan gŭh Paul ; pak asi angān ? ”
44019016	Daya adi dog mŭrŭt roh arap anŭ mirupat ka tunduh ngara ka ngga ganas kijera ngara , ndŭg ka ngara babak bu so ramin-i biragan buang piraka ngara abo tiratak tikadi so ganan ngara .
44019017	Sopŭrŭg daya Jahudi samŭn adi dŭh bangsa Jahudi adi rŭŭ di Ephesus dingah kayuh anŭ ka mbŭh raru taru . Sabab anŭ , adŭn Jesus rasu dog kibās .
44019018	Bagŭ meh ngara adi mbŭh sabah di Jesus mandŭg ka ngaku buang kidaan di sirung jawin daya bagŭ sopŭrŭg pingandai sarah adi ngara ko ndai .
44019019	Bagŭ ngara adi ndai biruri karŭm kiruwar ka nguruk surat biruri ngara ka badang-i di sirung jawin daya bagŭ . Ngara niap rega dudu surat anŭ , ka prungun-i agi rimŭh-puru ribu kiping duit pirak .
44019020	So kayuh saruh adi mbŭh jadi simŭnŭ , pinganang Tuhan dŭ dŭ kambang di barang yŭn .
44019021	Ripas kayuh anŭ adi mbŭh jadi , Paul ndai pikir-i an di ka Jerusalem so ka Macedonia ngga Achaia . Ayŭh nang , “ Ripas aku ko di kamanŭ , aku dŭh siŭn dŭh gŭh di ka Rome . ”
44019022	Jadi ayŭh pait Timothy ngga Erastus , duwŭh naan pinurung-i , ka Macedonia , sitadŭn adŭp-i babŭ tui di utung rais Asia .
44019023	Di tika anŭ inŭh pito bās timbur di Ephesus sitagar Aran Tuhan .
44019024	Ndi naan tukang pirak dŭn Demetrius adi ndai patong patong bari-sambah yŭn tapa Artemis , ka dagang-i mbŭh dapŭd bagŭ utung yŭn bara adi nyiraja di ribo-i .
44019025	Jadi ayŭh bagan sopŭrŭg ngara da tikuruk samŭn ngara adi samah ndai kraja mun jangi ka nang di ngara , “ Bara dingan , angān puan so kraja ati ata dapŭd pinyikaya ta .
44019026	Madin , adŭp ngan mbŭh kiris buang dingah kayuh adi daya anŭ dŭn Paul ndai . Ayŭh nang tapa adi manusia ndai taŭn dŭh tapa , ka mbŭh bagŭ daya sabah ayŭh , di Ephesus ka batang an di ndi tarun tana darŭm utung rais Asia .
44019027	Daya re piguru kinarap dagang ta . Daya re dŭh tia stabi di bari-sambah tapa Artemis , adi dog nyambah di Asia ngga di ndi ong ong . Tapa ta ati re dŭh tia timagah ! ”
44019028	Kan ngara dingah sakanŭ ngara mbŭh raru baji , ka nyirais nang , “ Bās inŭh Artemis , tapa daya Ephesus ! ”
44019029	Jadi ndi kupo kupo mbŭh guga . Ngara nakap Gaius ngga Aristarchus , adi duwŭh naan daya Macedonia adi panu ngga Paul , ka batak ngara ka stadium .
44019030	Adŭp Paul raan di bidapŭd ngga bara daya bagŭ anŭ , pak bara adi sabah dŭh bada ayŭh .
44019031	Kada bara pinguasa di utung rais anŭ , adi mbŭh dingan Paul , pait pinganang gŭh mite ayŭh dŭh kiren adŭp-i di stadium anŭ .
44019032	Di tika anŭ bara daya bagŭ anŭ mbŭh samah guga : agi adi nyirais nang ndi masam kayuh , agi adi nyirais nang kayuh bŭkŭn , sabab batang an sopŭrŭg ngara dŭh puan ani sabab ngara mandŭg tikuruk .
44019033	Agi kada ngara nang-i sitagar Alexander , amai bara daya Jahudi bada ayŭh di ka jawin . Alexander pakat tangan-i mite bara daya pirŭngŭt , ka-i suba minyu an kidaan ani adi mbŭh jadi .
44019034	Pak kan ngara kiris ayŭh daya Jahudi , sopŭrŭg ngara samah samah nyirais nang ndi masam kayuh sitadŭn duwŭh jam : “ Bās inŭh Artemis tapa daya Ephesus ! ”
44019035	Sikasŭn-i , pingibās kupo tungang bada bara daya pajam . “ Daya Ephesus ! ” ayŭh nang . “ Sopŭrŭg ta puan kupo Ephesus timagah ngga bari-sambah Artemis adi bās , ka ngga batuh-kudus anŭ adi rabu so rangit .
44019036	Mating daya tungang miman kayuh anŭ . Angān patut pirŭŭ adŭp ngan ka dŭhnyah ndai kayuh adi dŭh tatu .
44019037	Angān mbŭh taban ngara ati kamati pŭn ngara mating mirupak bari bari-sambah puan kah kinarap tapa ta .
44019038	Kambŭi Demetrius ngga bara adi nyiraja di ribo-i an nyarah tadŭ daya , ata biyŭn bara pinguasa samŭn tarun yŭn bisara ka tipuh adi ngga daya bisara ; daya bisa ngadu diginŭ .
44019039	Pak kambŭi angān an ndai rabis so anŭ , angān patut ngatur-i di udung rais .
44019040	Amai ripas kayuh adi mbŭh jadi di andu ati , ata bisa dog nyarah sitagar nguga kupo . Ata dŭh re tungang nyibandar adŭp ta di kayuh mun ati . ”
44019041	Ripas-i ko minyu sakanŭ , ayŭh bada bara daya maad .
44020001	Kan pito anŭ tejah mbŭh pajam , Paul bagan da tikuruk sopŭrŭg bara adi sabah ka ko-i nggen piminyu pinganang ngga ngajar ka ngatat ngara ayŭh kidaan adŭp-i re panu . Ayŭh matak ka Macedonia .
44020002	Ayŭh panu di abong tarun tana anŭ ka ngga ajar ajar-i ayŭh ngatat ngara adi sabah di Jesus . Komŭnŭ ayŭh mandŭg ka Achaia ,
44020003	di yŭn-i rŭŭ sitŭkŭd taruh buran . Ayŭh mbŭh re an di ka Syria pak dingah daya Jahudi agi bipekat rawan adŭp-i ; jadi ayŭh natu adŭp-i an pari so ka Macedonia .
44020004	Sopater anak Pyrrhus , so Berea , matak ngga ayŭh ; simŭnŭ gŭh Aristarchus ngga Secundus , so Thessalonica ; Gaius , so Derbe ; Tychicus ngga Trophimus , so utung rais Asia ; ka Timothy .
44020005	Ngara di diŭ ka kajŭn kieh di Troas .
44020006	Kieh birayar so Philippi ripas Gawai Ruti Dŭh-Biragi , ka rimŭh andu ripas anŭ kieh bidapŭd ngga ngara di Troas , di yŭn kieh rŭŭ ndi minggu .
44020007	Singumi andu Nŭm kieh tikuruk yŭn bisamah man . Paul minyu di bara daya , pak ayŭh tui minyu ndŭg sitŭrŭp ngarŭm , amai ayŭh re bu andu anŭ ndi .
44020008	Bagŭ prita mbŭh dog tung di birit di sambu di yŭn kieh tikuruk .
44020009	Ndi naan dari adi gibabŭ mara dŭn Eutychus guru di pinjan , ka darŭm Paul babŭ minyu , Eutychus nundu ; ayŭh bŭŭs ka rasu rabu so takah taruh ka ribo . Kan ngara tunduk ayŭh , ayŭh taŭn mbŭh kabŭs .
44020010	Pak Paul mūn ka sagān , mutu tingga ayŭh ka dakŭp ayŭh . “ Dŭhnyah susah , ” ayŭh nang , “ babŭ udip ayŭh ! ”
44020011	Komŭnŭ ayŭh pari maad ka sambu , mire ruti , ka man . Ripas-i ko tui minyu ngga ngara , ndŭg siri jawa , Paul matak .
44020012	Ngara taban dari adi mara anŭ ngga mari , udip buang sanang asŭng-i .
44020013	Kieh panu diŭ ka kapar ka birayar nuju Assos , di yŭn ami re tambit Paul . Adŭp-i ko kidaan di kieh da ndai simŭnŭ , sabab ayŭh di kamanŭ so deyŭh .
44020014	Kan ayŭh bidapŭd ngga kieh di Assos , kieh kambat ayŭh ka darŭm kapar ka pijuu birayar ka Mitylene .
44020015	So nŭ kieh birayar dinge , ka andu anŭ ndi kieh mandŭg ka tarun adi dŭh jo so Chios . Ndi andu ripas anŭ kieh ndŭg Samos ; ka andu anŭ ndi dinge kieh ndŭg Miletus .
44020016	Paul natu adŭp-i an birayar murah Ephesus , isa dŭh saat jam di tarun tana Asia . Ayŭh bigaut an ndŭg Jerusalem , kambŭi tungang , di andu Pentecost .
44020017	So Miletus Paul pait pinganang ka Ephesus , mite bara nyamba eklisia bidapŭd ngga adŭp-i .
44020018	Ka kan ngara mbŭh mandŭg bidapŭd ngga adŭp-i , ayŭh nang di ngara , “ Angān puan sopŭrŭg kayuh adi aku ko ndai sitadŭn aku agi ngga angān , so sibungas andu adi ngga aku mandŭg ka darŭm utung rais tana Asia .
44020019	Ngga atin tŭkŭn ka ngga randang batŭh aku adi urun Tuhan ndai kraja ku di tipuh pinyusah adi dog aku sabab pekat daya Jahudi .
44020020	Angān puan aku bŭn abah kidaan tadŭ kayuh adi biguna di angān darŭm aku ngajar angān di ruang daya bagŭ ka di ramin ramin ngan .
44020021	Di daya Jahudi , simŭnŭ gŭh di daya adi dŭh bangsa Jahudi , aku agi bakan ngara da marik pimudip ngara pari ka Tapa , ka sabah di Tuhan Jesus .
44020022	Ka madin , ngga nurut pingatur Roh Kudus , aku di ka Jerusalem , dŭh puan ani re jadi di adŭp ku diginŭ .
44020023	Kaŭs aku puan di barang kupo so pinyibakan Roh Kudus , ramin jer ngga pinyusah agi kajŭn aku .
44020024	Pak aku dŭh mbit bat di asŭng adŭp ku , bait aku kabŭs puan kah udip ; kaŭs aku gruwŭn an ngamas kraja adi Tuhan Jesus ko nggen di aku , anŭ inŭh kidaan Agah Kana pasar pinyirasi-mandis Tapa .
44020025	“ Aku mbŭh bigaur ngga sopŭrŭg ngan , nyuse Pinyipritah Tapa . Ka madin aku puan angān dŭh re tia kiris aku .
44020026	Jadi aku nakit kidaan di angān andu ati : kambŭi agi so angān manyap , dŭh aku dapu tanggong .
44020027	Amai aku bŭn abah kidaan di angān sopŭrŭg kayuh adi Tapa raan angān puan .
44020028	Jaga adŭp ngan samŭn sopŭrŭg kaban eklisia adi Roh Kudus ko nyerah ka darŭm tangan ngan . Jadi pingingat eklisia Tapa , nimun pingingat-biri jaga biri-i , adi Ayŭh mbŭh dapu so deya Anak-I .
44020029	Aku puan ripas aku mbŭh bu , kasong kasong tarun adi mangah re mandŭg di ruang ngan , ka dŭh re tandah eklisia .
44020030	Tika re mandŭg kan agi kada daya so tibaran adŭp ngan re minyu kadong ngga kinanyap bara adi sabah da tunda adŭp-i .
44020031	Ngapŭi angān jaga meh , ka ingat sandu singarŭm aku ko ngga randang batŭh ngajar angān sitŭkŭd taruh sawa .
44020032	“ Ka madin aku nyerah angān ka darŭm pinyigrindung Tapa ; agah pasar pinyirasi mandis-I gŭh re jaga angān , adi tungang pijog angān ka nggen di angān berkat Tapa adi yŭn sopŭrŭg daya .
44020033	Aku bŭn ripong di pirak daya , bait-i mas , puan kah piraka daya .
44020034	Adŭp ngan puan aku nyiraja ngga tangan adŭp ku ati ngga dapŭd pinguman bait kayuh pakai yŭn adŭp ku , samŭn yŭn ngara adi agi ngga aku .
44020035	Aku mbŭh kiren di angān darŭm bagŭ masam kayuh , so ka bandar nyiraja mun ati ata dŭh siŭn dŭh an turung daya adi ramah , buang ingat pinganang Jesus adi nang , ‘ Sanang dŭ inŭh daya adi nggen so daya adi kambat . ’ ”
44020036	Ka kan-i ko minyu sakanŭ , ayŭh sidikang ngga ngara ka simayang .
44020037	Sopŭrŭg ngara sien buang ngara dakŭp ayŭh ka sium ayŭh darŭm-i re panu .
44020038	Ngara susah sabab ayŭh nang ngara re dŭh tia kiris ayŭh . Ka ngara nguru ayŭh di ka kapar .
44021001	Ko kidaan adŭp ami re panu di ngara , kieh birayar radus nuju Cos . Andu anŭ ndi kieh ndŭg Rhodes , ka so nŭ kieh pijuu ka Patara .
44021002	Diginŭ kieh dapŭd ndi kapar adi re di ka Phoenicia ; kieh mŭrŭt , ka rasu birayar .
44021003	Kan kieh mbŭh tungang kiris Cyprus , kieh birayar so tura ka siratan nuju Syria . Kieh ndŭg deyŭh di Tyre , di yŭn barang re dog piruah so kapar .
44021004	Diginŭ kieh bidapŭd ngga kada bara adi sabah ka rŭŭ ngga ngara ju andu . Ngga kuasa Roh Kudus ngara kidaan di Paul da dŭh di ka Jerusalem .
44021005	Ka kan tipuh ami ayō ngara mbŭh ripuan , kieh bu so nŭ ka pijuu pimanu ami . Sopŭrŭg ngara , samŭn sawŭn ngara ngga bara anak ngara , nguru kieh ruah so kupo di ka tabing rawŭt ; diginŭ kieh sidikang ka simayang .
44021006	Ka kan-i mbŭh jam kieh birakang , kieh di mŭrŭt kapar ka adŭp ngara maad .
44021007	Kieh pijuu birayar , so Tyre nuju Ptolemais , di yŭn kieh nggen tabi di bara adi sabah ka rŭŭ ngga ngara ndi andu .
44021008	Andu anŭ ndi kieh bu so nŭ di ka Caesarea . Diginŭ kieh nyandong ramin Philip adi pinyuse Injil , ndi so ngara adi ju naan adi dog mien jadi pinurung di Jerusalem .
44021009	Ayŭh biyŭn pat madis anak dayung adi bayuh banan , adi piagah agah so Tapa .
44021010	Sitadŭn kieh rŭŭ diginŭ kudu kudu andu , ndi naan nabi dŭn Agabus mandŭg so Judea .
44021011	Ayŭh mandŭg tudu kieh , tambit abŭt kupong Paul , mŭŭng kaja tangan adŭp-i ngga abŭt kupong anŭ , ka nang , “ Ati inŭh kayuh adi Roh Kudus nang : Daya adi dapu abŭt kupong ati re dog mŭŭng daya Jahudi mun ati di Jerusalem , ka ngara re nyerah ayŭh ka tangan daya adi dŭh bangsa Jahudi . ”
44021012	Kan kieh dingah anŭ , kieh ngga sopŭrŭg adi agi diginŭ mite Paul dŭh di ka Jerusalem .
44021013	Pak ayŭh nam , “ Ani ati ndai ngan , sien buang nyusah atin ku ? Aku mbŭh sidia dŭh yŭn dog mŭŭng adŭ di Jerusalem pak yŭn dog siŭ diginŭ yŭn adŭn Tuhan Jesus . ”
44021014	Kieh dŭh tungang bitan ayŭh , ka kieh tandah buang nang , “ Isa-i kayuh jadi nanyam pinyiraan Tuhan . ”
44021015	Ripas ko rŭŭ diginŭ mua tian-i , kieh misŭn piraka ami ka matak ka Jerusalem .
44021016	Kada murid so Caesarea sua ngga kieh ka taban kieh ka ramin daya adi re ami nyandong , Dŭn daya anŭ inŭh Mnason , so Cyprus , adi mbŭh so sibungas-i sabah di Jesus .
44021017	Kan kieh mbŭh ndŭg Jerusalem , bara adi sabah di Jesus kambat kieh ngga gaŭn .
44021018	Andu anŭ ndi Paul di ngga kieh di bidapŭd ngga James ; ka sopŭrŭg nyamba eklisia agi diginŭ .
44021019	Paul nggen tabi di ngara ka kidaan sopŭrŭg kayuh adi Tapa mbŭh ndai so kraja-i yŭn daya adi dŭh bangsa Jahudi .
44021020	Ko dingah ayŭh , sopŭrŭg ngara muji Tapa . Ka ngara nang , “ Paul , kuu adi dingan ami , kuu kiris kudu ribu daya Jahudi mbŭh sabah di Jesus , ka munki masam tŭtŭd ngara di Ukum-adat .
44021021	Ngara agi dog kidaan nang kuu agi ngajar sopŭrŭg daya Jahudi adi rŭŭ di rais daya adi dŭh bangsa Jahudi da kambŭt Ukum-adat Moses , ka kidaan di ngara da dŭh nyunat anak ngara bait tunda adat Jahudi .
44021022	Ngara tatu re puan kuu agi mandŭg . Ani meh re ta ndai ?
44021023	Ati kayuh adi kieh raan kuu ndai . Digiti agi pat naan daya adi mbŭh ndai payu-i .
44021024	Tunda ngara ka sua ndai adat pibisig ngga ngara ka tanggong biranja ngara , isa ngara tungang nundo ubak-i . Simŭnŭ daya re puan nang kayuh adi ngara dingah pasar kuu dŭh sawŭ , pak sibandar-i kuu sita Ukum-adat Moses .
44021025	Pak mun ngara adi dŭh bangsa Jahudi adi mbŭh sabah di Jesus , kieh ko pait surat ka ngara bada ngara dŭh man pinguman adi ko dog jugan ka tibudo , puan kah deya , puan kah dāng adi kabŭs ko dog nyŭt tungo-i , ka pijo adŭp ngara so pimudip adi dŭh tatu darŭm pingandai kais . ”
44021026	Jadi Paul taban ngara anŭ , ka andu anŭ ndi ayŭh ndai adat pibisig di adŭp-i ayō ngara . Komŭnŭ ayŭh di mŭrŭt Ramin Tuhan ka nggen puan kudu kudu andu-i re ndŭg pinŭbŭn tipuh adat pibisig anŭ , adi ngga sadis re dog jugan yŭn barang naan ngara .
44021027	Pak kan ju andu anŭ mbŭh re ripuan , kada daya Jahudi so tarun tana Asia kiris Paul di Ramin Tuhan . Ngara nguga bara daya ka nakap Paul .
44021028	“ Bara daya Israel ! ” ngara nyirais nang . “ Turung ! Ati inŭh daya adi panu ka barang yŭn ngajar barang naan daya da rawan bangsa Israel , rawan Ukum-adat Moses , samŭn Ramin Tuhan ati . Ka madin ayŭh tanŭ ka mbŭh taban kada daya adi dŭh bangsa Jahudi ngga mŭrŭt ka darŭm Ramin Tuhan , ngga nyembar Yŭn Kudus ati ! ” (
44021029	Ngara nang sakanŭ sabab ngara agi kiris Trophimus so Ephesus ngga Paul darŭm kupo , ka ngara pikir Paul agi taban ayŭh ka darŭm Ramin Tuhan . )
44021030	Ka ndi kupo kupo mbŭh guga , ka bara daya samah bikaduh di nakap Paul , ka tarik ayŭh ngga ruah so Ramin Tuhan . Ka tiban Ramin Tuhan rasu dog tŭŭp .
44021031	Darŭm bara daya bagŭ anŭ mbŭh suba re siŭ Paul , pinganang mbŭh dog pait ka pingibās soldadu daya Rome nang Jerusalem agi guga .
44021032	Pingibās soldadu anŭ rasu bagan kada pingubak soldadu samŭn bara soldadu ka bigaut di ka yŭn bara daya . Kan bara daya kiris ayŭh ayō bara soldadu , ngara rasu ko mukong Paul .
44021033	Pingibās soldadu tudu Paul , nakap ayŭh , ka nggen ukum bada ayŭh dog muak ngga duwŭh parik basi . Ayŭh siken , “ Asi daya ati , ka ani anŭ ko-i ndai ? ”
44021034	Bara daya bagŭ samah nyirais , agi nang sakati agi nang sakanuh ; ka amai pingibās anŭ mbŭh dŭh adŭ tungang dapŭd ruru-i amai bara mbŭh samah guga , ayŭh mritah daya-i da taban Paul ka kuta .
44021035	Kan ayŭh mbŭh ndŭg sigŭn tungoh , bara soldadu tunduk adŭ ayŭh sabab bara daya mbŭh makin mangah .
44021036	Sopŭrŭg ngara tunda ayŭh buang nyirais nang , “ Siŭ ayŭh ! ”
44021037	Darŭm bara soldadu mbŭh re taban Paul ka darŭm kuta , ayŭh minyu di pingibās soldadu anŭ : “ Bisa aku nang kayuh di kuu ? ” “ Kuu minyu Greek , dŭ ? ” pingibās anŭ siken .
44021038	“ Jadi kuu dŭh meh daya Egypt anŭ adi ko dawŭ-i nguga daya , ka taban pat ribu naan pinyamun adi bisinyata ka tarun tana-pajam ? ”
44021039	Paul nam , “ Aku daya Jahudi , dog biranak di Tarsus di tarun tana Cilicia , daya so kupo adi timagah . Turung bada aku minyu di bara daya ati . ”
44021040	Pingibās soldadu anŭ nyibandar ayŭh minyu ; ka Paul , mijog di tungoh , pakat tangan-i mite daya pajam . Kan ngara mbŭh pajam , Paul minyu di ngara darŭm piminyu Hebrew :
44022001	“ Bara dingan ku daya Jahudi , aku mite angān dingah kayuh adi re ku nakit kidaan di angān ! ”
44022002	Kan ngara dingah ayŭh minyu darŭm piminyu Hebrew , ngara makin pajam ; ka Paul pijuu minyu :
44022003	“ Aku ati daya Jahudi , dog biranak di Tarsus darŭm tarun tana Cilicia , pak sikura digiti di Jerusalem di ribo Gamaliel ; dog nakit ngajar pasar ukum-adat tayung-babuk ta , ka mbŭh bana bituan di Tapa mun adŭp ngan adi agi digiti andu ati .
44022004	Aku agi kisiis ndŭg kabŭs sinadan adi tunda Aran Tuhan . Aku nakap dari bait dayung ka na ngara darŭm jer .
44022005	Imam Bās ngga bara Kunsil bisa kidaan kayuh adi aku nang agi sawŭ . So ngara aku agi trima surat surat nuju daya Jahudi di Damascus ; jadi aku di kamanŭ di nakap daya diginŭ gŭh , ka taban ngara ka Jerusalem yŭn dog ukum .
44022006	“ Darŭm aku panu buang mbŭh sindŭk Damascus , ngga arong yun kumbeng , jawa so rangit agi tapŭ bana nyekar maning aku .
44022007	Aku rabu ka tana ka dingah sirŭŭn nang di aku , ‘ Saul , Saul ! Mani kuu kisiis Aku ? ’
44022008	‘ Asi Kaam , Tuhan ? ’ aku siken . ‘ Aku ati Jesus so Nazareth , adi kuu kisiis , ’ Ayŭh nang di aku .
44022009	Bara daya adi ayō aku kiris jawa anŭ , pak dŭh dingah sirŭŭn sianŭ adi minyu ngga aku .
44022010	Aku siken , ‘ Ani patut ku ndai , Tuhan ? ’ ka Tuhan nang di aku , ‘ Makat ka nŭh di ka Damascus ; diginŭ kuu re dog kidaan sopŭrŭg kayuh adi Tapa mbŭh natu re bada kuu ndai . ’
44022011	Aku jadi karak sabab sekar jawa anŭ , jadi ngara adi ayō aku panu kayak ka taban aku mŭrŭt Damascus .
44022012	“ Di Kupo anŭ agi ndi naan daya dŭn Ananias , daya adi biyŭn atin taru di Tapa ka adi sita Ukum-adat ta buang dog muji sopŭrŭg daya Jahudi adi rŭŭ diginŭ .
44022013	Ayŭh mandŭg ka yŭn ku , mijog sindŭk aku , ka nang , ‘ Dingan ku Saul , kiris meh tarun ! ’ Di jam anŭ gŭh aku dapŭd kiris dinge , ka kiris ayŭh .
44022014	Ayŭh nang , ‘ Tapa tayung-babuk ta mbŭh mien kuu da puan pinyiraan-I , da kuu kiris Urun-I adi tŭnggŭn , ka da kuu dingah Ayŭh minyu ngga sirŭŭn adŭp-I .
44022015	Amai kuu re jadi saksi yŭn-I , yŭn kidaan di barang naan daya kayuh adi kuu mbŭh kiris ka dingah .
44022016	Ka madin , ani meh kajŭn mu ? Makat di baptisa , siŭn dosa mu dog musor darŭm kuu bidua ka Ayŭh . ’
44022017	“ Aku pari ka Jerusalem , ka sitadŭn aku simayang di Ramin Tuhan , aku kiris keya ka darŭm pŭmŭh ,
44022018	Tuhan minyu ngga aku , ‘ Rikas bu so Jerusalem , sabab daya digiti dŭh re an dingah taksi mu pasar Aku . ’
44022019	Aku nam , ‘ Tuhan , adŭp ngara puan aku mbŭh di ka barang ramin simayang-Jahudi nakap ka kijera ngara adi sabah di Kaam .
44022020	Ka di andu saksi Mai Stephen dog siŭ , aku agi gŭh diginŭ nyibandar ayŭh dog siŭ buang ku nguan jipo ngara adi siŭ ayŭh . ’
44022021	‘ Panu meh , ’ Tuhan nang di aku , ‘ amai Aku re pait kuu jo ka yŭn bara daya adi dŭh bangsa Jahudi . ’ ”
44022022	Bara daya nyiringa Paul minyu , pak kan ayŭh piruah pinganang anŭ , ngara rasu nyirais nang , “ Siŭ ayŭh ! Dŭh ayŭh patut udip ! ”
44022023	Darŭm ngara nyirais , kuting piraka ngara , ka taran dabu tana ka rangit ,
44022024	pingibās soldadu daya Rome anŭ mritah daya-i da taban Paul ngga mŭrŭt ka darŭm kuta , ka bada ayŭh dog madŭs siŭn dapŭd ani sabab daya Jahudi nyirais mun anŭ rawan ayŭh .
44022025	Pak kan ngara mbŭh mŭŭng ayŭh yŭn dog madŭs , Paul nang di ndi naan pingubak soldadu adi mijog diginŭ , “ Patut kah angān nanyam ukum-adat kijera daya Rome sibayuh bisara ? ”
44022026	Kan pingubak soldadu anŭ dingah sakanŭ , ayŭh di ka pingibās-i ka siken , “ Ani anŭ ndai mai ? Daya anŭ daya Rome ! ”
44022027	Jadi pingibās soldadu anŭ di ka yŭn Paul ka siken ayŭh , “ Kidaan di aku , kuu daya Rome kah ? ” “ Yŭh , ” Paul nam .
44022028	Pingibās anŭ nang , “ Ngga bagŭ kiang duit aku bayar ngga pibŭrŭt adŭp ku jadi daya Rome . ” “ Pak aku dog biranak daya Rome , ” Paul nam .
44022029	Ngara adi re siken ayŭh rasu ngundur ; ka pingibās soldadu anŭ mbŭh taru kan ayŭh dingah Paul daya Rome , sabab ayŭh muko muak ayŭh ngga parik basi .
44022030	Pingibās soldadu anŭ an puan tatu-i , ani sabab daya Jahudi nyarah Paul ; jadi andu anŭ ndi ayŭh nggen ukum bada parik basi dog kadi so ayŭh , ka pesan pingubak pingubak imam ngga bara Kunsil da tikuruk . Komŭnŭ ayŭh taban Paul ka bada ayŭh mijog di sirung jawin ngara .
44023001	Paul , buang-i tirek bara daya Kunsil , ayŭh nang , “ Bara dingan ku daya Israel ! Ndŭg andu ati , gibabŭ bisig pikir-kira atin ku pasar munki pimudip ku di sirung jawin Tapa . ”
44023002	Ananias , adi Imam Bās , bada ngara adi mijog sindŭk Paul napar ayŭh di baba-i .
44023003	Paul nang di ayŭh , “ Tapa manŭn re napar kaam , kaam adi keya ka sindung adi dog ngu da buda ! Kaam guru diginŭ nggen bisara di tunduh aku nunda Ukum-adat , pak adŭp mai dŭh tunda-i darŭm kaam bada ngara napar aku ! ”
44023004	Bara adi sindŭk Paul nang di ayŭh , “ Kuu mbŭh pimangŭh Imam Bās Tapa ! ”
44023005	Paul nam , “ Bara dingan ku daya Israel , dŭh aku puan ayŭh Imam Bās . Taŭn sawŭ Surat-kudus nang , ‘ Angān dŭh siŭn minyu kinarap daya adi mritah angān . ’ ”
44023006	Kan Paul kiris kada so tibaran anŭ mbŭh bara daya Sadducee ka adi bŭkŭn mbŭh bara daya Pharisee , ayŭh nang ngga sirŭŭn bana , “ Bara dingan ku daya Israel ! Aku ati daya Pharisee , anak daya Pharisee . Aku dog nyarah sabab aku harap daya adi kabŭs re makat udip bauh ! ”
44023007	Kan ayŭh muko nang sakanŭ , bara daya Pharisee ngga bara daya Sadducee rasu bikaii , ka tibaran anŭ pape . (
44023008	Amai daya Sadducee dŭh sabah daya re makat so kabŭs , dŭh gŭh sabah di malaikat bait di roh ; pak daya Pharisee sabah di so taruh-i . )
44023009	Sirais mbŭh jadi makin bana , ka kada so bara gurū Ukum-adat Jahudi adi so tibaran Pharisee mijog buang bana matah : “ Kieh dŭh tungang dapŭd sarah daya ati ! Manyah-i roh puan kah malaikat sawŭ ko minyu di ayŭh ! ”
44023010	Kan karit ngara mbŭh jadi kaii , pingibās soldadu anŭ , taru te Paul abo da ngara , mritah bara soldadu-i da mūn di ka tibaran anŭ , ka tambit Paul so ngara ka taban ayŭh ka kuta .
44023011	Ngarŭm anŭ Tuhan agi mijog sindŭk Paul ka nang , “ Dŭhnyah taru ! Kuu muko bisaksi yŭn Ku di Jerusalem , kuu dŭh siŭn dŭh gŭh ndai simŭnŭ di Rome . ”
44023012	Isan isan andu jawa ndi kada daya Jahudi tikuruk ka bipekat . Ngara bipayu dŭh re man nok ndŭg ka ngara ko siŭ Paul .
44023013	Agi rabis so pat puru naan ngara adi mbŭh bipekat an ndai simŭnŭ .
44023014	Ngara di ka bara pingubak imam ka bara nyamba bangsa Jahudi ka nang , “ Kieh mbŭh bipayu dŭh man ndŭg ka kieh ko siŭ Paul .
44023015	Ngapŭi angān meh samŭn Kunsil pait pinganang ka pingibās soldadu daya Rome bada taban Paul ka yŭn ngan , bada adŭp ngan mun adi re nakit pirasa har-i . Ka kieh bisa tuman ka siŭ ayŭh sibayuh ayŭh ndŭg ti . ”
44023016	Pak anak jurud dayung Paul adi dari agi dingah pasar pekat ngara ; ayŭh di ka kuta ka kidaan di Paul .
44023017	Ka Paul bagan ndi so bara pingubak soldadu ka nang di ayŭh , “ Taban dari ati ka yŭn pingibās ngan ; agi kayuh an-i kidaan di ayŭh . ”
44023018	Pingubak soldadu anŭ taban ayŭh ka yŭn pingibās soldadu , ka nang , “ Paul , adi dog jer , bagan aku ka bada aku taban dari ati ka yŭn mai , sabab agi kayuh an-i nang di kaam . ”
44023019	Pingibās anŭ tambit tangan dari anŭ , ka taban ayŭh ka bŭngŭn , ka siken ayŭh , “ Ani anŭ an mu kidaan di aku ? ”
44023020	Ka ayŭh nang , “ Bara Pinguasa Jahudi mbŭh bipekat an mite kaam taban Paul sipagi ka Kunsil , bada-i mun adi re nakit pirasa har-i .
44023021	Pak dŭhnyah piduri , sabab agi rabis pat puru naan daya re tuman ayŭh . Ngara mbŭh ndai payu-i , dŭh man nok ndŭg ka ngara ko siŭ ayŭh . Ngara madin mbŭh sidia re ndai simŭnŭ , pak kajŭn pinyinam mai . ”
44023022	Pingibās soldadu anŭ nang , “ Dŭhnyah kidaan di tadŭ tadŭ daya kuu agi nggen puan di aku pasar kayuh ati . ” Ka ayŭh bada dari anŭ maad .
44023023	Komŭnŭ pingibās anŭ bagan duwŭh naan pingubak soldadu-i ka nang , “ Bada sidia duwŭh ratus naan soldadu , samŭn ju puru naan adi bikuda ka duwŭh ratus naan adi digŭng jarok , ka sidia yŭn re matak ka Caesarea pukor prii sikambŭh .
44023024	Sidia kada kuda bada Paul pakai ka nakit jaga ayŭh di aran ndŭg ka angān mbŭh ndŭg Gabenor Felix . ”
44023025	Ka ayŭh nuris surat , sakati :
44023026	“ Aku Claudius Lysias , nuris ka tuan Gabenor Felix : Tabi .
44023027	Daya Jahudi agi nakap daya ati ka muko dŭm tadŭ re siŭ ayŭh . Aku dingah ayŭh daya Rome , ka aku di ngga bara soldadu ku ka nyiramat ayŭh .
44023028	An puan ani sarah-i adi bada ngara nyarah ayŭh , aku taban ayŭh ka Kunsil ngara .
44023029	Aku dapŭd mating sarah adi yŭn-i patut dog siŭ bait dog na darŭm jer . Kayuh adi bada ngara nyarah ayŭh batur-i pasar ukum-adat adŭp ngara .
44023030	Ka kan aku dog nggen puan pasar pekat ngara adi re tuman ayŭh , aku rasu ndai pikir ku an pait ayŭh ka kaam , buang pesan ngara adi nyarah ayŭh da ngadu ayŭh di sirung jawin mai . ”
44023031	Jadi bara soldadu , ndai nimun adi dog kidaan , tambit Paul ka taban ayŭh ngarŭm anŭ ka Antipatris .
44023032	Andu anŭ ndi bara soldadu adi panu kaja pari ka kuta , tandah ngara adi nunggang kuda pijuu pimanu ngara ayō Paul .
44023033	Ngara taban ayŭh ka Caesarea , jugan surat anŭ ka gabenor , ka nyerah Paul ka ayŭh .
44023034	Gabenor basa surat anŭ ka siken Paul so utung rais aki ndi ayŭh . Kan ayŭh dingah Paul so tarun tana Cilicia ,
44023035	ayŭh nang , “ Aku re pirasa har mu kan ngara adi nyarah kuu mbŭh mandŭg . ” Komŭnŭ ayŭh nggen ukum bada Paul dog jaga darŭm istana anŭ .
44024001	Rimŭh andu ripas anŭ , Ananias adi Imam Bās di ka Caesarea ngga bara nyamba bangsa Jahudi samŭn ndi naan daya adi digŭng ukum-adat dŭn Tertullus . Ngara bidapŭd ngga Gabenor Felix , ka ngadu Paul di ayŭh .
44024002	Ka kan Paul dog bagan da mŭrŭt , Tertullus rasu minyu nyarah ayŭh sakati : “ Tuan Gabenor ! So ka pinyibijak mai darŭm kaam digŭng rais ami kieh mbŭh tui kinyam damai , ka bagŭ kayuh bauh mbŭh mai ndai ngga pimaju rais ami ati .
44024003	Kayuh adi mun anŭ inŭh adi kieh raan , adi kieh trima ngga sanang asŭng di barang yŭn ka di barang nga-i ; kieh nggen bagŭ trima kaseh di kaam .
44024004	Aku dŭh an kubo masā mai , jadi aku mite kaam dingah kayuh adi kieh kidaan .
44024005	Kieh mbŭh dapŭd daya ati raru arap-i , ndai pito di dupan daya Jahudi di barang yŭn-i buang-i mbŭh pinguru tibaran daya Nazareth .
44024006	Ayŭh gŭh mbŭh suba an nyembar Ramin Tuhan , ka kieh nakap ayŭh . [ Kieh suba an bada ayŭh dog bisara pakai ukum-adat adŭp ami ,
44024007	pak Lysias , pingibās soldadu mandŭg , ka ngga kasar ayŭh tambit Paul so kieh .
44024008	Komŭnŭ Lysias nggen ukum bada bara adi nyarah ayŭh bidapŭd ngga kaam . ] Kambŭi kaam siken daya ati , kaam tungang dapŭd so adŭp-i sopŭrŭg kayuh adi bada kieh nyarah ayŭh . ”
44024009	Daya Jahudi sua gŭh nyarah ayŭh buang nang sopŭrŭg kayuh anŭ sawŭ .
44024010	Gabenor pakat tangan-i bada Paul minyu , ka Paul nang , “ Aku puan kaam mbŭh bisawa sawa jadi akim yŭn bangsa ami ati , ngapŭi ngga sanang asŭng aku minyu nyibandar adŭp ku di sirung jawin mai .
44024011	Adŭp mai bisa puan , gibayuh tungang simŭng-duwŭh andu adi mbŭh ripas aku di ka Jerusalem an simayang .
44024012	Mating daya Jahudi kiris aku bikarit ngga tadŭ daya di Ramin Tuhan , puan kah kiris aku nguga daya , bait-i di ramin simayang-Jahudi puan kah di tadŭ yŭn-i darŭm kupo .
44024013	Dŭh gŭh ngara re tungang nang kayuh adi ngara nang ngga nyarah aku sawŭ .
44024014	Ati , aku ngaku di sirung jawin mai : Aku nyambah Tapa tayung-babuk ami tunda Aran adi ngara nang sarah . Pak aku sabah di sopŭrŭg kayuh adi dog nuris darŭm Ukum-adat Moses samŭn di surat surat bara nabi .
44024015	Aku biyŭn pingarap di Tapa nimun adŭp ngara gŭh , nang sopŭrŭg daya , adi kana ngga adi arap , re makat so kabŭs .
44024016	Jadi meh situngang tungang aku ngatur pimudip ku isa pikir-kira atin ku bisig di jawin Tapa ngga manusia .
44024017	“ Ripas ko bu so Jerusalem kudu kudu sawa , aku pari kamanŭ taban sidakah ka bara daya adŭp ku buang di jugan sadis ka Tapa .
44024018	Darŭm aku ndai simŭnŭ , ngara dapŭd aku di Ramin Tuhan ripas aku ko ngamas adat pibisig di adŭp ku . Nganŭ mating bara daya ayō ku , ka mating gŭh pito .
44024019	Pak kada daya Jahudi so tarun tana Asia agi diginŭ ; adŭp ngara inŭh patut bidapŭd ngga kaam kambŭi agi kayuh an ngara nang ngga nyarah aku .
44024020	Kambŭi dŭh , isa adŭp ngara ati kidaan sarah ku adi ko ngara dapŭd di andu aku mijog di sirung jawin Kunsil ;
44024021	adŭ-i ndi kan aku nang ngga sirŭŭn bana kan aku mijog di sirung jawin ngara : ‘ Aku dog bada bisara andu ati amai aku sabah daya adi mbŭh kabŭs re makat udip bauh . ’ ”
44024022	Jadi Felix , adi taŭn ko dingah pasar Aran ati , bada bara kajŭn . Ayŭh nang di bara , “ Kan Lysias adi pingibās soldadu mandŭg , aku re matŭd bisara ngan . ”
44024023	Ayŭh bada pingubak soldadu nakit jaga Paul , pak dŭh bana kurung ayŭh bait nagah dingan-i mandŭg di sita ayŭh .
44024024	Ripas kudu kudu andu , Felix agi mandŭg ngga sawŭn-i Drusilla , adi daya Jahudi . Ayŭh bagan Paul ka komŭnŭ nyiringa Paul minyu pasar pinyabah di Kristus Jesus .
44024025	Pak kan Paul minyu pasar pinŭnggŭn , pasar jaga adŭp so pinyiripong adi sarah , ka pasar ukum di Andu Sikasŭn , Felix mbŭh taru ka nang , “ Kuu bisa bu madin . Aku re bagan kuu dinge kan aku paya . ”
44024026	Ayŭh agi gŭh darŭm asŭng-i harap Paul an nggen duit di adŭp-i , ngapŭi ayŭh siraru bagan Paul ka minyu kirakar ngga ayŭh .
44024027	Pak kan duwŭh sawa mbŭh ripuan , Porcius Festus gati Felix jadi gabenor . Ngga ndai kana di batŭh daya Jahudi , Felix tingge Paul darŭm jer .
44025001	Taruh andu ripas Festus mbŭh ndŭg utung rais anŭ , ayŭh matak so Caesarea ka Jerusalem .
44025002	Ka pingubak pingubak imam ngga bara pingibās bangsa Jahudi minyu ngga ayŭh ngadu Paul . Ngara mite Festus
44025003	bada Paul di ka Jerusalem , amai mbŭh bipekat an tuman ka siŭ Paul di aran .
44025004	Festus nam , “ Paul agi di ramin jer di Caesarea , ka adŭp ku re rikas gŭh pari kamanŭ .
44025005	Bada bara pinguru ngan mandŭg ka Caesarea ngga aku yŭn nyarah daya anŭ kambŭi ayŭh agi ndai sarah . ”
44025006	Festus babŭ rŭŭ ngga ngara kurang rabis mai ngga simŭng andu dinge , ka komŭnŭ ayŭh pari ka Caesarea . Andu anŭ ndi ayŭh guru nggen bisara , ka bada Paul dog taban mŭrŭt .
44025007	Kan Paul mbŭh mŭrŭt , daya Jahudi adi mandŭg so Jerusalem mijog maning ayŭh , rasu minyu kidaan bagŭ masam pingandai sarah bās adi sŭn ngara nang ko Paul ndai , pak sopŭrŭg-i adi dŭh adŭp ngara tungang natu sawŭ ngga dŭh .
44025008	Ka Paul , nyibandar adŭp-i , nang , “ Aku mating ndai sarah rawan Ukum-adat Jahudi puan kah rawan Ramin Tuhan puan kah rawan Caesar . ”
44025009	Pak Festus , ngga-i an ndai kana di sirung jawin daya Jahudi , nang di Paul , “ An kuu di ka Jerusalem , ka bisara pasar kayuh ati di sirung jawin ku diginŭ ? ”
44025010	Paul nang , “ Aku raan mijog di sirung jawin Caesar , di yŭn aku patut bisara . Aku mating ndai sarah di daya Jahudi , adŭp mai puan gŭh .
44025011	Kambŭi aku sawŭ agi miranggar ukum-adat ka agi ndai pingandai adi yŭn ku patut dog ukum kabŭs , aku dŭh abah trima-i . Pak kambŭi kayuh anŭ adi ngara ngadu pasar aku dŭh sawŭ , mating daya bisa nyerah aku ka tangan ngara . Aku mite adŭp ku bisara di tangan Caesar . ”
44025012	Jadi Festus , ripas ko birundeng ngga bara adi tukang pitayan ayŭh , nam , “ Kuu mbŭh mite adŭp mu di ka Caesar , ka Caesar garang kuu di . ”
44025013	Dŭh tui ripas anŭ Raja Agrippa ngga Bernice mandŭg ka Caesarea an nggen tabi ngga kambat Festus .
44025014	Kan ngara mbŭh rŭŭ diginŭ mua tian-i , Festus nyuse har Paul di Raja Agrippa : “ Agi daya di ramin jer digiti adi Felix tingge ;
44025015	ka di andu aku agi di Jerusalem , pingubak pingubak imam Jahudi samŭn bara nyamba bangsa Jahudi ngadu ayŭh buang mite aku ngukum ayŭh .
44025016	Pak aku kidaan di ngara nang daya Rome dŭh nyerah daya adi dog nyarah sibayuh-i bidapŭd situra jawin ngga bara adi nyarah ayŭh ka minyu nyibandar adŭp-i rawan kayuh adi ngara nang pasar ayŭh .
44025017	Kan ngara mbŭh mandŭg kamati , aku dŭh taran masā ; andu anŭ ndi aku rasu guru nggen bisara ka bada daya anŭ dog taban mŭrŭt .
44025018	Bara adi nyarah ayŭh mijog , pak ngara mating nyarah ayŭh pasar sarah adi nanyam ka anŭ adi darŭm pikir ku .
44025019	Anŭ adi ngara nang kaŭs-i pasar karit ngara ngga ayŭh tura ka adat ngara ka pasar ndi naan daya dŭn Jesus , adi mbŭh kabŭs ; pak Paul nang Ayŭh udip .
44025020	Aku dŭh puan simuki re dapŭd ruru-i , jadi aku siken Paul an kah abah ayŭh di ka Jerusalem ka dog bisara diginŭ pasar kayuh adi ngara ko ngadu pasar ayŭh .
44025021	Pak Paul ndai pimite-i . Ayŭh mite adŭp-i dog jaga yŭn bada Caesar ngatur har-i . Jadi aku nggen ukum bada ayŭh nakit dog nguan ndŭg ka aku mbŭh tungang pait ayŭh ka Caesar . ”
44025022	Agrippa nang di Festus , “ Aku gŭh raan dingah daya anŭ . ” Festus nam , “ Kaam bisa dingah ayŭh sipagi . ”
44025023	Andu anŭ ndi Agrippa mandŭg , ngga Bernice , dog ngadā ngga sangŭn bās , ka mŭrŭt tarun yŭn bisara ngga bara pingibās soldadu samŭn daya adi bās darŭm kupo anŭ . Festus nggen pinganang-i , ka Paul dog taban ngga mŭrŭt .
44025024	Festus nang , “ Raja Agrippa , samŭn sopŭrŭg adi agi digiti : Tingga daya ati ! Barang naan daya Jahudi so Jerusalem ngga so Caesarea mbŭh mandŭg di ngadu daya ati ka aku , mite ayŭh dog ukum kabŭs .
44025025	Pak aku mating dapŭd pingandai sarah-i adi yŭn-i patut dog ukum kabŭs . Pak amai adŭp-i mbŭh mite adŭp-i dog bisara di tangan Caesar , aku mbŭh natu an pait ayŭh ka Rome .
44025026	Pak aku dŭh biyŭn kayuh adi tatu bisa ku nuris ka Caesar pasar ayŭh . Ngapŭi aku taban ayŭh ka sirung jawin ngan , rabis-i ka kaam , Raja Agrippa , isa ripas ata ko nakit nyiringa har-i , aku bisa biyŭn kayuh re ku nuris .
44025027	Amai di asŭng ku , dŭh inŭh patut pait daya adi dog jer ka Caesar dŭh kidaan sarah-i adi daya ko ngadu . ”
44026001	Agrippa nang di Paul , “ Kuu bisa minyu ngarun adŭp mu . ” Paul pakat tangan-i , komŭnŭ ayŭh minyu nyibandar adŭp-i :
44026002	“ Raja Agrippa ! Aku kinyam adŭp ku raru binasip andu ati minyu nyibandar adŭp ku di sirung jawin mai , pasar sopŭrŭg kayuh adi daya Jahudi nang pasar aku ,
44026003	rabis-i sabab kaam mbŭh mirati sopŭrŭg adat Jahudi samŭn kaii-i . Aku mite kaam dingah ngga atin sabar kayuh adi re ku nang .
44026004	“ Sopŭrŭg daya Jahudi puan pimudip ku so aku gi-sŭ . Ngara puan munki pimudip ku so sibungas-i di rais adŭp ku , ka komŭnŭ di Jerusalem .
44026005	Ngara taŭn mbŭh puan , kambŭi ngara an kidaan , so sibungas-i aku taŭn mbŭh daya Pharisee , tibaran adi mbit bat sopŭrŭg atur adat ami .
44026006	Ka madin aku mijog digiti bisara sabab aku harap di janji anŭ adi Tapa mbŭh ndai ngga tayung-babuk ami ,
44026007	janji adi simŭng-duwŭh tibaran-asar ami harap adŭp-i re dapŭd , darŭm-i nyambah Tapa sandu singarŭm . Ka sitagar pingarap anŭ inŭh , Tuan-raja , aku dog nyarah daya Jahudi !
44026008	Mani angān adi agi digiti kinyam-i mbar re sabah Tapa tungang pakat daya so kabŭs ?
44026009	“ Adŭp ku muko suba ngga situngang ku ndai barang masam kayuh ngga rawan Jesus so Nazareth .
44026010	Anŭ inŭh adi ko ku ndai di Jerusalem . Ngga kuasa so pingubak pingubak imam aku nakap bagŭ daya adi Tapa mbŭh mien , ka na ngara darŭm jer . Ka kan ngara dog ukum kabŭs , aku gŭh adi sua situju an ndai simŭnŭ .
44026011	Siraru aku ngukum ngara di ramin simayang-Jahudi ka mbŭh suba bada ngara pasan pinyabah-i . Raru baji di ngara , aku di ka kupo kupo di rais tami di kisiis ngara .
44026012	“ Anŭ inŭh pinŭtŭn aku matak ka Damascus ngga kuasa ka ngga pinyibandar so bara pingubak imam .
44026013	Ngga arong yun kumbeng , Tuan-raja , di pimanu ku aku kiris jawa adi jawa dŭ so batŭh andu mandŭg so rangit nyekar maning aku samŭn bara adi samah panu ngga aku .
44026014	Sopŭrŭg kieh rabu ka tana , ka aku dingah sirŭŭn nang di aku darŭm piminyu Hebrew , ‘ Saul , Saul ! Mani kuu kisiis Aku ? Kuu bada adŭp mu kinaman rawan Aku adi Tuan mu . ’
44026015	‘ Asi Kaam , Tuhan ? ’ aku siken . Ka Tuhan nam , ‘ Aku ati Jesus , adi kuu kisiis .
44026016	Pak makat meh , mijog . Aku kiren adŭp Ku di kuu an tijuan kuu da jadi urun Ku . Aku bada kuu kidaan di sopŭrŭg daya kayuh adi kuu kiris pasar Aku andu ati samŭn kayuh adi Aku re kiren di kuu sundis andu .
44026017	Aku re nyiramat kuu so tangan daya Israel ka so tangan daya adi dŭh bangsa Jahudi , adi yŭn Ku re pait kuu .
44026018	Kuu siŭn kuka batŭh ngara isa ngara pari so karŭm ka jawa , ka pari so kuasa Shetan di ka Tapa , isa ngara so ka pinyabah di Aku bisa dapŭd pingapun dosa samŭn pinyirŭŭ samah ngga bara daya adi Tapa mbŭh mien . ’
44026019	“ Sabab anŭ meh , Raja Agrippa , aku dŭh nyibireu kayuh anŭ so shorga adi aku ko kiris keya ka darŭm pŭmŭh .
44026020	Sibungas-i di Damascus ka di Jerusalem ka komŭnŭ di ndi tarun tana rais Israel samŭn di dupan daya adi dŭh bangsa Jahudi , aku ngajar siŭn daya dŭh tia bidosa pak marik pimudip ngara pari ka Tapa , ka ndai anŭ adi kiren adŭp-i mbŭh udip nanyam ka pinyiraan Tapa .
44026021	Sitagar ati , bara daya Jahudi ati nakap aku di Ramin Tuhan , ka suba an siŭ aku .
44026022	Pak ndŭg andu ati aku agi dog turung Tapa , ka aku mijog digiti nggen taksi di sopŭrŭg ngan , sŭ bait bās-i angān . Kayuh adi aku kidaan inŭh kayuh adi muko adŭp bara nabi samŭn Moses kidaan nang re jadi :
44026023	anŭ inŭh Kristus dŭh siŭn dŭh kinyam jera-birasa ka jadi sianŭ adi diŭ makat so kabŭs , yŭn kidaan jawa pinyiramat di daya bangsa Jahudi samŭn daya adi dŭh bangsa Jahudi . ”
44026024	Darŭm Paul minyu nyibandar adŭp-i sakanŭ , Festus nyungak ayŭh , “ Kuu mbŭh gira , Paul ! Paŭh bandar birajar mbŭh bada kuu jadi gira ! ”
44026025	Paul nam , “ Aku dŭh gira , Tuan-Raja ! Aku kidaan kayuh adi sawŭ , adi biyŭn rati-i .
44026026	Raja Agrippa ! Ngga sukup pus aku minyu ngga kaam , sabab kaam puan sopŭrŭg kayuh anŭ . Aku puan kaam muko nakit ngatin sopŭrŭg-i , amai kayuh anŭ dŭh-i kayuh adi bisukan jadi di sikuh tarun .
44026027	Raja Agrippa , sabah mai kah bara nabi ? Aku puan kaam sabah ! ”
44026028	Agrippa nang di Paul , “ Rikas raru kuu raan bada aku jadi daya Kristen ! ”
44026029	“ Rikas bait dŭh rikas , ” Paul nam , “ taŭn-i mbŭh pimite ku di Tapa inŭh kaam samŭn sopŭrŭg adi dingah aku andu ati jadi mun aku . Adŭ-i , dŭh ngga parik basi ati ! ”
44026030	Komŭnŭ Raja Agrippa , Gabenor Festus , ngga Bernice , ka sopŭrŭg adi bŭkŭn makat ,
44026031	ka ripas ngara bu , ngara nang , “ Daya ati dŭh biyŭn sarah . Ayŭh dŭh patut dog ukum kabŭs , ka dŭh gŭh patut dog jer . ”
44026032	Agrippa kidaan di Festus , “ Paul bisa dog pirupas , kambŭi ayŭh dŭh mite adŭp-i bisara di tangan Caesar . ”
44027001	Kan-i mbŭh dog natu kieh re birayar ka Italy , ngara nyerah Paul ngga kada daya adi bŭkŭn adi so ramin jer ka tangan Julius , adi pingubak tibaran soldadu daya Rome adi dog kadŭn “ Rejimen Caesar . ”
44027002	Kieh mŭrŭt kapar adi mandŭg so Adramyttium , adi mbŭh sidia re birayar ka pinyigŭn pinyigŭn kapar di utung rais Asia ; kieh birayar . Aristarchus , daya Macedonia so Thessalonica , agi ngga kieh .
44027003	Andu anŭ ndi kieh ndŭg Sidon . Julius kana ngga Paul ; ayŭh tandah Paul bidapŭd ngga bara dingan-i , siŭn-i dog nggen kayuh adi-i biguna .
44027004	Kieh pijuu birayar so nŭ , ka sabab sabak poh rawan kieh , kieh birayar nŭdŭs tibande purau Cyprus .
44027005	Birayar mutas rawŭt murah Cilicia ngga Pamphylia kieh mandŭg ka Myra di Lycia .
44027006	Diginŭ pingubak soldadu anŭ dapŭd kapar so Alexandria adi re birayar ka Italy ; jadi ayŭh mindah kieh ka kapar anŭ .
44027007	Kieh sitanah birayar agi kudu kudu andu ka ngga susah payah-i kieh mandŭg sindŭk kupo Cnidus . Kieh dŭh tungang birayar rabis jo so anŭ sabab sabak bana poh rawan kieh , jadi kieh birayar nŭdŭs purau Crete , murah Tanjung Salmone .
44027008	Kieh nŭdŭs purau anŭ buang ngga susah payah kieh mandŭg ka tarun adi dog kadŭn Pinyigŭn Siramat , dŭh jo so kupo Lasea .
44027009	Kieh tui rŭŭ diginŭ , ndŭg ka-i mbŭh raru mbar re pijuu birayar , amai nganŭ gŭh Andu Pingapun Dosa mbŭh ripas . Jadi Paul pitayan ngara :
44027010	“ Bara dingan , kiris ku birayar ta so ti re susah ; barang di kapar ngga adŭp kapar re rusak ; daya re agi kabŭs . ”
44027011	Pak pingubak soldadu anŭ sabah dŭ di pinganang pingubak kapar ngga daya adi dapu kapar , so di pinganang Paul .
44027012	Ka sabab pinyigŭn kapar anŭ dŭh kana yŭn rŭŭ di tipuh madud , batang an sopŭrŭg ngara situju an suba birayar ka Phoenix kambŭi tungang , an rŭŭ diginŭ di tipuh madud . Phoenix inŭh pinyigŭn kapar di Crete adi nura siratan-barat ngga utara-barat .
44027013	Sabak adi dŭh paŭh daras agi poh so ka siratan , ka ngara pikir-i kana ngga birayar , ngara tarik sawŭh ka birayar nabing Crete .
44027014	Pak dŭh tian-ki ki , sabak ribut adi dog kadŭn “ Timor-Rawŭt ” , poh so purau anŭ .
44027015	Sabak anŭ maka kapar ; ka sabab-i mbar re rawan-i , kieh tandah adŭ kapar anyut tunda sabak .
44027016	Kieh nabing purau Cauda so parad adi dog grindung so sabak . Diginŭ , ngga susah payah gŭh kieh paad anak arud kapar .
44027017	Ngara paad arud anŭ ka kapar , ka komŭnŭ ngara ngabŭt taris baga maring kapar . Sabab taru miradak sumat tabing Libya , ngara bisor rayar ka tandah kapar anyut tunda sabak .
44027018	Sabak ribut anŭ mbŭh dŭh adŭ ko poh ; ka andu anŭ ndi ngara taran ka rawŭt kada barang so kapar ,
44027019	ka andu anŭ ndi dinge ngara taran kada pingakas kapar .
44027020	Ka kan batŭh andu ngga bitang bitang mbŭh dŭh adŭ tatŭng darŭm kudu kudu andu , buang sabak ribut mbŭh dŭh adŭ masah bana poh , kieh mbŭh mating pingarap re tungang dog nyiramat .
44027021	Kan barang naan ngara mbŭh tui dŭh man , Paul mijog di sirung jawin ngara ka nang , “ Bah angān tunda pinganang ku dŭh birayar so Crete , dŭh kapar ta rusak ka dŭh gŭh ata dapŭd rugi mun ati .
44027022	Madin aku mite angān dŭhnyah taru ! Angān dŭh re kabŭs , kaŭs-i kapar ati adŭ adi re dŭh tungang dog nyiramat .
44027023	Amai singumi malaikat Tapa ku adi aku nyambah agi mandŭg ka aku .
44027024	Ayŭh nang , ‘ Dŭhnyah taruh , Paul ! Kuu dŭh siŭn dŭh bisara di sirung jawin Caesar . Ka Tapa , sabab pinyikana-I di kuu , re bada siramat sopŭrŭg adi birayar ngga kuu . ’
44027025	Ngapŭi dŭhnyah taru ! Amai aku sabah Tapa re bada kayuh jadi nimun adi-I ko kidaan .
44027026	Kaŭs-i ata re agi dog poh miranggar tabing purau . ”
44027027	Ngarŭm adi simŭng-pat , kieh mbŭh dog poh biranyut di rawŭt Mediterranean . Arong sitŭrŭp ngarŭm bara adi pimanu kapar pikir kieh mbŭh dŭh jo so deyŭh .
44027028	Ngara bisor anak taris ngga tanuh dog tangid dieh ka dapŭd piin agi pat puru mita tŭrŭp ; dŭh tui ripas anŭ ngara bisor dinge ka dapŭd-i agi taruh puru mita tŭrŭp .
44027029	Taru kapar miranggar batuh , ngara bisor pat sawŭh so punok kapar , ka bidua mite jawa andu .
44027030	Bara adi pimanu kapar suba an bu tingge kapar ; ngara bisor arud ka piin ka nadar bada adŭp-i mun adi bisor sawŭh so jawin kapar .
44027031	Paul nang di pingubak soldadu samŭn di bara soldadu , “ Kambŭi ngara dŭh rŭŭ di kapar , angān dŭh re siramat . ”
44027032	Jadi bara soldadu kapŭg taris arud anŭ , ka tandah arud anŭ paman .
44027033	Kan-i mbŭh re siri jawa , Paul mite sopŭrŭg ngara man : “ Simŭng-pat andu angān mbŭh kajŭn buang dŭh man ani ani .
44027034	Aku mite angān man . Dŭh angān tungang udip dŭh man ; man meh isa ndi sirah ubok ngan dŭh gŭh re manyap . ”
44027035	Ko nang sakanŭ , Paul mbit ruti , nggen trima kaseh di Tapa di sirung jawin sopŭrŭg ngara , ka rasu man .
44027036	Nganŭ gŭh yang ngara munos , ka barang naan ngara sua man .
44027037	Sopŭrŭg ami adi darŭm kapar agi 276 naan .
44027038	Kan sopŭrŭg ngara mbŭh bisoh , ngara pijangan kapar , taran gandom gandom ka darŭm rawŭt .
44027039	Kan andu mbŭh jawa , bara adi pimanu kapar dŭh natŭng deyŭh , pak ngara kiris suak adi agi pantai-i . Kambŭi tungang , ngara an suba taban kapar rŭŭ diginŭ .
44027040	Jadi ngara kapŭg taris sawŭh , tandah-i timŭtŭm ka darŭm rawŭt , buang kuka taris kumudi kapar . Komŭnŭ ngara paad rayar adi tura ka jawin kapar , isa sabak poh taban kapar ka deyŭh .
44027041	Pak kapar miranggar tabing sumat ka rasu dŭh biguyut . Diginŭ jawin-i rakat di sumat , ka parad ka kumudi-i pape ka randŭk da girumbang adi mbŭh raru daras .
44027042	Bara soldadu mbŭh kira an siŭ bara daya-takap , siŭn ngara dŭh biranang ka deyŭh ka bu .
44027043	Pak pingubak soldadu , ngga-i an nyiramat Paul , ayŭh dŭh bada bara soldadu ndai simŭnŭ ; pak bada ngara adi pandai biranang sitabung diŭ ka biranang ka deyŭh .
44027044	Adi bŭkŭn tunda , bidigŭng di papan puan kah di rapuh rapuh pape kayuh so kapar . Simŭnŭ inŭh kieh tungang ndŭg deyŭh ngga siramat .
44028001	Kan kieh mbŭh siramat di deyŭh , nganŭ kieh puan nang purau anŭ dog kadŭn Malta .
44028002	Daya adi rŭŭ di purau anŭ mbŭh raru kana ngga kieh . Nganŭ gŭh andu mbŭh piguru ujen ka mbŭh madud , jadi ngara ndai apui ka kambat kieh sopŭrŭg .
44028003	Paul ndu uwang ka kan-i na-i di apui , jippŭh ruah so dieh da paras apui ka ngaring adŭp-i di tangan Paul .
44028004	Daya purau anŭ kiris jippŭh anŭ bikideng di tangan Paul , minyu dupan adŭp ngara , “ Manyah-i daya ati pinyiŭ . Sunggu ayŭh tungang rupas so pinyusah rawŭt , nasip-i taŭn ayŭh re kabŭs . ”
44028005	Pak Paul tapis jippŭh anŭ da rabu di apui buang adŭp-i dŭh mani mani .
44028006	Ngara kajŭn , pikir ayŭh re bakak puan kah tumbang kabŭs . Pak ripas ngara tui kajŭn buang kiris ayŭh dŭh mani mani , ngara nukar pikir ka nang , “ Ayŭh anŭ Tapa ! ”
44028007	Dŭh jo so nŭ agi tana adi Publius dapu ; ayŭh anŭ pinguru daya di purau anŭ . Ayŭh kambat kieh ngga sukup kana , ka agi taruh andu kieh nyandong di ramin-i .
44028008	Sama Publius guring , sungoh buang naman taki bideya . Paul mŭrŭt birit-i , bidua , na tangan-i di tunduh ayŭh , ka pibua ayŭh .
44028009	Ripas anŭ , sopŭrŭg daya adi birandam di purau anŭ mandŭg ka dog pibua .
44028010	Ngara nggen di kieh bagŭ pinganggen , ka di andu kieh re birayar , ngara na di kapar kayuh adi kieh biguna yŭn pimanu ami .
44028011	Taruh buran ripas anŭ , kieh birayar pakai kapar adi so Alexandria , adi dog kadŭn “ Tapa Gembar . ” Kapar anŭ ko rŭŭ di purau anŭ di tika madud .
44028012	Kieh nyasa di kupo Syracuse ka rŭŭ diginŭ taruh andu .
44028013	So nŭ kieh birayar dinge ka mandŭg ka kupo Rhegium . Andu anŭ ndi , sabak poh so ka siratan , ka andu adi duwŭh kieh mandŭg ka kupo Puteoli .
44028014	Diginŭ kieh bidapŭd ngga kada daya adi sabah di Jesus adi bada kieh rŭŭ ngga ngara ndi minggu . Ka ko anŭ , kieh mandŭg ka Rome .
44028015	Daya adi sabah di Jesus di Rome agi dingah pasar kieh , ka mbŭh mandŭg ka Passar Appius samŭn ka ramin nupang adi dŭn Taruh Ramin Nupang an bidapŭd ngga kieh . Kan Paul kiris ngara , ayŭh nggen trima kaseh di Tapa amai kayuh adi mun anŭ taŭn-i ngatat ayŭh .
44028016	Kan kieh mbŭh ndŭg Rome , Paul mbŭh dog nyibandar da rŭŭ sadi adŭp-i ngga ndi naan soldadu adi jaga ayŭh .
44028017	Taruh andu ripas anŭ , Paul bagan bara pingibās bangsa Jahudi adi agi diginŭ ngga ngudung . Kan ngara mbŭh tikuruk , ayŭh nang di ngara , “ Bara dingan ku daya Israel , sunggu aku mating ndai ani ani ngga rawan bangsa ta puan kah rawan adat adi ata trima so tayung-babuk ta , aku dog nakap di Jerusalem ka dog nyerah ka tangan daya Rome .
44028018	Kan ngara muko nakit pirasa har ku , ngara suba an pirupas aku , sabab ngara mating dapŭd ani ani sarah ku adi yŭn ku patut dog ukum kabŭs .
44028019	Pak kan daya Jahudi matah , aku kinyam mating aran bŭkŭn adŭ-i aku mite bisara di tangan Caesar , sunggu mating kayuh re ku ngadu ngga nyarah bangsa adŭp ku .
44028020	Anŭ sabab aku an bidapŭd ka minyu ngga angān . Sibandar-i , aku dog muak ngga parik basi mun ati amai Ayŭh adi daya Israel harap . ”
44028021	Ngara nang di ayŭh , “ Kieh mating trima surat so Judea pasar kuu , mating gŭh daya so nŭ mandŭg kamati taban agah puan kah minyu arap pasar kuu .
44028022	Pak kieh raan dingah piminyu adŭp mu , amai di barang yŭn daya agi minyu kinarap tibaran mu anŭ . ”
44028023	Jadi ngara miratak andu adi ngga ngara bisa bidapŭd ngga Paul , ka bagŭ ngara mandŭg ka yŭn-i rŭŭ . So isan isan ndŭg singarŭm ayŭh nakit kidaan rati ajar-i pasar Pinyipritah Tapa , ka ngga situngang-i an bada ngara sabah di Jesus , pakai ayat ayat so Ukum-adat Moses samŭn so surat surat bara nabi .
44028024	Agi so ngara sabah pinganang Paul , pak adi bŭkŭn dŭh .
44028025	Jadi ngara bu , dŭh situju dupan adŭp ngara ripas Paul ko nang sakati : “ Taŭn sawŭ pinganang Roh Kudus kan-I minyu so baba nabi Isaiah di tayung-babuk ngan !
44028026	Amai Ayŭh nang , ‘ Panu di kidaan di bangsa ati : Angān re dingah ka dingah , pak dŭh mirati ; Angān re tingga ka tingga , pak dŭh kiris ,
44028027	sabab pikir bangsa ati taŭn madŭd , ka ngara mbŭh mapot kajit-i buang mbŭh nutu batŭh-i . Kambŭi dŭh simŭnŭ , batŭh ngara kiris , kajit ngara dingah , pikir ngara mirati , ka ngara an pari ka Aku , Tapa nang , ka Aku pibua ngara . ’ ”
44028028	Ka ngga kubo pinganang-i , Paul nang : “ Angān dŭh siŭn dŭh an puan nang agah pasar pinyiramat adi Tapa mbŭh nggen , madin mbŭh dog piagah di dupan daya adi dŭh bangsa Jahudi . Ngara re kambat-i . ”
44028030	Duwŭh sawa Paul rŭŭ di ramin anŭ adi-i nyewa , ka diginŭ ayŭh kambat sopŭrŭg daya adi mandŭg tudu ayŭh .
44028031	Ayŭh nyuse ajar-i pasar Pinyipritah Tapa buang ngajar pasar Tuhan Jesus Kristus ngga atin pagan , buang mating daya nagah ayŭh .
45001001	So Paul , urun Kristus Jesus , pinyuruh adi mbŭh dog mien ka dog bagan Tapa da nyuse Agah Kana-I .
45001002	Agah Kana anŭ mbŭh tui jah-i Tapa ko bijanji so baba bara nabi-I an nggen , nimun adi mbŭh dog nuris darŭm Surat-kudus .
45001003	Agah Kana anŭ inŭh pasar Anak-I , Tuhan ta Jesus Kristus , adi so ka tibiat manusia , taŭn-I mandŭg so sesang David ;
45001004	pak so ka tibiat-I adi kudus , Ayŭh taŭn dog kiren ngga kuasa adi raru bās mbŭh Anak Tapa darŭm-I dog pakat so kabŭs .
45001005	So Ayŭh Tapa mbŭh nggen di aku utung da jadi pinyuruh yŭn adŭn Kristus , siŭn bisa taban daya so barang bangsa da sabah ka tunda pinganang-I .
45001006	Angān mbŭh ndi so bangsa anŭ , angān adi di Rome , adi Tapa mbŭh bagan da dog dapu Jesus Kristus .
45001007	Ngapŭi madin aku nuris ka angān adi di Rome , adi Tapa rindu ka mbŭh bagan da jadi daya-I : Isa-i Tapa Sama ta ngga Tuhan ta Jesus Kristus nggen di angān pinyirasi-mandis ngga damai .
45001008	Diŭ aku nggen trima kaseh di Tapa ngga adŭn Jesus Kristus yŭn sopŭrŭg ngan , sabab ndi ong ong mbŭh dingah pasar pinyabah ngan .
45001009	Tapa inŭh saksi kayuh adi aku nang agi sawŭ ; darŭm aku nyuse Agah Kana pasar Anak-I aku bituan di Ayŭh adi Tapa ngga siabo atin ku . Tapa puan aku ingat angān
45001010	tiap kari aku simayang . Aku mite Tapa , pinŭbŭn-I re bada aku tungang munan angān di tipuh ati nanyam ka pinyiraan adŭp-I .
45001011	Amai aku ruai aus an bidapŭd ngga angān , siŭn aku bisa samah ngga angān berkat roh ngga nagap angān .
45001012	Rati kayuh adi nang ku , isa-i sopŭrŭg ta , angān ngga aku , bisa samah samah dapŭd pinurung ; angān so pinyabah ku ka aku so pinyabah ngan .
45001013	Bara dingan ku , aku raan angān puan nang mbŭh piawet aku ngasa adŭp ku an di munan angān , pak ari dŭh tŭk amai kayuh agi matŭn aku . Aku raan ngajar daya di dupan ngan gŭh da ngaku Jesus , nimun di dupan daya adi dŭh bangsa Jahudi .
45001014	Amai aku biyŭn pinura adi dŭh siŭn dŭh aku ndai yŭn sopŭrŭg bangsa daya , di daya adi biradat ngga daya adi dŭh biradat , di daya adi pitar-pandai ngga daya adi dŭh pitar-pandai .
45001015	Jadi meh , aku graŭh an nyuse Agah Kana anŭ di angān adi rŭŭ di Rome .
45001016	Aku mingangŭn di Agah Kana anŭ ; Agah kana anŭ inŭh kuasa Tapa ngga nyiramat sopŭrŭg adi sabah , daya Jahudi diŭ , komŭnŭ daya adi dŭh bangsa Jahudi .
45001017	Amai Agah Kana anŭ kiren munki Tapa bada daya bamai ngga adŭp-I : anŭ inŭh so ka pinyabah so sibungas-i ndŭg sikasŭn-i . Sak adi nang Surat-kudus , “ Daya adi mbŭh bamai ngga Tapa so ka pinyabah re udip . ”
45001018	Baji Tapa dog pinandŭng so shorga rawan sopŭrŭg dosa ngga arap manusia , pingandai ginaka adi matŭn manusia puan ajar adi sawŭ pasar Tapa .
45001019	Tapa ngukum ngara , sabab kayuh adi dapŭd dog puan pasar Tapa taŭn mbŭh manŭn di ngara , amai adŭp Tapa inŭh adi bada-i manŭn .
45001020	So sibungas Tapa napa ong , kayuh anŭ adi dŭh tungang dog kiris pasar Ayŭh , anŭ inŭh kuasa-I adi tan adu adu ngga tibiat adŭp-I adi Tapa , mbŭh granan tatŭng ; sopŭrŭg-i mbŭh tungang dog kiris darŭm kayuh kayuh adi Tapa mbŭh napa . Jadi daya manŭn dŭh biyŭn aran re nang adŭp-i dŭh puan .
45001021	Ngara nang adŭp-i puan Tapa , pak ngara dŭh nggen stabi di Ayŭh ; dŭh gŭh ngara nggen trima kaseh di Ayŭh . Pak gŭt-i pikir-kira ngara mbŭh jadi au-tarun , ka pikir ngara adi mapung mbŭh jadi karŭm pipet .
45001022	Ngara nang adŭp-i bijak , pak ngara budo ;
45001023	Ngara dŭh nyambah Tapa adi udip adu adu , pak nyambah gambar gambar kayuh adi mun manusia , mun manuk , mun dāng , puan kah mun anŭ adi bigawang .
45001024	Ngapŭi Tapa mbŭh tandah adŭ ngara ndai kayuh kayuh anŭ adi kais adi adŭp ngara suka ndai ; ngara mbŭh ndai kayuh adi paris ngga dingan-i .
45001025	Ngara nyambi ajar adi sawŭ pasar Tapa ngga pinyikadong ; ngara nyambah ka bituan di kayuh adi Tapa ko napa , dŭh nyambah adŭp Tapa , adi patut dog muji ndŭg situi tui ! Amen .
45001026	Sabab ngara ndai simŭnŭ , Tapa mbŭh tandah adŭ ngara ngga pingandai kais-i . Bara dayung ani mbŭh marik atur tibiat pŭrŭng ka pimunos adŭp-i di dayung dupan dayung .
45001027	Mun anŭ gŭh bara dari , mbŭh pasan atur tibiat pŭrŭng adi taŭn yŭn dayung adŭ , ka mbŭh ripong di bara adŭp-i adi samah dari . Dari ndai pingandai adi paris dupan adŭp-i adi samah dari , ka sabab anŭ ngara mbŭh sidia di tunduh adŭp-i ukum nanyam sarah adi ngara mbŭh ndai .
45001028	Sabab ngara abah ngaku Tapa , Tapa mbŭh tandah ngara ka darŭm pikir adi arap , isa ngara ndai kayuh adi ngara dŭh patut ndai .
45001029	Ngara mbŭh brisi ngga barang masam sarah , arap , tama , ka akar arap ; puno ngga atin sina , atin adi an siŭ daya , atin adi an birawan , atin adi an nipu , ka atin adi bidendam . Ngara ngitong
45001030	ka kinarap dingan ; ngara tiru di Tapa , ka an bakit daya , sambuh , miruap ; ngara jiroh bagŭ masam aran ngga ndai arap ; ngara nyibireu pinganang pimas-i ;
45001031	ngara dŭh biyŭn pikir-kira atin ; ngara dŭh sita janji , ngara dŭh biyŭn atin mandis ngga masi di daya .
45001032	Ngara puan ukum-adat Tapa nang daya adi udip mun anŭ patut dog ukum kabŭs . Gŭt-i ngara , dŭh-i babŭ ndai kayuh adi mun anŭ adŭ , pak mbŭh ngatat daya bŭkŭn ndai simŭnŭ .
45002001	Angān nyarah daya kah ? Angān dŭh re dapŭd nyibandar adŭp ngan , tadŭ tadŭ angān . Amai kan angān nyarah daya pak adŭp ngan ndai sarah anŭ gŭh , angān mbŭh nunggu adŭp ngan .
45002002	Ata puan Tapa batur kan Ayŭh nyarah daya adi ndai sarah adi mun anŭ .
45002003	Pak angān , bara dingan ku , ngukum daya adi ndai sarah anŭ adi adŭp ngan agi gŭh ndai ! Angān pikir angān re tungang mangān ukum so Tapa kah ?
45002004	Puan kah nyamtadar-i , angān ngamun atin mandis-I adi raru bās , atin duduh-I , ka atin sabar-I . Tatu angān mbŭh puan Tapa taŭn-I mandis , sabab Ayŭh raan bada angān marik pimudip ngan pari ka adŭp-I .
45002005	Pak atin ngan karas buang baking , ngapŭi angān mbŭh ndai ukum ngan rabis bat-i di Andu baji Tapa ngga ukum-i adi tŭnggŭn dog pinandŭng .
45002006	Amai Tapa re maras barang naan ata nanyam pingandai ta .
45002007	Agi kada daya piguruh adŭp-i ndai kana , ka jiroh bragah , stabi , ka pimudip adi dŭh puan pinyikabŭs ; di ngara Tapa re nggen udip adi sawŭ adi tan adu adu .
45002008	Adi bŭkŭn taŭn-i sibut ka tirawan kayuh adi batur , siŭn-i tunda kayuh adi sarah ; di ngara Tapa re kiren baji-I .
45002009	Re agi sangsara ngga jera-birasa yŭn sopŭrŭg ngara adi ndai kayuh adi arap ; diŭ yŭn daya Jahudi ka komŭnŭ yŭn daya adi dŭh bangsa Jahudi .
45002010	Pak Tapa re nggen bragah , stabi , ka damai di sopŭrŭg adi ndai kayuh adi kana , diŭ di daya Jahudi , komŭnŭ di daya adi dŭh bangsa Jahudi .
45002011	Amai Tapa , dŭh-I mien daya .
45002012	Daya adi dŭh bangsa Jahudi dŭh-i biyŭn Ukum-adat Moses ; ngara bidosa ka mbŭh manyap amai dŭh biyŭn Ukum-adat . Daya Jahudi biyŭn Ukum-adat ; ngara bidosa ka dog nyarah Ukum-adat .
45002013	Amai dŭh-i so ka dingah Ukum-adat daya bamai ngga Tapa , pak so ka ndai kayuh adi Ukum-adat pesan daya da ndai .
45002014	Daya adi dŭh bangsa Jahudi dŭh-i biyŭn Ukum-adat ; pak tiap kari ngara ndai darŭm dŭh rada kayuh adi Ukum-adat pesan , anŭ mbŭh ukum-adat ngara , saja-i ngara dŭh biyŭn Ukum-adat .
45002015	Pimudip ngara mbŭh kiren nang kayuh adi Ukum-adat pesan agi dog nuris darŭm atin ngara . Pikir-kira atin ngara kiren kayuh anŭ sawŭ , amai pikir-kira ngara agi andu-i nyarah ka agi andu-i nyibandar ngara .
45002016	Jadi meh , nanyam ka Agah Kana adi aku nyuse , simŭnŭ inŭh-i re di Andu Tapa darŭm Jesus Kristus ngayag pikir-kira manusia adi bisukan .
45002017	Angān boh ? Angān nang adŭp ngan daya Jahudi ; angān bisangan di Ukum-adat ka nyambuh adŭp ngan pasar Tapa ;
45002018	angān puan ani adi Tapa raan angān ndai , ka mbŭh birajar so Ukum-adat mien kayuh adi batur ;
45002019	angān tatu puan nang angān mbŭh tukang kayak daya adi karak , jawa yŭn ngara adi darŭm karŭm ,
45002020	gurū yŭn ngara adi budo , ka gurū yŭn ngara adi bawa . Angān mbŭh tatu puan nang darŭm Ukum-adat angān biyŭn pinyipuan ngga ajar adi sawŭ ngga sukup-i .
45002021	Angān ngajar daya bŭkŭn , pak mani dŭh ngajar adŭp ngan ? Angān ngajar nang , “ Dŭhnyah naku ! ” pak dŭh kah angān naku gŭh ?
45002022	Angān nang , “ Dŭhnyah tanggah ” pak dŭh kah angān tanggah gŭh ? Angān tiru di tibudo , pak dŭh kah angān adi mirupak bari bari-sambah ngara ?
45002023	Angān mingangŭn adŭp ngan biyŭn ukum-adat Tapa , pak dŭh kah angān nggen mangŭh di Tapa darŭm angān miranggar ukum adat-I .
45002024	Surat-kudus nang , “ Sitagar angān adi daya Jahudi , daya adi dŭh bangsa Jahudi mbŭh kinarap Tapa . ”
45002025	Kambŭi angān sita Ukum-adat , adat sunat ngan agi kana-i ; pak kambŭi angān nyibireu Ukum-adat , mbŭh kana dŭ inŭh angān dŭh bisunat .
45002026	Kambŭi daya adi dŭh bangsa Jahudi , adi dŭh bisunat , sita pinyipesan Ukum-adat , dŭh kah Tapa nyirundeng ayŭh mun adi mbŭh bisunat ?
45002027	Jadi angān daya Jahudi meh re dog nunggu daya adi dŭh bangsa Jahudi sabab angān miranggar Ukum-adat , saja-i angān biyŭn-i dog nuris ka mbŭh bisunat ; pak ngara sita Ukum-adat saja-i ngara taŭn dŭh bisunat .
45002028	Amai sawŭ , asi meh adi sawŭ daya Jahudi , adi batur bisunat ? Ayŭh dŭh sianŭ adi daya Jahudi adi mbit dŭn so kayuh tura ka sapa , adi sunat-i taŭn pingandai pŭrŭng .
45002029	Sibandar-i , daya Jahudi adi sawŭ inŭh daya Jahudi adi tura ka darŭm , adi mbŭh bisunat di atin-i , ka anŭ inŭh pingandai Roh Tapa , dŭh pingandai Ukum-adat adi dog nuris . Daya adi mun anŭ trima puji so Tapa , dŭh so manusia .
45003001	Ani kana-i nŭŭh jadi daya Jahudi ? Ani kana-i nŭŭh bisunat ?
45003002	Taŭn-i kana darŭm bagŭ yŭn-i ! Sibungas-i Tapa nggen pinganang-I ka daya bangsa Jahudi .
45003003	Pak munki meh kambŭi agi so ngara dŭh sabah , agi kah sirati-i Tapa dŭh bisa dog sabah ?
45003004	Manŭn dŭh ! Tapa kidaan kayuh adi sawŭ , sunggu sopŭrŭg manusia pingadong . Sak adi nang Surat-kudus , “ Kaam dŭh bisa dŭh batur kan Kaam minyu ; Kaam dŭh bisa dŭh manang kan Kaam bisara . ”
45003005	Pak munki kambŭi pingandai sarah ta granan kiren nang Tapa agi batur ? Bisa kah ata nang Tapa sarah kan Ayŭh ngukum ata ? ( Ati taŭn mbŭh biasa daya nang . )
45003006	Mating aran-i ! Kambŭi Tapa dŭh tŭnggŭn simuki meh Ayŭh re bisa nggen bisara di tunduh ong ?
45003007	Pak kambŭi sabab pingandai kadong , kayuh adi sawŭ pasar Tapa jadi granan tatŭng ndŭg ka dog muji , mani meh garang aku dog nunggu mun daya bidosa ?
45003008	Mani dŭh nang , “ Ja ata ndai arap isa kayuh kana timbur ” ? Agi daya , taŭn mbŭh pimangŭh aku darŭm-i nyarah aku nang aku agi minyu sakanŭ ! Ngara re dog nunggu , nimun patut .
45003009	Munki meh , agi kah ata daya Jahudi kana dŭ so daya adi dŭh bangsa Jahudi ? Mating aran-i ! Muko aku kiren nang daya Jahudi ngga daya adi dŭh bangsa Jahudi agi samah di ribo kuasa dosa .
45003010	Sak adi nang Surat-kudus : “ Mating daya adi sawŭ tŭnggŭn ,
45003011	mating daya adi sawŭ bijak puan kah adi nyambah Tapa .
45003012	Sopŭrŭg ngara mbŭh bu mangān Tapa ; sopŭrŭg ngara mbŭh sarah ; mating daya ndai kayuh adi batur , ndi naan mating gŭh .
45003013	Pinganang ngara mbŭh keya ka puno ngga rubang pinyikabŭs ; ngara mbŭh raru pandai kadong , Bang piminyu ngara mbŭh keya ka rasun jippŭh ruah so baba ngara ;
45003014	piminyu ngara taŭn-i pangu adi bisā adŭ .
45003015	Ngara rikas kandam ka siŭ daya ;
45003016	Diki ngara panu ngara taban pinyirusag ngga pinyirubuh .
45003017	Ngara dŭh puan aran pinyidamai ,
45003018	ka bŭn adŭ birajar taru di Tapa . ”
45003019	Madin ata puan nang sopŭrŭg kayuh darŭm Ukum-adat taŭn mbŭh yŭn daya adi udip di ribo Ukum-adat , siŭn sopŭrŭg daya dŭh bisa nang ani ani ngga nutu sarah-i , ka yŭn sopŭrŭg daya dog taban bisara di sirung jawin Tapa .
45003020	Amai mating inŭh daya bamai ngga Tapa so ndai kayuh adi Ukum-adat bada ; Ukum-adat batur-i bada ata puan kambŭi ata bidosa .
45003021	Gaya Tapa bada ata bamai ngga adŭp-I mbŭh dog pinandŭng madin . Anŭ mating gagit-i ngga ukum-adat , sunggu Ukum-adat Moses ngga bara nabi agi nang sakanŭ .
45003022	Tapa bada daya bamai ngga adŭp-I so ka pinyabah ngara di Jesus Kristus . Tapa ndai simŭnŭ di sopŭrŭg daya adi sabah di Kristus , sabab sopŭrŭg mbŭh brimun di batŭh Tapa :
45003023	barang naan mbŭh bidosa ka mbŭh jo so Tapa adi nyiramat ngara .
45003024	Pak sabab pinyirasi-mandis Tapa adi pinganggen bās-I sopŭrŭg mbŭh dog bada bamai ngga adŭp-I so Kristus Jesus , adi pirupas ngara .
45003025	Tapa mbŭh jugan Ayŭh , isa ngga deya-I Ayŭh jadi aran adi ngga dosa daya dog apun so ka pinyabah ngara di Ayŭh . Tapa ndai simŭnŭ ngga kiren pinŭnggŭn-I . Jah-i Ayŭh sabar ka kambŭt dosa ngara ; pak di jaman ati Ayŭh nura dosa ngara , ngga kiren pinyitŭnggŭn-I . Simŭnŭ Tapa kiren adŭp-I tŭnggŭn , buang-I bada bamai barang naan daya adi sabah di Jesus .
45003026	
45003027	Ani meh garang bisa ta yŭn mingangŭn ? Mating ! Ka ani meh sitagar-i ? Agi kah-i sabab ata sita Ukum-adat ? Dŭh , pak sabab ata sabah .
45003028	Ata mbŭh puan nang daya bamai ngga Tapa adŭ-i so ka pinyabah , ka dŭh-i so ndai kayuh adi Ukum-adat pesan .
45003029	Agi kah Tapa anŭ Tapa daya Jahudi adŭ ? Dŭh kah Ayŭh Tapa daya adi dŭh bangsa Jahudi ani ? Ayŭh taŭn-I sawŭ Tapa daya adi dŭh bangsa daya Jahudi ani .
45003030	Tapa inŭh ndi , ka Ayŭh bada daya Jahudi bamai ngga adŭp-I sabab pinyabah ngara , ka re bada daya adi dŭh bangsa Jahudi bamai ngga adŭp-I so ka pinyabah ngara .
45003031	Agi kah sirati-i ngga pinyabah ati ata mbŭh kinating Ukum-adat ? Dŭh , manŭn dŭh ; ata bidigŭng tagap dieh kidŭ-i .
45004001	Ani meh re ta nang , pasar Abraham , adi sama bangsa ta ? Ani ko-i so ?
45004002	Kambŭi ayŭh mbŭh bamai ngga Tapa da kayuh kayuh adi-i ndai , ayŭh biyŭn kayuh yŭn-i mingangŭn , pak dŭh di sirung jawin Tapa .
45004003	Surat-kudus nang , “ Abraham sabah di Tapa , ka sabab pinyabah-i Tapa mbŭh ngitong ayŭh tŭnggŭn . ”
45004004	Daya adi nyiraja dog nggen gaji-i , pak anŭ dŭh-i pinganggen ; anŭ inŭh kayuh adi-i dapŭd so turang udas adŭp-i .
45004005	Pak ngara adi bisangan di pinyabah , dŭh di kraja pingandai , ka adi sabah di Tapa anŭ adi bisa nang daya adi sarah dŭh sarah , pinyabah anŭ inŭh adi Tapa pakai ngga bada ngara bamai ngga adŭp-I .
45004006	Anŭ inŭh rati pinganang David kan ayŭh minyu pasar pinyigaŭn daya adi Tapa ngitong tŭnggŭn , sunggu daya anŭ mating ndai ani ani adi yŭn-i patut dapŭd berkat anŭ :
45004007	“ Gaŭn inŭh ngara adi sarah-i mbŭh dog apun ; dosa-i Tapa mbŭh kambŭt !
45004008	Gaŭn inŭh daya anŭ adi dosa-i Tuhan dŭh re ngitong ! ”
45004009	Agi kah pinyigaŭn anŭ adi David nyabŭt , tung ngara adi mbŭh bisunat adŭ ? Manŭn dŭh ! Pinyigaŭn anŭ mbŭh tung ngara adi dŭh bisunat ani . Amai ata mbŭh ngagit pinganang Surat-kudus , “ Abraham sabah Tapa , ka sabab pinyabah-i Tapa mbŭh ngitong ayŭh tŭnggŭn . ”
45004010	Sinde kayuh anŭ jadi ? Agi kah-i diŭ so Abraham bisunat puan kah sundis ? Ayŭh diŭ , dŭh ripas Abraham bisunat .
45004011	Sundis ayŭh bisunat , buang sunat-i anŭ batur tandā ngga kiren nang sabab pinyabah-i Tapa mbŭh ngitong ayŭh tŭnggŭn diŭ so-i bisunat . Ngapŭi Abraham inŭh sama darŭm roh yŭn sopŭrŭg daya adi sabah di Tapa adi-I mbŭh ngitong tŭnggŭn , sunggu ngara dŭh bisunat .
45004012	Ayŭh gŭh sama ngara adi mbŭh bisunat , anŭ inŭh , sama ngara adi , darŭm mbŭh bisunat , udip darŭm pinyabah adi brimun ngga tung sama ta Abraham sibayuh ayŭh bisunat .
45004013	Di andu Tapa bijanji ngga Abraham ka ngga bara sesang-i nang ong re dog dapu-i , ayŭh sawŭ dapu , dŭh sabab Abraham sita Ukum-adat , pak sabab ayŭh sabah buang mbŭh Tapa ngitong tŭnggŭn .
45004014	Amai kambŭi kayuh adi Tapa bijanji an nggen dog nggen di ngara adi sita Ukum-adat , sirati-i pinyabah mbŭh kayuh braŭn ka janji Tapa mbŭh dŭh biguna .
45004015	Ukum-adat taban baji Tapa ; pak di yŭn ukum-adat mating , diginŭ daya mating nyibireu ukum-adat .
45004016	Jadi janji anŭ bisangan di pinyabah , siŭn-i dog jamen jadi pinganggen bās Tapa di sopŭrŭg sesang Abraham ; dŭh di ngara adi sita Ukum-adat adŭ , pak di ngara adi sabah mun Abraham ani . Amai Abraham inŭh sama sopŭrŭg ta darŭm roh ;
45004017	sak adi nang Surat-kudus , “ Aku mbŭh ndai kuu da jadi sama sopŭrŭg bangsa . ” Jadi janji anŭ inŭh kana di batŭh Tapa , adi Abraham sabah ; Tapa adi pakat daya adi mbŭh kabŭs ka adi napa sopŭrŭg kayuh adi ko mating .
45004018	Abraham sabah buang harap ; di tika susah re biyŭn pingarap ayŭh babŭ gŭh biyŭn pingarap , ngapŭi ayŭh jadi “ sama yŭn bagŭ bangsa . ” Nimun Surat-kudus nang , “ Sesang mu re jadi bagŭ nimun dudu bitang . ”
45004019	Ayŭh nganŭ mbŭh re siratus sawa umbur-i ; pak pinyabah-i dŭh ramah kan ayŭh ingat pŭrŭng adŭp-i adi mbŭh raru minyamba ka mbŭh re kabŭs , buang adŭp sawŭn-i Sarah taŭn dŭh tungang biranak .
45004020	Pinyabah Abraham dŭh gayo , ka dŭh-i kurang sabah di janji Tapa anŭ ; pinyabah-i nagap ayŭh , ka ayŭh muji Tapa .
45004021	Ayŭh mbŭh ruai sabah Tapa tungang ndai anŭ adi-I ko bijanji an ndai .
45004022	Ngapŭi meh Abraham , sabab pinyabah-i , “ mbŭh Tapa ngitong tŭnggŭn . ”
45004023	Pinganang anŭ “ mbŭh Tapa ngitong tŭnggŭn ” dŭh dog nuris yŭn-i adŭ .
45004024	Pinganang anŭ dog nuris yŭn ta adi re dog ngitong tŭnggŭn ani , adi sabah di Ayŭh adi pakat Jesus Tuhan ta so kabŭs .
45004025	Sabab dosa ta ayŭh dog nggen ukum kabŭs , ka dog pakat udip bauh siŭn ata dapŭd bamai ngga Tapa .
45005001	Amai madin ata mbŭh bamai ngga Tapa so ka pinyabah , ata biyŭn damai ngga Tapa so ka Tuhan ta Jesus Kristus .
45005002	Ayŭh mbŭh taban ata so ka pinyabah da kinyam pinyirasi-mandis Tapa , di yŭn ata madin udip . Ngapŭi ata mingangŭn di pingarap ta adi re samah dapu bragah Tapa !
45005003	Ata gŭh mingangŭn di pinyusah ta , sabab ata puan nang pinyusah pijadi pinyitŭtŭd atin ,
45005004	ka pinyitŭtŭd atin inŭh adi Tapa raan , adi bada ata dapŭd pingarap .
45005005	Pingarap anŭ dŭh re bada ata asa , amai Tapa , ngga Roh Kudus adi pinganggen-I di ata , mbŭh ren darŭm atin ta pinyirindu-I .
45005006	Amai di tika ata dŭh dapŭd ndai ani ani , Kristus kabŭs yŭn bara adi ginaka di tika adi adŭp Tapa mbŭh mien .
45005007	Dŭh-i udah daya re kabŭs yŭn daya adi tŭnggŭn , sunggu agi daya birani kabŭs yŭn daya adi kana .
45005008	Pak Tapa mbŭh kiren munki masam bās pinyirindu-I di ata , ka sitadŭn ata gibabŭ bidosa Kristus mbŭh kabŭs yŭn ta .
45005009	Ngga deya-I ata madin mbŭh bamai ngga Tapa ; jung rabis-i meh ngga adŭp-I ata re dog nyiramat so baji Tapa !
45005010	Ata ko jadi pinganyu Tapa , pak Ayŭh mbŭh ndai ata da jadi dingan-I so ka pinyikabŭs Anak-I . Amai madin ata mbŭh dingan Tapa , jung rabis-i meh ata re dog nyiramat amai Jesus ko kabŭs yŭn ta !
45005011	Pak dŭh-i anŭ adŭ ; ata gaŭn sabab kayuh adi Tapa mbŭh ndai so Tuhan ta Jesus Kristus , adi madin mbŭh ndai ata da jadi dingan Tapa .
45005012	Dosa mandŭg ka ong so ka ndi naan daya , ka dosa-i taban pinyikabŭs . Sitagar anŭ , pinyikabŭs mbŭh sawit ka sopŭrŭg bangsa manusia sabab barang naan daya mbŭh bidosa .
45005013	Dosa mbŭh agi darŭm ong diŭ so Ukum-adat dog nggen ; pak di yŭn ukum-adat mating , dosa mating gŭh dog ngitong .
45005014	Pak so jaman Adam ndŭg jaman Moses , pinyikabŭs nguasa sopŭrŭg bangsa manusia , samŭn ngara adi dŭh bidosa mun gaya Adam darŭm-i nyibireu pinganang Tapa . Adam inŭh suto sianŭ adi re mandŭg .
45005015	Pak ngara duwŭh dŭh samah , sabab pinganggen bās Tapa agi bŭkŭn so dosa Adam . Mbŭh sawŭ inŭh daya bagŭ kabŭs sabab dosa ndi naan daya anŭ . Pak pinyirasi-mandis Tapa agi rabis bās , ka mbŭh pinganggen bās-I di bara daya so ka pinyirasi-mandis ndi naan Daya , Jesus Kristus .
45005016	Ka agi bŭkŭn-i pinganggen Tapa so dosa ndi naan daya anŭ . Ripas ndi naan anŭ ndai dosa , Tapa nang “ Sarah ” ; pak ripas sopŭrŭg mbŭh bidosa , pinganggen adi raru kana-i mandŭg adi nang “ Dŭh sarah ! ”
45005017	Mbŭh sawŭ , so dosa ndi naan daya , pinyikabŭs mbŭh piguru nguasa sabab ndi naan daya anŭ . Pak jung rabis bās-i kayuh adi jadi so pingandai ndi naan daya , Jesus Kristus ! Sopŭrŭg adi kambat pinyirasi-mandis Tapa ka mbŭh bamai ngga Tapa re nguasa darŭm pimudip so ka Kristus .
45005018	Ngapŭi , darŭm ndi naan bidosa sopŭrŭg daya dog nunggu , simŭnŭ gŭh pingandai tŭnggŭn so ndi naan daya pirupas ka nggen udip di sopŭrŭg daya .
45005019	Ka nimun sopŭrŭg daya jadi daya bidosa so ndi naan daya adi tirawan pinganang Tapa , simŭnŭ gŭh sopŭrŭg daya re bamai ngga Tapa sabab ndi naan daya tunda pinganang Tapa .
45005020	Ukum-adat dog nggen siŭn-i nambah kraja sarah ; pak di yŭn dosa bitambah , pinyirasi-mandis Tapa rabis bitambah .
45005021	Ngapŭi meh , nimun dosa taban pinyikabŭs ka daya adi bidosa , simŭnŭ gŭh pinyirasi-mandis Tapa biyŭn kuasa bada daya bamai ngga Tapa , ndŭg ka taban ata ka udip adi sawŭ adi tan adu adu so ka Jesus Kristus adi Tuhan ta .
45006001	Ani re ta nang , garang ? Patut kah ata pijuu udip darŭm dosa isa pinyirasi-mandis Tapa bitambah ?
45006002	Manŭn dŭh ! Ata mbŭh kabŭs yŭn dosa , ka simuki ata re babŭ udip darŭm dosa ?
45006003	Amai ata mbŭh tatu puan nang kan ata dog baptisa ka darŭm Kristus Jesus , ata dog baptisa ka darŭm pinyikabŭs-I .
45006004	Ngga baptisa ta ata dog kubur ngga Ayŭh ka samah ngga Ayŭh darŭm pinyikabŭs-I , siŭn nimun Kristus mbŭh dog pakat so kabŭs ngga kuasa Sama adi bragah , simŭnŭ gŭh ata bisa dapŭd udip adi bauh .
45006005	Amai sabab ata mbŭh jadi ndi ngga Ayŭh darŭm ata kabŭs mun Ayŭh , simŭnŭ gŭh ata re jadi ndi ngga Ayŭh darŭm ata dog pakat udip bauh mun Ayŭh .
45006006	Ka ata puan nang pimudip amba ta mbŭh dog siŭ ngga Kristus di atuh rigang , siŭn kuasa pŭrŭng adi bidosa bisa dog pirabur , isa ata dŭh tia jadi urun dosa .
45006007	Amai kan ata kabŭs , ata dog pirupas so kuasa dosa .
45006008	Amai ata mbŭh kabŭs ngga Kristus , ata sabah nang ata re udip gŭh ngga Ayŭh .
45006009	Amai ata puan nang Kristus mbŭh dog pakat so kabŭs ka dŭh re tia kabŭs ; pinyikabŭs dŭh re tia nguasa Ayŭh .
45006010	Ngapŭi meh , sabab Ayŭh kabŭs , dosa dŭh biyŭn kuasa di tunduh Ayŭh ; ka madin Ayŭh udip , ka udip yŭn Tapa .
45006011	Simŭnŭ gŭh angān patut kira adŭp ngan mbŭh kabŭs , kambŭi jeja ka dosa , pak mbŭh udip yŭn Tapa darŭm Kristus Jesus .
45006012	Dosa dŭh siŭn nguasa pŭrŭng ngan , te-i angān tunda pinyiripong pŭrŭng ngan rai-i .
45006013	Dŭh gŭh angān siŭn bada tadŭ sakap pŭrŭng ngan bidosa ngga ndai tadŭ mun pingandai ginaka . Pak , nggen adŭp ngan di Tapa , nimun daya adi mbŭh dog pakat so kabŭs , ka nyerah abo abo adŭp ngan di Ayŭh yŭn pingandai tŭnggŭn .
45006014	Dosa dŭh siŭn jadi tuan ngan ; amai angān dŭh udip di ribo ukum-adat pak di ribo pinyirasi-mandis Tapa .
45006015	Ani , meh ? Patut kah ata ndai dosa , sabab ata dŭh di ribo ukum-adat pak di ribo pinyirasi-mandis Tapa ? Mating aran-i re patut !
45006016	Tatu angān puan nang kambŭi angān bituan di daya , angān mbŭh jadi urun-i ; kambŭi angān bituan di dosa , angān mbŭh urun-i ka angān re kabŭs ; kambŭi angān bituan di Tapa , angān re bamai ngga Tapa .
45006017	Pak trima kaseh di Tapa ! Amai sunggu angān ko jadi urun dosa , angān mbŭh tunda ngga siabo atin ngan ajar adi sawŭ adi mbŭh dog nggen di angān .
45006018	Angān mbŭh dŭh tia urun dosa ka mbŭh jadi urun pinŭnggŭn .
45006019	( Aku minyu pakai piminyu adi biasa sabab angān kurang mirati . ) Dawŭ-i angān ko nyerah adŭp ngan abo abo jadi urun pimudip adi kais ngga pinŭtŭn adi ginaka . Ka simŭnŭ gŭh angān dŭh siŭn dŭh an nyerah adŭp ngan abo abo jadi urun pinŭnggŭn yŭn pinŭtŭn adi kudus .
45006020	Di andu angān jadi urun dosa , angān rupas so pinŭnggŭn .
45006021	Ani utung ngan so pingandai ngan anŭ adi angān mangŭh ngarun madin ? Pinŭbŭn kayuh adi mun anŭ inŭh pinyikabŭs !
45006022	Pak madin angān mbŭh dog pirupas so dosa ka mbŭh jadi urun Tapa . Utung ngan inŭh pimudip adi dog jugan ka Tapa , ka pinŭbŭn-i inŭh udip adi sawŭ adi tan adu adu .
45006023	Dosa nggen pinyikabŭs ndu upah ; pak pinganggen bās Tapa inŭh udip adi sawŭ adi tan adu adu ngga Kristus Jesus Tuhan ta .
45007001	Angān mbŭh tatu puan kayuh adi re ku nang , bara dingan ku , sabab sopŭrŭg ngan puan pasar ukum-adat . Ukum-adat nguasa daya , siragi-i ngara udip .
45007002	Dayung adi banan , ndu ta suto , dog ngabŭt ukum-adat di banŭh-i ; anŭ inŭh sawŭ di ayŭh siragi banŭh-i udip . Kambŭi banŭh-i kabŭs , ayŭh rupas so ukum adi ngabŭt ayŭh di banŭh-i .
45007003	Ngapŭi meh , kambŭi ayŭh nyiramin ngga dari bŭkŭn darŭm banŭh-i babŭ udip , ayŭh tanggah ; pak kambŭi banŭh-i kabŭs , ayŭh dŭh dog ngabŭt tia ka dŭh-i tanggah kambŭi ayŭh banan bauh .
45007004	Simŭnŭ inŭh-i di angān , bara dingan ku . Kambŭi tura ka Ukum-adat , angān gŭh mbŭh kabŭs sabab angān mbŭh ndi so pŭrŭng Kristus ; ka madin angān dog dapu-I adi mbŭh dog pakat so kabŭs siŭn ata bisa jadi biguna yŭn ndai kraja Tapa .
45007005	Amai kan ata udip nimun ka tibiat adŭp ta manusia , Ukum-adat mirasang pinyiripong adi sarah darŭm pŭrŭng ta , ka pinŭbŭn sopŭrŭg kayuh adi ata ndai inŭh pinyikabŭs .
45007006	Madin ata mbŭh rupas so Ukum-adat , sabab ata mbŭh kabŭs yŭn kayuh adi ko nguasa ata . Ata mbŭh dŭh tia bituan pakai aran adi amba , anŭ inŭh aran ukum-adat adi dog nuris , pak pakai aran adi bauh so Roh Kudus .
45007007	Bisa kah ata nang garang , Ukum-adat kayuh adi bidosa ? Manŭn dŭh ! Pak Ukum-adat inŭh adi bada aku puan ani dosa . Kambŭi Ukum-adat mating nang , “ Dŭhnyah ripong di kayuh adi daya dapu , ” aku taŭn dŭh re puan pinyiripong adi mun anŭ .
45007008	Pak ngga pinyipesan anŭ dosa mbŭh dapŭd aran-i pijadi barang masam pinyiripong darŭm aku . Kambŭi ukum-adat mating , dosa mbŭh keya ka mating gŭh .
45007009	Adŭp ku dawŭ-i udip dŭh di ribo ukum-adat ; pak kan pinyipesan anŭ mandŭg , dosa piguru nguasa ,
45007010	ka aku kabŭs . Ka pinyipesan anŭ adi patut taban udip , di aku ayŭh taban pinyikabŭs .
45007011	Dosa mbŭh dapŭd pluang-i , ka ngga pinyipesan anŭ dosa mbŭh nipu aku ka siŭ aku .
45007012	Ngapŭi meh , adŭp Ukum-adat anŭ kudus , ka Pinyipesan anŭ kudus , batur , ka kana .
45007013	Pak agi kah sirati-i kayuh adi kana mbŭh bada aku kabŭs ? Dŭh ! Dosa inŭh adi bada aku kabŭs ; pakai kayuh adi kana , dosa taban pinyikabŭs ka aku , siŭn ani sibandar dosa bisa dog pinandŭng . Jadi meh , ngga Pinyipesan anŭ dosa dog kiren munki masam sipŭ-i .
45007014	Ata puan nang Ukum-adat kayuh roh ; pak aku ati manusia , dog jua keya ka urun yŭn dosa .
45007015	Aku dŭh mirati kayuh adi ndai ku ; amai aku dŭh ndai kayuh adi aku raan , pak kayuh adi aku tiru .
45007016	Amai kayuh adi aku ndai inŭh kayuh adi aku dŭh raan ndai , sirati-i aku situju nang Ukum-adat agi batur .
45007017	Jadi sibatur-i aku dŭh inŭh adi ndai kayuh anŭ ; dosa adi rŭŭ darŭm aku inŭh adi ndai-i .
45007018	Aku puan nang pinyikana mating darŭm aku , anŭ inŭh di darŭm tibiat manusia ku . Amai sunggu pinyiraan an ndai kayuh kana agi darŭm aku , aku dŭh tungang ndai-i .
45007019	Aku dŭh ndai kayuh kana adi aku raan , pak ndai kayuh arap adi aku dŭh raan ndai .
45007020	Kambŭi aku ndai kayuh adi aku dŭh raan ndai , sirati-i aku dŭh inŭh sianŭ adi ndai-i ; dosa adi rŭŭ darŭm aku inŭh adi ndai-i .
45007021	Ukum-adat ati mbŭh kiren di aku nang kayuh agi matŭn aku ndai kayuh adi aku puan nang kana .
45007022	Ngga siabo asŭng ku aku situju di ukum-adat Tapa .
45007023	Pak aku kinyam agi ukum-adat adi bŭkŭn darŭm pŭrŭng ku , adi birawan ngga ukum-adat adi aku situju ; anŭ bada aku jadi urun ukum-adat dosa adi nguasa pŭrŭng ku .
45007024	Mbŭh raru susah inŭh aku ! Asi meh re nyiramat aku so pŭrŭng ku ati adi taban aku ka pinyikabŭs ?
45007025	Aku nggen trima kaseh di Tapa , adi nyiramat aku so ka Jesus Kristus Tuhan ta ! Simuti inŭh pimudip ku : ngga pikir ku aku sita ukum-adat Tapa , ngga tibiat manusia ku aku sita ukum-adat dosa .
45008001	Madin daya adi udip ndi ngga Kristus Jesus dŭh re dog nunggu .
45008002	Amai ukum-adat Roh Kudus , adi bada ata udip ndi ngga Kristus Jesus , inŭh adi pirupas aku so ukum-adat dosa ngga pinyikabŭs .
45008003	Kayuh adi Ukum-adat dŭh tungang ndai , sabab manusia ramah darŭm tibiat-i , Tapa mbŭh ndai . Ayŭh nunggu dosa darŭm tibiat manusia darŭm-I pait Anak adŭp-I , adi mandŭg ngga tibiat adi brimun ngga tibiat ta adi bidosa , yŭn ngarah dosa .
45008004	Tapa ndai simŭnŭ isa ata ndai kayuh adi Ukum-adat pesan ata ndai darŭm ata nurut pinyiraan Roh Kudus , ka dŭh nurut tibiat manusia .
45008005	Daya adi udip nanyam ka pinyiraan tibiat pŭrŭng-i , mbŭh dog nguasa pinyiraan tibiat manusia di pikir-i . Daya adi udip nanyam ka pinyiraan Roh Kudus , mbŭh dog nguasa pinyiraan Roh Kudus di pikir-i .
45008006	Dog nguasa tibiat manusia , pinŭbŭn-i inŭh pinyikabŭs ; dog nguasa Roh Kudus , pinŭbŭn-i inŭh udip ngga damai .
45008007	Jadi daya jadi pinganyu Tapa kan ngara dog nguasa tibiat manusia ; amai ngara dŭh sita ukum-adat Tapa , buang sibandar-i ngara dŭh tungang sita-i .
45008008	Daya adi tunda pinyiraan tibiat manusia dŭh tungang pimunos asŭng Tapa .
45008009	Pak angān dŭh udip tunda pinyiraan tibiat manusia , pak udip tunda pinyiraan Roh Kudus , kambŭi Roh Tapa sawŭ agi darŭm angān . Asi asi adi dŭh biyŭn Roh Kristus dŭh dog dapu Kristus .
45008010	Pak kambŭi Kristus agi darŭm angān , Roh Kudus nggen udip di angān sabab angān mbŭh bamai ngga Tapa , sunggu pŭrŭng ngan re kabŭs sabab dosa .
45008011	Kambŭi Roh Kudus , adi pakat Jesus so kabŭs , agi darŭm angān , Ayŭh adi pakat Kristus so kabŭs gŭh re nggen udip di pŭrŭng ngan adi bisa kabŭs , da Roh Kudus adi agi darŭm angān .
45008012	Ngapŭi inŭh meh , bara dingan ku , ati inŭh kayuh adi dŭh siŭn ata ndai : ata dŭh siŭn udip nunda ka pinyiraan tibiat manusia .
45008013	Amai kambŭi angān udip nunda ka pinyiraan tibiat manusia , angān re kabŭs ; pak kambŭi ngga Roh Kudus angān siŭ pingandai ngan adi bidosa , angān re udip .
45008014	Ngara adi dog kayak Roh Tapa inŭh bara anak Tapa .
45008015	Amai Roh adi Tapa nggen di angān dŭh-I bada angān jadi urun ka bada angān taru ; Roh Kudus bada angān jadi bara anak Tapa kidŭ-i , ka sabab Roh Kudus ata bagan Tapa , “ Sama ! Sama ku ! ”
45008016	Roh Tapa tubu adŭp-I ngga roh ta ngga kiren ata mbŭh bara anak Tapa .
45008017	Amai ata bara anak-I , ata re dapu berkat adi-I sidia yŭn daya-I , ka ata re dapu gŭh ngga Kristus kayuh adi Tapa mbŭh sidia yŭn-I ; amai kambŭi ata sua dapu jera-birasa Kristus , ata gŭh re sua dapu bragah-I .
45008018	Di rundeng ku kayuh adi ata naman di tipuh ati manŭn dŭh tungang dog danding ngga bragah adi re dog pinandŭng di ata .
45008019	Sopŭrŭg kayuh adi ko dog napa mbŭh graŭh kajŭn Tapa kiren asi bara anak-I .
45008020	Amai sopŭrŭg kayuh adi ko dog napa mbŭh dog sān bada manyap tujuan-i , dŭh so pinyiraan adŭp-i , pak sabab Tapa raan-i simŭnŭ . Pak mbŭh dog harap nang
45008021	sopŭrŭg kayuh adi ko dog napa re ndi andu dog pirupas so madam ka re samah dapu pinyirupas bara anak Tapa , adi bragah .
45008022	Amai ata puan nang ndŭg tipuh ati sopŭrŭg kayuh adi ko dog napa mbŭh nyidaing naman sarang andam , nimun sarang andam re biranak .
45008023	Pak dŭh-i kayuh adi ko dog napa adŭ adi nyidaing ; ata adi biyŭn Roh Kudus adi sibungas pinganggen Tapa nyidaing gŭh darŭm asŭng ta darŭm ata kajŭn Tapa ndai ata da jadi bara anak-I ka pirupas ata so pŭrŭng ta adi pandai kabŭs ani .
45008024	Amai so ka pingarap inŭh ata dog nyiramat ; pak kambŭi ata kiris kayuh adi ata harap , kayuh anŭ dŭh-i sawŭ pingarap . Amai asi so ata harap kayuh adi ata tungang kiris ?
45008025	Pak kambŭi ata harap kayuh adi ata dŭh tungang kiris , ata kajŭn ngga atin sabar .
45008026	Simŭnŭ gŭh Roh Kudus agi digiti turung ata adi ramah . Amai ata dŭh puan munki ata patut simayang ; adŭp Roh Kudus bidua yŭn ta ka Tapa ngga sidaing adi dŭh manusia tungang kira .
45008027	Ka Tapa meh , adi puan isi atin manusia , puan ani adi nang Roh anŭ ; sabab Roh anŭ bidua ka Tapa ngarun daya-I buang nanyam ka pinyiraan-I .
45008028	Ata puan nang Tapa ngatur sopŭrŭg kayuh yŭn kana sopŭrŭg daya adi rindu Ayŭh , daya adi-I ko bagan nimun ka tujuan-I .
45008029	Bara daya adi Tapa mbŭh mien dog nyidŭrŭ-I gŭh da jadi brimun ngga Anak-I , isa Anak jadi diŭ di dupan bara adi sabah .
45008030	Ka ngara adi Tapa ko nyidŭrŭ , Ayŭh bagan ; ka ngara adi-I bagan , Ayŭh bada bamai ngga adŭp-I , ka samah bragah-I ngga ngara .
45008031	Darŭm ko dingah sopŭrŭg anŭ , ani re ta bisa nang ? Kambŭi Tapa agi ngga ata , asi re tungang rawan ata ?
45008032	Tapa dŭh bitan Anak-I , pak mbŭh jugan Ayŭh yŭn sopŭrŭg ta . Kambŭi Tapa mbŭh ndai simŭnŭ , dŭh kah Ayŭh rabis an nggen di ata sopŭrŭg kayuh adi bŭkŭn ?
45008033	Asi re nyarah bara daya adi Tapa mbŭh mien ? Adŭp Tapa nang ngara dŭh sarah !
45008034	Asi garang , re nunggu ngara ? Dŭh-i Kristus Jesus , adi kabŭs , ka sibandar-i adi dog pakat udip bauh ka adi mbŭh tura ka tauh Tapa , bidua yŭn ta ka Tapa !
45008035	Asi garang , tungang nyibarai ata so pinyirindu Kristus ? Tungang kah pito nyibarai ata , puan kah pimudip jera , puan kah pinyikisiis , puan kah sikirau , puan kah sirata , puan kah pinyusah , puan kah pinyikabŭs ?
45008036	Sak adi nang Surat-kudus , “ Sabab Kaam , di tadŭ nga-i kieh ari re ruban asŭng ami . Daya ndai di tunduh kieh keya ka kieh ati biri adi re dog simareh . ”
45008037	Dŭh , di sopŭrŭg kayuh anŭ ata biyŭn sukup pimanang so ka Ayŭh adi rindu ata .
45008038	Amai aku taŭn mbŭh tatu puan nang mating kayuh tungang nyibarai ata so pinyirindu-I : bait darŭm kabŭs puan kah darŭm udip , bait malaikat malaikat puan kah pinguasa adi bŭkŭn di rangit , bait jaman ati puan kah jaman adi re ,
45008039	bait ong di sambu puan kah ong di sagān ; so sinadan anŭ adi ko dog napa mating re tungang nyibarai ata so pinyirindu Tapa adi mbŭh jata darŭm Kristus Jesus Tuhan ta .
45009001	Aku minyu kayuh adi sawŭ ; aku mbŭh tung Kristus ka aku dŭh kadong . Pikir-kira atin ku , adi dog nguasa Roh Kudus , gŭh kiren nang aku dŭh kadong
45009002	kan aku nang munki masam bat-i pinyusah ku , munki masam ibŭn-i atin ku
45009003	yŭn daya ku , adi pŭrŭng ngga deya adŭp ku ! Sitagar ngara aku mbŭh raan dŭ dog pangu Tapa ka dog nyidŭrŭ so Kristus .
45009004	Ngara inŭh bara daya adi Tapa mbŭh mien ; Ayŭh ndai ngara da jadi bara anak-I ka pinandŭng bragah-I di ngara ; Ayŭh ndai simanya simanya-I ngga ngara ka nggen di ngara Ukum-adat ; ngara mbŭh biyŭn simayang adi sawŭ ; ngara mbŭh trima janji Tapa ;
45009005	ngara sesang so tayung-babuk daya Hebrew adi timagah ; ka Kristus , darŭm gayŭn manusia , mbŭh so bangsa ngara . Isa-i Tapa , adi mritah sopŭrŭg , dog muji ndŭg situi tui ! Amen .
45009006	Aku dŭh nang Tapa mbŭh kambŭt janji-I ; amai dŭh sopŭrŭg daya Israel daya adi dog mien Tapa .
45009007	Dŭh gŭh sopŭrŭg sesang Abraham bara anak Tapa . Tapa mbŭh nang di Abraham , “ So Isaac inŭh kuu re biyŭn sesang adi Aku bijanji re nggen di kuu . ”
45009008	Sirati-i bara anak adi dog biranak so ka gaya adi biasa dŭh-i bara anak Tapa ; pak bara anak adi dog biranak so janji Tapa dog nyirundeng bara sesang adi sawŭ .
45009009	Amai janji Tapa dog ndai ngga pinganang sakati : “ Kan tika-i mbŭh ndŭg aku re pari , ka Sarah re biyŭn ndi anak dari . ”
45009010	Dŭh anŭ adŭ . Duwŭh madis anak Rebecca dapu ndi sama , babuk ta Isaac .
45009011	Pak ngga kiren ndi naan so ngara duwŭh mbŭh pimien Tapa , Tapa nang di Rebecca , “ Anak pinuai re bituan di sude . ” Ayŭh nang sakanŭ diŭ so ngara dog biranak , diŭ so ngara ndai kayuh adi kana puan kah kayuh adi arap . Jadi pingatur Tapa inŭh bisangan di pinyibagan-I , dŭh so tadŭ kayuh adi ngara ko ndai .
45009012	
45009013	Sak adi nang Surat-kudus , “ Aku rindu Jacob , pak aku tiru di Esau . ”
45009014	Bisa kah ata nang Tapa dŭh tŭnggŭn ? Manŭn dŭh .
45009015	Amai Ayŭh nang di Moses , “ Aku re kiren pingapun di tadŭ daya Aku raan ; Aku re masi di tadŭ daya Aku raan . ”
45009016	Jadi meh , sopŭrŭg kayuh dŭh bisangan di pinyiraan puan kah di pingandai manusia , pak di masi Tapa .
45009017	Amai di Surat-kudus Tapa nang di raja Egypt , “ Aku mbŭh pakat kuu da jadi raja siŭn Aku bisa pakai kuu ngga kiren kuasa Ku ka ngga bada adŭn Ku timagah di ndi ong ong . ”
45009018	Jadi meh , Tapa kiren masi di tadŭ daya Ayŭh raan , ka Ayŭh bada baking tadŭ daya Ayŭh raan .
45009019	Pak agi so angān re nang di aku , “ Kambŭi anŭ sawŭ , mani Tapa nyarah daya ? Asi tungang rawan pinyiraan Tapa ? ”
45009020	Pak bara dingan ku , asi meh angān nak birani nam Tapa ? Priok tana dŭh siken daya adi ndai-i , “ Mani aku dog ndai mun ati ? ”
45009021	Amai sawŭ , daya adi ndai priok biyŭn hak pakai tana-riyat nimun sŭn adŭp-i nang , ka ndai duwŭh priok so ndi takang tana-riyat anŭ , ndi yŭn guna di tipuh gawai ka anŭ ndi yŭn guna di tipuh biasa .
45009022	Ka sawŭ mun anŭ gŭh Tapa ngga kayuh adi-I ko ndai . Ayŭh raan kiren baji-I ka raan kuasa-I dog puan . Pak Ayŭh ruai nang sabar ngga ngara adi yŭn-I baji , ngara adi taŭn mbŭh re dog pirabur .
45009023	Ka Ayŭh raan gŭh kiren kaya bragah-I , adi dog ren di tunduh ta adi mbŭh tibaran yŭn-I masi , sinadan ata adi-I mbŭh sidia da kambat bragah-I .
45009024	Amai ata inŭh daya adi-I bagan , dŭh daya Jahudi adŭ , pak daya adi dŭh bangsa Jahudi ani .
45009025	Ati inŭh kayuh adi-I nang di surat Hosea : “ Daya adi dŭh daya Ku Aku re kadŭn ‘ Daya Ku . ’ Bangsa adi Aku dŭh rindu Aku re kadŭn ‘ Bangsa adi Aku rindu . ’
45009026	Ka di tarun yŭn ngara dog kidaan , ‘ Angān dŭh daya Ku , ’ diginŭ ngara re dog kadŭn bara anak Tapa adi udip . ”
45009027	 Ka Isaiah minyu pasar Israel : “ Sunggu bagŭ mun sirah sumat di bŭngŭn rawŭt bait kani daya Israel , nisŭ adŭ so ngara re dog nyiramat ;
45009028	amai Tuhan re rikas ndai di tunduh ong kayuh adi-I ko bakan Ayŭh re ndai . ”
45009029	 Nimun adi Isaiah ko nang dawŭ-i , “ Kambŭi Tuhan adi Bisa-pŭrŭg dŭh nggen di ata bara sesang , ata mbŭh keya ka Sodom ngga Gomorrah . ”
45009030	Jadi ata nang daya adi dŭh bangsa Jahudi , adi dŭh suba bada adŭp ngara bamai ngga Tapa , mbŭh bamai ngga Ayŭh so ka pinyabah ;
45009031	anŭ inŭh darŭm bara daya adi Tapa mbŭh mien , adi jiroh ukum-adat adi bisa bada adŭp ngara bamai ngga Tapa , dŭh dapŭd .
45009032	Amai mani ? Sabab ngara dŭh bisangan di pinyabah pak bisangan di pingandai adŭp ngara . Ka ngara meh sikak “ batuh anŭ adi bisa bada daya sikak ”
45009033	sak adi ko dog nyabŭt darŭm Surat-kudus : “ Tingga , Aku na di Zion batuh adi re bada daya sikak , batuh adi re bada ngara rabu . Pak asi asi adi sabah di Ayŭh dŭh re asa . ”
45010001	Bara dingan ku , aku gruwŭn ngga siabo asŭng ku daya adŭp ku dog nyiramat ! Munki masam aku mbŭh bidua ka Tapa yŭn ngara !
45010002	Aku puan ngara rindu Tapa , pak ngara gibayuh biyŭn pinyipuan adi sawŭ .
45010003	Ngara gibayuh puan munki gaya Tapa bada daya bamai ngga adŭp-I , pak gŭt-i ngara mbŭh pakai aran adi adŭp ngara ndai ; ka mbŭh dŭh na adŭp ngara ka darŭm aran anŭ adi ngga Tapa bada daya bamai .
45010004	Amai Kristus mbŭh bada Ukum-adat dŭh tia biguna , isa barang naan adi sabah dapŭd bamai ngga Tapa .
45010005	Moses nuris sakati pasar daya jadi bamai ngga Tapa so ka pinyita Ukum-adat : “ Asi asi adi sita pinyipesan Ukum-adat re udip . ”
45010006	Pak kayuh adi Surat-kudus nang pasar daya jadi bamai ngga Tapa so ka pinyabah inŭh sakati : “ Angān dŭh bisa siken , Asi re di ka shorga di bada Kristus mūn ? ”
45010007	“ Dŭh gŭh angān bisa siken , Asi re mūn ka ong di sagān di pakat Kristus so kabŭs ? ”
45010008	Kayuh adi-i nang inŭh sakati : “ Agah so Tapa agi sindŭk angān , di baba ngan ka di atin ngan . ” Anŭ inŭh , agah pasar daya patut sabah di Tapa .
45010009	Kambŭi angān ngaku Jesus sawŭ Tuhan ka sabah Tapa pakat Ayŭh so kabŭs , angān re dog nyiramat .
45010010	Amai so ka pinyabah ta inŭh ata dapŭd bamai ngga Tapa ; darŭm ata ngaku ka kidaan di daya bŭkŭn ata mbŭh dog nyiramat .
45010011	Surat-kudus nang , “ Asi asi adi sabah di Ayŭh dŭh re asa . ”
45010012	Pinganang anŭ yŭn sopŭrŭg daya , adi bangsa Jahudi ngga adi dŭh bangsa Jahudi , sabab sopŭrŭg ngara brimun ; Tapa inŭh ndi Tuhan yŭn sopŭrŭg daya ka nyiberkat sopŭrŭg daya adi mite turung so Ayŭh .
45010013	Sak adi nang Surat-kudus , “ Barang naan adi bagan Tuhan yŭn mite turung re dog nyiramat . ”
45010014	Pak simuki ngara re bisa bagan Ayŭh yŭn mite turung kambŭi ngara dŭh sabah ? Ka simuki ngara re bisa sabah kambŭi ngara gibayuh dingah agah anŭ ? Ka simuki ngara re dingah agah anŭ kambŭi-i dŭh dog piagah ?
45010015	Ka simuki agah dog piagah kambŭi daya tukang piagah mating dog pait ? Sak adi nang Surat-kudus , “ Munki masam sangŭn-i pimandŭg ngara adi taban Agah Kana ! ”
45010016	Pak dŭh sopŭrŭg daya ngaku Agah Kana anŭ . Adŭp Isaiah agi nang , “ Tuhan , asi re sabah agah adi kieh taban ? ”
45010017	Jadi meh , pinyabah mandŭg so dingah agah anŭ , ka agah anŭ mandŭg darŭm kieh nyuse Kristus .
45010018	Pak aku siken : Sawŭ kah ngara gibayuh dingah agah anŭ ? Mbŭh ngara dingah , amai sak adi dog nang darŭm Surat-kudus : “ Jawŭn sirŭŭn ngara mbŭh tambus ka barang yŭn di ong ; pinganang ngara mbŭh ndŭg bŭngŭn ong . ” “ Aku re pakai daya adi dŭh dog nyirundeng jadi bangsa ngga bada daya Ku sina ; ka ngga bangsa daya budo Aku re bada daya Ku baji . ” “ Aku dog dapŭd daya adi dŭh jiroh aku ; aku tatŭng di batŭh daya adi dŭh siken pasar aku . ”
45010019	Pari aku siken : Dŭh kah daya Israel mirati ? Adŭp Moses inŭh adi diŭ nam : “Aku re pakai daya adi dŭh dog nyirundeng jadi bangsa ngga bada daya Ku sina ; ka ngga bangsa daya budo Aku re bada daya Ku baji . ”
45010020	Ka Isaiah rabis pus kan ayŭh nang , “ Aku dog dapŭd daya adi dŭh jiroh aku ; aku tatŭng di batŭh daya adi dŭh siken pasar aku . ”
45010021	Pak pasar Israel ayŭh nang , “ Ndi andu andu Aku mbŭh ton tangan Ku an kambat daya adi tangek ka adi gagā birawan . ”
45011001	Aku siken meh garang : Agi kah Tapa tirawan daya adŭp-I ? Manŭn dŭh ! Adŭp ku ati daya Israel , sesang Abraham , so tibaran-asar Benjamin .
45011002	Tapa dŭh tirawan daya-I , adi-I mien so sibungas-i . Angān puan sakaki pinganang Surat-kudus di dundan pasar Elijah adi ngadu daya Israel ka Tapa :
45011003	“ Tuhan , ngara mbŭh siŭ bara nabi Mai ka nyirubuh mija mija-sambah Mai ; aku ati adŭ adi dŭm , ka madin ngara mbŭh suba an siŭ aku . ”
45011004	Ani pinyinam Tapa di ayŭh ? “ Aku mbŭh nguruk yŭn adŭp ku 7000 naan daya adi dŭh nyambah tapa-kadong , Baal . ”
45011005	Kayuh babŭ mun anŭ gŭh madin : agi dŭm tibaran adi siit adi Tapa mbŭh mien sabab pinyirasi mandis-I .
45011006	Ayŭh mien ngara sabab pinyirasi mandis-I , dŭh sabab kayuh adi ngara ko ndai . Amai kambŭi-i bisangan di kayuh adi daya ndai , pinyirasi mandis-I dŭh sawŭ pinyirasi-mandis .
45011007	Ani meh ? Daya Israel mating dapŭd kayuh adi ngara jiroh . Adŭ-i tibaran adi siit adi Tapa mbŭh mien adi dapŭd kayuh anŭ ; adi bŭkŭn mbŭh bangam di pinyibagan Tapa .
45011008	Sak adi nang Surat-kudus , “ Tapa mbŭh bada pikir ngga atin ngara padŭd ; ndŭg andu ati ngara dŭh kiris bait dingah . ”
45011009	Ka David nang , “ Isa-i ngara dog nakap ka dog mirakap di tika gawai ; isa-i ngara rabu , isa-i ngara dog ukum !
45011010	Isa-i batŭh ngara karak ka dŭh tungang kiris ; ka bada ngara adu adu sangsara da pinyusah . ”
45011011	Aku siken , garang : Kan daya Jahudi sikak , agi kah ngara rabu ndŭg ka dŭh tungang makat ? Dŭh ! Sabab daya Jahudi mbŭh bidosa , pinyiramat mbŭh mandŭg ka daya adi dŭh bangsa Jahudi , isa-i daya Jahudi sina di ngara .
45011012	Dosa daya Jahudi mbŭh taban bagŭ berkat ka ong , ka pimudip sirata daya Jahudi darŭm roh mbŭh taban bagŭ berkat ka daya adi dŭh bangsa Jahudi . Ngapŭi meh , jung rabis bās berkat anŭ re kambŭi sopŭrŭg daya Jahudi dog nyiramat !
45011013	Aku ati madin minyu ngga angān adi dŭh bangsa Jahudi : Siragi aku ati pinyuruh yŭn daya adi dŭh bangsa Jahudi , aku re mingangŭn di kraja ku .
45011014	Jaka ku aku tungang piripong daya so bangsa adŭp ku , ka ngga simŭnŭ dapŭd nyiramat kada ngara .
45011015	Amai kan ngara dog tirawan , daya bangsa bŭkŭn birubah jadi dingan Tapa ka dŭh tia jadi pinganyu-I . Munki meh-i re garang , kan ngara mbŭh dog trima ? Anŭ re keya ka pakat daya kabŭs da pari udip !
45011016	Kambŭi sibungas kiping ruti dog nggen di Tapa , ndi baru anŭ mbŭh tung jangi gŭh ; ka kambŭi uat tŭngŭn kayuh dog jugan ka Tapa , dudu daan-i mbŭh jangi gŭh .
45011017	Kada daan tŭngŭn kanā adi taŭn daya purun dog kadi , ka ndi daan so tŭngŭn kanā tuān dog tubu dieh . Angān daya adi dŭh bangsa Jahudi agi keya ka tŭngŭn kanā tuān , ka madin mbŭh samah dapu pimudip roh adi tagap anŭ adi tung daya Jahudi .
45011018	Ngapŭi meh , angān dŭh siŭn ngamun ngara adi ko dog kadi keya ka daan . Simuki angān re mingangŭn ? Angān batur-i daan ; angān dŭh digŭng uat ; uat inŭh adi digŭng angān .
45011019	Pak angān re nang , “ Sawŭ , pak daan daan anŭ dog kadi isa agi yŭn ku . ”
45011020	Anŭ sawŭ . Daan daan anŭ dog kadi sabab ngara dŭh sabah , ka angān babŭ yŭn yŭn ngan sabab angān sabah . Pak dŭhnyah angān mingangŭn ; taru kidŭ-i angān patut .
45011021	Tapa kadi daya Jahudi , adi keya ka daan daan asar ; angān pikir Ayŭh re dŭh ndai simŭnŭ di angān ?
45011022	Digiti meh ata kiris munki masam mandis-i ka munki masam mangah-i Tapa . Ayŭh mangah ngga ngara adi mbŭh rabu , pak mandis ngga angān , anŭ inŭh kambŭi angān bijijŭ darŭm mandis-I . Pak kambŭi angān dŭh , angān gŭh re dog kadi .
45011023	Ka kambŭi daya Jahudi taran atin ngara adi dŭh sabah , ngara re dog na pari ka yŭn adŭp ngara ; amai anŭ Tapa tungang ndai .
45011024	Angān daya adi dŭh bangsa Jahudi agi keya ka daan so tŭngŭn kanā tuān adi dog kadi so tŭngŭn-i , ka dŭh nanyam ka asar-i , dog tubu di tŭngŭn kanā adi taŭn daya purun . Daya Jahudi agi keya ka tŭngŭn adi taŭn daya purun ; ka-i re rabis udah Tapa tubu daan daan-i pari di tŭngŭn-i .
45011025	Agi kayuh adi sawŭ adi dog sukan , bara dingan ku , adi aku raan angān puan , amai-i re bada angān dŭh pikir adŭp ngan bijak . Anŭ inŭh pinyibaking daya Israel dŭh-i re tan adu adu , pak kaŭs-i re tan ndŭg andu adi ngga sukup kiang daya adi dŭh bangsa Jahudi mandŭg ka Tapa .
45011026	Ka simuti inŭh sopŭrŭg daya Israel re dog nyiramat . Sak adi nang Surat-kudus , “ Pinyikudip re mandŭg so Zion ka kadi sopŭrŭg kayuh arap so bara sesang Jacob .
45011027	Aku re ndai simanya ati ngga ngara kan aku taran dosa ngara . ”
45011028	Sabab daya Jahudi tirawan Agah Kana , ngara mbŭh jadi pinganyu Tapa yŭn kana ngan daya adi dŭh bangsa Jahudi . Pak sabab-i mbŭh pimien Tapa , ngara mbŭh dingan-I sitagar tayung-babuk ngara .
45011029	Amai Tapa dŭh inŭh nukar pikir-I pasar asi adi-I mien ka asi adi-I nyiberkat .
45011030	Mun angān adi dŭh bangsa Jahudi , angān ko nyibireu pinganang Tapa dawŭ-i ; pak madin angān mbŭh kambat masi Tapa sabab daya Jahudi dŭh an dingah pinganang Tapa .
45011031	Simŭnŭ gŭh , sabab masi adi angān mbŭh kambat , daya Jahudi madin mbŭh nyibireu pinganang Tapa , siŭn ngara gŭh madin kambat masi Tapa .
45011032	Amai Tapa mbŭh bada sopŭrŭg daya jadi keya ka daya-takap yŭn atin ngara adi dŭh an dingah pinganang-I , isa Ayŭh bisa kiren masi di sopŭrŭg ngara .
45011033	Munki masam bās-i kaya Tapa ! Munki masam tŭrŭp-i pinyibijak-I ngga pinyipuan-I ! Asi tungang kidaan rati pinyiraan-I ? Asi tungang mirati pingandai-I ?
45011034	Sak adi nang Surat-kudus , “ Asi puan pikir Tuhan ? Asi tungang pitayan Ayŭh ?
45011035	Asi mbŭh nggen kayuh di Ayŭh da-I gati ? ”
45011036	Amai sopŭrŭg kayuh mbŭh-I napa , ka sopŭrŭg kayuh adi agi jadi so ka Ayŭh ka yŭn Ayŭh . Bragah ka Tapa ndŭg situi tui ! Amen .
45012001	Bara dingan ku , sabab masi bās Tapa aku mite angān jugan adŭp ngan ka Tapa nimun sadis adi udip , bisig buang munos-I kiris . Anŭ inŭh aran adi batur ngga ta bituan di Ayŭh .
45012002	Dŭhnyah bada adŭp ngan mun daya di ong ati , pak bada Tapa ngubah aran pikir ngan . Mun anŭ angān re tungang puan pinyiraan Tapa , anŭ inŭh kayuh adi kana , adi sukup batur ka adi pimunos asŭng-I .
45012003	Ka sabab pinganggen-I adi sukup mandis di aku , aku nang di barang naan angān : Dŭhnyah nyikatuh adŭp ngan . Bada adŭp ngan sadang sadang di aran pikir-kira ngan , ka pirasa adŭp ngan nanyam ka pinyabah adi Tapa mbŭh nggen di angān .
45012004	Ata biyŭn bagŭ sakap di ndi pŭrŭng ganan ta , ka barang sakap anŭ agi guna adŭp-i .
45012005	Simŭnŭ gŭh , sunggu ata bagŭ , ata mbŭh ndi pŭrŭng amai ata mbŭh ndi ngga Kristus , dog tubu ngga barang sakap so ndi pŭrŭng .
45012006	Jadi ata patut pakai barang masam pinganggen ta anŭ nanyam ka pinyirasi-mandis adi Tapa mbŭh nggen di ata . Kambŭi pinganggen ta inŭh kidaan agah so Tapa , ata patut kidaan-i nanyam ka pinyabah ta ;
45012007	Kambŭi-i bituan , ata patut bituan ; kambŭi-i ngajar , ata patut ngajar ;
45012008	Kambŭi-i ngatat daya , ata patut ngatat daya . Asi asi adi samah kayuh-i ngga daya bŭkŭn patut samah-i ngga siabo asŭng-i ; asi asi adi jadi pinguru isa-i ayŭh bandar nyiraja ; asi asi adi mandis ngga daya patut ndai simŭnŭ ngga atin gaŭn .
45012009	Pinyirindu dŭh siŭn dŭh an so atin tŭnggŭn . Tiru di kayuh adi arap , ka bidigŭng tagap di kayuh adi kana .
45012010	Rindu di dingan ngan nimun daya Kristen , ka gruwŭn adŭp ngan stabi di dingan ngan .
45012011	Bandar nyiraja ka dŭhnyah tibanga . Ndai kraja Tuhan ngga siabo atin ngan .
45012012	Bada pingarap ngan taban pinyigaŭn . Sabar di tika angān dog pinyusah ka ari simayang .
45012013	Samah kayuh ngan ngga daya adi sirata ka kambat pinami ka darŭm arŭn ngan .
45012014	Mite Tapa nyiberkat ngara adi kisiis angān ; sawŭ , mite Tapa nyiberkat ngara ka dŭh mangu ngara .
45012015	Gaŭn ngga ngara adi gaŭn , muās ngga ngara adi muās .
45012016	Udip darŭm ndi itong dupan adŭp ngan . Dŭhnyah sambuh , pak pirapat adŭp ngan ndai kraja adi biasa . Dŭhnyah pikir adŭp ngan bijak .
45012017	Kambŭi agi daya ndai sarah di angān , dŭhnyah gŭh ndai sarah ngga maras ayŭh . Suba ndai kayuh adi sopŭrŭg daya puan nang kana .
45012018	Ngga situngang ngan udip bamai ngga sopŭrŭg daya .
45012019	Dŭhnyah maras dendam , bara dingan ku , pak nyerah-i ka darŭm tangan Tapa . Amai Surat-kudus nang , “ Aku re maras arap ngara , Aku re ngukum arap ngara , Tuhan nang . ”
45012020	Pak , sak adi nang Surat-kudus : “ Kambŭi pinganyu ngan sibŭrŭk , paan ngara ; kambŭi asŭng ngara badŭh , nggen di ngara nok ; amai darŭm ndai simŭnŭ angān re bada ngara mangŭh . ”
45012021	Dŭhnyah bada arap ngarah angān , pak ngarah arap ngga kana .
45013001	Barang naan ata dŭh siŭn dŭh an nundok di bara adi mritah , sabab ngara dŭh bisa mritah kambŭi dŭh so pinyibada Tapa , ka ngara adi mbŭh agi mritah taŭn-i mbŭh so ka pingatur adŭp Tapa .
45013002	Asi asi adi matah ngara adi mritah mbŭh matah kayuh adi Tapa ko bada ; ka daya adi ndai simŭnŭ re taban ukum di tunduh adŭp-i .
45013003	Amai bara adi mritah dŭh dog taru ngara adi ndai kana , pak dog taru ngara adi ndai arap . Angān dŭh an biyŭn atin taru di ngara adi mritah ? Ndai garang kayuh kana , ka ngara re muji angān ,
45013004	sabab ngara urun Tapa adi nyiraja yŭn kana adŭp ngan . Pak kambŭi angān ndai kayuh arap , taru meh ngara , sabab kuasa ngara ngga ngukum taŭn-i yŭh . Ngara inŭh bara urun Tapa adi taban ukum Tapa di tunduh daya adi ndai sarah .
45013005	Sabab anŭ angān dŭh siŭn dŭh an nundok di ngara adi mritah ; kayuh anŭ simŭnŭ dŭh-i sabab nŭŭh taru ukum Tapa adŭ , pak sabab nŭŭh puan taŭn-i patut nŭŭh ndai simŭnŭ .
45013006	Ngapŭi angān bayar gŭh suke , sabab ngara adi mritah taŭn ndai kraja yŭn Tapa darŭm ngara nyiraja .
45013007	Bayar meh kayuh adi angān patut bayar ka ngara ; bayar ka ngara suke barang ngga suke rata ngan , buang biradat ka stabi di sopŭrŭg ngara .
45013008	Dŭhnyah birutang di tadŭ daya . Kaŭs-i angān patut birutang darŭm pinyirindu yŭn dingan ngan . Asi asi adi ndai simŭnŭ mbŭh sita Ukum-adat .
45013009	Pinyipesan nang , “ Dŭhnyah tanggah ; dŭhnyah siŭ daya ; dŭhnyah naku ; dŭhnyah ripong di kayuh adi daya dapu . ” Sopŭrŭg ati , samŭn adi bŭkŭn mbŭh pungus darŭm ndi pinyipesan , “ Rindu dingan ngan nimun angān rindu adŭp ngan . ”
45013010	Kambŭi angān rindu daya , angān dŭh re ndai sarah di ngara ; rindu daya inŭh pungus pinganang Ukum-adat .
45013011	Angān dŭh siŭn dŭh an ndai simŭnŭ , sabab angān puan tika-i mbŭh mandŭg adi ngga angān patut burah so bŭŭs . Amai tika adi ngga ata dog nyiramat madin mbŭh sindŭk . Dawŭ-i jo , darŭm tipuh adi ngga ata sibungas sabah .
45013012	Ngarŭm mbŭh re ripuan , andu mbŭh re nusak . Ja meh ata taran pingandai karŭm , ka sidia yŭn pimudip darŭm jawa .
45013013	Ja ata nakit ngatur pimudip ta , nimun daya adi udip darŭm jawa . Dŭh tia ndai rubi kais , pimabuk , pimudip adi dŭh tatu , pingandai kais , bikaii ka sina .
45013014	Pak bada Tuhan Jesus Kristus jadi pinyigrindung ngan , ka dŭh tia nurut pinyiripong tibiat pŭrŭng ngan adi bidosa ngga pimunos adŭp ngan .
45014001	Kambat daya adi gayo pinyabah-i , pak dŭhnyah bikarit ngga ayŭh pasar kayuh adi-i nang batur di adŭp-i .
45014002	Agi daya biyŭn pinyabah adi bada ayŭh man tadŭ kayuh , pak sianŭ adi ramah darŭm pinyabah kaŭs-i man dawŭn kudos .
45014003	Sianŭ adi man tadŭ tadŭ kayuh dŭh siŭn ngamun sianŭ adi dŭh ; ka sianŭ adi man kaŭs-i dawŭn kudos dŭh siŭn nyarah sianŭ adi man tadŭ tadŭ kayuh ; amai Tapa mbŭh trima daya anŭ gŭh .
45014004	Asi meh kuu adi an nyarah daya-gaji adi daya bŭkŭn dapu ? Adŭp Tuan ngara inŭh adi bisa natu batur bait dŭh pingandai ngara , ka Tuhan inŭh adi bada ngara ndai kayuh adi batur .
45014005	Kada daya agi nang agi andu adi rabis biguna so andu adi bŭkŭn ; ka adi bŭkŭn nang sopŭrŭg andu agi samah . Barang naan ata patut bandar ndai pikir adŭp ta .
45014006	Ngara adi nang taŭn agi andu adi rabis biguna so adi bŭkŭn patut ndai simŭnŭ darŭm stabi di Tuhan ; ngara adi man tadŭ tadŭ kayuh patut ndai simŭnŭ darŭm stabi di Tuhan , sabab ngara nggen trima kaseh di Tapa yŭn pinguman anŭ . Ngara adi man kada kayuh adŭ patut ndai simŭnŭ darŭm stabi di Tuhan ; ka ngara gŭh nggen trima kaseh di Tapa .
45014007	Ata dŭh udip yŭn adŭp ta adŭ , ka ata dŭh kabŭs yŭn adŭp ta adŭ .
45014008	Kambŭi ata udip , anŭ mbŭh yŭn Tuhan , ka kambŭi ata kabŭs , anŭ mbŭh yŭn Tuhan . Jadi bait-i ata udip puan kah kabŭs , ata mbŭh daya Tuhan .
45014009	Amai Kristus kabŭs ka mbŭh makat udip bauh siŭn-I jadi Tuhan daya adi udip ngga adi kabŭs .
45014010	Ka angān meh , adi man dawŭn kudos adŭ , mani angān nyarah daya bŭkŭn ? Ka angān adi man tadŭ tadŭ kayuh , mani angān ngamun dingan ngan adi samah sabah ? Sopŭrŭg ta re bisara di sirung jawin Tapa .
45014011	Amai Surat-kudus nang , “ Siragi Aku ati Tapa adi udip , nang Tuhan , barang naan re sidikang nyambah Aku , ka barang naan re ngaku Aku Tapa . ”
45014012	Barang naan ata meh re tanggong pingandai adŭp ta di sirung jawin Tapa .
45014013	Ngapŭi meh , ja ata dŭh tia nyarah dingan ta . Sipatut-i angān natu adŭp ngan dŭh ndai kayuh adi bada dingan ngan sikak puan kah rabu darŭm dosa .
45014014	Sabab aku mbŭh ndi ngga Tuhan Jesus , aku tatu puan nang mating pinguman sawŭ kais ; pak kambŭi angān sabah nang agi pinguman kais , pinguman anŭ taŭn-i mbŭh kais di angān .
45014015	Kambŭi angān kandam atin dingan ngan sabab kayuh adi angān man , pingandai adi mun anŭ taŭn-i dŭh so pinyirindu . Dŭhnyah bada pinguman adi angān man pirusak sianŭ adi Kristus ko nubos !
45014016	Dŭhnyah bada kayuh adi angān nyirundeng kana dapŭd dŭn adi arap .
45014017	Amai Pinyipritah Tapa dŭh inŭh pasar kayuh adi ata man puan kah kayuh adi ata nok , pak pasar pinŭnggŭn , damai , ka pinyigaŭn so Roh Kudus .
45014018	Ka kambŭi simŭnŭ angān bituan di Kristus , angān pimunos asŭng Tapa ka dog muji daya .
45014019	Ngapŭi meh , dŭh siŭn dŭh pinŭtŭn ta di kayuh adi taban damai ka adi nagap dingan .
45014020	Dŭhnyah sitagar pinguman ngan , angān pirusak kayuh adi Tapa ko ndai . Sopŭrŭg pinguman bisa dog man , pak-i sarah inŭh nŭŭh man kayuh adi bada daya bŭkŭn rabu darŭm dosa .
45014021	Kayuh adi batur ndai ngan inŭh dŭhnyah man dagin , dŭhnyah nok wain , ka dŭhnyah ndai kayuh adi bada dingan ngan adi samah sabah rabu .
45014022	Anŭ adi kuu sabah pasar kayuh anŭ , isa-i kuu ngga Tapa adŭ puan . Sanang inŭh ngara adi dŭh kinyam sarah kan ngara ndai kayuh adi ngara puan nang batur !
45014023	Pak kambŭi ngara dŭh paŭh puan re ngara man kah dŭh pinguman anŭ , Tapa nunggu ngara kambŭi ngara man-i , sabab pingandai ngara dŭh bisangan di pinyabah . Ka tadŭ kayuh adi dŭh bisangan di pinyabah taŭn-i dosa .
45015001	Ata adi tagap darŭm pinyabah patut turung dingan ta adi ramah gŭrŭng pinyusah-i . Ata patut dŭh pimunos asŭng adŭp ta ,
45015002	pak patut pimunos asŭng dingan ta adi samah sabah yŭn kana adŭp ngara , ngga pijog ngara darŭm pinyabah .
45015003	Amai Kristus dŭh-I pimunos asŭng adŭp-I . Pak sak adi nang Surat-kudus , “ Pinganang arap adi daya nang maka angān mbŭh nyatŭk Aku . ”
45015004	Sopŭrŭg kayuh adi dog nuris darŭm Surat-kudus mbŭh dog nuris ngga ngajar ata , siŭn ata bisa biyŭn pingarap so ka atin sabar ngga pingatat adi Surat-kudus nggen di ata .
45015005	Ka isa-i Tapa , adi ngatat ka adi bada ata sabar , turung angān udip ngga ndi atin dupan adŭp ngan darŭm angān tunda suto danding Kristus Jesus ,
45015006	isa sopŭrŭg ngan samah samah ngga ndi sirŭŭn muji Tapa adi Sama Tuhan ta Jesus Kristus .
45015007	Trima dingan ngan , yŭn bragah Tapa , nimun Kristus mbŭh trima angān .
45015008	Amai aku kidaan di angān , Kristus mandŭg siŭn jadi keya ka urun yŭn daya Jahudi , ngga kiren Tapa sawŭ tŭtŭd , darŭm-I an pijadi janji-I adi-I ko ndai ngga tayung-babuk ngara ,
45015009	buang ngga turung daya adi dŭh bangsa Jahudi muji Tapa amai masi-I . Sak adi nang Surat-kudus , “ Ngapŭi aku re muji Kaam di dupan daya adi dŭh bangsa Jahudi ; Aku re nang ragu puji ka Kaam . ” “ Gaŭn meh angān , daya adi dŭh bangsa Jahudi , ngga bara daya adi Tapa mbŭh mien ! ” “ Muji Tuhan , sopŭrŭg ngan daya adi dŭh bangsa Jahudi ; muji Ayŭh , sopŭrŭg daya ! ” “ Ndi naan so sesang Jesse re mandŭg ; Ayŭh re mandŭg di mritah daya adi dŭh bangsa Jahudi , ka ngara na pingarap ngara di Ayŭh . ”
45015010	Agi gŭh dog nang , “ Gaŭn meh angān , daya adi dŭh bangsa Jahudi , ngga bara daya adi Tapa mbŭh mien ! ”
45015011	Agi gŭh-i nang , “ Muji Tuhan , sopŭrŭg ngan daya adi dŭh bangsa Jahudi ; muji Ayŭh , sopŭrŭg daya ! ”
45015012	Ka Isaiah gŭh nang , “ Ndi naan so sesang Jesse re mandŭg ; Ayŭh re mandŭg di mritah daya adi dŭh bangsa Jahudi , ka ngara na pingarap ngara di Ayŭh . ”
45015013	Isa-i Tapa , adi nggen pingarap di angān , ngisi atin ngan ngga pinyigaŭn ka damai sabab angān sabah di Ayŭh , isa ngga kuasa Roh Kudus pingarap ngan rabis jadi .
45015014	Bara dingan ku : Aku taŭn puan angān mbŭh raru kana , puan sopŭrŭg kayuh adi angān patut ngajar di dingan ngan .
45015015	Pak darŭm surat ati aku nyabŭt ngga timatŭk kayuh adi aku ko pari kidaan di angān isa angān dŭh kambŭt . Aku bada-i timatŭk sabab Tapa mbŭh raru kana ngga aku ,
45015016	an bada aku jadi urun Kristus Jesus yŭn daya adi dŭh bangsa Jahudi . Aku kraja keya ka imam nyuse Agah Kana so Tapa , siŭn Roh Kudus bisa bada daya adi dŭh bangsa Jahudi jadi keya ka pinganggen adi tungang dog trima Tapa .
45015017	Amai aku mbŭh ndi ngga Kristus Jesus , meh , aku bisa mingangŭn di kraja ku yŭn Tapa .
45015018	Aku re ngga atin pagan minyu kaŭs pasar kayuh adi Kristus mbŭh ndai so aku ngga nyiruton daya adi dŭh bangsa Jahudi da tunda pinganang Tapa . Ayŭh mbŭh ndai simŭnŭ so ka piminyu ngga pingandai ,
45015019	so kuasa pingandai-nginga ngga pingandai-saruh , ka so kuasa Roh Kudus . Ngapŭi meh , darŭm panu bijaruh so Jerusalem ndŭg Illyricum , aku agi piagah Agah Kana pasar Kristus .
45015020	Kayuh adi aku raru raan inŭh piagah Agah Kana di barang yŭn di yŭn Kristus gibayuh dog dingah , sabab aku dŭh an pijog kraja ku di tunduh pinagap-rasan adi daya bŭkŭn ko na .
45015021	Sak adi nang Surat-kudus , “ Daya adi bŭn dog kidaan pasar Ayŭh re kiris , ka daya adi gibayuh dingah re mirati . ”
45015022	Aku siraru batŭn , dŭh tungang munan angān .
45015023	Pak amai madin aku mbŭh kubo kraja ku di tarun tana tura kamati ka amai aku taŭn mbŭh bisawa sawa an bidapŭd ngga angān ,
45015024	aku harap aku tungang bidapŭd ngga angān kari ati . Aku an bidapŭd ngga angān buang dog turung ngan di pimanu ku ka Spain , ripas aku ko nyikasap pimunos adŭp ku bigaur ngga angān .
45015025	Madin tong-i , sunggu mŭnŭ , aku di ka Jerusalem taban pinurung ka bara daya adi Tapa mbŭh mien diginŭ .
45015026	Amai eklisia di Macedonia ngga di Achaia mbŭh ngga siabo asŭng-i natu an nggen pinganggen ngga turung bara adi sirata di dupan bara daya adi Tapa mbŭh mien di Jerusalem .
45015027	Pingatur anŭ mbŭh so adŭp ngara , amai sibatur-i ngara rada adŭp-i patut ndai simŭnŭ yŭn ngara . Amai daya Jahudi mbŭh samah berkat roh ngara ngga daya adi dŭh bangsa Jahudi , daya adi dŭh bangsa Jahudi patut pakai kayuh adi ngara biyŭn ngga turung daya Jahudi .
45015028	Kan aku muko ndai simŭnŭ , nyerah sopŭrŭg duit anŭ adi ko dog nguruk yŭn ngara , aku re matak ka Spain ka nyasa angān di pimanu ku .
45015029	Kan aku mandŭg ka angān , aku puan aku re mandŭg ngga berkat Kristus ngga sipuno-i .
45015030	Aku ngasu angān , adi bara dingan ku , sabab Tuhan ta Jesus Kristus ka sabab pinyirindu adi Roh Kudus nggen : sua ngga aku bidua ka Tapa yŭn ku .
45015031	Simayang mite aku dog tak so bara daya adi dŭh sabah di Jesus di Judea , ka isa pinurung adi aku taban ka Jerusalem dog trima bara daya adi Tapa mbŭh mien .
45015032	Komŭnŭ kambŭi so pinyiraan Tapa , aku re mandŭg ka angān ngga atin adi sukup gaŭn buang ku rŭŭ nyitiro ngga angān .
45015033	Isa-i Tapa , adi atak damai , agi ngga sopŭrŭg ngan . Amen .
45016001	Aku raan angān puan Phoebe dingan ta adi turung eklisia di Cenchreae .
45016002	Kambat ayŭh ngga adŭn Tapa , nimun patut angān daya adi ko dog mien , ka turung ayŭh kambŭi ayŭh biguna di pinurung so angān ; amai ayŭh adi mbŭh turung bagŭ daya samŭn adŭp ku .
45016003	Aku pait tabi ka Priscilla ngga Aquila , adi samah nyiraja yŭn Kristus Jesus ngga aku ;
45016004	ngara ko birani ton apŭg asŭng-i yŭn ku . Aku biyŭn atin trima kaseh di ngara ; dŭh-i aku adŭ pak sopŭrŭg daya eklisia adi dŭh bangsa Jahudi ani .
45016005	Tabi gŭh ka daya eklisia adi siraru tikuruk di ramin ngara . Tabi ka dingan ku Epaenetus , adi mbŭh sibungas daya darŭm utung rais Asia adi sabah di Kristus .
45016006	Tabi ka Mary , adi ko bandar nyiraja yŭn ngan .
45016007	Tabi gŭh ka Andronicus ngga Junia , ngara adi samah daya Jahudi adi ko agi ngga aku darŭm jer ; ngara mbŭh dog puan bara pinyuruh , ka mbŭh jadi Kristen diŭ so aku .
45016008	Tabi ku ka Ampliatus , dingan adi aku rindu adi sabah di Tuhan .
45016009	Tabi gŭh ka Urbanus , adi samah nyiraja yŭn Kristus ngga ata , ka Stachys ani , dingan adi aku rindu .
45016010	Tabi ka Apelles , urun Kristus adi tŭtŭd . Tabi ka ngara adi so rawang Aristobulus .
45016011	Tabi ka Herodion , adi samah daya Jahudi ; tabi ka bara Kristen darŭm rawang Narcissus .
45016012	Tabi ku ka Tryphaena ngga Tryphosa , adi nyiraja yŭn Tuhan , ka dingan ku Persis adi aku rindu , adi ko ndai bagŭ kraja yŭn Tuhan .
45016013	Aku pait tabi ka Rufus , sianŭ adi traŭn darŭm kraja Tuhan , ka di sindŭ-i , adi ko nakit ngga aku keya ka ngga anak adŭp-i .
45016014	Tabi ku ka Asyncritus , Phlegon , Hermes , Patrobas , Hermas , ka sopŭrŭg daya Kristen adi agi ngga ngara .
45016015	Tabi ka Philologus ngga Julia , ka Nereus ngga sude dayung-i , ka Olympas samŭn sopŭrŭg daya adi Tapa mbŭh mien adi agi ngga ngara .
45016016	Tabi dingan ngan ngga tabi tandā damai . Sopŭrŭg daya eklisia Kristus pait tabi ka angān .
45016017	Aku ngasu angān adi bara dingan ku : nakit jaga adŭp ngan so ngara adi kiruyok nyibarai daya ka adi ngaso pinyabah daya , buang rawan ajar adi angān ko trima . Pijo adŭp ngan so ngara !
45016018	Amai ngara adi ndai kayuh adi mun anŭ dŭh-i bituan di Kristus Tuhan ta , pak ndai kana yŭn adŭp-i . Ngga bang bang piminyu adi mandis ka ngga pinganang adi nganju katuh daya ngara nipu daya adi dŭh puan ani ani .
45016019	Sopŭrŭg daya mbŭh dingah pasar angān adi mbŭh tŭtŭd di Agah Kana anŭ , ka sabab anŭ aku mbŭh sanang asŭng di angān . Aku raan angān bijak jeja ka kayuh adi kana , pak bawa jeja ka kayuh adi arap .
45016020	Ka Tapa , adi atak damai , re rikas pirandŭk Shetan di ribo kaja ngan . Pinyirasi-mandis Tuhan ta Jesus , agi ngga angān .
45016021	Timothy , adi samah nyiraja ngga aku , pait tabi ka angān ; simŭnŭ gŭh Lucius , Jason , ka Sosipater , adi samah daya Jahudi .
45016022	Aku , Tertius , pinuris surat ati , pait tabi Kristen ka angān .
45016023	Gaius adi kambat aku samŭn daya eklisia ka ramin-i , pait tabi ka angān ; Erastus , tukang digŭng duit kupo , ngga dingan ta Quartus pait tabi ka angān . [
45016024	Pinyirasi-mandis Tuhan ta Jesus Kristus agi ngga sopŭrŭg ngan . Amen . ]
45016025	Ja ata nggen bragah ka Tapa ! Ayŭh tungang bada angān mijog tagap darŭm pinyabah ngan , nanyam ka Agah Kana adi aku nyuse pasar Jesus Kristus , ka nanyam ka pinandŭng atur-pinyiraan Tapa adi ko dog sukan bisawa sawa adi mbŭh ripas .
45016026	Pak madin atur-pinyiraan Tapa mbŭh dog kiren so surat bara nabi ; buang so pinyipesan Tapa adi udip adu adu ayŭh mbŭh dog kidaan di sopŭrŭg bangsa , isa sopŭrŭg bisa sabah ka tunda pinganang Tapa .
45016027	Bragah ka Tapa , Ayŭh adi sadi adŭp-I Tapa ka adi sadi adŭp-I bijak . Bragah ka Ayŭh ndŭg situi tui sabab kayuh adi Jesus Kristus ko ndai ! Amen .
46001001	So Paul , adi mbŭh dog bagan nanyam ka pinyiraan Tapa da jadi pinyuruh Kristus Jesus , ka gŭh so dingan ta Sosthenes
46001002	nuju eklisia Tapa adi di Corinth , nuju sopŭrŭg adi dog bagan da jadi daya kudus yŭn Tapa , adi mbŭh jangi darŭm udip ndi ngga Kristus Jesus , samŭn sopŭrŭg daya bŭkŭn di barang yŭn adi nyambah Tuhan ta Jesus Kristus , anŭ inŭh Tuhan ngara ngga Tuhan ta :
46001003	Isa-i Tapa adi Sama ngga Tuhan Jesus Kristus nggen di angān pinyirasi-mandis ngga damai .
46001004	Aku siraru nggen trima kaseh di Tapa ku yŭn ngan sabab pinyirasi-mandis adi-I mbŭh nggen di angān so Kristus Jesus .
46001005	Amai so udip ndi ngga Kristus angān mbŭh jadi kaya darŭm sopŭrŭg kayuh , samŭn darŭm sopŭrŭg piminyu ngga sopŭrŭg pinyipuan .
46001006	Agah pasar Kristus mbŭh jadi isin ngga kurit ngan
46001007	adi bada angān biar dŭh kurang ndi berkat , darŭm angān kajŭn Tuhan ta Jesus Kristus dog pinandŭng .
46001008	Ayŭh re bada angān tagap ndŭg sikasŭn-i , isa angān dŭh biyŭn takar sarah di Andu anŭ kan Tuhan ta Jesus Kristus dog pinandŭng .
46001009	Ayŭh bisa dog sabah , Tapa adi bagan angān da jadi ndi ngga Anak-I Jesus Kristus , Tuhan ta .
46001010	Ngga kuasa Tuhan ta Jesus Kristus aku mite sopŭrŭg ngan , adi bara dingan ku , situju di ani ani adi angān nang , isa angān dŭh bikaii dupan adŭp ngan ka pape . Angān an ndi atin darŭm pikir-kira ka darŭm pinŭtŭn .
46001011	Aku nang sakanŭ di angān adi bara dingan ku , amai agi daya so rawang Chloe kidaan di aku nang kaii agi timbur di dupan ngan .
46001012	Simuti inŭh ayŭh : kayuh adi angān nang dŭh brisak . Agi adi nang , “ Aku tunda Paul ” ; agi adi nang , “ Aku tunda Apollos ” ; agi adi nang , “ Aku tunda Peter ” ; adi bŭkŭn nang , “ Aku tunda Kristus . ”
46001013	Kristus mbŭh dog kutung jadi bagŭ tibaran ! Paul kah anŭ adi kabŭs di atuh rigang yŭn ngan ? Agi kah angān dog baptisa jadi murid Paul ?
46001014	Aku nggen trima kaseh di Tapa aku mating baptisa angān , adŭ-i Crispus ngga Gaius .
46001015	Mating daya bisa nang angān dog baptisa jadi murid ku . (
46001016	Sawŭ dian-i , aku agi gŭh baptisa Stephanas ngga rawang-i ; pak mating nyam aku baptisa daya bŭkŭn . )
46001017	Kristus dŭh pait aku da baptisa daya . Ayŭh pait aku da kidaan Agah Kana , ka kidaan-i dŭh ngga piminyu pinyibijak manusia , siŭn kuasa pinyikabŭs Kristus di atuh rigang dŭh manyap .
46001018	Amai agah pasar pinyikabŭs Kristus di atuh rigang inŭh au-tarun di ngara adi mbŭh manyap ; pak di ata adi mbŭh dog nyiramat agah anŭ inŭh kuasa Tapa .
46001019	Surat-kudus nang , “ Aku re pirusak pinyibijak daya adi bijak ka re kinating pimandai bara adi pitar-pandai . ”
46001020	 Ngapŭi meh , ani pinyadi ngara adi bijak ? Ani pinyadi ngara adi pitar-pandai ? Ani pinyadi ngara adi pandai sitama pinyipuan di ong ati ? Tapa mbŭh kiren nang pinyibijak ong ati agi sipadin !
46001021	Amai Tapa darŭm pinyibijak-I dŭh bada daya puan adŭp-I so ka pinyibijak adŭp ngara . Pak , so agah adi ata nyuse adi “ sipadin ” sŭn ngara nang , Tapa mbŭh natu an nyiramat ngara adi sabah .
46001022	Daya Jahudi biguna di pingandai-nginga ngga kiren kayuh adi sawŭ , ka daya Greek jiroh pinyibijak .
46001023	Mun kieh , kieh piagah Kristus dog masak di rigang , agah adi arap di daya Jahudi ka au-tarun di daya adi dŭh bangsa Jahudi ;
46001024	pak di ngara adi dog bagan Tapa , bait-i daya Jahudi puan kah daya adi dŭh bangsa Jahudi , agah anŭ inŭh Kristus , adi kuasa ngga pinyibijak Tapa .
46001025	Amai kayuh adi nang nŭh budo-bawa Tapa , agi rabis bijak so pinyibijak manusia , ka kayuh adi nang nŭh pinyiramah Tapa agi rabis bake so pinyibake manusia .
46001026	Bara dingan ku ! Ingat munki pimudip ngan adi mbŭh di andu Tapa bagan angān . So tura ka piningga manusia mbŭh agi nisŭ so angān adi bijak , adi bikuasa , ka adi bās pangkat .
46001027	Tapa saji-I mbŭh mien kayuh adi ong nyirundeng au-tarun ngga pimangŭh ngara adi bijak , ka kayuh adi ong nyirundeng ramah ngga pimangŭh ngara adi bikuasa .
46001028	Ayŭh mbŭh mien kayuh adi ong dŭh biguna ka ngamun ka adi au-tarun ngga pirabur kayuh adi ong nang biguna .
46001029	Sirati-i mating daya bisa mingangŭn di sirung jawin Tapa .
46001030	Pak Tapa mbŭh tambit angān bada udip ndi ngga Kristus Jesus ; ka adŭp Kristus , Tapa mbŭh bada jadi pinyibijak ta . So Ayŭh ata mbŭh dapŭd bamai ngga Tapa ; ata jadi daya Tapa adi kudus adi mbŭh dog pirupas .
46001031	Ngapŭi , sak adi nang Surat-kudus , “ Asi asi adi raan mingangŭn dŭh siŭn dŭh an mingangŭn pasar kayuh adi Tuhan mbŭh ndai . ”
46002001	Bara dingan ku ! Di andu aku mandŭg ka angān di nyuse atur-pinyiraan Tapa adi gibayuh ong puan , aku dŭh pakai pinganang adi mbar daya mirati puan kah pakai pinyibijak ong .
46002002	Amai sitadŭn aku agi ngga angān , aku mbŭh ndai pikir ku an kambŭt sopŭrŭg kayuh adŭ-i Jesus Kristus ka rabis-i pinyikabŭs-I di atuh rigang .
46002003	Jadi kan aku mandŭg ka angān , aku agi ramah buang kimŭtŭr darŭm taru ,
46002004	ka ajar ngga Agah Kana adi aku taban dŭh-i dog nggen ngga pinganang adi nakit dog nyusun so ka pinyibijak manusia , pak so ka kuasa Roh Tapa .
46002005	Jadi pinyabah ngan , dŭh-i bisangan di pinyibijak manusia pak di kuasa Tapa .
46002006	Sunggu mŭnŭ aku babŭ gŭh minyu pasar pinyibijak di ngara adi mbŭh sukup mirati darŭm pimudip roh . Pak-i dŭh pinyibijak adi so ong ati puan kah so kuasa adi mritah ong ati ; kuasa adi mritah ong ati mbŭh re mungan .
46002007	Pinyibijak adi aku piagah inŭh pinyibijak Tapa adi dog sukan so manusia , pak adi-I ko mien yŭn bragah ta diŭ so ong dog napa .
46002008	Bara adi mritah ong ati dŭh puan pasar pinyibijak anŭ . Kambŭi ngara puan , ngara dŭh masak Tuhan Bragah di atuh rigang .
46002009	Pak sunggu mŭnŭ , sak adi nang Surat-kudus , “ Kayuh adi bŭn daya kiris puan kah dingah , kayuh adi bŭn daya pikir re jadi , mbŭh tigŭrŭ kayuh adi Tapa sidia yŭn ngara adi rindu Ayŭh . ”
46002010	Pak Tapa ko ngga Roh-I kidaan di ata rusia-I . Roh-I anŭ nyarap sopŭrŭg kayuh , ndŭg atur-pinyiraan Tapa adi bisukan ani .
46002011	Kaŭs-i roh adi darŭm ata inŭh adi puan sopŭrŭg kayuh pasar ata ; simŭnŭ gŭh Roh Tapa , Ayŭh sadi adŭ adi puan sopŭrŭg kayuh pasar Tapa .
46002012	Pak Tapa mbŭh nggen di ata Roh Kudus . Ka anŭ inŭh sabab ata dŭh bipikir mun daya adi di ong ati bipikir . Anŭ gŭh sabab ata natŭng sopŭrŭg kayuh adi Tapa mbŭh nggen di ata .
46002013	Ngapŭi meh , kieh dŭh minyu ngga bang bang piminyu adi dog ngajar so ka pinyibijak manusia , pak ngga bang bang piminyu adi dog ngajar Roh Kudus , darŭm kieh ngajar kayuh adi sawŭ pasar Ayŭh di ngara adi mbŭh biyŭn Roh Kudus .
46002014	Asi asi adi dŭh biyŭn Roh Kudus dŭh bisa kambat pinganggen adi mandŭg so Roh Tapa . Daya adi mun anŭ dŭh-i mirati pinganggen anŭ , ka taŭn re nang-i kayuh au-tarun , sabab guna pinganggen anŭ adŭ-i dog puan so ka gaya roh .
46002015	Pak asi asi adi biyŭn Roh Kudus , ayŭh dapŭd kiris kana sopŭrŭg kayuh , pak mating daya tungang nyabŭt arap kana Roh Kudus .
46002016	Sak adi nang Surat-kudus , “ Asi puan pikir Tuhan ? Asi tungang pitayan Ayŭh ? ”
46003001	Ngga sibatur-i , bara dingan ku , aku dŭh bisa minyu ngga angān mun aku minyu ngga daya adi biyŭn Roh Kudus ; aku patut minyu ngga angān mun adi minyu ngga daya adi dog dapu ong ati , angān adi keya ka babŭ mara darŭm pinyabah Kristen .
46003002	Aku kinyam patut nggen sisuh di angān , dŭh pinguman nyamba , sabab angān bayuh sidia . Mun madin tong-i gibayuh gŭh angān sidia ,
46003003	sabab pimudip ngan babŭ mun pimudip daya di ong ati . Kan angān biyŭn atin sina dupan adŭp ngan , angān bikaii ngga dingan ngan , dŭh kah-i kiren angān mbŭh tung ong ati , udip ngga urah-rakah ong ?
46003004	Kan ndi so angān nang , “ Aku tunda Paul , ” ka adi bŭkŭn nang , “ Aku tunda Apollos ” dŭh kah urah ngan adi mun anŭ kiren angān taŭn tung ong ati ?
46003005	Asi Apollos ? Asi Paul ? Kieh , kaŭs ami urun Tuhan , adi nyiruton angān da sabah di Kristus . Barang naan kieh ndai kayuh adi Tapa mbŭh nggen di kieh da ndai :
46003006	Aku purun , Apollos tukang nyijuh , pak Tapa inŭh adi bada kayuh timbu .
46003007	Sianŭ adi purun ngga sianŭ adi nyijuh dŭh inŭh biguna . Tapa inŭh biguna , sabab Ayŭh bada kayuh timbu .
46003008	Mating bŭkŭn-i daya adi purun ngga daya adi nyijuh ; Tapa re ngupah so-duwŭh ngara nanyam kayuh adi ko ngara ndai .
46003009	Amai kieh mbŭh samah biturung darŭm kraja yŭn Tapa , ka adŭp ngan gŭh meh teya Tapa . Angān gŭh ramin Tapa .
46003010	Pakai pinganggen adi Tapa mbŭh nggen di aku , aku jadi tukang ramin adi raru pandai ka mbŭh na pinagap-rasan , ka daya bŭkŭn inŭh adi pijog ramin di tunduh-i . Pak barang naan angān an nakit , munki angān pijog ramin .
46003011	Amai Tapa mbŭh bada Jesus Kristus jadi ndi ka sadi-I pinagap-rasan , dŭhsah pinagap-rasan adi bŭkŭn dog na .
46003012	Agi kada daya re pakai mas puan kah pirak puan kah batuh adi brega yŭn pijog di tunduh pinagap-rasan ; adi bŭkŭn re pakai kayuh puan kah kupai puan kah daan daan kupai .
46003013	Ka pinyikana kraja pingandai barang naan daya re dog kiris kan Andu Kristus kiren-i . Amai di Andu anŭ apui re pinandŭng kraja pingandai barang naan daya ; apui anŭ re suba-i ka kiren munki pinyikana-i .
46003014	Kambŭi kayuh adi dog pijog di tunduh pinagap-rasan anŭ dŭh sau da apui , tukang ramin anŭ re kambat upah-i .
46003015	Pak kambŭi kraja pingandai ngan sau , sopŭrŭg-i re manyap ; pak adŭp ngan re dog nyiramat , keya ka mbŭh rupas so apui anŭ .
46003016	Angān mbŭh tatu puan nang angān mbŭh yŭn pinyirŭŭ Tapa amai adŭp Roh Tapa rŭŭ darŭm angān !
46003017	Tapa re pirabur tadŭ daya adi pirabur tarun yŭn pinyirŭŭ Tapa . Amai yŭn pinyirŭŭ Tapa inŭh kudus , ka adŭp ngan inŭh yŭn pinyirŭŭ-I .
46003018	Angān patut dŭhnyah nyibudo adŭp ngan . Kambŭi agi so angān pikir adŭp ngan bijak so ka gaya ong ati , angān patut jadi budo , siŭn angān dapŭd jadi sawŭ bijak .
46003019	Amai kayuh adi ong ati nyirundeng pinyibijak agi au-tarun di batŭh Tapa . Sak adi nang Surat-kudus , “ Tapa mirakap ngara adi bijak darŭm pinyipitar ngara ” ;
46003020	ka agi dinge Surat-kudus nang , “ Tuhan puan pikir-kira daya adi bijak dŭh biguna . ”
46003021	Mating daya , meh , re patut mingangŭn pasar kayuh adi manusia tungang ndai . Sibandar-i sopŭrŭg-i mbŭh tung jangān :
46003022	Paul , Apollos ka Peter ; ong ati , udip ngga kabŭs , kayuh adi madin ngga kayuh adi jŭ , sopŭrŭg-i agi jangān ,
46003023	ka adŭp ngan tung Kristus , ka Kristus tung Tapa .
46004001	Angān patut nyirundeng kieh keya ka bara urun Kristus , adi dog tijuan da jaga atur-pinyiraan Tapa adi gibayuh ong puan .
46004002	Ndi kayuh adi dŭh siŭn dŭh di bara urun adi mun anŭ , anŭ inŭh ngara an tŭtŭd di tuan ngara .
46004003	Aku dŭh mbit bat pasar ani di pikir ngan pasar adŭp ku , puan kah ani di pikir daya pasar adŭp ku . Ani di pikir ku pasar adŭp ku , anŭ dŭh gŭh biguna .
46004004	Pikir-kira atin ku agi bisig , pak dŭh sirati-i aku ati batur . Adŭp Tuhan inŭh adi bisa natu sarah kah dŭh aku .
46004005	Ngapŭi angān dŭh patut nang daya sarah bait dŭh sarah diŭ so tipuh-i . Itong dŭh siŭn patŭd sibayuh Tuhan mandŭg ; Ayŭh re bada tatŭng sopŭrŭg rusia adi dog sukan darŭm karŭm samŭn pinŭtŭn atin manusia adi bisukan . Ka komŭnŭ barang naan daya re trima puji-i so Tapa nanyam patut .
46004006	Sabab angān , bara dingan ku , aku mbŭh bada adŭp ku ngga Apollos jadi suto danding yŭn ngan , isa angān birajar ani rati ati , “ Tunda atur adi mbŭh agi . ” Angān dŭh siŭn mingangŭn pasar ndi naan daya ka ngamun adi bŭkŭn .
46004007	Asi bada angān rabis kana so daya bŭkŭn ? Dŭh kah Tapa ko nggen di angān sopŭrŭg kayuh adi angān biguna ? Mani meh angān mingangŭn , mun ani kayuh adi angān biyŭn dŭh pinganggen ?
46004008	Angān mbŭh biyŭn kah sopŭrŭg kayuh adi angān biguna ? Angān mbŭh kaya kah ? Angān mbŭh jadi raja kah darŭm kieh jadi daya au-tarun ? Batang ku an bada angān sawŭ mbŭh jadi raja , isa kieh bisa jadi raja ngga angān .
46004009	Amai di kinyam ku Tapa mbŭh nggen di kieh adi bara pinyuruh kayuh adi siabo arap , keya ka daya adi dog nunggu bada kambat ukum kabŭs di sirung jawin daya bagŭ ngga pirami bara malaikat samŭn manusia di ong ati .
46004010	Amai Kristus kieh mbŭh daya budo ; pak angān mbŭh daya bijak amai Kristus ! Kieh ati ramah , pak angān bake ! Kieh dog ngamun , pak angān dog stabi !
46004011	Ndŭg madin tong-i kieh sibŭrŭk ngga badŭh asŭng ; kieh pakai jamut ndu piraka ; kieh dog pukong ; kieh bigandon di tarun ndi ndŭg tarun andi ;
46004012	kieh bandar kraja ngga tangan adŭp ami . Kan kieh dog mangu , kieh nggen berkat ; kan kieh dog kisiis , kieh sabar ;
46004013	kan dog pimangŭh , kieh nam ngga pinganang adi mandis . Di daya , kieh ati dŭh kurang so adām sapok di ong ; kieh mbŭh daya adi dŭh biguna di ong ndŭg ka andu ati !
46004014	Aku nuris surat ati ka angān , dŭh ngga aku pimangŭh angān , pak ngga pitayan angān nimun bara anak adŭp ku .
46004015	Amai sunggu angān biyŭn bait kani simŭng ribu naan gurū darŭm pimudip Kristen ngan , angān biyŭn ndi sama adŭ . Amai darŭm pimudip ngan adi ndi ngga Kristus Jesus , aku mbŭh jadi sama ngan darŭm aku taban Agah Kana ka angān .
46004016	Ngapŭi meh aku mite angān tunda suto danding ku .
46004017	Sabab anŭ aku pait Timothy ka angān , adi keya ka anak adŭp ku adi aku rindu ka adi tŭtŭd darŭm pimudip Kristen . Ayŭh re kidaan isa angān dŭh kambŭt aran pimudip ku darŭm Kristus , kayuh adi aku ngajar di sopŭrŭg eklisia di barang yŭn .
46004018	Agi so angān mbŭh mingangŭn sabab angān pikir aku dŭh re munan angān .
46004019	Kambŭi Tuhan raan , aku re rikas munan angān , ka nganŭ adŭp ku re puan sawŭ ngga dŭh-i kuasa ngara anŭ adi sambuh ; dŭhnyah-i kayuh adi ngara nang adŭ .
46004020	Amai Pinyipritah Tapa dŭh-i piminyu adŭ pak kuasa .
46004021	Aki ndi angān raan ? An kah angān aku mandŭg ka angān taban pasut , puan kah ngga pinyirindu ngga duduh ?
46005001	Mbŭh agi dog kidaan nang pingandai kais agi timbur di ruang ngan , adi rabis arap so adi daya adi dŭh puan Tapa ko ndai . Aku dog kidaan nang ndi naan daya agi bŭŭs ngga sindŭ tiri-i !
46005002	Simuki meh garang angān re mingangŭn ? Angān , sipatut-i puno ngga atin susah , ka sianŭ adi ndai urah adi mun anŭ patut dog kadi so tibaran ngan .
46005003	Ka sunggu aku jo so angān darŭm pŭrŭng , aku babŭ gŭh agi ngga angān darŭm roh ; ka keya ka aku agi diginŭ ngga angān , aku muko ngga adŭn Tuhan Jesus natu daya anŭ sawŭ sarah adi ndai kraja adi raru arap anŭ . Jadi darŭm angān agi tikuruk , ka aku agi ngga angān darŭm roh , ngga kuasa Tuhan ta Jesus adi agi ngga ata ,
46005004	
46005005	angān nyerah daya anŭ ka Shetan siŭn pŭrŭng-i dog pirabur isa roh-i bisa dog nyiramat di Andu Tuhan .
46005006	Dŭh inŭh angān patut mingangŭn ! Angān puan pinganang ati , “ Nisit dang gŭh ragi ngga bada tibaduk kambang . ”
46005007	Angān dŭh siŭn dŭh an taran ragi adi amba , anŭ inŭh ragi dosa , isa angān bisa jadi sukup bisig . Mun anŭ angān re jadi keya ka tibaduk adi bauh adi dŭh biragi , amai taŭn angān mbŭh mun anŭ . Amai Gawai Paska ta mbŭh dog sidia , sabab anŭ meh madin Kristus , adi anak biri Paska ta , mbŭh dog nyadis .
46005008	Ja ata sita Gawai Paska ta , dŭh ngga ruti adi biragi ngga ragi dosa ka ngga pimudip adi ginaka , pak ngga ruti adi dŭh biragi , anŭ inŭh ruti atin bisig ngga atin jujur .
46005009	Darŭm surat adi aku ko nuris ka angān aku agi kidaan di angān da dŭh bigaur ngga daya adi dŭh tatu pimudip-i darŭm pingandai kais .
46005010	Aku dŭh minyu pasar daya adi dŭh puan Tapa adi dŭh tatu pimudip-i darŭm pingandai kais , puan kah adi tama , puan kah adi pinaku , puan kah adi nyambah tibudo . So ngara angān patut pijo adŭp ngan , buang pati ka bu so ong ati .
46005011	Kayuh adi aku nang inŭh angān patut dŭhnyah bigaur ngga daya adi nang adŭp-i daya adi sabah pak sibandar-i ayŭh daya adi dŭh tatu pimudip-i darŭm pingandai kais , puan kah adi tama , puan kah adi nyambah tibudo , puan kah adi pinapŭ , puan kah adi pimabuk , puan kah adi pinaku . Dŭhnyah guru man ngga daya adi mun anŭ .
46005012	Dŭh-i kraja ku re kidaan arap kana daya adi dŭh Kristen . Tapa inŭh adi bisa kidaan arap kana ngara . Pak dŭh kah angān patut nyara sarah dingan ngan adi so tibaran adŭp ngan ? Sak adi nang Surat-kudus , “ Kadi sianŭ adi arap so tibaran ngan . ”
46005013	
46006001	Kan agi so angān bikaii ngga dingan ngan adi samah Kristen , patut kah angān di ka akim daya adi dŭh puan Tapa , dŭh di ka bara daya adi Tapa mbŭh mien da ngatur-i yŭn ngan ?
46006002	Dŭh kah angān puan nang bara daya adi Tapa mbŭh mien re kidaan arap kana ong ati ? Kambŭi angān tungang kidaan arap kana ong ati , tatu angān re rabis tungang kidaan arap kana kayuh adi siit ?
46006003	Dŭh kah angān puan nang ata re nggen bisara di bara malaikat ? Jung ka rabis-i kayuh ong ati !
46006004	Kambŭi kayuh adi mun anŭ timbur , angān re taban-i da dog ngatur daya adi dŭh dog stabi daya eklisia kah ?
46006005	Nggen mangŭh adŭ ! Tatu agi sikurang kurang-i ndi naan daya adi bijak so tibaran ngan adi tungang ngatur kaii adi timbur di dupan adŭp ngan adi samah Kristen .
46006006	Gŭt-i agi so angān adi samah Kristen taban dingan-i ngga bisara ka bada daya adi dŭh Kristen ngatur har-i !
46006007	Sibandar-i , darŭm angān taban dingan ngan ka yŭn bisara angān mbŭh kiren adŭp ngan dŭh udip nanyam ka ajar Kristus . Dŭh kah mbŭh kana dŭ angān dog mirupak bait dog nipu daya .
46006008	Pak gŭt-i angān mbŭh mirupak nipu dingan ngan , ndŭg ka jurud adŭp ngan ani !
46006009	Angān tatu puan nang daya adi ginaka dŭh re kinyam Pinyipritah Tapa . Dŭhnyah nyibudo adŭp ngan ; daya adi dŭh tatu pimudip-i , puan kah adi nyambah tibudo , puan kah adi tanggah , puan kah adi ndai pingandai kais dupan adŭp-i adi samah dari ,
46006010	adi naku , puan kah adi tama , puan kah adi pimabuk , puan kah adi an napŭ dingan-i , puan kah pirupak ; mating katŭn so ngara anŭ re kinyam Pinyipritah Tapa .
46006011	Agi kada so angān ko mun anŭ . Pak angān mbŭh dog pibisig so dosa ; angān mbŭh dog trima Tapa jadi daya-I ; angān mbŭh dapŭd bamai ngga Tapa da Tuhan Jesus Kristus ka da Roh Tapa ta .
46006012	Agi daya re nang , “ Aku bisa ndai ani ani aku raan . ” Sawŭ ; pak dŭh sopŭrŭg kayuh kana yŭn ngan . Aku bisa nang aku bisa ndai ani ani aku raan , pak aku dŭh re bada adŭp ku jadi urun tadŭ kayuh .
46006013	Adi bŭkŭn agi re nang , “ Pinguman yŭn tain , ka tain yŭn pinguman . ” Sawŭ ; pak Tapa re pirabur soduwŭh-i . Pŭrŭng manusia dŭh-i yŭn pimudip adi dŭh tatu darŭm pingandai kais , pak ngga ndai pinyiraan Tuhan ; ka Tuhan inŭh adi nggen di pŭrŭng kayuh adi-i biguna .
46006014	Tapa pakat Tuhan so kabŭs , ka ngga kuasa-I anŭ gŭh Ayŭh re pakat ata .
46006015	Angān puan nang pŭrŭng ngan mbŭh bara sakap pŭrŭng Kristus . Bisa kah aku tambit ndi so sakap pŭrŭng Kristus ka bada-i jadi pŭrŭng dayung sundar ? Manŭn dŭh bisa !
46006016	Angān dŭh puan kani daya adi tubu adŭp-i ngga dayung sundar mbŭh jadi ndi pŭrŭng ngga ayŭh ? Surat-kudus agi nakit kidaan , “ Ngara duwŭh re jadi ndi pŭrŭng . ”
46006017	Pak sianŭ adi tubu adŭp-i ngga Tuhan mbŭh jadi ndi ngga Ayŭh darŭm roh .
46006018	Pijo adŭp ngan so pimudip adi dŭh tatu darŭm pingandai kais . Dosa adi bŭkŭn adi daya ndai dŭh dog pŭrŭng-i ; pak daya adi udip ngga pingandai kais ndai dosa di tunduh pŭrŭng adŭp-i .
46006019	Dŭh kah angān puan pŭrŭng ngan inŭh yŭn pinyirŭŭ Roh Kudus ; Ayŭh adi Tapa ko nggen di angān ka adi mbŭh rŭŭ darŭm angān ? Angān dŭh yŭn adŭp ngan pak mbŭh yŭn Tapa ;
46006020	Tapa ko miris angān ngga rega bās . Jadi pakai meh pŭrŭng ngan ngga nyibragah Tapa .
46007001	Jadi madin , pasar kayuh anŭ adi angān nuris ka aku . Kana dŭ inŭh dari dŭh sawan .
46007002	Pak ngga pijo adŭp ngan so pimudip adi dŭh tatu darŭm pingandai kais , barang naan dari patut biyŭn sawŭn adŭp-i , ka barang naan dayung patut biyŭn banŭh adŭp-i .
46007003	Banŭh patut rada adŭp-i yŭn kingat pinyiraan sawŭn-i , ka sawŭn patut rada adŭp-i yŭn kingat pinyiraan banŭh-i , ka samah samah pimunos pinyiraan dingan-i .
46007004	Sawŭn dŭh-i tuan di pŭrŭng adŭp-i , pak banŭh inŭh ; simŭnŭ gŭh banŭh dŭh-i tuan di pŭrŭng adŭp-i , pak sawŭn inŭh .
46007005	Dŭhnyah abah pimunos dingan ngan , adŭ-i kambŭi so-duwŭh ngan ko samah situju an mbit pluang nyitiro yŭn simayang ; pak ripas anŭ angān an pari mun adi mbŭh ngga dingan ngan . Simŭnŭ angān re bisa pijo adŭp ngan so pinyisuba Shetan adi an dog angān sitagar kurang jaga adŭp so pinyiripong adi sarah .
46007006	Aku nang kayuh ati dŭh keya ka mritah , pak keya ka nyibandar .
46007007	Sibandar-i aku raan dŭ angān udip mun aku ati ; pak barang naan ata biyŭn ndi masam pinganggen so Tapa , ndi naan pinganggen ati , ndi naan pinganggen anŭ .
46007008	Ka di ngara adi dŭh banan sawan ka di bara dayung uban aku nang kana dŭ inŭh angān babŭ udip sadi mun aku ati .
46007009	Pak kambŭi angān dŭh tungang ngarah pinyiripong pŭrŭng ngan , angān patut banan sawan ; mbŭh kana dŭ inŭh angān banan sawan so angān ripong darŭm sarah .
46007010	Di daya adi mbŭh banan puan kah sawan agi pinyipesan , dŭh so aku pak so Tuhan : sawŭn dŭh siŭn tagan banŭh-i ;
46007011	kambŭi ayŭh tagan banŭh-i , ayŭh dŭh siŭn banan dinge adŭ-i ayŭh pari ka banŭh adŭp-i ; ka banŭh dŭh siŭn taran sawŭn-i .
46007012	Di ngara adi bŭkŭn aku nang ( adŭp ku , dŭh Tuhan ) : kambŭi dari Kristen biyŭn sawŭn adi dŭh Kristen ka sawŭn-i anŭ mbŭh situju an udip samah ngga ayŭh , ayŭh dŭh siŭn taran sawŭn-i anŭ .
46007013	Ka kambŭi agi dayung Kristen banan ngga dari adi dŭh Kristen ka dari anŭ mbŭh situju an udip samah ngga ayŭh , ayŭh dŭh siŭn taran banŭh-i anŭ .
46007014	Amai banŭh adi dŭh Kristen mbŭh dog trima Tapa darŭm-i bisindi ngga sawŭn-i , ka sawŭn adi dŭh Kristen mbŭh dog trima Tapa darŭm-i bisindi ngga banŭh-i adi Kristen . Kambŭi dŭh simŭnŭ , anak ngara re jadi keya ka anak daya adi dŭh puan Tapa ; pak darŭm-i simŭnŭ , ngara mbŭh dog trima Tapa .
46007015	Sunggu mŭnŭ , kambŭi sianŭ adi dŭh Kristen raan tingge apid-i adi Kristen , awang adŭp-i . Darŭm simŭnŭ meh apid adi Kristen , bait-i banŭh puan kah sawŭn , bisa ndai nanyam pinyiraan adŭp-i . Amai sawŭ , Tapa mbŭh bagan angān da udip darŭm damai .
46007016	Simuki angān re tatu puan , angān sawŭn adi Kristen , re dŭh nyiramat banŭh ngan ? Simŭnŭ gŭh angān , banŭh adi Kristen , simuki angān re tatu puan angān dŭh re nyiramat sawŭn ngan ?
46007017	Barang naan angān patut udip nanyam ka pinganggen Tuhan di angān , ka nimun adi mbŭh di andu Tapa bagan angān . Ati inŭh atur adi aku ngajar di sopŭrŭg eklisia .
46007018	Kambŭi daya mbŭh bisunat di tika ayŭh dog bagan Tapa , ayŭh patut dŭhsah suba kadi tandā sunat anŭ ; kambŭi daya bayuh bisunat di tika ayŭh dog bagan Tapa , ayŭh patut dŭhsah bisunat .
46007019	Amai bait-i ko puan kah bayuh bisunat daya anŭ , kayuh anŭ dŭh mani ; kayuh adi biguna inŭh tunda Pinyipesan Tapa .
46007020	Barang naan angān patut mun adŭp ngan di andu angān dog bagan Tapa .
46007021	Urun kah angān di andu Tapa bagan angān ? Dŭh mani ; pak kambŭi angān biyŭn aran ngga pirupas adŭp ngan , pakai meh aran anŭ .
46007022	Amai daya urun adi mbŭh dog bagan Tuhan inŭh daya Tuhan adi mbŭh dog pirupas ; simŭnŭ gŭh daya adi dŭh urun adi dog bagan Kristus mbŭh jadi urun Kristus .
46007023	Tapa ko miris angān ngga rega bās ; jadi dŭhnyah angān jadi urun daya .
46007024	Bara dingan ku , barang naan angān patut bijijŭ ngga Tapa mun mun adŭp ngan di andu angān dog bagan-I .
46007025	Jadi tura ka kayuh adi angān nuris pasar daya adi dŭh banan puan kah sawan : aku dŭh biyŭn pinyipesan so Tuhan , pak aku bisa nggen pikir-kira ku so ka masi Tuhan nimun daya adi bisa dog sabah .
46007026	Di tika ati ata darŭm susah , jadi aku pikir kana dŭ inŭh angān adi dari udip babŭ mun adŭp ngan adi madin tong-i .
46007027	Kambŭi mbŭh sawan , awang adŭp-i angān sawan . Kambŭi bayuh sawan , dŭhnyah sawan .
46007028	Pak kambŭi angān sawan , angān dŭh bidosa ; ka kambŭi dayung bujang banan , ayŭh dŭh gŭh bidosa . Pak abah aku kiris angān dog pinyusah adi daya adi mbŭh banan sawan kinyam .
46007029	Sirati-i , bara dingan ku , inŭh ati : tipuh mbŭh sutok , ka so madin daya adi mbŭh banan sawan patut udip mun adi dŭh banan sawan ;
46007030	ngara adi muās , re mun adi dŭh susah ; ngara adi tawŭh , re mun adi dŭh gaŭn ; ngara adi miris , re mun adi dŭh dapu kayuh adi-i miris ;
46007031	ngara adi bidagang kayuh , re mun adi dŭh batur bidagang . Amai ong ati , mun adi madin tong-i , dŭh re tan tui .
46007032	Aku raan dŭ angān dŭh gapang . Dari adi dŭh sawan , pikir-i re di kraja Tuhan , sabab ayŭh suba an pimunos asŭng Tuhan .
46007033	Pak dari adi mbŭh sawan , pikir-i re di kayuh ong , sabab ayŭh raan pimunos asŭng sawŭn-i ;
46007034	jadi mun anŭ ayŭh dog tarik ka duwŭh parad . Dayung adi dŭh banan puan kah adi tibŭn , pikir-i re di kraja Tuhan , sabab-i an bada pikir ngga pŭrŭng-i bisig ; pak dayung adi mbŭh banan , pikir-i di kayuh ong , sabab ayŭh an pimunos asŭng banŭh-i .
46007035	Aku nang sakanŭ sabab aku raan turung angān . Aku dŭh suba an bada kayuh mbar di angān . Sibandar-i , aku raan angān ndai kayuh adi batur buang adi patut , ka nyerah adŭp ngan di kraja Tuhan ngga siabo asŭng ngan .
46007036	Mun ngara adi mbŭh bitunang pak mbŭh matŭd pikir-i dŭh re sawan nyamtadar-i : kambŭi dari kinyam adŭp-i dŭh batur di tunduh tunang-i anŭ buang pinyiripong pŭrŭng-i dŭh tungang dog ngarah , ka kinyam adŭp-i patut sawan , ngara duwŭh patut sawan . Nŭŭh dŭh bidosa darŭm ndai simŭnŭ .
46007037	Pak kambŭi dari , dŭh so pinyibada daya , mbŭh batur batur ndai pikir-i nang adŭp-i dŭh re sawan , ka kambŭi ayŭh mbŭh batur sawŭ tungang ngarah pinyiripong pŭrŭng-i buang mbŭh natu ani re-i ndai , kana dŭ inŭh ayŭh dŭh sawan ngga dayung anŭ .
46007038	Jadi dari adi sawan mbŭh ndai kayuh adi batur , pak sianŭ adi dŭh sawan mbŭh ndai kayuh adi rabis batur .
46007039	Dayung adi banan taŭn-i darŭm abŭt sawan siragi banŭh-i udip ; pak kambŭi banŭh-i kabŭs , ayŭh bisa banan ngga tadŭ dari ayŭh raan , atas dari anŭ Kristen .
46007040	Ayŭh re rabis sanang , kambŭi ayŭh dŭh banan . Ati inŭh pikir-kira ku ; aku pikir aku dog nyiruton Roh Tapa .
46008001	Di surat ngan angān siken aku pasar pinguman adi ko dog jugan ka tibudo . Taŭn-i sawŭ , “ sopŭrŭg ata biyŭn pinyipuan , ” sak adi nang ngara . Pinyipuan anŭ , ayŭh bada daya bakak ngga atin gambung , pak pinyirindu pijog ata .
46008002	Ngara adi pikir adŭp-i puan kayuh sibandar-i dŭh puan kayuh adi-i patut puan .
46008003	Pak daya adi rindu Tapa mbŭh dog puan Tapa .
46008004	Jadi pasar man pinguman adi ko dog jugan ka tibudo : ata puan nang tibudo taŭn-i gambar yŭn kayuh adi dŭh sawŭ agi ; ata puan Tapa agi ndi adŭ .
46008005	Agi bait kani “ bara tapa , ” bait-i di shorga puan kah di ong , ka sunggu mbŭh bagŭ “ bara tapa ” ngga “ bara tuan , ”
46008006	ata biyŭn ndi adŭ Tapa , adi Sama , adi pinapa sopŭrŭg kayuh , ka ata udip yŭn-I ; ka mbŭh agi ndi Tuhan adŭ , Jesus Kristus , so ka Ayŭh sopŭrŭg kayuh dog napa ka so Ayŭh ata udip .
46008007	Pak dŭh sopŭrŭg daya puan kayuh anŭ . Agi kada daya mbŭh kanyet ngga tibudo , ka ndŭg andu ati kan ngara man pinguman adi ko dog jugan ka tibudo ngara babŭ pikir-i pinguman tibudo ; pikir-kira atin ngara ramah , ka kinyam adŭp-i mbŭh sembar da pinguman anŭ .
46008008	Pak pinguman dŭh-i bisa taban ata da rabis sindŭk Tapa ; ani re mating ta biyŭn kambŭi ata dŭh man , dŭh gŭh ata re dapŭd ani ani kambŭi ata man .
46008009	Pak nakit ingat , sunggu angān bisa ndai tadŭ tadŭ kayuh , dŭhnyah bada urah ngan bada dingan ngan adi ramah darŭm pinyabah rabu darŭm dosa .
46008010	Nyamtadar-i ndi naan daya adi ramah pikir-kira atin-i kiris angān adi biyŭn “ pinyipuan , ” man di bari-sambah tibudo ; dŭh kah urah ngan anŭ re ngatat ayŭh da man pinguman adi ko dog jugan ka tibudo ?
46008011	Ka daya adi ramah anŭ , dingan mu adi ko dog nubos Kristus , re manyap sitagar “ pinyipuan ” mu !
46008012	Ngga simŭnŭ inŭh meh kuu mbŭh bidosa rawan Kristus darŭm kuu bidosa di tunduh dingan mu adi samah Kristen buang kandam pikir-kira atin-i adi ramah .
46008013	Jadi meh , kambŭi pinguman bada dingan ku bidosa , aku dŭh re tia man dagin , ramŭn ku dŭh an bada dingan ku bidosa .
46009001	Dŭh kah aku ati daya bebas ? Dŭh kah aku ati pinyuruh ? Gi-bŭn kah aku kiris Jesus adi Tuhan ta ? Dŭh kah aku adi ngajar angān da sabah di Tuhan ?
46009002	Sunggu daya dŭh trima bait kani aku ati pinyuruh , angān tatu trima aku ati keya ka pinyuruh ! Sabab angān adi mbŭh udip ndi ngga Tuhan , adŭp ngan mbŭh jadi tandā-i aku ati pinyuruh .
46009003	Kan daya ngamun aku , simuti inŭh aku nyibandar adŭp ku :
46009004	Dŭh kah aku biyŭn hak dog nggen pinguman ngga nok yŭn kraja ku ?
46009005	Dŭh kah kieh biyŭn hak taban sawŭn ami adi Kristen darŭm pimanu ami , tunda suto danding bara pinyuruh adi bŭkŭn ngga bara jurud adŭp Kristus ka Peter ?
46009006	Puan kah aku ngga Barnabas adŭ kani adi dŭh siŭn dŭh nyiraja ngga nyiran adŭp ami .
46009007	Asi soldadu adi re biranja adŭp-i darŭm jadi soldadu ? Asi tukang-teya adi dŭh re man buwa anggor so teya adŭp-i ? Asi pingingat-biri adi dŭh re pakai sisuh so biri adŭp-i ?
46009008	Aku dŭh re ngŭtŭ adŭp ku darŭm suto suto adi mun anŭ , sabab Ukum-adat nang sakanŭ gŭh .
46009009	Ata basa darŭm Ukum-adat Moses , “ Dŭhnyah na kayuh di baba sapi ngga bada-i dŭh bisa man kan kuu pakai-i da ngiik . ” Agi kah Tapa mbit bat pasar sapi adŭ ?
46009010	Dŭh kah Ayŭh minyu pasar ata darŭm-I nang sakanŭ ? Taŭn-i dog nuris yŭn ta . Daya adi majak ka adi ngatŭm patut nyiraja darŭm harap adŭp-i sua dapŭd utung so buwa pingatŭm .
46009011	Kieh mbŭh purun bine roh di dupan ngan . Sungak kah-i kambŭi kieh ngatŭm kayuh ong so angān ?
46009012	Kambŭi daya bŭkŭn biyŭn hak mite so angān , dŭh kah kieh rabis biyŭn hak ? Kieh gibayuh pakai hak ami anŭ , pak mbŭh nan sopŭrŭg kayuh ramŭn kieh abah ndai baka di aran Agah Kana pasar Kristus .
46009013	Tatu angān mbŭh puan nang daya adi nyiraja darŭm Ramin Tuhan dapŭd pinguman-i so Ramin Tuhan ka ngara adi jugan sadis di mija-sambah dapŭd jangi utung so sadis anŭ .
46009014	Simŭnŭ gŭh , Tuhan mbŭh pesan nang ngara adi nyuse Agah Kana patut dapŭd utung so kraja ngara anŭ ngga nyiran adŭp ngara .
46009015	Pak aku gibayuh bisangan di hak anŭ , ka dŭh gŭh aku nuris surat ati madin amai an nyibandar adŭp ku dieh . Mbŭh kana dŭ aku kabŭs so hak ku mingangŭn pasar kayuh anŭ dog tambit so aku .
46009016	Aku dŭh biyŭn hak re mingangŭn batur sabab aku nyuse Agah Kana . Aku nyuse Agah Kana so ka pinyibada Tapa . Ka munki masam payah-i di aku kambŭi aku dŭh nyuse-i !
46009017	Kambŭi aku ndai kraja ku so ka pinyiraan adŭp ku , aku bisa mite gaji ; pak aku ndai-i amai-i mbŭh kraja adi Tapa tijuan aku da ndai .
46009018	Ani meh gaji ku , garang ? Pluang nyuse Agah Kana ngga dŭh bigaji inŭh jaku , dŭh kira dapŭd utung so hak ku anŭ adi nyiraja yŭn Agah Kana .
46009019	Aku ati daya bebas , dŭh urun daya ; pak aku bada adŭp ku jadi urun daya ramŭn ku an nyiruton bagŭ daya da jadi pinunda Kristus .
46009020	Darŭm aku nyiraja di ruang daya Jahudi , aku bada adŭp ku jadi daya Jahudi siŭn aku dapŭd nyiruton ngara da jadi pinunda Kristus ; ka sunggu aku dŭh di ribo Ukum-adat Moses , aku bada adŭp ku mun adi udip di ribo-i , siŭn aku dapŭd nyiruton ngara adi udip di ribo-i da jadi pinunda Kristus .
46009021	Simŭnŭ gŭh darŭm aku nyiraja di ruang daya adi dŭh bangsa Jahudi , aku bada adŭp ku mun daya adi dŭh bangsa Jahudi , di sapa Ukum-adat Jahudi , siŭn aku dapŭd nyiruton ngara da jadi pinunda Kristus . Ati , dŭh sirati-i aku dŭh sita ukum-adat Tapa ; sibatur-i aku ati di ribo ukum-adat Kristus .
46009022	Di dupan ngara adi ramah darŭm pinyabah aku bada adŭp ku ramah mun ngara , siŭn aku dapŭd nyiruton ngara da jadi pinunda Kristus . Jadi aku jadi sopŭrŭg kayuh yŭn sopŭrŭg bangsa daya , isa-i aku bisa nyiramat ngara ngga sibisa bisa ku ngga tadŭ masam aran .
46009023	Sopŭrŭg anŭ aku ndai yŭn Agah Kana , siŭn aku sua dapu berkat-i .
46009024	Angān mbŭh tatu puan nang bagŭ daya sua birumba , pak ndi naan adŭ adi re manang ka dapŭd upah . Bikaduh meh , birumba yŭn dapŭd upah anŭ .
46009025	Barang naan daya adi tukang birumba , darŭm pirates adŭp-i , taŭn-i an biyŭn sukup disiplin . Ayŭh ndai simŭnŭ siŭn-i dapŭd upah manang birumba , sunggu upah anŭ dŭh tan tui . Ata mun anŭ gŭh , an biyŭn sukup disiplin siŭn ata dapŭd upah manang birumba anŭ adi tan adu adu .
46009026	Anŭ meh sabab aku bikaduh birumba an manang ; anŭ meh sabab aku keya ka daya adi tukang bipukut adi dŭh mukut au-tarun .
46009027	Aku pirates adŭp ku isa aku tungang nguasa adŭp ku . Aku ndai simŭnŭ siŭn aku dŭh dog kinabah kan aku ko piagah Agah Kana di daya bŭkŭn .
46010001	Aku raan angān ingat , bara dingan ku , kayuh adi jadi di tayung-babuk ta adi tunda Moses . Sopŭrŭg ngara dog grindung abun , ka sopŭrŭg mbŭh mutas Rawŭt Bireh ngga siramat .
46010002	Di abun ngga di rawŭt sopŭrŭg ngara dog baptisa jadi pinunda Moses .
46010003	Sopŭrŭg ngara man ndi masam ruti roh ,
46010004	ka nok ndi masam piin roh . Ngara nok so batuh roh anŭ adi tunda ngara ; ka batuh anŭ inŭh adŭp Kristus .
46010005	Pak sunggu mŭnŭ bagŭ ngara Tapa dŭh munos asŭng-I dieh , ngapŭi bagŭ tadang ngara mingare di tarun tana-pajam .
46010006	Jadi meh sopŭrŭg kayuh anŭ mbŭh jadi suto danding yŭn ta , ngga bakan ata da dŭh ripong mun ngara di kayuh adi arap ,
46010007	dŭh nyambah tibudo , mun ngara . Sak adi nang Surat-kudus , “ Bara daya anŭ guru man ngga nok , ka komŭnŭ makat bitanda . ”
46010008	Ata dŭh siŭn udip darŭm pimudip adi dŭh tatu darŭm pingandai kais , mun ngara ; darŭm ndi andu duwŭh puru-taruh ribu naan ngara kabŭs .
46010009	Ata dŭh siŭn suba Tuhan , mun kada so ngara ko suba Ayŭh ; ngara kabŭs dog kuut jippŭh .
46010010	Ata dŭh siŭn mingungut , mun kada so ngara ko mingungut ; ngara dog siŭ Malaikat Pinyikabŭs .
46010011	Sopŭrŭg anŭ jadi di ngara ndu suto di daya bŭkŭn , ka sopŭrŭg-i mbŭh dog nuris ndu pinyibakan di ata . Amai ata inŭh udip di tipuh adi re rikas mungan .
46010012	Kambŭi angān pikir adŭp ngan mbŭh mijog tagap , jaga adŭp ngan ka dŭhnyah rabu .
46010013	Angān dog suba mun daya bŭkŭn gŭh . Pak Tapa ingat janji-I , ka dŭh-I re bada angān dog suba rabis so tungang angān trima . Di tika angān dog suba , Ayŭh re nggen di angān pinyibake ngga rawan-i , buang ngga pirupas adŭp ngan .
46010014	Jadi meh , angān adi aku rindu , dŭhnyah nyambah tibudo .
46010015	Aku minyu ngga angān mun minyu ngga daya adi mirati ; ngatin meh kayuh adi aku nang .
46010016	Makuk adi ata pakai di tika Biruman Tuhan ka adi ata nggen trima kaseh di Tapa yŭn-i : kan ata nok so dieh , ata mbŭh jadi ndi ngga Kristus darŭm pinyikabŭs-I . Ka ruti adi ata mire : kan ata man-i , ata mbŭh jadi ndi ngga pŭrŭng Kristus .
46010017	Sabab agi ndi ruti , sopŭrŭg ta , sunggu bagŭ , mbŭh ndi pŭrŭng , amai ata samah man ndi ruti anŭ .
46010018	Suba kira bara daya bangsa Israel ; ngara adi man kayuh adi mbŭh dog nyadis , mbŭh samah darŭm simayang nyambah Tapa .
46010019	Agi kah aku nang tibudo puan kah pinguman adi dog jugan dieh biyŭn rati ?
46010020	Dŭh ! Kayuh adi aku nang inŭh , kayuh adi dog nyadis di mija-sambah daya adi dŭh puan Tapa inŭh dog jugan ka umot , dŭh ka Tapa . Ka aku dŭh raan angān bidingan ngga umot .
46010021	Angān dŭh bisa nok so makuk Tuhan buang nok so makuk umot ; angān dŭh bisa man di mija Tuhan buang man di mija umot .
46010022	Ata raan bada Tuhan sina kah ? Ata pikir adŭp ta bikuasa so Ayŭh kah ?
46010023	“ Ata bisa ndai tadŭ tadŭ kayuh , ” sakanŭ ngara . Anŭ sawŭ , pak dŭh sopŭrŭg kayuh kana . “ Ata bisa ndai tadŭ tadŭ kayuh ” , pak dŭh sopŭrŭg kayuh biguna .
46010024	Dŭhnyah ndai kayuh yŭn kana adŭp ngan , pak ndai yŭn kana daya bŭkŭn .
46010025	Angān bisa man tadŭ dagin adi dog jua di passar , pak dŭh ngga pinyiken adi mandŭg so pikir-kira atin ngan .
46010026	Amai , sak adi nang Surat-kudus , “ Ong ngga sopŭrŭg kayuh adi agi dieh mbŭh tung Tapa . ”
46010027	Kambŭi daya adi dŭh Kristen bagan angān ngga man di arŭn-i ka angān sawŭ di , man kayuh adi ngara ngidang yŭn ngan , dŭh ngga pinyiken adi mandŭg so pikir-kira atin ngan .
46010028	Pak kambŭi agi daya nang di angān , “ Pinguman ati ko dog jugan ka tibudo , ” dŭhnyah man-i , yŭn kana daya anŭ adi kidaan sakanŭ di angān buang yŭn pikir-kira atin ,
46010029	anŭ inŭh , pikir-kira atin daya anŭ , dŭh pikir-kira atin ngan . Agi daya re nang , “ Mani meh , aku adi bebas ndai pinyiraan adŭp ku , dog ngŭtŭ pikir-kira atin daya bŭkŭn ?
46010030	Kambŭi aku nggen trima kaseh di Tapa yŭn pinguman ku , ngga mani daya ngamun aku jeja ka pinguman adi aku ko kambat ngga atin trima kaseh ? ”
46010031	Ani ani adi angān ndai , bait-i man puan kah nok , ndai-i yŭn bragah Tapa .
46010032	Dŭhnyah ndai pinyusah di daya bŭkŭn , bait-i daya Jahudi puan kah daya adi dŭh bangsa Jahudi puan kah eklisia Tapa .
46010033	Ndai anŭ adi aku ndai ; aku suba pimunos asŭng sopŭrŭg daya darŭm sopŭrŭg pingandai ku , dŭh kira yŭn kana adŭp ku , pak yŭn kana sopŭrŭg daya , isa ngara dapŭd dog nyiramat .
46011001	Tunda suto danding ku , nimun aku tunda suto danding Kristus .
46011002	Aku muji angān sabab angān siraru ingat aku ka tunda sopŭrŭg ajar adi aku ko nggen di angān .
46011003	Pak aku raan angān puan nang Kristus inŭh ubak yŭn barang naan dari , banŭh inŭh ubak yŭn sawŭn-i , ka Tapa inŭh ubak yŭn Kristus .
46011004	Jadi dari adi simayang puan kah adi piagah agah so Tapa di tika simayang ngga ubak-i dog nutu nggen mangŭh di Kristus .
46011005	Ka dayung adi simayang puan kah adi piagah agah so Tapa di tika simayang dŭh nutu ubak-i nggen mangŭh di banŭh-i ; mating bŭkŭn-i ayŭh ngga dayung adi ko nundo ubak-i .
46011006	Kambŭi dayung dŭh nutu ubak-i , kana dŭ ayŭh gutin ubok-i . Jadi amai-i dŭh kana dayung nundo ubak-i puan kah gutin ubok-i , ayŭh patut nutu ubak-i .
46011007	Dari dŭhsah nutu ubak-i , sabab ayŭh nyiramin gayŭn ngga bragah Tapa . Pak dayung nyiramin bragah dari ;
46011008	amai dari dŭh dog napa so dayung , pak dayung so dari .
46011009	Dŭh gŭh dari dog napa yŭn guna dayung , pak dayung dog napa yŭn guna dari .
46011010	Amai sabab bara malaikat , dayung patut biyŭn tutu di ubak-i ngga kiren adŭp-i di ribo kuasa banŭh-i .
46011011	Darŭm pimudip ta ngga Tuhan , dayung dŭh bisa dŭh bisangan di dari , ka dari dŭh bisa dŭh bisangan di dayung .
46011012	Amai nimun dayung dog ndai so dari , simŭnŭ gŭh dari dog biranak so dayung ; ka Tapa inŭh adi bada sopŭrŭg kayuh agi .
46011013	Adŭp ngan bisa kira patut kah dŭh dayung simayang di uruk daya bagŭ dŭh nutu ubak-i .
46011014	Amai mani , tibiat ong mbŭh ngajar angān nang dari ngga ubok ambu taŭn dŭh patut ,
46011015	pak di dayung taŭn-i mbŭh pinyiramus . Ubok ambu-i mbŭh di ayŭh ndu tutu .
46011016	Pak kambŭi daya raan bikarit pasar kayuh anŭ , kayuh adi aku bisa nang kaŭs-i sakati : mating ata bait eklisia Tapa biyŭn atur adat adi bŭkŭn darŭm simayang .
46011017	Ngga pinganang ku te , aku dŭh muji angān , sabab tikuruk simayang angān sibatur-i ndai bagŭ dŭ pinyusah so pinyikana .
46011018	Sibungas-i aku dog kidaan nang agi tibaran adi dŭh bisa bigaur ngga tibaran adi bŭkŭn di uruk ngan ; ka anŭ aku sabah nang batang an sawŭ . (
46011019	Kayuh adi mun anŭ taŭn-i abah dŭh jadi di dupan ngan isa ngara adi batur bisa rabis tungang dog kiris . )
46011020	Kan angān tikuruk , dŭh-i Biruman Tuhan adi angān man .
46011021	Amai darŭm angān man , barang naan angān masin masin man pinguman adŭp-i , ka adi bŭkŭn agi adi mbŭh sibŭrŭk , agi gŭh adi mbŭh mabuk .
46011022	Dŭh kah angān biyŭn ramin adŭp ngan di yŭn ngan bisa man nok ? Puan kah angān raan dŭ kani nggen mangŭh di eklisia Tapa buang nggen mangŭh di daya adi sutok . Ani meh sŭn ngan nang re ku nang di angān pasar kayuh anŭ ? Bisa kah aku muji angān ? Manŭn aku dŭh !
46011023	Amai aku mbŭh trima so Tuhan ajar adi aku ko nggen di angān : Tuhan Jesus , di ngarŭm Ayŭh dog jua , mbit ndi kiping ruti ,
46011024	nggen trima kaseh di Tapa , mire-i , ka nang , “ Ati inŭh pŭrŭng Ku , adi dog nggen yŭn ngan . Ndai simuti jadi pinatŭng Ku . ”
46011025	Simŭnŭ gŭh , ripas man Ayŭh mbit makuk ka nang , “ Makuk ati inŭh simanya bauh Tapa , dog natu ngga deya Ku . Tiap kari angān nok-i , angān nok-i jadi pinatŭng Ku . ”
46011026	Sirati-i tiap kari angān man ruti ati ka nok so makuk ati angān piagah pinyikabŭs Tuhan ndŭg ka Ayŭh mandŭg .
46011027	Pak kambŭi angān man ruti Tuhan puan kah nok so makuk-I ngga urah adi dŭh batur , angān mbŭh bidosa rawan pŭrŭng ngga deya Tuhan .
46011028	Ngapŭi angān an nakit pirasa adŭp ngan diŭ , komŭnŭ meh angān bisa man ruti ka nok so makuk anŭ .
46011029	Amai kambŭi angān dŭh puan rati pŭrŭng Tuhan darŭm angān man ruti anŭ ka nok so makuk anŭ , angān mbŭh nunggu adŭp ngan darŭm angān man ka nok-i .
46011030	Anŭ inŭh sabab bagŭ angān mbŭh birandam ka ramah , ka bagŭ gŭh mbŭh kabŭs .
46011031	Kambŭi ata pirasa adŭp ta diŭ , dŭh ata dog ukum Tapa .
46011032	Pak ata dog bisara ka dog ukum adŭp Tuhan , isa ata dŭh dog ukum samah ngga ong .
46011033	Jadi meh , bara dingan ku , kan angān tikuruk yŭn Biruman Tuhan , kajŭn dingan ngan .
46011034	Ka kambŭi agi so angān sibŭrŭk , ayŭh patut man di arŭn adŭp-i , isa angān dŭh dog ukum Tuhan darŭm angān mandŭg tikuruk . Pasar kayuh adi bŭkŭn , aku re ngatur-i kan aku mandŭg .
46012001	Bara dingan ku , angān agi siken aku pasar pinganggen so Roh Kudus . Aku taŭn raan angān puan ani sibandar-i pinganggen anŭ .
46012002	Angān puan nang di andu angān babŭ dŭh puan Tapa , angān mbŭh manyap darŭm barang ka mun aran pimudip adi nyambah tibudo .
46012003	Aku raan angān puan mating daya adi dog nyiruton Roh Tapa bisa nang “ Jesus turah ! ” ka mating daya bisa ngaku “ Jesus inŭh Tuhan , ” kambŭi dŭh dog ngajar Roh Kudus .
46012004	Agi bagŭ masam pinganggen roh , pak babŭ ndi Roh anŭ adi nggen-i .
46012005	Agi bagŭ masam aran ngga bituan , pak babŭ ndi Tuhan anŭ yŭn nŭŭh bituan .
46012006	Barang naan ata tungang ndai bagŭ masam kraja , pak ndi Tapa anŭ adi nyiraja darŭm ata ka turung ata di sopŭrŭg pingandai ta .
46012007	Yŭn kana sopŭrŭg ta Tapa mbŭh nggen tandā ngga kiren Roh Kudus agi di barang naan ata .
46012008	Di ndi naan , Roh Kudus nggen ajar puno ngga pinyibijak , di adi bŭkŭn Ayŭh nggen ajar puno ngga pinyipuan .
46012009	Roh anŭ gŭh adi nggen di ndi naan pinyabah , di adi bŭkŭn Ayŭh nggen kuasa ngga pibua daya adi birandam .
46012010	Roh anŭ nggen di ndi naan kuasa ngga ndai pingandai-nginga ; di adi bŭkŭn , pinganggen ngga piagah agah so Tapa ; ka di adi bŭkŭn dinge , pimandai ngga ngatŭn pinganggen adi mandŭg so Roh Kudus ngga adi dŭh mandŭg so Roh Kudus . Di ndi naan Ayŭh nggen pimandai ngga minyu piminyu saruh , ka di adi bŭkŭn Ayŭh nggen pimandai ngga kidaan rati kayuh adi dog nang .
46012011	Pak-i ndi Roh Kudus anŭ adi ndai sopŭrŭg-i ; Ayŭh natu aki ndi pinganggen an-I nggen di barang naan ata , bŭkŭn daya bŭkŭn pinganggen , nanyam pinyiraan-I .
46012012	Kristus mbŭh keya ka ndi pŭrŭng ganan ngga bagŭ sakap-i ; ayŭh babŭ ndi pŭrŭng , sunggu-i biyŭn bagŭ sakap .
46012013	Simŭnŭ gŭh sopŭrŭg ta , bait-i ata daya Jahudi puan kah adi dŭh bangsa Jahudi , bait-i daya urun puan kah daya bebas , mbŭh dog baptisa Roh ndi anŭ ka darŭm ndi pŭrŭng anŭ . Tapa mbŭh nggen ndi Roh anŭ di ata da nok .
46012014	Amai adŭp pŭrŭng dŭh-i dog ndai so ndi sakap adŭ , pak so bagŭ sakap .
46012015	Kambŭi kaja bisa nang , “ Sabab aku ati dŭh tangan , aku dŭh tung pŭrŭng , ” anŭ dŭh re nyidŭrŭ-i so pŭrŭng .
46012016	Ka kambŭi kajit bisa nang , “ Sabab aku dŭh batŭh , aku dŭh tung pŭrŭng , ” anŭ dŭh re nyidŭrŭ-i so pŭrŭng .
46012017	Kambŭi ndi pŭrŭng mbŭh batŭh adŭ , simuki-i re dingah ? Ka kambŭi-i kajit adŭ , simuki-i re kadŭk ?
46012018	Tapa mbŭh na barang sakap di ndi pŭrŭng nunda ka pingatur adŭp-I .
46012019	Ayŭh dŭh bisa jadi ndi pŭrŭng kambŭi-i ndi sakap adŭ .
46012020	Ayŭh taŭn-i bagŭ sakap pak ndi pŭrŭng .
46012021	Ngapŭi batŭh dŭh bisa nang di tangan , “ Aku dŭh biguna di kuu ! ” Dŭh gŭh ubak bisa nang di kaja , “ Aku dŭh biguna di kuu ! ”
46012022	Sibandar-i ramah bait kani sakap anŭ pak kambŭi ata dŭh biyŭn-i ata dŭh tungang ndai ani ani ;
46012023	ka sakap anŭ adi ata pikir dŭh biguna mbŭh anŭ adi ata nakit jaga ; ka anŭ adi dasa ata nyabŭt mbŭh ata nakit nutu ,
46012024	adi dŭh dog biguna sakap adi rabis ramus . Adŭp Tapa mbŭh ndai ka ngatur pŭrŭng ta isa sirabi ka anŭ adi dŭh biguna jadi biguna .
46012025	Ngga simŭnŭ meh sopŭrŭg sakap bisa samah nyiraja darŭm-i biturung ngga sakap adi bŭkŭn .
46012026	Kambŭi ndi sakap di pŭrŭng ta mandam , sopŭrŭg sakap adi bŭkŭn sua mandam ; kambŭi ndi sakap dog stabi , sopŭrŭg sakap adi bŭkŭn sua gaŭn .
46012027	Sopŭrŭg ngan mbŭh pŭrŭng Kristus , ka barang naan angān mbŭh darŭm ndi pŭrŭng-I anŭ .
46012028	Di eklisia Tapa mbŭh ngatur sopŭrŭg da biyŭn pinura-i : adi numbor ndi bara pinyuruh , adi numbor duwŭh bara nabi , adi numbor taruh bara gurū ; adi bŭkŭn inŭh ngara adi ndai pingandai-nginga , ka ngara adi mbŭh dog nggen kuasa ngga pibua puan kah turung daya , puan kah nyiruton daya puan kah minyu darŭm piminyu saruh .
46012029	Dŭh sopŭrŭg daya jadi pinyuruh , dŭh sopŭrŭg nabi , dŭh sopŭrŭg gurū ; dŭh sopŭrŭg daya biyŭn kuasa ngga ndai pingandai-nginga ,
46012030	puan kah ngga pibua daya adi birandam , puan kah ngga minyu piminyu saruh , puan kah ngga kidaan rati piminyu saruh anŭ adi ko dog nang .
46012031	Na atin ngan di pinganggen pinganggen adi biguna dŭ . Ka aku re kidaan gŭh di angān aran adi rabis biguna .
46013001	Bisa bait kani aku minyu barang masam piminyu manusia ndŭg ka piminyu malaikat ani , pak kambŭi aku dŭh biyŭn pinyirindu , piminyu ku agi keya ka jawŭn engan tin .
46013002	Agi bait kani aku pinganggen ngga nyuse agah so Tapa , ka puan sopŭrŭg kayuh ka mirati sopŭrŭg kayuh adi bisukan ; agi bait kani aku pinyabah bās adi ngga mindah darŭd , pak kambŭi aku dŭh biyŭn pinyirindu , aku ati au-tarun .
46013003	Aku nggen bait kani sopŭrŭg kayuh adi aku biyŭn , ndŭg ka nggen pŭrŭng ku yŭn dog badang ani , pak kambŭi aku dŭh biyŭn pinyirindu , kayuh anŭ mating pinyikana-i di aku .
46013004	Pinyirindu inŭh sabar ka mandis ; pinyirindu dŭh-i sina puan kah miruap ka sambuh ;
46013005	pinyirindu dŭh-i dŭh biradat puan kah bidagis puan kah udah baji ; pinyirindu dŭh-i ingat arap daya di tunduh adŭp ;
46013006	pinyirindu dŭh-i angan kayuh adi arap , pak angan kayuh adi batur .
46013007	Pinyirindu inŭh tan di barang masam kayuh ; anŭ inŭh sabah di daya , dŭh manyap pingarap , ka siraru sabar .
46013008	Pinyirindu tan adu adu . Agi daya piagah agah so Tapa , pak kayuh anŭ dŭh-i re tui ; agi barang masam pinganggen piminyu saruh , pak-i re ko ; agi pinyipuan , pak-i re dog kambŭt .
46013009	Amai pinganggen pinyipuan ka pinganggen piagah agah so Tapa dŭh-i sukup ;
46013010	pak kan anŭ adi sukup kana mandŭg , anŭ adi dŭh sukup re miyap .
46013011	Di andu aku gi-sŭ , piminyu , asŭng ngga pikir-kira ku mbŭh tung anak-sŭ ; madin aku mbŭh tuuh , aku dŭh tia biyŭn urah anak daya .
46013012	Kayuh adi ata kiris pasar Tapa madin agi keya ka singangi adi kabur di siramin , pak te ata re kiris Ayŭh ngga situra jawin . Kayuh adi aku puan madin inŭh kada-i adŭ , pak ripas anŭ aku re puan sopŭrŭg-i , nimun Tapa puan sopŭrŭg kayuh pasar aku .
46013013	Jadi meh taruh ati babŭ : pinyabah , pingarap , ka pinyirindu ; ka adi rabis bās inŭh pinyirindu .
46014001	Pinyirindu inŭh adi angān patut gruwŭn . Na atin ngan di pinganggen roh , rabis-i pinganggen piagah agah so Tapa .
46014002	Ngara adi minyu darŭm piminyu saruh dŭh minyu di daya pak di Tapa , sabab mating daya mirati kayuh adi ngara nang . Ngara minyu pasar kayuh adi bisukan adi Roh Kudus sadi adŭ puan .
46014003	Pak ngara adi piagah agah so Tapa minyu di daya ka nggen pinurung di daya , ngatat , ka nyaduh daya .
46014004	Ngara adi minyu darŭm piminyu saruh kaŭs-i turung adŭp-i , pak ngara adi piagah agah so Tapa turung sopŭrŭg daya darŭm eklisia .
46014005	Aku raan angān minyu darŭm piminyu saruh ; pak aku raan dŭ angān biyŭn pinganggen piagah agah so Tapa . Amai daya adi piagah agah so Tapa agi biguna dŭ so daya adi minyu piminyu saruh , anŭ inŭh , kambŭi mating daya diginŭ adi tukang kidaan rati pinganang piminyu saruh anŭ , ngga turung sopŭrŭg daya eklisia .
46014006	Jadi kan aku mandŭg ka angān , bara dingan ku , ani kana ku di angān kambŭi aku minyu darŭm piminyu saruh ? Taŭn mating guna-i , adŭ kambŭi aku taban ka angān pinandŭng so Tapa , puan kah pinyipuan , puan kah agah so Tapa , puan kah ajar .
46014007	Mbit ndu suto tirari puan kah kachapi , kambŭi-i dŭh dog mambak ngga biruru , asi re bisa puan ragu-i ?
46014008	Ka kambŭi sianŭ adi digen trompet dŭh mambak-i ngga biruru , asi meh re sidia yŭn biperang ?
46014009	Simŭnŭ gŭh , asi meh re mirati kayuh adi angān nang kambŭi agah adi angān nggen darŭm piminyu saruh dŭh tarang ? Pinganang ngan anŭ re miyap mun sabak !
46014010	Agi bagŭ masam piminyu darŭm ong , pak mating adi dŭh biyŭn rati-i .
46014011	Pak kambŭi aku dŭh puan piminyu anŭ adi dog pakai , ngara adi minyu-i mbŭh keya ka daya tami di aku , ka aku daya tami di ngara .
46014012	Amai angān graŭh an biyŭn pinganggen roh , angān dŭh siŭn dŭh rabis so kayuh bŭkŭn an pakai anŭ adi biguna dŭ ngga turung pijog eklisia .
46014013	Sianŭ adi minyu piminyu saruh dŭh siŭn dŭh an simayang mite pinganggen anŭ ndi adi kidaan rati kayuh adi dog nang .
46014014	Amai kambŭi aku bidua simŭnŭ , roh ku sawŭ bidua , pak pikir ku dŭh sua .
46014015	Ani re ku ndai garang ? Aku re bidua ngga roh ku , pak aku re bidua gŭh ngga pikir ku ; aku re biragu ngga roh ku , pak aku re biragu gŭh ngga pikir ku .
46014016	Kan angān nggen trima kaseh darŭm roh , simuki daya biasa adi sua simayang re nang “ Amen ” yŭn dua trima kaseh ngan ? Ngara dŭh puan kayuh adi angān nang .
46014017	Sunggu-i kana bait kani dua trima kaseh ngan ka Tapa , daya bŭkŭn adi sua guru diginŭ taŭn mbŭh dŭh dog turung .
46014018	Aku nggen trima kaseh di Tapa amai aku pakai piminyu saruh rabis so angān .
46014019	Pak di tika daya eklisia tikuruk simayang aku an dŭ minyu pakai rimŭh bang piminyu adi daya mirati , ngga ngajar daya , so ku pakai biribu ribu bang piminyu darŭm piminyu saruh .
46014020	Dŭhnyah bipikir mun anak daya , bara dingan ku . Angān patut keya ka anak-anya jeja ka kayuh adi arap , pak jadi daya tuuh darŭm pikir ngan .
46014021	Darŭm Surat-kudus agi dog nuris , “ Ngga daya tami adi pakai piminyu saruh Aku re minyu ngga daya Ku , Tuhan nang . Aku re minyu so baba daya tami pak babŭ gŭh daya Ku dŭh an dingah Aku . ”
46014022	Ngapŭi meh , pinganggen minyu darŭm piminyu saruh mbŭh tandā yŭn daya adi dŭh sabah di Kristus , dŭh-i yŭn daya adi sabah ; pinganggen piagah agah so Tapa mbŭh tandā yŭn daya adi sabah di Kristus , dŭh-i yŭn daya adi dŭh sabah .
46014023	Jadi kambŭi sopŭrŭg daya eklisia tikuruk ka sopŭrŭg piguru minyu darŭm piminyu saruh , ka kambŭi agi kada daya biasa puan kah daya adi dŭh sabah di Kristus mŭrŭt , dŭh kah ngara re nang sopŭrŭg ngan gira ?
46014024	Pak kambŭi barang naan piagah agah so Tapa kan kada daya adi dŭh sabah di Kristus puan kah daya biasa mŭrŭt , ngara anŭ re rada adŭp-i daya bidosa ka raan ngubah adŭp-i sabab kayuh adi ngara dingah .
46014025	Pikir-kira ngara adi bisukan re tatŭng , ka ngara re sidikang ka nyambah Tapa buang ngaku , “ Sawŭ Tapa agi digiti ngga angān ! ”
46014026	Ati inŭh kayuh adi aku nang , bara dingan ku . Kan angān tikuruk simayang , agi tukang nyanyi , agi tukang ngajar , agi tukang nggen pinandŭng so Tapa , agi tukang piagah agah so Tapa darŭm piminyu saruh , ka agi tukang kidaan rati kayuh adi dog nang . Sopŭrŭg kayuh dŭh siŭn dŭh ngga turung eklisia .
46014027	Kambŭi agi daya an minyu darŭm piminyu saruh , siabo bagŭ-i duwŭh puan kah taruh naan patut minyu , bikires , ka daya bŭkŭn dŭh siŭn dŭh an kidaan rati kayuh adi dog nang .
46014028	Pak kambŭi mating daya diginŭ adi bisa kidaan rati-i , sianŭ adi minyu darŭm piminyu saruh dŭh siŭn dŭh an pirŭŭ adŭp-i pak minyu di adŭp-i sadi ngga di Tapa .
46014029	Duwŭh puan kah taruh naan adi mbŭh dog nggen agah so Tapa patut piagah-i , darŭm adi bŭkŭn ngatin kayuh adi dog nang .
46014030	Pak kambŭi agi daya di dupan bara adi mbŭh tikuruk kambat agah so Tapa , sianŭ adi minyu patut ko minyu .
46014031	Sopŭrŭg ngan bisa piagah agah so Tapa , ndi ngga ndi , isa barang naan dapŭd birajar ka dog ngatat .
46014032	Pinganggen piagah agah so Tapa an nakit dog jaga sianŭ adi tukang piagah ,
46014033	sabab Tapa dŭh raan ata udip darŭm pito , pak raan ata udip tunda atur ka damai . Nimun adi mbŭh jadi di sopŭrŭg eklisia Tapa ,
46014034	bara dayung patut pirŭŭ adŭp-i di tika tikuruk . Ngara dŭh siŭn minyu ; sak adi nang Ukum-adat Jahudi , ngara patut pirŭŭ adŭp-i pak nyiringa kayuh adi dog nang .
46014035	Kambŭi ngara raan puan kayuh , ngara patut siken di banŭh ngara di arŭn . Taŭn-i nggen mangŭh dayung minyu di tika eklisia tikuruk .
46014036	Pinganang Tapa dŭh mandŭg so angān , ka dŭh-i sabab angān sadi adŭ pinganang Tapa mandŭg ?
46014037	Kambŭi agi daya pikir adŭp-i pinyisung Tapa puan kah biyŭn pinganggen roh , ayŭh dŭh siŭn dŭh rada kayuh adi aku nuris ka angān mbŭh pinyipesan Tuhan .
46014038	Pak kambŭi ayŭh dŭh piduri kayuh anŭ , dŭhnyah piduri ayŭh .
46014039	Jadi meh , bara dingan ku , na atin ngan di kraja pingandai adi piagah agah so Tapa , pak dŭhnyah nagah daya minyu darŭm piminyu saruh .
46014040	Sopŭrŭg kayuh dŭh siŭn dŭh dog ndai ngga nakit ka ngga biruru .
46015001	Ka madin aku raan angān ingat , bara dingan ku , Agah Kana anŭ adi aku ko nyuse di angān , adi angān kambat , adi yŭn pinyabah ngan bidigŭng tagap .
46015002	Anŭ inŭh Agah Kana , agah adi aku ko nggen di angān . Agah Kana anŭ re nyiramat angān kambŭi angān bidigŭng tagap dieh . Kambŭi dŭh , pinyabah ngan anŭ dŭh biyŭn guna .
46015003	Aku mbŭh nggen di angān kayuh adi aku ko kambat , adi mbŭh raru biguna : Kristus kabŭs yŭn dosa ta , nimun adi dog nuris di Surat-kudus ;
46015004	Ayŭh dog kubur ka dog pakat udip bauh andu adi taruh , nimun adi dog nuris di Surat-kudus ;
46015005	Ayŭh nandŭng di Peter ka komŭnŭ di sopŭrŭg bara pinyuruh adi simŭng-duwŭh naan .
46015006	Komŭnŭ Ayŭh nandŭng di bara pinunda-I adi rabis rimŭh ratus naan ; batang sopŭrŭg ngara babŭ udip , sunggu agi adi mbŭh kabŭs .
46015007	Komŭnŭ ayŭh nandŭng di James , ka dinge di sopŭrŭg bara pinyuruh .
46015008	Sikasŭn-i Ayŭh nandŭng di aku , sunggu aku ati mbŭh keya ka daya dog biranak aset tipuh-i .
46015009	Amai aku ati adi mbŭh siabo kurang biguna di dupan bara pinyuruh ; dŭh gŭh aku patut dog kadŭn pinyuruh , sabab aku ko kisiis eklisia Tapa .
46015010	Pak so ka pinyirasi-mandis Tapa aku mbŭh jadi adŭp ku adi madin , ka pinyirasi-mandis adi-I mbŭh nggen di aku dŭh-i jadi au-tarun . Pak gŭt-i aku adi rabis dŭ bandar nyiraja so bara pinyuruh adi bŭkŭn , sunggu-i dŭh inŭh pingandai adŭp ku , pak pinyirasi-mandis Tapa adi nyiraja ngga aku .
46015011	Jadi meh , bait-i mandŭg so aku puan kah so ngara , anŭ inŭh kayuh adi sopŭrŭg kieh nyuse , ka anŭ inŭh kayuh adi angān sabah .
46015012	Kieh nyuse agah pasar Kristus dog pakat so kabŭs , simuki kada so angān nang daya adi kabŭs dŭh re dog pakat udip bauh ?
46015013	Kambŭi anŭ sawŭ , sirati-i Kristus dŭh gŭh dog pakat ;
46015014	ka kambŭi Kristus dŭh dog pakat so kabŭs , kieh mating kayuh re ami nyuse , ka angān mating gŭh kayuh re ngan sabah .
46015015	Rabis so anŭ , kieh mbŭh keya ka pingadong nang Tapa pakat Kristus so kabŭs ; pak kambŭi-i sawŭ daya adi kabŭs dŭh dog pakat udip bauh , Tapa dŭh gŭh meh pakat Kristus .
46015016	Amai kambŭi daya adi kabŭs dŭh dog pakat so kabŭs , Kristus dŭh gŭh dog pakat so kabŭs .
46015017	Ka kambŭi Kristus mating dog pakat so kabŭs , pinyabah ngan mbŭh keya ka pŭmŭh ka adŭp ngan babŭ manyap darŭm dosa .
46015018	Ka sirati-i gŭh bara adi sabah di Kristus adi mbŭh kabŭs mbŭh manyap .
46015019	Kambŭi pingarap ta di Kristus kaŭs-i kana yŭn pimudip ta di ong adŭ , taŭn-i mbŭh payah inŭh ata so tadŭ tadŭ daya bŭkŭn di ndi ong ong ati .
46015020	Pak Kristus taŭn sawŭ dog pakat so kabŭs , jadi jamen ngara adi mbŭh kabŭs re sawŭ dog pakat gŭh .
46015021	Amai nimun pinyikabŭs mandŭg so ka ndi naan daya , simŭnŭ gŭh pinyimakat so kabŭs mandŭg so ka ndi naan daya .
46015022	Amai nimun sopŭrŭg daya kabŭs sabab ngara ndi ngga Adam , simŭnŭ gŭh sopŭrŭg daya re dog pakat udip bauh sabab ngara mbŭh ndi ngga Kristus .
46015023	Pak barang naan re dog pakat nunda ka atur : Kristus , adi siabo diŭ ; komŭnŭ , di tika pimandŭg-I , ngara adi-I dapu .
46015024	Ripas anŭ sikasŭn tipuh re mandŭg ; Kristus re ngarah sopŭrŭg pinyipritah , pinguasa ngga pinguru , ka re nyerah ka Tapa Sama kuasa-I nimun Raja .
46015025	Amai Kristus dŭh siŭn dŭh mritah ndŭg ka Tapa mbŭh ngarah sopŭrŭg pinganyu ka na ngara di ribo kaja-I .
46015026	Sikasŭn pinganyu adi re dog ngarah inŭh pinyikabŭs .
46015027	Amai Surat-kudus agi nang , “ Tapa na sopŭrŭg kayuh di ribo kaja-I . ” Anŭ mbŭh timatŭk dŭh sirati-i Tapa adi na “ sopŭrŭg kayuh ” sua di ribo Kristus .
46015028	Pak kan sopŭrŭg kayuh mbŭh dog na di ribo pritah Kristus , Ayŭh adi adŭp Anak re na adŭp-I di ribo Tapa , adi na sopŭrŭg kayuh di ribo-I ; ka Tapa meh re mritah sopŭrŭg kayuh .
46015029	Jadi munki meh ngara adi dog baptisa ngga ngarun ngara adi mbŭh kabŭs ? Ani re ngara ndai ? Kambŭi sawŭ , sak adi ko kada daya nang , daya adi mbŭh kabŭs dŭh re dog pakat udip bauh , mani meh ngara dog baptisa ngga ngarun ngara adi mbŭh kabŭs ?
46015030	Mun kieh ati , re ngga mani kieh tiap jam ari dŭm tadŭ re ruban asŭng ami ?
46015031	Bara dingan ku , barang andu aku siraru dŭm tadŭ re kabŭs ! Sabab aku mingangŭn di angān , darŭm pimudip ta adi ndi ngga Kristus Jesus Tuhan ta , aku nang sakanŭ .
46015032	Kambŭi aku birawan ngga “ dāng dāng ganas ” di Ephesus batur so ka pinyiraan manusia , ani utung-i di aku ? Pak kambŭi daya adi mbŭh kabŭs dŭh dog pakat udip bauh , agi garang pinganang sakati , “ Ja ata man nok , amai sipagi ata re kabŭs . ”
46015033	Dŭhnyah tibudō . “ Dingan adi arap taŭn-i re pirusak angān . ”
46015034	Nakit bipikir ka dŭh tia bidosa . Angān patut mangŭh ngarun kada so angān dŭh puan Tapa .
46015035	Agi daya re nang , “ Simuki daya adi mbŭh kabŭs re dog pakat udip bauh ? Munki pŭrŭng ngara re ? ”
46015036	Angān budo ! Kan angān purun ruwang di tana , ayŭh dŭh re timbu kambŭi-i dŭh kabŭs .
46015037	Anŭ adi angān purun batur-i ruwang , bait-i ruwang gandom puan kah ruwang kayuh bŭkŭn , dŭh-i tigŭrŭ tŭngŭn adi re timbu .
46015038	Tapa nggen pŭrŭng di ruwang nanyam pinyiraan-I ; Ayŭh nggen di tiap ruwang pŭrŭng nanyam patut .
46015039	Ka isin pŭrŭng ngara adi udip dŭh-i samah ; manusia biyŭn ndi masam isin , dāng ndi masam , manuk ndi masam , iken ndi masam .
46015040	Anŭ adi di rangit biyŭn pŭrŭng ka anŭ adi di ong biyŭn pŭrŭng ; pinyiramus pŭrŭng anŭ adi di rangit dŭh samah ngga pinyiramus pŭrŭng anŭ adi di ong .
46015041	Batŭh andu biyŭn pinyiramus adŭp-i , buran tung adŭp-i , bitang bitang tung adŭp-i ; ka di dupan dudu bitang agi bagŭ masam gŭh pinyiramus .
46015042	Simŭnŭ inŭh kayuh re kan daya adi mbŭh kabŭs dog pakat udip bauh . Kan pŭrŭng dog kubur , ayŭh madam ; kan dog pakat , ayŭh re udip adu adu .
46015043	Kan dog kubur ayŭh dŭh ramus buang ramah ; kan dog pakat , ayŭh re ramus buang bake .
46015044	Kan dog kubur , anŭ pŭrŭng ong ; kan dog pakat so kabŭs , anŭ pŭrŭng roh . Agi pŭrŭng ong manusia , re agi gŭh pŭrŭng roh .
46015045	Amai Surat-kudus nang , “ Manusia adi diŭ , Adam , dog napa jadi manusia ” ; pak Adam adi sundis inŭh Roh adi nggen udip .
46015046	Dŭh-i kayuh roh adi mandŭg diŭ , pak kayuh ong , ka komŭnŭ kayuh roh .
46015047	Adam adi diŭ , dog napa so tana , mandŭg so tana ; Adam adi numbor duwŭh mandŭg so shorga .
46015048	Ngara adi tung ong agi mun sianŭ adi dog napa so tana ; ngara adi tung shorga agi mun sianŭ adi mandŭg so shorga .
46015049	Nimun ata kasŭk gayŭn daya anŭ adi dog napa so tana , simŭnŭ gŭh ata re kasŭk gayŭn Daya anŭ adi mandŭg so shorga .
46015050	Kayuh adi aku nang inŭh , bara dingan ku , kayuh adi jadi so isin ngga deya dŭh bisa sua dapu Pinyipritah Tapa , ka kayuh adi bisa kabŭs dŭh bisa dapu kayuh adi dŭh bisa kabŭs .
46015051	Dingah meh rusia ati : dŭh sopŭrŭg ta re kabŭs , pak kan sikasŭn trompet dog mambak , sopŭrŭg ta re bitukar darŭm ndi kidap batŭh . Amai kan trompet anŭ dog mambak , daya adi kabŭs re dog pakat , dŭh re tia kabŭs , ka ata sopŭrŭg re bitukar .
46015052	
46015053	Amai kayuh adi bisa kabŭs ka madam dŭh siŭn dŭh bitukar jadi anŭ adi dŭh bisa kabŭs ka madam .
46015054	Jadi kan kayuh anŭ jadi simŭnŭ , ka anŭ adi bisa kabŭs jadi anŭ adi dŭh bisa kabŭs , pinganang Surat-kudus re jadi bitŭtŭk : “ Pinyikabŭs mbŭh dog kinating ; pimanang mbŭh manŭn ! ”
46015055	“ Pinyikabŭs , diki pimanang mu ? Pinyikabŭs , diki kuasa adi ngga mu kandam ? ”
46015056	Pinyikabŭs dapŭd kuasa-i ngga kandam so dosa , ka dosa dapŭd kuasa-i so ukum-adat .
46015057	Pak trima kaseh di Tapa adi nggen di ata pimanang so ka Tuhan ta Jesus Kristus !
46015058	Jadi meh , angān adi aku rindu , mijog tagap ka dŭhnyah bada ani ani pigayo adŭp ngan . Na atin ngga pikir ngan di kraja Tuhan , amai angān puan sopŭrŭg kayuh adi angān ndai yŭn Tuhan dŭh-i au-tarun .
46016001	Madin aku raan nyabŭt pasar duit adi angān re nguruk yŭn bara daya adi Tapa mbŭh mien di Judea . Angān dŭh siŭn dŭh an ndai kayuh anŭ adi aku ko kidaan di bara eklisia di Galatia da ndai .
46016002	Barang Minggu tiap tiap naan angān dŭh siŭn dŭh an nitah kada duit ngan nanyam pinyidapŭd ngan , ka nguruk-i , isa angān dŭhsah sun-i di tika aku mandŭg .
46016003	Kan aku mbŭh mandŭg , aku re nggen surat pingatŭn di ngara adi angān mbŭh nyibandar , ka pait ngara da taban pinganggen ngan anŭ ka Jerusalem .
46016004	Kambŭi aku patut di , ngara bisa samah di ngga aku .
46016005	Aku re mandŭg ka angān ripas aku ko panu di Macedonia , amai aku taŭn re so nŭ .
46016006	Kadŭ aku re tui ngga angān , jaka-i sitian tipuh madud , ka komŭnŭ angān bisa turung aku pijuu pimanu ku , ka tadŭ yŭn-i aku panu .
46016007	Aku raan bidapŭd ngga angān dŭh-i nyitiro adŭ . Aku harap , kambŭi Tuhan bada , aku dapŭd rŭŭ tui ngga angān .
46016008	Aku re rŭŭ digiti di Ephesus ndŭg andu Pentecost .
46016009	Agi pluang digiti ngga ndai kraja raru biguna , sunggu pinganyu bagŭ .
46016010	Kambŭi Timothy agi mandŭg ka angān , dŭhnyah kambŭt nakit kambat ayŭh , sabab ayŭh nyiraja yŭn Tuhan , mun aku gŭh .
46016011	Dŭhnyah tandah daya ida ida ngga ayŭh , pak turung ayŭh pijuu pimanu-i ngga berkat ngan , isa ayŭh bisa pari ka aku ; amai aku kajŭn ayŭh pari ngga bara adi sabah .
46016012	Ati pasar madis ta Apollos . Aku mbŭh siraru ngatat ayŭh da bidapŭd ngga angān samŭn bara adi bŭkŭn adi sabah , pak ayŭh dŭh paŭh sabah nang adŭp-i patut di darŭm tipuh ati . Sunggu mŭnŭ , kan ayŭh biyŭn pluang ayŭh taŭn re di .
46016013	Bijaga meh , mijog tagap darŭm pinyabah , dŭhnyah taru pak bada adŭp ngan bake .
46016014	Ndai sopŭrŭg kraja ngan ngga pinyirindu .
46016015	Angān puan pasar Stephanas ngga rawang-i ; ngara inŭh sibungas daya adi jadi Kristen di Achaia ka mbŭh ngga siabo asŭng-i turung bara daya adi Tapa mbŭh mien . Aku mite angān bara dingan ku ,
46016016	tunda pinguru adi mun ngara , ka tadŭ daya adi nyiraja ka adi turung bara daya eklisia ayō ngara .
46016017	Aku gaŭn di pimandŭg Stephanas , Fortunatus , ka Achaicus ; darŭm angān mating ngga aku
46016018	ngara agi nyanang asŭng ku , nimun ngara ko nyanang asŭng ngan . Daya adi mun ngara patut dog rada .
46016019	Bara eklisia di darŭm utung rais Asia pait tabi ; Aquila ngga Priscilla ngga eklisia adi tikuruk di ramin ngara pait tabi Kristen .
46016020	Sopŭrŭg bara adi sabah digiti pait tabi . Tabi dingan ngan ngga tabi tandā damai .
46016021	Ngga tangan adŭp ku aku nuris ati : Tabi so Paul .
46016022	Asi asi adi dŭh rindu Tuhan , ayŭh re dog pangu ! Marana tha -- Tuhan , mandŭg meh !
46016023	Pinyirasi-mandis Tuhan ta Jesus agi ngga angān .
46016024	Pinyirindu ku agi ngga sopŭrŭg ngan darŭm Kristus Jesus .
47001001	So Paul , adi pinyuruh Kristus so ka pinyiraan Tapa , samŭn so dingan ta Timothy . Surat ati dog nuris nuju eklisia Tapa di Corinth , ka sopŭrŭg daya adi Tapa mbŭh mien di ndi tarun tana Achaia :
47001002	Isa-i Tapa adi Sama ta ngga Tuhan Jesus Kristus nggen di angān pinyirasi-mandis ngga damai .
47001003	Ja ata nggen trima kaseh di Tapa , Sama adi raru masi , adi Sama Tuhan ta Jesus Kristus , Tapa adi so sopŭrŭg pinurung mandŭg !
47001004	Ayŭh turung ata di barang masam pinyusah ta , isa ata bisa turung daya bŭkŭn adi biyŭn barang masam pinyusah , pakai pinurung anŭ adi ata dapŭd so Ayŭh .
47001005	Nimun ata biyŭn utung darŭm bagŭ pinyusah Kristus , simŭnŭ gŭh ata so Kristus samah dapu pinurung bās so Tapa .
47001006	Kambŭi kieh dog pinyusah , anŭ mbŭh yŭn pinurung ka pinyiramat ngan ; kambŭi kieh dog turung , angān dog turung gŭh ka dog nggen pinyibake anŭ ngga nyijŭn darŭm sabar pinyusah anŭ adi kieh gŭh kinyam .
47001007	Jadi pingarap ami di angān dŭh re kurang ; kieh puan , nimun angān sua kinyam pinyusah ami , angān re sua gŭh kinyam pinurung adi kieh kambat .
47001008	Bara dingan , kieh raan angān puan pinyusah adi dog kieh di utung rais Asia . Pinyusah ami anŭ mbŭh raru bat , batang re dŭh udip nyam kieh da-i .
47001009	Kieh nyam adi mbŭh dog nggen ukum kabŭs . Pak-i mbŭh simŭnŭ isa kieh tanŭ ka bisangan , dŭh di adŭp ami , pak di Tapa adŭ , adi bisa pakat daya so kabŭs .
47001010	Tapa mbŭh nyiramat kieh so pinyibisā pinyikabŭs ka kieh puan Ayŭh re nyiramat kieh dinge ,
47001011	darŭm angān turung kieh ngga dua ngan . Ka sopŭrŭg dua ngan yŭn ami re dog nam ngga berkat Tapa di tunduh kieh ; ka bagŭ re nggen , ngga sirŭŭn bana , trima kaseh di Tapa yŭn ami .
47001012	Kieh ngangŭn pikir-kira atin ami mbŭh kiren nang pimudip ami di ong ati , ka rabis-i gaya pimudip ami ngga angān , mbŭh dog nguasa atin adi dŭh an miman kayuh ngga atin bisig so Tapa buang ngga atin tŭnggŭn , so ka kuasa pinyirasi-mandis Tapa ka dŭh so ka pinyibijak manusia .
47001013	Kieh nuris ka angān kaŭs-i kayuh adi angān bisa basa ka mirati . Pak sunggu angān mirati kieh dŭh ngga sipuno-i madin , aku harap angān re dŭ dŭ mirati kieh , isa di Andu Tuhan Jesus mandŭg angān bisa mingangŭn pasar kieh nimun kieh re mingangŭn pasar angān .
47001014	
47001015	Anŭ kayuh adi taŭn aku puan adi ko sibungas-i bada aku ndai pikir ku an munan angān , siŭn angān utung da pimandŭg ku adi piduwŭh kari .
47001016	Amai aku an nyasa angān darŭm aku di ka Macedonia ka darŭm aku pari so nŭ , siŭn angān bisa turung aku di pimanu ku ka Judea .
47001017	Darŭm aku ngatur simŭnŭ , agi kah aku mun adi dŭh bisa dog sabah ? Kambŭi aku an ndai kayuh , mbŭh kah aku ndai-i ngga atin sibut , buang sidia an nang “ Sa-i , sa-i , ” ngga “ Abah , abah ” di jam anŭ gŭh ?
47001018	Siragi Tapa minyu kayuh adi sawŭ , janji ku ngga angān dŭh-i “ Sa-i ” ngga “ Abah . ”
47001019	Amai Jesus Kristus , Anak Tapa , adi Silas , Timothy , ka adŭp ku ko nyuse di angān , dŭh-i sianŭ adi “ Sa-i ” ngga “ Abah . ” Sibandar-i , Ayŭh inŭh “ Sa-i ” tung Tapa ;
47001020	amai Ayŭh inŭh “ Sa-i ” yŭn sopŭrŭg janji Tapa . Ngapŭi so Jesus Kristus “ Amen ” ta dog nang yŭn bragah Tapa .
47001021	Adŭp Tapa inŭh adi ndai kieh samŭn angān da tagap darŭm udip ndi ngga Kristus ; adŭp Tapa inŭh adi mbŭh mien ata ,
47001022	adi ko na tandā adŭp-I di ata yŭn adŭp-I dapu , ka mbŭh ngisi atin ta ngga Roh Kudus da jadi jamen sopŭrŭg anŭ adi-I mbŭh sidia yŭn ta .
47001023	Tapa inŭh saksi ku ; Ayŭh puan atin ku ! Aku dŭh jadi di ka Corinth sabab aku dŭh an nyusah angān .
47001024	Kieh dŭh an mritah angān jeja ka pinyabah ngan . Kieh puan angān tagap darŭm pinyabah ngan . Pak kieh nyiraja ngga angān yŭn sanang adŭp ngan .
47002001	Jadi aku mbŭh ndai pikir ku dŭh re mandŭg ka angān dinge , isa angān dŭh susah .
47002002	Amai kambŭi aku bada angān susah , asi meh re nyipawŭn asŭng ku , kambŭi-i dŭh adŭp ngan adi ko ku bada susah .
47002003	Anŭ inŭh sabab aku nuris surat anŭ ka angān . Dŭh aku an mandŭg ka angān ka susah sabab adŭp daya adi patut bada aku gaŭn . Amai aku puan , kambŭi aku gaŭn , sopŭrŭg ngan gaŭn gŭh .
47002004	Aku nuris ka angān prajah ngga atin bipito buang susah ka sien ; pinŭtŭn ku dŭh inŭh an bada angān susah , pak isa angān rada munki masam bās pinyirindu ku di sopŭrŭg ngan .
47002005	Jadi kambŭi agi daya mbŭh bada daya bŭkŭn susah , ayŭh dŭh ndai-i di tunduh ku pak di tunduh sopŭrŭg ngan , biar-i duwŭh taruh naan . ( Aku nang sakanŭ sabab aku dŭh an paŭh karas di tunduh ayŭh . )
47002006	Bagŭ angān mbŭh nyara sarah daya anŭ , ka-i mbŭh jadi sukup ukum di tunduh-i .
47002007	Angān patut apun ayŭh , nyaduh ayŭh , isa ayŭh dŭh jadi raru susah ndŭg ka jadi jimŭ .
47002008	Aku mite angān kiren di ayŭh adŭp ngan sawŭ rindu ayŭh .
47002009	Aku nuris surat anŭ ka angān ngga suba angān , an puan tunda ngan kah dŭh pinyitayan ku .
47002010	Kan angān apun sarah daya , aku apun gŭh ayŭh . Amai kan aku apun , kambŭi agi re ku apun , aku apun di sirung jawin Kristus sabab angān ,
47002011	siŭn Shetan dŭh mbit pluang di tunduh ta ; ata puan akar-i .
47002012	Kan aku mbŭh ndŭg Troas an nyuse Agah Kana pasar Kristus , aku kiris Tuhan mbŭh kuka aran yŭn ku diginŭ .
47002013	Pak aku raru gapang , sabab aku dŭh tungang dapŭd dingan ta Titus . Jadi ripas aku ko kidaan adŭp ku re panu di daya diginŭ aku matak di ka Macedonia .
47002014	Pak trima kaseh di Tapa ! Amai darŭm udip ndi ngga Kristus kieh mbŭh siraru dog nguru Tapa nimun daya-takap darŭm baris pimanang Kristus . Tapa pakai kieh da pikambang pinyipuan pasar Kristus adi keya ka buuh wangi ka barang yŭn .
47002015	Amai kieh agi keya ka kayuh adi buuh ramak dog jugan Kristus ka Tapa , di dupan ngara adi mbŭh siramat ka ngara adi mbŭh manyap .
47002016	Amai di ngara adi mbŭh manyap , anŭ mbŭh dagŭn madam adi bisa siŭ ; pak di ngara adi siramat , anŭ mbŭh dagŭn wangi adi nggen udip . Asi meh garang , daya adi tungang ndai kraja bās anŭ ?
47002017	Kieh dŭh mun daya bŭkŭn , bijaja ngga Agah Kana so Tapa ka bada-i mun kayuh adi dŭh brega ; pak sabab Tapa mbŭh pait kieh , kieh minyu ngga atin tŭnggŭn di sirung jawin-I , nimun bara urun Kristus .
47003001	Agi kah kieh ati sak adi mingangŭn pasar adŭp ami ? Agi kah kieh ati biguna di surat nuju angān puan kah so angān ngga kidaan di daya pasar adŭp ami ?
47003002	Adŭp ngan inŭh surat ami , adi dog nuris darŭm atin ami isa sopŭrŭg daya puan ka basa .
47003003	Taŭn granan adŭp Kristus nuris surat anŭ ka pait-i so kieh . Ayŭh dog nuris dŭh ngga dawat pak ngga Roh Kudus adi udip , ka dŭh dog mŭŭt di batuh pak di atin manusia .
47003004	Kieh nang sakanŭ sabab kieh mbŭh raru bisangan di Tapa so ka Kristus .
47003005	Dŭh sirati-i kieh biyŭn hak re nang adŭp ami tungang ndai kraja anŭ . Pinyitungang ami mandŭg so adŭp Tapa .
47003006	Ayŭh inŭh adi bada kieh tibirang jadi urun simanya bauh , simanya bauh adi dŭh mun ukum-adat adi dog nuris pak so ka Roh Kudus . Ukum-adat adi dog nuris taban pinyikabŭs , pak Roh Kudus nggen udip .
47003007	Turis Ukum-adat dog mŭŭt di batuh , ka bragah Tapa tatŭng di andu-i dog nggen . Sunggu sekar jawa di jawin Moses dŭ dŭ asab , jawa anŭ mbŭh raru daras ndŭg ka daya Israel dŭh tungang tingga jawin-i . Kambŭi Ukum-adat , adi taban pinyikabŭs dog nggen ngga bragah adi mun anŭ ,
47003008	tatu rabis sangŭn bragah kraja pingandai Roh Kudus !
47003009	Kambŭi anŭ adi taban pinyikabŭs agi bragah-i , dŭh kah rabis bragah-i kraja pingandai adi taban pinyiramat !
47003010	Ata bisa nang , sabab bragah adi madin agi rabis jawa so bragah anŭ adi raru jawa-i jah , bragah anŭ adi jah mbŭh mating .
47003011	Amai kambŭi bragah agi darŭm anŭ adi dŭh tan tui , bragah darŭm anŭ adi tan tui re rabis sangŭn !
47003012	Sabab pingarap ami agi simŭnŭ inŭh kieh birani minyu .
47003013	Kieh dŭh mun Moses , adi na taŭb di jawin-i isa daya Israel dŭh kiris sekar jawa anŭ asab .
47003014	Pikir ngara sawŭ dŭh tikuka ; ka ndŭg andu ati pikir ngara dog nutu ngga taŭb anŭ darŭm ngara basa surat surat simanya amba . Taŭb anŭ dog kadi adŭ-i kan daya anŭ mbŭh udip darŭm Kristus .
47003015	Di jaman madin gŭh , tiap kari ngara basa Ukum-adat Moses , taŭb anŭ babŭ matŭn pikir ngara .
47003016	Pak taŭb anŭ bisa dog kadi , sak adi nang Surat-kudus pasar Moses : “ Taŭb-i dog kadi kan ayŭh nura Tuhan . ”
47003017	“ Tuhan ” adi dog nyabŭt di ayat ati inŭh Roh ; asi asi adi biyŭn Roh Tuhan , ayŭh anŭ mbŭh dog pirupas .
47003018	Sopŭrŭg ata meh , ngga jawin adi dŭh bitaŭb , kiren jawa bragah Tuhan ; ka bragah anŭ , adi mandŭg so Tuhan adi Roh , bada ata bitukar jadi mun Ayŭh darŭm bragah adi rabis bās .
47004001	Ngga pinyirasi-I Tapa mbŭh nggen di kieh kraja ati , ngapŭi kieh dŭh re jimŭ .
47004002	Kieh sān ka bŭngŭn sopŭrŭg pingandai bisukan adi nggen mangŭh ; kieh dŭh nipu daya , dŭh gŭh kieh nikok pinganang Tapa . Tapa puan kieh kidaan kayuh adi sawŭ ; ngga simŭnŭ kieh bisa dog sabah daya .
47004003	Kambŭi Agah kana adi kieh nyuse mbar dog mirati , ngara adi dŭh mirati-i taŭn mbŭh ngara adi manyap .
47004004	Ngara dŭh sabah , sabab tapa adi arap di ong ati mbŭh kinarŭm pikir ngara . Ayŭh matŭn ngara so kiris jawa adi nyekar di tunduh ngara , jawa adi mandŭg so Agah Kana pasar bragah Kristus adi tigŭrŭ gayŭn Tapa .
47004005	Amai dŭh-i kieh nyuse pasar adŭp ami ; kieh nyuse Jesus Kristus adi adŭp-I Tuhan , ka adŭp ami ati inŭh urun ngan yŭn Jesus .
47004006	Tapa adi nang , “ Jawa re nyekar darŭm karŭm ! ” inŭh babŭ Tapa anŭ adi bada jawa-I nyekar darŭm atin ami , isa ata bisa puan bragah Tapa adi nyekar di Jawin Kristus .
47004007	Pak kieh adi biyŭn rata roh ati agi keya ka tipayan biasa , siŭn-i kiren kuasa adi siabo bās taŭn mbŭh tung Tapa , dŭh tung jami .
47004008	Kieh awet dog pinyusah , pak dŭh kieh arah ; kadang kadang dŭh puan ani re ami ndai pak kieh bŭn dŭh bijijŭ .
47004009	Bagŭ pinganyu , pak bŭn kieh dŭh biyŭn dingan ; kadang kadang dog kijera , pak dŭh kabŭs .
47004010	Di tadŭ nga-i kieh taban di pŭrŭng ami pinyikabŭs Jesus , isa pimudip-I dog kiris gŭh darŭm pŭrŭng ami .
47004011	Sitŭkŭd kieh udip kieh siraru dŭm tadŭ re kabŭs amai Jesus , siŭn pimudip-I bisa dog kiris di pŭrŭng ami .
47004012	Rati-i , kieh ari situra jawin ngga pinyikabŭs , pak angān dapŭd udip .
47004013	Surat-kudus nang , “ Aku minyu sabab aku sabah . ” Simŭnŭ gŭh kieh , minyu sabab kieh sabah .
47004014	Kieh puan Tapa adi pakat Tuhan Jesus so kabŭs re pakat gŭh kieh samah ngga Jesus , ka taban kieh samŭn angān ka sirung jawin-I .
47004015	Sopŭrŭg ati mbŭh sabab angān , isa daya makin bitambah puan munki masam mandis-i Tapa , ka re muji ka kibās Ayŭh .
47004016	Sabab anŭ inŭh kieh bŭn re jimŭ . Sunggu pŭrŭng ami ati mbŭh makin madam , darŭm roh kieh dog pibauh barang andu .
47004017	Ka pinyusah ami ati , adi siit buang adi dŭh tui kieh kinyam re taban bragah adi tan adu adu ka kieh , bās dŭ so pinyusah anŭ .
47004018	Amai kieh dŭh na atin ami di kayuh adi tungang dog kiris , pak di kayuh adi dŭh tungang dog kiris . Kayuh adi tungang dog kiris dŭh-i tan tui , pak kayuh adi dŭh tungang dog kiris tan adu adu .
47005001	Pŭrŭng ta ati agi keya ka bari adi yŭn ta rŭŭ di ong ati . Pak kan bari ati dog nyirubuh , ata puan Tapa re nggen di barang naan ata tarun yŭn rŭŭ . Ramin arŭn anŭ dŭh-i re ramin adi manusia ndai , pak ramin arŭn di shorga adi tan adu adu .
47005002	Sitadŭn ata di ong ati , ata nyidaing sabab ata raan rŭŭ di ramin arŭn ta anŭ adi di shorga .
47005003	Ata raan kasŭk-i mun piraka isa ata dŭh sitagor .
47005004	Bari ati adi yŭn ta rŭŭ madin mbŭh keya ka pinyirabis adi raru bat , adi nyidaing ata da-i . Ata nang sakanŭ dŭh sitagar ata raan tingge pŭrŭng ta ati adi di ong , pak sabab ata raan kasŭk pŭrŭng adi so shorga . Ngga simŭnŭ meh pŭrŭng ta adi bisa kabŭs birubah jadi anŭ adi dŭh bisa kabŭs .
47005005	Tapa inŭh adi bada sopŭrŭg anŭ bisa jadi . Ayŭh mbŭh nggen di ata Roh-I isa ata tatu puan Ayŭh re ndai-i .
47005006	Jadi kieh mbŭh siraru puno ngga atin pagan . Kieh puan siragi kieh rŭŭ darŭm pŭrŭng ati , kieh taŭn jo so ramin arŭn Tuhan .
47005007	Pak kieh udip pakai pinyabah , dŭh pakai kayuh adi kieh kiris .
47005008	Ngga atin pagan inŭh kieh an dŭ dog nyibarai so pŭrŭng , siŭn kieh bisa udip ngga Tuhan .
47005009	Rabis so kayuh bŭkŭn , kieh raan pimunos Tuhan bait-i darŭm pŭrŭng ami digiti puan kah di ramin arŭn di shorga .
47005010	Amai sopŭrŭg ta dŭh siŭn dŭh mijog bisara di sirung jawin Kristus . Barang naan re trima baras-i nanyam pingandai-i sitadŭn-i udip darŭm pŭrŭng , bait-i kana , bait-i arap .
47005011	Kieh puan rati-i nŭŭh taru Tuhan , ngapŭi kieh suba an ngasu daya bŭkŭn da marik pimudip-i pari ka Ayŭh . Tapa mbŭh batur batur puan asi kieh , ka aku harap angān puan gŭh kieh .
47005012	Dŭh-i kieh suba an kibās adŭp ami dinge di sirung jawin ngan , pak an nggen di angān sabab adi kana yŭn ngan mingangŭn pasar kieh , isa angān bisa nam ngara adi mingangŭn kaŭs pasar ayong manusia ka dŭh mingangŭn pasar urah-rakah manusia .
47005013	Kambŭi kieh mun daya gira , anŭ mbŭh yŭn Tapa . Kambŭi kieh tirase , anŭ mbŭh sabab angān .
47005014	Kieh mbŭh dog nguasa pinyirindu Kristus , amai kieh puan ndi naan Daya mbŭh kabŭs yŭn sopŭrŭg , rati-i sopŭrŭg ngara mbŭh sua kabŭs samah ngga Ayŭh .
47005015	Ayŭh kabŭs yŭn sopŭrŭg , isa ngara adi udip dŭh tia udip yŭn adŭp ngara , pak yŭn Ayŭh adŭ adi kabŭs ka dog pakat udip bauh sitagar ngara .
47005016	Ata dŭh tia tingga daya so ka gaya atur manusia . Sunggu agi bait kani ata tingga Kristus nunda ka gaya atur manusia , ata mbŭh dŭh tia simŭnŭ madin .
47005017	Daya adi udip darŭm Kristus mbŭh daya bauh ; adi amba mbŭh mating , adi bauh mbŭh mandŭg .
47005018	Sopŭrŭg anŭ mbŭh Tapa ndai , adi so Kristus mbŭh ngubah ata so jadi pinganyu-I da jadi bara dingan-I , ka mbŭh bada ata ndai daya bŭkŭn da jadi dingan-I gŭh .
47005019	Kayuh adi kieh nyuse inŭh Tapa mbŭh ndai sopŭrŭg manusia da jadi bara dingan-I , darŭm Kristus . Tapa dŭh an ingat sarah ngara , ka mbŭh nggen di kieh piminyu ajar adi kidaan munki Ayŭh ndai ngara da bidingan ngga adŭp-I .
47005020	Kieh ati meh garang , minyu yŭn Kristus , keya ka adŭp Tapa ndai pimite-I so baba ami . Kieh mite ngga ngarun Kristus : bada Tapa ngubah angān so jadi pinganyu da jadi bara dingan-I !
47005021	Kristus bŭn ndai sarah , pak sitagar ata Tapa mbŭh bada Ayŭh gŭrŭng dosa ta siŭn ata darŭm udip ndi ngga Ayŭh bisa dapŭd pinŭnggŭn Tapa .
47006001	Darŭm kraja ami samah ngga Tapa , meh , kieh mite angān dŭhnyah bada pinyirasi-mandis adi angān kambat so Tapa jadi au-tarun .
47006002	Dingah kayuh adi Tapa nang : “ Kan tika adi ngga Aku kiren pinyikana Ku di angān mandŭg , kan andu adi ngga Aku nyiramat angān mandŭg ,
47006003	Kieh dŭh an bada daya kinarap kraja ami , jadi kieh suba dŭh bada daya sikak sikakong .
47006004	Darŭm sopŭrŭg kayuh adi kieh ndai , kieh kiren adŭp ami urun Tapa darŭm nyijŭn ngga atin tŭtŭd bagŭ masam pito , jera , ka pinyusah .
47006005	Kieh mbŭh dog pukong , dog jer , dog tawa ; kieh mbŭh nyiraja rabis so patut , ndŭg dŭh bŭŭs bait man .
47006006	Ngga pimudip bisig ami , ngga pinyipuan , ngga atin sabar , ka ngga atin mandis kieh mbŭh kiren adŭp ami urun Tapa . Roh Kudus agi ngga kieh , ka pinyirindu ami taŭn sawŭ .
47006007	Kieh piagah agah so Tapa , ka kuasa Tapa agi ngga kieh . Pinŭnggŭn inŭh sinyata ami , pakai ami rawan ka pakai ami tak adŭp ami .
47006008	Kieh dog stabi ka dog pimangŭh ; kieh dog ngamun ka dog muji . Daya nang kieh pingadong , pak kieh minyu kayuh adi sawŭ .
47006009	Mun adi dŭh dog puan , pak sopŭrŭg daya puan kieh ; mun adi kabŭs , pak babŭ udip . Sunggu dog ukum , kieh dŭh dog siŭ .
47006010	Sunggu dog pinyusah , kieh siraru gaŭn ; mun adi sirata , pak kieh bada bagŭ daya kaya ; mun adi dŭh biyŭn kayuh , pak kieh biyŭn sopŭrŭg kayuh .
47006011	Tabi bara dingan di Corinth ! Kieh pus kidaan kayuh di angān ; kieh kuka atin ami yŭn ngan .
47006012	Kieh dŭh kurang rindu di angān ; adŭp ngan inŭh adi kurang rindu di kieh .
47006013	Madin aku minyu ngga angān mun adi minyu ngga bara anak adŭp ku . Kuka meh atin ngan yŭn ami mun kieh mbŭh kuka atin ami yŭn ngan .
47006014	Pijo adŭp ngan so daya adi dŭh sabah di Jesus ; dŭh angān brimun . Kayuh adi batur ngga kayuh adi sarah dŭh bisa bigaur . Jawa ngga karŭm dŭh bisa samah rŭŭ .
47006015	Simuki Kristus ngga Siarap re bisa situju ? Di ani daya adi sabah re brimun ngga daya adi dŭh sabah ?
47006016	Simuki yŭn pinyirŭŭ Tapa re bisa biyŭn gagit-i ngga tibudo ? Amai ata inŭh yŭn pinyirŭŭ Tapa adi udip ! Nimun adi adŭp Tapa ko nang , “ Yŭn pinyirŭŭ Ku inŭh bara daya Ku ka Aku bigaur ngga ngara ; Aku re jadi Tapa ngara , ka ngara re jadi daya Ku . ”
47006017	Tuhan ko gŭh nang , “ Angān dŭh siŭn dŭh bu ka nyibarai adŭp ngan so ngara . Dŭhnyah bigaur ngga kayuh adi kais , ka Aku re trima angān .
47006018	Aku re jadi Sama ngan , ka angān re jadi bara anak Ku , dari dayung , nang Tuhan adi Bisa-pŭrŭg . ”
47007001	Angān adi aku rindu , sopŭrŭg janji anŭ mbŭh dog ndai yŭn ta . Ngapŭi ata patut pibisig adŭp ta so sopŭrŭg kayuh adi kinais pŭrŭng ngga simangi , ka udip darŭm taru di Tapa , ka bada adŭp ta kudus .
47007002	Kambat kieh darŭm atin ngan . Kieh bŭn ndai sarah di tadŭ daya ; kieh bŭn pirusak daya , bait nipu daya .
47007003	Kieh dŭh nang sakanŭ ngga nyarah angān ; amai , sak adi ko ku nang dawŭ-i , udip bait kabŭs kieh , angān taŭn siraru di atin ami .
47007004	Aku biyŭn puno pinyabah di angān ka mbŭh mingangŭn pasar angān ! Darŭm sopŭrŭg pinyusah ami aku biyŭn sukup atin saduh . Raru gaŭn atin ku !
47007005	Ripas kieh mbŭh ndŭg Macedonia , kieh taŭn mbŭh dŭh adŭ tungang rŭŭ paya . Pito timbur di barang yŭn , bikaii ngga daya , ka taru mbŭh timbur darŭm atin ami .
47007006	Pak Tapa , adi nyaduh daya adi darŭm pinyutok , mbŭh nyaduh kieh ngga pimandŭg Titus .
47007007	Dŭh-i pimandŭg-i adŭ adi bada kieh gaŭn , pak pinganang-i pasar munki angān mbŭh ngatat ayŭh . Ayŭh agi kidaan di kieh nang angān raru an bidapŭd ngga aku , pasar atin nyesar ngan di kayuh adi mbŭh jadi , ka pasar munki angān taŭn sidia an turung aku ; ngapŭi aku mbŭh rabis gaŭn madin .
47007008	Amai susah bait kani angān da surat ku anŭ , aku dŭh nyesar nuris-i . Sibungas-i aku taŭn nyesar , pak dŭh madin . Aku puan surat ku anŭ bada angān susah nyitiro adŭ .
47007009	Pak madin asŭng ku gaŭn ; dŭh-i sabab aku ko kandam atin ngan , pak sabab atin mandam ngan anŭ mbŭh bada angān marik pimudip ngan pari ka Tapa . Atin mandam ngan anŭ taŭn-i so Tapa , ngapŭi dŭh-i kieh adi kandam atin ngan .
47007010	Amai atin mandam ngan anŭ adi so Tapa ngubah atin ngan da nŭtŭn ka aran pinyiramat ; anŭ mating arap-i ! Pak kambŭi ong ati bada atin ngan mandam , ayŭh bisa taban pinyikabŭs .
47007011	Angān bisa tingga kayuh adi Tapa ndai ngga atin mandam ngan ! Angān mbŭh batur batur raan kiren adŭp ngan dŭh sarah ! Angān mbŭh bangok , mbŭh gŭgŭh , ka mbŭh gruwŭn an ngukum pingandai sarah ! Angān mbŭh kiren adŭp ngan dŭh sarah di sopŭrŭg kayuh anŭ .
47007012	Jadi , sunggu aku nuris surat anŭ , dŭh-i sabab sianŭ adi ndai sarah puan kah sianŭ adi yŭn daya ndai sarah . Aku nuris-i ngga kidaan , di sirung jawin Tapa , munki masam tŭtŭd-i angān di kieh .
47007013	Anŭ inŭh sabab kieh kinyam adŭp ami dog ngatat . Dŭh dog ngatat adŭ , pak mbŭh raru gaŭn sabab kieh kiris munki masam gaŭn-i Titus . Ayŭh agi kidaan di kieh munki angān bada asŭng-i gaŭn !
47007014	Dawŭ-i agi aku mingangŭn pasar angān di sirung jawin-i ; munos inŭh asŭng ku madin , amai kayuh nang ku sawŭ . Kieh mbŭh siraru minyu kayuh adi sawŭ di angān , ka simŭnŭ gŭh kayuh adi kieh nang pasar angān mbŭh tatŭng sawŭ .
47007015	Ka pinyirindu-i di angān dŭ dŭ bitambah darŭm-i ingat munki sopŭrŭg ngan mbŭh tunda pinyitayan-i , ka munki angān mbŭh kambat ayŭh ngga atin stabi ngga taru .
47007016	Mbŭh raru sanang asŭng ku , aku batur batur tungang na atin ku di angān .
47008001	Bara dingan , kieh raan kidaan di angān pasar kayuh adi mbŭh dog ndai di eklisia di Macedonia so ka pinyirasi-mandis Tapa .
47008002	Pinyusah adi dog ngara mbŭh bana suba ngara ; pak sabab pinyigaŭn ngara adi raru bās ngara ngga atin adi dŭh sibut jugan pinganggen , sunggu ngara daya adi sirata .
47008003	Sawŭ , ngara mbŭh jugan ngga situngang tungang ngara , ka mbŭh jugan rabis so adi tungang ngara jugan , so ka pinyiraan adŭp ngara .
47008004	Ngara agi bandar bandar mite adŭp ngara sua biyŭn utung darŭm kraja adi turung bara daya adi Tapa mbŭh mien di Judea .
47008005	Anŭ mbŭh rabis so adi kieh harap ! Sibungas-i ngara nyerah adŭp ngara di Tuhan ; komŭnŭ , ngga pinyiraan Tapa , ngara nyerah adŭp ngara ka kieh gŭh .
47008006	Jadi kieh mite Titus , adi bada angān ndai kraja kana anŭ , pijuu ka turung angān ngamas-i .
47008007	Angān mbŭh kaya darŭm sopŭrŭg adi angān biyŭn : darŭm pinyabah , darŭm piminyu , darŭm pinyipuan ; darŭm gruwŭn an turung ka darŭm pinyirindu ngan di kieh . Ngapŭi kieh raan angān dŭh bidagis darŭm pingandai kana ati .
47008008	Aku nang sakanŭ dŭh-i ngga ku mritah angān . Pak darŭm kiren munki masam daya bŭkŭn graŭh an turung , aku suba an puan sawŭ kah dŭh pinyirindu ngan .
47008009	Angān puan pinyirasi-mandis Tuhan ta Jesus Kristus ; Ayŭh adi kaya , pak sabab angān Ayŭh bada adŭp-I sirata , siŭn angān bisa jadi kaya .
47008010	Di kira ku , kana dŭ inŭh angān ngamas kayuh adi angān ko piguru sawa prajah . Angān inŭh adi diŭ an nggen , ka mbŭh nggen sabab angān raan .
47008011	Ndai meh , ka ngamas kraja ngan ! Angān graŭh piguru-i simŭnŭ gŭh angān patut ngamas-i , buang ndai-i ngga ani ani adi angān biyŭn madin .
47008012	Kambŭi angān graŭh an nggen , Tapa taŭn re trima pinganggen ngan anŭ nanyam tungang ngan nggen , dŭh nanyam adi dŭh angān biyŭn .
47008013	Dŭh-i aku suba an nyusah angān sabab an turung daya bŭkŭn ; pak amai angān biyŭn bagŭ di tika ati , taŭn-i patut angān turung ngara adi sutok . Isa kan angān sutok ka ngara biyŭn bagŭ , ngara re turung angān . Simŭnŭ inŭh pinurung ngan bisa jadi brinyam .
47008014	
47008015	Sak adi nang Surat-kudus , “ Ayŭh adi nguruk bagŭ dŭ pinguman dŭh re biyŭn rabis so patut , ka ayŭh adi nguruk nisŭ dŭ pinguman dŭh re biyŭn paŭh nisŭ . ”
47008016	Kieh nggen trima kaseh di Tapa amai Ayŭh mbŭh bada Titus graŭh mun kieh an turung angān !
47008017	Dŭh ayŭh dingah pimite ami adŭ , pak mbŭh raru graŭh an turung ndŭg ka mbŭh natu adŭp-i an di ka yŭn ngan , so ka pinyiraan adŭp-i .
47008018	Samah ngga ayŭh kieh pait dingan ami adi mbŭh raru traŭn dŭn-i di dupan sopŭrŭg eklisia amai kraja-i adi nyuse Agah Kana .
47008019	Tambah gŭh dinge , ayŭh mbŭh dog mien ka dog tijuan bara eklisia da sua ngga kieh ndai kraja kana ati yŭn bragah Tuhan buang ngga kiren kieh sawŭ an turung .
47008020	Kieh an nakit ngga pinganggen anŭ , isa daya dŭh bidudu .
47008021	Pinŭtŭn ami inŭh ndai kayuh adi batur , dŭh di jawin Tapa adŭ , pak di sirung jawin sopŭrŭg daya .
47008022	Jadi kieh pait dingan ami da sua ngga ngara ; mbŭh siraru kieh suba ayŭh ka mbŭh puan ayŭh taŭn graŭh an turung . Ka sabab madin ayŭh mbŭh biyŭn sukup atin-sabah di angān , ayŭh taŭn rabis an turung .
47008023	Mun Titus , ayŭh inŭh apid ku di kraja ku ngga turung angān ; mun bara dingan adi bŭkŭn adi samah panu ngga ayŭh , ngara anŭ ngarun eklisia ka kraja pingandai ngara agi taban bragah ka Kristus .
47008024	Kiren pinyirindu ngan di ngara , isa sopŭrŭg eklisia kiris-i ka puan kieh dŭh kadong kan kieh mingangŭn pasar angān .
47009001	Dŭhsah aku nuris ka angān pasar pinurung adi dog pait ka bara daya adi Tapa mbŭh mien di Judea .
47009002	Aku puan angān taŭn raan turung , ka aku muko mingangŭn pasar angān di daya di Macedonia . “ Bara adi sabah di Jesus di Achaia , ” aku nang , “ mbŭh sidia an turung so sawa prajah . ” Atin graŭh ngan mbŭh ngatat ngara .
47009003	Madin aku pait bara adi sabah anŭ , isa pinganang ami pasar angān di kayuh anŭ dŭh jadi au-tarun . Pak , sak adi nang ku , angān mbŭh sidia an nggen pinurung .
47009004	Pak kambŭi agi kada daya so Macedonia mandŭg ngga aku ka dapŭd angān dŭh sidia , munki masam mangŭh meh kieh , amai kieh ko na puno pinyabah di angān . Adŭp ngan mangŭh gŭh !
47009005	Jadi aku pikir mbŭh kana dŭ inŭh kieh bada bara adi sabah anŭ di ka yŭn ngan diŭ so aku , siŭn awar sidia pinganggen adi angān ko bijanji an nggen . Kan aku mandŭg , kayuh anŭ mbŭh sidia , dŭh sabab angān dŭh siŭn dŭh nggen pak sabab angān taŭn an nggen .
47009006	Ingat , sianŭ adi purun nisŭ bine re ngatŭm nisŭ buwa ; sianŭ adi purun bagŭ bine re ngatŭm bagŭ buwa .
47009007	Barang naan angān patut nggen , nimun angān ko natu an nggen , dŭh ngga atin nyesar puan kah sitagar angān dŭh siŭn dŭh nggen ; amai Tapa rindu daya adi nggen ngga sanang asŭng-i .
47009008	Ka adŭp Tapa bisa nggen di angān rabis so adi angān biguna , isa angān bisa siraru biyŭn sopŭrŭg kayuh adi angān biguna , ka biyŭn rabis so sadang yŭn barang kraja kana .
47009009	Sak adi nang Surat-kudus , “ Ayŭh nggen ngga siabo asŭng-i di daya sirata ; mandis-i tan adu adu . ”
47009010	 Ka Tapa adi nggen bine di daya adi tukang purun ka pinguman yŭn man , re nggen gŭh di angān sopŭrŭg bine adi angān biguna ka bada-i timbu ka piruah bagŭ buwa yŭn ngatŭm so ka atin ngan adi dŭh sibut .
47009011	Ayŭh re bada angān jadi sukup kaya siŭn angān tungang siraru nggen ngga siabo asŭng ngan , ka simŭnŭ meh bagŭ re nggen trima kaseh di Tapa sabab pinganggen ngan adi ngara kambat so kieh .
47009012	Amai pingandai ngan anŭ dŭh-i turung bara daya adi Tapa mbŭh mien ka adi sirata adŭ , pak pijadi atin trima kaseh di Tapa .
47009013	Ka sabab pingandai ngan anŭ mbŭh kiren angān sawŭ bidigŭng tagap di Agah Kana Kristus adi angān sabah , bagŭ daya re nggen bragah ka Tapa . Angān mbŭh tunda-i darŭm angān an samah kayuh ngan ngga bara daya Tapa samŭn daya bŭkŭn .
47009014	Ka ngga pinyirindu ngara re simayang yŭn ngan sabab pinyirasi-mandis adi bās Tapa mbŭh nggen di angān .
47009015	Ata nggen trima kaseh di Tapa sabab pinganggen-I , adi rabis so tungang manusia kira .
47010001	Aku , Paul , mite angān nyiringa aku . Sak adi nang daya , aku tŭkŭn buang dŭdŭt atin kan aku agi ngga angān , pak mangah kan aku jo so angān . Ngga pinyiduduh ka mandis Kristus
47010002	aku mite angān dŭhnyah bada aku mangah kan aku mandŭg ; amai aku taŭn bisa mangah ngga ngara adi nang kraja pingandai ami agi so ka pinyiraan ong .
47010003	Taŭn-i sawŭ kieh udip di ong , pak kieh dŭh birawan so ka pinyiraan ong .
47010004	Sinyata adi kieh pakai ngga birawan dŭh-i sinyata ong pak sinyata adi bikuasa so Tapa , adi kieh bisa pakai ngga nyirubuh kuta . Kieh pirarap karit adi dŭh sawŭ ;
47010005	kieh re nyirubuh pingandai uap-sambuh manusia adi jadi pinyibatŭn di pinyipuan pasar Tapa ; kieh re tambit sopŭrŭg pikir-kira ka bada-i nundok di Kristus .
47010006	Ka ripas angān ko kiren adŭp ngan mbŭh batur batur nundok , kieh taŭn mbŭh sidia re ngukum sopŭrŭg adi dŭh nundok .
47010007	Angān tingga kayuh so tura ka tunduh-i adŭ . Kambŭi agi daya pikir adŭp-i mbŭh dog dapu Kristus , ayŭh patut pikir dinge , sabab kieh mbŭh tung Kristus gŭh .
47010008	Amai aku dŭh mangŭh , sunggu sungak bait kani aku darŭm aku mingangŭn pasar kuasa adi Tuhan mbŭh nggen di kieh ; kuasa anŭ kieh pakai ngga pijog angān , dŭh ngga nyirubuh angān .
47010009	Dŭh aku an bada adŭp ku mun adi pirawan angān ngga surat surat ku .
47010010	Agi daya re nang , “ Surat Paul raru bisā , pak kan adŭp-i agi ngga ata , ayŭh ramah , ka pinganang-i au-tarun ! ”
47010011	Daya adi mun anŭ patut puan nang kayuh adi kieh ko nuris di surat darŭm kieh jo so angān agi samah ngga kayuh adi kieh re ndai darŭm kieh agi ngga angān .
47010012	Sawŭ , kieh dŭh birani re kadŭn adŭp ami asi asi puan kah danding adŭp ami ngga ngara adi muji adŭp-i . Ngara budo ! Ngara ndai takar ngga nakar adŭp-i , ka nyadŭng adŭp-i pakai takar anŭ !
47010013	Mun kieh , kambŭi kieh mingangŭn kieh dŭh bada-i rabis so patut . Kieh dŭh re bada-i rabis so patut darŭm kraja adi Tapa mbŭh nggen di kieh , simŭnŭ gŭh darŭm kraja ami di ruang ngan .
47010014	Ka amai angān mbŭh darŭm utung anŭ , kieh dŭh bisa rabis so patut kan kieh mandŭg ka angān taban Agah Kana pasar Kristus .
47010015	Ngapŭi kieh dŭh mingangŭn di kraja pingandai adi daya ko ndai rabis so adi Tapa ko miratak yŭn ami . Pak kieh harap pinyabah ngan bisa bitambah , buang kieh tungang ndai rabis bās kraja di dupan ngan , di darŭm utung adi Tapa mbŭh miratak .
47010016	Komŭnŭ kieh bisa nyuse Agah Kana di rais rais bŭkŭn jo so angān , ka dŭhsah mingangŭn pasar kraja pingandai adi mbŭh jadi di tarun yŭn daya bŭkŭn nyiraja .
47010017	Pak sak adi nang Surat-kudus , “ Asi asi adi raan mingangŭn dŭh siŭn dŭh mingangŭn pasar kayuh adi Tuhan ko ndai . ”
47010018	Ayŭh simŭnŭ , sabab kan adŭp Tuhan muji daya , daya anŭ taŭn sawŭ dapŭd puji , dŭh inŭh kan ayŭh muji adŭp-i .
47011001	Aku mite angān turut ngga aku , bait di tika aku mun daya budo . Anŭ aku mite so angān !
47011002	Aku mbit bat di angān nimun Tapa mbit bat di angān ; angān agi keya ka dayung tibŭn adi aku mbŭh nunang ngga ndi naan daya adŭ , adŭp Kristus .
47011003	Pak aku taru sibia-i pikir ngan miriseu , ka dŭh tia tŭtŭd di Kristus , nimun Eve adi ko tibudō da akar jippŭh .
47011004	Amai angān tandah tadŭ daya mandŭg tudu angān ka ngajar pasar Jesus adi bŭkŭn , dŭh sianŭ adi kieh nyuse . Angān an gŭh trima roh ngga agah kana adi taŭn mbŭh raru bŭkŭn so Roh ngga Agah Kana adi angān ko kambat so kieh !
47011005	Aku puan aku dŭh siabo sŭ so ngara adi angān nang “ pinyuruh ” ngan adi raru kana !
47011006	Kadŭ-i aku sawŭ dŭh sukup siradik darŭm aku minyu , pak aku dŭh kurang pinyipuan ; anŭ muko kieh kiren di angān di barang nga-i ka di barang masam kayuh .
47011007	Aku dŭh mite angān bayar kan aku nyuse Agah Kana so Tapa di angān ; aku pirapat adŭp ku siŭn angān bisa jadi rabis biguna . Sarah kah aku ndai simŭnŭ ?
47011008	Sitadŭn aku nyiraja di ruang ngan , aku dog bayar eklisia eklisia di tarun bŭkŭn . Aku mbŭh keya ka mirupak ngara ramŭn ku an turung angān .
47011009	Ka sitadŭn aku agi ngga angān aku mating nyusah angān kan aku biguna di duit ; bara adi sabah adi mandŭg so Macedonia taban ka yŭn ku sopŭrŭg kayuh adi aku biguna . Nimun adi mbŭh , ka simŭnŭ gŭh jŭ : Aku dŭh re nyusah angān !
47011010	Ngga ajar pasar Jesus adi taŭn sawŭ ka adi agi di aku , aku bipayu mating daya di ndi tarun tana Achaia re tungang pirŭŭ aku mingangŭn .
47011011	Agi kah aku nang sakanŭ sabab aku dŭh rindu angān ? Tapa puan aku rindu angān !
47011012	Aku re babŭ ndai kayuh adi aku ndai madin , siŭn bara “ pinyuruh ” anŭ dŭh dapŭd aran ngga mingangŭn ka nang adŭp-i mbŭh nyiraja mun kieh .
47011013	Ngara anŭ dŭh pinyuruh adi sawŭ ; ngara pinyuruh kadong , adi kadong pasar kraja pingandai-i buang ngakar bada adŭp-i mun pinyuruh adi sawŭ yŭn Kristus .
47011014	Anŭ dŭh-i kayuh saruh ! Adŭp Shetan pandai gŭh bada adŭp-i mun malaikat jawa !
47011015	Ngapŭi-i dŭh kayuh saruh kambŭi bara urun-i ndai adŭp ngara da mun bara urun pinŭnggŭn . Pinŭbŭn-i ngara re trima baras-i nanyam kraja pingandai ngara .
47011016	Pari aku nang : daya dŭh bisa pikir aku ati budo . Pak kambŭi agi daya nang aku budo , trima meh aku nimun daya budo , isa aku nak suba mingangŭn nisit .
47011017	Taŭn-i , kayuh adi aku nang madin dŭh-i kayuh adi Tuhan bada aku nang ; pasar mingangŭn ati aku ati sawŭ mbŭh minyu mun daya budo .
47011018	Pak amai mbŭh raru bagŭ daya mingangŭn pasar kayuh ong , aku bisa gŭh ndai simŭnŭ .
47011019	Adŭp ngan mbŭh raru bijak , ngapŭi angān raan bigaur ngga bara adi budo !
47011020	Angān tan kinyam daya mritah angān , nipu angān , kudog angān , ngamun angān , ka napar angān di jawin ngan .
47011021	Dasa aku ngaku kieh mbŭh raru pinakut re ndai simŭnŭ ! Pak kambŭi daya an mingangŭn pasar kayuh , aku an gŭh . Aku minyu mun daya budo .
47011022	Ngara daya Hebrew kah ? Aku daya Hebrew gŭh . Ngara daya Israel kah ? Aku daya Israel gŭh . Ngara sesang Abraham kah ? Aku sesang Abraham gŭh .
47011023	Ngara urun Kristus kah ? Aku sak daya gira , pak aku ati urun adi kana dŭ so ngara ! Aku agi bandar dŭ nyiraja , aku mbŭh siraru dŭ dog na darŭm jer , aku mbŭh siraru dŭ dog madŭs , ka mbŭh siraru dŭ dŭm tadŭ re kabŭs .
47011024	Pirimŭh kari aku kambat taruh puru-prii padŭs so daya Jahudi ;
47011025	pitaruh kari aku dog madŭs daya Rome ; ka ndi sidah aku dog manjan ngga batuh . Pitaruh kari aku agi sua darŭm kapar kaŭm di rawŭt , ka ndi sidah manyap duwŭh puru-pat jam di rawŭt .
47011026	Darŭm siraru panu aku agi mbŭh re dog susah da uba , da pirupak ; mbŭh re dog susah da bangsa adŭp ku daya Jahudi samŭn da daya adi dŭh bangsa Jahudi ; mbŭh re dog susah di barang kupo , susah di tuān , susah di rawŭt bās , ka mbŭh re dog susah da dingan adi dŭh sawŭ .
47011027	Aku mbŭh bandar nyiraja ka siraru dŭh bŭŭs ; aku mbŭh darŭm sibŭrŭk ngga badŭh asŭng ; aku siraru dŭh biyŭn sukup pinguman , puan kah sutok tarun yŭn rŭŭ , puan kah kurang piraka .
47011028	Dŭh kira adi bŭkŭn , barang andu aku susah da atin gapang ku di bara eklisia .
47011029	Kan agi daya ramah , aku ramah gŭh ; kan agi daya ndai dosa , aku mbŭh jadi raru susah .
47011030	Kambŭi aku dŭh siŭn dŭh mingangŭn , aku re mingangŭn pasar kayuh adi kiren munki masam pinyiramah ku .
47011031	Tapa adi Sama Tuhan ta Jesus ; biberkat inŭh adŭn-I ndŭg situi tui ! Ayŭh puan aku dŭh kadong .
47011032	Di andu aku di Damascus , gabenor adi di ribo Raja Aretas bada soldadu soldadu adi jaga di tiban kuta kupo nakap aku .
47011033	Pak aku dog bisor darŭm bakur so rubang di sindung kuta kupo ka bu mangān ayŭh .
47012001	Aku dŭh siŭn dŭh mingangŭn , sunggu-i mating kayuh dapŭd nŭŭh so mingangŭn . Pak madin aku an minyu pasar kayuh adi Tapa ko pinandŭng adi aku .
47012002	Aku puan ndi naan daya Kristen , simŭng-pat sawa adi mbŭh ripas , dog paad ka shorga adi siabo bigatung ( aku dŭh puan sawŭ ngga dŭh-i kayuh ati ; bait-i ayŭh kiris kayuh keya ka di darŭm pŭmŭh . Kayuh ati , Tapa adŭ puan ) .
47012003	Pari ku nang , aku puan daya anŭ dog paad ka Paradise ( pak , dŭh aku puan sawŭ ngga dŭh-i kayuh ati ; bait-i ayŭh kiris kayuh keya ka darŭm pŭmŭh . Kayuh ati , Tapa adŭ puan ) , ka diginŭ ayŭh dingah kayuh adi dŭh tungang dog nyabŭt ngga bang bang piminyu , buang-i adi dŭh manusia an nyabŭt .
47012004	
47012005	Jadi aku re mingangŭn pasar daya anŭ , dŭh pasar adŭp ku ; adŭ-i aku re mingangŭn pasar kayuh adi kiren pinyiramah adŭp ku .
47012006	Kambŭi aku an mingangŭn , aku dŭh budo , sabab aku kidaan kayuh adi sawŭ . Pak aku dŭh re mingangŭn , sabab aku dŭh raan daya nganju aku rabis so patut sitagar kayuh adi daya kiris aku ndai ka dingah aku nang .
47012007	Pak isa aku dŭh jadi raru sambuh ngga bagŭ pinandŭng mbŭh ku kiris , aku mbŭh dog ndi masam andam pŭrŭng adi raru mandam , adi keya ka pinyisung Shetan adi pijera aku da aku dŭh jadi sambuh .
47012008	Pitaruh kari aku bidua ka Tuhan pasar andam anŭ , mite Ayŭh kadi-i .
47012009	Pak pinyinam-I inŭh : “ Pinyirasi-mandis Ku inŭh kayuh adi kuu biguna , amai kuasa Ku agi bās kan kuu ramah . ” Kana dŭ aku mingangŭn di pinyiramah adŭp ku , siŭn dapŭd kinyam pinyigrindung kuasa Kristus di tunduh adŭp ku .
47012010	Munos asŭng ku ngga pinyiramah , ngga bakit so daya , ngga kraja-jera , ngga pinyikisiis , ka ngga pinyusah amai Kristus . Amai di tika aku ramah , di tika anŭ gŭh aku dapŭd pinyibake so Kristus .
47012011	Angān mbŭh bada aku mun daya budo . Angān inŭh adi patut nyibandar aku . Amai au-tarun bait kani aku ati , aku dŭh kurang kana so bara “ pinyuruh ” ngan anŭ adi angān nang raru kana .
47012012	Bagŭ pingandai-nginga ka pingandai-saruh adi kiren aku ati pinyuruh , mbŭh dog ndai di ruang ngan ngga atin adi sukup sabar .
47012013	Di ani meh angān kurang dog kingat so bara eklisia adi bŭkŭn , adŭ-i aku bŭn nyusah angān da batu adŭp ku ngga duit ? Apun aku kambŭi aku agi ndai sarah di angān !
47012014	Ati inŭh adi pitaruh saba aku mbŭh sidia an munan angān ; dŭh aku an nyusah angān ngga pimite . Angān inŭh adi aku raan , dŭh duit ngan . Sibandar-i , anak dŭh nyiran pimas , pak pimas nyiran anak .
47012015	Aku an pakai sopŭrŭg adi aku biyŭn , samŭn turang udas adŭp ku , ngga turung angān . Angān re kurang pinyirindu di aku kah sabab aku ruai rindu angān ?
47012016	Samah ata puan aku bŭn nyusah angān tian ti . Pak agi daya re nang aku pinipu , ka kudog angān ngga pinganang kadong .
47012017	Agi kah aku bada bara pinyisung ku jiroh utung yŭn ku so angān , kan aku pait ngara ka yŭn ngan ?
47012018	Aku mite Titus di , samŭn ndi naan dinge dingan ami adi Kristen . Bisa kah angān nang Titus jiroh utung so angān ? Ayŭh ngga aku agi samah pinŭtŭn darŭm kraja , buang kayuh ndai ami agi samah .
47012019	Kadŭ-i angān pikir kieh tian ti suba an nyibandar adŭp ami di sirung jawin ngan . Dŭh ! Kieh minyu nanyam ka pinyibada Kristus di sirung jawin Tapa , ka sopŭrŭg kayuh adi kieh ndai mbŭh taŭn ngga ami pijog angān .
47012020	Aku taru sibia-i kan aku mbŭh mandŭg te , aku dapŭd angān dŭh mun adi aku raan , ka angān dapŭd aku dŭh mun adi angān raan . Aku taru te aku kiris kaii , sina , baji , sibut , paki-pangu ka ngitong daya , uap-sambuh ka pito .
47012021	Aku taru sibia-i kan aku mandŭg dinge Tapa ku pimangŭh aku di sirung jawin ngan , ka aku re muās bara daya adi ko dawŭ-i bidosa , pak gibayuh taran pimudip-i adi dŭh tatu anŭ , mun pinyiripong pŭrŭng ngga pingandai kais .
47013001	Ati inŭh adi pitaruh saba aku re munan angān . “ Tiap pinganang ngga nyarah daya dŭh siŭn dŭh an dog natu duwŭh puan kah taruh naan saksi ” sak adi nang Surat-kudus .
47013002	Aku raan kidaan di angān adi ko dawŭ-i bidosa , samŭn ngara adi bŭkŭn ; agi aku nyabŭt-i prajah di andu aku munan angān adi piduwŭh saba , pak aku an nang dinge madin darŭm aku jo so angān : darŭm aku mandŭg dinge , mating daya tungang mangān ukum .
47013003	Angān re biyŭn bagŭ aran ngga puan Kristus sawŭ minyu so baba ku . Kan Ayŭh ngatur angān , Ayŭh dŭh ramah ; Ayŭh kiren kuasa-I di ruang ngan kidŭ-i .
47013004	Amai sunggu-i darŭm pinyiramah Ayŭh dog ukum kabŭs di atuh rigang , Ayŭh udip so kuasa Tapa . Darŭm udip ndi ngga Ayŭh kieh agi ramah gŭh ; pak angān re kiris kieh udip so kuasa Tapa , nimun Kristus gŭh udip so kuasa Tapa .
47013005	Nakit suba adŭp ngan ka tingga , nang kah udip darŭm pinyabah kah dŭh angān . Tatu angān puan Kristus Jesus agi rŭŭ darŭm angān , anŭ inŭh kambŭi angān dŭh arah darŭm pisuba anŭ .
47013006	Aku harap angān puan kieh ko nakit dog suba ka mbŭh taŭn sawŭ pinyuruh adi sawŭ .
47013007	Kieh bidua ka Tapa mite angān dŭh ndai sarah ; dŭh ngga kieh nyikana adŭp ami , pak isa angān ndai anŭ adi batur , sunggu kieh agi mun daya adi arah .
47013008	Amai mating inŭh kayuh bisa ami ndai ngga rawan kayuh adi sawŭ , adŭ-i ngga tunda-i .
47013009	Sunggu kieh ramah , kieh gaŭn amai angān bake ; ngapŭi kieh bidua siŭn angān jadi masang sukup kana .
47013010	Anŭ inŭh sabab aku nuris surat ati darŭm aku jo so angān ; isa kan aku mbŭh mandŭg aku dŭhsah paŭh karas ngga angān darŭm aku pakai kuasa adi Tuhan mbŭh nggen di aku ; kuasa ngga pijog angān , dŭh-i ngga nyirubuh angān .
47013011	Ka madin meh , bara dingan ku , harap angān bua sanang ! Gruwŭn aran pimudip adi sukup kana ; tunda pinganang ku ati ; udip darŭm ndi itong ngga dingan ngan ; udip darŭm damai . Ka Tapa pinyirindu ngga damai re agi ngga angān .
47013012	Tabi dingan ngan ngga tabi tandā damai . Sopŭrŭg daya digiti adi Tapa mbŭh mien pait tabi ka angān .
47013013	
47013014	Pinyirasi-mandis Tuhan Jesus Kristus ngga pinyirindu Tapa , ka ndi itong Roh Kudus , agi ngga sopŭrŭg ngan .
48001001	So Paul , adi jadi pinyuruh dŭh so pinyiraan manusia puan kah so pingatur manusia , pak so adŭp Jesus Kristus samŭn so Tapa Sama , adi pakat Ayŭh so kabŭs .
48001002	Sopŭrŭg adi sabah di Jesus adi agi digiti samah ngga aku pait tabi ka eklisia eklisia di Galatia :
48001003	Isa-i Tapa adi Sama ta ngga Tuhan Jesus Kristus nggen di angān pinyirasi-mandis ngga damai .
48001004	Siŭn-I bisa pirupas ata so jaman adi arap ati , Kristus mbŭh nggen adŭp-I ngga ngarun dosa ta , nanyam pinyiraan Tapa adi Sama ta .
48001005	Bragah ka Tapa ndŭg situi tui ! Amen .
48001006	Nginga aku di angān ! Gibayuh tian-ki ki ka angān mbŭh rasu bu mangān Ayŭh adi ko bagan angān ngga pinyirasi-mandis Kristus , ka mbŭh tunda agah kana adi bŭkŭn .
48001007	Sibandar-i , mating “ Agah Kana adi bŭkŭn , ” pak aku nang sakanŭ sabab daya agi mito angān buang suba an nukar Agah Kana Kristus .
48001008	Pak kambŭi kieh puan kah malaikat so shorga bait kani nyuse di angān agah kana adi bŭkŭn so anŭ adi kieh mbŭh nyuse di angān , isa-i ayŭh dog taran ka neraka !
48001009	Muko kieh nang kayuh anŭ prajah , ka madin aku nang dinge : kambŭi agi daya nyuse di angān agah kana adi bŭkŭn so anŭ adi angān ko kambat , isa-i ayŭh dog taran ka neraka !
48001010	Darŭm aku minyu sakanŭ , agi kah aku sak adi jiroh daya nyibandar adŭp ku ? Taŭn aku dŭh ! Kayuh adi aku raan inŭh pinyibandar so Tapa ! Agi kah aku ati sak adi suba an pimunos asŭng daya ? Kambŭi mun anŭ , aku dŭh urun Kristus .
48001011	Aku kidaan di angān , bara dingan ku : Agah Kana adi aku nyuse dŭh-i so manusia .
48001012	Aku mating kambat-i so manusia ; mating gŭh daya ngajar-i di aku . Adŭp Jesus Kristus inŭh adi pinandŭng-i di aku .
48001013	Muko angān dog kidaan munki pimudip ku di andu aku babŭ bidigŭng tagap di Ukum-adat Jahudi , ka munki aku kisiis eklisia Tapa ka suba an pirubuh-i .
48001014	Aku agi rabis dŭ so daya Jahudi adi tuba takar adŭp ku darŭm pinyita Ukum-adat Jahudi , ka mbŭh tŭtŭd dŭ di adat tayung-babuk ta .
48001015	Pak Tapa ngga pinyirasi mandis-I mbŭh mien aku sibayuh aku dog biranak , ka mbŭh bagan aku da bituan di adŭp-I . Ka kan Ayŭh mbŭh natu
48001016	an kiren Anak-I di aku , isa aku nyuse Agah Kana pasar Ayŭh di daya adi dŭh bangsa Jahudi , aku mating tudu asi asi bada pitayan adŭp ku ,
48001017	mating gŭh aku di ka Jerusalem tudu ngara adi mbŭh diŭ so aku jadi pinyuruh . Aku rasu di ka Arabia kidŭ-i , ka komŭnŭ di ka Damascus .
48001018	Taruh sawa ripas anŭ ka aku agi di ka Jerusalem di bidapŭd ngga Peter , ka rŭŭ ngga ayŭh sitian duwŭh minggu .
48001019	Mating aku bidapŭd ngga pinyuruh adi bŭkŭn adŭ-i James , adi jurud Tuhan .
48001020	Kayuh adi aku nuris inŭh kayuh adi sawŭ . Tapa puan aku dŭh kadong !
48001021	Ripas anŭ aku di ka tarun bŭkŭn di Syria ngga Cilicia .
48001022	Di tika anŭ daya eklisia di Judea gibayuh puan aku .
48001023	Kaŭs ngara puan kayuh adi daya nang : “ Daya adi ko kisiis ata madin mbŭh nyuse pinyabah anŭ adi adŭp-i ko suba an pirusak ! ”
48001024	Jadi ngara mbŭh muji Tapa sabab aku .
48002001	Simŭng-pat sawa ripas anŭ aku pari ka Jerusalem ayō Barnabas , taban Titus ani .
48002002	Aku di sabab Tapa mbŭh pinandŭng di aku nang aku patut di . Darŭm tikuruk sadi ngga bara pinguru Kristen aku agi nakit kidaan di ngara Agah Kana adi aku nyuse di daya adi dŭh bangsa Jahudi . Aku dŭh an bada kraja ku dŭh mujur , bait-i adi madin puan kah adi mbŭh .
48002003	Dingan ku Titus , sunggu ayŭh daya Greek , dŭh ayŭh dog takan da bisunat ,
48002004	sunggu agi daya raan bada ayŭh bisunat . Bara daya anŭ bada adŭp-i mun bara adi sabah di Jesus , mbŭh mŭrŭt ka darŭm tibaran ta keya ka pinyiong , an puan pasar pinyirupas adi ata biyŭn darŭm udip ndi ngga Kristus Jesus . Ngara raan piurun ata ,
48002005	pak ngga ami bada ajar Agah Kana adi sawŭ anŭ pagŭng yŭn ngan , kieh taŭn sikari kari dŭh nundok di ngara .
48002006	Ngara adi mbŭh dog nyirundeng jadi pinguru Kristen mating nggen di aku pikir-kira bauh . Aku nang sakanŭ , sabab aku dŭh piduri asi ngara ; di batŭh Tapa sopŭrŭg daya brimun .
48002007	Pak ngara mbŭh puan nang Tapa sawŭ mbŭh tijuan aku da nyuse Agah Kana di daya adi dŭh bangsa Jahudi , nimun Ayŭh ko tijuan Peter da nyuse Agah Kana di daya Jahudi .
48002008	Amai so kuasa Tapa aku mbŭh jadi pinyuruh yŭn daya adi dŭh bangsa Jahudi , nimun Peter mbŭh jadi pinyuruh yŭn daya Jahudi .
48002009	James , Peter , ka John , adi mbŭh dog nyirundeng jadi pinguru Kristen , mbŭh puan Tapa mbŭh nggen kraja anŭ di aku ; jadi ngara bitabi ngga kieh duwŭh Barnabas , ngga nandā kieh agi samah darŭm ndi kraja . Kieh situju aku ngga Barnabas pijuu nyiraja di dupan daya adi dŭh bangsa Jahudi ka adŭp ngara di dupan daya Jahudi .
48002010	Kaŭs ngara mite kieh ingat sinadan daya adi sirata so tibaran ngara , adi taŭn-i kayuh adi aku mbŭh gruwŭn an ndai .
48002011	Pak kan Peter mandŭg ka Antioch , aku nyakar ayŭh di sirung jawin daya bagŭ , sabab kayuh adi-i ndai mbŭh granan sarah .
48002012	Diŭ so bara daya adi dog pait James mandŭg kamanŭ , Peter agi man ngga bara daya adi dŭh bangsa Jahudi adi sabah di Jesus . Pak kan ngara anŭ mbŭh mandŭg , ayŭh ngundur ka dŭh an man ngga ngara , sabab ayŭh taru di tibaran adi raan daya adi dŭh bangsa Jahudi tambit adat sunat .
48002013	Bara adi sabah di Jesus so tibaran Jahudi gŭh mbŭh jadi pinakut mun Peter ; ka adŭp Barnabas gŭh mbŭh sua mun ngara .
48002014	Kan aku kiris urah ngara dŭh brinyam ngga ajar Agah Kana adi sawŭ anŭ , aku nang di Peter di sirung jawin sopŭrŭg ngara , “ Kuu daya Jahudi , pak kuu dŭh udip mun daya Jahudi ; kuu mbŭh mun daya adi dŭh bangsa Jahudi . Simuki meh kuu re bisa suba takan daya adi dŭh bangsa Jahudi udip mun daya Jahudi ? ”
48002015	Sawŭ inŭh kieh ati daya Jahudi so pinyibranak ami , ka dŭh “ daya adi dŭh bangsa Jahudi adi bidosa , ” sak adi nang daya .
48002016	Pak kieh puan daya dapŭd bamai ngga Tapa adŭ-i so ka pinyabah-i di Jesus Kristus , dŭh so pinyita Ukum-adat . Kieh mŭnŭ gŭh , mbŭh sabah di Kristus Jesus siŭn dapŭd bamai ngga Tapa so ka pinyabah ami di Kristus , ka dŭh so pinyita Ukum-adat . Amai mating daya dapŭd bamai ngga Tapa so pinyita Ukum-adat .
48002017	Jadi kambŭi , darŭm kieh suba an bamai ngga Tapa so ka udip ndi ami ngga Kristus , kieh dog dapŭd bidosa mun daya adi dŭh bangsa Jahudi , agi kah sirati-i Kristus adi bada kieh bidosa ? Manŭn dŭh !
48002018	Kambŭi aku pari pijog Ukum-adat adi aku ko nyirubuh , aku kiren adŭp ku mbŭh daya adi miranggar Ukum-adat .
48002019	Jadi jeja ka Ukum-adat , aku ati kabŭs , dog siŭ adŭp Ukum-adat siŭn aku bisa udip yŭn Tapa . Aku mbŭh dog ukum kabŭs ngga Kristus di atuh rigang ,
48002020	isa-i dŭh tia aku adi udip , pak adŭp Kristus udip darŭm aku . Pimudip ku madin inŭh so ka pinyabah ku di Anak Tapa , adi rindu aku ka adi mbŭh kabŭs yŭn ku .
48002021	Abah aku tirawan pinyirasi-mandis Tapa . Pak kambŭi daya bamai ngga Tapa so Ukum-adat , rati-i pinyikabŭs Kristus dŭh biguna !
48003001	Budo angān , daya Galatia ! Asi nyibudo angān ka bada angān tiyur ? Di ruwang batŭh adŭp ngan aku muko nakit kidaan pasar pinyikabŭs Jesus Kristus di atuh rigang !
48003002	Kidaan di aku , agi kah angān kambat Roh Tapa so pinyita ukum-adat , puan kah so dingah Agah Kana ka sabah dieh ?
48003003	Mbŭh raru budo-i angān ! Angān piguru ngga Roh Tapa ; an kah angān ngamas-i ngga kuasa adŭp ngan ?
48003004	Agi kah sopŭrŭg kayuh adi angān ko so dŭh biyŭn rati ? Tatu sopŭrŭg-i biyŭn rati !
48003005	Agi kah Tapa nggen Roh Kudus di angān ka ndai pingandai-nginga di ruang ngan sabab angān sita ukum-adat , puan kah sabab angān sabah di Agah Kana adi angān mbŭh dingah ?
48003006	Suba kira kayuh adi Abraham ko so ; sak adi nang Surat-kudus , “ Ayŭh sabah Tapa , ka sabab pinyabah-i Tapa mbŭh ngitong ayŭh tŭnggŭn . ”
48003007	Angān patut rada meh , daya adi sawŭ sesang Abraham inŭh daya adi biyŭn pinyabah .
48003008	Surat-kudus ko ninjau nang Tapa re bada daya adi dŭh bangsa Jahudi bamai ngga adŭp-I so ka pinyabah . Jadi Surat-kudus kidaan Agah Kana di Abraham : “ So kuu Tapa re nyiberkat sopŭrŭg manusia . ”
48003009	Abraham sabah ka mbŭh dog nyiberkat ; jadi sopŭrŭg adi sabah dog nyiberkat mun ayŭh .
48003010	Daya adi bisangan di ukum-adat mbŭh udip di ribo pangu . Amai Surat-kudus agi nang , “ Asi asi adi dŭh tunda sopŭrŭg kayuh adi dog nuris darŭm surat Ukum-adat agi udip di ribo pangu Tapa ! ”
48003011	Madin , mbŭh granan mating katŭn daya dapŭd bamai ngga Tapa so ka Ukum-adat , sabab Surat-kudus nang , “ Kaŭs daya adi bamai ngga Tapa so ka pinyabah re udip . ”
48003012	Pak Ukum-adat mating gagit-i ngga pinyabah . Surat-kudus agi nang , “ Asi asi adi sita ukum-adat re udip sabab Ukum-adat . ”
48003013	Pak darŭm-I kambat pangu yŭn ta Kristus mbŭh nubos ata so pangu adi mandŭg so Ukum-adat ; amai Surat-kudus nang , “ Asi asi adi dog ukum kabŭs di atuh rigang inŭh di ribo pangu Tapa . ”
48003014	Kristus ndai simŭnŭ siŭn so Ayŭh berkat adi Tapa ko bijanji an nggen di Abraham bisa gŭh dog nggen di bara daya adi dŭh bangsa Jahudi . Ka ata meh , so ka pinyabah ta di Tapa , bisa kambat Roh adi Tapa ko bijanji an nggen .
48003015	Bara dingan , aku an mbit suto danding so kayuh adi jadi barang andu : kan duwŭh naan daya situju di kayuh ka mbŭh na tandā-tangan ngara di surat janji anŭ , mating daya bisa kinating bait ngubah-i .
48003016	Jadi meh , Tapa mbŭh ndai janji-I di Abraham ka di sesang-i . Surat-kudus dŭh nang “ bara sesang , ” rati bagŭ daya , pak “ sesang , ” rati ndi naan adŭ , adŭp Kristus .
48003017	Kayuh adi nang ku inŭh Tapa ko ndai simanya-I ngga Abraham ka bijanji an ingat-i . Ukum-adat , adi dog nggen pat ratus taruh puru sawa ripas anŭ , dŭh bisa pirusak simanya anŭ bait kinating janji Tapa .
48003018	Amai kambŭi pinganggen Tapa bisangan di Ukum-adat , pinganggen anŭ dŭh bisa bisangan di janji-I . Sitagar janji-I Tapa mbŭh nggen pinganggen anŭ di Abraham .
48003019	Ani meh , garang , pinŭtŭn Ukum-adat ? Ayŭh dog nggen siŭn-i kiren ani anŭ pingandai sarah , ka-i taŭn babŭ agi ndŭg ka pimandŭg sesang Abraham , adi yŭn janji anŭ dog ndai . Ukum-adat dog taban bara malaikat ngga ndi naan daya adi jadi daya-asah .
48003020	Daya-asah dog biguna kambŭi-i yŭn duwŭh naan daya adŭ ; ka Tapa inŭh ndi .
48003021	Agi kah kayuh ati sirati-i Ukum-adat rawan janji Tapa ? Taŭn-i dŭh ! Amai kambŭi manusia kambat ukum-adat adi taban udip , barang naan daya dapŭd bamai ngga Tapa so ka pinyita-i .
48003022	Pak Surat-kudus nang ndi ong ong mbŭh di ribo kuasa dosa ; ka pinganggen anŭ adi dog janji bisangan di pinyabah di Jesus Kristus dog nggen di ngara adi sabah .
48003023	Pak diŭ so tipuh pinyabah mandŭg , Ukum-adat kurung sopŭrŭg ta keya ka dog jer ndŭg ka pinyabah adi mandŭg anŭ mbŭh dog pinandŭng .
48003024	Jadi meh Ukum-adat inŭh adi digŭng ata ndŭg ka Kristus mbŭh mandŭg , siŭn ata bisa bamai ngga Tapa so ka pinyabah .
48003025	Amai madin daya mbŭh udip ngga pinyabah di Kristus , Ukum-adat mbŭh dŭh tia nguasa ata .
48003026	So ka pinyabah inŭh sopŭrŭg ngan mbŭh bara anak Tapa darŭm angān mbŭh ndi ngga Kristus Jesus .
48003027	Angān mbŭh dog baptisa ka darŭm Kristus , ka madin mbŭh dog kibarui , anŭ inŭh ngga pimudip adŭp Kristus .
48003028	Mbŭh mating katŭn-i daya bangsa Jahudi ngga daya adi dŭh bangsa Jahudi , urun bait adi dŭh urun , dari bait dayung ; sopŭrŭg ngan mbŭh ndi amai Kristus Jesus .
48003029	Kambŭi angān mbŭh tung Kristus , angān mbŭh bara sesang Abraham ka re kambat kayuh adi Tapa ko bijanji an nggen .
48004001	Siragi anak adi re kambat buat-rata nyama-i gibabŭ sŭ , ayŭh agi keya ka urun , sunggu ayŭh adi taŭn dapu sopŭrŭg-i .
48004002	Sitadŭn ayŭh gi-mara , agi daya adi tukang jaga ayŭh ka ngarun ayŭh di sopŭrŭg kayuh-i ndŭg ka tipuh adi sama-i mbŭh miratak .
48004003	Simŭnŭ gŭh ata , mbŭh urun bara roh adi nguasa rangit ngga ong sibayuh ata mbŭh sukup tuuh darŭm pimudip roh .
48004004	Pak kan tipuh-i mbŭh mandŭg , Tapa pait Anak adŭp-I . Ayŭh anŭ dog biranak so ndi naan dayung , ka udip di ribo Ukum-adat Jahudi ,
48004005	yŭn nubos sinadan daya adi udip di ribo Ukum-adat , isa ata bisa jadi bara anak Tapa .
48004006	Ngga kiren adŭp ngan mbŭh bara anak-I , Tapa mbŭh pait Roh Anak-I ka darŭm atin ta , adi bagan , “ Sama , Sama ku . ”
48004007	Jadi meh , angān mbŭh dŭh tia urun pak anak . Ka amai angān mbŭh anak-I , Tapa re nggen di angān sopŭrŭg kayuh adi-I mbŭh sidia yŭn bara anak-I .
48004008	Dawŭ-i angān dŭh puan Tapa , ka mbŭh urun kuasa kuasa adi angān pikir tapa .
48004009	Pak madin angān mbŭh puan Tapa , puan kah , kana dŭ nang , Tapa mbŭh puan angān ; simuki meh angān bisa an pari ka roh roh anŭ , adi ramah buang dŭh biguna ? Mani angān an jadi urun ngara dinge ?
48004010	Angān sita andu , sita buran , sita tipuh , sita sawa .
48004011	Aku gapang di angān ! Manyah-i kraja ku yŭn ngan mbŭh jadi au-tarun .
48004012	Bara dingan , aku mite angān mun aku , amai aku taŭn mun angān gŭh . Angān bŭn ndai sarah di tunduh ku .
48004013	Angān ingat ani sabab aku nyuse Agah Kana di angān di sibungas-i ; aku nyuse-i di angān sabab aku birandam .
48004014	Pak sunggu andam ku mbŭh jadi pinyisuba di angān , angān mating ngamun puan kah tirawan aku . Tibarik-i angān kambat aku mun kambat malaikat so shorga . Angān kambat aku mun kambat Kristus Jesus .
48004015	Angān ko raru gaŭn ! Ani meh adi mbŭh jadi ? Aku puan , kambŭi bisa , angān sanggup tuket ruwang batŭh adŭp ngan ka nggen-i di aku .
48004016	Agi kah aku madin jadi pinganyu ngan darŭm aku kidaan kayuh adi sawŭ di angān ?
48004017	Ngara anŭ mbŭh raru an tarik angān da tura ka parad adŭp-i , pak pinŭtŭn ngara dŭh kana . Kayuh adi raan ngara inŭh nyibarai angān so aku , isa angān bidingan ngga adŭp-i .
48004018	Mating sarah nŭŭh na abo abo atin nŭŭh di kayuh atas-i ngga pinŭtŭn adi kana . Anŭ taŭn sawŭ , ka dŭh-i di tipuh aku agi ngga angān adŭ .
48004019	Bara anak ku adi aku rindu ! Pari dinge aku , keya ka sindŭ di tika biranak , kinyam sarang andam re biranak anŭ yŭn ngan ndŭg ka tibiat Kristus mbŭh jadi darŭm angān .
48004020	Batang aku an bada adŭp ku agi ngga angān madin , isa aku dŭhsah minyu mun ati . Aku raru gapang di angān !
48004021	Aku an siken angān adi raan bada adŭp ngan di ribo Ukum-adat : Dŭh kah angān dingah kayuh adi nang Ukum-adat ?
48004022	Abraham biyŭn duwŭh anak dari , ndi so dayung urun , anŭ ndi dŭh so dayung urun .
48004023	Anak-i so dayung urun dog biranak so pinyiraan pŭrŭng , pak anak-i adi so dayung adi dŭh dayung urun dog biranak so janji Tapa .
48004024	Kayuh anŭ bisa nŭŭh ndu awing : duwŭh naan dayung anŭ mbŭh keya ka duwŭh simanya . Dayung anŭ ndi inŭh Hagar , adi urun , biranak bara urun . Ayŭh anŭ inŭh simanya adi dog ndai di Darŭd Sinai .
48004025	Hagar , inŭh Darŭd Sinai di Arabia , mbŭh tandā yŭn kupo Jerusalem adi madin , jadi urun ngga sopŭrŭg daya-i .
48004026	Pak Jerusalem adi di shorga dŭh urun , ayŭh inŭh sindŭ ta .
48004027	Amai Surat-kudus nang , “ Sanang kuu dayung adi dŭh mira ! Nyirais meh darŭm gaŭn kuu adi bŭn kinyam sarang andam re biranak ! Amai dayung adi dog tagan re biyŭn bagŭ anak so dayung adi bŭn dog tagan banŭh-i . ”
48004028	Madin angān , bara dingan ku , mbŭh bara anak Tapa sabab janji-I , nimun Isaac gŭh .
48004029	Di tika anŭ anak adi dog biranak so ka pinyiraan pŭrŭng ngamun sianŭ adi dog biranak sabab Roh Tapa ; babŭ-i mun anŭ madin .
48004030	Pak ani nang Surat-kudus ? Surat-kudus nang , “ Bada bu dayung urun anŭ ngga anak dari-i ; amai anak-i dŭh re samah dapu buat-rata sama ngga anak adi so dayung adi dŭh dayung urun . ”
48004031	Jadi meh , bara dingan ku , ata dŭh bara anak so dayung urun pak bara anak so dayung adi dŭh dayung urun .
48005001	Kristus mbŭh nggen di ata pinyirupas . Mijog tagap meh ka dŭhnyah tandah adŭp ngan jadi urun dinge .
48005002	Dingah ! Aku , Paul , kidaan di angān : kambŭi angān tandah adŭp ngan dog nyunat , rati-i angān mbŭh dŭh biguna di Kristus .
48005003	Dinge aku nggen pinyibakan di daya adi kambat adat sunat nang ayŭh mbŭh dŭh siŭn dŭh an sita sopŭrŭg atur Ukum-adat .
48005004	Sinadan angān adi mbŭh suba an bamai ngga Tapa so pinyita Ukum-adat , mbŭh kadi adŭp ngan so Kristus . Angān mbŭh di sapa pinyirasi-mandis Tapa .
48005005	Mun kieh , kayuh adi kieh harap inŭh Tapa re bada kieh bamai ngga adŭp-I ; anŭ kieh kajŭn ngga kuasa Roh Tapa adi turung so ka pinyabah ami .
48005006	Amai kan ata mbŭh ndi ngga Kristus Jesus , bisunat bait dŭh ata anŭ mbŭh dŭh biguna tia ; adi biguna inŭh pinyabah adi taban pinyirindu .
48005007	Dawŭ-i angān mujur ! Asi bada angān ko tunda ajar Tuhan ? Munki daya anŭ mujuk angān ?
48005008	Anŭ dŭh pingandai Tapa , adi ko bagan angān .
48005009	Sak adi nang daya , “ Ndi supek ragi mbŭh sadang ngga pikambang tibaduk . ”
48005010	Pak aku taŭn puan angān . Pimudip ta adi ndi ngga Kristus mbŭh natu di aku angān dŭh re tunda pikir-kira adi bŭkŭn , ka asi asi adi nyusah angān re dog ukum Tapa .
48005011	Pak mun aku ati , bara dingan ku , kambŭi aku ngajar nang adat sunat biguna , mani meh garang aku babŭ dog kisiis ? Kambŭi anŭ sawŭ , ajar ku pasar pinyikabŭs Kristus di atuh rigang dŭh re taban pito .
48005012	Aku harap ngara adi nyusah angān dŭh-i bisunat adŭ , pak nuroi adŭp-i !
48005013	Mun angān , bara dingan ku , mbŭh dog bagan da jadi daya bebas . Pak dŭhnyah bada-i jadi aran yŭn pinyiripong pŭrŭng nguasa angān . Bada-i jadi aran yŭn ngan turung dingan ngan ngga pinyirindu .
48005014	Amai Ukum-adat mbŭh dog mungus darŭm ndi Pinyipesan ati : “ Rindu dingan ngan nimun angān rindu adŭp ngan . ”
48005015	Pak kambŭi angān udip mun dāng adi mangah , kandam ka ngaso dingan ngan , jaga meh siŭn dŭhnyah angān rusak dupan adŭp ngan .
48005016	Kayuh adi an ku nang inŭh sakati : bada Roh Kudus ngatur pimudip ngan , siŭn angān dŭh nurut pinyiripong tibiat pŭrŭng .
48005017	Amai kayuh adi tibiat pŭrŭng raan inŭh rawan kayuh adi Roh Kudus raan , ka kayuh adi Roh Kudus raan rawan kayuh adi tibiat pŭrŭng raan . Anŭ duwŭh taŭn-i mbŭh pinganyu , ka sirati-i angān dŭh tungang ndai kayuh adi angān raan .
48005018	Kambŭi Roh Kudus nyiruton angān , angān dŭh di ribo Ukum-adat .
48005019	Pingandai tibiat manusia samah ta puan . Ayŭh kiren adŭp-i di pingandai kais , di pimudip adi sembar , ka di pimudip adi dŭh tatu ;
48005020	di nyambah tibudo ngga pingandai siher . Daya jadi pinganyu ngga dingan-i ka bikaii ; ngara sina , baji ka tama . Ngara pape nimbur bagŭ kaum ka tibaran ;
48005021	ngara raru sina , pimabuk , ndai rubi adi sungak , ka bagŭ gŭh pingandai arap adi bŭkŭn adi ngara ndai . Aku bakan angān mun adi mbŭh : daya adi ndai pingandai arap anŭ dŭh re kinyam Pinyipritah Tapa .
48005022	Pak-i daya adi dog nyiruton Roh Kudus agi mun ati : ngara biyŭn pinyirindu , pinyigaŭn , damai , atin sabar , atin mandis , pinyikana , atin tŭtŭd ,
48005023	atin tŭkŭn , ka pandai jaga adŭp so pinyiripong adi sarah . Mating ukum-adat adi re bisa rawan sopŭrŭg anŭ .
48005024	Ka sinadan daya adi mbŭh tung Kristus Jesus mbŭh siŭ tibiat pŭrŭng ngara samŭn sopŭrŭg pinyiripong ngga pinyiraan-i .
48005025	Roh Kudus mbŭh nggen di ata udip bauh ; Ayŭh dŭh siŭn dŭh an nguasa pimudip ta .
48005026	Ata dŭh siŭn miruap bait kinuas dingan puan kah sina di dingan .
48006001	Bara dingan ku , kambŭi agi daya dog nakap darŭm ndai sarah , angān adi udip dog nyiruton Roh Kudus patut nyiruton ayŭh da kana ; pak ngajar ayŭh ngga aran adi duduh . Ka nakit jaga adŭp ngan sibia-i angān dog suba gŭh te .
48006002	Turung dingan ngan adi dog pinyusah . Simŭnŭ , angān mbŭh sita ukum-adat Kristus .
48006003	Kambŭi angān pikir adŭp ngan kana , darŭm sibandar-i angān dŭh , angān kadong adŭp ngan .
48006004	Barang naan angān patut tingga adŭp ngan di urah-rakah ngan . Kambŭi kana , angān bisa mingangŭn di kayuh adi angān ko ndai , dŭh danding-i ngga pingandai daya bŭkŭn .
48006005	Amai tiap naan ata dapu tanggong adŭp ta di sirung jawin Tapa .
48006006	Kambŭi angān mbŭh trima ajar Kristus , angān patut kutung ngga gurū ngan sopŭrŭg kayuh kana adi angān biyŭn .
48006007	Dŭhnyah angān budo ; Tapa dŭh bisa dog kadong . Anŭ adi angān purun , anŭ gŭh re angān ngatŭm .
48006008	Kambŭi angān purun nanyam ka pinyiraan manusia , angān re ngatŭm pinyikabŭs ; kambŭi angān purun nanyam ka pinyiraan Roh Kudus , so Roh Kudus angān re dapŭd pingatŭm udip adi sawŭ adi tan adu adu .
48006009	Ka dŭhnyah meh ata kawŭk ndai pingandai kana ; amai kambŭi ata dŭh jimŭ , andu-i re mandŭg kan ata re kambat upah-i .
48006010	Jadi meh , tiap kari ata biyŭn pluang , ata patut ndai kana di sopŭrŭg daya , ka rabis-i di ngara adi pinunda Tuhan .
48006011	Angān kiris turis turis adi baga aku pakai ngga nuris surat ka angān tong-i ngga tangan adŭp ku !
48006012	Daya adi suba an takan angān da bisunat taŭn-i mbŭh daya adi raan mirawa buang mingangŭn pasar kayuh adi tungang dog kiris . Ngara ndai simŭnŭ ngga-i mangān adŭp-i dog kisiis sitagar rigang Kristus .
48006013	Pak adŭp ngara adi bisunat dŭh gŭh sita Ukum-adat ; ngara raan angān bisunat amai an mingangŭn pasar angān mbŭh tunda adat pŭrŭng .
48006014	Ka aku ati , kaŭs aku an mingangŭn pasar rigang Tuhan ta Jesus Kristus ; amai ngga pinyikabŭs Kristus di atuh rigang , ong ati mbŭh dŭh biyŭn rati di aku , ka aku gŭh mbŭh keya ka kabŭs di kayuh ong .
48006015	Dŭh-i mani , bait bisunat puan kah dŭh bisunat ; kayuh adi biguna inŭh ata jadi manusia adi bauh .
48006016	Mun ngara adi tunda atur anŭ di pimudip ngara , isa-i damai ngga masi Tapa agi ngga ngara samŭn sopŭrŭg daya adi Tapa mbŭh mien !
48006017	Sikasŭn-i , aku mite dŭhnyah daya tia nyusah aku , sabab arit di pŭrŭng ku ati agi tandā aku mbŭh urun Jesus .
48006018	Isa-i pinyirasi-mandis Tuhan ta Jesus Kristus agi ngga sopŭrŭg ngan , adi bara dingan ku . Amen .
49001001	So Paul , adi pinyuruh Kristus Jesus so ka pinyiraan Tapa , nuju bara daya adi Tapa mbŭh mien di Ephesus , adi tŭtŭd darŭm pimudip ngara adi ndi ngga Kristus .
49001002	Isa-i Tapa adi Sama ta ngga Tuhan ta Jesus Kristus nggen di angān pinyirasi-mandis ngga damai .
49001003	Ata nggen trima kaseh di Tapa adi Sama Tuhan ta Jesus Kristus ! Amai darŭm ata udip ndi ngga Kristus Ayŭh mbŭh nyiberkat ata ngga sopŭrŭg berkat roh so shorga .
49001004	Sibayuh ong ati dog napa , Tapa mbŭh mien ata da jadi tung adŭp-I so ka udip ndi ta ngga Kristus , isa ata bisa jadi kudus mating takar sarah di sirung jawin-I . Sabab pinyirindu-I
49001005	Tapa mbŭh natu ata jadi bara anak-I so Jesus Kristus , nanyam ka suka asŭng ngga tujuan-I .
49001006	Ja ata muji Tapa amai pinyirasi mandis-I adi bragah , amai pinganggen bās-I adi-I mbŭh nggen di ata darŭm Anak nyirot-I !
49001007	Amai so ka pinyikabŭs Kristus adi sadis ata mbŭh dog pirupas , anŭ inŭh , dosa ta mbŭh dog apun . Mbŭh raru bās inŭh pinyirasi-mandis Tapa ,
49001008	adi-I mbŭh ren di tunduh ata ! Darŭm sopŭrŭg pinyibijak ngga pinyipuan-I
49001009	Tapa mbŭh pijadi kayuh nanyam tujuan-I , ka mbŭh kiren di ata atur pinyiraan-I adi-I mbŭh natu an ngamas so ka Kristus .
49001010	Kayuh adi Tapa an ndai anŭ , adi-I re ngamas di tipuh adi adŭp-I mien , inŭh nguruk sopŭrŭg anŭ adi-I ko napa , bait-i darŭm shorga , bait-i darŭm ong , ngga Kristus adi jadi ubak .
49001011	Sopŭrŭg-i re dog ndai nanyam ka atur-pinyiraan Tapa . Nunda ka tujuan-I adi ko-I natu so sibungas-i , Tapa mbŭh mien ata da jadi daya adi tung adŭp-I darŭm udip ndi ngga Kristus .
49001012	Ja meh garang , ata adi diŭ biyŭn pingarap di Kristus , muji bragah Tapa !
49001013	Ka angān gŭh jadi bara daya adi Tapa mbŭh mien kan angān mbŭh dingah agah pasar ajar adi sawŭ , anŭ inŭh Agah Kana adi taban pinyiramat ka angān . Angān sabah di Kristus , ka Tapa , ngga-I kiren angān mbŭh tung adŭp-I , mbŭh nandā angān ngga Roh Kudus adi-I ko bijanji an nggen .
49001014	Roh anŭ inŭh jamen ata bisa kambat kayuh adi Tapa ko bijanji an nggen di daya-I , ka simŭnŭ gŭh ata puan Tapa re nggen pinyirupas ngga sipuno-i di sinadan daya adi-I dapu . Ja ata muji bragah-I !
49001015	Sabab anŭ , so sibungas aku dingah pasar angān mbŭh sabah di Tuhan Jesus samŭn pinyirindu ngan di sopŭrŭg daya adi Tapa mbŭh mien ,
49001016	aku dŭh rŭŭ nggen trima kaseh di Tapa yŭn ngan . Aku ingat angān darŭm simayang
49001017	buang mite Tapa Tuhan ta Jesus Kristus , Sama adi bragah , nggen di angān Roh Kudus adi re bada angān bijak buang pinandŭng Tapa di angān , isa angān bisa puan Ayŭh .
49001018	Aku mite pikir ngan tikuka yŭn kiris jawa-I , isa angān adi-I mbŭh mien puan ani anŭ adi angān harap , munki masam grua berkat adi-I mbŭh bijanji an nggen di daya-I ,
49001019	ka munki masam bās inŭh meh kuasa-I adi turung ata adi sabah . Kuasa-I anŭ agi brinyam ngga kuasa bās anŭ
49001020	adi-I pakai ngga pakat Kristus so kabŭs ka piguru Ayŭh di tura ka tauh-I di shorga .
49001021	Diginŭ Kristus mritah di sambu sopŭrŭg pinyipritah , pinguasa , pinguru ka raja . Ayŭh agi dŭn adi rabis bigatung so tadŭ mun dŭn kuasa , bait-i di ong ati puan kah di ong adi re .
49001022	Tapa mbŭh na sopŭrŭg kayuh di ribo kaja Kristus , ka mbŭh nggen Ayŭh di eklisia da nguasa sopŭrŭg kayuh .
49001023	Eklisia inŭh pŭrŭng Kristus , adi mbŭh pinyukup-I adi nyukup sopŭrŭg kayuh di barang yŭn .
49002001	Dawŭ-i angān kabŭs darŭm roh sabab atin tangek ngga dosa ngan .
49002002	Nganŭ angān kadŭg aran pimudip ong adi sarah ; angān bituan di pinguasa roh roh adi arap di rangit ngga di ong , anŭ inŭh roh adi nguasa daya adi nyibireu pinganang Tapa .
49002003	Sibandar-i sopŭrŭg ata mbŭh mun ngara , udip nunda ka tibiat ta manusia , ndai barang masam kayuh nanyam ka pinyiraan pŭrŭng ngga pikir-kira ta . Nunda tibiat ong ta ati , mun barang naan daya bŭkŭn gŭh , ata mbŭh taŭn re kinyam baji Tapa .
49002004	Pak Tapa taŭn-I raru masi , ka pinyirindu-I di ata agi raru bās .
49002005	Darŭm ata agi keya ka kabŭs sabab atin tangek ta , Ayŭh mbŭh kudip ata ngga Kristus . So ka pinyirasi-mandis Tapa inŭh angān mbŭh dog nyiramat .
49002006	Darŭm ata udip ndi ngga Kristus Jesus , Tapa mbŭh pakat ata ngga Ayŭh da mritah ngga Ayŭh di shorga .
49002007	Ayŭh ndai anŭ ngga-I kiren yŭn adu adu pinyirasi mandis-I adi raru bās darŭm pinyirindu-I adi-I kiren di ata darŭm Kristus Jesus .
49002008	Amai so ka pinyirasi-mandis Tapa inŭh angān dog nyiramat sabab angān sabah di Jesus ; dŭh so ka kraja pingandai adŭp ngan , pak mbŭh pinganggen adŭp Tapa , isa daya dŭh mingangŭn .
49002009	
49002010	Ata ati pingandai Tapa , ka darŭm ata udip ndi ngga Kristus Jesus , Tapa mbŭh napa ata yŭn pingandai kana , adi-I mbŭh diŭ sidia da ata ndai .
49002011	Dŭh kambŭt angān dŭh bangsa Jahudi , ka daya Jahudi kadŭn angān “ daya adi dŭh bisunat . ” Ngara nang adŭp-i daya adi bisunat ( sirati-i kayuh adi daya ndai di pŭrŭng ngara ) . Ingat nŭh munki pimudip ngan dawŭ-i .
49002012	Di tika anŭ angān jo so Tapa . Angān daya tami , dŭh so tibaran daya adi ko dog mien Tapa . Angān dŭh biyŭn utung di simanya anŭ , adi taŭn bisangan di janji Tapa ngga daya-I , ka darŭm angān rŭŭ di ong ati angān dŭh biyŭn pingarap buang dŭh biyŭn Tapa .
49002013	Pak madin , darŭm udip ndi ngga Kristus , angān adi ko jo so Tapa , mbŭh sindŭk da pinyikabŭs Kristus adi sadis .
49002014	Amai adŭp Kristus mbŭh taban damai ka ata darŭm-I bada daya bangsa Jahudi ngga daya adi dŭh bangsa Jahudi jadi ndi bangsa . Ngga pŭrŭng adŭp-I Ayŭh mbŭh nyirubuh sindung baat adi nyibarai ngara ka adi bada ngara jadi pinganyu .
49002015	Ayŭh mbŭh taran Ukum-adat Jahudi samŭn sopŭrŭg pinyipesan ngga atur atur-i , siŭn-I pijadi ndi bangsa adi bauh so so-duwŭh bangsa anŭ darŭm udip ndi ngga Ayŭh ; ka darŭm ndai simŭnŭ pijadi damai .
49002016	Ngga pinyikabŭs-I di atuh rigang Kristus mbŭh bada ngara bidamai ; ngga rigang anŭ Ayŭh bada duwŭh bangsa anŭ jadi ndi ka taban ngara pari ka Tapa .
49002017	Simŭnŭ inŭh meh Kristus mandŭg ka nyuse Agah Kana damai di sopŭrŭg , anŭ inŭh di angān adi dŭh bangsa Jahudi adi ko jo so Tapa , ka di daya bangsa Jahudi , adi ko sindŭk Tapa .
49002018	Ka so Kristus inŭh sopŭrŭg ata adi bangsa Jahudi ngga adi dŭh bangsa Jahudi , mbŭh dapŭd mandŭg darŭm ndi Roh ka sirung jawin Sama .
49002019	Jadi meh , angān adi dŭh bangsa Jahudi mbŭh dŭh tia daya tami puan kah daya saruh ; angān madin mbŭh ndi ngga bara daya adi Tapa mbŭh mien buang mbŭh pinanak darŭm rawang Tapa .
49002020	Angān gŭh mbŭh dog pijog di tunduh pimŭnŭs adi dog na bara pinyuruh ka bara nabi , ngga Kristus Jesus adi adŭp-I batuh pinagap .
49002021	Ayŭh inŭh adi digŭng ndi ramin ramin anŭ , samŭn sikuh anjung-i ka bada-i jadi ramin Tapa adi kudus yŭn Tuhan .
49002022	Darŭm udip ndi ngga Ayŭh angān gŭh mbŭh dog pijog ngga sopŭrŭg daya bŭkŭn ka darŭm pinyirŭŭ Tapa so ka Roh Kudus-I .
49003001	Sabab anŭ inŭh aku , Paul , adi mbŭh jadi pinyuruh Kristus bidua ka Tapa yŭn ngan adi dŭh bangsa Jahudi .
49003002	Angān tatu muko dingah Tapa , darŭm pinyirasi mandis-I , mbŭh nggen di aku kraja ati yŭn kana adŭp ngan .
49003003	Tapa mbŭh pinandŭng di aku atur pinyiraan-I , adi tian ti taŭn mbŭh rusia-I . ( Aku muko nuris kayuh anŭ ngga purok ,
49003004	ka kambŭi angān basa kayuh adi ko ku nuris , angān dapŭd birajar pasar kayuh adi aku mirati pasar rusia Kristus . )
49003005	Jaman jah , rusia anŭ mating dog kidaan di manusia , pak madin Tapa , ngga Roh Kudus , mbŭh pinandŭng-i di bara pinyuruh ngga nabi kudus-I .
49003006	Rusia anŭ inŭh , so ka Agah Kana daya adi dŭh bangsa Jahudi mbŭh sua dapu utung di berkat Tapa ngga bara daya Jahudi ; ngara mbŭh sua darŭm ndi pŭrŭng anŭ ka sua dapu kayuh adi Tapa ko bijanji an nggen so Kristus Jesus .
49003007	Aku mbŭh jadi urun Agah Kana sabab pinganggen bās Tapa , adi-I nggen di aku so ka pingandai kuasa-I .
49003008	Aku agi siabo sŭ so sianŭ adi sŭ dupan bara daya adi Tapa mbŭh mien ; pak Tapa mbŭh raru kana an bada aku taban ka daya adi dŭh bangsa Jahudi Agah Kana pasar berkat Kristus adi raru tŭrŭp-i ,
49003009	ka bada sopŭrŭg daya kiris munki Tapa re pijadi atur pinyiraan-I , adi tian ti taŭn mbŭh rusia-I . Tapa , adi Pinapa sopŭrŭg kayuh , sukan rusia-I so sibungas ong ,
49003010	siŭn ngga eklisia , di tika ati , sopŭrŭg adi mritah samŭn ngara adi bikuasa di rangit ngga di ong bisa puan pinyibijak Tapa darŭm barang masam gaya-i .
49003011	Tapa ndai simŭnŭ nanyam ka tujuan-I adi tan adu adu , adi-I pijadi so Kristus Jesus Tuhan ta .
49003012	Darŭm udip ndi ngga Kristus buang so ka pinyabah ta di Ayŭh ata pus di ka sirung jawin Tapa ngga sukup atin-sabah .
49003013	Aku mite angān dŭhnyah jimŭ sitagar aku mbŭh sangsara yŭn ngan ; sopŭrŭg anŭ mbŭh yŭn kana adŭp ngan .
49003014	Sabab anŭ meh aku sidikang di sirung jawin Sama ,
49003015	adi so barang rawang di shorga ngga di ong kambat dŭn batur-i .
49003016	Aku mite Tapa so kaya bragah-I nyibake simangi ngan ngga Roh-I ,
49003017	ka aku simayang gŭh mite Kristus rŭŭ darŭm atin ngan so ka pinyabah ngan di Ayŭh . Aku simayang mite sopŭrŭg kraja pingandai ngan bisangan di pinyirindu ,
49003018	isa angān , samah ngga sopŭrŭg daya adi Tapa mbŭh mien , bisa batur batur mirati munki bayah ngga ambu-i , munki bigatung ngga tŭrŭp-i , pinyirindu Kristus .
49003019	Sawŭ , isa-i angān puan pinyirindu-I adi rabis so tungang nŭŭh mirati , ka isa angān jadi brisi ngga tibiat Tapa ngga sipuno-i .
49003020	So kuasa-I adi nyiraja darŭm ata , Tapa tungang ndai bagŭ masam kayuh rabis so tungang ata mite puan kah kira :
49003021	bragah ka Tapa darŭm eklisia ngga darŭm Kristus Jesus madin ngga siraru ndŭg situi tui ! Amen .
49004001	Aku adi mbŭh dog jer sabab aku bituan di Tuhan , mite angān udip nanyam ka atur aran pimudip adi Tapa mbŭh nggen di angān di andu Ayŭh bagan angān .
49004002	Angān an siraru pirapat adŭp ngan , duduh ngga daya , ka sabar ngga daya . Turung dingan ngan ngga pinyirindu .
49004003	Ngga sibisa bisa ngan , ngga damai adi ngabŭt angān , magŭng pimudip ngan adi udip darŭm ndi pekat adi Roh Kudus mbŭh nggen di angān .
49004004	Agi ndi pŭrŭng ka agi ndi Roh , nimun agi ndi pingarap adi taŭn mbŭh sabab-i Tapa bagan angān .
49004005	Agi ndi Tuhan , ndi pinyabah , ndi baptisa ;
49004006	Agi ndi Tapa adi Sama sopŭrŭg manusia , adi Tuhan sopŭrŭg , nyiraja so sopŭrŭg , ka rŭŭ darŭm sopŭrŭg daya .
49004007	Niap naan ata mbŭh kambat pinyirasi-mandis adi brinyam ngga anŭ adi ko Kristus nggen .
49004008	Sak adi nang Surat-kudus , “ Kan Ayŭh maad ka sambu , Ayŭh taban bara daya-takap ngga adŭp-I ; Ayŭh nggen pinganggen di manusia . ”
49004009	Ani meh rati-i “ Ayŭh maad ka sambu ” ? Rati-i , Ayŭh diŭ mūn ka rasan ong ati adi siabo tŭrŭp .
49004010	Jadi sianŭ adi mūn ka sagān agi sianŭ adi maad ka sambu ka yŭn adi siabo bigatung so sopŭrŭg rangit , ndŭg ka sopŭrŭg-i mbŭh brisi ngga adŭp-I .
49004011	Ayŭh inŭh adi “ nggen pinganggen di manusia ” ; Ayŭh tijuan kada daya da jadi pinyuruh , adi bŭkŭn jadi nabi , adi bŭkŭn jadi pinyuse Agah Kana , adi bŭkŭn jadi pingingat eklisia ka gurū .
49004012	Ayŭh ndai simŭnŭ ngga sidia sopŭrŭg daya adi Tapa mbŭh mien yŭn kraja pingandai Kristen , ngga pijog pŭrŭng Kristus .
49004013	Jadi ata meh , re mandŭg tikuruk jadi ndi darŭm pinyabah ngga darŭm pinyipuan pasar Anak Tapa ; ata re jadi daya adi sukup mirati , ndŭg ka mbŭh sukup brimun ngga Kristus .
49004014	Ka ata dŭh re tia mun anak-anya , udah anyut kamati kamanŭ da sabak ajar daya pinipu , adi taban daya ka aran pimudip adi sarah ngga akar tipu adi ngara nimbu .
49004015	Pak minyu kayuh adi sawŭ ngga atin adi puno ngga pinyirindu , ndŭg ka ata jadi sukup tuuh darŭm pikir-kira di tadŭ tadŭ kayuh ka jadi nimun Kristus adi ubak eklisia .
49004016	Di ribo kuasa-I sopŭrŭg utung pŭrŭng adi dŭh brimun jadi birasŭk , ka ndi pŭrŭng pŭrŭng ganan mbŭh dog tubu ngga tiap tiap bukuh adi ko dog sidia . Jadi kan ndi sakap pŭrŭng nyiraja nanyam patut , ndi pŭrŭng pŭrŭng ganan anŭ dŭ dŭ masang buang kambang sabab pinyirindu .
49004017	Ngga adŭn Tuhan meh aku bakan angān : dŭhnyah tia udip mun daya adi dŭh puan Tapa , adi pikir kira-i au-tarun .
49004018	Ngara dŭh mirati kayuh . Ngara dŭh biyŭn utung darŭm pimudip adi Tapa nggen , sabab atin budo ngara , buang baking .
49004019	Ngara dŭh biyŭn atin mangŭh ; ngara nurut barang masam pinyiripong pŭrŭng buang dŭh ngang ndai pingandai adi dŭh tatu .
49004020	Dŭh-i anŭ adi angān birajar pasar Kristus !
49004021	Angān tatu ko dingah pasar Ayŭh , ka darŭm angān jadi pinunda-I angān mbŭh trima ajar adi sawŭ pasar Jesus .
49004022	Jadi taran meh pimudip ngan adi amba , adi bada angān mun adi mbŭh , anŭ inŭh rusak da pinyiraan ngga pingandai tipu-i .
49004023	Atin ngga pikir-kira ngan an dog ngubah da sukup bauh ,
49004024	ka adŭp ngan dŭh siŭn dŭh an kasŭk pimudip adi bauh , adi dog napa nunda ka gayŭn Tapa ka nandŭng adŭp-i darŭm pimudip adi sawŭ , anŭ inŭh adi tŭnggŭn buang kudus .
49004025	Dŭhnyah tia kadong ! Barang naan dŭh siŭn dŭh nang kayuh adi sawŭ di dingan adi samah sabah di Jesus , sabab sopŭrŭg ta mbŭh samah darŭm ndi pŭrŭng Kristus .
49004026	Kambŭi angān baji , dŭhnyah bada baji ngan bada angān bidosa ; ka dŭhnyah baji ndŭg batŭh andu simŭdŭp .
49004027	Jaga meh siŭn dŭhnyah nggen pluang di Siarap .
49004028	Daya adi pinaku , dŭhnyah-i tia naku pak nyiraja ngga nyiran adŭp-i pakai aran adi batur , siŭn-i dapŭd nggen di daya adi sirata .
49004029	Dŭhnyah pinganang adi pirusak ruah so baba ngan , pak pinganang adi biguna adi pijog buang adi nggen pinurung , isa kayuh adi angān nang taban pinyikana di ngara adi dingah .
49004030	Ka dŭhnyah bada Roh Kudus susah ; amai Roh Kudus inŭh tandā angān mbŭh daya Tapa , adi jamen Andu re mandŭg adi ngga Tapa re nggen pinyirupas di angān .
49004031	Dŭhnyah bidendam , gŭtŭh , puan kah baji . Dŭhnyah tia bikaii puan kah bakit daya . Dŭhnyah tia tiru di daya .
49004032	Pak , mandis ngga dingan ngan , ka apun dingan ngan nimun Tapa so Kristus mbŭh apun angān .
49005001	Amai angān bara anak Tapa adi-I rindu , angān dŭh siŭn dŭh bada adŭp ngan mun Ayŭh .
49005002	Pimudip ngan dŭh siŭn dŭh dog nguasa pinyirindu , nimun Kristus mbŭh rindu ata ka mbŭh nggen asŭng-I yŭn ta adi keya ka pinganggen adi buuh ramak ngga sadis adi pimunos asŭng Tapa .
49005003	Amai angān mbŭh bara daya adi Tapa mbŭh mien , dŭh-i patut pingandai kais puan kah pimudip adi dŭh tatu puan kah tama dog nyabŭt di ruang ngan .
49005004	Dŭh gŭh angān siŭn pakai piminyu pinganang adi kais , adi sembar , puan kah tapat adi kais . Pak angān patut nggen trima kaseh di Tapa .
49005005	Angān tatu mbŭh puan nang mating daya adi udip darŭm pingandai kais , pimudip adi dŭh tatu , puan kah tama ( amai tama agi keya ka nyambah tibudo ) re bisa dapŭd utung-i darŭm Pinyipritah Kristus ngga Tapa .
49005006	Dŭhnyah bada daya nyibudo angān ngga pinganang au-tarun ; kayuh adi mun ati inŭh adi re bada baji Tapa nyatŭk ngara adi dŭh an dingah pinganang-I .
49005007	Dŭhnyah meh bigaur ngga daya adi mun anŭ .
49005008	Dawŭ-i , adŭp ngan ko udip darŭm karŭm , pak sabab angān madin mbŭh daya Tuhan , angān agi darŭm jawa . Jadi angān dŭh siŭn dŭh udip mun daya jawa ,
49005009	amai jawa inŭh adi pijadi pingatŭm bās so tiap pinyikana , pinŭnggŭn , ka pinyawŭ .
49005010	Ka suba birajar ani anŭ adi pimunos asŭng Tuhan .
49005011	Dŭhnyah ndai kayuh adi dŭh biguna , mun pingandai ngara adi udip darŭm karŭm . Angān patut kidaan munki masam sarah inŭh ngara . (
49005012	Raru mangŭh nŭŭh ngarun , buang payah nŭŭh re minyu pasar kayuh adi ngara ndai darŭm bisukan . )
49005013	Sopŭrŭg kayuh re granan tatŭng kan-i dog taban ka jawa ;
49005014	amai tadŭ kayuh adi granan tatŭng jadi jawa . Ngapŭi meh mbŭh agi dog nang , “ Burah meh , kuu adi bŭŭs , makat so pinyikabŭs ; Kristus re nyekar di tunduh mu . ”
49005015	Jadi nakit ingat meh munki angān udip . Dŭhnyah udip mun daya budo , pak udip mun daya adi bijak .
49005016	Tiap kari angān biyŭn pluang ngga ndai kayuh kana , dŭhnyah taran pluang ngan anŭ , sabab tipuh ati inŭh tipuh adi arap .
49005017	Dŭhnyah budo , pak suba jiroh ani anŭ adi Tuhan raan angān ndai .
49005018	Dŭhnyah mabuk , amai anŭ kayuh adi re pirusak angān ; angān sipatut-i brisi ngga Roh Kudus .
49005019	Minyu ngga dingan ngan ngga pinganang mazmur , pinganang nyanyi , ka ngga pinganang ragu kudus ; ka nang nyanyi ngga mazmur ka Tuhan ngga atin adi gaŭn .
49005020	Ngga adŭn Tuhan ta Jesus Kristus , ari nggen trima kaseh di Tapa Sama yŭn sopŭrŭg kayuh .
49005021	Nundok di apid ngan nimun angān stabi di Kristus .
49005022	Angān adi mbŭh banan , nundok di banŭh ngan nimun angān nundok di Tuhan .
49005023	Sabab banŭh biyŭn kuasa di tunduh sawŭn nimun Kristus biyŭn kuasa di tunduh eklisia ; ka adŭp Kristus inŭh Pinyikudip eklisia , adi pŭrŭng adŭp-I .
49005024	Jadi sawŭn dŭh siŭn dŭh an nundok darŭm sopŭrŭg kayuh di banŭh-i , nimun eklisia nundok di Kristus .
49005025	Angān adi dari , rindu sawŭn ngan nimun Kristus rindu eklisia ka nggen asŭng-I yŭn-i .
49005026	Ayŭh ndai simŭnŭ ngga bada eklisia jadi kudus ngga pinganang-I , ripas-I ko ngu-i da bisig di piin ,
49005027	siŭn-I bisa dapu eklisia ngga sopŭrŭg pinyiramus-i , anŭ inŭh bisig buang mating sarah , mating takar kais , puan kah tadŭ mun pinyikurang-i .
49005028	Bara dari patut rindu sawŭn-i nimun-i rindu pŭrŭng ganan adŭp-i . Dari adi rindu sawŭn-i rindu adŭp-i . (
49005029	Mating daya tiru di pŭrŭng adŭp-i . Pak nyiran-i buang jaga-i , nimun Kristus ngga eklisia ;
49005030	amai ata mbŭh keya ka bara sakap di pŭrŭng-I . )
49005031	Sak adi nang Surat-kudus , “ Sabab anŭ dari re tingge sindŭ sama-i ka rakat di sawŭn-i , ka ngara duwŭh re jadi ndi pŭrŭng . ”
49005032	Agi rusia bās dog pinandŭng di pinganang Surat-kudus anŭ , adi aku mirati nang pasar Kristus ngga eklisia .
49005033	Pak-i pasar angān gŭh : barang naan angān adi dari dŭh siŭn dŭh rindu sawŭn ngan nimun angān rindu adŭp ngan , ka barang naan angān adi dayung dŭh siŭn dŭh stabi di banŭh ngan .
49006001	Anak-anya , nanyam ka atur adat Kristen , angān patut dingah pinganang pimas ngan , amai anŭ inŭh kayuh adi batur .
49006002	“ Stabi di sindŭ sama ngan ” inŭh sibungas Pinyipesan adi agi janji dog nambah dieh :
49006003	“ isa pimudip ngan sanang , buang udip tui di ong . ”
49006004	Angān adi pimas , dŭhnyah ida ida ngga anak ngan ndŭg ka bada ngara baji . Pak nyiruton ngara ngga atur aran pimudip ka ajar Kristen .
49006005	Angān adi urun , nurut pinganang tuan ngan ngga atin taru ; ndai kraja ngan ngga atin tŭnggŭn , mun adi bituan di Kristus .
49006006	Nurut pinganang ngara dŭh di tika ngara nyibatŭh angān adŭ , amai an kana di batŭh ngara ; pak ngga siabo asŭng ngan ndai pinyiraan Tapa , nimun urun Kristus .
49006007	Ndai kraja ngan nimun urun ngga sanang asŭng , mun adi bituan di Tuhan , ka dŭh mun daya adi nyiraja yŭn manusia adŭ .
49006008	Ingat nŭh , Tuhan re ngupah barang naan daya , bait-i urun bait-i dŭh urun , yŭn kraja kana-i .
49006009	Angān adi tuan , simŭnŭ gŭh patut ngga bara urun ngan , ka dŭh tia pitaru ngara . Ingat nŭh adŭp ngan ngga bara urun ngan mbŭh samah dog dapu ndi Tuan , anŭ inŭh Tuhan adi di shorga , adi dŭh mien daya .
49006010	Sikasŭn-i , nagap adŭp ngan udip ndi ngga Tuhan ngga kuasa bās-I .
49006011	Kasŭk sopŭrŭg pimakai-basi adi Tapa mbŭh nggen di angān , isa angān tungang tak adŭp ngan so akar Siarap .
49006012	Amai dŭh inŭh ata rawan manusia pak rawan sopŭrŭg kuasa adi arap di rangit , anŭ inŭh roh roh adi bikuasa adi mritah jaman adi karŭm ati .
49006013	Jadi madin , kasŭk pimakai-basi Tapa , isa kan andu adi arap anŭ mandŭg , angān re tungang rawan serang pinganyu ; ka kan ko birawan ndŭg pinŭbŭn-i , angān re babŭ tagap mijog .
49006014	Jadi sidia meh adŭp ngan , ka pakai ajar adi sawŭ pasar Tapa ndu abŭt kupong dog ngabŭt tagap di kupong ngan , ka pinŭnggŭn ndu basi pinapas sudo ngan ,
49006015	ka atin adi sidia an piagah Agah Kana damai ndu kasut ngan .
49006016	Angān an ari taban pinyabah ndu pinangin ngan ; ngga pinangin anŭ angān dapŭd tak adŭp ngan so sopŭrŭg reja-panah apui Siarap .
49006017	Ka kambat pinyiramat ndu tupi basi ngan , ka pinganang Tapa ndu pedang adi Roh Kudus ko nggen di angān .
49006018	Ndai sopŭrŭg anŭ ngga simayang , mite turung so Tapa . Simayang di tadŭ nga-i , ngga kuasa Roh Kudus . Sabab anŭ angān an ari sidia ka dŭhnyah arah . Siraru simayang yŭn sopŭrŭg daya adi Tapa mbŭh mien .
49006019	Simayang gŭh yŭn aku , isa Tapa nggen di aku ajar adi patut kan aku minyu , isa aku pagan minyu ka kidaan di daya rusia Agah Kana .
49006020	Sitagar Agah Kana anŭ aku mbŭh jadi ndi masam pinyisung , sunggu aku madin darŭm jer . Simayang yŭn ku isa aku pagan , nanyam patut , minyu pasar Agah Kana anŭ .
49006021	Tychicus , dingan ta adi tŭtŭd nyiraja yŭn Tuhan ka adi ata rindu , re kidaan di angān sopŭrŭg kayuh pasar aku , isa angān puan munki aku madin .
49006022	Ngapŭi aku pait ayŭh ka yŭn ngan , isa ayŭh kidaan di angān munki kieh digiti buang-i ngatat angān .
49006023	Isa-i Tapa Sama ngga Tuhan Jesus Kristus nggen di sopŭrŭg daya Kristen damai , pinyirindu ka pinyabah .
49006024	Isa-i pinyirasi-mandis Tapa agi ngga sopŭrŭg daya adi rindu di Tuhan Jesus Kristus ngga pinyirindu adi tan adu adu .
50001001	So Paul ngga Timothy , adi urun Kristus Jesus , nuju sopŭrŭg daya adi Tapa mbŭh mien di Philippi adi mbŭh ndi ngga Kristus Jesus , samŭn bara nyamba eklisia ngga bara pinurung :
50001002	Isa-i Tapa adi Sama ta ngga Tuhan Jesus Kristus nggen di angān pinyirasi-mandis ngga damai .
50001003	Aku nggen trima kaseh di Tapa tiap kari aku bipikir pasar angān ;
50001004	ka tiap kari aku simayang yŭn sopŭrŭg ngan , aku simayang ngga atin gaŭn
50001005	sabab gaya ngan adi turung aku darŭm kraja ku adi piagah Agah Kana so sibungas-i ndŭg madin .
50001006	Ka aku puan Tapa , adi piguru kraja kana di angān , re pijuu-i ndŭg ka-i kamas di Andu Kristus Jesus mandŭg dinge .
50001007	Angān siraru agi darŭm atin ku ! Taŭn patut inŭh asŭng ku nyam anŭ di angān , amai angān mbŭh biturung ngga aku di kraja adi Tapa mbŭh nggen di aku . Angān mbŭh turung aku , di tika aku darŭm jer madin ka di tika aku dŭh darŭm jer dawŭ-i , darŭm aku nyibandar Agah Kana buang nyuse-i .
50001008	Tapa puan pinganang ku sawŭ kan aku nang pinyirindu ku di angān agi mandŭg so atin adŭp Kristus Jesus .
50001009	Aku simayang mite pinyirindu ngan makin bitambah , isa angān natŭng kayuh adi sawŭ ka biyŭn pinimbang adi batur di piningga ngan ,
50001010	isa angān tungang mien kayuh adi sukup kana . Ka di Andu Kristus mandŭg angān dŭh re dog dapŭd ngga takar kais dosa ka sarah .
50001011	Pimudip ngan re brisi ngga pingandai kana adi Jesus Kristus sadi adŭ bisa nggen , yŭn bragah ngga puji ka Tapa .
50001012	Aku raan angān puan , bara dingan ku , kayuh adi mbŭh jadi di aku agi turung pimaju kraja pingandai Agah Kana .
50001013	Sabab anŭ , sopŭrŭg soldadu adi jaga istana digiti samŭn ngara adi bŭkŭn mbŭh puan aku dog jer sitagar aku urun Kristus .
50001014	Ka sabab aku dog jer , batang an sopŭrŭg pinunda Jesus di kupo ati mbŭh biyŭn atin graŭh darŭm Tuhan , adi bada ngara piagah agah anŭ dŭh ngga atin taru .
50001015	Sawŭ agi kada ngara ngajar pasar Kristus ngga atin sina ka ngga atin adi an bikaii , pak adi bŭkŭn so ka atin adi batur .
50001016	Ngara ndai simŭnŭ so pinyirindu , sabab ngara puan Tapa mbŭh tijuan aku da nyibandar Agah Kana anŭ .
50001017	Ngara adi bŭkŭn piagah Kristus dŭh so atin tŭnggŭn-i , pak so pinŭtŭn atin sibut-i . Ngara pikir ngara re tungang ndai bagŭ pinyusah di aku sitadŭn aku darŭm jer .
50001018	Dŭh mani ! Asŭng ku babŭ gŭh sanang , atas Jesus dog nyuse , bait-i ngga pinŭtŭn adi arap puan kah ngga pinŭtŭn adi batur . Ka aku taŭn re babŭ sanang ,
50001019	sabab aku puan , ngga dua ka pinurung ngan adi mandŭg so Roh Jesus Kristus , aku re dog pirupas .
50001020	Kayuh adi ruai ku raan buang harap inŭh aku dŭh re ramah darŭm kraja ku , pak di barang tipuh-i , rabis-i madin , aku re biyŭn atin pagan , isa ngga pimudip ku ati aku bisa taban stabi ka Kristus , bait-i aku udip puan kah kabŭs .
50001021	Amai ani meh udip ? Di aku , anŭ inŭh Kristus . Kambŭi aku kabŭs , aku taŭn re dapŭd bagŭ utung .
50001022	Pak kambŭi aku babŭ udip aku bisa ndai rabis bagŭ pingandai biguna ; dŭh aku puan aki ndi re ku mien .
50001023	Soduwŭh-i aku raan . Aku raru raan tingge pimudip ati ka rŭŭ samah ngga Kristus , adi taŭn kana dŭ ;
50001024	pak sabab angān , mbŭh biguna dŭ inŭh aku babŭ udip .
50001025	Anŭ , aku mbŭh tatu puan , ka aku puan aku re babŭ agi ngga angān , turung angān mujur ka gaŭn darŭm pinyabah ,
50001026	isa kan aku agi ngga angān dinge , angān re biyŭn rabis bagŭ sabab yŭn mingangŭn pasar aku darŭm angān udip ndi ngga Kristus Jesus .
50001027	Jadi , kayuh adi raru biguna inŭh aran pimudip ngan patut nanyam ka ajar Agah Kana pasar Kristus isa , tungang bait dŭh aku di tudu angān , aku bisa dingah angān mijog tagap ngga ndi pinŭtŭn , darŭm ndi pinyiraan samah birawan yŭn pinyabah Agah Kana anŭ .
50001028	Dŭhnyah taru pinganyu ngan ; ari bada adŭp ngan pagan ngga kiren di ngara adŭp ngan re manang ka adŭp ngara re arah , sabab Tapa inŭh adi nggen pimanang di angān .
50001029	Amai angān mbŭh dog nggen aran ngga bituan di Kristus , dŭh-i so ka pinyabah ngan di Ayŭh adŭ , pak so ka sangsara ngan sitagar Ayŭh .
50001030	Madin angān bisa sua ngga aku darŭm birawan ati . Birawan ati babŭ anŭ adi angān ko kiris dawŭ-i , ka nimun adi angān mbŭh dingah , aku babŭ biperang madin .
50002001	Pimudip ngan darŭm Kristus bada angān bake , ka pinyirindu-I nyaduh angān . Angān mbŭh udip ndi darŭm Roh Kudus , ka angān mbŭh biyŭn atin mandis ngga atin masi di dingan ngan .
50002002	Ngga bada aku bisa jadi sukup gaŭn , aku mite angān udip ngga ndi atin , darŭm ndi pinyirindu , ka darŭm ndi pikir ngga pinŭtŭn .
50002003	Dŭhnyah ndai kayuh so atin sibut puan kah so atin miruap sambuh , pak pirapat adŭp ngan buang siraru nyirundeng daya bŭkŭn agi kana dŭ so adŭp ngan .
50002004	Ka ari ingat pinyiraan daya bŭkŭn , dŭh-i pinyiraan adŭp ngan adŭ .
50002005	Asŭng ngan patut brimun ngga asŭng Kristus Jesus :
50002006	Ayŭh taŭn sawŭ Tapa , pak Ayŭh dŭh an suba bada adŭp-I brimun ngga Tapa .
50002007	Pak so pinyiraan adŭp-I Ayŭh pasan sopŭrŭg adi-I biyŭn , ka jadi nimun urun . Ayŭh mandŭg darŭm gayŭn manusia ka udip mun manusia .
50002008	Ayŭh pirapat adŭp-I buang panu aran pimudip adi nurut pinyiraan Tapa ndŭg ka pinyikabŭs , anŭ inŭh pinyikabŭs-I di atuh rigang .
50002009	Sabab anŭ , Tapa pakat Ayŭh ka yŭn adi bigatung di sambu ka nggen di Ayŭh adŭn adi bās dŭ so dŭn adi bŭkŭn .
50002010	Ka sawŭ , yŭn stabi di adŭn Jesus sopŭrŭg adi udip di shorga ngga di ong , ka di ong adi di sagān , re sidikang ,
50002011	ka sopŭrŭg re piagah Jesus Kristus Tuhan , yŭn bragah Tapa Sama .
50002012	Jadi meh , bara dingan ku adi aku rindu , nimun angān siraru tunda pinganang ku sitadŭn aku agi ngga angān , angān jung ka rabis patut tunda pinganang ku madin sitadŭn aku jo so angān . Ndai kraja ngan darŭm taru ka stabi ngga nyukup adŭp ngan yŭn dog nyiramat ,
50002013	sabab Tapa agi nyiraja di ruang ngan bada angān raan ka tungang tunda pinyiraan-I .
50002014	Ndai sopŭrŭg kayuh dŭh ngga mingungut puan kah bikarit ,
50002015	isa angān dŭh biyŭn sarah ka bisig nimun bara anak Tapa adi sukup kana , adi udip di ruang daya adi arap ka bidosa . Angān dŭh siŭn dŭh nyirinyak di ruang ngara mun bara bitang adi pijawa rangit ,
50002016	darŭm angān nyuse agah adi nggen udip adi sawŭ adi tan adu adu di ngara . Ka kambŭi angān ndai simŭnŭ , aku re biyŭn sabab yŭn mingangŭn pasar angān di Andu pimandŭg Kristus , amai-i re kiren susah-payah ku ngga kraja pingandai ku dŭh jadi au-tarun .
50002017	Kadŭ aku re dog siŭ ka deya ku re dog ren mun pinganggen di tunduh sadis adi angān jugan ka Tapa ngga kiren angān mbŭh sawŭ sabah di Ayŭh . Kambŭi anŭ sawŭ , sanang asŭng ku isa angān sua gaŭn ngga aku .
50002018	Simŭnŭ gŭh angān patut sanang asŭng ka sua gaŭn ngga aku .
50002019	Kambŭi-i pinyiraan Tuhan , aku harap aku tungang pait Timothy ka angān ngga sirikas-i , isa agah pasar angān bisa nyanang asŭng ku .
50002020	Ayŭh sadi adŭ adi samah pikir kira-i ngga aku buang sawŭ mbit bat pasar angān .
50002021	Sopŭrŭg daya bŭkŭn kaŭs-i ndai pinyiraan adŭp-i adŭ ; dŭh ngara an ndai kayuh adi mbit bat di adŭn Jesus Kristus .
50002022	Ka adŭp ngan mbŭh puan Timothy taŭn daya adi kana , ka munki ayŭh ngga aku mbŭh nyiraja mun anak ngga sama darŭm kieh piagah Agah Kana .
50002023	Jadi aku harap aku pait ayŭh ka angān ngga sirikas-i kan aku mbŭh puan munki kayuh re di aku te .
50002024	Aku harap , dŭm dŭh tui , ngga pinurung Tuhan aku re tungang munan angān .
50002025	Aku agi pikir mbŭh patut gŭh aku pait ka angān dingan ta Epaphroditus , adi mbŭh samah nyiraja ngga aku ka birawan ngapid aku nyibandar Agah Kana anŭ , ka adi mbŭh jadi pinyisung so angān yŭn turung aku .
50002026	Ayŭh graŭh an kiris sopŭrŭg ngan ka mbŭh raru susah sabab angān agi dingah ayŭh birandam .
50002027	Taŭn sawŭ ayŭh agi birandam ka mbŭh dŭm tadŭ re kabŭs . Pak Tapa masi di ayŭh , ka dŭh di ayŭh adŭ pak di aku ani , isa pinyusah ku dŭh sera .
50002028	Anŭ meh sabab aku mbŭh raru graŭh an pait ayŭh ka angān , isa angān jadi gaŭn dinge kan angān kiris ayŭh , ka pinyusah adŭp ku gŭh meh bisa miyap .
50002029	Kambat ayŭh ngga atin gaŭn , nimun jurud darŭm Tuhan . Stabi di sopŭrŭg daya adi mun ayŭh ,
50002030	amai ayŭh mbŭh ton apŭg asŭng-i ka mbŭh sindŭk re kabŭs ndai kraja Kristus , ramŭn an nggen di aku pinurung adi adŭp ngan dŭh tungang nggen .
50003001	Sikasŭn-i , bara dingan ku , gaŭn meh darŭm angān udip ndi ngga Tuhan . Dŭh mani aku pari nang kayuh adi aku ko nuris ka angān dawŭ-i , amai kayuh anŭ taŭn-i yŭn kana adŭp ngan .
50003002	Jaga adŭp ngan so ngara adi ndai arap , so tibaran kasong , so tibaran adi takan daya da bisunat .
50003003	Dŭh-i ngara pak ata , adi mbŭh kambat sunat adi sawŭ , amai ngga pinurung Roh-I ata nyambah Tapa ka gaŭn darŭm ata udip ndi ngga Kristus Jesus . Ata dŭh bisangan di adat pŭrŭng .
50003004	Aku bisa gŭh , sibandar-i , bisangan di adat pŭrŭng . Ka kambŭi daya pikir adŭp-i bisa bisangan di adat pŭrŭng , aku rabis biyŭn bagŭ sabab yŭn ku ndai simŭnŭ .
50003005	Aku dog nyunat kan aku gi-ndi minggu umbur ku . Aku dog biranak daya Israel , so tibaran-asar Benjamin , tigŭrŭ daya Hebrew . Ka pasar bidigŭng di Ukum-adat Jahudi , adŭp ku taŭn ko jadi daya Pharisee ,
50003006	ka mbŭh raru nundok dieh ndŭg ka aku kisiis eklisia . Ka pasar daya bisa jadi tŭnggŭn so pinyita pinyipesan Ukum-adat , aku taŭn dŭh biyŭn sarah .
50003007	Pak sopŭrŭg kayuh anŭ adi aku ko nyirundeng biguna , madin aku nang dŭh biguna amai Kristus .
50003008	Dŭh anŭ adŭ ; aku nang sopŭrŭg kayuh dŭh biguna sabab anŭ adi rabis biguna , anŭ inŭh pinyipuan pasar Kristus Jesus Tuhan ku . Sabab Ayŭh aku mbŭh taran sopŭrŭg kayuh ; aku nyirundeng sopŭrŭg-i sapok , ramŭn ku an dapŭd Kristus
50003009	ka jadi ndi ngga Ayŭh . Aku dŭh tia biyŭn pinŭnggŭn adi dog dapŭd so pinyita Ukum-adat . Aku madin biyŭn pinŭnggŭn anŭ adi dog nggen so ka pinyabah di Kristus , pinŭnggŭn adi mandŭg so Tapa sabab pinyabah .
50003010	Ndi adŭ kayuh adi raan ku , anŭ inŭh puan Kristus ka kinyam kuasa pinyimakat-I so kabŭs , ka sua kinyam jera birasa-I ka jadi mun Ayŭh darŭm pinyikabŭs-I ,
50003011	darŭm aku harap adŭp ku re dog pakat pari udip dinge .
50003012	Aku dŭh nang adŭp ku mbŭh dapŭd-i , puan kah nang adŭp ku sukup kana . Aku babŭ nyurong an dapŭd upah anŭ adi ko dog sidia Kristus Jesus .
50003013	Bara dingan ku , sibandar-i aku dŭh nyirundeng adŭp ku mbŭh manang ka dapŭd upah anŭ ; kayuh adi aku ndai inŭh kambŭt kayuh di punok ku ka situngang tungang ku nyurong an dapŭd anŭ adi di jawin .
50003014	Jadi aku bikaduh birumba an manang siŭn dapŭd upah anŭ , adi pinyibagan Tapa so ka Kristus Jesus nuju udip adi sawŭ adi tan adu adu .
50003015	Sopŭrŭg ta adi mbŭh sukup mirati darŭm pimudip roh patut taban pikir-kira adi mun anŭ gŭh . Pak kambŭi agi so angān adi dŭh taban pikir-kira adi sakanŭ , adŭp Tapa re pijawa atin-i .
50003016	Tadŭ mun-i , pak ja ata masang nunda ka atur adi ata ko tunda tian ti .
50003017	Bara dingan ku , tunda meh danding ku . Ka birajar so ngara adi mbŭh tunda danding ami anŭ .
50003018	Aku ko siraru kidaan kayuh anŭ dawŭ-i , ka madin aku pari nang-i ngga randang batŭh : agi bagŭ daya adi mbŭh , sitagar pimudip-i , jadi pinganyu pinyikabŭs Jesus di atuh rigang .
50003019	Pinŭbŭn pimudip daya adi mun anŭ taŭn-i di neraka , sabab tapa ngara inŭh pŭrŭng adŭp ngara . Ngara mingangŭn di kayuh adi ngara patut mangŭh ngarun , buang bipikir di kayuh ong adŭ .
50003020	Pak ata ati inŭh rayat shorga . Ka ngga atin graŭh ata kajŭn Pinyikudip ta , Tuhan Jesus Kristus , adi mandŭg so shorga .
50003021	Ayŭh re nukar pŭrŭng ta ati adi ramah adi re kabŭs da mun pŭrŭng adŭp-I adi bragah , pakai kuasa anŭ adi-I pakai ngga nguasa sopŭrŭg kayuh .
50004001	Jadi meh , bara dingan ku adi aku rindu , aku raru jabŭng di angān ! Aku mbŭh raru gaŭn buang mingangŭn di angān ! Angān patut mijog tagap darŭm pimudip samah darŭm Tuhan .
50004002	Euodia ngga Syntyche , aku mite angān duwŭh ndi atin darŭm Tuhan .
50004003	Ka kuu gŭh , dingan ku adi tŭtŭd darŭm kraja , aku mite kuu turung duwŭh naan dayung anŭ ; amai ngara mbŭh bandar nyiraja ngga aku darŭm nyuse Agah Kana , samah ngga Clement samŭn sopŭrŭg adi bŭkŭn di kraja ta . Dŭn ngara mbŭh agi darŭm surat di yŭn dŭn bara daya adi Tapa mbŭh mien dog nuris .
50004004	Isa-i angān siraru gaŭn darŭm angān udip ndi ngga Tuhan . Aku nang dinge : gaŭn meh !
50004005	Nakit buang duduh ngga sopŭrŭg daya . Tuhan mbŭh re rikas mandŭg .
50004006	Dŭhnyah gapang pasar tadŭ kayuh , pak siraru mite di Tapa darŭm simayang kayuh adi angān biguna ngga atin trima kaseh .
50004007	Ka damai Tapa , adi rabis so tungang manusia mirati , re jaga atin ngga pikir ngan da pagŭng darŭm angān udip ndi ngga Kristus Jesus .
50004008	Sikasŭn-i , bara dingan ku , ngisi pikir ngan ngga kayuh adi kana ka ngga kayuh adi patut dog muji : kayuh adi sawŭ , kayuh adi kana , kayuh adi batur , kayuh adi bisig , kayuh adi ramus , ka kayuh adi bisa dog stabi .
50004009	Ndai anŭ adi angān ko birajar ka kambat so aku , bait-i so piminyu ku , puan kah so aran pimudip ku . Ka Tapa adi nggen damai di ata re agi ngga angān .
50004010	Darŭm pimudip ku adi ndi ngga Tuhan , aku raru gaŭn amai ripas mua tian-i , angān mbŭh pari biyŭn pluang ngga kiren adŭp ngan piduri aku . Dŭh sirati-i aku nang angān agi dŭh piduri aku ; sibandar-i angān dŭh biyŭn aran ngga kiren adŭp ngan piduri aku .
50004011	Ka aku nang sakanŭ dŭh sabab aku kinyam adŭp ku dŭh dog piduri ; sibandar-i aku mbŭh pikanyet adŭp ku munos di tadŭ mun kiang kayuh adi aku biyŭn .
50004012	Aku mbŭh puan munki pimudip sirata ka munki pimudip adi biyŭn rabis so sadang . Aku mbŭh birajar rusia-i , isa di barang ka mun gaya pimudip ka di tadŭ nga-i , aku bisa jadi puas ; bait-i di tika aku bisoh puan kah di tika aku sibŭrŭk , bait-i di tika aku biyŭn raru bagŭ puan kah di tika aku biyŭn raru nisŭ .
50004013	Aku biyŭn pinyibake so kuasa adi Kristus mbŭh nggen di aku ngga nura sopŭrŭg kayuh .
50004014	Pak mbŭh raru kana inŭh angān ko turung aku di pinyusah ku .
50004015	Angān daya Philippi mbŭh tatu puan nang di andu aku bu so Macedonia , di tipuh aku gi-muran nyuse Agah Kana , angān sadi adŭ eklisia adi turung aku ; angān adŭ adi samah kinyam utung ngga rugi ku .
50004016	Rabis so ndi sidah kan aku biguna di pinurung di Thessalonica , angān agi pait pinurung ngan ka aku .
50004017	Dŭh-i aku gruwŭn pinganggen ; sibandar-i , aku raan kiris berkat so pingandai kana ngan dŭ dŭ bitambah yŭn guna adŭp ngan .
50004018	Aku ngaku agi trima sopŭrŭg kayuh adi angān nggen , adi mbŭh rabis so sadang ! Aku mbŭh trima sopŭrŭg pinganggen ngan so tangan Epaphroditus , ka madin aku mbŭh biyŭn sopŭrŭg-i adi aku biguna . Pinganggen ngan anŭ mbŭh keya ka pinganggen adi buuh ramak adi dog jugan ka Tapa , sadis adi tibirang buang pimunos asŭng-I .
50004019	Tapa ku ngga kaya bās-I re nggen di angān kayuh adi angān biguna , so Kristus Jesus .
50004020	Bragah ka Tapa adi Sama ta ndŭg situi tui ! Amen .
50004021	Tabi ka barang naan daya adi Tapa mbŭh mien adi mbŭh jadi tung Kristus Jesus . Bara dingan ku adi agi digiti samah ngga aku pait tabi ka angān .
50004022	Sopŭrŭg daya digiti adi Tapa mbŭh mien pait tabi , rabis-i ngara adi so istana Caesar .
50004023	Isa-i pinyirasi-mandis Tuhan Jesus Kristus agi ngga sopŭrŭg ngan .
51001001	So Paul , adi pinyuruh Kristus Jesus so pinyiraan Tapa , samŭn so dingan ta Timothy ,
51001002	nuju bara daya adi Tapa mbŭh mien di Colossae , adi bara dingan ami adi tŭtŭd samah ngga kieh darŭm udip ndi ngga Kristus : Isa-i Tapa adi Sama ta nggen di angān pinyirasi-mandis ngga damai .
51001003	Kieh ari nggen trima kaseh di Tapa , adi Sama Tuhan ta Jesus Kristus , kan kieh simayang yŭn ngan ,
51001004	sabab kieh mbŭh dingah pinyabah ngan di Kristus Jesus ka pasar pinyirindu ngan di sopŭrŭg daya adi Tapa mbŭh mien .
51001005	Kan agah adi sawŭ , anŭ inŭh Agah Kana , dog taban ka angān di sibungas-i , angān dingah pasar pingarap adi-i taban . Jadi pinyabah ngga pinyirindu ngan inŭh bisangan di kayuh adi angān harap , adi mbŭh pagŭng dog nyikŭn yŭn ngan di shorga .
51001006	Agah Kana anŭ babŭ taban berkat buang mbŭh kambang ka barang yŭn di ong , nimun-i mbŭh kambang di dupan angān piguru so andu angān muran dingah pasar pinyirasi-mandis Tapa ka puan ani sibandar-i .
51001007	Angān mbŭh dingah pasar pinyirasi-mandis Tapa so Epaphras , adi samah urun Kristus mun kieh ; ayŭh adi kieh rindu , ndai kraja Kristus ngga atin tŭtŭd ngga ngarun kieh .
51001008	Ayŭh muko kidaan di kieh pasar pinyirindu adi Roh Kudus mbŭh nggen di angān .
51001009	Sabab anŭ meh , kieh mbŭh siraru simayang yŭn ngan , so andu kieh dingah pasar angān . Kieh mite Tapa ngisi angān ngga pinyipuan pasar pinyiraan-I , ngga sopŭrŭg pinyibijak ngga pinyimirati adi Roh-I nggen .
51001010	Amai simŭnŭ inŭh meh , angān re bisa udip nanyam ka pinyiraan Tuhan , siraru ndai kayuh adi pimunos asŭng-I . Angān re buān buwa darŭm sopŭrŭg pingandai kana , buang bitambah darŭm pinyipuan ngan pasar Tapa .
51001011	Isa-i angān dog nyibake ngga sopŭrŭg pinyibake adi mandŭg so bragah kuasa-I , isa angān tungang nyijŭn sopŭrŭg kayuh ngga atin sabar . Ka ngga atin gaŭn nggen trima kaseh di Sama , adi mbŭh bada angān tibirang kambat tung jangān utung adi-I mbŭh sidia yŭn daya-I darŭm pinyipritah jawa .
51001012	
51001013	Ayŭh nyiramat ata so kuasa karŭm ka taban ata darŭm siramat ka darŭm pinyipritah Anak-I adi-I rindu ;
51001014	so ka Anak-I ata dog pirupas , anŭ inŭh , dosa ta dog apun .
51001015	Kristus inŭh raŭn gayŭn Tapa , pak Ayŭh tungang dog kiris , dŭh mun Tapa adi dŭh tungang dog kiris . Ayŭh inŭh Anak pinuai adi nunduh sopŭrŭg kayuh adi ko dog napa .
51001016	Ngga Ayŭh Tapa napa sopŭrŭg kayuh di shorga ngga di ong , sopŭrŭg adi tatŭng ngga adi dŭh tatŭng , samŭn roh roh adi bikuasa ngga adi mritah . Tapa napa sopŭrŭg kayuh ngga Ayŭh ka yŭn Ayŭh .
51001017	Kristus mbŭh agi diŭ so sopŭrŭg kayuh bŭkŭn jadi , ka sabab Ayŭh sopŭrŭg kayuh mbŭh biyŭn yŭn-i nanyam patut .
51001018	Ayŭh inŭh ubak yŭn pŭrŭng-I , eklisia ; Ayŭh inŭh adi so pŭrŭng dapŭd udip . Ayŭh anŭ Anak pinuai Tapa , adi ko dog pakat so kabŭs , siŭn Ayŭh sadi adŭ bisa dapŭd numbor ndi darŭm sopŭrŭg kayuh .
51001019	Amai so pinyiraan adŭp Tapa inŭh Anak agi brimun ngga Tapa .
51001020	So ka anak meh , Tapa mbŭh natu an taban sopŭrŭg kayuh , bait di ong puan kah di shorga , pari ka adŭp-I . Tapa ndai damai so ka pinyikabŭs Anak-I di atuh rigang ka taban pari ka adŭp-I sopŭrŭg kayuh , di ong ngga di shorga .
51001021	Dawŭ-i angān jo so Tapa buang mbŭh pinganyu-I sabab pingandai ngga pikir-kira ngan arap .
51001022	Pak madin , ngga pinyikabŭs pŭrŭng Anak-I , Tapa mbŭh ndai angān da jadi dingan-I , siŭn-I taban angān , kudus , bisig , ka mating takar sarah , ka sirung jawin-I .
51001023	Angān dŭh siŭn dŭh an adu adu sabah di Agah Kana anŭ ka jadi tagap darŭm pinyabah ngan . Dŭhnyah pasan pingarap ngan anŭ adi angān ko kambat darŭm angān dingah Agah Kana anŭ . Yŭn Agah Kana anŭ inŭh aku , Paul , mbŭh jadi urun . Ka Agah Kana anŭ mbŭh dog nyuse di ndi ong ong .
51001024	Madin aku gaŭn sabab jera-birasa ku yŭn ngan , sabab ngga jera-birasa pŭrŭng ku aku turung nyukup jera-birasa Kristus ngga ngarun pŭrŭng-I , eklisia .
51001025	Ka aku ati mbŭh dog bada Tapa jadi urun eklisia , adi nggen di aku kraja adi patut ku ndai yŭn kana ngan . Kraja anŭ inŭh piagah sopŭrŭg agah Tapa ,
51001026	rusia adi-I sukan so jah , so barang turap manusia pak madin mbŭh dog pinandŭng di bara daya-I .
51001027	Tapa ndai simŭnŭ isa daya-I puan rusia-I , rusia adi bās ka bragah adi-I mbŭh sidia yŭn sopŭrŭg manusia . Ka rusia anŭ inŭh adŭp Kristus agi darŭm angān ; sirati-i angān re sua dapŭd utung darŭm bragah Tapa .
51001028	Jadi kieh nyuse Kristus di barang naan daya . Ngga situngang tungang darŭm sopŭrŭg pinyibijak kieh bakan ka ngajar ngara siŭn tungang taban ngara ka sirung jawin Tapa nimun daya adi mbŭh sukup mirati darŭm udip ndi ngga Kristus .
51001029	Ngga bada sopŭrŭg-i jadi aku mbŭh bandar bandar nyiraja pakai kuasa adi dog nggen Kristus , ka kuasa anŭ tatŭng darŭm kraja pingandai ku .
51002001	Aku raan angān puan simuki aku bandar nyiraja yŭn ngan ka yŭn daya di Laodicea samŭn ngara adi bŭkŭn adi bŭn bidapŭd ngga aku .
51002002	Aku ndai simŭnŭ ngga ngatat ngara ka isa-i ngara jadi ndi darŭm pinyirindu . Simŭnŭ gŭh angān ngga ngara bisa batur batur puan ka mirati buang natŭng rusia Tapa , adi taŭn mbŭh adŭp Kristus .
51002003	Ayŭh inŭh kusi adi kuka sopŭrŭg pinyipuan ka pinyibijak Tapa adi taŭn-i mbŭh rata adi dog sukan .
51002004	Aku kidaan di angān , dŭhnyah tandah daya nyibudo angān ngga pinganang adi sak adi yŭh .
51002005	Amai sunggu aku mating ngga angān darŭm pŭrŭng , aku agi ngga angān darŭm roh , ka aku gaŭn kan aku kiris angān ndi atin buang tagap darŭm pinyabah di Kristus .
51002006	Amai angān mbŭh kambat Kristus Jesus jadi Tuhan ngan , angān patut udip ndi ngga Ayŭh .
51002007	Bada uat ngan tŭrŭp darŭm Ayŭh , ndai pimudip ngan da bisangan di Ayŭh , ka jadi rabis bake darŭm pinyabah ngan , nimun adi ko angān birajar . Ka brisi meh ngga atin trima kaseh .
51002008	Dŭhnyah bada daya piurun angān ngga pinyibijak manusia adi dŭh biguna adi bisa kinanyap angān . Ajar anŭ dŭh-i mandŭg so Kristus , pak ajar manusia adi mūn so sesang ndi ndŭg sesang andi , buang-i ajar adi mandŭg so roh roh adi nguasa rangit ngga ong .
51002009	Adŭp Kristus inŭh Tapa , darŭm pimudip manusia-I ,
51002010	ka angān mbŭh dog nggen ngga sipuno-i udip adi sawŭ darŭm angān udip ndi ngga Ayŭh . Ayŭh mbŭh di tunduh sopŭrŭg roh adi bikuasa ngga adi mritah .
51002011	Darŭm udip ndi ngga Kristus angān mbŭh bisunat , dŭh-i sunat adi pingandai manusia , pak sunat adi pingandai Kristus adi pirupas ata so kuasa pŭrŭng adi bidosa .
51002012	Amai kan angān dog baptisa , angān dog kubur ngga Kristus , ka darŭm baptisa angān gŭh dog pakat ngga Kristus so ka pinyabah ngan di kuasa kraja pingandai Tapa , adi pakat Ayŭh so kabŭs .
51002013	Angān ko dawŭ-i kabŭs darŭm roh sitagar dosa ngan ka sabab angān adi dŭh bangsa Jahudi dŭh biyŭn Ukum-adat . Pak Tapa mbŭh kudip angān samah ngga Kristus . Tapa mbŭh apun sopŭrŭg dosa ta ;
51002014	Ayŭh mbŭh kinating ukum adi mandŭg so dŭh sita Ukum-adat ngga atur atur-i adi mbŭh ngabŭt buang nanuh ata , ka mbŭh masak-i di atuh rigang .
51002015	Ka di atuh rigang anŭ Kristus pirupas adŭp-I so roh roh adi bikuasa ngga adi mritah ; Ayŭh mbŭh , keya ka di andu daya manang biperang , ndai ngara da mun daya-takap adi arah biperang dog taban baris panu di sirung jawin daya bagŭ .
51002016	Jadi isa-i dŭhnyah daya ndai atur pasar kayuh adi angān man puan kah kayuh adi angān nok , puan kah pasar andu bās adat , puan kah pasar Gawai Anak Buran , puan kah pasar andu Sabbath .
51002017	Sopŭrŭg anŭ mbŭh keya ka singangi kayuh adi re ; pak adi batur taŭn-i mbŭh adŭp Kristus .
51002018	Dŭhnyah tandah adŭp ngan dog nyarah tadŭ daya adi nang adŭp-i bās dŭ so angān sabab-i mbŭh kiris kayuh saruh , ka adi ngajar pasar atin tŭkŭn adi dŭh batur ka pasar nyambah malaikat . Amai ngga mating sabab-i , daya adi mun anŭ mbŭh sambuh da aran pikir-kira manusia ,
51002019	buang mbŭh dŭh tia bidigen di Kristus , adi ubak pŭrŭng-I , eklisia . Di ribo pingatur Kristus ndi pŭrŭng anŭ mbŭh dog sita ka dog tubu pakai bukuh bukuh turang ka isin-i , siŭn-i masang kambang nanyam ka pinyiraan Tapa .
51002020	Angān mbŭh kabŭs ngga Kristus ka mbŭh dog pirupas so roh roh adi nguasa rangit ngga ong . Mani meh garang angān udip mun daya adi tung ong ati ? Mani angān tunda atur , mun
51002021	“ Dŭhnyah tama ati , ” “ Dŭhnyah kija ajeh , ” “ Dŭhnyah tama ajeh ndi ” ?
51002022	Sopŭrŭg anŭ inŭh kayuh adi bisa jadi dŭh biguna pasu-i mbŭh dog pakai ; kayuh anŭ batur-i atur ngga ajar manusia adŭ .
51002023	Sawŭ inŭh atur adi mun anŭ mun adi bisangan di pinyibijak darŭm-i takan daya da nyambah malaikat , da biyŭn atin tŭkŭn adi dŭh batur , ka da kijera pŭrŭng ; pak dŭh sawŭ biyŭn guna ngga ngarah pinyiripong pŭrŭng .
51003001	Angān mbŭh dog pakat udip bauh ngga Kristus , jadi na meh atin ngan di kayuh adi di shorga , di yŭn Kristus agi guru di takta-I tura ka tauh Tapa .
51003002	Bada pikir ngan di kayuh adi di shorga , dŭh di kayuh adi di ong .
51003003	Angān mbŭh kabŭs , ka pimudip ngan inŭh dog sukan ngga Kristus darŭm Tapa .
51003004	Pimudip ngan adi sawŭ inŭh Kristus ka kan Ayŭh pinandŭng adŭp-I , angān re nandŭng ngga Ayŭh ka sua dapu bragah-I !
51003005	Angān patut siŭ pinyiraan ong adi nguasa angān , mun pingandai kais , pimudip adi dŭh tatu , pinyiripong ngga pinyiraan adi sarah , ka tama ( amai tama inŭh nyambah tibudo ) .
51003006	Sabab sopŭrŭg kayuh anŭ baji Tapa re nyatŭk sinadan daya adi dŭh an dingah pinganang-I .
51003007	Angān gŭh ko udip mun anŭ dawŭ-i , dog nguasa pinyiraan ong .
51003008	Pak madin angān dŭh siŭn dŭh an taran sopŭrŭg ati : atin baji , pinyiripong ngga pinyiraan adi sarah , ka atin tiru . Dŭhnyah nang kayuh arap pasar daya , puan kah piruah pinganang adi dŭh patut nŭŭh nang .
51003009	Dŭhnyah kadong dingan ngan , amai angān mbŭh taran pimudip amba samŭn sopŭrŭg pingandai-i
51003010	ka mbŭh jadi daya bauh adi Tapa taŭn ari pibauh darŭm gayŭn adŭp-I adi pinapa-i . Ngga simŭnŭ inŭh angān bisa puan Tapa ngga sipuno-i .
51003011	Ka darŭm-i mun anŭ , re mating katŭn daya bangsa Greek ngga daya bangsa Jahudi , bisunat ngga adi dŭh bisunat , bangsa tami , bangsa daya adi babŭ amba aran pimudip-i , daya urun bait adi dŭh urun , pak Kristus mbŭh sopŭrŭg-i ka mbŭh agi darŭm sopŭrŭg .
51003012	Angān mbŭh bara daya adi Tapa dapu ; Ayŭh rindu angān ka mbŭh mien angān da jadi daya adi-I dapu . Jadi meh angān dŭh siŭn dŭh kasŭk di adŭp ngan atin masi , atin mandis , atin tŭkŭn , atin duduh , ka atin sabar .
51003013	Sabar ngga dingan ngan ka apun dingan ngan kan angān agi dŭh sanang asŭng di dingan ngan . Angān dŭh siŭn dŭh an apun dingan ngan nimun Tuhan mbŭh apun angān .
51003014	Ka di sopŭrŭg pingandai kana anŭ angān an nambah pinyirindu , adi ngabŭt sopŭrŭg kayuh da birasŭk jadi ndi .
51003015	Damai adi Kristus nggen inŭh ngga turung angān ndai pikir-kira ngan adi patut ; amai nuju damai anŭ inŭh Tapa mbŭh bagan angān da tikuruk darŭm ndi pŭrŭng . Angān patut nggen trima kaseh .
51003016	Isa-i ajar Kristus darŭm sopŭrŭg pinyikana-i ngisi atin ngan . Ngajar ka pitayan dingan ngga sopŭrŭg pinyibijak . Nang ragu mazmur , nang nyanyi , ka ragu kudus ; biragu ka Tapa ngga atin trima kaseh .
51003017	Sopŭrŭg kayuh adi angān ndai bait nang , patut dog ndai ngga adŭn Tuhan Jesus , darŭm angān nggen trima kaseh di Tapa Sama so Ayŭh .
51003018	Angān bara dayung adi mbŭh banan , nundok di banŭh ngan , amai simŭnŭ inŭh angān patut darŭm angān jadi daya Kristen .
51003019	Angān bara dari adi mbŭh sawan , rindu sawŭn ngan ka dŭhnyah kasar ngga ngara .
51003020	Angān adi bara anak , darŭm sopŭrŭg kayuh stabi di pimas ngan , amai simŭnŭ inŭh angān pimunos asŭng Tapa .
51003021	Angān adi mbŭh jadi pimas , dŭhnyah kinuas anak ngan , te asŭng ngara jimŭ rai-i .
51003022	Angān adi urun , nurut pinganang tuan ngan darŭm sopŭrŭg kayuh , dŭh-i di tika ngara ngatin angān sabab angān an dog nganju adŭ ; pak ndai kraja ngan ngga atin tŭnggŭn amai atin stabi ngan di Tuhan .
51003023	Ani ani adi angān ndai , ndai-i ngga siabo atin ngan , mun angān nyiraja yŭn Tuhan ka dŭh yŭn manusia .
51003024	Ingat nŭh , Tuhan re ngupah angān ngga kayuh adi-I mbŭh sidia yŭn daya adi-I dapu . Amai Kristus inŭh Tuhan adi yŭn ngan sawŭ bituan .
51003025	Ka sopŭrŭg daya adi ndai sarah re dog ukum nanyam ka sarah-i , sabab Tapa dŭh mien kan-I ngukum daya .
51004001	Angān adi tuan , dŭhnyah ida ida ngga urun ngan , amai adŭp ngan biyŭn gŭh Tuan di shorga .
51004002	Bijijŭ darŭm simayang , ka bijaga darŭm angān bidua nggen trima kaseh di Tapa .
51004003	Ka dŭh gŭh kambŭt simayang yŭn kieh , isa Tapa nggen di kieh pluang ngga nyuse agah-I pasar rusia Kristus . Sabab anŭ inŭh aku madin darŭm jer .
51004004	Simayang meh , siŭn aku bisa bada ajar ku tarang , amai anŭ inŭh kayuh adi patut ku ndai .
51004005	Angān an bijak darŭm urah-rakah ngan darŭm angān bigaur ngga daya adi dŭh sabah di Jesus ; nakit pakai pluang adi angān biyŭn .
51004006	Piminyu pinganang ngan patut mandis buang adi suka daya dingah , ka angān patut nggen pinyinam adi batur di daya .
51004007	Tychicus dingan adi ata rindu , re kidaan di angān agah pasar aku . Ayŭh daya adi raru tŭtŭd darŭm kraja buang mbŭh nyiraja yŭn Tuhan samah ngga kieh .
51004008	Ngapŭi aku pait ayŭh ka yŭn ngan , siŭn-i pigaŭn angān ngga pinganang-i pasar munki kieh digiti .
51004009	Onesimus , dingan adi tŭtŭd ka adi kieh rindu , so tibaran ngan , re sua di ngga ayŭh . Ngara duwŭh re kidaan di angān sopŭrŭg kayuh adi jadi digiti .
51004010	Aristarchus , adi sua ngga aku darŭm jer , pait tabi ka angān ; simŭnŭ gŭh Mark , bitungar Barnabas . ( Angān muko trima pinganang da kambat Mark kambŭi ayŭh mandŭg ka angān . )
51004011	Joshua , adi dog kadŭn Justus , pait tabi gŭh . Kaŭs-i ngara taruh adŭ adi daya Jahudi adi nyiraja ngga aku yŭn Pinyipritah Tapa ; ngara agi bandar turung aku .
51004012	Tabi so Epaphras , urun Kristus Jesus , adi so tibaran ngan gŭh . Ayŭh siraru simayang yŭn ngan , mite Tapa nagap angān darŭm pinyabah ka bada angān sukup mirati darŭm aran pimudip Kristen , buang tŭtŭd ngga pinyiraan Tapa .
51004013	Adŭp aku bisa nggen taksi nang ayŭh agi sawŭ bandar nyiraja yŭn ngan ka yŭn daya di Laodicea ngga di Hierapolis .
51004014	Luke , doktor adi ata rindu , ngga Demas pait tabi ka angān .
51004015	Nggen tabi yŭn ami di bara adi sabah di Jesus di Laodicea ka di Nympha samŭn bara daya eklisia adi siraru tikuruk simayang di ramin-i .
51004016	Ripas angān ko basa surat ku ati , angān an basa-i gŭh yŭn eklisia di Laodicea . Di jam anŭ gŭh angān patut basa surat so ngara adi sabah di Jesus di Laodicea .
51004017	Ka kidaan di Archippus , “ Dŭhnyah dŭh ngamas kraja adi Tuhan mbŭh nggen di kuu . ”
51004018	Ngga tangan adŭp ku aku nuris ati : Tabi so Paul . Dŭhnyah kambŭt aku adi babŭ darŭm jer ! Isa-i pinyirasi-mandis Tapa agi ngga angān .
52001001	So Paul , Silas , ka Timothy nuju bara daya eklisia di Thessalonica , adi mbŭh daya adi Tapa Sama ngga Tuhan Jesus Kristus dapu . Isa-i pinyirasi-mandis Tapa ka damai-I agi ngga angān .
52001002	Kieh nggen trima kaseh di Tapa yŭn sopŭrŭg ngan , buang siraru nyabŭt dŭn ngan darŭm simayang ami .
52001003	Kieh ingat di sirung jawin Tapa adi Sama ta simuki kraja pingandai ngan mbŭh birasŭk ngga pinyabah ngan , simuki pinyirindu ngan mbŭh bada angān bandar nyiraja , ka simuki pingarap ngan mbŭh tagap di Tuhan Jesus Kristus .
52001004	Bara dingan , kieh puan Tapa rindu angān ka mbŭh mien angān da jadi tung adŭp-I .
52001005	Amai kieh taban Agah Kana ka angān , dŭh ngga piminyu adŭ , pak ngga kuasa , ka ngga Roh Kudus , buang mbŭh tatu puan nang Agah Kana anŭ agi granan sawŭ . Angān puan munki kieh udip sitadŭn kieh agi ngga angān ; anŭ mbŭh taŭn yŭn kana adŭp ngan .
52001006	Angān tunda suto danding ami samŭn suto danding Tuhan . Sunggu angān kinyam bagŭ pinyusah , angān mbŭh kambat agah anŭ ngga pinyigaŭn adi mandŭg so Roh Kudus .
52001007	Simŭnŭ inŭh angān jadi suto danding yŭn bara daya Kristen di Macedonia ka di Achaia .
52001008	Amai dŭh-i agah pasar Tuhan so angān adŭ adi kambang di ndi tarun tana Macedonia ngga Achaia , pak agah pasar pinyabah ngan di Tapa mbŭh kambang di barang yŭn gŭh . Jadi kieh dŭhsah nang ani ani .
52001009	Sopŭrŭg daya minyu nang angān agi nakit kambat kieh di andu kieh munan angān , ka simuki angān mbŭh bu mangān tibudo ka pari ka Tapa , an bituan di Ayŭh adi sawŭ ka adi udip .
52001010	Ngara gŭh nang angān mbŭh kajŭn Anak-I , Jesus , mandŭg so shorga , adi-I mbŭh pakat so kabŭs ka adi pirupas ata so baji Tapa adi re mandŭg .
52002001	Bara dingan , adŭp ngan mbŭh puan nang pimandŭg ami ka yŭn ngan prajah dŭh-i jadi au-tarun .
52002002	Angān puan kieh dog pijera ka dog pimangŭh di Philippi diŭ so kieh mandŭg ka yŭn ngan di Thessalonica . Ka sunggu bagŭ daya nyakar , Tapa ta nggen di kieh atin pagan ngga kidaan di angān Agah Kana adi mandŭg so adŭp-I .
52002003	Pimite ami di angān dŭh-i bisangan di kayuh adi sarah puan kah pinŭtŭn adi aset , dŭh gŭh ngga suba an nipu asi asi .
52002004	Sibandar-i , kieh siraru minyu nanyam ka pinyiraan Tapa , sabab Ayŭh mbŭh puan kieh bisa dog sabah da piagah Agah Kana anŭ . Kieh dŭh suba an pimunos asŭng manusia , pak an pimunos asŭng Tapa , adi suba atin ami .
52002005	Angān puan kieh dŭh mandŭg ka yŭn ngan taban piminyu adi muji , dŭh gŭh ngga pinŭtŭn an dapŭd utung so angān . Tapa inŭh saksi ami !
52002006	Kieh dŭh suba an jiroh puji so asi asi , bait so angān , puan kah so daya bŭkŭn .
52002007	Sibandar-i , kieh ati adi pinyuruh Kristus , bisa mite tadŭ kayuh so angān . Pak kan kieh agi ngga angān , kieh duduh ngga angān keya ka sindŭ jaga bara anak-i .
52002008	Sabab pinyirindu ami di angān kieh mbŭh sidia an samah ngga angān dŭh-i Agah Kana so Tapa adŭ pak asŭng adŭp ami ani . Angān adi kieh raru siŭt !
52002009	Tatu angān ingat , angān adi bara dingan ami , munki kieh bandar nyiraja ! Kieh nyiraja sandu singarŭm isa kieh dŭh nyusah angān darŭm kieh nyuse Agah Kana so Tapa di angān .
52002010	Adŭp ngan jadi saksi ami , simŭnŭ gŭh adŭp Tapa , munki atur pimudip ami di ruang ngan adi sabah di Kristus , mbŭh bisig , batur , ka dŭh biyŭn takar sarah .
52002011	Angān puan gaya kieh ngga barang naan angān agi keya ka sama ngga bara anak-i .
52002012	Kieh ngatat angān , kieh nyaduh angān , ka kieh babŭ ngasu angān panu aran pimudip adi pimunos asŭng Tapa . Ayŭh inŭh adi bagan angān da sua kinyam Pinyipritah-I ngga bragah-I .
52002013	Ka agi gŭh sabab adi bŭkŭn adi bada kieh siraru nggen trima kaseh di Tapa . Kan kieh taban ka angān agah so Tapa , angān dingah ka kambat-i dŭh mun daya kambat agah so manusia , pak kambat-i nimun agah adi sawŭ so Tapa . Amai Tapa agi nyiraja darŭm angān adi sabah .
52002014	Bara dingan , kayuh adi jadi di angān agi samah ngga kayuh adi jadi di eklisia eklisia di Judea , di ngara diginŭ adi mbŭh tung Kristus Jesus . Angān mbŭh kinyam pinyusah so daya bangsa adŭp ngan , mun ngara mbŭh kinyam pinyusah so daya Jahudi ,
52002015	adi siŭ Tuhan Jesus samŭn bara nabi , ka mbŭh kisiis kieh . Mbŭh payah inŭh ngara di sirung jawin Tapa ! Ngara rawan sopŭrŭg daya !
52002016	Ngara suba nagah kieh nyuse agah Tapa di daya adi dŭh bangsa Jahudi , agah adi taŭn bisa nyiramat ngara . Darŭm ndai simŭnŭ , ngara mbŭh nyukup sopŭrŭg dosa adi ngara mbŭh siraru ndai tian ti . Ka pinŭbŭn-i madin , baji Tapa mbŭh mandŭg re nyatŭk ngara !
52002017	Mun kieh , bara dingan , kan kieh nyitiro jo so angān , sawŭ dŭh darŭm pikir-kira pak darŭm pŭrŭng , kieh agi jabŭng di angān ka raru an munan angān dinge .
52002018	Kieh raan pari ka angān . Adŭp ku mbŭh pikudu kari an pari , pak Shetan matŭn kieh .
52002019	Taŭn-i mbŭh adŭp ngan , angān adi dŭh kurang so bara adi bŭkŭn adi kieh harap , adi jadi pinyigaŭn ami , ka adi sabab-i kieh bisa mingangŭn di pimanang ami di sirung jawin Tuhan Jesus kan Ayŭh mandŭg .
52002020	Sawŭ inŭh , di angān kieh mingangŭn , ka angān inŭh pinyigaŭn ami !
52003001	Sikasŭn-i kieh mbŭh dŭh tungang nyijŭn jabŭng ami . Jadi kieh natu adŭp ami pijuu rŭŭ sadi di Athens
52003002	darŭm kieh pait Timothy , dingan ta adi samah nyiraja yŭn Tapa ayō kieh adi nyuse Agah Kana pasar Kristus . Kieh pait ayŭh ka angān isa ayŭh nagap ka turung angān di pinyabah ngan ,
52003003	isa mating so angān ngundur sitagar pinyikisiis anŭ . Adŭp ngan puan pinyikisiis anŭ mbŭh so ka pinyiraan Tapa yŭn ta .
52003004	Di andu kieh agi ngga angān , kieh agi awar kidaan nang ata re dog kisiis . Madin adŭp ngan mbŭh puan-i mbŭh tambus .
52003005	Sabab anŭ meh aku pait Timothy . Ka sabab aku mbŭh dŭh tungang nyijŭn atin ngingen ku , aku pait ayŭh ka angān bada tingga munki pinyabah ngan . Aku ngingen sibia-i angān mbŭh dog suba Siarap ka kraja ta jadi au-tarun !
52003006	Madin Timothy mbŭh pari , taban agah kana pasar pinyabah ngan ka pasar pinyirindu ngan . Ayŭh mbŭh kidaan di kieh nang angān siraru ingat kieh , ka raan bidapŭd ngga kieh nimun kieh gŭh raan bidapŭd ngga angān .
52003007	Jadi meh , bara dingan , darŭm sopŭrŭg pinyusah ngga sangsara ami kieh kinyam adŭp ami dog ngatat darŭm kieh dingah pasar angān . Pinyabah ngan di Kristus mbŭh ngatat kieh ,
52003008	amai madin kieh sawŭ udip kambŭi angān mijog tagap darŭm angān udip ndi ngga Tuhan .
52003009	Madin kieh nggen trima kaseh di Tapa yŭn ngan . Kieh nggen trima kaseh di Ayŭh sabab pinyigaŭn adi kieh kinyam di sirung jawin-I sabab angān .
52003010	Sandu singarŭm , ngga siabo atin ami , kieh mite Ayŭh bada kieh bidapŭd ngga angān ka nggen di angān ani adi angān biguna yŭn pinyabah ngan .
52003011	Isa-i Tapa adi Sama ta ngga Tuhan Jesus sidia aran adi ngga kieh bisa bidapŭd ngga angān !
52003012	Isa-i Tuhan bada pinyirindu ngan bitambah di dingan ngan ka di sopŭrŭg daya ndŭg ka-i jadi bās mun pinyirindu ami di angān .
52003013	Simŭnŭ Ayŭh re nyibake angān , ka angān re jadi sukup kana buang kudus di sirung jawin Tapa adi Sama ta kan Tuhan ta Jesus mandŭg ngga sopŭrŭg daya adi mbŭh tung adŭp-I .
52004001	Sikasŭn-i , bara dingan , angān muko birajar so kieh simuki patut udip ngga pimunos asŭng Tapa . Sawŭ , anŭ taŭn mbŭh aran pimudip ngan . Ka madin kieh mite buang ngatat angān , ngga adŭn Tuhan Jesus , ndai rabis so adi mbŭh .
52004002	Amai angān taŭn puan pinyitayan adi kieh ko nggen di angān ngga kuasa Tuhan Jesus .
52004003	Amai pinyiraan Tapa inŭh , angān jadi kudus , buang jo so pimudip adi dŭh tatu darŭm pingandai kais .
52004004	Barang naan angān adi dari patut puan munki angān patut udip ngga sawŭn ngan ngga aran pimudip adi kana ka batur ,
52004005	dŭh ngga pinyiripong adi sarah mun daya adi dŭh puan Tapa .
52004006	Di kayuh ati , meh , daya dŭh siŭn ndai sarah di dingan-i adi samah Kristen puan kah nyibudo ngara . Kieh muko kidaan kayuh ati di angān dawŭ-i , ka bandar bakan angān nang Tuhan re ngukum sinadan daya adi ndai simŭnŭ .
52004007	Tapa dŭh-I bagan ata da udip darŭm pimudip adi dŭh tatu darŭm pingandai kais , pak darŭm pimudip adi pimunos asŭng-I .
52004008	Jadi meh , asi asi adi tirawan ajar ati dŭh-i tirawan manusia , pak Tapa , adi nggen di angān Roh Kudus-I .
52004009	Dŭhsah kieh nuris ka angān pasar munki angān patut rindu dingan ngan adi samah Kristen ngga angān . Adŭp ngan mbŭh dog ngajar Tapa munki angān patut rindu dingan ngan .
52004010	Sibandar-i , angān taŭn mbŭh mun anŭ di sopŭrŭg dingan ta di ndi tarun tana Macedonia . Jadi kieh mite angān , adi bara dingan ami , ndai rabis so adi mbŭh .
52004011	Gruwŭn adŭp ngan dŭh ndai dudu kamati kamanŭ , pak piguruh di kraja pingandai adŭp ngan , buang jiroh biranja adŭp ngan , nimun adi ko kieh kidaan di angān prajah .
52004012	Simuti inŭh daya adi dŭh Kristen bisa bisaya di angān , ka angān dŭh re sah bisangan di tadŭ daya yŭn kayuh adi angān biguna .
52004013	Bara dingan , kieh raan angān puan munki kayuh di ngara adi mbŭh kabŭs , isa angān dŭh susah , mun ngara adi mating pingarap .
52004014	Kieh sabah Jesus kabŭs ka mbŭh makat udip bauh . Kieh sabah gŭh Tapa re taban pari ngga Jesus sinadan ngara adi sabah di Ayŭh sibayuh ngara kabŭs .
52004015	Anŭ adi kieh ngajar di angān madin inŭh ajar adŭp Tuhan : ata adi babŭ udip di andu Tuhan mandŭg dŭh re panu diŭ so ngara adi mbŭh kabŭs .
52004016	Re agi dog dingah pinganang so pingubak malaikat darŭm sirais , jawŭn trompet Tapa , ka adŭp Tuhan re mūn so shorga . Ngara adi mbŭh kabŭs adi sabah di Kristus re diŭ makat udip bauh ;
52004017	komŭnŭ ata adi udip di tika anŭ re dog nguruk ngga ngara di abun siŭn bidapŭd ngga Tuhan di rangit . Jadi ata meh re siraru agi ngga Tuhan .
52004018	Ngapŭi meh , ngatat dingan ngan ngga pinganang sakati .
52005001	Dŭhsah kieh nuris ka angān , bara dingan , pasar jam ngga tipuh sopŭrŭg kayuh ati jadi .
52005002	Amai adŭp ngan mbŭh puan nang Andu Tuhan re mandŭg keya ka pinaku mandŭg singarŭm .
52005003	Kan daya nang , “ Ati tika damai , ka mating ani ani pito , ” nganŭ gŭh pinyusah re gŭgŭh timbur ka nyatŭk ngara ! Pinyusah anŭ re nyirŭgŭh mandŭg keya ka dayung adi bite nyirŭgŭh naman sarang re biranak , ka mating daya re tungang pirupas adŭp-i so pinyusah anŭ .
52005004	Pak angān , bara dingan , dŭh di darŭm karŭm , ka Andu anŭ dŭh patut mandŭg ka angān ngga gŭgŭh , keya ka pinaku .
52005005	Sopŭrŭg ngan mbŭh daya adi udip darŭm jawa , adi mbŭh tung jawa sandu . Ata dŭh daya adi udip darŭm karŭm puan kah dog dapu karŭm .
52005006	Jadi meh , ata patut dŭh bŭŭs mun ngara adi bŭkŭn ; ata patut bijaga buang bada pimudip ta tirase .
52005007	Singarŭm daya bŭŭs ; singarŭm gŭh daya mabuk .
52005008	Pak ata mbŭh tung jawa sandu , ka ata patut udip tirase . Ata dŭh siŭn dŭh pakai pinyabah ngga pinyirindu ndu basi pinapas sudo , ka pingarap ta di pinyiramat ndu ta tupi basi .
52005009	Tapa mien ata dŭh sabab-I raan ata sangsara da baji-I ; Ayŭh mien ata siŭn ata dapŭd dog nyiramat so ka Tuhan ta Jesus Kristus ,
52005010	adi kabŭs yŭn ta siŭn ata dapŭd udip samah ngga Ayŭh , bait-i ata udip puan kah kabŭs di andu-I mandŭg .
52005011	Dupan adŭp ngan , ngatat buang turung dingan ngan , nimun adi ndai ngan madin .
52005012	Kieh mite angān , bara dingan , stabi di ngara adi nyiraja di dupan ngan , adi nyiruton ka ngajar angān darŭm aran pimudip Kristen .
52005013	Kiren stabi ngga pinyirindu di ngara ngga sipuno-i sabab kraja pingandai ngara . Ndai damai dupan adŭp ngan .
52005014	Kieh ngasu angān , bara dingan , bakan ngara adi tibanga , mirasang ngara adi pinakut , turung ngara adi ramah , ka sabar ngga barang naan daya .
52005015	Dŭhnyah angān maras arap ngga arap , pak isa-i barang naan angān gruwŭn ndai kana di dingan ngan ka di sopŭrŭg daya .
52005016	Angān an siraru gaŭn ,
52005017	buang siraru simayang ,
52005018	an ari biyŭn atin trima kaseh di tadŭ nga-i darŭm sopŭrŭg kayuh . Ati inŭh kayuh adi Tapa raan di angān darŭm angān udip ndi ngga Kristus Jesus .
52005019	Dŭhnyah matŭn Roh Kudus ;
52005020	dŭhnyah ngamun agah adi mandŭg so Roh Kudus .
52005021	Suba sopŭrŭg kayuh : bidigŭng di kayuh adi kana
52005022	ka mangān sopŭrŭg adi arap .
52005023	Isa-i Tapa adi nggen damai di ata bada angān sukup kudus . Isa-i Tapa jaga asŭng ngan , simangi ngan , ka pŭrŭng ngan so sopŭrŭg sarah , di andu pimandŭg Tuhan ta Jesus Kristus .
52005024	Ayŭh adi bagan angān re ndai simŭnŭ , sabab Ayŭh tŭtŭd .
52005025	Simayang gŭh yŭn kieh , bara dingan .
52005026	Tabi sopŭrŭg adi sabah ngga tabi adi tandā damai .
52005027	Aku ngasu ngga kuasa Tuhan angān basa surat ati di sirung jawin sopŭrŭg bara adi sabah di Jesus .
52005028	Pinyirasi-mandis Tuhan ta Jesus Kristus agi ngga angān .
53001001	So Paul , Silas , ka Timothy , nuju daya eklisia di Thessalonica , adi mbŭh bara daya adi Tapa Sama ta ka Tuhan Jesus Kristus dapu :
53001002	Isa-i Tapa adi Sama ta ngga Tuhan Jesus Kristus nggen di angān pinyirasi-mandis ngga damai .
53001003	Bara dingan , kieh dŭh siŭn dŭh an siraru nggen trima kaseh di Tapa sabab angān . Patut inŭh kieh ndai simŭnŭ , sabab pinyabah ngan mbŭh bana kambang ka pinyirindu ngan dupan adŭp ngan mbŭh dŭ dŭ bitambah .
53001004	Anŭ inŭh sabab kieh mingangŭn pasar angān di dupan bara eklisia Tapa . Kieh mingangŭn di gaya ngan bijijŭ ngga atin tŭtŭd ka sabah darŭm angān dog kisiis ka dog kinanyuh .
53001005	Sopŭrŭg anŭ kiren ukum Tapa agi tŭnggŭn , buang-i sabab anŭ meh angān re tibirang kinyam Ong Bauh Tapa , amai yŭn anŭ inŭh angān sangsara .
53001006	Tapa re ndai kayuh adi batur : Ayŭh re pijera ngara adi pijera angān .
53001007	Ayŭh re nggen saduh di angān adi dog pijera , ka di kieh ani . Ayŭh re ndai simŭnŭ kan Tuhan Jesus nandŭng so shorga ngga bara malaikat-I adi bikuasa ,
53001008	taban apui adi bijireb , ngga ngukum ngara adi tirawan Tapa samŭn ngara adi abah dingah Agah Kana pasar Tuhan ta Jesus .
53001009	Ngara re sangsara darŭm dog ukum ngga ukum ruro , dog nyibarai so yŭn Tuhan ka so bragah kuasa-I ,
53001010	kan Ayŭh mandŭg di Andu anŭ di kambat bragah ka stabi so sopŭrŭg daya-I ngga sopŭrŭg adi sabah . Angān gŭh re sua ngga ngara , sabab angān mbŭh sabah agah adi kieh ko kidaan di angān .
53001011	Anŭ sabab kieh siraru simayang yŭn ngan . Kieh simayang mite Tapa bada angān tibirang udip nanyam ka pinyiraan-I . Isa-i Ayŭh pijadi ngga kuasa-I sopŭrŭg pinyiraan ngan di pinyikana , ka nyukup pingandai pinyabah ngan .
53001012	Ngga simŭnŭ inŭh adŭn Tuhan ta Jesus re dog nyibragah darŭm angān , ka angān darŭm Ayŭh , so ka pinyirasi-mandis Tapa ta ngga Tuhan ta Jesus Kristus .
53002001	Pasar pimandŭg Tuhan ta Jesus Kristus , ka adŭp ta adi dog nguruk siŭn agi samah ngga Ayŭh : Aku mite angān , adi bara dingan ku ,
53002002	dŭhnyah udah riruk , puan kah susah da pinganang daya adi nang Andu Tuhan mbŭh mandŭg . Kadŭ daya agi pikir kieh nang sakanŭ darŭm kieh minyu-binabi pasar kayuh adi re jadi , puan kah darŭm kieh ngajar , puan kah kieh agi nuris-i di surat adi kieh pait .
53002003	Dŭhnyah bada daya nyibudo angān . Andu anŭ dŭh re mandŭg ndŭg ka andu adi ngga daya bagŭ makat rawan Tapa , ka Manusia adi Arap anŭ adi taŭn re dog taran ka neraka , pinandŭng adŭp-i .
53002004	Ayŭh re rawan sopŭrŭg anŭ adi daya kadŭn tapa . Ayŭh re bada adŭp-i bikuasa dŭ so sopŭrŭg anŭ adi manusia nyambah . Rabis so anŭ , Ayŭh re mŭrŭt ka guru darŭm Ramin Tapa , ka kadŭn adŭp-i Tapa .
53002005	Ingat ngan kah dŭh ? Aku ko kidaan sopŭrŭg kayuh anŭ di angān sitadŭn aku agi ngga angān prajah .
53002006	Pak agi kayuh adi bada-i dŭh tambus madin ; angān puan ani anŭ . Di tipuh adŭp-i , meh , Manusia adi Arap anŭ re nandŭng .
53002007	Kuasa adi ndai kraja ginaka mbŭh piguru mirasang darŭm bisukan . Pak kayuh adi re jadi dŭh bisa jadi , siragi sianŭ adi matŭn-i bayuh dog kadi .
53002008	Komŭnŭ Manusia adi Arap anŭ re dog pinandŭng , pak kan Tuhan Jesus mandŭg , Ayŭh re siŭ ayŭh ngga asŭng adi ruah so baba-I ka pirabur ayŭh ngga pimandŭg-I adi bragah .
53002009	Manusia adi Arap anŭ re mandŭg ngga kuasa Shetan ka ndai barang masam pingandai-nginga ka pingandai-saruh adi dŭh sawŭ ,
53002010	buang pakai barang masam tipu di tunduh ngara adi re rarap . Ngara re rarap sabab ngara dŭh kambat bait rindu di agah adi sawŭ so Tapa adi so ngara bisa dog nyiramat .
53002011	Anŭ inŭh sabab Tapa pait ka ngara kuasa adi kinanyap isa ngara sabah di kayuh adi dŭh sawŭ .
53002012	Pinŭbŭn-i , sopŭrŭg adi dŭh sabah di agah adi sawŭ anŭ , ka adi pimunos adŭp-i ngga dosa , re dog nunggu .
53002013	Kieh dŭh siŭn dŭh an siraru nggen trima kaseh di Tapa yŭn ngan bara dingan adi Tuhan rindu , amai Tapa mbŭh mien angān da jadi daya adi-I diŭ nyiramat . Ngga kuasa Roh Kudus ka ngga pinyabah ngan di agah-I adi sawŭ anŭ , Tapa mbŭh bada angān jadi daya-I adi kudus .
53002014	Tapa bagan angān pakai Agah Kana adi kieh nyuse di angān ; Ayŭh bagan angān da dapŭd utung ngan darŭm bragah Tuhan ta Jesus Kristus .
53002015	Jadi meh , bara dingan , angān an tŭtŭd ka bidigŭng tagap di ajar ajar anŭ adi kieh ko nggen di angān , pakai piminyu puan kah pakai surat .
53002016	Isa-i adŭp Tuhan ta Jesus Kristus ka Tapa adi Sama ta , adi rindu ata ka adi ngga pinyirasi mandis-I mbŭh nggen di ata pinyibirani ngga pingarap adi tan ,
53002017	ngatat angān ka nyibake angān da siraru ndai buang nang kayuh adi kana .
53003001	Sikasŭn-i , bara dingan , simayang yŭn kieh siŭn agah so Tuhan babŭ raju kambang ka dog kambat ngga stabi di barang yŭn , nimun-i mbŭh di dupan ngan .
53003002	Simayang gŭh mite Tapa nyiramat kieh so daya adi ginaka ka adi arap ; amai dŭh sopŭrŭg daya sabah di agah anŭ .
53003003	Pak Tuhan taŭn-I tŭtŭd ; Ayŭh re nyibake angān ka bada angān pagŭng so Daya Ginaka anŭ .
53003004	Ka Tuhan inŭh adi bada kieh biyŭn atin-sabah di angān ; ka kieh puan angān ndai ka re babŭ ndai kayuh adi kieh bada angān ndai .
53003005	Isa-i Tuhan kuka atin ngan da rabis mirati pinyirindu Tapa samŭn pinyitŭtŭd atin adi Kristus ko nggen .
53003006	Bara dingan , kieh pesan angān ngga adŭn Tuhan ta Jesus Kristus , da pijo adŭp ngan so dingan adi tibanga ngga adi dŭh an tunda pinyitayan adi kieh ko nggen di ngara .
53003007	Adŭp ngan mbŭh puan angān patut tunda suto danding ami . Kieh dŭh tibanga di andu kieh bigaur ngga angān .
53003008	Kieh bŭn trima pinguman so daya kambŭi dŭh ngga bibayar . Pak adŭp ami mbŭh bandar nyiraja , sandu singarŭm ramŭn ami dŭh an nyusah angān .
53003009	Kieh ndai simŭnŭ , dŭh sabab kieh dŭh biyŭn hak re mite turung so angān ; kieh ndai simŭnŭ siŭn jadi suto danding yŭn ngan .
53003010	Sitadŭn kieh bigaur ngga angān , kieh agi kidaan di angān , “ Asi asi adi abah nyiraja dŭh siŭn man . ”
53003011	Kieh nang sakanŭ sabab kieh mbŭh dingah agi kada daya di dupan ngan adi tibanga , dŭh an ndai kayuh adŭ-i an mito kraja pingandai daya bŭkŭn .
53003012	Ngga adŭn Tuhan Jesus Kristus kieh bakan ngara buang bada ngara panu aran pimudip adi tirase buang nyiraja ngga nyiran adŭp-i .
53003013	Pak angān , bara dingan , dŭh siŭn kawŭk ndai kana .
53003014	Agi kani daya diginŭ adi dŭh an tunda kayuh adi kieh nang di surat ati . Kambŭi agi , angān bisa ngatin ngara ka dŭhnyah bigaur ngga ngara , isa ngara mangŭh .
53003015	Pak dŭhnyah ndai ngara da mun pinganyu ngan ; bakan buang ngajar ngara mun ngga dingan ngan adi sabah .
53003016	Isa-i adŭp Tuhan , adi atak damai yŭn ta , nggen di angān damai di tadŭ nga-i ka darŭm tadŭ mun gaya-i . Tuhan agi ngga sopŭrŭg ngan .
53003017	Ngga tangan adŭp ku aku nuris ati : Tabi so Paul . Simŭnŭ inŭh tandā-tangan ku di tiap surat ka simuti inŭh aku nuris-i .
53003018	Isa-i pinyirasi-mandis Tuhan ta Jesus Kristus agi ngga sopŭrŭg ngan .
54001001	So Paul , adi pinyuruh Kristus Jesus so ka pinyibada Tapa adi Pinyikudip ta ngga Kristus Jesus adi pingarap ta ,
54001002	nuju Timothy , anak ku adi sawŭ darŭm pinyabah : Isa-i Tapa Sama ngga Kristus Jesus Tuhan ta nggen di kuu pinyirasi-mandis , masi , ka damai .
54001003	Aku raan kuu rŭŭ di Ephesus , nimun aku ko ngasu kuu di andu aku re di ka Macedonia . Agi kada daya diginŭ mbŭh nggen ajar kadong , ka kuu dŭh siŭn dŭh mritah ngara da dŭh tia .
54001004	Kidaan di ngara da kambŭt dundan adi au-tarun anŭ samŭn susud taris tayung-babuk adi raru ambu , adi kaŭs-i bada daya bikaii . Kayuh mun anŭ dŭh-i nanyam ka atur-pinyiraan Tapa , adi taŭn dog puan so ka pinyabah .
54001005	Pinŭtŭn pritah ati inŭh ngga kies pinyirindu adi mandŭg so atin bisig , pikir-kira atin adi bisig , ka pinyabah adi sawŭ batur .
54001006	Mbŭh agi kada daya miriseu so kayuh anŭ ka mbŭh manyap darŭm kirakar ngara adi au-tarun .
54001007	Ngara raan jadi bara gurū ukum-adat Tapa , pak ngara dŭh mirati pinganang adŭp-i , bait-i kayuh adi-i nang darŭm bandar sabah nang sawŭ .
54001008	Kieh puan Ukum-adat taŭn kana kambŭi-i dog pakai ngga aran adi batur .
54001009	Patut dog ingat , ukum ukum-adat dog ndai , dŭh-i yŭn daya adi kana , pak yŭn daya adi miranggar ukum-adat ngga daya adi arap , yŭn daya adi dŭh stabi di Tapa ngga adi bidosa , yŭn daya adi dŭh biyŭn adat ngga adi udip puno ngga tibiat ong , yŭn bara pinyiŭ adi siŭ ndŭg ka sindŭ sama adŭp-i ,
54001010	yŭn daya adi dŭh tatu urah rakah-i , yŭn daya adi nyibŭŭs ngga dingan-i adi samah dari , yŭn daya adi nakap daya ngga bu an-i jua , yŭn daya adi pingadong ka yŭn daya adi nggen taksi kadong , puan kah adi ndai kayuh adi dŭh nanyam ka ajar adi batur .
54001011	Ajar anŭ bisa dog dapŭd darŭm Agah Kana adi mbŭh dog nyerah ka darŭm tangan ku yŭn dog piagah , Agah Kana adi so Tapa adi bragah ka biberkat .
54001012	Aku nggen trima kaseh di Kristus Jesus Tuhan ta , amai pinyibake adi-I mbŭh nggen di aku yŭn kraja ku . Aku nggen trima kaseh di Ayŭh , amai Ayŭh mbŭh nyirundeng aku tibirang ka mbŭh tijuan aku da bituan di adŭp-I ,
54001013	sunggu dawŭ-i pinganang ku agi arap pasar Ayŭh buang kisiis ka ngamun Ayŭh . Pak Tapa masi di aku sabab nganŭ aku gibayuh sabah buang dŭh puan kayuh adi ndai ku .
54001014	Ka Tuhan ta ren pinyirasi mandis-I di tunduh ku ka nggen di aku pinyabah samŭn pinyirindu adi mbŭh tung jata darŭm ata udip ndi ngga Kristus Jesus .
54001015	Pinganang ati agi sawŭ , patut dog trima ka dog sabah : Kristus Jesus mandŭg ka ong di nyiramat daya adi bidosa . Aku ati adi rabis arap ,
54001016	pak Tapa mbŭh raru masi di aku siŭn Kristus Jesus bisa sukup sabar darŭm-I ngatur aku , adi siabo bidosa , yŭn suto danding di sopŭrŭg ngara adi re sabah di Ayŭh ka adi re dapŭd udip adi sawŭ adi tan adu adu .
54001017	Di Raja adi udip adu adu ka adi dŭh bisa kabŭs buang adi dŭh tatŭng , Ayŭh adi ndi adŭ ; di Ayŭh inŭh stabi ngga bragah ndŭg situi tui ! Amen .
54001018	Timothy , kuu adi anak ku , aku mbas pasan di tangan mu pinyipesan ati , adi mbŭh nanyam ka pinganang-binabi adi ko dog ruwan prajah pasar kuu . Pakai pinganang anŭ ndu sinyata siŭn kuu dapŭd sanang birawan ,
54001019	ka bidigŭng di pinyabah ngga pikir-kira atin mu adi bisig . Agi daya adi bŭn nyiringa ka tunda pikir-kira atin-i adi bisig ka mbŭh pirusak pinyabah-i .
54001020	Hymenaeus ngga Alexander inŭh duwŭh naan so ngara adi mun anŭ , adi aku ko nggen ka darŭm kuasa Shetan siŭn ngara birajar ka dŭh tia ngujat rawan Tapa .
54002001	Diŭ so kayuh bŭkŭn , aku ngasu angān simayang yŭn sopŭrŭg daya . Mite Tapa turung ka nyiberkat daya , ka nggen trima kaseh di Tapa yŭn sopŭrŭg daya .
54002002	Simayang yŭn bara raja samŭn ngara adi bikuasa , isa-i ata udip darŭm sanang ka darŭm damai ngga stabi di Tapa ka ngga urah-rakah adi kana .
54002003	Ati kana buang pimunos asŭng Tapa adi Pinyikudip ta ;
54002004	Ayŭh raan sopŭrŭg daya dog nyiramat ka puan ajar adi sawŭ pasar pinyiramat .
54002005	Amai agi ndi adŭ Tapa , ka agi ndi naan adŭ adi nguru manusia ka Tapa ; Ayŭh anŭ Kristus Jesus ,
54002006	adi nggen adŭp-I ngga nubos sopŭrŭg manusia . Anŭ inŭh ngga kiren di tika adi batur Tapa raan sopŭrŭg daya dog nyiramat ,
54002007	ka anŭ inŭh sabab aku mbŭh dog pait jadi pinyuruh ka gurū yŭn daya adi dŭh bangsa Jahudi , an piagah di ngara agah pasar pinyabah adi sawŭ . Aku dŭh kadong ; aku kidaan kayuh adi sawŭ !
54002008	Di tika simayang aku raan dari bidua , ngara adi mbŭh nyerah adŭp ngara ka Tapa ka adi bisa pakat tangan ngara darŭm simayang dŭh ngga baji bait karit .
54002009	Aku raan gŭh bara dayung nakit ngga adŭp ngara buang dŭh sungak di piraka ngara ; dŭh sungak di udat ubok , dŭh sungak di pimakai mas puan kah mutiara , puan kah sungak di piraka adi grua ,
54002010	pak ndai pingandai kana , nimun patut dayung adi nang adŭp-i puno darŭm adat .
54002011	Bara dayung patut birajar darŭm dŭh bidudu ka darŭm atin tŭkŭn .
54002012	Aku dŭh nyibandar ngara ngajar bait biyŭn kuasa di tunduh bara dari ; ngara dŭh siŭn dŭh pirŭŭ adŭp-i .
54002013	Amai Adam inŭh adi diŭ dog napa , komŭnŭ ka-i Eve ;
54002014	ka dŭh-i Adam adi dog nyibudo ; dayung inŭh adi mbŭh tibudō ka miranggar ukum-adat Tapa .
54002015	Pak dayung re dog nyiramat darŭm-i mira , kambŭi ayŭh bijijŭ darŭm pinyabah , pinyirindu ka darŭm pimudip kudus , ngga atin tŭkŭn .
54003001	Sawŭ pinganang ati : Daya adi graŭh an jadi nyamba eklisia , taŭn-i gruwŭn kraja adi raru kana .
54003002	Nyamba eklisia dŭh siŭn biyŭn sarah ; ayŭh dŭh siŭn dŭh an biyŭn ndi adŭ sawŭn , Ayŭh dŭh siŭn dŭh an tuuh tuuh darŭm aran pimudip-i , an pandai jaga adŭp-i so pinyiripong adi sarah , buang pakit . Ayŭh dŭh siŭn dŭh an kambat pinami di ramin arŭn-i ; ayŭh an pandai ngajar ;
54003003	ayŭh dŭh siŭn daya adi pimabuk puan kah daya adi mangah , pak duduh buang dŭh pinyikaii ; ayŭh dŭh siŭn gira duit ;
54003004	ayŭh dŭh siŭn dŭh an pandai ngatur rawang adŭp-i , ka bada bara anak-i nundok ka stabi di adŭp-i .
54003005	Amai kambŭi daya dŭh pandai ngatur rawang adŭp-i , simuki meh ayŭh re bisa jaga eklisia Tapa ?
54003006	Ayŭh dŭh siŭn daya adi muran mŭrŭt jadi Kristen , siŭn ayŭh dŭh bakak ka gambung ka dog nunggu , nimun Siarap .
54003007	Ayŭh patut daya adi dog stabi daya adi dŭh Kristen , siŭn ayŭh dŭh dog pimangŭh ka rabu darŭm pirakap Siarap .
54003008	Pinurung eklisia dŭh siŭn dŭh gŭh an daya adi kana urah rakah-i buang an daya adi tŭnggŭn atin-i ; ngara dŭh siŭn daras nok wain puan kah gira duit ;
54003009	ngara patut bidigŭng tagap ngga pikir-kira atin adi bisig di ajar pinyabah Kristen adi Tapa mbŭh kiren .
54003010	Ngara an diŭ dog suba , komŭnŭ , kambŭi tungang kiren adŭp-i sukup kana , yŭn bisa dog tambit jadi pinurung .
54003011	Sawŭn ngara gŭh dŭh siŭn dŭh an daya adi kana urah-i , dŭh daya adi pingitong ; ngara dŭh siŭn dŭh an pandai jaga adŭp-i , ka taban atin-tŭnggŭn darŭm sopŭrŭg kayuh .
54003012	Sianŭ adi jadi pinurung eklisia dŭh siŭn dŭh an biyŭn ndi sawŭn adŭ , ka an pandai ngatur bara anak ka rawang-i .
54003013	Bara pinurung adi pandai ndai kraja ngara re dog stabi ka re tungang minyu ngga atin birani pasar pinyabah ngara di Kristus Jesus .
54003014	Darŭm aku nuris surat ati ka kuu , aku harap aku re rikas bidapŭd ngga kuu .
54003015	Pak kambŭi aku rambat , surat ati re kiren di kuu munki ata patut ngatur urah ta darŭm rawang Tapa , adi eklisia Tapa adi udip , tiang ngga pinagap ajar adi sawŭ pasar Tapa .
54003016	Mating daya tungang miman munki masam bās-i rusia adat ta : Ayŭh mandŭg darŭm gayŭn manusia , mbŭh Roh Kudus kiren nang pimunos asŭng Tapa , ka dog kiris bara malaikat . Ayŭh dog nyuse di barang bangsa , ka ndi ong ong mbŭh sabah di Ayŭh , ka Ayŭh mbŭh dog pakat ka shorga .
54004001	Roh Kudus nakit kidaan nang di andu sikasŭn kada daya re pasan pinyabah ngara ; ngara re bituan di roh adi kadong ka tunda ajar umot .
54004002	Ajar adi mun anŭ mbŭh dog pikambang bara pingadong , adi dŭh piduri pikir-kira atin-i adi kana .
54004003	Ngara anŭ ngajar nang daya banan sawan sarah ; ngara gŭh ngajar nang agi kada pinguman adi dŭh siŭn daya man . Pak Tapa napa pinguman anŭ yŭn dog man bara adi sabah adi mbŭh puan ajar adi sawŭ , ripas ko nggen dua trima kaseh .
54004004	Sopŭrŭg kayuh adi Tapa ko napa agi kana ; ndi mating gŭh siŭn dog nang dŭh kana , pak sopŭrŭg-i siŭn dog trima ngga dua trima kaseh ,
54004005	sabab pinganang Tapa ngga dua anŭ mbŭh bada-i bisa dog man .
54004006	Kambŭi kuu nggen pinyitayan ati di bara adi sabah , kuu re jadi urun Kristus Jesus adi kana , darŭm kuu paan adŭp mu darŭm roh ngga pinganang pinyabah ka ngga ajar adi sawŭ adi kuu mbŭh tunda .
54004007	Pak pijo adŭp mu so dundan dundan au-tarun , adi dŭh patut dog kidaan . Pikanyet adŭp mu udip darŭm adat .
54004008	Pigagah pŭrŭng agi kana-i , pak pigagah darŭm roh bagŭ yŭn-i kana , sabab-i natu pimudip adi madin ngga adi jŭ .
54004009	Ati inŭh pinganang adi sawŭ , an batur batur dog trima ka dog sabah .
54004010	Ata bandar bandar nyiraja , sabab ata mbŭh na pingarap ta di Tapa adi udip , adi Pinyikudip sopŭrŭg , rabis-i daya adi sabah .
54004011	Nggen pinyitayan ka ajar anŭ di ngara .
54004012	Dŭhnyah daya ngamun kuu sabab kuu gibabŭ mara , pak jadi suto danding yŭn sopŭrŭg adi sabah darŭm piminyu mu , darŭm urah-rakah mu , darŭm pinyirindu mu , darŭm pinyabah mu , ka darŭm aran pimudip bisig mu .
54004013	Ndŭg ka aku mbŭh mandŭg , kuu an ari basa Surat-kudus di tika simayang ka an ari nyuse pinganang Tapa ka ngajar daya .
54004014	Dŭhnyah dŭh pakai pinganggen roh adi agi darŭm kuu , adi ko dog nggen di kuu kan bara nabi minyu pasar kuu ka bara nyamba eklisia na tangan ngara di tunduh ubak mu .
54004015	Ndai sopŭrŭg kayuh anŭ ka na pikir mu dieh , siŭn kraja mu tatŭng mujur di sirung jawin sopŭrŭg daya .
54004016	Jaga adŭp mu ka ingat ani anŭ adi kuu ngajar . Adu adu ndai simŭnŭ , ka kuu re nyiramat dŭh-i adŭp mu adŭ , pak sopŭrŭg daya adi dingah kuu .
54005001	Dŭhnyah nang nyamba dari , pak minyu ngga ayŭh keya ka minyu ngga sama adŭp mu . Bara dari adi babŭ mara kuu patut bada keya ka bara jurud adŭp mu ,
54005002	bara dayung adi mbŭh tuuh kuu patut bada keya ka sindŭ adŭp mu , ka ngga atin bisig kuu patut bada bara dayung adi mara keya ka jurud dayung adŭp mu .
54005003	Kiren stabi di dayung uban adi taŭn mbŭh sawŭ udip sadi .
54005004	Pak kambŭi dayung uban biyŭn bara anak puan kah bara sukuh , ngara patut diŭ so kayuh bŭkŭn birajar ndai kayuh adi patut ngara ndai yŭn rawang ngara nanyam ka adat . Ka darŭm ndai simŭnŭ ngara maras budi pimas , simbuk ka babai ngara . Pingandai adi mun ati pimunos asŭng Tapa .
54005005	Dayung uban adi mbŭh rŭŭ sadi , dŭh biyŭn daya adi tukang jaga ayŭh , mbŭh na pingarap-i di Tapa buang adu adu simayang mite turung so Ayŭh sandu singarŭm .
54005006	Pak dayung uban adi sayŭp ngga pinyirami mbŭh kabŭs , sunggu darŭm pŭrŭng ayŭh udip .
54005007	Nggen di ngara pinyitayan ati , isa mating daya kinarap ngara .
54005008	Kambŭi agi daya dŭh nyiran madis-i , rabis-i bara so rawang adŭp-i , ngara mbŭh miman pinyabah ka mbŭh arap dŭ so daya adi dŭh puan Tapa .
54005009	Dŭhnyah pibŭrŭt dŭn dayung uban di susud dŭn bara dayung uban kambŭi ayŭh gibayuh rabis so nŭm puru sawa umbur-i . Nambah anŭ , ayŭh dŭh siŭn dŭh daya adi ko banan ndi sidah adŭ .
54005010	Ayŭh patut dayung adi traŭn darŭm pingandai kana : dayung adi ko nakit nyiran bara anak-i , ko pisadang bara pinami , ko turung dingan-i adi samah Kristen , ko turung daya adi dog pinyusah , ka ko marar ndai kraja kana .
54005011	Dŭhnyah pibŭrŭt dŭn dayung dayung uban adi gibabŭ mara di susud dŭn bara dayung uban ; sabab kan ngara mbŭh an banan , ngara kambŭt Kristus ,
54005012	ka mbŭh sarah amai kadong janji adi ngara ko ndai ngga Kristus .
54005013	Ngara mbŭh kanyet saat jam mŭrŭt ramin ndi ndŭg ramin andi . Adi rabis arap-i , ngara mbŭh kanyet ngitong daya ka bipito di har daya bŭkŭn , nang kayuh adi ngara dŭh patut nang .
54005014	Jadi sŭn ku nang , kana dŭ bara dayung uban adi gi-mara banan , mira , ka jaga ramin arŭn ngara , isa pinganyu ta dŭh biyŭn aran ngga kinarap ata .
54005015	Amai agi kada dayung uban adi mbŭh manyap , di tunda Shetan .
54005016	Pak kambŭi agi dayung adi Kristen adi biyŭn bara dayung uban di rawang-i , ayŭh dŭh siŭn dŭh sita ngara , so-i nyusah eklisia da jaga ngara . Simŭnŭ eklisia bisa jaga dayung uban adi mbŭh sawŭ udip sadi .
54005017	Bara nyamba eklisia adi ndai kraja kana darŭm ngara kingat eklisia patut trima duwŭh rupet gaji , rabis-i ngara adi bandar nyiraja tura ka nyuse pinganang Tapa ka ngajar .
54005018	Amai Surat-kudus agi nang , “ Dŭhnyah na kayuh di baba sapi bada-i dŭh bisa man darŭm kuu pakai-i da ngiik ” ka “ Daya adi nyiraja patut dog nggen gaji-i . ”
54005019	Dŭhnyah dingah pinganang daya adi nyarah nyamba eklisia kambŭi-i dŭh so duwŭh puan kah taruh naan saksi .
54005020	Ngajar di sirung jawin daya bagŭ sopŭrŭg ngara adi ndai dosa , isa adi bŭkŭn taru .
54005021	Di sirung jawin Tapa ka di sirung jawin Kristus Jesus ka di sirung jawin bara malaikat kudus aku mite kuu tunda pinyitayan ati ngga atin kana adi dŭh mien daya darŭm sopŭrŭg pingandai mu .
54005022	Dŭhnyah bigaut na tangan di tunduh ubak daya ngga ngara ayŭh yŭn kraja Tuhan . Dŭhnyah ndai dosa sabab daya bŭkŭn mbŭh bidosa ; bada adŭp mu bisig .
54005023	Dŭhnyah nok piin adŭ , pak nok nisit wain yŭn kana tain mu , amai kuu siraru mudar .
54005024	Dosa kada daya tungang dog kiris , ka ngara mbŭh diŭ kinyam sarah diŭ so ngara dog bisara ; pak dosa daya bŭkŭn rambat tatŭng .
54005025	Simŭnŭ gŭh pingandai kana granan tatŭng ; ka anŭ adi dŭh paŭh tatŭng dŭh gŭh bisa dog sukan .
54006001	Ngara adi jadi urun dŭh siŭn dŭh stabi di tuan ngara , isa daya dŭh kinarap adŭn Tapa samŭn ajar ta .
54006002	Urun tuan adi Kristen dŭh siŭn ngamun tuan ngara , amai ngara mbŭh bara adi sabah gŭh . Sipatut-i ngara an nakit bituan di ngara , sabab ngara anŭ adi dapŭd utung so kraja ngara inŭh bara adi sabah adi ngara rindu . Kuu dŭh siŭn dŭh an ngajar kayuh ati di daya eklisia buang ngatat ngara da tunda-i .
54006003	Asi asi adi ngajar ajar adi bŭkŭn ka dŭh situju ngga pinganang adi sawŭ so Tuhan ta Jesus Kristus ka dŭh gŭh situju di ajar adat ta ,
54006004	daya anŭ mbŭh bakak ngga atin gambung buang dŭh puan tarun . Ayŭh mbŭh raru suka bikarit ka bikaii pasar bang piminyu ; anŭ pijadi atin sina , dendam , bakit , pise adi arap ,
54006005	ka kaii adi dŭh ko ko so ngara adi mbŭh rusak pikir-kira buang mbŭh dŭh natŭng kayuh adi sawŭ . Ngara pikir adat mbŭh aran ngga jadi kaya .
54006006	Adat bisa bada daya kaya , kambŭi daya puas ngga anŭ adi-i biyŭn .
54006007	Ani mbŭh ta taban ka ong ? Mating ! Ani bisa ta taban bu so ong ? Mating !
54006008	Jadi meh , kambŭi ata biyŭn pinguman ngga piraka , anŭ mbŭh sadang .
54006009	Pak ngara adi an jadi kaya mbŭh rabu ka darŭm pinyisuba ka mbŭh dog mirakap pinyiraan adi arap adi bisa nyirubuh ka pirusak ngara .
54006010	Amai pinyiawang duit pijadi bagŭ masam arap . Agi daya adi mbŭh gruwŭn an biyŭn-i ndŭg ka mbŭh miriseu so pinyabah ngara ka mbŭh pijadi bagŭ masam andam di adŭp-i .
54006011	Pak kuu , daya Tapa , pijo adŭp mu so sopŭrŭg kayuh adi mun anŭ . Kuu patut gruwŭn : pinŭnggŭn , udip nimun ka pinyiraan Tapa , sabah di Kristus , rindu dingan , biyŭn pinyitŭtŭd atin di tika sangsara , ka atin duduh ngga daya .
54006012	Birumba darŭm rumba pinyabah , ka dapŭd upah yŭn adŭp mu , anŭ inŭh udip adi sawŭ adi tan adu adu ; amai yŭn anŭ inŭh Tapa mbŭh bagan kuu darŭm kuu ngaku pinyabah mu di sirung jawin bara saksi .
54006013	Di sirung jawin Tapa , adi kudip sopŭrŭg kayuh , ka di sirung jawin Kristus Jesus , adi ko ngaku pinyabah-I di sirung jawin Pontius Pilate , aku bada kuu
54006014	ndai sopŭrŭg kayuh adi aku tijuan kuu ndai darŭm atin tŭtŭd ndŭg Andu anŭ adi ngga Tuhan Jesus Kristus nandŭng !
54006015	Pinandŭng-I re di tika adi so ka pingatur adŭp Tapa , ndi naan Pinguasa adi biberkat , Raja adi tunduh sopŭrŭg raja ka Tuhan adi tunduh sopŭrŭg tuhan .
54006016	Ayŭh sadi adi udip adu adu ; Ayŭh agi darŭm jawa adi mating daya tungang nyindŭk . Gi-mating daya tungang kiris Ayŭh . Di Ayŭh inŭh stabi ngga kuasa adi tan adu adu ! Amen .
54006017	Nakit ngajar ngara adi kaya di kayuh ong siŭn dŭh jadi gambung , pak na pingarap ngara , dŭh di kayuh adi dŭh tan tui mun pinyikaya , pak di Tapa , adi ngga pinyikana-I mbŭh nggen sopŭrŭg kayuh di ata yŭn udip sanang .
54006018	Ngajar ngara da ndai kayuh kana , da jadi kaya darŭm kraja kana , da dŭh bidagis buang sidia an samah kayuh ngga daya bŭkŭn .
54006019	Simuti ngara re nguruk yŭn adŭp-i rata adi re jadi pimŭnŭs adi tagap yŭn tipuh adi re mandŭg . Mun anŭ ngara re dapŭd upah , anŭ inŭh udip adi sawŭ adi tan adu adu .
54006020	Timothy , nakit jaga kayuh adi mbŭh dog mbas pasan ka darŭm tangan mu . Pijo adŭp mu so piminyu pinganang adi dŭh biguna samŭn karit adi sipadin adi daya kadŭn “ Pinyipuan . ”
54006021	Amai agi mbŭh ngaku adŭp-i biyŭn-i , ka sitagar anŭ ngara mbŭh miriseu so aran pinyabah . Pinyirasi-mandis Tapa agi ngga angān sopŭrŭg .
55001001	So Paul , adi pinyuruh Kristus Jesus so ka pinyiraan Tapa , adi dog pait da piagah pimudip adi Tapa ko bijanji an nggen , anŭ inŭh udip ndi ngga Kristus Jesus .
55001002	Aku nuris surat ati nuju kuu Timothy , anak adi aku rindu : Isa-i Tapa Sama , ngga Kristus Jesus Tuhan ta nggen di kuu pinyirasi mandis-I , masi , ka damai .
55001003	Aku nggen trima kaseh di Tapa , di yŭn ku bituan ngga pikir-kira atin ku adi bisig , nimun tayung-babuk ku jah . Aku nggen trima kaseh di Ayŭh darŭm ku siraru ingat kuu darŭm dua ku sandu ngga singarŭm .
55001004	Aku ingat munki kuu ko sien , ka aku mbŭh raru raan bidapŭd ngga kuu isa aku dapŭd gaŭn .
55001005	Aku ingat pinyabah mu adi so atin tŭnggŭn mu , pinyabah adi mun tung simbuk mu Lois ka adi mun tung sindŭ mu Eunice . Aku taŭn manŭn puan kuu biyŭn pinyabah adi mun tung ngara .
55001006	Sabab anŭ inŭh aku kidaan di kuu da dŭh kambŭt pakai pinganggen adi Tapa ko nggen di kuu di andu aku na tangan ku di tunduh ubak mu .
55001007	Amai Roh adi Tapa mbŭh nggen di ata dŭh-I ndai ata da taru , pak ngisi ata ngga kuasa , pinyirindu , ka atin adi an jaga adŭp ta so pinyiripong adi sarah .
55001008	Dŭhnyah mangŭh bisaksi yŭn Tuhan ta ; dŭhnyah gŭh mangŭh ngarun aku adi mbŭh dog jer amai Kristus . Pak ngga pinyibake adi Tapa mbŭh nggen di kuu , kuu patut sua jera yŭn Agah Kana anŭ .
55001009	Ayŭh mbŭh nyiramat buang mbŭh bagan ata da jadi daya-I , dŭh sabab kayuh adi ko ta ndai , pak sabab pinŭtŭn ngga pinyirasi-mandis adŭp-I . Ayŭh mbŭh , ngga Kristus Jesus , nggen di ata pinyirasi mandis-I diŭ so ong dog napa ,
55001010	pak madin pinyirasi mandis-I mbŭh dog pinandŭng di ata so ka pimandŭg Pinyikudip ta , Kristus Jesus . Ayŭh mbŭh kinating kuasa pinyikabŭs ka mbŭh pinandŭng so Agah Kana anŭ pimudip adi tan adu adu .
55001011	Tapa mbŭh tijuan aku jadi pinyuruh ka gurū da piagah Agah Kana anŭ ,
55001012	ka-i mbŭh sitagar anŭ inŭh aku mbŭh sangsara madin . Pak aku babŭ puno ngga atin-sabah ku , sabab aku puan asi Ayŭh adi yŭn ku bisangan ; ka aku sabah Ayŭh re jaga da pagŭng kayuh adi ko-I mbas pasan di tangan ku .
55001013	Bidigŭng tagap meh di ajar adi sawŭ adi aku ko nggen di kuu , ndu suto danding adi kuu patut tunda , ka bijijŭ darŭm pinyabah ngga pinyirindu adi mbŭh tung jata darŭm ata udip ndi ngga Kristus Jesus .
55001014	Ngga kuasa Roh Kudus , adi rŭŭ darŭm ata , nakit jaga sopŭrŭg kayuh adi mbŭh dog mbas pasan di tangan mu .
55001015	Kuu puan barang naan daya darŭm utung rais Asia mbŭh dŭh piduri aku , samŭn Phygelus ngga Hermogenes .
55001016	Isa-i Tuhan kiren masi-I di rawang Onesiphorus , sabab ayŭh siraru nyanang asŭng ku . Ayŭh dŭh mangŭh ngarun aku dog jer ,
55001017	pak kan ayŭh mbŭh ndŭg Rome , ayŭh rasu jiroh aku ndŭg-i dapŭd .
55001018	Isa-i Tuhan masi di ayŭh di Andu Sikasŭn ! Kuu mbŭh puan munki masam ayŭh mbŭh turung aku di Ephesus .
55002001	Ka kuu , anak ku , jadi tagap meh ngga pinyirasi-mandis adi mbŭh tung jata darŭm ata udip ndi ngga Kristus Jesus .
55002002	Taban ajar adi kuu ko dingah aku piagah di sirung jawin bagŭ saksi , ka mbas pasan-i di tangan daya adi bisa dog harap , adi bisa ngajar daya bŭkŭn gŭh .
55002003	Kuu gŭh patut sua jera , nimun soldadu Kristus Jesus adi tŭtŭd .
55002004	Soldadu adi aŭn ndai kraja-i raan pimunos asŭng pingubak-i . Abah ayŭh jiroh kraja bŭkŭn .
55002005	Daya adi tukang birumba , dŭh-i tungang dapŭd upah manang birumba kambŭi ayŭh dŭh tunda atur birumba .
55002006	Tukang-teya adi bandar nyiraja inŭh adi patut dapŭd sibungas utung so buwa adi dog sun .
55002007	Nakit pikir kayuh adi aku nang , amai Tuhan inŭh adi re bada kuu mirati sopŭrŭg-i .
55002008	Ingat Jesus Kristus , adi mbŭh dog pakat so kabŭs , adi adŭp-I sesang David , nanyam adi dog ngajar darŭm Agah Kana adi aku nyuse .
55002009	Sitagar aku nyuse Agah Kana , aku sangsara ndŭg ka ko dog muak ngga parik basi mun adi ko ndai sarah . Pak pinganang Tapa dŭh darŭm buak .
55002010	Ngapŭi aku nyijŭn sopŭrŭg-i yŭn kana bara daya adi Tapa mbŭh mien , siŭn ngara dapŭd pinyiramat adi mandŭg so ka Kristus Jesus samah ngga bragah adi tan adu adu .
55002011	Ati inŭh pinganang adi sawŭ : “ Kambŭi ata mbŭh kabŭs ngga Ayŭh , ata gŭh re udip ngga Ayŭh .
55002012	Kambŭi ata bijijŭ ngga atin tŭtŭd , ata gŭh re mritah ngga Ayŭh . Kambŭi ata miman Ayŭh , Ayŭh gŭh re miman ata .
55002013	Kambŭi ata dŭh tŭtŭd , Ayŭh babŭ tŭtŭd , sabab Ayŭh dŭh bisa miman adŭp-I . ”
55002014	Bada daya mu ingat anŭ , ka bakan ngara di sirung jawin Tapa da dŭh bikaii pasar bang piminyu . Kaii dŭh-i biguna , pak pirusak daya adi dingah .
55002015	Ngga sibisa bisa mu jiroh puji so Tapa , nimun daya adi nyiraja adi dŭh mangŭh ngarun kraja-i . Kuu patut ngajar ajar adi sawŭ adi so Tapa ngga batur-i .
55002016	Pijo adŭp mu so kirakar adi kais ka adi sipadin ; kayuh adi mun anŭ batur-i bada daya rabis jo so Tapa .
55002017	Ajar adi mun anŭ mbŭh keya ka gadag adi man isin daya . Duwŭh naan daya adi mbŭh ngajar kayuh anŭ inŭh Hymenaeus ngga Philetus .
55002018	Ngara mbŭh miriseu so ajar adi sawŭ ka mbŭh pirusak pinyabah kada ngara adi sabah di Kristus ngga ajar ngara adi nang pinyimakat so kabŭs mbŭh ripas .
55002019	Pak pinagap-rasan adi tagap anŭ adi Tapa ko na dŭh dapŭd dog ngugoh ; ka di tunduh pimŭnŭs anŭ agi dog nuris sakati : “ Tuhan puan bara daya adi-I dapu ” ka “ Ngara adi nang adŭp-i mbŭh dog dapu Tapa dŭh siŭn dŭh taran pingandai sarah . ”
55002020	Darŭm tibande ramin agi pinggen makuk adi barang masam-i : agi dog ndai so pirak ngga mas , adi bŭkŭn dog ndai so kayuh ka tana-riyat ; kada-i yŭn andu bās , kada-i yŭn andu biasa .
55002021	Ngara adi bada adŭp-i bisig so sopŭrŭg kayuh adi arap anŭ , re dog guna yŭn tujuan adi bragah , sabab ngara mbŭh nyerah adŭp-i yŭn guna Tuan-i , sidia an dog pakai yŭn sopŭrŭg pingandai kana .
55002022	Pijo adŭp mu so pinyiripong daya adi gibabŭ mara , ka jiroh pinŭnggŭn , pinyabah , pinyirindu , ka damai , samah ngga ngara adi ngga atin bisig-i bagan Tuhan yŭn mite turung .
55002023	Pijo adŭp mu so karit adi sipadin ngga adi dŭh biguna ; kuu puan pinŭbŭn-i kaii .
55002024	Nimun urun Tuhan kuu dŭh siŭn bikaii . Kuu dŭh siŭn dŭh an mandis ngga daya ; nimun gurū adi kana buang sabar ,
55002025	kuu an duduh darŭm kuu ngika ka ngajar daya adi matah kuu ; amai sawŭ , nŭŭh dŭh puan kadŭ Tapa re nggen di ngara aran ngga marik pimudip ngara pari ka adŭp-I ka natŭng ajar adi sawŭ .
55002026	Ka ngara re ngubah adŭp-i ka pirupas adŭp-i so pirakap Siarap , adi ko nakap ngara da tunda pinyiraan adŭp-i .
55003001	Ingat nŭh re bagŭ tika pinyusah di sikasŭn tipuh .
55003002	Daya re sibut , tama , sambuh , gambung ; ngara re ginaka , dŭh dingah pinganang sindŭ sama , dŭh biyŭn atin trima kaseh , ka dŭh raan puan Tapa ;
55003003	ngara re dŭh mandis ngga daya , dŭh biyŭn apun , pinapŭ , gŭtŭh , ka mangah ; ngara re tiru di pinyikana ;
55003004	Ngara gagā muker , bŭn nakit bipikir sibayuh ndai kayuh , rawā . Ngara re awang pinyirami ong so-i rindu di Tapa ;
55003005	ngara bidigŭng di aran adat ta pak tirawan kuasa-i . Pijo adŭp mu so daya adi mun anŭ .
55003006	Agi kada so ngara mŭrŭt ramin daya ka mbit pluang di tunduh bara dayung adi mbŭh dog nanuh dosa ka adi dog nguasa barang masam pinyiripong ,
55003007	bara dayung adi siraru an birajar pak bŭn tungang dapŭd ajar adi sawŭ anŭ .
55003008	Nimun Jannes ngga Jambres rawan Moses , simŭnŭ gŭh ngara ati rawan ajar Tapa ; ngara , daya adi mbŭh rusak pikir-i ka adi dŭh sawŭ pinyabah-i .
55003009	Pak ngara dŭh re mujur , sabab sopŭrŭg daya re kiris munki masam budo-i ngara . Anŭ , kayuh adi mbŭh jadi di Jannes ngga Jambres .
55003010	Pak kuu mbŭh tunda ajar ku , urah ku , ka pinŭtŭn pimudip ku ; kuu mbŭh ngatin pinyabah ku , atin sabar ku , pinyirindu ku , pinyitŭtŭd atin ku ,
55003011	pinyikisiis adi dog aku , ka sangsara ku . Kuu puan sopŭrŭg anŭ dog aku di Antioch , di Iconium , ka di Lystra , pinyikisiis adi raru mandam ku kinyam ! Pak Tuhan agi nyiramat aku so sopŭrŭg-i .
55003012	Barang naan daya adi raan udip nanyam ka pinyiraan Tapa darŭm udip ndi ngga Kristus Jesus re dog kisiis ;
55003013	buang bara daya adi arap samŭn bara pingadong re jadi rabis arap , nyibudo daya pak adŭp-i sua tibudō .
55003014	Pak kuu , bijijŭ meh darŭm ajar adi sawŭ adi ko dog ngajar di kuu , adi kuu mbŭh batur batur sabah . Kuu puan asi ko jadi bara gurū mu ,
55003015	ka kuu ingat so mu gi-sŭ kuu mbŭh puan Surat-kudus , adi bisa nggen di kuu pinyibijak adi ngga kuu dapŭd pinyiramat so ka pinyabah di Kristus Jesus .
55003016	Sopŭrŭg kayuh adi dog nuris di Surat-kudus mbŭh so kuasa Tapa ka mbŭh biguna ngga ngajar kayuh adi sawŭ , ngga nyara ka ngga nyibatur kayuh adi sarah , ka ngga ngajar daya pasar aran pimudip adi batur ;
55003017	isa daya adi bituan di Tapa bisa jadi sukup pandai ka dog bada sidia yŭn barang masam kraja kana .
55004001	Di sirung jawin Tapa ngga di sirung jawin Kristus Jesus , adi re jadi arang ngara adi udip ngga adi kabŭs , ka sabab Ayŭh mbŭh re an mandŭg di mritah nimun Raja , aku ngga siabo asŭng ngasu kuu
55004002	da nyuse agah so Tapa , ka piagah-i dŭh kira tika-i patut bait dŭh patut . Kuu an nyibatur ka kidaan sarah daya , ka ngatat daya , darŭm kuu ngajar ngga puno atin sabar .
55004003	Tika-i re mandŭg kan daya re dŭh an dingah ajar adi batur , pak tunda pinyiraan adŭp ngara ka re nguruk bagŭ gurū adi an kidaan di ngara kayuh adi ngara gruwŭn an dingah .
55004004	Ngara re abah dingah kayuh adi sawŭ , pak re graŭh an dingah dundan adi au-tarun .
55004005	Pak kuu an nakit jaga adŭp mu di tadŭ nga-i ; nyijŭn pinyusah , ndai kraja adi nyuse Agah Kana , ka ndai sopŭrŭg kraja mu nimun urun Tapa .
55004006	Ka aku ati , tika-i mbŭh mandŭg adi ngga Aku re kabŭs keya ka sadis yŭn Tapa . Dŭm dŭh tui aku re tingge ong ati .
55004007	Aku mbŭh birumba ngga situngang tungang ku , ndŭg abo-i , ka aku taŭn babŭ tagap darŭm pinyabah .
55004008	Ka madin mbŭh agi kajŭn aku , upah manang udip bamai ngga Tapa , adi Tuhan , arang adi tŭnggŭn , re nggen di aku di Andu anŭ . Dŭh di aku adŭ , pak di sopŭrŭg daya adi kajŭn , ngga pinyirindu , Ayŭh adi re tatŭng .
55004009	Suba ngga sibisa bisa mu rikas mandŭg ka yŭn ku .
55004010	Demas mbŭh awang ong ati ka mbŭh tagan aku , di ka Thessalonica . Crescens di ka Galatia , ka Titus di ka Dalmatia .
55004011	Kaŭs-i Luke adŭ agi ngga aku . Taban Mark ngga kamati , sabab ayŭh dapŭd turung aku di kraja .
55004012	Aku muko pait Tychicus ka Ephesus .
55004013	Kan kuu mandŭg , taban jipo-tabar ku adi aku tingge di Troas di ramin Carpus ; taban gŭh barun barun surat anŭ , rabis-i anŭ adi dog ndai so anyit .
55004014	Alexander adi tukang basi agi ndai pinyusah bās di tunduh aku . Tuhan re maras ayŭh nanyam pingandai-i .
55004015	Nakit jaga adŭp mu so ayŭh , sabab ayŭh mbŭh bandar nyakar kayuh adi ata piagah .
55004016	Mating daya turung aku sibungas aku minyu nyibandar adŭp ku ; sopŭrŭg daya mbŭh tagan aku . Mite Tapa apun adŭ ngara !
55004017	Pak Tuhan agi ngga aku ka nyibake aku , isa aku tungang piagah ngga sipuno-i Agah Kana anŭ yŭn sopŭrŭg daya adi dŭh bangsa Jahudi dingah ; ka aku dog nyiramat so ukum kabŭs .
55004018	Ka Tuhan re nyiramat aku so sopŭrŭg kayuh arap ka taban aku ka darŭm Pritah-I di shorga . Bragah ka Ayŭh ndŭg situi tui ! Amen .
55004019	Aku pait tabi ka Priscilla ngga Aquila samŭn rawang Onesiphorus .
55004020	Erastus rŭŭ di Corinth , ka aku tingge Trophimus di Miletus , sabab ayŭh birandam .
55004021	Suba ngga sibisa bisa mu mandŭg diŭ so tipuh madud . Eubulus , Pudens , Linus , ka Claudia pait tabi , ka simŭnŭ gŭh sopŭrŭg daya Kristen adi bŭkŭn .
55004022	Tuhan agi ngga simangi ngan . Pinyirasi-mandis Tapa agi ngga sopŭrŭg ngan .
56001001	So Paul , adi urun Tapa ka pinyuruh Jesus Kristus . Aku mbŭh dog mien ka dog pait da turung nagap pinyabah bara daya adi Tapa mbŭh mien ka nyiruton ngara siŭn ngara natŭng ajar adi sawŭ adi dog ngajar adat ta ,
56001002	adi bisangan di pingarap ta yŭn udip adi sawŭ adi tan adu adu . Tapa , adi dŭh kadong , ko bijanji diŭ so ong jadi an nggen udip anŭ di ata ,
56001003	ka di tika adi patut ayŭh mbŭh pinandŭng-i darŭm agah-I . Anŭ mbŭh dog mbas pasan ka darŭm tangan ku , ka aku piagah-i so ka pinyibada Tapa adi Pinyikudip ta .
56001004	Aku nuris ka Titus , anak ku adi sawŭ darŭm pinyabah adi samah kieh biyŭn di Kristus . Isa-i Tapa Sama ngga Kristus Jesus Pinyikudip ta nggen di angān pinyirasi-mandis ngga damai .
56001005	Aku tingge kuu di Crete , isa kuu nyirase kayuh kayuh adi patut dog ndai , ka tijuan bara nyamba eklisia di barang kupo . Ingat pinyitayan ku ati :
56001006	Nyamba eklisia dŭh siŭn ndai sarah ; ayŭh dŭh siŭn dŭh biyŭn ndi sawŭn adŭ , ka bara anak-i dŭh siŭn dŭh sabah di Kristus ka dŭh-i anak adi ginaka puan kah adi dŭh dingah pinganang .
56001007	Amai nyamba eklisia digŭng kraja Tapa , ayŭh patut dŭh biyŭn sarah . Ayŭh dŭh patut daya adi miruap gambung puan kah gŭtŭh , pimabuk puan kah gira piayo daya , puan kah daya adi gira duit .
56001008	Ayŭh dŭh siŭn dŭh an suka kambat pinami ka darŭm arŭn-i , ka rindu kayuh adi kana . Ayŭh dŭh siŭn dŭh an pandai jaga adŭp-i so pinyiripong adi sarah , an jujur , kudus , ka biyŭn disiplin .
56001009	Ayŭh dŭh siŭn dŭh an bidigŭng tagap di agah adi bisa dog sabah , adi biratok ngga betang pinyabah . Simŭnŭ ayŭh bisa ngatat daya ngga ajar adi sawŭ ka bisa gŭh kidaan sarah daya adi rawan ajar anŭ .
56001010	Amai mbŭh bagŭ , rabis-i ngara adi so adat Jahudi , adi abah di ribo daya ka adi nyibudo daya ngga piminyu au-tarun ngara .
56001011	Patut inŭh baba ngara dog mapot , sabab ngara mbŭh nyusah bagŭ rawang ngga kayuh adi dŭh ngara patut ngajar . Pingandai ngara anŭ batur-i ngga pinŭtŭn an jiroh duit , pingandai adi nggen mangŭh .
56001012	Adŭp daya Crete , ndi so bara nabi adŭp ngara , mbŭh nang , “ Daya Crete dŭh ko ko pingadong , bara dāng adi ginaka , adi tibanga , ka adi raka . ” Kayuh adi-i nang taŭn sawŭ , ngapŭi kuu dŭh siŭn dŭh an nang ngara , isa ngara bidigŭng tagap di ajar adi sawŭ ,
56001013	
56001014	ka dŭh tia bidigŭng di dundan kadong nyamba Jahudi samŭn pinyipesan manusia adi mandŭg so daya adi abah trima ajar adi sawŭ .
56001015	Sopŭrŭg kayuh bisig di daya adi bisig ; pak mating kayuh bisig di daya adi mbŭh sembar buang dŭh sabah , amai pikir ngga pikir-kira atin ngara mbŭh dog nyembar .
56001016	Ngara nang adŭp-i puan Tapa , pak urah ngara dŭh ngaku . Ngara mbŭh raru arap buang dŭh dingah pinganang Tapa ; dŭh nugu ndai pingandai kana .
56002001	Kuu dŭh siŭn dŭh ngajar kayuh adi birasŭk ngga ajar adi batur .
56002002	Ngajar bara dari adi tuuh da tuuh tuuh darŭm aran pimudip ngara , mirati , ka pandai jaga adŭp ngara so pinyiripong adi sarah . Ngara an adu adu sabah di Kristus , rindu dingan , ka an biyŭn pinyitŭtŭd atin .
56002003	Simŭnŭ gŭh ngajar bara dayung adi tuuh isa urah ngara birasŭk ngga urah dayung adi bituan di Tapa . Ngara dŭh siŭn jadi pinapŭ puan kah pimabuk . Ngara dŭh siŭn dŭh ngajar kayuh adi kana ,
56002004	siŭn ngara bisa nyiruton bara dayung adi mara da rindu banŭh ngga anak ngara ,
56002005	pandai jaga adŭp ngara so pinyiripong adi sarah , ka udip bisig , ka jadi sawŭn adi kana adi nundok di banŭh ngara . Simŭnŭ , daya dŭh re bisa kinarap ajar so Tapa .
56002006	Simŭnŭ gŭh ngasu bara dari adi mara da pandai jaga adŭp ngara so pinyiripong adi sarah .
56002007	Darŭm sopŭrŭg kayuh , adŭp mu dŭh siŭn dŭh an jadi suto danding yŭn urah-rakah adi kana . Kuu dŭh siŭn dŭh an mbit bat di ajar mu , buang ngajar-i ngga atin tŭnggŭn .
56002008	Pakai pinganang adi dŭh daya ngamun , isa bara pinganyu mu mangŭh darŭm ngara dŭh biyŭn kayuh ngga kinarap ata .
56002009	Kidaan di bara urun da nundok di tuan ngara ka pimunos asŭng tuan ngara darŭm sopŭrŭg kayuh . Ngara dŭh siŭn rawan pinganang tuan ngara ,
56002010	puan kah naku kayuh ngara . Pak kiren adŭp ngara siraru kana darŭm urah-rakah buang tŭtŭd , isa-i daya bisa muji ajar pasar Tapa adi Pinyikudip ta darŭm sopŭrŭg kayuh adi ngara ndai .
56002011	Amai Tapa mbŭh pinandŭng pinyirasi mandis-I yŭn pinyiramat sopŭrŭg manusia .
56002012	Pinyirasi mandis-I anŭ ngajar ata da pasan pimudip adi dŭh nanyam ka pinyiraan Tapa , ka da ata dŭh nurut pinyiripong ong . Di ong ati ata patut pandai jaga adŭp ta so pinyiripong adi sarah , an jujur , ka udip nanyam ka pinyiraan Tapa ,
56002013	darŭm ata kajŭn andu adi biberkat anŭ adi ata harap , adi ngga bragah Tapa bās ta ngga Pinyikudip ta , Jesus Kristus , re tatŭng .
56002014	Ayŭh jugan adŭp-I yŭn ta , an nyiramat ata so sopŭrŭg arap ka ndai ata da jadi daya-I adi bisig adi-I sadi dapu ka adi graŭh an ndai kayuh kana .
56002015	Ngajar sopŭrŭg kayuh anŭ ka ngga sipuno kuasa mu ngatat ka nyibatur bara adi dingah kuu . Dŭhnyah bada daya dŭh bisaya di kuu .
56003001	Kidaan di daya mu da dŭh kambŭt nundok di bara adi mritah ngga adi bikuasa , da nurut pinganang ngara , ka da sidia an ndai kana darŭm sopŭrŭg kayuh .
56003002	Kidaan di ngara da dŭh kinarap ngamun tadŭ daya , pak udip darŭm damai buang pinyijerā , ka siraru duduh ngga sopŭrŭg daya .
56003003	Amai adŭp ta ko gŭh budo , dŭh an dingah pinganang , buang sarah . Ata ko jadi urun bagŭ masam pinyiripong ka bagŭ masam pinyiraan . Pimudip ta ko puno ngga dendam ka sina ; daya tiru di ata ka ata tiru di daya .
56003004	Pak kan mandis ngga pinyirindu Tapa adi Pinyikudip ta dog pinandŭng ,
56003005	Ayŭh nyiramat ata . Dŭh-i sitagar pingandai kana adi ata ko ndai , pak sitagar pinyirasi adŭp-I Ayŭh mbŭh nyiramat ata , ngga kuasa Roh Kudus , adi nggen di ata pinyibranak bauh ngga pimudip bauh darŭm-I ngu ata .
56003006	Tapa mbŭh ren Roh Kudus di ata ngga sibagŭ bagŭ-i so ka Jesus Kristus Pinyikudip ta ,
56003007	isa ngga pinyirasi mandis-I ata bisa bamai ngga Tapa ka trima udip adi sawŭ adi tan adu adu adi ata harap .
56003008	Pinganang anŭ sawŭ . Aku raan kuu mbit bat di kayuh anŭ , isa sinadan adi sabah di Tapa bisa ngga siabo asŭng ngara pakai masā ngara ngga ndai pingandai kana buang adi biguna yŭn sopŭrŭg daya .
56003009	Pijo adŭp mu so karit adi budo , susud taris tayung-babuk adi ambu , kaii , ka birawan pasar ukum-adat . Kayuh anŭ dŭh biguna ka dŭh biyŭn rati .
56003010	Sikurang kurang-i an bakan piduwŭh kari daya adi nyibarai daya eklisia , ka dŭh tia bigaur ngga ngara .
56003011	Kuu puan daya adi mun anŭ arap , ka dosa-i mbŭh kiren ayŭh sawŭ sarah .
56003012	Kan aku pait Artemas puan kah Tychicus ka kuu , suba ngga sibisa bisa mu mandŭg ka aku di Nicopolis , sabab aku mbŭh tatu re rŭŭ diginŭ di tipuh madud .
56003013	Ngga sibisa bisa mu turung Zenas , daya adi digŭng ukum-adat , ayŭh duwŭh Apollos di pimanu ngara . Bada ngara biyŭn sopŭrŭg kayuh adi ngara biguna .
56003014	Daya ta dŭh siŭn dŭh an birajar pakai masā ngara ndai kayuh kana , siŭn dapŭd turung daya adi sutok ; pimudip ngara dŭh-i patut pimudip adi dŭh biguna .
56003015	Sopŭrŭg adi agi ngga aku pait tabi ka kuu . Nggen tabi ami di bara dingan ta adi sabah . Pinyirasi-mandis Tapa agi ngga sopŭrŭg ngan .
57001001	So Paul , adi mbŭh dog jer amai Kristus Jesus , ka so dingan ta Timothy , nuju Philemon adi dingan ka daya adi samah ngga nyiraja ;
57001002	samŭn daya eklisia adi siraru tikuruk di ramin mu , Apphia adi dingan dayung ta , ka Archippus dingan ta adi samah keya ka soldadu darŭm piagah Agah Kana :
57001003	Isa-i Tapa adi Sama ta ngga Tuhan Jesus Kristus nggen di angān pinyirasi-mandis ngga damai .
57001004	Dingan ku Philemon , tiap kari aku simayang , aku nyabŭt kuu ka nggen trima kaseh di Tapa ku .
57001005	Amai aku dingah pasar pinyirindu mu di sopŭrŭg daya adi Tapa mbŭh mien ka pinyabah mu di Tuhan Jesus .
57001006	Aku simayang mite ata adi samah sabah di Jesus bisa rabis mirati sopŭrŭg berkat adi ata biyŭn darŭm udip ndi ngga Kristus .
57001007	Pinyirindu mu , dingan ku , mbŭh bada aku gaŭn buang ngatat aku ! Kuu mbŭh nyanang asŭng sopŭrŭg daya adi Tapa mbŭh mien .
57001008	Sabab anŭ aku pus , nimun dingan mu darŭm Kristus , mritah kuu da ndai kayuh adi patut dog ndai .
57001009	Pak sabab aku rindu kuu , aku ndai pimite adŭ . Aku ndai simŭnŭ sunggu aku ati Paul , pinyisung Kristus Jesus , ka madin gŭh mbŭh dog jer amai Ayŭh .
57001010	Jadi aku ndai pimite ku di kuu ngga ngarun Onesimus , adi anak ku darŭm Kristus ; amai sitadŭn darŭm jer aku mbŭh jadi sama di ayŭh darŭm roh .
57001011	Ayŭh ko dŭh biguna yŭn mu , pak madin ayŭh mbŭh biguna yŭn ata duwŭh .
57001012	Madin aku pait ayŭh pari ka kuu , ayŭh adi aku rindu .
57001013	Sibandar-i aku babŭ raan ayŭh agi digiti ngga aku , turung piagah Agah Kana gati kuu sitadŭn aku darŭm jer .
57001014	Pak sunggu mŭnŭ , dŭh aku an takan kuu da turung aku , pak isa-i kuu turung aku nanyam ka pinyiraan adŭp mu . Jadi aku dŭh re ndai ani ani kambŭi kuu dŭh situju .
57001015	Kadŭ-i , Onesimus ko dŭh tui jo so kuu isa kuu bisa tambit ayŭh pari da tui rŭŭ ngga adŭp mu .
57001016	Madin ayŭh dŭh-i urun adŭ , pak mbŭh rabis so urun : ayŭh inŭh dingan darŭm Kristus adi aku rindu . Ayŭh inŭh adi aku raru siŭt ! Ka rabis so anŭ ayŭh re di kuu urun ka dingan darŭm Tuhan !
57001017	Jadi kambŭi kuu nyirundeng aku dingan darŭm kraja , kambat meh ayŭh pari keya ka kambat aku .
57001018	Kambŭi ayŭh agi ndai sarah di tunduh mu puan kah birutang di kuu , kidaan di aku isa aku bayar kuu .
57001019	Tingga , kayuh adi adŭp ku nuris : Aku , Paul , re bayar kuu . ( Dŭh aku sah kidaan da kuu ingat nang adŭp mu mbŭh birutang di aku darŭm pimudip Kristen mu . )
57001020	Jadi meh , dingan ku , aku mite so kuu ngga adŭn Tuhan ; kuu adi dingan ku darŭm Kristus , nyanang meh asŭng ku !
57001021	Aku puan , darŭm aku nuris surat ati , kuu re ndai pimite ku ; sibandar-i aku taŭn puan kuu re ndai-i rabis so adi aku bada .
57001022	Pak sidia gŭh birit yŭn ku , sabab aku harap Tapa re nam simayang ngan ka bada aku pari ka angān .
57001023	Epaphras , adi samah darŭm jer ngga aku sabab-i pinunda Kristus Jesus , pait tabi ka kuu ,
57001024	ka simŭnŭ gŭh ngara adi samah nyiraja ngga aku , mun Mark , Aristarchus , Demas , ka Luke .
57001025	Isa-i pinyirasi-mandis Tuhan ta Jesus Kristus agi ngga sopŭrŭg ngan .
58001001	Jah-i Tapa ko siraru minyu di tayung-babuk ta darŭm bagŭ masam gaya so baba bara nabi ,
58001002	pak di sikasŭn tipuh ati Ayŭh minyu di ata so Anak-I . Ngga Ayŭh inŭh Tapa napa rangit ngga ong , Ayŭh adi Tapa mbŭh mien da dapu sopŭrŭg kayuh di pinŭbŭn-i .
58001003	Ayŭh nyekar jawa bragah Tapa ka raŭn gayŭn-I agi samah ngga raŭn gayŭn Tapa . Ngga pinganang-I adi bikuasa , Ayŭh digŭng rangit ngga ong . Ripas-I mbŭh dapŭd pingapun dosa yŭn sopŭrŭg manusia , Ayŭh guru di shorga tura ka tauh Tapa , adi siabo bikuasa .
58001004	Anak Tapa mbŭh dog bada bās dŭ so bara malaikat , nimun adŭn adi Tapa mbŭh nggen di Ayŭh agi bās dŭ so dŭn bara malaikat .
58001005	Amai Tapa bŭn nang di tadŭ malaikat-I , “ Kuu inŭh anak Ku ; andu ati Aku mbŭh jadi Sama mu . ” “ Aku re jadi Sama-i , ka ayŭh re jadi anak Ku . ” “ Sopŭrŭg malaikat Tapa dŭh siŭn dŭh nyambah Ayŭh . ” “ Tapa ndai bara malaikat-I jadi sabak , ka bara urun-I jadi jireb apui . ” “ Takta Mu , O Tapa , re tan adu adu ! Kuu mritah daya Mu ngga pinyitŭnggŭn .
58001006	Pak kan Tapa mbŭh re an pait Anak pinuai-I ka ong , Ayŭh nang , “ Sopŭrŭg malaikat Tapa dŭh siŭn dŭh nyambah Ayŭh . ”
58001007	Pak pasar bara malaikat Tapa mbŭh nang , “ Tapa ndai bara malaikat-I jadi sabak , ka bara urun-I jadi jireb apui . ”
58001008	 Pak pasar Anak , Tapa mbŭh nang : “Takta Mu , O Tapa , re tan adu adu ! Kuu mritah daya Mu ngga pinyitŭnggŭn .
58001009	Kuu rindu kayuh adi batur ka tiru di kayuh adi sarah . Ngapŭi Tapa , adi Tapa Mu , mbŭh mien Kuu ka mbŭh nggen di Kuu pinyigaŭn stabi adi rabis bās so adi-I mbŭh nggen di bara dingan Mu . ” “ Kuu , Tuhan , di sibungas-i mbŭh napa ong , ka ngga tangan adŭp Mu Kuu mbŭh napa rangit .
58001010	Ayŭh gŭh mbŭh nang , “ Kuu , Tuhan , di sibungas-i mbŭh napa ong , ka ngga tangan adŭp Mu Kuu mbŭh napa rangit .
58001011	Sopŭrŭg anŭ re miyap , pak Kuu re babŭ ; sopŭrŭg-i re rusak mun piraka .
58001012	Kuu re ngupet-i mun jipo-tabar , ka sopŭrŭg-i re dog nukar mun piraka . Pak Kuu dŭh re birubah , ka pimudip Mu dŭh biyŭn pinŭbŭn . ” “ Guru digiti tura ka tauh Ku ndŭg ka Aku mbŭh bada pinganyu mu jadi bangan di ribo kaja mu . ”
58001013	Tapa bŭn nang di tadŭ malaikat-I : “ Guru digiti tura ka tauh Ku ndŭg ka Aku mbŭh bada pinganyu mu jadi bangan di ribo kaja mu . ”
58001014	Ani bara malaikat ? Ngara anŭ roh adi bituan di Tapa , adi-I pait da turung sinadan daya adi re kambat pinyiramat .
58002001	Anŭ inŭh sabab ata dŭh siŭn dŭh an rabis tagap bidigŭng di ajar ajar anŭ adi ata ko dingah , isa ata dŭh manyap .
58002002	Agah adi mbŭh dog nggen bara malaikat di tayung-babuk ta mbŭh tatŭng sawŭ , ka asi asi adi dŭh tunda-i puan kah dŭh sita-i mbŭh kambat ukum-i .
58002003	Simuki meh garang ata re bisa mangān ukum kambŭi ata dŭh piduri pinyiramat bās anŭ ? Adŭp Tuhan mbŭh piagah pinyiramat anŭ , ka ngara adi dingah Ayŭh mbŭh kiren di ata kayuh anŭ agi sawŭ .
58002004	Nganŭ gŭh adŭp Tapa mbŭh natu sopŭrŭg-i sawŭ ngga barang masam pingandai-nginga ka pingandai-saruh-I , ka ngga pinganggen Roh Kudus adi-I kutung nanyam ka pinyiraan adŭp-I .
58002005	Tapa mating bada bara malaikat nguasa ong bauh adi re mandŭg , anŭ inŭh ong adi kieh nang .
58002006	Amai , nanyam ka adi mbŭh dog nuris darŭm Surat-kudus : “ Ani manusia , O Tapa , ka Kaam patut na pikir Mai di ngara ; tigŭrŭ manusia , ka Kaam patut mbit bat dieh ?
58002007	Kaam mbŭh bada ngara nyitiro rapat so bara malaikat ; Kaam mbŭh nggen di ngara makota bragah ngga stabi ,
58002008	ka mbŭh bada ngara jadi pinguasa sopŭrŭg kayuh . ”
58002009	Pak ata mbŭh kiris Jesus , adi ko nyitiro dog bada rapat so bara malaikat , isa so pinyirasi-mandis Tapa Ayŭh patut kabŭs yŭn sopŭrŭg daya . Madin ata kiris Ayŭh dog nggen makota bragah ngga stabi sabab jera-birasa pinyikabŭs adi-I ko kinyam .
58002010	Taŭn-i mbŭh patut Tapa , adi napa ka kudip sopŭrŭg kayuh , bada Jesus jadi sukup kana so jera-birasa , siŭn bagŭ anak Tapa dapŭd sua dapu bragah-I . Amai Jesus inŭh adi taban ngara ka pinyiramat .
58002011	Ayŭh pibisig manusia so dosa ngara ; Ayŭh ngga ngara adi mbŭh dog pibisig samah dapu ndi Sama . Anŭ inŭh sabab Jesus dŭh mangŭh kadŭn ngara rawang-I .
58002012	Ayŭh nang di Tapa , “ Aku re kidaan di bara jurud Ku kayuh adi Kaam mbŭh ndai ; Aku re muji Kaam di tika ngara tikuruk . ”
58002013	Ayŭh nang gŭh , “ Aku re na pingarap Ku di Tapa . ” Ka-I nang gŭh , “ Ta Aku ngga bara anak adi Tapa mbŭh nggen di Aku . ”
58002014	Amai sabab ngara adi Ayŭh kadŭn anak taŭn-i daya adi biyŭn isin ngga deya , adŭp Jesus mbŭh jadi mun ngara ka udip di ong mun manusia . Ayŭh ndai simŭnŭ isa so pinyikabŭs-I Ayŭh bisa ngarah Siarap , adi biyŭn kuasa di tunduh pinyikabŭs ;
58002015	ka simŭnŭ gŭh Ayŭh pirupas ngara adi mbŭh keya ka urun sitŭkŭd udip ngara sabab taru pinyikabŭs .
58002016	Amai mbŭh granan tatŭng dŭh-i malaikat adi-I turung , pak bara sesang Abraham .
58002017	Ka rati-i , Ayŭh dŭh siŭn dŭh an jadi mun bara daya-I darŭm sopŭrŭg kayuh siŭn-I jadi Imam Bās ngara adi tŭtŭd ka adi puno ngga masi , darŭm bituan di Tapa , isa dosa sopŭrŭg daya-I bisa dog apun .
58002018	Madin Ayŭh tungang turung ngara adi dog pinyisuba , sabab adŭp-I muko dog pinyisuba ka jera .
58003001	Bara dingan ku adi Kristen , adi dog bagan Tapa gŭh ! Na pikir ngan di Jesus , adi Tapa mbŭh pait da jadi Imam Bās pinyabah adi ata ngaku .
58003002	Ayŭh tŭtŭd di Tapa , adi mbŭh mien Ayŭh da ndai kraja anŭ , nimun Moses mbŭh tŭtŭd darŭm kraja-i di ramin Tapa .
58003003	Daya adi pijog ramin dapŭd stabi rabis bās so adŭp ramin anŭ . Simŭnŭ gŭh Jesus patut dapŭd stabi rabis bās so adi Moses dapŭd .
58003004	Tiap ramin taŭn-i dog ndai daya , pak Tapa inŭh adi ndai sopŭrŭg kayuh .
58003005	Moses agi sawŭ tŭtŭd darŭm ramin Tapa nimun urun , ka ayŭh minyu pasar kayuh adi Tapa re nang jŭ .
58003006	Pak Kristus agi tŭtŭd nimun Anak darŭm-I jaga daya Tapa . Ata inŭh daya-I kambŭi ata bijijŭ ngga atin pagan ka ngga atin-sabah di kayuh adi ata harap .
58003007	Jadi meh , sak adi nang Roh Kudus , “ Kambŭi angān dingah sirŭŭn Tapa andu ati ,
58003008	dŭhnyah bada adŭp ngan baking mun tayung-babuk ngan di andu ngara rawan Tapa , mun ngara di andu ngara suba Ayŭh di tarun tana-pajam .
58003009	Diginŭ ngara suba Aku , Tapa nang , sunggu ngara mbŭh kiris kayuh adi Aku ko ndai sitŭkŭd pat puru sawa .
58003010	Ngapŭi Aku baji di ngara ka nang , ‘ Ngara siraru tirawan Aku ka abah tunda pinyipesan Ku . ’
58003011	Aku baji ka bipayu : ‘ Ngara dŭh re mŭrŭt tarun tana anŭ adi yŭn Ku an nggen rŭŭ-paya di ngara ! ’ ”
58003012	Bara dingan ku , jaga meh sibia-i atin ngan jadi raru arap ka abah sabah ndŭg ka bu so Tapa adi udip .
58003013	Pak , siŭn mating so angān jadi tibudō da dosa ka jadi baking , angān dŭh siŭn dŭh an turung dingan ngan barang andu siragi ata udip di jaman adi dog kadŭn di Surat-kudus “ Andu Ati . ”
58003014	Amai sopŭrŭg ata samah nyiraja ngga Kristus kambŭi ata bidigŭng tagap di atin-sabah ta anŭ adi ata mbŭh biyŭn so sibungas ndŭg sikasŭn-i .
58003015	Ati inŭh kayuh adi Surat-kudus nang : “ Kambŭi angān dingah sirŭŭn Tapa andu ati , dŭhnyah bada adŭp ngan baking mun tayung-babuk ngan , di andu ngara rawan Tapa . ”
58003016	Asi ngara adi dingah sirŭŭn Tapa ka rawan Ayŭh ? Sopŭrŭg ngara adi Moses taban ngga ruah so Egypt .
58003017	Di asi Tapa baji sitŭkŭd pat puru sawa ? Di ngara adi bidosa , adi kabŭs di tarun tana-pajam .
58003018	Di andu Tapa bipayu , “ Ngara dŭh re mŭrŭt tarun tana anŭ adi yŭn Ku an nggen rŭŭ-paya di ngara , ” pasar asi Ayŭh nang sakanŭ ? Pasar ngara adi rawan Ayŭh .
58003019	Madin ata puan nang ngara dŭh dapŭd mŭrŭt tarun tana anŭ , sabab ngara dŭh sabah .
58004001	Madin Tapa mbŭh nggen janji-I anŭ di ata , anŭ inŭh ata bisa kambat rŭŭ-paya anŭ adi-I nang . Sabab anŭ ata patut an nakit , isa mating so ata dog dapŭd dŭh patut kambat rŭŭ-paya anŭ .
58004002	Amai ata mbŭh dingah Agah Kana anŭ , mun ngara gŭh . Ngara dingah agah anŭ , pak-i dŭh biguna yŭn ngara , sabab kan ngara dingah-i , ngara dŭh kambat-i ngga pinyabah .
58004003	Ata adi sabah , meh , mbŭh kambat rŭŭ-paya anŭ adi Tapa ko bijanji an nggen . Sak adi nang-I , “ Aku baji ka mbŭh bipayu : ‘ Ngara dŭh re mŭrŭt tarun tana anŭ adi yŭn Ku an nggen rŭŭ-paya di ngara ! ’ ” “ Kambŭi angān dingah sirŭŭn Tapa andu ati , dŭhnyah bada adŭp ngan baking . ”
58004004	Amai agi darŭm Surat-kudus dog nang sakati pasar andu adi ju : “ Tapa rŭŭ di andu adi ju so sopŭrŭg kraja-I . ”
58004005	Kayuh anŭ dog nang dinge : “ Ngara dŭh re mŭrŭt tarun tana anŭ adi yŭn Ku an nggen rŭŭ-paya di ngara . ”
58004006	Ngara adi ko diŭ dingah Agah Kana anŭ dŭh kambat rŭŭ-paya anŭ , sabab ngara dŭh sabah . Adi bŭkŭn meh mbŭh dog bada kambat-i .
58004007	Ati mbŭh taŭn tatŭng sawŭ amai Tapa mbŭh sidia andu adi bŭkŭn , adi dog kadŭn “ Andu Ati . ” Kudu kudu sawa ripas anŭ Ayŭh minyu pasar-i so baba David di Surat-kudus nimun adi ko dog nang tejah : “Kambŭi angān dingah sirŭŭn Tapa andu ati , dŭhnyah bada adŭp ngan baking . ”
58004008	Kambŭi Joshua ko nggen di ngara rŭŭ-paya adi Tapa ko bijanji an nggen , tatu-i ripas anŭ Tapa dŭh re an minyu pasar andu adi bŭkŭn .
58004009	Ngapŭi meh , babŭ agi yŭn bara daya adi Tapa mbŭh mien andu rŭŭ-paya mun andu rŭŭ-paya Tapa di andu adi ju .
58004010	Amai ngara , adi kambat rŭŭ-paya anŭ adi Tapa ko bijanji an nggen , re rŭŭ so kraja ngara , nimun Tapa ko rŭŭ so jangi kraja .
58004011	Ja meh ata , garang , ngga sibisa bisa ta gruwŭn rŭŭ-paya anŭ , isa mating so ata dŭh dapŭd kambat-i mun ngara sitagar kurang pinyabah .
58004012	Pinganang Tapa inŭh udip buang bikuasa , reja dŭ so pedang adi duwŭh siid-i . Pinganang anŭ tabŭk tambus di asah simangi ngga roh , di asah bukuh turang ngga isin turang . Pinganang anŭ jadi keya ka akim yŭn ta di pinyiripong ngga di pikir-kira ta .
58004013	Mating kayuh bisa dog sukan so Tapa ; barang masam kayuh adi mbŭh dog napa taŭn-i tatŭng di batŭh-I . Ka ata dŭh siŭn dŭh an dapu tanggong pimudip adŭp ta di sirung jawin-I .
58004014	Ja meh garang , ata bidigŭng tagap di pinyabah adi ata ngaku . Amai ata biyŭn Imam adi siabo bās , adŭp Jesus Anak Tapa , adi mbŭh di ka sirung jawin Tapa .
58004015	Imam Bās ta ati , dŭh-I dŭh biyŭn pinyirasi di pinyiramah ta . Ayŭh inŭh Imam Bās ta , adi ko dog pinyisuba darŭm bagŭ masam kayuh mun adŭp ta , pak dŭh-I bidosa .
58004016	Ja ata ngga atin birani masang ka yŭn takta Tapa , di yŭn agi pinyirasi-mandis . Diginŭ ata re kambat pingapun buang dapŭd pinyirasi-mandis , ngga turung adŭp ta di tika ata biguna dieh .
58005001	Tiap tiap naan imam bās dog mien so bara daya ka dog tijuan da bituan di Tapa ngga ngarun daya , da jugan pinganggen ngga sadis ngga taran dosa .
58005002	Amai adŭp-i ramah darŭm bagŭ yŭn-i , ayŭh dapŭd jadi duduh ngga daya adi budo bawa ka adi ndai sarah .
58005003	Ka sabab adŭp-i ramah , ayŭh dŭh siŭn dŭh an jugan sadis dŭh-i ngga taran dosa daya bŭkŭn adŭ pak yŭn dosa adŭp-i ani .
58005004	Mating daya mien yŭn adŭp-i dŭn puan kah pangkat imam bās . Anŭ mbŭh so pinyibagan adŭp Tapa inŭh daya jadi imam bās , nimun Aaron dog bagan Tapa .
58005005	Simŭnŭ gŭh Kristus , dŭh-I tambit dŭn puan kah pangkat imam bās yŭn adŭp-I . Adŭp Tapa adi nang di Ayŭh , “ Kuu Anak Ku ; andu ati Aku mbŭh jadi Sama Mu . ”
58005006	Ayŭh agi gŭh nang di ayat adi bŭkŭn , “ Kuu re jadi Imam ndŭg situi tui , mun Imam Melchizedek . ”
58005007	Darŭm-I jadi manusia di ong ati , Jesus bidua ka mite di Tapa adi taŭn dapŭd nyiramat Ayŭh so pinyikabŭs , ngga sirŭŭn bana buang ngga sien . Sabab Ayŭh pirapat adŭp-I buang tŭtŭd di Tapa , Tapa dingah Ayŭh .
58005008	Pak sunggu Ayŭh Anak Tapa , Ayŭh birajar so sangsara-I nurut pinyiraan Tapa .
58005009	Kan Ayŭh mbŭh jadi sukup kana , Ayŭh jadi atak pinyiramat adi tan adu adu yŭn sopŭrŭg daya adi tunda pinyiraan-I ,
58005010	ka Tapa meh mbŭh kadŭn Ayŭh Imam Bās , mun Imam Melchizedek .
58005011	Bagŭ an ami nang pasar kayuh ati , pak susah re kidaan rati-i di angān , sabab angān paŭh sais mirati kayuh .
58005012	Mbŭh sukup tipuh-i yŭn ngan jadi gurū , pak angān babŭ biguna di daya da ngajar angān sibungas ajar pasar agah Tapa . Sipatut-i angān man tubi , pak angān babŭ nok sisuh .
58005013	Daya adi nok sisuh taŭn-i babŭ anak daya , gibayuh puan kayuh adi batur ngga adi sarah .
58005014	Tubi , taŭn-i yŭn daya adi tuuh , daya adi mbŭh tungang natŭng so pikanyet adŭp-i , ani adi kana ngga ani adi arap .
58006001	Ja ata masang ka ajar adi tŭrŭp ka dŭhnyah ata nyasang di sibungas ajar Kristen adŭ . Ata dŭh bisa pari ka sibungas ajar pasar marik pimudip pari ka Tapa ;
58006002	ajar pasar baptisa , pasar na tangan di tunduh ubak daya ; pasar pinyimakat so kabŭs ka ukum ruro .
58006003	Ja ata masang ! Ka ati inŭh kayuh adi ata re ndai , kambŭi Tapa bada .
58006004	Amai simuki meh daya adi taran pinyabah-i re bisa dog bada marik pimudip ngara pari ka Tapa ka dŭh tia bidosa ? Ngara muko ndi sidah agi darŭm jawa Tapa ; ngara muko kija pinganggen Tapa , buang muko sua kambat Roh Kudus ;
58006005	ngara muko kinyam ka mbŭh puan nang pinganang Tapa agi kana , ka mbŭh kinyam kuasa jaman adi re mandŭg .
58006006	Pak komŭnŭ ngara taran pinyabah-i ! Mbŭh mbar inŭh nŭŭh re pari bada ngara marik pimudip ngara pari ka Tapa , sabab ngara mbŭh masak dinge Anak Tapa di atuh rigang ka pimangŭh Ayŭh di sirung jawin daya bagŭ .
58006007	Tapa nyiberkat tana adi nyŭp piin ujen adi ari rabu dieh ka adi bada kayuh timbu yŭn guna daya adi ngatŭm-i .
58006008	Pak kambŭi-i pijadi reja ngga uduh , tana anŭ dŭh biguna ; tana anŭ bisa dog mangu Tapa ka dog sigot ngga apui .
58006009	Pak sunggu kieh minyu sakanŭ bait kani , kieh taŭn mbŭh puan kayuh adi angān ndai , angān adi aku rindu . Kieh puan angān biyŭn berkat adi kana dŭ , adi taŭn-i berkat pinyiramat ngan .
58006010	Tapa , dŭh-I dŭh rada pingandai kana daya . Ayŭh dŭh re kambŭt kayuh adi angān ko ndai puan kah pinyirindu ngan yŭn-I adi angān ko kiren darŭm pinurung adi angān nggen di daya Kristen adi bŭkŭn , bait-i madin puan kah prajah .
58006011	Pinyiraan bās ami inŭh angān adu adu graŭh ndŭg sikasŭn-i , isa kayuh adi angān harap re sawŭ jadi .
58006012	Kieh dŭh raan angān jadi tibanga , pak raan angān jadi mun ngara adi sabah buang sabar , ka dapŭd kayuh adi Tapa ko bijanji an nggen .
58006013	Di andu Tapa bijanji ngga Abraham , Ayŭh bipayu an ndai kayuh adi-I bijanji an ndai . Amai mating adi rabis bās so adŭp-I , Ayŭh pakai adŭn adŭp-I kan-I bipayu .
58006014	Ayŭh nang , “ Aku bijanji Aku re nyiberkat kuu ka nggen di kuu bagŭ sesang . ”
58006015	Abraham tŭtŭd , ka sawŭ ayŭh kambat kayuh adi Tapa ko bijanji an nggen .
58006016	Kan ata bipayu , ata pakai dŭn daya adi bās dŭ so adŭp ta , ka payu anŭ nyirase sopŭrŭg karit .
58006017	Di ngara adi re kambat kayuh adi-I ko bijanji an nggen , Tapa raan ngara puan Ayŭh dŭh re ngubah pikir-I ; jadi Ayŭh nambah payu di janji-I anŭ .
58006018	Duwŭh masam kayuh anŭ meh , adi dŭh bisa birubah ka pasar-i Tapa dŭh bisa kadong . Jadi ata adi mbŭh siramat darŭm Ayŭh mbŭh dog ngatat da bidigŭng tagap di pingarap anŭ adi mbŭh dog na di sirung jawin ta .
58006019	Ata biyŭn pingarap anŭ adi keya ka sawŭh yŭn pimudip ta . Sawŭh anŭ tagap buang bisa dog harap , adi mŭrŭt tambus tabir Ramin Tuhan di shorga nuju birit kudus adi tura ka darŭm .
58006020	Ngga-I ngarun ata , Jesus mbŭh mŭrŭt kamanŭ diŭ so ata ka jadi Imam Bās ndŭg situi tui , mun Imam Melchizedek .
58007001	Melchizedek inŭh raja Salem ka imam Tapa adi Sambu Sopŭrŭg kayuh . Darŭm Abraham mari biperang , ripas ko ngarah pat naan raja , Melchizedek bidapŭd ngga ayŭh ka nyiberkat ayŭh ,
58007002	ka Abraham nggen di ayŭh ndi utung darŭm simŭng so sopŭrŭg kayuh adi-i tambit so biperang . ( Sibungas rati dŭn Melchizedek inŭh “ Raja Pinŭnggŭn ” ; ka sabab ayŭh raja Salem , rati dŭn-i anŭ gŭh “ Raja Damai . ” )
58007003	Mating dog nuris pasar sindŭ sama Melchizedek puan kah tayung babuk-i ; mating gŭh dog nuris pasar pinyibranak-i ngga pasar pinyikabŭs-i . Ayŭh keya ka Anak Tapa ; ayŭh jadi imam ndŭg situi tui .
58007004	Angān kiris meh garang , munki masam bās ayŭh . Abraham , adi babuk ta adi timagah , nggen di ayŭh ndi utung darŭm simŭng so sopŭrŭg kayuh adi-i tambit so biperang .
58007005	Ka bara sesang Levi adi bara imam mbŭh dog pesan Ukum-adat da tambit ndi utung darŭm simŭng so daya Israel , anŭ inŭh , so daya bangsa adŭp ngara , sunggu ngara gŭh bara sesang Abraham .
58007006	Melchizedek dŭh sesang Levi , pak ayŭh tambit ndi utung darŭm simŭng so Abraham ka nyiberkat ayŭh , daya adi mbŭh kambat janji Tapa .
58007007	Mating daya dŭh puan nang sianŭ adi nyiberkat agi bās dŭ so sianŭ adi dog nyiberkat .
58007008	Mun bara imam adi tambit ndi utung darŭm simŭng taŭn-i manusia adi bisa kabŭs ; pak Melchizedek adi tambit ndi utung darŭm simŭng taŭn-i adi udip , sak adi nang Surat-kudus .
58007009	Bisa gŭh dog nang , kan Abraham nggen ndi utung darŭm simŭng , Levi gŭh nggen jangi ndi utung darŭm simŭng ( sunggu bara sesang-i tambit ndi utung darŭm simŭng so daya Israel . )
58007010	Amai Levi gibayuh dog biranak , pak bisa dog kadŭn , ayŭh agi darŭm pŭrŭng babuk-i Abraham di andu Melchizedek bidapŭd ngga Abraham .
58007011	Amai bara imam so asar Levi , Ukum-adat mbŭh dog nggen di daya Israel . Ka kambŭi kraja pingandai bara imam so asar Levi sukup kana , dŭh daya sah jiroh imam adi bŭkŭn adi so asar Melchizedek , adŭ-i so asar Aaron .
58007012	Amai kan atur adi ngga mien imam dog ngubah , ukum-adat patut gŭh dog ngubah .
58007013	Ka Tuhan ta , adi rati piminyu pinganang ta tong-i , mbŭh so tibaran-asar bŭkŭn , ka mating so tibaran asar-I mbŭh jadi imam .
58007014	Sopŭrŭg daya puan Ayŭh dog biranak so tibaran-asar Judah ; ka Moses mating nyabŭt tibaran-asar anŭ darŭm-i minyu pasar bara imam .
58007015	Kayuh anŭ mbŭh jadi rabis tarang ; agi imam bŭkŭn timbur , adi mun Melchizedek .
58007016	Ayŭh dog bada jadi imam , dŭh so ka atur manusia , pak so ka kuasa pimudip adi dŭh bisa mungan .
58007017	Amai Surat-kudus nang , “ Kuu re adu adu jadi Imam , mun Imam Melchizedek . ”
58007018	Atur adat adi amba , meh mbŭh dog pasan , sabab-i dŭh tagap buang mbŭh dŭh tia biguna .
58007019	Amai Ukum-adat Moses dŭh dapŭd bada tadŭ kayuh jadi sukup kana . Ka madin ata mbŭh biyŭn pingarap adi kana dŭ adi so ta tungang mandŭg nyindŭk Tapa .
58007020	Nambah anŭ , agi gŭh payu Tapa . Di andu bara adi bŭkŭn dog bada jadi imam , mating payu dog pakai .
58007021	Pak ngga payu Jesus jadi Imam kan Tapa nang di Ayŭh , “ Tuhan mbŭh bipayu ka dŭh re ngubah pikir-I : ‘ Kuu re adu adu jadi Imam . ’ ”
58007022	Ngga payu anŭ meh , Jesus jadi jamen simanya adi kana dŭ .
58007023	Bisa gŭh ngga danding : bagŭ inŭh ngara adi imam adi bŭkŭn , sabab ngara kabŭs ka dŭh tungang pijuu kraja ngara .
58007024	Pak Jesus udip adu adu , ka kraja-I jadi imam dŭh dog nggen di daya bŭkŭn .
58007025	Ka sawŭ Ayŭh tungang , madin ngga siraru , nyiramat daya adi mandŭg ka Tapa so ka adŭp-I , sabab Ayŭh udip adu adu an bidua ka Tapa yŭn ngara .
58007026	Jesus meh , Imam Bās adi ata biguna . Ayŭh kudus ; Ayŭh dŭh biyŭn sarah puan kah dosa ; Ayŭh mbŭh dog nyidŭrŭ so bara adi bidosa ka mbŭh dog paad ka yŭn adi rabis bigatung so rangit .
58007027	Ayŭh dŭh mun bara imam bās adi bŭkŭn ; Ayŭh dŭhsah jugan sadis barang andu ngga taran dosa adŭp-I diŭ ka komŭnŭ dosa daya . Ayŭh jugan ndi sadis , ndi sidah yŭn adu adu , di tika Ayŭh jugan adŭp-I .
58007028	Ukum-adat Moses tijuan bara daya adi dŭh sukup kana da jadi imam bās ; pak janji Tapa adi dog ndai ngga payu , adi mandŭg sundis so Ukum-adat , tijuan Anak , adi mbŭh jadi adu adu sukup kana .
58008001	Rati pinganang ami ati inŭh ata biyŭn Imam Bās anŭ , adi guru tura ka tauh takta Tapa adi Bikuasa di shorga .
58008002	Ayŭh jadi Imam Bās di Yŭn adi Siabo Kudus , anŭ inŭh , darŭm bari adi sawŭ adi dog pijog adŭp Tuhan , dŭh so pingandai manusia .
58008003	Barang naan Imam Bās mbŭh dog tijuan da jugan pinganggen ngga sadis dāng ka Tapa , ka mun anŭ gŭh Imam Bās ta dŭh siŭn dŭh an biyŭn kayuh dog jugan .
58008004	Kambŭi Ayŭh di ong , Ayŭh manŭn dŭh jadi imam , amai mbŭh agi bara imam tukang jugan pinganggen nanyam dog miratak Ukum-adat Jahudi .
58008005	Kraja pingandai ngara jadi imam batur-i gambar ka singangi kayuh adi di shorga . Simŭnŭ gŭh kayuh di jaman Moses jah . Di andu ayŭh re pijog Bari Tuhan , Tapa nang di ayŭh , “ Kuu dŭh siŭn dŭh an ndai-i nanyam ka suto adi mbŭh dog kiren di kuu di darŭd . ”
58008006	Pak madin , Jesus mbŭh dog nggen kraja imam adi rabis bās so tung ngara , nimun simanya anŭ adi-I mbŭh ngatur yŭn Tapa ngga daya-I agi kana dŭ , sabab-i bisangan di janji pasar kayuh adi kana dŭ .
58008007	Kambŭi mating kayuh sarah di sibungas simanya , dŭh ata sah jiroh simanya adi numbor duwŭh .
58008008	Pak Tapa mbŭh dapŭd arap daya-I kan-I nang , “ Tipuh-i re mandŭg , Tuhan nang , kan Aku re ndai simanya bauh ngga daya Israel ka ngga daya Judah .
58008009	Simanya anŭ dŭh re mun simanya adi Aku ko ndai ngga tayung-babuk ngara di andu Aku taban ngara ruah so rais Egypt . Ngara dŭh tŭtŭd di simanya adi Aku ko ndai ngga ngara , ngapŭi Aku dŭh piduri ngara .
58008010	Pak madin , ati inŭh simanya adi re Ku ndai ngga daya Israel di tipuh adi re mandŭg , nang Tuhan : Aku re na ukum-adat Ku di pikir ngara ka nuris-i darŭm atin ngara . Aku re jadi Tapa ngara , ka ngara re jadi daya Ku .
58008011	Ngara re dŭhsah ngajar dingan puan kah kidaan di rasū ngara , ‘ Puan meh Tuhan . ’ Amai sopŭrŭg ngara re puan Aku , so adi siabo sŭ ndŭg ka adi siabo bās .
58008012	Aku re apun dosa ngara ka dŭh re tia ingat sarah ngara . ”
58008013	Darŭm-I minyu pasar simanya bauh , Tapa mbŭh bada anŭ adi diŭ jadi amba ; ka tadŭ kayuh adi jadi amba ka mbŭh rusak re rikas manyap .
58009001	Sibungas simanya biyŭn atur simayang ngga tarun yŭn simayang adi dog ndai manusia .
58009002	Bari dog pijog , anŭ adi tura ka sapa , dog kadŭn Yŭn Kudus . Darŭm-i agi rika prita , mija ka ruti adi dog jugan ka Tapa .
58009003	Di punok tabir adi numbor duwŭh agi bari adi dog kadŭn Yŭn adi Siabo Kudus .
58009004	Darŭm-i agi mija-sambah mas yŭn mupun kimanyan ka Pati Simanya adi dog marut ngga mas ka brisi ngga tipayan mas adi brisi ngga manna , sikud Aaron adi prisok , ka duwŭh kiping batuh di yŭn Pinyipesan dog nuris .
58009005	Di tunduh Pati anŭ agi cherubim ngga nandā Tapa agi diginŭ ; urad ngara tiburai nyayung tarun yŭn dosa dog apun . Pak madin dŭh-i tika ngga kidaan rati sopŭrŭg kayuh ndŭg pinyikad-i .
58009006	Simŭnŭ inŭh kayuh kayuh anŭ dog ngatur . Bara imam di mŭrŭt Bari adi tura ka sapa barang andu ndai kraja ngara ,
58009007	pak kaŭs-i imam bās adŭ adi mŭrŭt bari tura ka darŭm ; ayŭh mŭrŭt kamanŭ ndi sawa ndi sidah adŭ . Ayŭh taban mŭrŭt deya adi-i jugan ka Tapa ngga ngarun adŭp-i ka ngga taran dosa adi daya ndai darŭm dŭh rada .
58009008	Roh Kudus mbŭh granan ngajar so pingatur anŭ nang aran di ka Yŭn adi Siabo Kudus anŭ gibayuh dog kuka siragi bari anŭ adi tura ka sapa babŭ mijog .
58009009	Ati inŭh tandā pinatŭng yŭn jaman ati . Sirati-i , pinganggen ngga sadis dāng adi dog jugan ka Tapa dŭh dapŭd bada atin bara daya adi simayang sukup kana ,
58009010	amai kayuh anŭ kaŭs-i pasar pinguman , nok , ka barang masam adat pibisig . Sopŭrŭg anŭ batur-i atur adi tungang dog kiris adŭ , adi dog pakai ndŭg ka tipuh adi ngga Tapa nukar-i ngga atur adi bauh .
58009011	Pak Kristus mbŭh mandŭg jadi Imam Bās yŭn kayuh kayuh kana adi mbŭh agi digiti . Bari adi yŭn-I ndai kraja-I agi bās dŭ buang sukup kana ; dŭh-i bari adi dog ndai tangan manusia , anŭ inŭh , dŭh so ong ati adi dog napa .
58009012	Kan Kristus mŭrŭt so ka bari anŭ ka mŭrŭt ka darŭm Yŭn adi Siabo Kudus ndi sidah yŭn adu adu , Ayŭh dŭh taban deya kambing bait deya dari sapi ndu sadis . Pak-I taban deya adŭp-I ngga dapŭd pinyiramat adi tan adu adu yŭn ta .
58009013	Deya kambing ngga deya dari sapi samŭn apŭk anak sapi adi ko dog badang dog masik di tunduh daya adi sŭn adat nang kais , ka pingandai anŭ pibisig ngara so kais anŭ .
58009014	Kambŭi daya dapŭd dog pibisig ngga adat anŭ , jung rabis deya adŭp Kristus dapŭd pibisig daya ! So ka Roh adi udip adu adu Ayŭh jugan adŭp-I jadi sadis adi sukup kana ka Tapa . Deya-I re pibisig pikir-kira atin ta so pingandai adat adi dŭh biguna , isa ata bisa bituan di Tapa adi udip .
58009015	Amai sabab anŭ , Kristus inŭh sianŭ adi ngatur simanya bauh , isa ngara adi dog bagan Tapa bisa kambat berkat adi tan adu adu adi Tapa ko bijanji an nggen . Kayuh anŭ bisa jadi sabab mbŭh agi pinyikabŭs adi pirupas daya so sarah adi ngara ndai sitadŭn simanya amba dog pakai .
58009016	Pasar surat payu adi ngga daya kutung bisaka ripas-i mbŭh kabŭs , taŭn-i patut nŭŭh puan ayŭh adi ndai-i mbŭh sawŭ kabŭs .
58009017	Amai siragi daya adi ndai-i babŭ udip , surat payu anŭ gibayuh bisa dog pakai . Surat payu anŭ dog pakai adŭ-i ripas ayŭh mbŭh kabŭs .
58009018	Ngapŭi-i , simanya adi diŭ gŭh ngasi kambŭi deya agi dog pakai .
58009019	Sibungas-i , Moses piagah di daya Israel sopŭrŭg Pinyipesan nanyam adi mbŭh dog miratak darŭm Ukum-adat . Komŭnŭ ayŭh tambit deya dari sapi ka deya kambing , gaur-i ngga piin , ka masik-i di surat Ukum-adat samŭn di sopŭrŭg daya , pakai tugu hyssop ngga buruh biri adi bireh .
58009020	Ayŭh nang , “ Ati inŭh deya adi natu simanya adi Tapa ko pesan di angān da sita . ”
58009021	Mun anŭ gŭh Moses masik deya di tunduh Bari Tuhan ka di tunduh sopŭrŭg kayuh adi dog pakai di tika simayang .
58009022	Sawŭ , nanyam ka Ukum-adat batang an sopŭrŭg kayuh an dog pibisig ngga deya , ka dosa dog apun adŭ-i kambŭi deya agi dog piruah .
58009023	Sopŭrŭg kayuh anŭ , adi gambar kayuh di shorga , an dog pibisig ngga gaya adi mun anŭ . Pak kayuh anŭ adi di shorga biguna di sadis adi kana dŭ .
58009024	Amai Kristus mating-I mŭrŭt ka darŭm Yŭn Kudus adi dog ndai manusia , adi gambar anŭ adi sawŭ . Ayŭh di mŭrŭt shorga , di yŭn-I madin mijog ngarun ata di sirung jawin Tapa .
58009025	Imam bās Jahudi mŭrŭt ka darŭm Yŭn adi Siabo Kudus barang sawa taban deya dāng . Pak Kristus dŭh-I siraru mŭrŭt di nyadis adŭp-I ,
58009026	amai te gŭt rati-i Ayŭh mbŭh dŭh siŭn dŭh an siraru kinyam sangsara so sibungas ong dog napa . Sibandar-i , madin di tipuh sopŭrŭg jaman mbŭh sindŭk re mungan , Ayŭh mbŭh mandŭg ndi sidah yŭn adu adu , di nyadis adŭp-I yŭn taran dosa .
58009027	Barang naan daya dŭh siŭn dŭh kabŭs ndi sidah , ka komŭnŭ bisara di sirung jawin Tapa .
58009028	Mun anŭ gŭh adŭp Kristus mbŭh dog jugan ndi sidah jadi sadis ngga ngarun dosa daya bagŭ . Ayŭh re mandŭg dinge , dŭh sitagar an ngatur dosa , pak an nyiramat ngara adi kajŭn Ayŭh .
58010001	Ukum-adat Jahudi dŭh-i suto adi sukup kana yŭn kayuh adi sawŭ . Anŭ batur-i singangi kayuh kana adi re mandŭg . Sadis anŭ anŭ dog jugan barang sawa . Simuki meh Ukum-adat re bisa , ngga sadis ati , bada sukup kana daya adi mandŭg nyambah Tapa ?
58010002	Kambŭi daya adi nyambah Tapa sawŭ mbŭh dog pibisig so dosa ngara , ngara dŭh tia kinyam sarah darŭm atin ngara , ka sadis dŭh re tia dog jugan .
58010003	Jadi sadis adi dog jugan barang sawa batur-i bada daya rada dosa ngara .
58010004	Amai deya dari sapi ka deya kambing dŭh dapŭd taran dosa .
58010005	Sitagar anŭ , kan Kristus mbŭh re an mandŭg ka ong , Ayŭh nang di Tapa : “ Kaam dŭh raan sadis ngga pinganggen , pak Kaam mbŭh sidia pŭrŭng yŭn Ku .
58010006	Kaam dŭh munos di ndi pŭrŭng dāng dog badang di tunduh mija-sambah puan kah sadis ngga taran dosa .
58010007	Jadi Aku nang , ‘ Ta Aku , O Tapa , an ndai pinyiraan Mai , nimun adi dog nuris pasar Aku darŭm surat Ukum-adat , ’ ”
58010008	Sibungas-i Ayŭh nang , “ Kaam dŭh raan bait munos asŭng di sadis ngga pinganggen puan kah di dāng adi dog badang di tunduh mija-sambah samŭn sadis adi ngga taran dosa . ” Ayŭh nang sakanŭ sunggu sopŭrŭg sadis anŭ dog jugan nanyam ka Ukum-adat .
58010009	Komŭnŭ Ayŭh nang , “ Ta Aku , O Tapa , an ndai pinyiraan Mai . ” Jadi Tapa kadi sadis adi amba ka gati-i ngga sadis Kristus .
58010010	Sabab Jesus Kristus ndai kayuh adi Tapa raan Ayŭh ndai , ata sopŭrŭg mbŭh dog pibisig so dosa da sadis pŭrŭng adŭp-I adi dog jugan ndi sidah yŭn adu adu .
58010011	Barang andu bara imam Jahudi ndai kraja ngara ka marar jugan sadis anŭ anŭ , sadis adi dŭh dapŭd taran dosa .
58010012	Pak Kristus jugan ndi sadis ngga taran dosa , sadis anŭ ngasi ndŭg situi tui ; komŭnŭ Ayŭh guru tura ka tauh Tapa .
58010013	Diginŭ Ayŭh madin kajŭn ndŭg ka Tapa mbŭh bada pinganyu-I jadi bangan di ribo kaja-I .
58010014	Ngga ndi sadis meh , Ayŭh mbŭh bada sukup kana ndŭg situi tui sinadan daya adi dog pibisig so dosa .
58010015	Ka Roh Kudus gŭh mbŭh bisaksi di ata . Roh Kudus nang ,
58010016	“ Ati inŭh simanya adi Aku re ndai ngga ngara darŭm tipuh adi re mandŭg , nang Tuhan : Aku re na ukum-adat Ku di atin ngara ka nuris-i di pikir ngara . ”
58010017	Ka komŭnŭ Ayŭh nang , “ Aku dŭh re tia ingat dosa ngga pingandai arap ngara . ”
58010018	Jadi kan sopŭrŭg dosa ngga pingandai arap mbŭh dog apun , sadis dŭh re tia biguna .
58010019	Bara dingan ku , ata bisa , ngga pinyikabŭs Jesus , mŭrŭt ngga atin pus ka darŭm Yŭn adi Siabo Kudus .
58010020	Ayŭh mbŭh kuka yŭn ta aran adi bauh , aran adi udip , so ka Tabir anŭ adi taŭn mbŭh pŭrŭng adŭp-I .
58010021	Ata biyŭn imam bās adi jaga Ramin Tapa .
58010022	Jadi ja meh ata di nyindŭk Tapa ngga atin tŭnggŭn ka ngga pinyabah adi sawŭ , ngga atin adi mbŭh dog pibisig so pikir-kira atin adi mbŭh kinyam sarah ka ngga pŭrŭng adi dog mamuh ngga piin bisig .
58010023	Ja ata bidigŭng tagap di pingarap adi ata ngaku , sabab ata sabah Tapa ta taŭn ingat janji-I .
58010024	Ja ata ingat rada dingan ta , turung dingan kiren pinyirindu ka ndai pingandai kana .
58010025	Dŭhnyah mun ngara adi bŭkŭn , adi dŭh an nyigiran ari mandŭg tikuruk . Ata an ari ngatat dingan ta , amai Andu Tuhan mbŭh dŭ dŭ sindŭk .
58010026	Amai re mating tia sadis adi ngga taran dosa ta kambŭi ata saji adu adu ndai dosa ripas ajar adi sawŭ pasar Agah Kana muko dog ngajar di ata .
58010027	Kaŭs-i kayuh adi ata patut rada madin inŭh , ata kajŭn darŭm taru andu anŭ adi ngga Tapa mandŭg jadi arang , ka apui bās anŭ adi re pirarap sinadan daya adi rawan Tapa !
58010028	Daya adi nyibireu Ukum-adat Moses dog ukum kabŭs ; mating apun di ngara kan dog dapŭd sarah so pinganang duwŭh puan kah taruh naan saksi .
58010029	Simuki meh ngga ngara adi ngamun Anak Tapa , adi kinarap deya simanya Tapa adi mbŭh pibisig ngara so dosa , ka adi pimangŭh Roh Kudus adi rindu ngara ? Suba kira , munki masam bisā-i re tung ngara ukum !
58010030	Amai ata puan asi Ayŭh adi nang , “ Aku re maras dendam , Aku re rapas ” ; ka Ayŭh gŭh adi nang , “ Tuhan re jadi arang daya-I . ”
58010031	Taŭn-i raru payah inŭh nŭŭh rabu ka darŭm tangan Tapa adi udip !
58010032	Ingat nŭh munki angān dawŭ-i . Di tipuh anŭ , ripas jawa Tapa nyekar di angān , angān sangsara da bagŭ masam kayuh , ka angān dŭh arah .
58010033	Angān agi andu dog pimangŭh ka dog kijera di sirung jawin daya bagŭ , ka agi andu angān saji sua ngga ngara adi dog ndai simŭnŭ .
58010034	Angān mbŭh samah kinyam pinyusah daya-takap , ka kan sopŭrŭg rata ngan dog sirapas , angān nyijŭn ngga sanang asŭng , sabab angān puan nang adŭp ngan babŭ biyŭn anŭ adi kana dŭ , adi tan adu adu .
58010035	Dŭhnyah kinanyap atin pagan ngan , sabab-i taban upah adi bās .
58010036	Angān an sabar , siŭn angān tungang ndai pinyiraan Tapa ka kambat kayuh adi-I bijanji an nggen .
58010037	Amai , nimun adi nang Surat-kudus , “ Dŭm nyitiro , ka Ayŭh adi re mandŭg re ndŭg ; Ayŭh dŭh re rambat .
58010038	Daya Ku adi tŭnggŭn re sabah ka re udip ; pak kambŭi agi so ngara dŭh tia sabah di Aku , Aku dŭh re sanang asŭng di ngara . ”
58010039	Ata dŭh inŭh daya adi dŭh sabah di Tapa , ka adi manyap . Ata inŭh daya adi biyŭn pinyabah ka adi mbŭh siramat .
58011001	Biyŭn pinyabah , rati-i ata mbŭh puan adŭp ta tatu re dapŭd kayuh adi ata harap , buang puan kayuh anŭ adi ata dŭh tungang kiris agi sawŭ .
58011002	Amai pinyabah ngara inŭh Tapa munos asŭng-I di tayung-babuk ta .
58011003	So pinyabah inŭh ata mirati nang rangit ngga ong dog napa ngga pinganang Tapa , ka ngga simŭnŭ meh kayuh adi tungang dog kiris mbŭh dog napa so kayuh adi dŭh tungang dog kiris .
58011004	Pinyabah inŭh adi bada Abel jugan ka Tapa sadis adi kana dŭ so tung Cain . Sabab pinyabah-i ayŭh mbŭh daya tŭnggŭn di batŭh Tapa , sabab adŭp Tapa mbŭh munos asŭng-I di pinganggen-i . So ka pinyabah-i Abel babŭ minyu , sunggu ayŭh mbŭh kabŭs .
58011005	Pinyabah inŭh adi bada Enoch dŭh kabŭs . Ayŭh dog tambit ka dog taban ka yŭn Tapa . Mating daya tungang dapŭd ayŭh , sabab ayŭh mbŭh dog tambit adŭp Tapa . Sŭn Surat-kudus nang , diŭ so Enoch dog tambit , ayŭh agi pimunos asŭng Tapa .
58011006	Mating daya tungang pimunos asŭng Tapa , adŭ-i ngga pinyabah . Amai asi asi adi mandŭg ka Tapa dŭh siŭn dŭh an sabah di Tapa nang Ayŭh sawŭ agi , Ayŭh adi ngupah daya adi jiroh adŭp-I .
58011007	Pinyabah inŭh adi bada Noah dingah pinyibakan Tapa pasar kayuh adi re jadi adi-i dŭh tungang kiris . Ayŭh tunda pinganang Tapa ka ndai batra adi yŭn-i ngga rawang-i siramat . Komŭnŭ meh Tapa ngukum ong , ka sabab pinyabah-i Noah mbŭh kambat so Tapa pinŭnggŭn adi jadi so pinyabah .
58011008	Pinyabah inŭh adi bada Abraham tunda pinganang Tapa kan-I bagan ayŭh da di ka rais adi-I ko bijanji an nggen di ayŭh . Ayŭh bu tingge rais adŭp-i , dŭh puan kamaki-i di .
58011009	Ngga pinyabah ayŭh udip mun daya tami di rais adi Tapa ko bijanji an nggen di ayŭh . Ayŭh rŭŭ di bari , mun Isaac ngga Jacob , adi samah kambat janji anŭ so Tapa .
58011010	Kayuh anŭ simŭnŭ , amai Abraham kajŭn kupo anŭ adi tan adu adu , adi adŭp Tapa ko ngatur ka pijog .
58011011	Pinyabah inŭh adi bada Abraham tungang jadi sama , sunggu ayŭh mbŭh raru minyamba ka Sarah taŭn-i mbŭh aboh . Ayŭh taŭn sabah Tapa ingat janji-I .
58011012	Sunggu Abraham dŭh tui re kabŭs , so ayŭh sadi mbŭh ruah bagŭ sesang mun dudu bitang di rangit , ka mun dudu sirah sumat di tabing rawŭt .
58011013	Darŭm babŭ sabah ngara kabŭs . Ngara mating kambat kayuh anŭ adi Tapa ko bijanji an nggen , pak so jo ngara agi kiris-i ka angan-i , buang ngaku adŭp-i daya tami ka daya nupang di ong ati .
58011014	Ngara adi minyu sakanŭ taŭn mbŭh kiren adŭp-i jiroh rais adi bisa dog kadŭn tung adŭp-i .
58011015	Ngara dŭh ingat rais adi ngara tingge ; kambŭi ngara babŭ ingat , ngara biyŭn pluang ngga pari kamanŭ .
58011016	Pak rais adi ngara gruwŭn inŭh rais adi kana dŭ , rais shorga . Ngapŭi Tapa dŭh mangŭh kan ngara ngaku Ayŭh Tapa , sabab Ayŭh mbŭh sidia kupo yŭn ngara .
58011017	Pinyabah inŭh adi bada Abraham jugan anak-I Isaac ndu sadis kan Tapa suba ayŭh . Ngga adŭp Abraham inŭh Tapa mbŭh ndai janji-I , pak babŭ gŭh Abraham sidia an jugan anak tambŭ-i ndu sadis .
58011018	Tapa nang di ayŭh , “ So Isaac kuu re biyŭn bara sesang adi Aku ko bijanji an nggen . ”
58011019	Abraham puan Tapa tungang pakat Isaac so kabŭs ; ka bisa ata kadŭn , Abraham mbŭh keya ka kambat Isaac pari so kabŭs .
58011020	Pinyabah inŭh adi bada Isaac bijanji an nggen berkat yŭn jaman jŭ di Jacob ngga Esau .
58011021	Pinyabah inŭh adi bada Jacob , diŭ so-i kabŭs , nyiberkat barang naan anak Joseph . Ayŭh bisangan di ubak sikud-i ka nyambah Tapa .
58011022	Pinyabah inŭh adi bada Joseph , kan-i mbŭh re kabŭs , minyu pasar pinyiruah bara daya Israel so Egypt , buang-i nggen pinganang pasar munki re ngga pŭrŭng-i kan ayŭh mbŭh kabŭs .
58011023	Pinyabah inŭh adi bada pimas Moses sukan ayŭh sitian taruh buran ripas-i ko dog biranak . Ngara kiris pira-i ramus , ka ngara dŭh taru nyibireu pritah raja .
58011024	Pinyabah inŭh adi bada Moses , kan-i mbŭh baga , abah dog kadŭn sukuh raja Egypt .
58011025	Ayŭh an dŭ sua kinyam sangsara ngga bara daya adi Tapa mbŭh mien so-i nyitiro pimunos adŭp-i ngga dosa .
58011026	Ayŭh puan nang kinyam sangsara yŭn Kristus mbŭh jo biguna dŭ so sopŭrŭg pinyikaya Egypt , amai ayŭh nŭtŭn tingga upah adi re mandŭg jŭ .
58011027	Pinyabah inŭh adi bada Moses bu tingge Egypt darŭm dŭh taru di baji raja . Mun adi ko kiris Tapa adi dŭh tatŭng , ayŭh abah pari ka Egypt .
58011028	Pinyabah inŭh adi bada ayŭh ndai Paska ka nggen ukum bada deya dog masik di barang tiban , isa Malaikat Pinyikabŭs dŭh siŭ bara anak pinuai daya Israel .
58011029	Pinyabah inŭh adi bada bara daya Israel tungang mutas Rawŭt Bireh , mun adi panu di tunduh tana badŭh ; kan bara daya Egypt suba an ndai simŭnŭ , rawŭt anŭ pirŭnggŭd ngara .
58011030	Pinyabah inŭh adi bada sindung kupo Jericho rubuh ripas bara daya Israel baris maning-i sitian ju andu .
58011031	Pinyabah inŭh adi bada Rahab adi dayung sundar dŭh dog siŭ samah ngga ngara adi nyibireu pinganang Tapa , amai ayŭh ko nakit kambat pinyiong pinyiong Israel .
58011032	Bisa kah aku pijuu dundan ku ? Tipuh dŭh sukup re ku ngga minyu pasar Gideon , Barak , Samson , Jephthah , David , Samuel , ka bara nabi .
58011033	Ngga Pinyabah ngara nyerang ka ngarah barang rais . Ngara ndai kayuh adi batur ka kambat kayuh adi Tapa ko bijanji an nggen . Ngara tŭŭp baba singah ,
58011034	mura apui adi bisā , bu mangān dog siŭ ngga pedang . Ngara ramah , pak jadi bake ; ngara bikuasa darŭm perang ka ngarah bara soldadu daya bangsa bŭkŭn .
58011035	Ngga pinyabah , bara dayung kambat bara madis ngara adi mbŭh dog pakat so kabŭs . Adi bŭkŭn , abah dog pirupas , kabŭs dog kijera ramŭn an dog pakat ka pimudip adi kana dŭ .
58011036	Kada ngara dog pimangŭh ka dog madŭs , ka adi bŭkŭn dog muak ngga parik basi ka dog pibŭrŭt ka darŭm jer .
58011037	Ngara dog manjan ngga batuh ndŭg kabŭs , ngara dog kapŭg nyinuwŭh ngga grigaji , ngara dog siŭ ngga pedang . Ngara panu nēn anyit biri puan kah anyit kambing . Ngara sirata , dog kisiis , ka dog kinanyuh .
58011038	Ong dŭh sukup kana yŭn ngara ! Ngara bijaruh mun daya nupang di tarun tana-pajam ka di sandah , rŭŭ darŭm tang ka darŭm rubang tana .
58011039	Sopŭrŭg ngara mbŭh pimunos asŭng Tapa ngga pinyabah ngara di Ayŭh ! Pak Ngara mating kambat kayuh adi Tapa ko bijanji an nggen ,
58011040	sabab Tapa mbŭh natu kayuh adi kana dŭ yŭn ta . Tujuan-I inŭh , ngara bisa jadi sukup kana adŭ-i darŭm biayo ngga ata .
58012001	Mun ata ati , ata biyŭn bara saksi maning ata . Ja ata pasan kadi kayuh adi matŭn ata , samŭn dosa adi rakat di ata , ka bikaduh ngga siabo asŭng darŭm rumba adi mbŭh dog sidia yŭn ta .
58012002	Ja ata adu adu nyigura ka Jesus , di yŭn pinyabah ta bisangan so sibungas-i ndŭg sikasŭn-i . Ayŭh dŭh arah da rigang ! Pak , sabab pinyigaŭn adi kajŭn Ayŭh , Ayŭh dŭh kira mangŭh kabŭs di atuh rigang , ka madin Ayŭh mbŭh guru tura ka tauh takta Tapa .
58012003	Suba pikir kayuh adi mbŭh nyatŭk Ayŭh ; munki Ayŭh nyijŭn arap daya adi bidosa di tunduh adŭp-I ! Jadi dŭhnyah meh atin ngan jadi ramah buang an ngundur .
58012004	Amai darŭm angān birawan ngga dosa angān gibayuh rawan-i ndŭg ka adŭp ngan dog siŭ .
58012005	Mbŭh kambŭt ngan kah pinganang adi ngga Tapa ngatat angān , angān adi keya ka bara anak-I ? “ Nak , nakit dingah kan Tuhan ngajar angān , ka dŭhnyah jimŭ kan Ayŭh nang angān .
58012006	Sabab Tuhan ngajar barang naan daya adi-I rindu , ka ngukum barang naan daya adi-I ngaku anak adŭp-I . ”
58012007	Nyijŭn sangsara ngan adi keya ka ukum so Tapa ; sangsara ngan kiren Tapa ngatur pimudip ngan nimun bara anak-I . Agi kah anak dŭh dog ukum sama-i ?
58012008	Kambŭi angān dŭh dog ukum , mun bara anak-I adi bŭkŭn , rati-i angān dŭh anak-I adi sawŭ , pak anak-apang .
58012009	Mun sama ta di ong , ngara ngukum ata ka ata stabi di ngara . Jung ka meh ata an rabis nundok di Sama ta adi di shorga siŭn dapŭd udip !
58012010	Sama ta di ong ngukum ata nyitiro adŭ , nimun patut sŭn-i nang ; pak Tapa ngukum ata yŭn kana adŭp ta , isa ata bisa jadi kudus mun adŭp-I .
58012011	Kan ata dog ukum , ukum anŭ bada asŭng ta susah , dŭh-i bada sanang . Ripas anŭ , ngara adi dog ngajar ngga ukum anŭ re kambat damai adi upah pimudip tŭnggŭn .
58012012	Pakat meh tangan ngan adi ramah , ka nyibake karŭb ngan !
58012013	Adu adu panu di aran adi tŭnggŭn , isa kaja anŭ adi bajang dŭh jadi rabis arap , pak bua .
58012014	Gruwŭn adŭp ngan udip darŭm damai ngga sopŭrŭg daya , ka gruwŭn pimudip adi kudus ; amai kambŭi dŭh simŭnŭ nŭŭh dŭh re tungang kiris Tuhan .
58012015	Ingat dŭhnyah angān ngundur so pinyirasi-mandis Tapa . Dŭhnyah angān jadi mun anak tŭngŭn kayuh adi pa'it adi taban bagŭ pinyusah ngga rasun-i .
58012016	Dŭhnyah angān udip darŭm pimudip adi dŭh tatu darŭm pingandai kais puan kah dŭh mbit bat di kayuh roh mun Esau , adi sitagar an dapŭd ndi pinggen pinguman mbŭh jua hak-i adi jadi anak pinuai .
58012017	Ripas anŭ , angān puan , ayŭh raan kambat berkat nyama-i ; pak ayŭh dŭh dog piduri , sabab ayŭh dŭh tungang marik kayuh adi ko-i ndai , sunggu-i ngga sien ayŭh suba .
58012018	Angān gi-mating mandŭg mun daya Israel ka kayuh adi bisa dog kinyam , anŭ inŭh Darŭd Sinai ngga apui-i adi bijagu , ka yŭn karŭm , yŭn maput , yŭn sabak ribut ,
58012019	ka yŭn dingah jawŭn trompet , ka dingah sak jawŭn sirŭŭn . Kan daya dingah sirŭŭn anŭ , ngara bandar mite adŭp-i dŭh tia dingah-i ,
58012020	sabab ngara dŭh tan dingah pinganang adi nang , “ Dāng bina , kambŭi-i tama darŭd ati , dŭh siŭn dŭh dog manjan ngga batuh ndŭg kabŭs . ”
58012021	Kayuh anŭ mbŭh raru sipŭ-i ndŭg ka adŭp Moses agi nang , “ Aku kimŭtŭr ka taru ! ”
58012022	Pak angān mbŭh di ka Sandah Zion samŭn kupo Tapa adi udip , anŭ inŭh Jerusalem adi di shorga , ngga biribu ribu bara malaikat .
58012023	Angān mbŭh mandŭg ka yŭn bara anak pinuai Tapa tikuruk darŭm gaŭn , adi mbŭh dog nuris dŭn-i di shorga . Angān mbŭh mandŭg ka Tapa , adi arang sopŭrŭg bangsa manusia , ka mbŭh mandŭg ka yŭn roh roh bara daya adi kana , adi mbŭh dog bada jadi sukup kana .
58012024	Angān mbŭh mandŭg ka Jesus , adi mbŭh ngatur simanya bauh anŭ , buang ka yŭn deya adi mbŭh dog masik adi natu kayuh adi kana dŭ so adi dog natu deya Abel .
58012025	Ingat meh garang , dŭhnyah abah dingah sianŭ adi minyu . Daya adi abah dingah pinganang sianŭ adi mandŭg ka ong di piagah agah so Tapa , dŭh tungang nyiramat adŭp-i . Ata rabis dŭh tungang nyiramat adŭp ta kambŭi ata nyipunok Ayŭh adi minyu so shorga !
58012026	Di tika anŭ sirŭŭn-I ngugoh ong , pak madin Ayŭh mbŭh bijanji , “ Dŭm ndi sidah Aku re ngugoh , dŭh-i ong adŭ pak rangit ani . ”
58012027	Pinganang anŭ “ dŭm ndi sidah ” mbŭh granan kiren nang kayuh adi mbŭh dog napa re dog ngugoh ka dog kadi , isa kayuh adi dŭh tungang dog ngugoh bisa babŭ .
58012028	Ata patut nggen trima kaseh , sabab ata kambat pritah adi dŭh tungang dog ngugoh . Ja ata nggen trima kaseh ka nyambah Tapa ngga gaya adi pimunos asŭng-I , darŭm stabi ngga taru ;
58012029	sabab Tapa ta taŭn-I sawŭ keya ka apui adi pirabur .
58013001	Nimun patut-i angān adi Kristen , angān an adu adu rindu dingan ngan .
58013002	Dŭhnyah abah kambat pinami ka darŭm arŭn ngan . Darŭm ndai simŭnŭ mbŭh agi daya , darŭm dŭh rada , kambat malaikat .
58013003	Ingat ngara adi darŭm jer , keya ka adŭp ngan agi ngga ngara darŭm jer . Ingat ngara adi sangsara , keya ka adŭp ngan agi sangsara mun ngara .
58013004	Sopŭrŭg daya an stabi di banan sawan , ka banŭh bait sawŭn dŭh siŭn dŭh an tŭtŭd ngga dingan-i . Tapa re ngukum daya adi udip darŭm sarah ka daya adi tanggah .
58013005	Bada pimudip ngan jo so pinyiawang duit , ka bada adŭp ngan munos ngga anŭ adi angān mbŭh biyŭn . Amai Tapa mbŭh nang , “ Aku dŭh re tandah angān ; Aku dŭh re tagan angān . ”
58013006	Jadi pus meh ata , ka nang , “ Tuhan inŭh pinurung ku , Aku dŭh re taru . Ani meh bisa daya ndai di tunduh ku ? ”
58013007	Ingat bara pinguru ngan adi mbŭh , adi ko piagah agah Tapa di angān . Ingat munki ngara ko udip ka kabŭs , ka nanya meh pinyabah ngara .
58013008	Jesus Kristus inŭh babŭ mijah , andu ati , ka adu adu .
58013009	Dŭhnyah bada barang masam ajar adi saruh taban angān miriseu so aran adi batur . Kana dŭ inŭh ata dog nyibake ngga pinyirasi-mandis Tapa , ka dŭh so tunda atur pasar pinguman ; ngara adi tunda atur anŭ bŭn-i dapŭd utung so dieh .
58013010	Bara imam adi nyiraja di tarun yŭn daya Jahudi bisambah dŭh biyŭn hak re man sadis adi di tunduh mija-sambah ta .
58013011	Imam Bās Jahudi taban deya dāng ka darŭm Yŭn adi Siabo Kudus yŭn jugan-i ndu sadis ngga taran dosa ; pak pŭrŭng dāng anŭ dog badang di sapa tarun yŭn daya bibari .
58013012	Sabab anŭ meh Jesus kabŭs di sapa kupo , siŭn-I pibisig daya-I so dosa ngga deya adŭp-I .
58013013	Ja ata di ka yŭn-I di sapa tarun yŭn daya bibari ka sua dapu mangŭh-I .
58013014	Amai mating kupo adi tan adu adu yŭn ta di ong ati ; ata jiroh kupo anŭ adi re mandŭg .
58013015	Ja ata siraru jugan puji ka Tapa ndu sadis ta so ka Jesus , adi pinganggen so baba adi ngaku Ayŭh Tuhan .
58013016	Dŭhnyah kambŭt ndai pingandai kana ka turung dingan ngan , sabab anŭ inŭh sadis adi pimunos asŭng Tapa .
58013017	Tŭtŭd ngga bara pinguru ngan ka nurut pritah ngara . Ngara dŭh masah jaga simangi ngan , amai ngara mbŭh dapu tanggong kraja ngara di sirung jawin Tapa . Kambŭi angān tŭtŭd ngga ngara , ngara re ndai kraja ngara ngga atin gaŭn ; kambŭi dŭh , ngara re ndai-i ngga atin susah , ka-i dŭh re jadi utung di angān .
58013018	Adu adu simayang yŭn kieh . Kieh batur batur puan pikir-kira atin ami agi bisig , sabab kieh raan ari ndai kayuh adi batur .
58013019	Aku mite angān simayang mite Tapa rikas pait aku ka angān .
58013020	Tapa mbŭh pakat Tuhan ta Jesus so kabŭs , adi Pingingat-Biri adi bās sabab deya-I , adi ngga simanya adi tan adu adu dog natu . Isa-i Tapa damai nggen di angān sopŭrŭg kayuh kana adi angān biguna ngga ndai pinyiraan-I , ka isa Ayŭh , so Jesus Kristus , ndai darŭm ata kayuh adi pimunos asŭng-I . Ka di Kristus bragah ndŭg situi tui ! Amen .
58013021	
58013022	Aku mite angān , bara dingan ku , dingah ngga atin sabar ajar adi ngga ku ngatat angān ; amai surat ku ati adi nuris ku ka angān dŭh-i ambu .
58013023	Aku raan angān puan dingan ta Timothy mbŭh dog piruah so ramin jer . Kambŭi ayŭh awar mandŭg , aku re taban ayŭh kan aku mandŭg ka yŭn ngan .
58013024	Nggen tabi ami di sopŭrŭg pinguru ngan ka di sopŭrŭg daya adi Tapa mbŭh mien . Bara adi sabah adi so Italy pait tabi ka angān .
58013025	Isa-i pinyirasi-mandis Tapa agi ngga sopŭrŭg ngan .
59001001	So James , adi urun Tapa ngga Tuhan Jesus Kristus : Tabi ka sopŭrŭg daya adi Tapa mbŭh mien adi papar sasah di ndi ong ong .
59001002	Bara dingan ku , nyirundeng adŭp ngan mbŭh binasip kan barang masam pisuba dog angān ,
59001003	amai angān puan nang kan pinyabah ngan bās ndŭg ka ngarah pisuba , pimanang ngan pijadi atin tŭtŭd .
59001004	Dŭh kambŭt pikanyet adŭp ngan ngga pinyitŭtŭd atin di sopŭrŭg kayuh , isa angān bisa jadi sukup kana ngga sipuno-i , buang dŭh kurang ani ani .
59001005	Pak kambŭi agi so angān dŭh biyŭn pinyibijak , ayŭh patut bidua ka Tapa , adi an nggen-i di ayŭh ; sabab Tapa inŭh adi an nggen ngga siabo asŭng-I di sopŭrŭg daya .
59001006	Pak kan angān simayang , angān dŭh siŭn dŭh sabah . Dŭh siŭn kurang sabah , sabab daya adi kurang sabah agi keya ka girumbang di rawŭt adi dog poh sabak kamati kamanŭ .
59001007	Kambŭi angān mun anŭ , dŭh pandai ndai pikir ngan ka dŭh pandai natu adŭp ngan di sopŭrŭg kayuh adi angān ndai , dŭhnyah pikir adŭp ngan re dapŭd kayuh so Tuhan .
59001008	
59001009	Daya Kristen adi sirata dŭh siŭn dŭh an gaŭn kan Tapa katuh ngara ,
59001010	ka daya Kristen adi kaya dŭh siŭn dŭh an gaŭn kan Tapa pirapat ngara . Amai daya kaya re manyap mun rarak bunga tarun .
59001011	Batŭh andu nusak ka ngga sura-i adi bisā pirayu bunga anŭ ; rarak-i rabu , ka ramus-i asab . Simŭnŭ gŭh daya kaya re dog pirusak darŭm ngara ndai kraja ngara .
59001012	Sanang inŭh ngara adi tŭtŭd darŭm ngara dog suba , sabab kan ngara manang ngarah pisuba anŭ , ngara re kambat upah-i , anŭ inŭh udip adi sawŭ adi Tapa mbŭh bijanji an nggen di sinadan daya adi rindu di Ayŭh .
59001013	Kambŭi ata rabu da pisuba , ata dŭh siŭn nang , “ Pinyisuba ati mandŭg so Tapa . ” Amai Tapa dŭh-I bisa dog suba ngga arap , ka adŭp-I dŭh suba daya .
59001014	Pak ata dog suba kan ata dog tarik ka dog mirakap pinyiripong ta adi arap .
59001015	Komŭnŭ kan ata nurut pinyiripong ta adi arap anŭ , dosa timbur ; ka dosa , kan-i mbŭh jadi bās , ayŭh taban pinyikabŭs .
59001016	Dŭhnyah budo , angān adi aku rindu !
59001017	Sopŭrŭg pinganggen adi sukup kana mandŭg so shorga ; ayŭh mūn so Tapa adi Pinapa jawa shorga . Ayŭh Tapa adi dŭh birubah ka bŭn re kinarŭm darŭm-I marik adŭp-I .
59001018	So ka pinyiraan adŭp-I Ayŭh mbŭh napa ata ngga pinganang-I adi sawŭ , isa ata bisa jadi numbor ndi di dupan sopŭrŭg adi-I ko napa .
59001019	Ingat ati , angān adi aku rindu ! Barang naan dŭh siŭn dŭh an rikas dingah , pak sais minyu ka sais baji .
59001020	Baji manusia dŭh bisa ndai pinŭtŭn pinŭnggŭn Tapa .
59001021	Jadi taran meh pimudip adi sembar ka urah adi ginaka . Jugan adŭp ngan ka darŭm tangan Tapa ka kambat pinganang adi-I purun darŭm atin ngan , adi dapŭd nyiramat angān .
59001022	Dŭhnyah kadong adŭp ngan batur an dingah pinganang-I adŭ , pak ndai nanyam adi angān dingah .
59001023	Kambŭi angān dingah pinganang Tapa , pak dŭh ndai-i angān agi keya ka daya adi nyiramin adŭp-i di siramin .
59001024	Ngara tingga adŭp-i dieh ka komŭnŭ bu buang rasu kambŭt munki raŭn-i .
59001025	Pak kambŭi angān nakit tingga ukum-adat adi sukup kana adi pirupas daya , ka nakit pirati-i ka dŭh dingah adŭ ka rasu kambŭt , pak ndai-i ; mun anŭ angān re dog nyiberkat Tapa darŭm kraja pingandai ngan .
59001026	Agi kah so angān adi nang adŭp-i puno darŭm adat ? Kambŭi angān dŭh jaga jura ngan , adat ngan dŭh biguna ka angān mbŭh kadong adŭp ngan .
59001027	Adat adi Tapa Sama nyirundeng bisig buang sawŭ batur inŭh simuti : kingat jaga ngara adi tumang ka dayung uban di pinyusah ngara , ka jaga adŭp ngan so dog kinais ong ati .
59002001	Bara dingan ku , nimun daya adi sabah di Tuhan Jesus Kristus adi Tuhan bragah , angān dŭh siŭn mien daya nanyam ka raŭn gayŭn ngara .
59002002	Nyamtadar-i ndi naan daya kaya pakai sisin mas ka nēn piraka grua mandŭg ka yŭn ngan tikuruk , ka ndi naan daya sirata nēn jukat piraka mandŭg gŭh .
59002003	Kambŭi angān stabi dŭ di sianŭ adi grua piraka-i ka nang di ayŭh , “ Guru kamati ka sambu , ” pak nang di sianŭ adi sirata , “ Mijog dijeh , puan kah guru digiti di tana sindŭk kaja ku , ”
59002004	rati-i angān mbŭh mien daya di dupan adŭp ngan ngga atin adi arap .
59002005	Ingat nŭh , angān adi aku rindu ! Tapa mbŭh mien daya sirata di ong ati da jadi kaya darŭm pinyabah . Ngara re dapu pinyipritah Tapa nimun adi-I ko bijanji an nggen di ngara adi rindu di Ayŭh .
59002006	Pak angān ngamun daya adi sirata . Asi meh ngara adi kinanyuh angān ka taban angān ngga bisara ? Daya kaya !
59002007	Ngara inŭh adi ngamun adŭn adi kana anŭ adi mbŭh dog nggen di angān .
59002008	Angān ndai pingandai kana kambŭi angān sita ukum-adat pinyipritah Tapa adi dog nuris darŭm Surat-kudus , “ Rindu dingan ngan nimun angān rindu adŭp ngan . ”
59002009	Pak kambŭi angān ndai di daya nanyam ayong-i , angān mbŭh bidosa , ka Ukum-adat nunggu angān mun nunggu daya adi miranggar ukum-adat .
59002010	Asi asi adi miranggar ndi Pinyipesan , mbŭh miranggar sopŭrŭg-i .
59002011	Amai Ayŭh adi nang , “ Dŭhnyah tanggah , ” Ayŭh gŭh adi nang , “ Dŭhnyah siŭ daya . ” Sunggu mating bait kani angān tanggah , angān mbŭh miranggar ukum-adat kambŭi angān siŭ daya .
59002012	Minyu ka ndai kraja nimun daya adi re dog bisara pakai ukum-adat adi re pirupas ata .
59002013	Amai Tapa dŭh re kiren masi kan Ayŭh nggen bisara di daya adi bŭn masi ; pak daya adi masi dŭh re dog ukum Tapa .
59002014	Bara dingan ku , ani kana-i kambŭi daya nang adŭp-i biyŭn pinyabah , pak mating pingandai-i ngga kiren ayŭh sawŭ biyŭn pinyabah ? Bisa kah pinyabah anŭ nyiramat ayŭh ?
59002015	Nyamtadar-i , jurud dari puan kah jurud dayung ngan biguna di piraka buang dŭh biyŭn sukup pinguman .
59002016	Ani kana-i kambŭi angān nang di ngara , “ Tapa nyiberkat angān ! Kasŭk jipo paras ngan ka man ndŭg bisoh ! ” kambŭi angān dŭh ndai ani ani ngga turung ?
59002017	Simŭnŭ gŭh ngga pinyabah : kambŭi sadi-i dŭh ngga pingandai , taŭn-i kabŭs .
59002018	Pak agi daya re nang , “ Ndi naan daya biyŭn pinyabah , adi bŭkŭn biyŭn pingandai . ” Pinyinam ku sakati , “ Kiren di aku munki daya bisa biyŭn pinyabah kambŭi mating pingandai . Ngga pingandai ku aku re kiren di angān pinyabah ku . ”
59002019	Sabah mu kah Tapa agi ndi adŭ ? Bara umot sabah gŭh buang kimŭtŭr taru .
59002020	Angān budo ! Angān an dog kidaan kah nang pinyabah mating pingandai dŭh-i biguna ?
59002021	Simuki meh babuk ta Abraham dapŭd bamai ngga Tapa ? Ayŭh dapŭd bamai ngga Tapa so pingandai-i , kan ayŭh jugan anak-i Isaac di tunduh mija-sambah .
59002022	Dŭh kah angān kiris ? Pinyabah-i ngga pingandai-i agi brinyam ; pinyabah-i jadi sukup kana da pingandai-i .
59002023	Ka pinganang Surat-kudus mbŭh jadi bitŭtŭk adi nang , “ Abraham sabah di Tapa , ka sabab pinyabah-i Tapa mbŭh ngitong ayŭh tŭnggŭn . ” Ka Abraham meh mbŭh dog kadŭn bidingan ngga Tapa .
59002024	Ka angān puan meh garang nang daya dapŭd bamai ngga Tapa so pingandai-i , dŭh so pinyabah-i adŭ .
59002025	Simŭnŭ gŭh ngga Rahab adi dayung sundar . Ayŭh mbŭh bamai ngga Tapa so pingandai-i , darŭm-i kambat pinyiong pinyiong Israel ka turung ngara bu kadŭg aran bŭkŭn .
59002026	Jadi meh , nimun pŭrŭng kabŭs dŭh biyŭn simangi , simŭnŭ gŭh pinyabah kabŭs dŭh biyŭn pingandai .
59003001	Bara dingan ku , dŭh sopŭrŭg ngan patut jadi gurū . Angān puan , ata adi jadi gurū taŭn re dog tingga arap kana ta rabis so daya bŭkŭn .
59003002	Sopŭrŭg ta siraru ndai sarah . Pak kambŭi daya bŭn ndai sarah darŭm piminyu-i , ayŭh anŭ mbŭh sukup kana ka mbŭh tungang jaga adŭp-i samŭn ndi pŭrŭng ganan-i .
59003003	Ata na kekang di baba kuda isa-i an tunda pinyiraan ta . Ngga kekang ata tungang bada-i di ka tadŭ yŭn ata raan .
59003004	Suba kira kapar , munki masam baga-i dog taban sabak ribut adi daras , bisa gŭh dog nguit ngga kumudi adi raru siit , ka di ka barang yŭn nanyam pinyiraan daya adi tukang kumudi .
59003005	Simŭnŭ gŭh ngga jura ta , sunggu-i siit , pak bisa nyambuh adŭp-i pasar kayuh adi bās . Suba kira munki masam bayah-i tuān pak tungang sau da ndi anak jireb apui !
59003006	Ka jura agi keya ka apui . Darŭm ata , jura agi keya ka ong adi dog nguasa kayuh arap ka mbŭh taban arap-i ka ndi pŭrŭng ganan ta . Jura inŭh badang pimudip ta ngga apui so neraka .
59003007	Manusia tungang primon ka mbŭh primon barang masam dāng , mun dāng tarun ka manuk , dāng adi bigawang ka iken .
59003008	Pak mating daya tungang primon jura manusia . Jura mbŭh raru arap , dŭh tungang dog jaga , ka mbŭh puno ngga rasun adi bisā .
59003009	Ata pakai-i ngga nggen trima kaseh di Tuhan ngga Sama ta , ka pakai-i gŭh ngga mangu daya , adi dog napa darŭm gayŭn Tapa .
59003010	Pinganang puji ngga pangu ruah so ndi baba . Bara dingan ku , kayuh ati dŭh-i patut !
59003011	Mating atak piin piruah piin sidi ngga piin pa'it so ndi rubang .
59003012	Tŭngŭn ara , bara dingan ku , dŭh bisa buān buwa kanā ; tŭngŭn anggor dŭh bisa buān buwa ara ; dŭh gŭh atak piin pide bisa piruah piin sidi .
59003013	Agi kah di dupan ngan daya adi bijak buang mirati ? Ayŭh an kiren-i ngga aran pimudip-i adi kana , ka ngga kraja pingandai-i adi kana adi dog ndai ngga atin tŭkŭn ka ngga pinyibijak .
59003014	Pak kambŭi di darŭm atin ngan angān sina , baji , ka sibut , dŭhnyah meh bidosa rawan agah adi sawŭ so Tapa ngga piminyu sambuh pasar pinyibijak ngan .
59003015	Pinyibijak adi mun anŭ dŭh-i mandŭg so shorga , pak timbur di ong , so tibiat manusia adi bidosa ngga so umot adi arap .
59003016	Di yŭn agi atin sina ngga atin sibut , diginŭ gŭh agi pito ngga barang masam arap .
59003017	Pak pinyibijak adi so sambu , inŭh bisig , pinyidamai , duduh , ka pinyijerā ; ayŭh puno ngga pinyirasi ka pijadi pingandai kana ; dŭh-i napŭ daya , dŭh-i nyibudo daya .
59003018	Ka pinyikana inŭh buwa pingatŭm so bine damai adi dog purun daya adi pinyidamai .
59004001	So ki puun tibirik kaii ngga karit timbur di dupan ngan ? Ayŭh timbur so pinyiripong di pinyanang ong , adi adu adu birawan darŭm angān .
59004002	Angān raan kayuh , pak angān dŭh tungang biyŭn-i , jadi angān mbŭh biyŭn atin an siŭ ; angān raru ripong di kayuh , pak angān dŭh tungang dapŭd-i , jadi angān bikaii ka raan biperang . Angān dŭh biyŭn kayuh adi angān raan sabab angān dŭh mite so Tapa .
59004003	Angān mite , pak dŭh trima-i , sirati-i pinŭtŭn ngan agi arap ; angān mite kayuh yŭn pimunos adŭp ngan sadi .
59004004	Angān daya adi dŭh tŭtŭd di Tapa ! Dŭh kah angān puan nang bidingan ngga ong sirati-i jadi pinganyu Tapa ? Kambŭi angān raan bidingan ngga ong , angān mbŭh bada adŭp ngan jadi pinganyu Tapa .
59004005	Dŭhnyah nang pinganang Surat-kudus dŭh sawŭ adi nang , “ Roh adi Tapa mbŭh na darŭm ata agi puno ngga pinyiraan adi bisā . ”
59004006	Pak pinyirasi-mandis adi Tapa nggen agi rabis bās . Sak adi nang Surat-kudus , “ Tapa dŭh raan daya adi sambuh , pak nggen pinyirasi-mandis di ngara adi pirapat adŭp-i . ”
59004007	Ngapŭi meh , nundok di Tapa ka rawan Siarap isa-i bu so angān .
59004008	Mandŭg nyindŭk Tapa , ka Ayŭh re mandŭg nyindŭk angān . Ngu tangan ngan , angān daya bidosa ! Pibisig atin ngan , angān daya pingadong !
59004009	Jadi susah meh angān , sien , ka muās ; nukar tawŭh ngan da jadi sien , gaŭn ngan da jadi atin susah !
59004010	Pirapat adŭp ngan di sirung jawin Tuhan , ka Ayŭh re katuh angān .
59004011	Bara dingan ku , dŭhnyah angān ngamun dingan ngan . Kambŭi angān ngamun puan kah nyarah dingan ngan , angān ngamun ka nyarah Ukum-adat . Kambŭi angān nyarah Ukum-adat , rati-i angān mbŭh dŭh tia sita Ukum-adat , pak mbŭh nyarah-i .
59004012	Tapa sadi adŭ adi nggen ukum-adat , Ayŭh adi sadi-I arang . Ayŭh sadi adŭ adi bisa nyiramat ka pirabur . Asi meh kuu , nak re an minyu pasar arap kana daya ?
59004013	Madin dingah pinganang ku ati , angān adi nang , “ Andu ati puan kah sipagi kieh re matak ka ndi kupo , di yŭn ami re rŭŭ sitŭkŭd ndi sawa , bidagang ngga jiroh bagŭ duit . ”
59004014	Angān dŭh re puan munki pimudip ngan sipagi ! Angān mbŭh keya ka asuh , adi tatŭng nyitiro ka komŭnŭ mating .
59004015	Angān patut nang sakati : “ Kambŭi Tuhan raan , kieh re udip ka ndai ati bait ajeh . ”
59004016	Pak madin angān gambung , ka minyu sambuh ; sopŭrŭg piminyu sambuh taŭn-i sarah .
59004017	Jadi meh , kambŭi ata dŭh ndai kayuh kana adi ata puan ata patut ndai , ata taŭn mbŭh bidosa .
59005001	Dingah pinganang ku , angān adi kaya ! Muās ka sien meh angān yŭn pinyusah anŭ adi re nyatŭk angān !
59005002	Pinyikaya ngan mbŭh jadi amba , ka piraka ngan mbŭh dog man gŭgŭt .
59005003	Mas pirak ngan mbŭh bitagar , ka tagar anŭ re jadi saksi rawan angān ka re man isin ngan mun apui . Angān mbŭh nguruk pinyikaya di sikasŭn tipuh ati .
59005004	Angān gibayuh bayar gaji ngara adi nyiraja di teya ngan . Dingah meh ngara mingungut ! Ngara adi ko nguruk buwa yŭn ngan mbŭh ngadu buang mite turung so Tapa , Tuhan adi Bisa-pŭrŭg .
59005005	Pimudip ngan di ong ati mbŭh puno ngga pinyikaya ka sanang . Angān mbŭh pigamu adŭp ngan yŭn andu adi ngga angān dog simareh .
59005006	Angān nunggu ka siŭ daya adi dŭh biyŭn sarah , pak ngara dŭh rawan angān .
59005007	Sabar meh angān adi bara dingan ku , ndŭg ka Tuhan mandŭg . Tingga munki masam sabar-i bara tukang-teya darŭm ngara kajŭn tana piruah buwa adi brega . Ngga atin sabar ngara kajŭn ujen di tipuh jaya ngga di tipuh bunga .
59005008	Angān gŭh dŭh siŭn dŭh an sabar . Nagap meh atin ngan , sabab andu adi ngga Tuhan mandŭg mbŭh sindŭk .
59005009	Dŭhnyah mingungut di dingan ngan , angān adi bara dingan ku , isa Tapa dŭh ngukum angān . Arang mbŭh sindŭk , mbŭh sidia re tatŭng .
59005010	Bara dingan ku , ingat bara nabi adi minyu ngga adŭn Tuhan . Tambit ngara ndu suto danding yŭn pinyitŭtŭd atin ngga sabar di tika sangsara .
59005011	Kieh kadŭn ngara sanang sabab ngara tan . Angān ko dingah pasar atin sabar Job , ka munki Tuhan di pinŭbŭn-i turung ayŭh . Ayŭh simŭnŭ amai Tuhan mandis buang puno ngga atin masi .
59005012	Rabis-i , bara dingan ku , dŭhnyah bipayu kan angān ndai janji . Dŭhnyah bipayu pakai rangit , pakai ong , puan kah pakai tadŭ tadŭ kayuh . Nang “ Sawŭ ” kan-i sawŭ , nang “ Dŭh ” kan-i dŭh . Simŭnŭ angān dŭh re dog ukum .
59005013	Agi kah di dupan ngan daya dog pinyusah ? Ngara patut simayang . Agi kah adi gaŭn ? Ngara patut biragu ragu puji .
59005014	Agi kah adi birandam ? Ngara patut bagan nyamba eklisia da simayang yŭn ngara buang , ngga adŭn Tuhan , nginyo ngara ngga inyo kanā .
59005015	Dua adi dog nang ngga pinyabah bisa pibua daya anŭ ; Tuhan re bada ngara pari bua , ka dosa adi ngara ko ndai re dog apun .
59005016	Jadi meh , ngaku sarah ngan di dingan ngan buang simayang yŭn dingan ngan , isa angān dapŭd bua . Dua daya adi ndai pinyiraan Tapa biyŭn kuasa buang ngasi .
59005017	Elijah inŭh daya adi mun ata . Ayŭh bandar bandar simayang mite mating ujen , ka-i dŭh ujen sitŭkŭd taruh sawa sitangah .
59005018	Komŭnŭ ayŭh simayang dinge , ka rangit ren ujen ka tana piruah buwa-i .
59005019	Bara dingan ku , kambŭi agi so angān manyap , ka ndi so angān taban ayŭh pari ka Tapa ,
59005020	ingat ati : asi asi so angān adi nyiruton daya adi bidosa da pari so aran-i adi sarah , ayŭh mbŭh nyiramat simangi daya bidosa anŭ so pinyikabŭs buang taban pingapun yŭn bagŭ dosa .
60001001	So Peter , adi pinyuruh Jesus Kristus , nuju bara daya adi Tapa mbŭh mien adi papar sasah rŭŭ nupang di ndi utung utung rais Pontus , Galatia , Cappadocia , Asia , ka Bithynia .
60001002	Angān mbŭh dog mien nanyam ka pinŭtŭn Tapa Sama , ka mbŭh dog ndai Roh-I jadi daya kudus , da nundok di Jesus Kristus ka dog pibisig ngga deya-I . Isa-i Tapa nggen pinyirasi-mandis ngga damai di angān ngga sipuno-i .
60001003	Ja ata nggen trima kaseh di Tapa ngga Sama Tuhan ta Jesus Kristus ! Sabab masi-I adi bās Ayŭh mbŭh nggen di ata udip bauh darŭm-I pakat Jesus Kristus so kabŭs . Kayuh ati nggen di ata pingarap adi udip .
60001004	Ngapŭi ata harap adŭp ta re dapu berkat bās anŭ adi Tapa mbŭh sidia yŭn daya-I . Ayŭh nyikŭn-i di shorga yŭn ngan , di yŭn-i dŭh bisa madam , rusak , puan kah asab .
60001005	Berkat anŭ mbŭh yŭn ngan , angān adi so ka pinyabah mbŭh pagŭng dog jaga Tapa ngga kuasa-I yŭn pinyiramat anŭ adi mbŭh dog sidia re dog pinandŭng di andu sikasŭn .
60001006	Gaŭn meh pasar kayuh anŭ , sunggu-i madin ati angān taŭn patut susah dawŭ-i sabab bagŭ masam pisuba adi dog angān .
60001007	Tujuan-i inŭh ngga tingga batur kah dŭh pinyabah ngan anŭ . Mas bina , adi bisa dog pirusak babŭ gŭh dog suba ngga apui ; ngapŭi pinyabah ngan , adi brega dŭ so mas , dŭh siŭn dŭh gŭh dog suba , isa-i jadi tan . Komŭnŭ angān re trima puji ngga bragah ka stabi di Andu anŭ kan Jesus Kristus dog pinandŭng .
60001008	Angān rindu Ayŭh , sunggu angān bŭn kiris Ayŭh ; angān sabah di Ayŭh , sunggu tong-i angān dŭh kiris Ayŭh . Jadi angān gaŭn ngga pinyigaŭn adi rabis so tungang manusia kira
60001009	sabab angān kambat pinyiramat simangi ngan , adi taŭn pinŭtŭn pinyabah ngan di Ayŭh .
60001010	Pasar pinyiramat ati inŭh bara nabi ko nakit jiroh ka bisiken , ka minyu-binabi pasar pinganggen adi Tapa re nggen di angān .
60001011	Ngara suba an puan andu-i ka simuki-i re mandŭg . Roh Kristus agi darŭm ngara ka mbŭh ninjau di ngara jera-birasa adi Kristus re kinyam , samŭn bragah adi re mandŭg sundis .
60001012	Tapa mbŭh kiren di bara nabi anŭ nang kraja pingandai ngara dŭh-i yŭn utung adŭp ngara , pak yŭn utung ngan . Ngara minyu pasar kayuh anŭ adi angān madin ko dingah so bara pinyisung adi kidaan Agah Kana ngga kuasa Roh Kudus adi dog pait so shorga . Anŭ inŭh kayuh adi adŭp bara malaikat an gŭh sua mirati .
60001013	Sabab anŭ meh , angān patut sidia . Bijaga buang na puno pingarap ngan di berkat anŭ adi re dog nggen di angān di andu Jesus Kristus dog pinandŭng .
60001014	Nundok di Tapa , ka dŭhnyah bada pimudip ngan dog nguasa pinyiripong arap ngan adi dawŭ , di andu angān gibayuh puan Tapa .
60001015	Pak , bada adŭp ngan kudus darŭm sopŭrŭg kayuh adi angān ndai , nimun Tapa adi bagan angān inŭh kudus .
60001016	Surat-kudus nang , “ Jadi kudus sabab Aku ati kudus . ”
60001017	Angān bagan Ayŭh Sama , kan angān simayang nyambah Ayŭh . Ayŭh ngayag sopŭrŭg daya nanyam ka kraja ngara , dŭh mien asi asi . Ngapŭi meh , sitian angān babŭ di ong ati , angān an stabi di Ayŭh .
60001018	Amai angān puan ani adi mbŭh dog bayar ngga pirupas angān so pimudip adi dŭh biguna adi angān trima so tayung-babuk ngan . Dŭh-i kayuh adi bisa dog pirusak , mun mas bait pirak ;
60001019	pak-i sadis Kristus adi brega , adi keya ka anak biri adi mating takar kais puan kah tadŭ mun arap-i .
60001020	Ayŭh dog mien adŭp Tapa diŭ so ong dog napa , ka mandŭg di nyiramat angān di sikasŭn tipuh ati .
60001021	So Ayŭh angān sabah di Tapa , adi pakat Ayŭh so kabŭs ka nggen bragah di Ayŭh ; ngapŭi madin angān sabah di Tapa ka harap di Ayŭh ngga sipuno-i .
60001022	Amai madin so ka adŭp ngan adi dingah ka nurut ajar adi sawŭ pasar Tapa , angān mbŭh pibisig adŭp ngan ka mbŭh biyŭn pinyirindu ngga atin tŭnggŭn yŭn bara adi bŭkŭn adi samah sabah di Jesus ; rindu dingan ngan ngga siabo atin ngan .
60001023	Amai so ka pinganang Tapa adi udip ka adi tan adu adu angān mbŭh dog biranak bauh , dŭh so manusia , pak so Sama adi udip adu adu .
60001024	Sak adi nang Surat-kudus , “ Sopŭrŭg manusia agi keya ka kupai , ka sopŭrŭg bragah-i agi keya ka rarak bunga tarun . Kupai rayu , ka rarak-i ruruh ,
60001025	pak pinganang Tapa babŭ ndŭg situi tui . ”
60002001	Ngapŭi meh , kadi adŭp ngan so sopŭrŭg arap ; dŭhnyah tia kadong daya , nyibudo daya , sina di daya ka bakit daya .
60002002	Bada adŭp ngan mun anak pira adi bauh dog biranak , siraru aus an nok sisuh roh , isa darŭm angān nok-i angān bisa dŭ dŭ kambang ka dog nyiramat .
60002003	Sak adi nang Surat-kudus , “ Adŭp ngan mbŭh puan munki masam mandis-i Tuhan . ”
60002004	Mandŭg meh ka Tuhan , batuh udip adi dog taran daya amai dog nyirundeng dŭh biguna , pak dog mien Tapa amai-i brega .
60002005	Mandŭg meh mun batuh batuh adi udip , ka bada adŭp ngan dog pakai ngga pijog ramin Tapa adi roh , di yŭn ngan jadi bara imam adi kudus adi jugan sadis roh adi tibirang di Tapa so Jesus Kristus .
60002006	Amai Surat-kudus nang , “ Aku mien batuh adi brega , adi Aku na di Zion da jadi batuh pinagap ; ka asi asi adi sabah di Ayŭh dŭh re asa . ” “ Batuh adi tukang ramin taran mbŭh jadi anŭ adi siabo biguna . ” “ Ati inŭh batuh adi re bada daya sikak , tibande batuh adi re bada ngara rabu . ”
60002007	Batuh ati inŭh raru brega di angān adi sabah ; pak di ngara adi dŭh sabah : “Batuh adi tukang ramin taran mbŭh jadi anŭ adi siabo biguna . ”
60002008	Agi gŭh dog nuris sakati darŭm Surat-kudus , “ Ati inŭh batuh adi re bada daya sikak , tibande batuh adi re bada ngara rabu . ” Ngara sikak sabab ngara dŭh sabah di pinganang anŭ ; simŭnŭ inŭh pingatur Tapa di ngara .
60002009	Pak angān inŭh bangsa adi ko dog mien , imam imam Raja , bangsa adi kudus , daya adŭp Tapa , dog mien da piagah pingandai bās Tapa , adi bagan angān so karŭm da mŭrŭt sangŭn jawa-I .
60002010	Dawŭ-i angān daya saja , pak madin angān mbŭh bara daya adi Tapa mbŭh mien ; dawŭ-i angān dŭh puan masi Tapa , pak madin angān mbŭh trima masi-I .
60002011	Bara dingan ku , angān agi keya ka daya saruh ka daya nupang di ong ati ! Dŭhnyah nurut pinyiripong pŭrŭng , adi taŭn siraru rawan simangi !
60002012	Urah-rakah ngan di dupan daya adi dŭh puan Tapa patut raru kana isa kan ngara nyarah angān , nang angān ndai kayuh arap , ngara re ngaku pingandai ngan adi kana ka rasu muji Tapa di Andu-I mandŭg .
60002013	Amai yŭn Tuhan , angān patut nundok di sopŭrŭg pinguasa manusia : di Caesar , ayŭh adi pinguasa adi siabo bigatung ,
60002014	ka di bara gabenor , adi Tuhan mbŭh tijuan da ngukum daya adi ndai pingandai arap ka muji daya adi ndai pingandai kana .
60002015	Amai Tapa raan angān pirŭŭ piminyu bawa daya adi budo ngga pingandai kana ngan .
60002016	Udip mun daya adi mbŭh dog pirupas ; pak dŭhnyah pakai pimudip ngan anŭ ndu aran yŭn barang masam arap , pak udip nimun urun Tapa .
60002017	Stabi di sopŭrŭg daya , rindu di bara dingan ngan adi samah sabah ngga angān , taru di Tapa , ka stabi di Caesar .
60002018	Angān bara daya-gaji , dŭh siŭn dŭh an nundok di tuan ngan ngga sukup stabi , dŭh-i di ngara adi kana ka adi duduh adŭ , pak di ngara adi mangah ani .
60002019	Tapa re nyiberkat angān , kambŭi angān nyijŭn pingandai arap daya di tunduh ngan sabab angān rada pinyiraan-I .
60002020	Amai ani utung-i kambŭi angān nyijŭn pukong adi angān patut trima sitagar pingandai sarah ? Pak kambŭi angān nyijŭn sangsara adi angān trima , pŭn-i pingandai ngan batur , Tapa re nyiberkat angān .
60002021	Tapa bagan angān da ndai simŭnŭ , amai adŭp Kristus ko jera-birasa yŭn ngan , jadi suto danding isa angān tunda .
60002022	Ayŭh bŭn ndai dosa , ka bŭn gŭh daya dingah Ayŭh minyu kadong .
60002023	Kan Ayŭh dog pimangŭh , Ayŭh dŭh maras ngga pinganang adi arap ; kan Ayŭh jera-birasa Ayŭh dŭh natang daya , pak na pingarap-I di Tapa , arang adi tŭnggŭn .
60002024	Adŭp Kristus kabis dosa ta di pŭrŭng adŭp-I di atuh rigang , isa ata rupas so kuasa dosa , ka udip nanyam pinyiraan Tapa . Da tawan-I angān mbŭh dog pibua .
60002025	Angān ko keya ka biri adi manyap , pak madin angān mbŭh dog taban pari isa angān tunda Pingingat adi Tukang Kingat simangi ngan .
60003001	Simŭnŭ gŭh angān adi mbŭh banan dŭh siŭn dŭh an nundok di banŭh ngan , isa kambŭi agi so ngara adi dŭh sabah di pinganang Tapa , gaya pimudip ngan bisa tarik ngara da sabah . Dŭhsah angān nang ani ani di ngara ,
60003002	sabab ngara bisa kiris aran pimudip ngan adi bisig buang stabi di Tapa .
60003003	Dŭhnyah bisangan di kayuh adi tungang dog kiris yŭn pinyiramus ngan , mun udat ubok , pimakai mas , puan kah piraka adi angān nēn .
60003004	Pinyiramus ngan inŭh patut so tura ka darŭm , pimudip adi dŭh bidudu buang adi duduh . Pinyiramus adi mun anŭ tan tui , ka mbŭh brega dŭ di batŭh Tapa .
60003005	Amai jah-i , bara dayung adi nyambah Tapa , adi na pingarap-i di Tapa ari ngudat adŭp-i ngga atin nundok di banŭh .
60003006	Mun anŭ gŭh Sarah ; ayŭh dingah pinganang Abraham ka kadŭn ayŭh tuan-i . Madin angān mbŭh bara anak dayung Sarah kambŭi angān ndai pingandai kana ka dŭh taru di tadŭ kayuh .
60003007	Simŭnŭ gŭh angān adi mbŭh sawan , dŭh siŭn dŭh an mirati sawŭn ngan adi taŭn rumuh dŭ so angān adi dari . Stabi di ngara , sabab ngara re sua gŭh ngga angān kambat pimudip adi pinganggen so Tapa . Ndai simŭnŭ , isa kayuh dŭh mito simayang ngan .
60003008	Sikasŭn-i , sopŭrŭg ngan dŭh siŭn dŭh an ndi atin ; rindu buang mandis ngga dingan ngan ngga atin tŭkŭn , keya ka bijurud .
60003009	Dŭhnyah maras arap ngga arap , puan kah maras pangu ngga pangu ; pak maras ngga berkat , sabab berkat inŭh adi Tapa bijanji an nggen di angān di andu Ayŭh bagan angān .
60003010	Sak adi nang Surat-kudus , “ Kambŭi angān raan pirami adŭp ngan ka raan kiris tipuh adi kana , angān dŭh siŭn piruah pinganang adi arap , buang dŭh tia kadong daya .
60003011	Angān dŭh siŭn dŭh pasan pingandai arap ka ndai pingandai kana ; angān dŭh siŭn dŭh an gruwŭn damai ngga siabo atin ngan .
60003012	Amai Tuhan nguan daya adi tŭnggŭn buang dingah dua ngara ; pak Ayŭh rawan daya adi ndai arap . ”
60003013	Asi re kandam angān kambŭi angān graŭh an ndai kayuh kana ?
60003014	Pak sunggu angān patut kinyam sangsara bait kani sitagar pingandai kana ngan , Tapa re mandis ngga angān ! Dŭhnyah taru tadŭ tadŭ daya , ka dŭhnyah susah .
60003015	Pak stabi di Kristus darŭm atin ngan , ka kibās Ayŭh nimun Tuhan . Ari sidia nggen pinyinam di tadŭ daya adi mite angān kidaan rati pingarap adi angān biyŭn .
60003016	Pak nam ngara ngga duduh ngga stabi . Bada pikir-kira atin ngan bisig , isa kan angān dog pimangŭh , ngara adi kinarap urah-rakah ngan adi kana adi tunda Kristus , re mangŭh ngarun kayuh adi adŭp ngara ko nang .
60003017	Amai kana dŭ inŭh nŭŭh sangsara sitagar pingandai kana , kambŭi-i pinyiraan Tapa , so nŭŭh ndai pingandai arap .
60003018	Amai Kristus kabŭs ndi sidah yŭn adu adu ngga ngarun daya adi bidosa . Ayŭh dŭh biyŭn sarah pak kabŭs yŭn daya adi sarah , siŭn-I dapŭd nguru angān ka Tapa . Ayŭh dog ukum kabŭs nunda ka gaya pŭrŭng , pak dog kudip nunda ka gaya roh ;
60003019	ka darŭm roh Ayŭh di nyuse agah so Tapa di roh roh adi dog jer ,
60003020	anŭ inŭh roh roh daya adi dŭh tunda pinganang Tapa di andu Ayŭh kajŭn ngga sabar di tipuh Noah ndai batra-i . Ngara adi darŭm batra , kaŭs-i mai naan , ka dog nyiramat da piin uba anŭ ,
60003021	adi taŭn tandā pinatŭng baptisa adi nyiramat angān madin . Baptisa ati dŭh-i ngga ngu pŭrŭng ganan so kais rŭnŭk , pak-i janji ngan ka Tapa adi dog ndai so pikir-kira atin adi kana . Baptisa ati nyiramat angān so ka pinyimakat Jesus Kristus so kabŭs ,
60003022	adi mbŭh di ka shorga ka mbŭh tura ka tauh Tapa , mritah sopŭrŭg malaikat , pinguasa ka pinyibake di rangit .
60004001	Amai Kristus ko jera-birasa darŭm pŭrŭng , angān gŭh dŭh siŭn dŭh an nyibake adŭp ngan ngga pinŭtŭn adi mun jangi ; sabab daya adi sangsara darŭm pŭrŭng abah-i tia bidosa .
60004002	So madin meh , sitŭkŭd angān udip di ong ati , angān dŭh siŭn dŭh dog nguasa pinyiraan Tapa , dŭh pinyiraan manusia .
60004003	Dawŭ-i angān mbŭh sadang tui-i ndai kayuh adi daya adi dŭh puan Tapa suka ndai . Pimudip ngan taŭn-i mbŭh puno ngga kayuh adi dŭh tatu , mun pinyiripong pŭrŭng , pimabuk , bigawai ndŭg ka ndai rubi kais , nok kayuh adi bisā ndŭg ka rabis so patut ; ka adi raru sipŭ-i , angān nyambah tibudo .
60004004	Ka madin daya adi dŭh puan Tapa mbŭh inga inga kiris angān mbŭh dŭh tia agi ngga ngara darŭm pimudip arap adi mun anŭ . Anŭ meh sabab ngara ngamun angān .
60004005	Pak ngara re tanggong adŭp-i di sirung jawin Tapa , adi mbŭh sidia jadi arang daya adi udip ngga adi kabŭs .
60004006	Anŭ inŭh meh sabab Agah Kana mbŭh dog nyuse gŭh di ngara adi mbŭh kabŭs , ngara adi mbŭh bisara mun daya bŭkŭn darŭm ngara babŭ udip di ong ; Agah Kana dog nyuse di ngara isa darŭm roh ngara bisa udip ngga Tapa .
60004007	Pinŭbŭn sopŭrŭg kayuh mbŭh sindŭk . Angān dŭh siŭn dŭh an jaga adŭp ngan so pinyiripong adi sarah buang ari bijaga , siŭn angān tungang simayang .
60004008	Rabis-i , rindu dingan ngan ngga siabo atin ngan , sabab pinyirindu ngarah bagŭ dosa .
60004009	Kambat dingan ngan ka darŭm arŭn ngan dŭh ngga atin mingungut .
60004010	Barang naan angān mbŭh kambat ndi masam pinganggen so bagŭ masam pinganggen Tapa ngga turung dingan ngan . Pakai meh pinganggen anŭ ngga batur .
60004011	Ngara adi jadi pinyuse dŭh siŭn dŭh an nyuse agah so Tapa ; ngara adi turung dŭh siŭn dŭh an turung ngga pinyibake adi Tapa ko nggen di ngara , isa darŭm sopŭrŭg kayuh puji bisa dog jugan ka Tapa so Jesus Kristus , adi dapu bragah ngga kuasa ndŭg situi tui . Amen .
60004012	Angān adi aku rindu , dŭhnyah gŭgŭh di pisuba adi mandam anŭ adi angān kinyam , mun ani kayuh saruh mbŭh jadi di angān .
60004013	Pak gaŭn meh angān amai angān mbŭh sua kinyam jera-birasa Kristus , isa angān bisa jadi rabis gaŭn kan bragah-I dog pinandŭng .
60004014	Sanang inŭh angān kambŭi angān dog pimangŭh sitagar angān mbŭh pinunda Kristus ; sirati-i , Roh adi bragah , anŭ inŭh Roh Kudus , agi ngga angān .
60004015	Kambŭi angān sangsara , dŭhnyah-i sitagar angān daya pinyiŭ , puan kah pinaku , puan kah daya arap , puan kah sitagar angān mito kraja pingandai daya bŭkŭn .
60004016	Ka kambŭi angān sangsara sitagar angān daya Kristen , dŭhnyah mangŭh ngarun adŭp ngan , pak nggen trima kaseh di Tapa amai angān mbŭh pinunda Kristus .
60004017	Tipuh-i mbŭh mandŭg yŭn bisara re piguru , ka adŭp daya Tapa inŭh adi re diŭ bisara . Kambŭi-i piguru ngga ata , simuki pinŭbŭn-i re ngga ngara adi dŭh sabah di Agah Kana so Tapa ?
60004018	Sak adi nang Surat-kudus , “ Kambŭi daya adi kana susah dog nyiramat ; simuki meh ngga daya bidosa adi dŭh stabi di Tapa ? ”
60004019	Ngapŭi meh ngara adi sangsara sabab-i mbŭh pinyiraan Tapa yŭn ngara , patut so ka pingandai kana nyerah adŭp ngara ka darŭm tangan Pinapa ngara , adi siraru ingat janji-I .
60005001	Aku , adi adŭp nyamba eklisia , mite bara nyamba eklisia di dupan ngan puan . Aku ati saksi jera-birasa Kristus , ka aku re sua dapu bragah adi re dog pinandŭng . Aku mite angān
60005002	jadi pingingat kaban biri adi Tapa ko nggen di angān da kingat , dŭh ngga atin adi abah pak ngga atin adi siabo raan . Ndai kraja ngan , dŭh sabab an dapŭd utung adŭ , pak so atin adi sawŭ an ndai-i .
60005003	Dŭhnyah bada adŭp ngan mun daya pinguasa di tunduh daya adi angān jaga , pak jadi suto danding yŭn ngara .
60005004	Jadi kan Pingubak Pingingat-biri nandŭng , angān re kambat makota bragah adi dŭh re asab jawa-i .
60005005	Simŭnŭ gŭh angān daya adi babŭ mara , dŭh siŭn dŭh an nundok di daya adi tuuh . Ka sopŭrŭg ngan dŭh siŭn dŭh an taban atin tŭkŭn yŭn turung dingan ngan ; amai Surat-kudus nang , “ Tapa abah di daya adi sambuh , pak turung daya adi pirapat adŭp-i . ”
60005006	Pirapat meh adŭp ngan di ribo kuasa tangan Tapa , isa Ayŭh katuh angān di tika adi adŭp-I mbŭh mien .
60005007	Pasan sopŭrŭg pinyusah ngan di Ayŭh , sabab Ayŭh kingat angān .
60005008	An ari sidia , ka bijaga ! Pinganyu ngan , Siarap , bijaruh mun singah ngŭr , jiroh daya an-i man .
60005009	Tagap darŭm pinyabah ngan ka rawan ayŭh , sabab angān puan bara adi bŭkŭn adi samah sabah mun angān di ndi ong ong mbŭh samah sangsara mun angān gŭh .
60005010	Pak ripas angān ko sangsara nyitiro , Tapa adi dapu sopŭrŭg pinyirasi-mandis , adi bagan angān da sua dapu bragah-I adi tan adu adu darŭm udip ndi ngga Kristus , re adŭp-I bada angān sukup kana ka nŭtŭd atin ngan , nyibake angān , ka nagap angān .
60005011	Ayŭh inŭh adi bikuasa ndŭg situi tui ! Amen .
60005012	Aku nuris surat adi purok ati ngga pinurung Silas , adi aku ngaku keya ka dingan Kristen ku adi tŭtŭd . Aku raan ngatat angān ka bisaksi di angān nang kayuh ati inŭh sawŭ pinyirasi-mandis Tapa . Bidigŭng tagap meh dieh .
60005013	Eklisia di Babylon adi jurud eklisia ngan , dog mien Tapa gŭh , pait ka angān tabi , ka simŭnŭ gŭh anak ku Mark .
60005014	Tabi dingan ngan ngga tabi tandā pinyirindu Kristen . Isa-i damai agi ngga sopŭrŭg ngan adi mbŭh tung Kristus .
61001001	So Simon Peter , urun ka pinyuruh Jesus Kristus , nuju sinadan daya adi mbŭh sabah mun kieh , so pinŭnggŭn Tapa ngga Pinyikudip ta Jesus Kristus .
61001002	Isa-i pinyirasi-mandis ngga damai jadi jangān ngga sipuno-i so pinyipuan ngan pasar Tapa ka pasar Jesus Tuhan ta .
61001003	So kuasa Tapa ata mbŭh kambat sopŭrŭg kayuh adi ata biguna yŭn aran pimudip adi pimunos asŭng Tapa . Ayŭh simŭnŭ so ka pinyipuan ta pasar Ayŭh adi bagan ata da sua darŭm bragah ngga pinyikana-I .
61001004	Simuti inŭh , Ayŭh mbŭh nggen di ata pinganggen anŭ adi bās ka brega adi Ayŭh ko bijanji an nggen , isa ngga pinganggen anŭ angān bisa pirupas adŭp ngan so pinyiripong adi bisa pirusak angān di ong ati , ka mandŭg sua dapu tibiat Tapa .
61001005	Sabab anŭ meh , ngga sibisa bisa ngan na pinyikana di pinyabah ngan ; di pinyikana na pinyipuan ;
61001006	di pinyipuan na atin adi an jaga adŭp ngan so pinyiripong adi sarah ; di atin adi an jaga adŭp so pinyiripong adi sarah na pinyitŭtŭd atin ; di pinyitŭtŭd atin na atin adi an nurut pinyiraan Tapa ;
61001007	di atin adi an nurut pinyiraan Tapa na pinyirindu Kristen ; ka di pinyirindu Kristen na atin rindu di sopŭrŭg daya .
61001008	Simŭnŭ inŭh angān patut masang darŭm pimudip ngan , ka kambŭi angān udip mun anŭ , angān re puan nang kayuh adi angān puan pasar Jesus Kristus mbŭh bada pimudip ngan biguna ka biyŭn rati .
61001009	Pak kambŭi angān dŭh masang mun anŭ , angān mbŭh keya ka daya adi dŭh tungang kiris tarun , puan kah karak , buang mbŭh kambŭt adŭp ngan ko dog pibisig so dosa ngan adi jah .
61001010	Jadi meh , bara dingan ku , angān dŭh siŭn dŭh ngga situngang ngan kiren darŭm pimudip ngan Tapa sawŭ ko bagan ka mien angān . Kambŭi angān ndai simŭnŭ , angān dŭh re udah pasan pinyabah ngan ;
61001011	Darŭm angān ndai simŭnŭ angān re dog nggen hak ngga sipuno-i ngga kinyam Pinyipritah adi sawŭ adi tan adu adu adi tung Tuhan ngga Pinyikudip ta , Jesus Kristus .
61001012	Sabab anŭ , aku an ari kidaan di angān isa angān dŭh kambŭt kayuh ati , sunggu angān mbŭh puan-i buang mbŭh batur sabah di ajar Tapa adi angān mbŭh kambat .
61001013	Sitŭkŭd aku babŭ udip , aku pikir taŭn-i patut aku kies pikir ngan di kayuh anŭ .
61001014	Aku puan aku re rikas tingge pŭrŭng ong ku ati , sak adi ko Tuhan ta Jesus Kristus nakit kidaan di aku .
61001015	Aku re ngga sibisa bisa ku nggen di angān aran ngga ari ingat sopŭrŭg kayuh ati ripas aku mbŭh kabŭs .
61001016	Kan kieh kidaan di angān munki masam bikuasa pimandŭg Tuhan ta Jesus Kristus , kieh dŭh bisangan di dundan adi dog nimbur daya . Ngga batŭh adŭp ami kieh mbŭh kiris kuasa bās-I .
61001017	Kieh agi diginŭ di andu Tapa Sama nggen di Ayŭh stabi ngga bragah , kan sirŭŭn mandŭg ka Ayŭh so Bragah Siabo Bās , nang , “ Siati inŭh Anak nyirot Ku ; di Ayŭh asŭng Ku munos ! ”
61001018	Adŭp ami mbŭh dingah sirŭŭn anŭ mandŭg so shorga , di andu kieh ngga Ayŭh di darŭd kudus .
61001019	Anŭ sabab kieh mbŭh rabis sabah nang agah adi ko dog piagah bara nabi agi sawŭ . Angān patut nakit mbit bat di agah anŭ , sabab-i agi keya ka prita nyekar darŭm karŭm ndŭg andu jawa , ka keya ka jawa bitang isan isan nyekar darŭm atin ngan .
61001020	Rabis-i , nŭŭh an ingat mating daya tungang kidaan sadi adŭp-i rati pinganang-binabi darŭm Surat-kudus .
61001021	Amai mating pinganang-binabi mandŭg so pinyiraan manusia , pak manusia inŭh adi dog nguasa Roh Kudus darŭm ngara kidaan agah so Tapa .
61002001	Bara nabi kadong ko jah-i agi di ruang daya , ka simŭnŭ gŭh bara gurū kadong re agi timbur di ruang ngan . Ngara re taban ajar ajar adi dŭh batur buang adi pirusak , ka re miman Tuhan adi nubos adŭp-i ; ka mun anŭ ngara re bada pinyirusag rikas nyatŭk adŭp-i .
61002002	Pak bagŭ daya re tunda kraja pingandai kais ngara ; ka sabab kayuh adi ngara ndai , daya bŭkŭn re kinarap Aran adi Sawŭ nuju Tapa .
61002003	Ngga atin tama , bara gurū kadong ati jiroh bagŭ utung so dundan adi ngara nimbur da angān dingah . Mbŭh tui ukum mbŭh dog sidia yŭn ngara , ka pinyirusag adi dog natu yŭn ngara mbŭh kajŭn ngara !
61002004	Tapa dŭh tandah tadŭ tadŭ malaikat adi bidosa , pak taran ngara ka darŭm neraka , di yŭn ngara dog muak darŭm karŭm , kajŭn Andu Bisara .
61002005	Simŭnŭ gŭh ngga ong adi jah , dŭh Tapa tandah-i . Tapa pait uba bās ka ong daya adi dŭh stabi di Tapa . Daya adi-I nyiramat kaŭs-i Noah , adi ngajar pasar pinŭnggŭn , ka ju naan adi bŭkŭn .
61002006	Tapa mbŭh nunggu kupo Sodom ngga kupo Gomorrah , pirabur-i ngga apui , ka bada-i jadi suto kayuh adi re jadi di sinadan daya adi dŭh stabi di Tapa .
61002007	Tapa nyiramat Lot , daya adi kana , adi mbŭh raru susah da pimudip daya adi dŭh puan ukum-adat , anŭ inŭh pimudip ngara adi dŭh tatu darŭm pingandai kais .
61002008	Di ruang daya adi mun anŭ Lot udip , ka barang andu ayŭh taŭn mbŭh raru susah darŭm-i kiris ka dingah pimudip ginaka ngara .
61002009	Ngapŭi Tuhan puan munki Ayŭh re nyiramat daya adi nurut pinyiraan Tapa so pisuba ngara ka munki re nguruk bara adi ginaka di ribo ukum yŭn Andu Bisara ,
61002010	rabis-i ngara adi nurut pinyiripong pŭrŭng adi sembar ka ngamun kuasa Tapa . Bara gurū kadong ati pagan buang gambung . Ngara dŭh biyŭn atin stabi di bara adi bragah di sambu ; ngamun kidŭ-i ngara .
61002011	Sirabi ka bara malaikat , adi taŭn bake ka bikuasa dŭ so bara gurū kadong anŭ , dŭh nyarah ka ngamun ngara di sirung jawin Tuhan .
61002012	Pak bara gurū kadong anŭ adi ndai kayuh nunda ka asŭng-i , mbŭh mun dāng mangah dog biranak yŭn dog nakap ka dog siŭ . Ngara matah buang ngamun tadŭ kayuh adi ngara dŭh mirati . Ngara re dog pirabur mun dāng tarun ,
61002013	ka re dog maras ngga sangsara yŭn pinyusah adi ngara ko ndai . Ngara raru suka ndai di rawa tarun di sirung jawin daya bagŭ tadŭ kayuh adi pimunos pinyiraan pŭrŭng-i . Kan ngara man ngga angān , urah ngara taŭn mangŭh angān ngarun . Ngara raru munos asŭng amai tungang nipu angān !
61002014	Kayuh adi ngara jiroh inŭh pluang yŭn tanggah ; pinyiripong ngara di dosa taŭn dŭh pandai ko . Ngara kudog daya adi ramah , ka atin ngara taŭn mbŭh kanyet tama . Ngara mbŭh di ribo pangu Tapa !
61002015	Ngara mbŭh miriseu so aran adi tŭnggŭn ka mbŭh manyap . Ngara tunda aran adi dog kadŭg Balaam anak Beor , adi awang duit adi-i dapŭd so pingandai arap-i
61002016	ka mbŭh dog nyara amai dosa-i . Kaldi-i minyu ngga sirŭŭn manusia , ka pirŭŭ urah gira-i .
61002017	Ngara anŭ agi keya ka anak atak piin adi badŭh , mun abun adi dog poh sabak ribut ; Tapa mbŭh sidia tarun yŭn ngara di darŭm karŭm pipet .
61002018	Ngara piruah piminyu sambuh ka sipadin , ka pakai pinyiripong pŭrŭng ngga kudog daya adi aŭn suba an pirupas adŭp-i so bara daya adi udip darŭm sarah .
61002019	Ngara bijanji an nggen pinyirupas di ngara pak adŭp-i urun pimudip adi sipŭ ; amai sawŭ , ata taŭn urun tadŭ kayuh adi mbŭh ngarah ata .
61002020	Kambŭi daya mbŭh pirupas adŭp ngara so kuasa aran pimudip adi arap amai mbŭh puan pasar Tuhan adi Pinyikudip ta Jesus Kristus , ka komŭnŭ pari rabu , pimudip ngara anŭ agi rabis arap sikasŭn-i so pimudip ngara adi mbŭh .
61002021	Mbŭh kana dŭ inŭh ngara dŭh puan aran pimudip tŭnggŭn , so-i puan-i ka komŭnŭ dŭh tunda pinyipesan kudus adi ko dog nggen di ngara .
61002022	Kayuh adi mbŭh jadi di ngara kiren pinganang pitas agi sawŭ : “ Kasong pari re man uta adŭp-i ” ka “ Ayo adi ko dog mamuh pari gurai adŭp-i di tawang . ”
61003001	Angān adi aku rindu ! Ati adi madin inŭh surat adi duwŭh adi aku nuris ka angān . Ngga so-duwŭh surat ku ati aku suba kies pikir-kira adi bisig darŭm pikir ngan darŭm ku kidaan sopŭrŭg kayuh ati isa angān dŭh kambŭt-i .
61003002	Aku raan angān ingat pinganang so baba bara nabi kudus ndun jah , ka pinyipesan so Tuhan ngga Pinyikudip ta adi bara pinyuruh ngan ko nggen di angān .
61003003	Diŭ so kayuh bŭkŭn , angān dŭh siŭn dŭh an mirati di sikasŭn tipuh re agi kada daya timbur ; pimudip ngara dog nguasa pinyiripong pŭrŭng-i . Ngara re nyibudo angān
61003004	buang re siken , “ Ayŭh bijanji re an mandŭg , dŭh kah ? Diki meh Ayŭh , garang ? Bara tayung-babuk ta mbŭh kabŭs , pak sopŭrŭg kayuh babŭ mun mun-i so sibungas ong jadi ! ”
61003005	Ngara saji-i miman Tapa ko jah-i napa rangit ngga ong ngga pinganang-I . Ong dog napa so piin ka ngga piin ,
61003006	ka ngga piin gŭh , piin uba , ong amba dog pirusag .
61003007	Pak rangit ngga ong adi agi madin babŭ dog digŭng pinganang Tapa anŭ gŭh , siŭn-i dog pirabur ngga apui . Rangit ngga ong babŭ yŭn andu adi ngga daya adi dŭh stabi di Tapa dog ukum ka dog pirabur .
61003008	Pak dŭh kambŭt ati , angān adi aku rindu ! Di batŭh Tapa , ndi andu mating bŭkŭn-i so siribu sawa ; soduwŭh-i agi brimun di Ayŭh .
61003009	Tuhan dŭh-I sais ndai kayuh adi-I ko bijanji an ndai , sak adi nang daya . Ayŭh sabar ngga angān , sabab Ayŭh dŭh raan tadŭ tadŭ daya dog pirabur , pak raan sopŭrŭg daya marik pimudip-i pari ka adŭp-I .
61003010	Pak Andu Tuhan re mandŭg mun pinaku . Di Andu anŭ rangit re miyap ngga sak jawŭn adi raru bana , kayuh kayuh di rangit re dog sigot ka dog pirabur , ka ong ngga sopŭrŭg isi-i re mating tia .
61003011	Amai sopŭrŭg kayuh anŭ re dog pirabur simŭnŭ , manusia adi mun ani angān patut ? Darŭm pimudip ngan angān patut nurut pinyiraan Tapa ,
61003012	darŭm angān kajŭn Andu Tapa ka ngga situngang ngan bada-i rikas mandŭg , Andu anŭ adi ngga rangit dog sigot ka dog pirabur , ka kayuh kayuh di rangit riris da paras-i .
61003013	Pak ata kajŭn kayuh adi Tapa ko janji , anŭ inŭh rangit ngga ong bauh , di yŭn pinŭnggŭn rŭŭ .
61003014	Ngapŭi meh , bara dingan ku , darŭm angān kajŭn Andu anŭ , ngga sibisa bisa ngan bada adŭp ngan bisig ka dŭh biyŭn takar sarah di sirung jawin Tapa ka udip bamai ngga Ayŭh .
61003015	Nakit kira atin sabar Tuhan adi keya ka pluang adi-I nggen di angān yŭn ngan dapŭd dog nyiramat , nimun Paul , dingan adi ata raru rindu , mbŭh nuris ka angān pakai pinyibijak adi Tapa ko nggen di ayŭh .
61003016	Anŭ inŭh kayuh adi-i nang darŭm sopŭrŭg surat-i . Agi kada kayuh adi mbar dog mirati di surat-i adi daya adi bawa ka budo marik rati-i , nimun ngara ko nyikadar gŭh ngga kayuh kayuh adi bŭkŭn di Surat-kudus . Pingandai ngara anŭ re taban ka adŭp ngara pinyirusag .
61003017	Pak angān , bara dingan ku , mbŭh puan kayuh ati . Bijaga meh , isa angān dŭh miriseu da sarah daya adi arap , ka rabu so yŭn ngan adi siramat .
61003018	Angān patut bitambah kambang darŭm pinyirasi-mandis Tapa ka darŭm pinyipuan pasar Tuhan ngga Pinyikudip ta Jesus Kristus . Di Ayŭh inŭh bragah , madin ngga ndŭg situi tui ! Amen .
62001001	Kieh nuris ka angān pasar Pinganang adi nggen udip , adi taŭn mbŭh agi so sibungas-i . Kieh mbŭh dingah pasar-I , ka mbŭh kiris-I ngga batŭh adŭp ami ; sawŭ kieh mbŭh kiris-I , ka tangan adŭp ami mbŭh tama-I .
62001002	Kan udip anŭ dog pinandŭng , kieh kiris-I . Anŭ meh sabab kieh minyu pasar-I ka kidaan di angān pasar udip adi sawŭ adi tan adu adu adi mbŭh agi ngga Sama ka mbŭh dog kidaan di kieh .
62001003	Kayuh adi kieh mbŭh kiris ka dingah , kieh piagah ka angān , isa angān sua ngga kieh darŭm udip ndi ngga Sama ka ngga Anak-I Jesus Kristus .
62001004	Kieh nuris ati siŭn pinyigaŭn ta jadi gŭgŭp .
62001005	Agah adi kieh dingah so Anak-I ka adi kieh piagah inŭh ati : Tapa inŭh Jawa , ka darŭm Ayŭh taŭn mating adŭ karŭm .
62001006	Jadi meh , kambŭi ata nang adŭp ta udip ndi ngga Ayŭh , pak babŭ udip darŭm karŭm , ata mbŭh kadong darŭm piminyu ka darŭm pingandai .
62001007	Pak kambŭi ata udip darŭm jawa , nimun Ayŭh adi taŭn darŭm jawa , ata manŭn mbŭh udip ndi samah ngga dingan ta ; ka deya Jesus , Anak-I , pibisig ata so barang masam dosa .
62001008	Kambŭi ata nang adŭp ta dŭh biyŭn dosa , ata kadong adŭp ta , ka Tapa mating darŭm atin ta .
62001009	Pak kambŭi ata ngaku dosa ta ka Tapa , Ayŭh re ingat janji-I ka ndai nanyam patut : Ayŭh re apun dosa ta ka pibisig ata so sopŭrŭg pingandai sarah ta .
62001010	Kambŭi ata nang adŭp ta mating ndai dosa , ata mbŭh bada Tapa jadi pingadong , ka pinganang-I mbŭh mating darŭm ata .
62002001	Aku nuris ati ka angān , bara anak ku , isa angān dŭh ndai dosa ; pak kambŭi tadŭ so angān agi ndai dosa , ata biyŭn pingarun , Jesus Kristus adi tŭnggŭn , adi ngarun ata di sirung jawin Sama .
62002002	Ka adŭp Kristus inŭh aran adi ngga dosa ta bisa dog apun ; dŭh yŭn dosa ta adŭ , pak yŭn dosa barang naan daya .
62002003	Kambŭi ata sita pinyipesan Tapa , ata taŭn ngaku adŭp ta sawŭ puan Ayŭh .
62002004	Kambŭi ata nang adŭp ta puan Tapa , pak dŭh sita pinyipesan-I , ata mbŭh pingadong , ka Tapa mating darŭm ata .
62002005	Pak kambŭi ata tunda pinganang Tapa , ata sawŭ rindu Tapa . Simŭnŭ inŭh ata dapŭd puan adŭp ta agi udip ndi ngga Tapa :
62002006	kambŭi ata nang adŭp ta bijijŭ darŭm udip ndi ngga Tapa , ata patut udip tunda suto danding Jesus Kristus .
62002007	Angān adi aku rindu , pinyipesan ati adi aku nuris ka angān dŭh-i bauh , pak pinyipesan adi amba adi angān mbŭh biyŭn so sibungas-i . Pinyipesan amba ati inŭh agah adi angān ko dingah .
62002008	Pak pinyipesan adi aku nuris ka angān madin inŭh bauh , sabab pinyawŭ-i agi tatŭng darŭm Kristus ka darŭm angān gŭh . Amai karŭm re ripuan , ka jawa adi sawŭ mbŭh agi nyekar .
62002009	Kambŭi ata nang adŭp ta darŭm jawa , pak tiru di dingan ta , ata taŭn babŭ darŭm karŭm .
62002010	Kambŭi ata rindu dingan ta , ata udip darŭm jawa , ka mating inŭh kayuh adi darŭm ata adi re bada daya bŭkŭn bidosa .
62002011	Pak kambŭi ata tiru di daya , ata darŭm karŭm ; ata panu darŭm-i ka dŭh puan kamaki ata panu , sabab karŭm anŭ mbŭh bada ata karak .
62002012	Aku nuris ka angān , bara anak ku , sabab dosa ngan mbŭh dog apun amai adŭn Kristus .
62002013	Aku nuris ka angān adi bara sama , sabab angān mbŭh puan Ayŭh mbŭh agi so sibungas-i . Aku nuris ka angān , bara adi mara , sabab angān mbŭh ngarah Siarap anŭ .
62002014	Aku nuris ka angān , bara anak ku , sabab angān puan Sama . Aku nuris ka angān , adi bara sama , sabab angān puan Ayŭh agi so sibungas-i . Aku nuris ka angān , bara dari adi mara , sabab angān bake ; pinganang Tapa rŭŭ darŭm angān , ka angān mbŭh ngarah Siarap anŭ .
62002015	Dŭhnyah awang ong puan kah tadŭ kayuh adi agi dieh . Kambŭi angān awang ong , angān dŭh rindu Sama .
62002016	Barang masam kayuh adi dog dapu ong ati , pinyiripong pŭrŭng adi arap , kayuh adi daya kiris ka raan , ka barang masam kayuh di ong ati adi mingangŭn daya dieh , dŭh-i mandŭg so Sama ; sopŭrŭg-i mandŭg so ong .
62002017	Ong ati samŭn sopŭrŭg kayuh adi agi dieh adi daya raru raan re miyap ; pak daya adi ndai pinyiraan Tapa udip adu adu .
62002018	Bara anak ku , sikasŭn ong mbŭh sindŭk ! Angān ko dog kidaan pasar pimandŭg Pinganyu Kristus ; ka madin mbŭh bagŭ pinganyu Kristus tatŭng , ngapŭi ata puan sikasŭn ong mbŭh sindŭk .
62002019	Bara pinganyu Kristus anŭ taŭn sawŭ dŭh so tibaran ta , ngapŭi ngara bu tingge ata ; kambŭi ngara so tibaran ta , ngara tatu babŭ ngga ata . Pak ngara bu isa-i tatŭng mating katŭn ngara sawŭ so tibaran ta .
62002020	Pak angān mbŭh trima Roh Kudus adi Kristus ko ren di tunduh ngan ; ngapŭi sopŭrŭg ngan puan ajar adi sawŭ .
62002021	Aku nuris ka angān , meh garang , dŭh-i sabab angān dŭh puan ajar adi sawŭ , pak sabab angān puan kidŭ-i . Angān puan gŭh nang mating kayuh kadong timbur so ajar adi sawŭ .
62002022	Asi meh garang , daya adi pingadong anŭ ? Daya pingadong anŭ inŭh ngara adi nang Jesus dŭh Kristus . Daya adi mun anŭ inŭh bara pinganyu Kristus ; ngara tirawan soduwŭh-I , Sama ngga Anak .
62002023	Amai ngara adi tirawan Anak tirawan gŭh Sama ; ngara adi trima Anak trima gŭh Sama .
62002024	Ingat meh , angān an nyikŭn darŭm atin ngan agah anŭ adi angān ko dingah so sibungas-i . Kambŭi angān bidigŭng di agah anŭ , angān re siraru udip ndi ngga Anak ka ngga Sama .
62002025	Ka ati inŭh kayuh adi Kristus ko bijanji an nggen di ata , udip adi sawŭ adi tan adu adu .
62002026	Aku nuris ati ka angān pasar ngara adi suba an kinanyap angān .
62002027	Pak mun angān , Kristus ko ren Roh-I di angān . Sitŭkŭd Roh-I babŭ darŭm angān , angān dŭh biguna di daya da ngajar angān . Amai Roh-I ngajar angān pasar sopŭrŭg kayuh , ka kayuh adi-I ngajar agi sawŭ , dŭh kayuh kadong . Tunda meh garang ajar Roh anŭ , ka bijijŭ darŭm udip ndi ngga Kristus .
62002028	Sawŭ , bara anak ku , angān bijijŭ meh darŭm udip ndi ngga Ayŭh , isa di andu Ayŭh nandŭng , ata re pus ka dŭh sukan adŭp ta darŭm mangŭh so Ayŭh di Andu Ayŭh mandŭg .
62002029	Angān puan Kristus tŭnggŭn ; angān patut puan gŭh , nang barang naan daya adi ndai pingandai adi batur inŭh anak Tapa .
62003001	Tingga , munki masam bās-i pinyirindu Tapa di ata ! Pinyirindu-I raru bās ndŭg ka ata mbŭh dog kadŭn anak Tapa . Anŭ taŭn-i sawŭ , ngapŭi ong dŭh puan ata , sabab-i dŭh puan Tapa .
62003002	Angān adi aku rindu , madin ata mbŭh bara anak Tapa , pak gibayuh ata puan ani re ta jadi . Pak ata puan nang kan Kristus nandŭng , ata re mun Ayŭh , sabab ata re kiris munki Ayŭh sibandar-i .
62003003	Barang naan ata adi biyŭn pingarap ati di Kristus bada adŭp ta bisig , nimun Kristus inŭh bisig .
62003004	Asi asi adi bidosa taŭn mbŭh miranggar ukum-adat Tapa , sabab dosa taŭn-i miranggar ukum-adat .
62003005	Angān puan nang Kristus ko nandŭng sabab an taran dosa . Di adŭp-I mating dosa .
62003006	Jadi barang naan daya adi udip ndi ngga Kristus dŭh tia bidosa ; pak asi asi adi babŭ ndai dosa bŭn kiris Ayŭh ka dŭh gŭh puan Ayŭh .
62003007	Dŭhnyah bada daya nyibudo angān , bara anak ku ! Daya adi ndai kayuh adi batur agi tŭnggŭn , nimun Kristus agi tŭnggŭn .
62003008	Daya adi babŭ bidosa taŭn-i dog dapu Siarap , sabab Siarap taŭn mbŭh bidosa so sibungas-i . Anak Tapa ko nandŭng sitagar kayuh ati , di pirabur kayuh adi Siarap ko ndai .
62003009	Ngara adi anak Tapa dŭh re tia bidosa , amai adŭp tibiat Tapa agi darŭm ngara ; ka sabab Tapa mbŭh Sama ngara , ngara dŭh re tia bidosa .
62003010	Simuti inŭh angān bisa ngatŭn aki ndi anak Tapa ka aki ndi anak Siarap : ngara adi dŭh puan kayuh adi batur , puan kah adi dŭh rindu dingan-i dŭh-i anak Tapa .
62003011	Agah adi angān ko dingah so sibungas-i agi sakati : ata dŭh siŭn dŭh an rindu dingan ta .
62003012	Ata dŭh siŭn mun Cain ; ayŭh dog dapu Siarap ka mbŭh siŭ sude adŭp-i Abel . Mani Cain siŭ ayŭh ? Sabab kayuh adi adŭp-i ndai agi sarah , ka kayuh adi sude-i ndai agi batur .
62003013	Jadi dŭhnyah meh gŭgŭh , bara dingan ku , kambŭi daya di ong tiru di angān .
62003014	Ata puan adŭp ta udip , mbŭh ruah so pinyikabŭs , sabab ata rindu dingan ta . Ngara adi dŭh rindu gibabŭ di ribo kuasa pinyikabŭs .
62003015	Ngara adi tiru di dingan-i inŭh pinyiŭ , ka angān puan nang pinyiŭ dŭh biyŭn udip adi sawŭ adi tan adu adu darŭm ngara .
62003016	Simuti ata puan ani sibandar-i pinyirindu : Kristus ko nggen asŭng-I yŭn ta . Ata gŭh , patut nggen asŭng ta yŭn dingan ta !
62003017	Kambŭi ata kaya ka kiris dingan ta sutok , pak dŭh piduri ngara , simuki meh ata re patut nang adŭp ta rindu Tapa ?
62003018	Bara anak ku , pinyirindu dŭh-i patut di baba adŭ ; ayŭh dŭh siŭn dŭh pinyirindu adi sawŭ , adi tatŭng darŭm pingandai .
62003019	Simŭnŭ inŭh ata puan adŭp ta mbŭh anak Tapa adi sawŭ , ka dŭh re taru di sirung jawin-I .
62003020	Kambŭi pikir-kira atin ta nyarah ata , ata puan Tapa agi bās dŭ so pikir-kira atin ta ; Ayŭh puan sopŭrŭg kayuh .
62003021	Ngapŭi meh , angān adi aku rindu , kambŭi pikir-kira atin ta dŭh nyarah ata , ata biyŭn atin pus di sirung jawin Tapa .
62003022	Ata kambat so Ayŭh tadŭ tadŭ kayuh adi ata mite , sabab ata sita pinyipesan-I ka ndai kayuh adi pimunos asŭng-I .
62003023	Kayuh adi-I pesan inŭh ata sabah di Anak-I Jesus Kristus ka rindu dingan ta , nimun Kristus ko pesan di ata .
62003024	Ngara adi sita pinyipesan Tapa udip ndi ngga Tapa ka Tapa udip ndi ngga ngara . Ka sabab Roh adi Tapa ko nggen di ata , ata puan adŭp ta mbŭh udip ndi ngga Ayŭh .
62004001	Angān adi aku rindu , dŭhnyah sabah tadŭ tadŭ daya adi nang adŭp-i biyŭn Roh Kudus , pak suba ngara yŭn puan sawŭ kah dŭh roh anŭ adi ngara biyŭn mandŭg so Tapa . Amai bagŭ nabi kadong mbŭh tambus barang yŭn .
62004002	Simuti inŭh angān bisa puan sawŭ kah dŭh anŭ Roh Tapa : tadŭ tadŭ daya adi ngaku Jesus Kristus ko mandŭg darŭm gayŭn manusia , mbŭh biyŭn Roh adi mandŭg so Tapa .
62004003	Pak daya adi miman kayuh ati pasar Jesus , dŭh-i biyŭn Roh so Tapa . Roh adi-i biyŭn inŭh so Pinganyu Kristus ; angān ko dingah pasar pimandŭg-i , ka madin ayŭh mbŭh agi di ong .
62004004	Pak angān mbŭh daya adi Tapa dapu , bara anak ku , ka mbŭh ngarah bara nabi kadong , sabab Roh adi agi darŭm angān agi rabis bikuasa so roh adi darŭm ngara adi tung ong .
62004005	Bara nabi kadong anŭ minyu pasar kayuh ong , ka ong dingah ngara sabab ngara tung ong .
62004006	Pak ata mbŭh daya adi Tapa dapu . Asi asi adi puan Tapa dingah ata ; asi asi adi dŭh tung Tapa dŭh dingah ata . Simŭnŭ inŭh ata bisa ngatŭn aki ndi Roh adi nggen ajar adi sawŭ ka aki ndi roh adi kinanyap daya .
62004007	Angān adi aku rindu , ja ata rindu dingan ta , sabab pinyirindu mandŭg so Tapa . Asi asi adi rindu , ayŭh inŭh anak Tapa ka puan Tapa .
62004008	Asi asi adi dŭh rindu , ayŭh anŭ dŭh puan Tapa , amai Tapa inŭh pinyirindu .
62004009	Ka Tapa kiren pinyirindu-I yŭn ta darŭm-I pait Anak tambŭ-I ka ong , isa ata bisa dapŭd udip adi sawŭ so Ayŭh .
62004010	Ati inŭh pinyirindu : dŭh-i ata mbŭh rindu Tapa , pak Ayŭh mbŭh rindu ata , ka mbŭh pait Anak-I da jadi aran adi ngga dosa ta bisa dog apun .
62004011	Angān adi aku rindu , kambŭi simŭnŭ Tapa rindu ata , ata patut rindu dingan ta .
62004012	Gi-mating daya kiris Tapa , pak kambŭi ata rindu dingan ta , Tapa udip ndi ngga ata , ka pinyirindu-I mbŭh jadi sukup batur darŭm ata .
62004013	Ata puan nang adŭp ta udip ndi ngga Tapa ka Ayŭh udip ndi ngga ata , sabab Ayŭh mbŭh nggen di ata Roh-I .
62004014	Ka kieh mbŭh kiris ka kidaan di daya bŭkŭn Sama ko pait Anak-I da jadi Pinyikudip ong .
62004015	Kambŭi ata ngaku Jesus anŭ Anak Tapa , ata udip ndi ngga Tapa ka Tapa udip ndi ngga ata .
62004016	Ka adŭp ta puan ka sabah pinyirindu Tapa di ata . Tapa inŭh pinyirindu , ka ngara adi udip darŭm pinyirindu udip ndi ngga Tapa ka Tapa udip ndi ngga ngara .
62004017	Pinyirindu dog bada sukup batur darŭm ata , siŭn ata birani di Andu Bisara te . Ata re birani , sabab pimudip ta di ong agi brimun ngga tung Kristus .
62004018	Darŭm pinyirindu mating taru . Pinyirindu adi sukup batur kadi taru . Ngapŭi meh , pinyirindu gibayuh sukup batur di daya adi taru , sabab taru agi gagit-i ngga ukum .
62004019	Ata rindu sabab Tapa diŭ rindu ata .
62004020	Kambŭi ata nang adŭp ta rindu Tapa , pak tiru dingan ta , ata inŭh pingadong . Amai ata dŭh tungang rindu Tapa adi bŭn ata kiris , kambŭi ata dŭh rindu dingan ta adi tungang ata kiris .
62004021	Pinyipesan adi Kristus ko nggen di ata agi sakati : asi asi adi rindu Tapa dŭh siŭn dŭh rindu dingan-i gŭh .
62005001	Asi asi adi sabah Jesus sawŭ Kristus , mbŭh anak Tapa ; ka asi asi adi rindu sama rindu anak-i gŭh .
62005002	Simuti inŭh ata puan ata rindu bara anak Tapa : anŭ inŭh darŭm ata rindu Tapa ka sita pinyipesan-I .
62005003	Amai pinyirindu ta di Tapa inŭh rati-i ata sita pinyipesan-I . Pinyipesan-I anŭ , dŭh-i mbar ata sita ,
62005004	sabab barang naan anak Tapa tungang ngarah ong . Ka ngga pinyabah ta ata dapŭd pimanang ta di tunduh-i .
62005005	Asi tungang ngarah ong ? Kaŭs-i daya adi sabah Jesus Anak Tapa adŭ tungang ngara ong .
62005006	Jesus Kristus inŭh adi mandŭg ngga piin baptisa-I ka deya pinyikabŭs-I . Ayŭh mandŭg dŭh ngga piin adŭ , pak ngga soduwŭh-i piin ngga deya . Ka adŭp Roh Kudus mbŭh bisaksi nang kayuh anŭ sawŭ , sabab Roh dŭh bisa kadong .
62005007	Mbŭh agi taruh saksi :
62005008	Roh Kudus , piin , ka deya ; ka so-taruh anŭ taksi-i brinyam .
62005009	Ata sabah taksi manusia ; pak taksi Tapa agi rabis bake , ka Ayŭh ko nggen taksi pasar Anak-I .
62005010	Jadi ngara adi sabah di Anak Tapa , biyŭn taksi anŭ darŭm atin ngara ; pak ngara adi dŭh sabah Tapa , mbŭh bada Ayŭh jadi pingadong , sabab ngara dŭh sabah kayuh adi Tapa ko nang pasar Anak-I .
62005011	Taksi anŭ agi simuti : Tapa mbŭh nggen di ata udip adi sawŭ adi tan adu adu , ka udip anŭ inŭh so Anak-I .
62005012	Asi asi adi biyŭn Anak biyŭn udip adi sawŭ anŭ ; asi asi adi dŭh biyŭn Anak Tapa dŭh biyŭn udip anŭ .
62005013	Aku nuris ati ka angān isa angān puan adŭp ngan biyŭn udip adi sawŭ adi tan adu adu , angān adi sabah di Anak Tapa .
62005014	Ata pus di sirung jawin Tapa , sabab ata puan Ayŭh tatu an dingah ata kambŭi ata mite so Ayŭh kayuh adi nanyam ka pinyiraan-I .
62005015	Ayŭh dingah ata di tadŭ nga ata mite so Ayŭh ; ka amai ata puan kayuh anŭ sawŭ , ata puan gŭh nang Ayŭh nggen di ata kayuh adi ata mite so Ayŭh .
62005016	Kambŭi angān kiris dingan ngan adi sabah ndai dosa adi dŭh taban pinyikabŭs , angān patut bidua ka Tapa , adi re nggen udip adi sawŭ adi tan adu adu di ayŭh . Angān ndai simŭnŭ yŭn ngara adi ndai dosa adi dŭh taban pinyikabŭs . Pak agi dosa adi taban pinyikabŭs , ka aku dŭh minyu nang angān patut bidua ka Tapa pasar anŭ .
62005017	Sopŭrŭg pingandai sarah inŭh dosa , pak agi dosa adi dŭh bitan daya dapŭd udip adi sawŭ adi tan adu adu .
62005018	Ata puan mating anak Tapa re babŭ an ndai dosa , amai Anak Tapa jaga ngara , ka sianŭ adi Arap dŭh re tungang kandam ngara .
62005019	Ata puan ata ati mbŭh daya adi Tapa dapu sunggu ndi ong ong mbŭh di ribo kuasa sianŭ adi Arap .
62005020	Ata puan Anak Tapa mbŭh mandŭg ka mbŭh nggen di ata pinyimirati , isa ata puan Tapa adi sawŭ . Ata udip ndi ngga Tapa adi sawŭ , amai ata udip ndi ngga Anak-I Jesus Kristus . Ati inŭh Tapa adi sawŭ , ka ati inŭh udip adi sawŭ adi tan adu adu .
62005021	Angān adi bara anak ku , jaga adŭp ngan so bara tapa-kadong !
63001001	So aku adi nyamba eklisia nuju ndi naan dayung ngga bara anak-i , adi aku sawŭ rindu . Dŭh-i aku sadi adŭ pak sopŭrŭg daya adi puan Tapa rindu kuu ,
63001002	sabab Tapa agi darŭm atin ta ka re adu adu agi ngga ata .
63001003	Isa-i Tapa adi Sama ngga Jesus Kristus , adi Anak Sama , nggen di ata pinyirasi mandis-I , masi , ka damai ; isa-i ata dapu sopŭrŭg-i ngga pinyawŭ ka pinyirindu .
63001004	Raru sanang asŭng ku dingah agi so bara anak mu udip darŭm nundok di ajar Tapa , nimun adi Sama ko pesan di ata .
63001005	Jadi aku ngaja kuu : Ja ata sopŭrŭg rindu dingan ta . Ati adi aku nuris nuju kuu dŭh-i pinyipesan adi bauh , pak pinyipesan adi taŭn mbŭh tui ata biyŭn so sibungas-i .
63001006	Pinyirindu adi aku nang , rati-i ata dŭh siŭn dŭh an udip nanyam ka pinyipesan Tapa . Pinyipesan ati , nimun adi sopŭrŭg ngan ko dingah so sibungas-i , sirati-i sopŭrŭg ngan dŭh siŭn dŭh an udip darŭm pinyirindu .
63001007	Bagŭ pingadong mbŭh bijaruh di ong , ngara adi abah sabah Jesus Kristus ko mandŭg darŭm gayŭn manusia . Daya adi mun anŭ taŭn-i pingadong ka mbŭh Pinganyu Kristus .
63001008	Bijaga meh , isa kuu ngga bara anak mu dŭh kinanyap kayuh adi kieh ko ndai yŭn ngan ; kambŭi angān dŭh kinanyap-i , angān re kambat upah ngan ngga sipuno-i .
63001009	Daya adi dŭh bidigŭng di ajar Kristus , ka mbŭh miriseu , daya anŭ dŭh biyŭn Tapa . Asi asi adi bidigŭng dieh , biyŭn Sama ngga Anak .
63001010	Jadi meh , kambŭi agi daya mandŭg ka angān dŭh ngga ajar Jesus , dŭhnyah kambat ngara di arŭn ngan ; dŭhnyah gŭh nang , “ Damai ka angān . ”
63001011	Amai tadŭ tadŭ daya adi nggen tabi damai di ngara mbŭh jadi dingan ngara darŭm pingandai arap ngara .
63001012	Bagŭ kayuh an ku kidaan di angān , pak kana dŭ dŭh pakai surat . An dŭ aku di tudu angān ka minyu pasar-i ngga angān , isa ata jadi sukup gaŭn .
63001013	Bara anak Jurud dayung mu pait tabi ka kuu .
64001001	So aku Nyamba Eklisia , nuju dingan ku Gaius adi aku rindu .
64001002	Dingan adi aku rindu , aku simayang mite sopŭrŭg kayuh tirase di kuu ka mite kuu bua sanang , nimun adi mbŭh aku puan kuu agi sanang darŭm roh .
64001003	Aku agi raru gaŭn kan kada daya Kristen mandŭg ka kidaan di aku munki masam tŭtŭd kuu di Tapa , nimun kuu taŭn siraru udip darŭm nundok di ajar-I .
64001004	Mating kayuh bŭkŭn adi bisa bada aku gaŭn adŭ-i agah pasar bara anak ku adi udip darŭm nundok di ajar Tapa .
64001005	Dingan adi aku rindu , kuu mbŭh raru tŭtŭd di kraja mu yŭn bara daya Kristen adi bŭkŭn ; simŭnŭ gŭh kuu di andu kuu bayuh natŭng ngara .
64001006	Ngara agi minyu di bara daya eklisia digiti pasar pinyirindu mu . Aku mite kuu turung ngara pijuu pimanu-i nanyam ka adi pimunos asŭng Tapa .
64001007	Amai ngara mbŭh matak di nyuse agah pasar Kristus , ka abah-i kambat pinurung so bara daya adi dŭh sabah di Tapa .
64001008	Ata daya Kristen , dŭh siŭn dŭh an turung ngara , isa darŭm ata ndai simŭnŭ ata bisa dapŭd kraja samah ngga ngara darŭm nyuse ajar Tapa .
64001009	Aku agi nuris surat adi purok nuju eklisia ; pak Diotrephes , adi gruwŭn adŭp-i jadi pinguru ngara , dŭh an piduri kayuh adi nang ku .
64001010	Kan aku mandŭg te , aku re kidaan sopŭrŭg kayuh adi-i ko ndai : pinganang arap-i pasar ata samŭn pinganang kadong-i ! Pak dŭh-i anŭ adŭ ; ayŭh abah kambat daya Kristen kan ngara mandŭg , ndŭg ka nagah daya adi raan kambat ngara , buang suba an pibu ngara so eklisia !
64001011	Dingan adi aku rindu , dŭhnyah nanya urah adi arap , pak nanya meh urah adi kana . Asi asi adi ndai kana mbŭh daya Tapa ; asi asi adi ndai arap dŭh-i kiris Tapa .
64001012	Barang naan daya nganju Demetrius ; adŭp Tapa gŭh muji ayŭh . Ka kieh nambah ngga taksi ami , ka angān puan nang kayuh adi kieh nang agi sawŭ .
64001013	Bagŭ kayuh an ku nang di kuu , pak aku dŭh an pakai surat .
64001014	Aku harap aku rikas dapŭd kuu , ka nganŭ ata bisa minyu pasar-i .
64001015	Damai ka angān . Sopŭrŭg dingan mu digiti pait tabi . Nggen tabi ku di sopŭrŭg dingan ta diginŭ .
65001001	So Jude , adi urun Jesus Kristus , ka jurud James , nuju ngara adi mbŭh dog bagan Tapa , adi udip darŭm pinyirindu Tapa Sama ka adi dog grindung Jesus Kristus :
65001002	Isa-i masi , damai , ka pinyirindu Tapa agi ngga angān ngga sipuno-i .
65001003	Angān adi aku rindu , aku ko ngga situngang tungang ku nuris ka angān pasar pinyiramat anŭ adi samah ta dapu , kan aku kinyam raru biguna-i aku rasu nuris surat ati ngga ngatat angān da pijuu birawan yŭn pinyabah anŭ adi ndi sidah yŭn adu adu Tapa mbŭh nggen di daya-I .
65001004	Amai agi kada daya adi dŭh stabi di Tapa , dŭh ata rada , mbŭh mŭrŭt ka darŭm tibaran ta . Ngara nikok marik agah pasar pinyirasi-mandis Tapa ta ngga-i nyibandar pimudip-i adi dŭh tatu darŭm pingandai kais , ka tirawan Jesus Kristus , adi Tuan ka Tuhan ta adi ndi adŭ . Ndun jah Surat-kudus ko ninjau ukum adi ngara mbŭh trima .
65001005	Amai sunggu angān puan sopŭrŭg kayuh anŭ , aku raan kidaan isa angān dŭh kambŭt munki Tuhan ko pirupas daya Israel so Egypt , pak komŭnŭ Ayŭh pirabur ngara adi dŭh sabah .
65001006	Ingat bara malaikat adi dŭh bijijŭ darŭm kuasa ngara , ndŭg ka tagan yŭn pinyirŭŭ ngara : ngara dog muak darŭm karŭm di rasan ong ngga parik basi ruro , di yŭn Tapa kurung ngara yŭn dog nunggu di Andu Bisara .
65001007	Ingat ngan Sodom ngga Gomorrah , ka kupo kupo adi maning-i ; pingandai daya-i brimun ngga pingandai bara malaikat anŭ , adi mbŭh sungak darŭm pingandai kais . Ngara mbŭh kinyam ukum darŭm apui neraka , adi jadi pinyibakan yŭn sopŭrŭg daya .
65001008	Simŭnŭ gŭh , ngara anŭ adi nyipŭmŭh adi bada ngara bidosa di pŭrŭng adŭp ngara ; ngara ngamun kuasa Tapa ka pimangŭh bara adi bragah di sambu .
65001009	Pingubak malaikat , Michael , bŭn-i ndai simŭnŭ . Darŭm kaii-i ngga Siarap , pasar asi so ngara adi re tambit pŭrŭng Moses , Michael dŭh birani nunggu Siarap ngga pinganang adi arap ; adŭ-i nang , “ Tuhan re ngukum kuu ! ”
65001010	Pak bara daya anŭ kinarap kayuh adi ngara dŭh mirati ; ka kayuh anŭ adi ngara puan so ka asŭng adŭ , mun gaya dāng , mbŭh tigŭrŭ kayuh adi pirusak ngara .
65001011	Payah inŭh ngara ! Ngara mbŭh tunda gaya Cain . Sitagar duit ngara mbŭh ndai sarah , mun sarah adi Balaam ko ndai . Ngara binasa amai rawan pritah , mun Korah .
65001012	Ngga urah ngara adi mangŭh nŭŭh ngarun ngara mbŭh keya ka takar kais di dupan angān di tika tikuruk man . Ngara rada adŭp-i adŭ . Ngara mbŭh keya ka kruman dog poh sabak , pak dŭh taban ujen . Keya ka tŭngŭn kayuh adi dŭh buān , ndŭg ka di tipuh jaya ani , ka adi dog dimbut ndŭg uat-i ka kabŭs .
65001013	Ngara mbŭh keya ka girumbang bās di rawŭt , ngga pingandai adi mangŭh nŭŭh ngarun kiren adŭp-i ngga bude-i . Keya ka bitang bitang di rangit , adi Tapa mbŭh sidia yŭn-i ruro di yŭn siabo karŭm .
65001014	Enoch inŭh , adi numbor ju tigŭrŭ tubu sesang so Adam , adi ko jah-i minyu-binabi sakati pasar ngara : “ Tuhan re mandŭg ngga biribu ribu malaikat kudus-I
65001015	di nggen ukum di sopŭrŭg daya , di nunggu ngara sabab sopŭrŭg urah ginaka ngara ka sabab pinganang arap adi daya bidosa adi dŭh stabi di Tapa ko piruah ngga rawan Ayŭh ! ”
65001016	Ngara anŭ siraru mingungut buang nyarah daya ; ngara tunda pinyiripong adŭp-i adi arap , muji adŭp-i ka nganju daya bŭkŭn yŭn dapŭd utung .
65001017	Pak angān adi bara dingan ku , dŭh siŭn dŭh ingat kayuh adi bara pinyuruh Tuhan Jesus Kristus ko kidaan di angān .
65001018	Ngara nang di angān , “ Kan sikasŭn tipuh mandŭg , agi daya re timbur adi re napat angān , ka adi tunda pinyiraan arap adŭp ngara . ”
65001019	Ngara inŭh adi nimbur kaii di dupan ngan , ngara adi dog nguasa tibiat pŭrŭng-i , ka adi dŭh biyŭn Roh Kudus .
65001020	Pak angān adi bara dingan ku , pijuu pijog adŭp ngan di pinyabah ngan anŭ adi siabo kudus . Simayang ngga kuasa Roh Kudus ,
65001021	ka bijijŭ darŭm pinyirindu-I , darŭm angān kajŭn Tuhan ta Jesus Kristus darŭm masi-I nggen di ata udip adi sawŭ adi tan adu adu .
65001022	Kiren masi di ngara adi kurang sabah ;
65001023	nyiramat daya adi patut dog nyiramat , keya ka tarik ngara so apui ; ka di ngara adi bŭkŭn kiren masi bigaur ngga taru , pak tiru di piraka ngara , adi mbŭh bitameg da pinyiripong pŭrŭng adi sarah .
65001024	Jugan puji ka Tapa adi Pinyikudip ta sabab Tuhan ta Jesus Kristus ! Tapa sadi adŭ adi tungang kingat angān isa angān dŭh rabu , ka bada angān bisig ka gaŭn di sirung jawin bragah-I . So jah diŭ so sopŭrŭg kayuh jadi , madin ka ndŭg situi tui , ka Tapa inŭh bragah , stabi , bisa-pŭrŭg , ngga kuasa . Amen
65001025	
66001001	Surat ati inŭh di yŭn kayuh kayuh adi Jesus Kristus pinandŭng dog nuris . Tapa nggen di Ayŭh pinandŭng anŭ ngga kiren di bara urun-I kayuh adi re rikas jadi . Kristus bada urun-I John puan kayuh kayuh anŭ so malaikat-I adi-I pait ka ayŭh ,
66001002	ka John muko kidaan sopŭrŭg anŭ adi-i ko kiris . Ati inŭh pinganang-i pasar agah so Tapa samŭn kayuh kayuh adi dog pinandŭng Jesus Kristus .
66001003	Sanang inŭh sianŭ adi basa surat ati , ka sanang inŭh ngara adi dingah pinganang-binabi ati ka tunda kayuh adi dog nuris darŭm surat ati ! Amai tipuh-i re rikas mandŭg adi ngga sopŭrŭg kayuh ati re tambus .
66001004	So John nuju ju eklisia di utung rais Asia : Pinyirasi-mandis ngga damai mbŭh jangān so Tapa , adi madin , adi mbŭh , ka adi re mandŭg , ka so ju roh adi di jawin takta-I ,
66001005	ka so Jesus Kristus , saksi adi tŭtŭd , adi sibungas dog pakat so kabŭs ka adi pimritah di tunduh raja raja di ong . Ayŭh rindu ata , ka ngga pinyikabŭs-I adi sadis Ayŭh mbŭh pirupas ata so dosa ta
66001006	ka bada ata jadi bara raja ka bituan di Tapa adi Sama-I nimun bara imam . Di Jesus Kristus bragah ngga kuasa ndŭg situi tui ! Amen .
66001007	Tingga , Ayŭh mandŭg di tunduh abun ! Sopŭrŭg daya re kiris Ayŭh , samŭn ngara adi ko siŭ Ayŭh . Sopŭrŭg daya di ong re muās Ayŭh . Isa-i jadi simŭnŭ !
66001008	“ Aku ati adi sibungas ngga adi sikasŭn , ” nang Tuhan Tapa Bisa-pŭrŭg , adi madin , adi mbŭh , ka adi re mandŭg .
66001009	Aku ati John , madis ngan , ka darŭm aku adi pinunda Jesus aku sua ngga angān darŭm kinyam ngga atin tŭtŭd sangsara anŭ adi nyatŭk sinadan adi dog dapu Pinyipritah Jesus . Aku dog taran ka purau Patmos sabab aku piagah pinganang Tapa samŭn kayuh kayuh adi dog pinandŭng Jesus .
66001010	Di andu Tuhan , Roh Kudus nguasa aku , ka aku agi dingah sirŭŭn bana , adi sak jawŭn trompet , minyu di punok ku .
66001011	Sirŭŭn anŭ nang , “ Nuris kayuh adi kuu kiris , ka pait surat anŭ nuju eklisia eklisia di ju kupo ati : Ephesus , Smyrna , Pergamum , Thyatira , Sardis , Philadelphia , ka Laodicea . ”
66001012	Aku kimat bait tauh an puan asi daya anŭ adi minyu ngga aku , ka aku kiris ju rika-mas prita ,
66001013	ka di uruk rika-mas prita anŭ agi ndi naan mun manusia , nēn jipo-ambu adi ambu ndŭg kaja-I , ka sudo-I dog marut ngga banang mas .
66001014	Ubok-I buda mun kapas , puan kah mun salju , ka batŭh-I bijireb mun apui ;
66001015	kaja-I bringam mun timaga adi ko dog pibisig ka dog ngusu , ka sirŭŭn-I sak jawŭn piin ribuan .
66001016	Ayŭh digŭng ju bitang di tangan tauh-I , ka ndi pedang adi duwŭh siid-i ruah so baba-I . Jawin-I jawa mun jawa batŭh andu yun kumbeng .
66001017	Kan aku kiris Ayŭh aku suman adŭp ku di kaja-I , mun adi kabŭs . Ayŭh na tangan tauh-I tama aku ka nang , “ Dŭhnyah taru ! Aku ati adi sibungas ngga adi sikasŭn .
66001018	Aku ati adi udip ! Aku ko kabŭs , pak madin aku ati udip adu adu . Aku biyŭn kuasa di tunduh pinyikabŭs ka di tunduh ong daya adi mbŭh kabŭs .
66001019	Nuris meh , kayuh adi kuu kiris , kayuh adi madin ngga kayuh adi re sundis jadi .
66001020	Ati inŭh rati adi bisukan yŭn ju bitang adi kuu kiris di tangan tauh Ku , samŭn yŭn ju rika-mas prita anŭ : ju bitang inŭh rati-i ju malaikat eklisia , ka ju rika prita inŭh rati-i ju eklisia .
66002001	“ Nuris surat ati nuju malaikat eklisia di Ephesus : “ Ati inŭh agah so sianŭ adi digŭng ju bitang di tangan tauh-I ka adi panu di uruk ju rika-mas prita .
66002002	Aku puan kayuh adi kuu ko ndai ; Aku puan munki masam kuu bandar nyiraja ka munki masam tŭtŭd-i kuu nan pinyusah . Aku puan nang kuu dŭh suka daya adi arap ka mbŭh suba ngara adi nang adŭp-i pinyuruh pak sibandar-i dŭh ; kuu mbŭh puan nang ngara daya pingadong .
66002003	Kuu tŭtŭd , kuu mbŭh sangsara sabab Aku , pak kuu dŭh jimŭ .
66002004	Pak ati kayuh adi yŭn Ku nyarah kuu : kuu dŭh rindu Aku mun dawŭ-i .
66002005	Suba kira munki masam kuu mbŭh rabu ! Dŭh tia bidosa pak ndai nimun dawŭ-i di andu kuu babŭ sabah di Aku . Kambŭi dŭh , Aku re mandŭg ka kuu ka tambit rika prita mu so tarun yŭn-i .
66002006	Pak ati pinyikana mu : kuu tiru di pingandai bara pinunda Nicolaitan , batur mun Aku gŭh .
66002007	“ Ayŭh adi biyŭn kajit , dingah meh garang kayuh adi Roh Kudus nang di barang eklisia ! “ Di ngara adi mbŭh manang Aku re nggen hak da man buwa so tŭngŭn kayuh adi nggen udip , adi timbu di teya Tapa .
66002008	“ Nuris surat ati nuju malaikat eklisia di Smyrna : “ Ati inŭh agah so sianŭ adi sibungas ngga adi sikasŭn , adi kabŭs ka adi udip dinge .
66002009	Aku puan pinyusah mu ; Aku puan kuu sirata , pak kuu sawŭ kaya ! Aku puan pinganang arap adi daya nang maka kuu . Ngara nang adŭp-i daya Jahudi pak sibandar-i dŭh . Ngara inŭh tibaran adi dog dapu Shetan !
66002010	Dŭhnyah taru kayuh adi re bada kuu sangsara . Ingat ! Siarap re taran kada so bara mu ka darŭm jer ngga suba kuu , ka kuu re susah sitian simŭng andu . Tŭtŭd meh darŭm Aku , sunggu kuu dog siŭ bait kani , ka Aku re nggen di kuu udip adi sawŭ adi tan adu adu ndu upah pimanang mu .
66002011	“ Ayŭh adi biyŭn kajit , dingah meh garang kayuh adi Roh Kudus nang di barang eklisia ! “ Ngara adi mbŭh manang dŭh re kinaman da pinyikabŭs adi numbor duwŭh .
66002012	“ Nuris surat ati nuju malaikat eklisia di Pergamum : “ Ati inŭh agah so sianŭ adi biyŭn pedang adi duwŭh siid-i reja .
66002013	Aku puan diki kuu rŭŭ , diginŭ di yŭn takta Shetan . Kuu bijijŭ ngga Aku , ka pinyabah mu di Aku bŭn kuu pasan , sawŭ ndŭg ka andu adi ngga Antipas , saksi Ku adi tŭtŭd , dog siŭ diginŭ di yŭn Shetan rŭŭ .
66002014	Pak agi kada kayuh adi yŭn Ku nyarah kuu : agi kada so bara mu adi mbŭh tunda ajar Balaam , adi ko ngajar Balak munki ayŭh dapŭd nguru daya Israel da bidosa darŭm-i mujuk ngara da man pinguman adi ko dog jugan ka tibudo buang da ndai urah adi dŭh tatu darŭm pingandai kais .
66002015	Simŭnŭ gŭh di dupan bara mu agi adi mbŭh tunda ajar Nicolaitan .
66002016	Marik pimudip mu pari ka Tapa ! Kambŭi dŭh , Aku re rikas mandŭg ka yŭn mu ka rawan ngara ngga pedang adi ruah so baba Ku .
66002017	“ Ayŭh adi biyŭn kajit , dingah meh garang kayuh adi Roh Kudus nang di barang eklisia ! “ Di ngara adi mbŭh manang Aku re nggen kada manna adi bisukan . Aku re nggen gŭh di barang naan ngara batuh buda di yŭn agi dog nuris dŭn bauh adi mating daya puan adŭ-i sianŭ adi kambat-i .
66002018	“ Nuris ka malaikat eklisia di Thyatira : “ Ati inŭh agah so Anak Tapa , Ayŭh adi bijireb batŭh-I , Ayŭh adi bringam kaja-I mun timaga ko dog ngusu .
66002019	Aku puan kayuh ndai mu . Aku puan pinyirindu mu , atin tŭtŭd mu , kraja pingandai mu , ka atin sabar mu . Aku puan kuu mbŭh ndai rabis so adi mbŭh .
66002020	Pak ati inŭh kayuh adi yŭn Ku nyarah kuu : kuu nurut dayung anŭ adi dŭn Jezebel , adi kadŭn adŭp-i pinyisung Tapa . Ngga ajar-i ayŭh kinanyap bara urun Ku ka darŭm pimudip adi dŭh tatu darŭm pingandai kais ka man pinguman adi ko dog jugan ka tibudo .
66002021	Aku mbŭh nggen di ayŭh tipuh yŭn-i ngubah adŭp-i ka dŭh tia bidosa , pak ayŭh abah pasan kraja pingandai kais-i anŭ .
66002022	Jadi Aku meh re na ayŭh di pangō di yŭn-i ngga ngara adi tanggah ngga ayŭh re kinyam sangsara . Aku re ndai simŭnŭ di ngara kambŭi ngara dŭh ko ndai pingandai kais anŭ ngga ayŭh .
66002023	Aku re siŭ bara pinunda-i gŭh , ka komŭnŭ sopŭrŭg eklisia re puan nang Aku ati inŭh sianŭ adi puan sopŭrŭg pikir-kira ngga pinyiraan manusia . Aku re maras barang naan so bara mu nanyam ka pingandai adŭp ngara .
66002024	“ Pak bara mu adi bŭkŭn di Thyatira mating tunda ajar adi arap anŭ ; kuu mating birajar kayuh adi ngara bŭkŭn kadŭn ‘ Rusia bās Shetan . ’ Aku nang di kuu Aku dŭh re nanuh kuu ngga pinyipesan adi bŭkŭn .
66002025	Pak ndŭg ka Aku mbŭh mandŭg , kuu dŭh siŭn dŭh an bidigŭng tagap di anŭ adi kuu mbŭh biyŭn .
66002026	Nuju ngara adi mbŭh manang , adi bijijŭ ndŭg sikasŭn-i ndai kayuh adi Aku raan , Aku re nggen kuasa anŭ adi Aku mbŭh kambat so Sama Ku : Aku re nggen di ngara kuasa di tunduh barang bangsa , da mritah-i ngga sikud basi ka da mape pirandŭk-i mun tipayan tana . Aku gŭh re nggen di ngara bitang isan isan .
66002027	
66002028	
66002029	“ Ayŭh adi biyŭn kajit , dingah meh garang kayuh adi Roh Kudus nang di barang eklisia !
66003001	“ Nuris ka malaikat eklisia di Sardis : “ Ati inŭh agah so sianŭ adi biyŭn ju roh Tapa ka ju bitang . Aku puan kayuh ndai mu ; Aku puan kuu mun adi udip , pak sibandar-i kuu mbŭh kabŭs !
66003002	Makat meh , ka nyibake adi dŭm di adŭp mu sibayuh-i abo kabŭs . Amai di dapŭd Ku kayuh adi kuu mbŭh ndai gibayuh sukup kana di batŭh Tapa Ku .
66003003	Ingat nŭh meh , kayuh adi ko dog ngajar di kuu ka kayuh adi ko mu dingah ; tunda-i ka ngubah adŭp mu ka dŭh tia bidosa . Kambŭi kuu dŭh makat , Aku re mandŭg ka yŭn mu keya ka pinaku , ka kuu dŭh re puan tika Ku mandŭg .
66003004	Pak agi kada bara mu di Sardis mbŭh jaga piraka-i da bisig . Kuu re panu ngga Aku , nēn piraka buda , sabab kuu mbŭh sadang kana di batŭh Ku .
66003005	Ngara adi mbŭh manang re dog kibarui simŭnŭ ngga piraka buda , ka Aku dŭh re kadi dŭn ngara so surat di yŭn dŭn bara daya adi Tapa mbŭh mien dog nuris . Di sirung jawin Sama Ku ka di sirung jawin bara malaikat-I Aku re kidaan nang ngara mbŭh tung jaku .
66003006	“ Ayŭh adi biyŭn kajit , dingah meh garang kayuh adi Roh Kudus nang di barang eklisia !
66003007	“ Nuris ka malaikat eklisia di Philadelphia : “ Ati inŭh agah so sianŭ adi kudus ka adi sawŭ . Ayŭh biyŭn kusi adi dog dapu David , ka kan Ayŭh kuka tiban , mating daya dapŭd tŭŭp-i , ka kan Ayŭh tŭŭp-i , mating daya dapŭd kuka-i .
66003008	Aku puan kayuh ndai mu ; Aku puan kuu biyŭn nisŭ kuasa ; kuu agi tunda ajar Ku ka mbŭh tŭtŭd ngga Aku . Aku mbŭh kuka tiban yŭn mu , adi mating daya tungang tŭŭp .
66003009	Dingah ! Mun tibaran anŭ adi dog dapu Shetan , piminyu kadong-i adi nang adŭp-i bangsa Jahudi pak sibandar-i dŭh , Aku re bada ngara sidikang di kaja mu . Sopŭrŭg ngara re puan nang Aku rindu kuu .
66003010	Sabab kuu mbŭh dingah pinyipesan Ku ngga mu jadi tŭtŭd , Aku re kingat gŭh kuu di tika pinyusah adi re mandŭg ka ong adi ngga sopŭrŭg daya di ong dog suba .
66003011	Aku re rikas mandŭg . Bidigŭng tagap meh di anŭ adi kuu mbŭh biyŭn , isa mating daya bisa sirabut upah pimanang mu .
66003012	Aku re bada ngara adi manang jadi keya ka bara tiang darŭm ramin Tapa Ku , ka ngara re adu adu rŭŭ diginŭ . Aku re nuris di ngara adŭn Tapa Ku ka dŭn kupo Tapa Ku , adi Jerusalem bauh , adi re mūn so shorga so Tapa Ku . Aku re nuris gŭh di ngara adŭn bauh Ku .
66003013	“ Ayŭh adi biyŭn kajit , dingah meh garang kayuh adi Roh Kudus nang di barang eklisia !
66003014	“ Nuris ka malaikat eklisia di Laodicea : “ Ati inŭh agah so Amen anŭ , saksi adi tŭtŭd ngga adi sawŭ , adi tibirik puun sopŭrŭg kayuh adi Tapa ko napa .
66003015	Aku puan kayuh ndai mu ; Aku puan kuu dŭh madud dŭh paras . Kana dŭ inŭh kuu ndi so anŭ duwŭh !
66003016	Pak sabab kuu mbŭh paras-madud , dŭh ruai paras dŭh ruai madud , Aku re ruān kuu so baba Ku !
66003017	Kuu nang , ‘ Aku ati kaya ka mbŭh udip sanang ; aku biyŭn sopŭrŭg kayuh adi aku biguna . ’ Pak kuu dŭh puan munki masam payah ka susah-i kuu ! Kuu sirata , sitagor , ka karak .
66003018	Sabab anŭ Aku pitayan kuu , miris mas so Aku , tigŭrŭ mas , ngga mu jadi kaya . Miris gŭh piraka buda ngga kibarui adŭp mu ka nutu adŭp mu adi sitagor . Miris gŭh inyo ngga nginyo batŭh mu , isa kuu bisa kiris tarun .
66003019	Aku nang ka ngukum sopŭrŭg adi Aku rindu . Ndai meh pikir mu yŭn ngubah adŭp mu ka dŭh tia bidosa .
66003020	Dingah ! Aku agi mijog di tiban ka gutog ; kambŭi agi daya dingah sirŭŭn Ku ka kuka tiban , aku re mŭrŭt ka darŭm ramin-i ka man ngga ngara , ka ngara re man ngga Aku .
66003021	Di ngara adi mbŭh manang Aku re nggen hak da guru ngapid Aku di takta Ku , nimun Aku mbŭh manang ka madin mbŭh guru ngapid Sama Ku di takta-I .
66003022	“ Ayŭh adi biyŭn kajit , dingah meh garang kayuh adi Roh Kudus nang di barang eklisia ! ”
66004001	Ko anŭ aku agi dinge keya ka darŭm pŭmŭh kiris ndi tiban tikuka di shorga . Ka sirŭŭn anŭ adi sak jawŭn trompet adi aku ko dingah , nang , “ Maad kamati , Aku raan kiren di kuu kayuh adi re jadi ripas ati . ”
66004002	Jam anŭ gŭh Roh Kudus nguasa aku . Di shorga agi ndi takta ka agi daya guru dieh .
66004003	Jawin-I bringam keya ka batuh adi brega mun jasper ngga batuh akek bireh , ka nyirungan takta anŭ agi ujen-bukang adi jawa mun zamrud .
66004004	Maning takta anŭ agi duwŭh puru-pat takta adi bŭkŭn , di yŭn duwŭh puru-pat naan bara nyamba guru nēn piraka buda ka di ubak ngara agi makota mas .
66004005	So takta anŭ kijat mikirab ruah ngga jawŭn dudū . Di jawin takta anŭ agi ju prita-siru' adi mbŭh sakŭt , anŭ inŭh ju roh Tapa .
66004006	Di jawin takta anŭ gŭh agi kayuh mun rawŭt siramin , tanis mun kristal . Maning takta anŭ di so-pat parad-i agi pat dāng udip adi puno ngga dudu batŭh di punok ngga di jawin-i .
66004007	Adi numbor ndi mun singah ; adi numbor duwŭh mun sapi ; adi numbor taruh biyŭn jawin mun jawin manusia ; ka adi numbor pat mun beuh adi aŭn mikabur .
66004008	Barang pat dāng udip anŭ biyŭn nŭm urad-i , ka pŭrŭng ngara puno ngga dudu batŭh , di darŭm ngga di sapa . Sandu singarŭm ngara dŭh ko ko biragu nang : “ Kudus , kudus , kudus , Tuhan Tapa Bisa-pŭrŭg , adi mbŭh , adi madin , ka adi re mandŭg . ”
66004009	Barang pat dāng udip anŭ nang ragu bragah ngga puji ka trima kaseh ka sianŭ adi guru di takta , adi udip adu adu . Darŭm ngara biragu sakanŭ ,
66004010	duwŭh puru-pat naan bara nyamba anŭ sidikang nyambah Ayŭh adi guru di takta , Ayŭh adi udip adu adu . Ngara na makota ngara di jawin takta ka nang ,
66004011	“ Tuhan ami ka Tapa ami ! Kaam inŭh adi patut kambat bragah , stabi , ngga kuasa . Amai Kaam inŭh adi napa sopŭrŭg kayuh , ka ngga pinyiraan Mai ngara mbŭh agi , buang udip . ”
66005001	Aku kiris surat-barun di tangan tauh sianŭ adi guru di takta anŭ ; surat-barun anŭ puno ngga turis di tunduh ngga di darŭm ka dog ngabŭt ngga ju patis .
66005002	Aku kiris gŭh malaikat adi bikuasa , adi piranggah ngga sirŭŭn bana , “ Asi adi sadang kana kuka ju patis ati ka murai surat-barun ati ? ”
66005003	Pak ndi naan mating gŭh bait di shorga bait di ong bait di ong adi di sagān re tungang murai surat-barun anŭ ka tingga darŭm-i .
66005004	Aku nyisakuk sien sabab mating daya tungang dog dapŭd adi sadang kana da murai surat-barun anŭ puan kah da tingga darŭm-i .
66005005	Komŭnŭ ndi naan so bara nyamba anŭ nang di aku , “ Dŭhnyah sien . Tingga ! Singah so tibaran-asar Judah , sesang bās David , mbŭh manang . Ayŭh dapŭd kuka ju patis anŭ ka murai surat-barun anŭ . ”
66005006	Komŭnŭ aku kiris ndi Anak Biri mijog di yun takta , dog maning pat dāng udip anŭ samŭn bara nyamba . Anak Biri anŭ mun adi ko dog siŭ , ka biyŭn ju tanduk ka ju batŭh , anŭ inŭh ju roh Tapa adi ko dog pait di ndi ong ong .
66005007	Anak Biri anŭ di tambit surat-barun anŭ so tangan tauh sianŭ adi guru di takta .
66005008	Darŭm-I ndai simŭnŭ , pat dāng udip anŭ samŭn bara nyamba adi duwŭh puru-pat naan sidikang nyambah Anak Biri . Barang naan biyŭn kachapi ngga makuk mas puno ngga kimanyan , adi dua bara daya adi Tapa mbŭh mien .
66005009	Ngara nang ragu adi bauh : “ Kaam inŭh adi sadang kana tambit surat-barun anŭ ka kuka patis patis-i . Amai Kaam ko dog siŭ , ka ngga pinyikabŭs Mai adi sadis Kaam mbŭh miris yŭn Tapa daya so barang tibaran-asar , piminyu , rais , ngga bangsa .
66005010	Kaam mbŭh bada ngara jadi raja adi bituan di Tapa nimun bara imam , ka ngara re mritah di ong . ”
66005011	Aku tingga dinge , ka aku dingah malaikat , agi biribu ribu bara-i ! Ngara mijog maning takta , pat dāng udip , ka bara nyamba ,
66005012	ka biragu ngga sirŭŭn bana , nang : “ Anak Biri adi ko dog siŭ inŭh patut kambat kuasa , pinyikaya , pinyibijak , ka pinyibake , stabi , bragah , ngga puji ! ” “ Di Ayŭh adi guru di takta ngga di Anak Biri , puji ngga stabi , bragah ngga bisa-pŭrŭg ,
66005013	Eklisia di Babylon adi jurud eklisia ngan , dog mien Tapa gŭh , pait ka angān tabi , ka simŭnŭ gŭh anak ku Mark .
66005014	Tabi dingan ngan ngga tabi tandā pinyirindu Kristen . Isa-i damai agi ngga sopŭrŭg ngan adi mbŭh tung Kristus .
66006001	Komŭnŭ aku kiris Anak Biri kuka ju patis anŭ , piguru so adi numbor ndi ; ka aku dingah ndi so pat dāng udip anŭ nang ngga sirŭŭn bana sak dudū , “ Mandŭg ! ”
66006002	Rasu aku tingga , ka kiris kuda buda . Pinunggang-i digŭng bawŭh panah , ka dog nggen di ayŭh makota . Ayŭh adi tukang nyerang mbŭh matak di nyerang .
66006003	Komŭnŭ Anak Biri kuka patis adi numbor duwŭh ; ka aku dingah ndi so dāng udip anŭ , adi numbor duwŭh nang , “ Mandŭg ! ”
66006004	Kuda adi bŭkŭn ruah , adi bireh . Pinunggang-i dog nggen kuasa ngga taban perang ka ong , isa daya siŭ dingan-i . Ayŭh dog nggen tibande pedang .
66006005	Komŭnŭ Anak Biri kuka patis adi numbor taruh ; ka aku dingah ndi so dāng udip anŭ , adi numbor taruh nang , “ Mandŭg ! ” Aku tingga , ka kiris kuda singŭt . Pinunggang-i digŭng pinimbang di tangan-i .
66006006	Aku dingah kayuh sak sirŭŭn mandŭg so pat dāng udip anŭ , adi nang , “ Ndi kilogram gandom yŭn gaji ndi andu , ka taruh kilogram jeri yŭn gaji ndi andu . Pak dŭhnyah pirusak tŭngŭn tŭngŭn kanā ngga teya teya anggor ! ”
66006007	Komŭnŭ Anak Biri kuka patis adi numbor pat ; ka aku dingah dāng udip anŭ adi numbor pat nang , “ Mandŭg ! ”
66006008	Aku tingga ka kiris kuda adi pusat . Pinunggang-i inŭh dog kadŭn Pinyikabŭs , ka Sibayan agi tunda , sindŭk di punok . Ngara dog nggen kuasa di tunduh ndi utung darŭm pat so ong ati , da siŭ daya ngga biperang , ngga apag , ngga andam , ka ngga dāng tarun .
66006009	Komŭnŭ Anak Biri kuka patis adi numbor rimŭh . Aku kiris di ribo mija-sambah simangi ngara adi ko dog siŭ sabab ngara ko piagah pinganang Tapa buang mbŭh tŭtŭd darŭm kidaan pasar pinyabah ngara .
66006010	Ngara nyirais ngga sirŭŭn bana , “ Tuhan adi Bisa-pŭrŭg , kudus ka adi tŭtŭd ! Ndŭg sinde meh kieh kajŭn Kaam nggen bisara di daya di ong ka ngukum ngara amai ko siŭ kieh ? ”
66006011	Barang naan ngara dog nggen jipo-ambu adi buda , ka dog kidaan da rŭŭ-paya mua tian-i , ndŭg ka sukup kiang bara dingan ngara adi bŭkŭn adi samah sabah dog siŭ , mun adŭp ngara .
66006012	Ka aku kiris Anak Biri kuka patis adi numbor nŭm . Tana agi rasu bana bigugoh , batŭh andu jadi singŭt mun banang singŭt , buran marui bireh mun deya .
66006013	Bitang bitang rabu ka tana , mun buwa ara adi bayuh sukup masak rabu so tŭngŭn-i kan sabak bana poh ngugoh-i .
66006014	Rangit miyap mun surat-barun dog marun , ka barang darŭd ngga purau dog mindah so tarun yŭn-i .
66006015	Jadi bara raja di ong , bara pinguasa ngga pingubak soldadu , daya kaya ngga adi bikuasa samŭn sopŭrŭg daya bŭkŭn , urun ngga daya bebas , bisukan di tang ka di ribo batuh di darŭd .
66006016	Ngara nyirais nang di darŭd ngga di batuh , “ Nyatŭk kieh ka sukan kieh so batŭh sianŭ adi guru di takta , ka so baji Anak Biri !
66006017	Andu adi raru sipŭ mbŭh mandŭg . Tapa ngga Anak Biri re kiren baji-I , ka asi meh re tungang nura-i ? ”
66007001	Ripas anŭ aku kiris pat naan malaikat mijog di pat sikuh ong , bitan pat sabak isa-i dŭh poh di ong , di rawŭt puan kah maka tadŭ tadŭ tŭngŭn kayuh .
66007002	Ka aku kiris agi dinge malaikat mandŭg so timor taban tandā pakai Tapa adi udip ngga nandā daya . Ayŭh bagan ngga sirŭŭn bana pat naan malaikat anŭ adi Tapa ko nggen kuasa ngga pirabur ong ka rawŭt .
66007003	Malaikat anŭ nang , “ Dŭhnyah pirusak deyŭh , rawŭt , puan kah tŭngŭn kayuh , sibayuh kieh mbŭh nandā arŭ bara urun Tapa ta . ”
66007004	Ka aku dog kidaan kiang ngara adi ko dog nandā ngga tandā Tapa di arŭ ngara agi 144,000 naan . Ngara anŭ inŭh so simŭng-duwŭh tibaran-asar Israel ,
66007005	simŭng-duwŭh ribu so tiap tibaran-asar : Judah , Reuben , Gad , Asher , Naphtali , Manasseh , Simeon , Levi , Issachar , Zebulun , Joseph , ka Benjamin .
66007006	
66007007	
66007008	
66007009	Ripas anŭ aku tingga , ka kiris ndi tibaran bās , adi mating daya tungang niap daya-i ! Ngara anŭ so barang bangsa , tibaran-asar , rais , ngga piminyu . Ngara mijog nura takta samŭn Anak Biri , nēn piraka buda buang digŭng daan daan dawŭn kurma di tangan ngara .
66007010	Ngara nyirais nang : “ Pinyiramat mandŭg so Tapa ta , adi guru di takta , so Anak Biri ani ! ”
66007011	Sopŭrŭg malaikat anŭ mijog maning takta , samŭn bara nyamba , ka pat dāng udip anŭ . Komŭnŭ ngara sidikang buang mutu di jawin takta ka nyambah Tapa ,
66007012	nang , “ Amen ! Puji , bragah , pinyibijak , trima kaseh , stabi , kuasa , ngga bisa-pŭrŭg mbŭh tung Tapa ta ndŭg situi tui ! Amen ! ”
66007013	Ndi so bara nyamba siken aku , “ Asi ngara anŭ adi nēn piraka buda , ka so ki ngara mandŭg ? ”
66007014	“ Aku dŭh puan , tuan . Kaam kidŭ-i puan , ” aku nam . Ayŭh nang di aku , “ Ngara inŭh adi ko kinyam sangsara pinyikisiis . Ngara muko ngu piraka ambu ngara da buda pakai deya Anak Biri .
66007015	Anŭ inŭh sabab ngara mijog di sirung jawin Tapa ka nyambah Ayŭh sandu singarŭm darŭm ramin-I . Ayŭh adi guru di takta re agi ngga ngara ka grindung ngara .
66007016	Ngara dŭh re tia sibŭrŭk puan kah badŭh asŭng ; mating batŭh andu puan kah sura bisā re tia pijera ngara ,
66007017	sabab Anak Biri , adi di yun takta , re jadi pingingat ngara , ka re nguru ngara ka atak piin adi nggen udip . Ka Tapa re ngutos randang batŭh ngara . ”
66008001	Kan Anak Biri kuka patis adi numbor ju , shorga pajam kurang rabis sitangah jam .
66008002	Ka aku kiris malaikat adi ju naan anŭ mijog di sirung jawin Tapa , ka ngara dog nggen ju trompet .
66008003	Ka malaikat adi bŭkŭn , adi biyŭn bŭrŭh kimanyan mas , mandŭg ka mijog sindŭk mija-sambah . Ayŭh dog nggen bagŭ kimanyan ngga nambah dua dua bara daya adi Tapa mbŭh mien ka jugan-i di tunduh mija-sambah mas adi nura takta .
66008004	Asuh kimanyan adi dog mupun anŭ maad ngga dua dua bara daya adi Tapa mbŭh mien so tangan malaikat anŭ adi mijog di sirung jawin Tapa .
66008005	Komŭnŭ malaikat anŭ tambit makuk kimanyan anŭ , ngisi-i ngga apui so mija-sambah , ka buan-i di tunduh ong . Ka nganŭ gŭh agi jawŭn dudū , kijat , ngga tana-bigugoh .
66008006	Komŭnŭ malaikat adi ju naan masin masin sidia re mambak trompet-i .
66008007	Malaikat adi numbor ndi mambak jangi trompet . Ujen batuh ngga apui , bigaur ngga deya , rabu ka ong . Ndi utung darŭm taruh so ong sau , ka ndi utung darŭm taruh so tŭngŭn tŭngŭn kayuh sau , samŭn sopŭrŭg dawŭn kupai barŭm .
66008008	Komŭnŭ malaikat adi numbor duwŭh mambak jangi trompet . Ka kayuh adi mun tibande darŭd adi sau dog buan ka rawŭt . Ndi utung darŭm taruh so rawŭt mbŭh marui jadi deya ,
66008009	ndi utung darŭm taruh so dāng dāng adi udip di rawŭt kabŭs , ndi utung darŭm taruh so dudu kapar rusak .
66008010	Komŭnŭ malaikat adi numbor taruh mambak trompet-i . Tibande bitang adi bijagu mun jireb apui rabu so rangit ka nyatŭk ndi utung darŭm taruh so sungi sungi ka di atak atak piin .
66008011	( Dŭn bitang anŭ inŭh “ Pinyipa'it . ” ) Ndi utung darŭm taruh so piin marui jadi pa'it , ka bagŭ daya kabŭs nok-i , sabab-i mbŭh marui pa'it .
66008012	Komŭnŭ malaikat adi numbor pat mambak trompet-i . Ndi utung darŭm taruh so batŭh andu , buran , bitang bitang dog maka , ka rasu manyap ndi utung darŭm taruh so jawa-i ; ndi utung darŭm taruh so sandu ngga singarŭm manyap gŭh jawa-i .
66008013	Ka aku nyigura , ka dingah beuh anŭ adi mikabur di rangit nang ngga sirŭŭn bana , “ Sipŭ-i ! Munki masam sipŭ-i re di sopŭrŭg daya adi udip di ong kan trompet jawŭn dog mambak malaikat anŭ adi taruh naan adi bŭkŭn . ”
66009001	Kan malaikat adi numbor rimŭh mambak jangi trompet , aku kiris ndi bitang adi ko rabu so rangit ka ong . Bitang anŭ dog nggen kusi yŭn rasan ong .
66009002	Bitang anŭ kuka rasan ong , ka asuh ruah so dieh mun asuh so tibande buwang apui . Ka batŭh andu samŭn au-tarun karŭm da-i .
66009003	Dudu kadis mūn so asuh anŭ ka mbap di ong , ka kuasa adi dog nggen di ngara agi brimun ngga tung rikara .
66009004	Kadis kadis anŭ dog kidaan da dŭh pirusak uduh puan kah tŭngŭn tŭngŭn kayuh , puan kah tadŭ tadŭ kayuh adi agi timbu . Kadis kadis anŭ bisa pijera daya adi dŭh biyŭn tandā so Tapa di arŭ ngara .
66009005	Kadis kadis anŭ dŭh dog nyibandar siŭ ngara , adŭ-i pijera ngara sitian rimŭh buran . Andam-i re brinyam ngga singŭt rikara .
66009006	Sitian rimŭh buran anŭ ngara re mite adŭp-i kabŭs pak dŭh tungang ; ngara raan kabŭs pak pinyikabŭs re mangān ngara .
66009007	Kadis anŭ mun dudu kuda sidia re biperang ; di ubak ngara agi kayuh mun makota mas , ka jawin ngara mun raŭn manusia .
66009008	Ubok ngara mun ubok dayung , jipŭh ngara mun jipŭh singah .
66009009	Sudo ngara dog nutu ngga kayuh adi mun basi pinapas sudo , ka jawŭn urad ngara sak jawŭn dudu krita kuda nyupat re biperang .
66009010	Ngara biyŭn koi ngga singŭt mun tung rikara , ka ngga koi-i ngara biyŭn kuasa ngga pijera daya sitian rimŭh buran .
66009011	Ngara biyŭn raja adi mritah ngara , adi adŭp-i malaikat adi jaga rasan ong . Dŭn-i darŭm piminyu Hebrew inŭh Abaddon ; darŭm piminyu Greek inŭh Apollyon ( rati-i “ Tukang Pirusak ” ) .
66009012	Sibungas kayuh adi sipŭ anŭ mbŭh ripas ; ko anŭ , dŭm duwŭh dinge re mandŭg .
66009013	Komŭnŭ malaikat adi numbor nŭm mambak jangi trompet . Aku dingah sirŭŭn mandŭg so pat sikuh mija-sambah mas adi nura Tapa .
66009014	Sirŭŭn anŭ nang di malaikat adi numbor nŭm anŭ , “ Pirupas pat naan malaikat anŭ adi dog muak di Sungi bās Euphrates ! ”
66009015	Pat naan malaikat anŭ dog pirupas ; di jam anŭ di andu anŭ darŭm buran ka sawa anŭ ngara mbŭh dog sidia da siŭ ndi utung darŭm taruh so sopŭrŭg rayat manusia .
66009016	Aku dog kidaan , kiang soldadu adi pakai kuda agi duwŭh ratus juta .
66009017	Ka keya ka darŭm pŭmŭh aku agi kiris dudu kuda ngga bara pinunggang-i : ngara pakai basi pinapas sudo adi bireh mun apui , adi biru mun batuh nilam , ka adi sia mun mirirang . Ubak bara kuda anŭ mun ubak singah , ka so baba kuda kuda anŭ agi ruah apui , asuh , ngga mirirang .
66009018	Ndi utung darŭm taruh so rayat manusia dog siŭ taruh masam susah-bās anŭ : apui , asuh , ka mirirang adi ruah so baba bara kuda anŭ .
66009019	Amai kuasa bara kuda anŭ inŭh di baba ngga di koi-i . Koi-i mun dudu jippŭh ka piubak , adi-i pakai ngga pijera daya .
66009020	Bara rayat manusia adi bŭkŭn , sopŭrŭg adi dŭh kabŭs da susah-bās anŭ , dŭh an taran kayuh adi ngara ko ndai . Ngara abah ko nyambah umot , bait kah tibudo adi dog ndai so mas , pirak , timaga , batuh , puan kah so apŭg kayuh , adi dŭh kiris tarun , adi dŭh dingah kayuh , ka adi dŭh panu .
66009021	Dŭh gŭh ngara an ko siŭ daya , ndai biruri karŭm , nanyung , ndai urah adi dŭh tatu darŭm pingandai kais , ka naku .
66010001	Ripas anŭ aku kiris dinge ndi naan malaikat adi bikuasa mūn so shorga . Ayŭh dog kirurung abun ka agi ujen-bukang di sambu ubak-i . Jawin-i mun batŭh andu , ka kaja-i mun tŭngŭn apui .
66010002	Ayŭh agi anak surat-barun di tangan-i . Ayŭh na kaja tauh-i di rawŭt ka kaja bait-i di deyŭh .
66010003	Ayŭh bagan ngga sirŭŭn bana adi sak jawŭn dudu singah ngŭr . Ripas ayŭh bagan , ju dudū nam ngga jawŭn-i .
66010004	Darŭm ngara minyu , aku rasu re piguru nuris . Pak aku dingah sirŭŭn minyu so shorga , “ Sukan adŭ kayuh adi ju dudū ko nang ; dŭhnyah nuris-i ! ”
66010005	Komŭnŭ malaikat adi aku kiris mijog di rawŭt ngga di deyŭh pakat tangan tauh-i ka shorga
66010006	ka bipayu ngga adŭn Tapa , adi udip adu adu , adi napa rangit , ong , ka rawŭt , samŭn sopŭrŭg kayuh adi agi dieh . Malaikat anŭ nang , “ Dŭhsah tia kajŭn tipuh-i !
66010007	Pak di andu malaikat anŭ adi numbor ju mambak trompet-i , Tapa re ngamas atur pinyiraan-I adi tian ti taŭn mbŭh rusia-I , adi-I ko kidaan di urun-I bara nabi . ”
66010008	Komŭnŭ sirŭŭn adi aku ko dingah minyu so shorga nang di aku dinge , “ Panu di tambit surat-barun anŭ adi tiburai so tangan malaikat anŭ adi mijog di rawŭt ngga di deyŭh . ”
66010009	Aku di tudu malaikat anŭ ka mite surat-barun adi siit anŭ . Ayŭh nang di aku , “ Tambit ka man-i ; ayŭh re masŭm darŭm tain mu , pak di baba mu ayŭh re nyibanyis nyam ju banyis . ”
66010010	Aku tambit surat-barun adi siit anŭ so tangan-i ka man-i ; ayŭh nyibanyis nyam ju banyis di baba ku . Pak ripas aku tŭrŭn-i , ayŭh marui masŭm darŭm tain ku .
66010011	Ka aku dog kidaan , “ Kuu dŭh siŭn dŭh piagah dinge agah so Tapa pasar barang rais , barang bangsa , piminyu , ka raja raja . ”
66011001	Komŭnŭ aku dog nggen ndi sikud adi mun pingŭkŭd kayuh , ka dog kidaan , “ Panu di ngŭkŭd Ramin Tapa samŭn mija-sambah , ka ngitong kudu naan ngara adi simayang di Ramin Tapa .
66011002	Pak dŭhnyah ngŭkŭd awah , sabab-i mbŭh yŭn daya adi dŭh puan Tapa , adi re bidigang di Kupo Kudus anŭ sitian pat puru-duwŭh buran .
66011003	Aku re pait duwŭh naan saksi ku adi nēn piraka guni ; ngara re piagah agah so Tapa sitŭkŭd 1,260 andu anŭ . ”
66011004	Duwŭh naan saksi anŭ inŭh duwŭh tŭngŭn kanā ngga duwŭh prita adi mijog di sirung jawin Tuhan adi nguasa ong .
66011005	Kambŭi agi daya suba an kandam ngara , apui bisa ruah so baba ngara ka bada daya anŭ binasa ; ka simŭnŭ inŭh asi asi adi suba an bada ngara kinaman re dog siŭ .
66011006	Ngara biyŭn kuasa ngga tŭŭp rangit isa di tika ngara piagah agah so Tapa andu dŭh ujen . Ngara biyŭn gŭh kuasa di tunduh atak atak piin , da-i marui jadi deya . Ngara biyŭn gŭh kuasa ngga ari taban nanyam pinyiraan adŭp ngara barang masam susah-bās ka ong .
66011007	Kan ngara ko piagah agah ngara , dāng adi ruah so rasan ong re rawan ngara . Ayŭh re ngarah ngara ka siŭ ngara ,
66011008	ka tadang ngara re dog piguring di aran kupo bās , di yŭn Tuhan ngara ko dog masak di rigang . Dŭn tandā pinatŭng kupo anŭ inŭh Sodom , puan kah Egypt .
66011009	Daya so barang rais , tibaran-asar , piminyu , ngga bangsa re tingga tadang ngara sitian taruh andu sitangah ka dŭh re nyibandar-i dog kubur .
66011010	Bara daya di ong re gaŭn sabab pinyikabŭs ngara duwŭh ati . Ngara re bigawai ka pait buwa-tangan ka dingan ngara , sabab kayuh adi mbŭh jadi di tunduh duwŭh naan nabi anŭ adi ko mito rayat manusia .
66011011	Ripas taruh andu sitangah , asŭng adi nggen udip mandŭg so Tapa ka mŭrŭt ngara ; ngara rasu mijog ka daya adi kiris mbŭh taru .
66011012	Komŭnŭ ngara duwŭh anŭ dingah sirŭŭn bana nang so shorga , “ Maad kamati ! ” Di sirung jawin pinganyu ngara , ngara maad ka shorga ngga abun .
66011013	Di tika anŭ tana agi bana bigugoh ; ndi utung darŭm simŭng so kupo anŭ mbŭh rusak , ka ju ribu naan daya kabŭs . Adi bŭkŭn mbŭh taru ka muji Tapa adi nguasa shorga .
66011014	Sipŭ adi numbor duwŭh mbŭh ripas , pak adi numbor taruh re rikas mandŭg !
66011015	Komŭnŭ malaikat adi numbor ju mambak trompet-i , ka agi sirŭŭn sirŭŭn bana di shorga , nang , “ Kuasa ngga mritah ong , madin , mbŭh tung Tuhan ngga Kristus-I ; Ayŭh re mritah ndŭg situi tui ! ”
66011016	Komŭnŭ bara nyamba adi duwŭh puru-pat naan anŭ adi guru di takta ngara di sirung jawin Tapa sidikang buang mutu nyambah Tapa ,
66011017	nang : “ Tuhan Tapa Bisa-pŭrŭg , Kaam adi madin ngga adi mbŭh ! Kieh nggen trima kaseh di Kaam amai Kaam mbŭh pakai kuasa bās Mai ka mbŭh piguru mritah !
66011018	Daya adi dŭh puan Kaam mbŭh baji , sabab tika adi ngga Kaam kiren baji Mai mbŭh mandŭg , tika adi ngga daya adi mbŭh kabŭs dog bisara . Tika-i mbŭh mandŭg adi ngga urun Mai adi bara nabi dog ngupah , samŭn sopŭrŭg daya Mai , sopŭrŭg ngara adi stabi ka taru di Kaam , adi bās ngga adi sŭ . Tika-i mbŭh mandŭg ngga bada ngara adi pirusak ong binasa ! ”
66011019	Ramin Tapa di shorga mbŭh tikuka , ka Pati Simanya agi dog kiris diginŭ . Ka rasu agi kijat , jawŭn dudū , tana-bigugoh , ka ujen batuh .
66012001	Komŭnŭ agi kayuh bās adi raru saruh tatŭng di rangit . Dayung nēn batŭh andu ndu piraka-i , ka buran di ribo kaja-i ka makota ngga simŭng-duwŭh bitang di ubak-i .
66012002	Ayŭh mbŭh re rikas biranak , ka sarang andam re biranak mbŭh bada ayŭh nyirais naman adŭp-i .
66012003	Agi dinge kayuh saruh tatŭng di rangit . Tibande naga bireh adi piubak ju ngga simŭng tanduk-i ; di tiap ubak-i agi makota .
66012004	Ngga koi-i ayŭh pisen ndi utung darŭm taruh so dudu bitang di rangit ka buan-i ka ong . Ayŭh mijog nura dayung anŭ , siŭn bisa rasu man anak-i kan-i dog ruwan .
66012005	Komŭnŭ dayung anŭ biranak ndi anak dari , adi re mritah sopŭrŭg rais ngga sikud basi-i . Pak anak anŭ rasu dog tambit ka dog taban ka yŭn Tapa ka dog na di tunduh takta-I .
66012006	Dayung anŭ bu ka tarun tana-pajam , ka tarun yŭn adi Tapa mbŭh sidia yŭn-i , di yŭn-i re dog sita sitian siribu duwŭh ratus nŭm puru andu .
66012007	Komŭnŭ agi perang di shorga . Michael ngga bara malaikat-i birawan ngga naga anŭ adi dog batu bara malaikat adŭp-i .
66012008	Naga anŭ arah , ka ayŭh ngga bara malaikat-i dŭh dog nyibandar rŭŭ di shorga tia .
66012009	Tibande naga anŭ dog taran , anŭ inŭh jippŭh jah , adi dŭn Siarap , puan kah Shetan , adi nyibudo sopŭrŭg daya di ong . Ayŭh dog taran ka ong samŭn bara malaikat-i .
66012010	Komŭnŭ aku dingah sirŭŭn bana di shorga nang , “ Madin pinyiramat so Tapa mbŭh mandŭg ! Madin Tapa mbŭh kiren kuasa-I nimun Raja ! Madin Kristus-I mbŭh kiren kuasa-I ! Amai sianŭ adi mijog sandu singarŭm di sirung jawin Tapa ka nyarah bara adi sabah , mbŭh dog taran so shorga .
66012011	Bara dingan ta manang rawan ayŭh da deya Anak Biri ka da agah so Tapa adi ngara piagah . Ngara sanggup ruban asŭng-i .
66012012	Jadi gaŭn meh , angān shorga , samŭn sopŭrŭg adi rŭŭ dieh ! Pak munki masam payah-i ong ngga rawŭt ! Amai Siarap mbŭh mandŭg ka kuu ngga baji-i , sabab ayŭh puan tipuh-i mbŭh purok . ”
66012013	Kan naga anŭ rada adŭp-i mbŭh dog taran ka ong , ayŭh piguru tadak dayung adi ko ruwan anak dari anŭ .
66012014	Dayung anŭ mbŭh dog nggen duwŭh tibande urad beuh ngga-i mikabur ka tarun yŭn-i rŭŭ di tarun tana-pajam , di yŭn-i dog sita sitian taruh sawa sitangah , jo so serang naga anŭ .
66012015	Ka so baba-i , naga anŭ ren piin uba ka yŭn dayung anŭ , isa-i taban ayŭh paman .
66012016	Pak tana turung dayung anŭ ; ayŭh kuka baba-i ka tŭrŭn piin anŭ adi mandŭg so baba naga .
66012017	Naga anŭ mbŭh raru baji di dayung anŭ , ndŭg ka ayŭh di nyerang bara sesang-i , sopŭrŭg adi tunda Pinyipesan Tapa ka adi tŭtŭd di ajar adi dog pinandŭng Jesus .
66013001	Jadi naga anŭ mijog di tabing rawŭt . Komŭnŭ aku kiris ndi dāng ruah so rawŭt . Dāng anŭ biyŭn simŭng tanduk-i ka ju ubak ; di tiap tanduk-i agi makota , ka di tiap ubak-i agi dŭn adi nggen mangŭh di Tapa .
66013002	Dāng anŭ mun rimaung , papah kaja-i mun papah kaja buāng , ka baba-i mun baba singah . Naga anŭ nggen di dāng anŭ pinyibake-i , takta-i , ka kuasa bās-i .
66013003	Ndi so dudu ubak dāng anŭ biyŭn arit , mun adi ko bana binasa ; pak tawan-i anŭ mbŭh marit . Sopŭrŭg daya di ong nyaruh di dāng anŭ ka mbŭh tunda-i .
66013004	Sopŭrŭg daya nyambah naga anŭ sabab-i mbŭh nggen kuasa-i di dāng anŭ . Ngara nyambah gŭh dāng anŭ , nang , “ Asi meh re mun dāng ati ? Asi re tungang birawan ngga dāng adi mun ati ? ”
66013005	Dāng anŭ dog nyibandar minyu sambuh , pinganang adi nggen mangŭh di Tapa , ka-i mbŭh dog nyibandar biyŭn kuasa sitian pat puru-duwŭh buran .
66013006	Dāng anŭ piguru mangu Tapa , dŭn-I , tarun yŭn-I rŭŭ , samŭn sopŭrŭg adi rŭŭ di shorga .
66013007	Dāng anŭ dog nyibandar da birawan ngga bara daya adi Tapa mbŭh mien ka ngarah ngara , ka mbŭh dog nggen kuasa di tunduh sopŭrŭg tibaran-asar , rais , piminyu , ka bangsa .
66013008	Sopŭrŭg daya adi udip di ong re nyambah dāng anŭ , adŭ-i ngara adi mbŭh dog nuris dŭn-i diŭ so ong dog napa darŭm surat di yŭn dŭn bara daya adi Tapa mbŭh mien dog nuris ; ngara inŭh adi dog dapu Anak Biri adi ko dog siŭ .
66013009	“ Ayŭh adi biyŭn kajit , isa-i dingah meh !
66013010	Daya adi re dog nakap manŭn re dog nakap ; daya adi re dog siŭ ngga pedang manŭn re dog siŭ ngga pedang . Sirati-i bara daya adi Tapa mbŭh mien dŭh siŭn dŭh an biyŭn pinyitŭtŭd atin ngga pinyabah . ”
66013011	Komŭnŭ aku kiris agi dinge dāng adi bŭkŭn , adi ruah so tana . Dāng anŭ biyŭn duwŭh tanduk adi mun tanduk anak biri , ka-i minyu sak naga .
66013012	Dāng ati pakai kuasa bās so dāng adi diŭ anŭ , adi mbŭh marit tawan-i . Nanyam pinyiraan dāng adi diŭ anŭ , dāng ati takan ong ngga sopŭrŭg daya adi udip dieh nyambah dāng adi diŭ .
66013013	Dāng adi numbor duwŭh ati ndai pingandai-nginga adi bās ; ayŭh bada apui mūn ka ong so rangit di sirung jawin barang naan daya .
66013014	Ka ngga pingandai-nginga adi dog nyibandar ayŭh ndai yŭn dāng adi diŭ anŭ , ayŭh nyibudo sopŭrŭg daya adi udip di ong . Dāng ati bada ngara ndai tibudo darŭm gayŭn dāng anŭ adi ko tawan da pedang pak babŭ udip .
66013015	Dāng ati dog nyibandar nggen asŭng di tibudo adi dog ndai darŭm gayŭn dāng adi diŭ , isa tibudo anŭ bisa minyu ka siŭ sopŭrŭg adi dŭh nyambah adŭp-i .
66013016	Dāng ati takan sopŭrŭg daya , sŭ bait bās , kaya bait sirata , daya urun bait daya bebas , da biyŭn tandā di tangan tauh puan kah di arŭ ngara .
66013017	Mating daya siŭn miris kayuh puan kah bijua dŭh ngga tandā anŭ , anŭ inŭh , dŭn dāng anŭ puan kah numbor yŭn dŭn-i anŭ .
66013018	Rati-i angān an biyŭn pinyibijak . Daya adi pitar dapŭd mirati numbor dāng anŭ , sabab numbor anŭ inŭh dŭn daya . Numbor anŭ inŭh 666 .
66014001	Komŭnŭ aku tingga , ka diginŭ agi Anak Biri mijog di Sandah Zion ; ngga Ayŭh agi 144,000 daya adi biyŭn adŭn-I ngga adŭn Sama-I dog nuris di arŭ ngara .
66014002	Ka aku dingah sirŭŭn so shorga adi sak jawŭn piin ribuan , sak jawŭn dudū . Ayŭh sak ragu dog mambak ngga kachapi .
66014003	144,000 naan daya mijog nura takta , pat dāng udip , ka bara nyamba ; ngara biragu nang ragu bauh , adi ngara sadi adŭ bisa birajar . So ndi rayat rayat manusia ngara sadi adŭ adi mbŭh dog nyiramat .
66014004	Ngara inŭh bara dari adi bŭn kinais adŭp ngara ngga dayung ; ngara daya tibŭn . Ngara tunda Anak Biri ka barang yŭn-i panu . Ngara mbŭh dog nubos so rayat manusia adi bŭkŭn ka mbŭh adi sibungas dog jugan ka Tapa ngga Anak Biri .
66014005	Ngara bŭn nang piminyu kadong ; ngara dŭh biyŭn sarah .
66014006	Komŭnŭ aku kiris malaikat adi bŭkŭn mikabur bigatung di rangit , taban Agah Kana adi tan adu adu re-i piagah ka manusia di ong , ka barang bangsa , tibaran-asar , piminyu , ka rais .
66014007	Ayŭh nang ngga sirŭŭn bana , “ Stabi di Tapa ka muji bragah-I ! Amai tika-i mbŭh mandŭg adi ngga-I nggen bisara di sopŭrŭg daya . Nyambah Ayŭh adi napa rangit , ong , rawŭt , ka atak atak piin ! ”
66014008	Malaikat adi numbor duwŭh tunda adi diŭ , nang , “ Ayŭh mbŭh rabu ! Babylon adi bās mbŭh rabu ! Ayŭh bada sopŭrŭg daya nok wain-i , wain-i adi bisā , anŭ inŭh pingandai kais ! ”
66014009	Ndi naan dinge malaikat adi numbor taruh tunda ngara duwŭh adi diŭ , nang ngga sirŭŭn bana , “ Ngara adi nyambah dāng anŭ ngga tibudo-i ka kambat tandā di arŭ ngara puan kah di tangan ngara
66014010	re nok wain Tapa , wain baji-I , adi-I ko bandar ren darŭm makuk baji-I ! Sopŭrŭg adi bada Ayŭh baji re dog pijera darŭm apui ngga mirirang di sirung jawin malaikat kudus ngga Anak Biri .
66014011	Asuh apui adi pijera ngara adu adu maad ka rangit . Re mating rŭŭ sandu bait singarŭm yŭn ngara adi nyambah dāng anŭ samŭn tibudo-i , ngara adi biyŭn tandā dŭn-i . ”
66014012	Sirati-i bara daya adi Tapa mbŭh mien dŭh siŭn dŭh an biyŭn pinyitŭtŭd atin , ngara adi sita Pinyipesan Tapa ka adi tŭtŭd di Jesus .
66014013	Komŭnŭ aku dingah sirŭŭn so shorga nang , “ Nuris ati : So madin , sanang inŭh ngara adi kabŭs darŭm ngara bituan di Tuhan ! ” “ Manŭn sawŭ ! ” nam Roh Kudus . “ Ngara re rŭŭ so kraja jera ngara , amai ngara re dog ngupah sabab pingandai kana ngara . ”
66014014	Komŭnŭ aku tingga ka kiris abun buda , ka guru di abun anŭ agi mun manusia pakai makota mas di ubak-I ka gayang di tangan-I .
66014015	Komŭnŭ malaikat adi bŭkŭn ruah so Ramin Tapa ka nang ngga sirŭŭn bana di sianŭ adi guru di abun , “ Pakai gayang Mai ka ngatŭm meh , sabab tika-i mbŭh mandŭg ; ong mbŭh sukup masak yŭn dog ngatŭm ! ”
66014016	Jadi sianŭ adi guru di abun ngibas gayang-i di ong , ka buwa pingatŭm di ong mbŭh dog sun .
66014017	Komŭnŭ aku kiris malaikat adi bŭkŭn ruah so Ramin Tapa di shorga ; ayŭh gŭh biyŭn gayang adi reja .
66014018	Komŭnŭ malaikat adi bŭkŭn dinge , adi jaga apui , mandŭg so mija-sambah . Ayŭh nyirais ngga sirŭŭn bana nang di malaikat adi digŭng gayang adi reja , “ Pakai gayang mu , ka ngatŭm buwa buwa anggor so teya anggor di ong , sabab-i mbŭh masak ! ”
66014019	Jadi malaikat anŭ ngibas gayang-i di ong , kapŭg buwa buwa anggor so daan-i , ka ren-i ka darŭm yŭn mŭ-i , anŭ inŭh baji Tapa .
66014020	Buwa buwa anggor dog mŭ di tarun yŭn-i dog mŭ di sapa kupo , deya ruah so nŭ ka paman mun uba , taruh ratus kilomita jo-i ka agi duwŭh mita tŭrŭp-i .
66015001	Komŭnŭ aku kiris dinge adi bŭkŭn kayuh adi raru saruh di rangit , bās buang nginga nŭŭh kiris . Agi ju malaikat taban ju masam susah-bās ; anŭ inŭh adi sikasŭn-i , sabab-i mbŭh sikasŭn gaya Tapa kiren baji-I
66015002	Komŭnŭ aku kiris kayuh mun rawŭt siramin bigaur ngga apui . Aku kiris gŭh ngara adi ko manang birawan ngga dāng anŭ ka ngga tibudo-i samŭn sianŭ adi dog nandā ngga numbor dŭn-i . Ngara mijog di bŭngŭn rawŭt siramin , digŭng kachapi adi Tapa ko nggen di ngara
66015003	ka biragu ragu Moses , adi urun Tapa , ngga ragu Anak Biri : “ Tuhan Tapa Bisa-pŭrŭg , munki masam bās ka grua inŭh pingandai Mai ! Raja barang bangsa , munki masam batur ka sawŭ inŭh pingatur Mai !
66015004	Asi daya re dŭh taru Kaam , Tuhan ? Asi daya re abah kibās adŭn Mai ? Kaam sadi adŭ kudus . Sopŭrŭg bangsa re mandŭg nyambah Kaam , sabab pingandai tŭnggŭn Mai dog kiris sopŭrŭg daya . ”
66015005	Ko anŭ aku kiris Ramin Tuhan di shorga tikuka ; di darŭm-i agi Bari Tuhan .
66015006	Ju naan malaikat adi taban ju masam susah-bās ruah so Ramin Tuhan anŭ , nēn banang linen ngga taris mas dog marut di sudo-i .
66015007	Komŭnŭ ndi so pat dāng udip anŭ nggen di ju naan malaikat anŭ ju makuk mas puno ngga baji Tapa , adi udip adu adu .
66015008	Ramin Tapa mbŭh puno ngga asuh so bragah ngga kuasa Tapa ; mating daya bisa mŭrŭt ka darŭm Ramin Tapa ndŭg ka ju masam susah-bās anŭ mbŭh mating tia .
66016001	Komŭnŭ aku dingah sirŭŭn bana so Ramin Tapa minyu di ju naan malaikat anŭ : “ Panu angān di ren ju makuk baji Tapa anŭ di ong ! ”
66016002	Malaikat adi diŭ di ren jangi makuk di ong . Rasu gadag adi bisā timbur di ngara adi biyŭn tandā dāng anŭ ka di ngara adi ko nyambah tibudo-i .
66016003	Malaikat adi numbor duwŭh ren jangi makuk di rawŭt . Rawŭt marui jadi mun deya daya adi mbŭh kabŭs , ka tiap dāng adi udip di rawŭt kabŭs .
66016004	Komŭnŭ malaikat adi numbor taruh ren jangi makuk di sungi sungi ka di atak atak piin , ka sopŭrŭg-i marui jadi deya .
66016005	Aku dingah malaikat adi jaga piin nang , “ Ukum adi Kaam nggen inŭh patut , Kaam adi kudus , Kaam adi madin ka adi mbŭh !
66016006	Ngara ko siŭ bara daya adi Kaam ko mien samŭn bara nabi , ka Kaam meh mbŭh nggen deya da ngara nok . Ngara trima kayuh adi ngara patut trima ! ”
66016007	Komŭnŭ aku dingah sirŭŭn so mija-sambah nang , “ Tuhan Tapa Bisa-pŭrŭg ! Batur buang tŭnggŭn inŭh ukum Mai ! ”
66016008	Komŭnŭ malaikat adi numbor pat ren jangi makuk di batŭh andu , ka-i dog nyibandar badang daya ngga sura-i adi bisā .
66016009	Ngara dog badang ngga sura bisā , ka ngara mangu adŭn Tapa , adi biyŭn kuasa di tunduh susah-bās anŭ . Pak ngara dŭh an marik pimudip ngara pari ka Tapa , ka muji Ayŭh .
66016010	Komŭnŭ malaikat adi numbor rimŭh ren jangi makuk di takta dāng anŭ . Pritah dāng anŭ jadi karŭm , ka daya kuut jura naman adŭp ngara ,
66016011	buang mangu Tapa shorga amai sangsara ka amai gadag ngara . Pak ngara dŭh an taran pingandai arap ngara .
66016012	Komŭnŭ malaikat adi numbor nŭm ren jangi makuk di Sungi bās Euphrates . Sungi anŭ badŭh isa raja raja adi mandŭg so timor tungang mutas .
66016013	Komŭnŭ aku kiris taruh roh kais adi mun tigarag . Ngara ruah so baba naga anŭ , so baba dāng anŭ , ka so baba nabi kadong anŭ .
66016014	Ngara inŭh roh bara umot adi ndai pingandai-nginga . Taruh naan roh anŭ di ka raja raja di ong , an taban ngara ngga biperang di andu bās Tapa Bisa-pŭrŭg .
66016015	“ Dingah ! Aku ati mandŭg mun pinaku ! Sanang inŭh daya adi burah ka jaga piraka-i , isa ayŭh dŭh panu sitagor ka mangŭh di sirung jawin daya bagŭ ! ”
66016016	Komŭnŭ roh roh anŭ taban raja raja anŭ mandŭg ka tarun adi dog kadŭn darŭm piminyu Hebrew Armageddon .
66016017	Komŭnŭ malaikat adi numbor ju ren jangi makuk di au-tarun . Ka sirŭŭn bana so takta darŭm Ramin Tapa , nang , “ Mbŭh kamas ! ”
66016018	Rasu agi kijat , dudū ngga tana-bigugoh . Gi-bŭn tana bigugoh mun anŭ ngitong so andu manusia dog napa ; ati inŭh tana-bigugoh adi siabo arap-i !
66016019	Kupo bās mbŭh tipire nyitaruh , ka kupo kupo di barang rais mbŭh rubuh . Tapa ingat Babylon adi bās ka mbŭh bada-i nok wain so makuk-I , wain baji-I .
66016020	Sopŭrŭg purau miyap , ka sopŭrŭg darŭd manyap .
66016021	Ujen batuh adi bangat rabu so rangit nyatŭk daya . Barang batuh anŭ agi rimŭh puru kilogram bat-i . Daya mangu Tapa amai dog susah ujen batuh anŭ , adi mbŭh raru bisā-i .
66017001	Komŭnŭ ndi so ju naan malaikat anŭ adi ko kangan makuk-i mandŭg tudu aku ka nang , “ Ja , aku re kiren di kuu munki dayung sundar anŭ adi timagah dog ukum , ayŭh adi kupo bās anŭ adi dog pijog sindŭk bagŭ sungi .
66017002	Raja raja di ong ndai pingandai kais ngga ayŭh , ka daya di ong jadi mabuk da wain pingandai kais-i adi ngara nok . ”
66017003	Roh Kudus nguasa aku , ka malaikat anŭ taban aku ka tarun tana-pajam . Diginŭ aku kiris dayung guru di tunduh dāng adi bireh adi biyŭn dŭn dŭn adi pimangŭh Tapa dog nuris di ndi pŭrŭng ganan-i ; dāng anŭ biyŭn ju ubak ka simŭng tanduk .
66017004	Dayung anŭ nēn piraka adi bēng ngga adi takod bireh-i , ka dog ngabuh ngga mas , batuh adi brega , ka mutiara . Di tangan-i agi makuk mas puno ngga kayuh kais ka kayuh sembar , adi jadi so pingandai kais-i .
66017005	Di arŭ-i agi dog nuris dŭn adi biyŭn rati adi bisukan : “ Babylon adi bās , sindŭ sopŭrŭg dayung sundar ka bara adi ndai pingandai adi dŭh tatu di ong ati . ”
66017006	Ka aku kiris dayung anŭ mabuk ngga deya bara daya adi Tapa mbŭh mien ka ngga deya ngara adi dog siŭ sabab ngara nundok ka bituan di Jesus . Kan aku kiris ayŭh aku gŭgŭh buang nginga .
66017007	“ Mani kuu nginga kiris kayuh ati ? ” malaikat anŭ siken aku , “ Aku re kidaan di kuu rati adi bisukan pasar dayung anŭ ka pasar dāng adi taban ayŭh , dāng adi biyŭn ju ubak ka simŭng tanduk-i .
66017008	Dāng anŭ ko udip dawŭ-i , pak mbŭh dŭh tia udip ; ayŭh mbŭh re makat so rasan ong ka re dog pirabur . Bara daya adi udip di ong adi gibayuh dog nuris dŭn-i sibayuh ong dog napa , di surat di yŭn dŭn bara daya adi Tapa mbŭh mien dog nuris , re nginga darŭm ngara kiris dāng anŭ . Dāng anŭ ko udip ; dŭh-i re dŭh tia udip , pak-i re pari tatŭng .
66017009	“ Daya adi biyŭn pinyibijak dapŭd mirati kayuh ati . Ju ubak inŭh ju tirunduk , di yŭn dayung anŭ guru . Ubak ubak anŭ gŭh ju naan raja :
66017010	rimŭh so ngara mbŭh kabŭs , ndi naan babŭ mritah , ka sianŭ ndi gibabŭ re mandŭg . Kan-i mandŭg , ayŭh re mritah nyitiro adŭ .
66017011	Ka dāng anŭ adi ko udip dawŭ-i , pak mbŭh dŭh tia , inŭh adŭp-i adi re jadi raja adi numbor mai , ndi so ngara adi ju naan ka adi re dog pirabur .
66017012	“ Simŭng tanduk adi angān kiris inŭh simŭng naan raja adi gibayuh mritah , pak re dog nggen kuasa ngga mritah nimun raja darŭm ndi jam ngga dāng anŭ .
66017013	Ngara adi simŭng naan anŭ biyŭn samah pinŭtŭn , ka nggen pinyibisā ngga kuasa-i di dāng anŭ .
66017014	Ngara re birawan ngga Anak Biri ; pak Anak Biri , ngga bara adi-I ko mien , bara adi sabah , re ngarah ngara , sabab Ayŭh inŭh Tuhan di tunduh sopŭrŭg tuhan ka Raja di tunduh sopŭrŭg raja . ”
66017015	Malaikat anŭ nang di aku , “ Sungi sungi adi kuu kiris , di yŭn dayung sundar anŭ guru , inŭh rais , daya , bangsa , ka piminyu .
66017016	Ju tanduk adi kuu kiris samŭn dāng anŭ re tiru di dayung sundar anŭ ; ngara re tambit sopŭrŭg kayuh adi-i biyŭn ka tingge ayŭh sitabet ; ngara re man isin-i ka pirabur ayŭh ngga apui .
66017017	Amai Tapa mbŭh na darŭm atin ngara pinyiraan ngga ndai pinyiraan-I darŭm ndi atin buang nggen di dāng anŭ kuasa ngga mritah ndŭg ka pinganang Tapa jadi bitŭtŭk .
66017018	“ Dayung adi kuu kiris inŭh kupo bās adi nguasa raja raja di ong . ”
66018001	Ko anŭ aku kiris agi dinge malaikat adi bŭkŭn mūn so shorga . Ayŭh biyŭn kuasa bās , ka sangŭn-i nyekar di ndi ong ong .
66018002	Ayŭh nyirais nang ngga sirŭŭn bana : “ Ayŭh mbŭh rabu ! Babylon adi bās mbŭh rabu ! Ayŭh madin mbŭh jadi yŭn pinyirŭŭ umot ngga roh kais . Barang masam manuk adi kais ngga adi tiru daya dieh rŭŭ darŭm ayŭh .
66018003	Amai sopŭrŭg bangsa mbŭh nok wain-i , wain-i adi bisā , anŭ inŭh , pingandai kais-i . Raja raja di ong ndai pingandai kais ngga ayŭh , ka bara daya dagang mbŭh jadi kaya so pingandai kais-i adi dŭh ko ko . ”
66018004	Komŭnŭ aku dingah dinge sirŭŭn so shorga , nang , “ Ruah meh , bara daya Ku ! Ruah so ayŭh ! Angān dŭh siŭn sua ndai dosa adi-i ndai ; dŭh angān patut sua dog ukum ngga ayŭh !
66018005	Amai dosa-i mbŭh bitugung ndŭg rangit , ka Tapa ingat kayuh arap adi-i ko ndai .
66018006	Ndai di ayŭh nimun ayŭh ko ndai di angān ; maras ayŭh piduwŭh rupet yŭn sopŭrŭg anŭ adi ayŭh mbŭh ndai . Ngisi makuk-i ngga nok adi piduwŭh kari bisā so nok adi-i ko nggen di angān .
66018007	Nggen di ayŭh sangsara ngga pinyusah brinyam ngga bragah ka sangŭn adi-i nggen di adŭp-i . Amai ayŭh dŭh ko ko nang di adŭp-i : ‘ Aku rani adi mritah ! Aku dŭh dayung uban , Aku dŭh re kinyam pinyusah ! ’
66018008	Sabab anŭ meh , darŭm ndi andu ayŭh re dog nyatŭk susah-bās mun andam , pinyusah , ka apag . Ayŭh re dog badang ngga apui , sabab Tuhan Tapa , adi nggen bisara di ayŭh , inŭh bikuasa . ”
66018009	Raja raja di ong adi ko ndai arap ka pingandai kais ngga ayŭh re sien ka muās kupo anŭ kan ngara kiris asuh so jireb apui adi man ayŭh .
66018010	Ngara mijog tingga so jo , sabab ngara taru ka dŭh an sua kinyam sangsara-i . Ngara nang , “ Mbŭh raru payah ! Mbŭh tadah gŭh ! Kupo Babylon adi ko raru timagah ! Darŭm ndi jam adŭ kuu mbŭh dog ukum ! ”
66018011	Bara daya dagang di ong gŭh sien ka muās ayŭh , sabab mating daya tia miris kayuh dagang ngara .
66018012	mating daya tia miris so ngara mas , pirak , batuh adi brega , ka mutiara . Kayuh dagang ngara , mun banang linen , banang adi bēng , banang sutera , banang adi takod bireh-i ; barang masam kayuh ramu , ka barang masam kayuh adi dog ndai so bŭbŭt gajah so kayuh adi saruh puan kah so timaga , so basi , ka mabel ;
66018013	samŭn kurit kurit kayuh adi buuh ramak , rapah , dawŭn dawŭn kayuh adi buuh ramak , myrrh , ka kimanyan ; wain ngga inyo , tibaduk ngga gandom , sapi ngga biri , kuda ngga krita kuda , daya urun ngga asŭng manusia .
66018014	Bara daya dagang anŭ nang di ayŭh , “ Sopŭrŭg kayuh adi kuu gruwŭn an biyŭn mbŭh miyap , ka sopŭrŭg pinyikaya mu ngga sangŭn mu mbŭh mating ; kuu dŭh re tia dapŭd-i ! ”
66018015	Bara daya dagang , adi mbŭh kaya so dagang ngara di kupo anŭ , re mijog so jo , sabab ngara taru ka dŭh an sua kinyam sangsara-i . Ngara re sien ka muās ,
66018016	nang , “ Mbŭh payah ! Mbŭh tadah gŭh kupo bās anŭ ! Ayŭh adi ko ngabuh adŭp-i ngga banang linen , adi bēng , ka adi takod bireh , ka muno adŭp-i ngga pimakai mas , batuh adi brega , ka mutiara !
66018017	Ka darŭm ndi jam sopŭrŭg pinyikaya-i anŭ mbŭh mating ! ” Sopŭrŭg pingubak kapar ngga bara pinupang-i , bara adi pimanu kapar ngga sopŭrŭg adi nyiraja kudip adŭp-i di rawŭt , mijog so jo ,
66018018	nyirais nang darŭm ngara kiris asuh so jireb apui adi man ayŭh : “ Gi-mating kupo bās mun ati ! ”
66018019	Ngara taran dabu di ubak-i , ngga nandā adŭp-i ngurid , ka muās , nang , “ Mbŭh payah ! Mbŭh tadah gŭh kupo bās anŭ ! Ayŭh inŭh kupo di yŭn sopŭrŭg daya adi birayar di rawŭt dapŭd kaya so pinyikaya-i ! Darŭm ndi jam sopŭrŭg kayuh-i mbŭh manyap ! ”
66018020	Gaŭn meh , shorga , sabab pinyirubuh-i ! Gaŭn meh , bara daya adi Tapa mbŭh mien ngga bara pinyuruh ka bara nabi , amai Tapa mbŭh nunggu ayŭh sabab kayuh adi-i ko ndai di angān !
66018021	Komŭnŭ agi ndi malaikat adi bikuasa pakat tibande batuh mati batuh kisar ka taran-i ka rawŭt , nang , “ Simŭnŭ inŭh kupo bās Babylon re dog taran ka dŭh re tia dog kiris .
66018022	Jawŭn kachapi ngga sirŭŭn manusia , ka jawŭn tirari ngga trompet , re dŭh tia dog dingah darŭm kuu ! Daya adi ndai tadŭ masam dagang re mating tia darŭm kuu ; ka jawŭn batuh kisar re mating tia !
66018023	Mating gŭh jawa prita re dog kiris darŭm kuu dinge ; mating tia sirŭŭn bara pingaten dayung ngga pingaten dari dog dingah darŭm kuu dinge ! Daya dagang mu ko adi siabo bikuasa di ndi ong ong , ka ngga pingandai biruri karŭm mu kuu ko nyibudo sopŭrŭg daya di ong ! ”
66018024	Babylon dog ukum sabab deya nabi ngga deya bara daya adi Tapa mbŭh mien mbŭh dog dapŭd darŭm-i . Sawŭ , deya sopŭrŭg daya adi dog siŭ di ong .
66019001	Ko anŭ aku dingah sak jawŭn bara daya di shorga , nang , “ Puji ka Tapa ! Pinyiramat , bragah , ka kuasa tung Tapa ta !
66019002	Batur buang tŭnggŭn inŭh ukum-I ! Ayŭh mbŭh nunggu dayung sundar anŭ adi kinanyap ong ngga pingandai kais-i . Tapa mbŭh ngukum ayŭh sabab ayŭh ko siŭ bara urun-I . ”
66019003	Ngara nyirais dinge , “ Puji ka Tapa ! Asuh so jireb apui adi man kupo bās anŭ adu adu maad ka sambu ! ”
66019004	Duwŭh puru-pat naan nyamba ka pat dāng udip anŭ sidikang buang mutu nyambah Tapa adi guru di Takta . Ngara nang , “ Amen ! Puji Tapa ! ”
66019005	Komŭnŭ agi sirŭŭn so takta nang , “ Puji Tapa ta , sopŭrŭg urun-I ngga sopŭrŭg daya , bās ngga sŭ , adi taru ka stabi di Ayŭh ! ”
66019006	Komŭnŭ aku dingah jawŭn kayuh sak bara daya bagŭ , sak jawŭn piin ribuan , sak dudū . Aku dingah ngara nang , “ Puji Tapa ! Amai Tuhan adi Tapa Bisa-pŭrŭg , inŭh Raja !
66019007	Ja ata pawŭn ka gaŭn ; ja ata muji Ayŭh , amai tika-i mbŭh mandŭg yŭn gawai sawan Anak Biri , ka pingaten dayung gŭh mbŭh sidia adŭp-i .
66019008	Pingaten dayung mbŭh dog nggen banang linen adi bisig ka adi bringam . ” ( Banang linen inŭh pingandai kana bara daya adi Tapa mbŭh mien . )
66019009	Komŭnŭ malaikat anŭ nang di aku , “ Nuris ati : Sanang inŭh daya adi mbŭh dog bagan ka gawai sawan Anak Biri . ” Ka malaikat anŭ nang , “ Ati inŭh sawŭ pinganang Tapa . ”
66019010	Aku sidikang di kaja-i re nyambah ayŭh , pak ayŭh nang di aku , “ Dŭhnyah simŭnŭ ! Aku ati urun mun kuu gŭh , mun bara adi bŭkŭn adi sabah , sopŭrŭg adi bidigŭng tagap di ajar adi sawŭ adi dog pinandŭng Jesus . Nyambah Tapa nŭh ! ” Ajar adi sawŭ adi Jesus pinandŭng inŭh adi nyibake bara nabi .
66019011	Komŭnŭ aku kiris shorga tikuka , ka diginŭ agi kuda buda . Pinunggang-i dŭn Adi Tŭtŭd ngga Adi Sawŭ . Ngga pinyitŭnggŭn Ayŭh nggen bisara ka biperang .
66019012	Batŭh-I mun jireb apui , di ubak-I bagŭ makota . Ayŭh biyŭn adŭn dog nuris di adŭp-I , pak rati-i mating daya puan adŭ-i adŭp-I sadi .
66019013	Jipo-ambu adi-I nēn puno ngga deya . Adŭn-I inŭh “ Pinganang Tapa . ”
66019014	Bara soldadu shorga tunda Ayŭh , nunggang kuda kuda buda ka nēn banang linen adi buda bisig .
66019015	So baba-I agi ruah pedang adi reja , adi ngga-I ngarah barang bangsa . Ayŭh re mritah ngara ngga sikud basi . Ayŭh re mŭ anggor di yŭn anggor dog mŭ , anŭ inŭh baji Tapa Bisa-pŭrŭg .
66019016	Di jipo ambu-I ka di pŭŭh-I agi dog nuris dŭn : “ Raja di tunduh sopŭrŭg raja ka Tuhan di tunduh sopŭrŭg tuhan . ”
66019017	Komŭnŭ aku kiris ndi naan malaikat mijog di tunduh batŭh andu . Ayŭh nyirais ngga sirŭŭn bana di sopŭrŭg manuk adi mikabur di rangit : “ Ja di samah tikuruk di gawai bās Tapa !
66019018	Ja di man dagin bara raja , dagin bara pingubak soldadu samŭn dagin bara soldadu , dagin kuda samŭn dagin bara pinunggang-i , dagin sopŭrŭg daya , daya urun bait daya bebas , adi bās bait adi sŭ ! ”
66019019	Komŭnŭ aku kiris dāng anŭ ngga bara raja di ong tikuruk ngga bara soldadu-i re birawan ngga sianŭ adi nunggang kuda ngga bara soldadu-I .
66019020	Pak dāng anŭ dog nakap , samah ngga nabi kadong adi ko ndai pingandai-nginga di sirung jawin-i . ( Ngga pingandai-nginga anŭ ayŭh ko nyibudo ngara adi biyŭn tandā dāng anŭ samŭn ngara adi ko nyambah tibudo dāng anŭ . ) Dāng ngga nabi kadong anŭ dog taran udip udip-i ka darŭm danu apui adi bijagu ngga mirirang .
66019021	Bara soldadu-i dog siŭ ngga pedang adi ruah so baba sianŭ adi nunggang kuda ; ka sopŭrŭg manuk anŭ situngang tungang-i kubo man dagin ngara .
66020001	Komŭnŭ aku kiris malaikat mūn so shorga , digŭng kusi rasan ong ka parik basi adi bat .
66020002	Ayŭh nakap naga anŭ , jippŭh adi jah . Jippŭh anŭ inŭh Siarap , puan kah Shetan , ka muak ayŭh sitian siribu sawa .
66020003	Malaikat anŭ taran ayŭh ka rasan ong , ngusi ka ngabŭt-i , isa ayŭh dŭh tia nipu barang bangsa ndŭg ka siribu sawa mbŭh ripuan . Ripas anŭ ayŭh re dog piruah nyitiro .
66020004	Komŭnŭ aku kiris takta takta , ka sopŭrŭg adi guru dieh dog nggen kuasa ngga nggen bisara . Aku kiris gŭh simangi ngara adi ko dog nggen ukum kabŭs sabab ngara piagah ajar adi sawŭ adi Jesus ko pinandŭng ka sabab ngara ngajar pinganang Tapa . Ngara mating nyambah dāng anŭ bait tibudo-i , dŭh gŭh kambat tandā dāng anŭ di arŭ puan kah di tangan ngara . Ngara udip dinge ka keya ka raja mritah ngga Kristus sitian siribu sawa .
66020005	( Adi bŭkŭn adi mbŭh kabŭs dŭh udip dinge ndŭg ka siribu sawa mbŭh ripuan . ) Ati inŭh sibungas pinyimakat daya so kabŭs .
66020006	Sanang ka raru biberkat inŭh ngara adi sua di sibungas pinyimakat so kabŭs anŭ . Pinyikabŭs adi numbor duwŭh dŭh biyŭn kuasa di tunduh ngara ; ngara re jadi imam Tapa ngga Kristus , ka re mritah ngga Ayŭh sitian siribu sawa .
66020007	Kan siribu sawa mbŭh ripuan , Shetan re dog piruah so yŭn-i dog kurung .
66020008	Ayŭh re ruah di nipu barang bangsa adi papar sasah di ndi ong ong , anŭ inŭh , Gog ngga Magog . Shetan re taban sopŭrŭg ngara ngga biperang ; sikiang tungang-i taban kiang dudu sumat di pang rawŭt .
66020009	Ngara kutung adŭp-i di ndi ong ong ka kirurung bari bari bara daya adi Tapa mbŭh mien , samŭn kupo adi Tapa rindu . Pak apui mūn so shorga ka pirabur ngara .
66020010	Komŭnŭ Siarap , adi nipu ngara , dog taran ka darŭm danu apui ngga mirirang , di yŭn dāng anŭ ngga nabi kadong anŭ dog taran . Diginŭ ngara re dog pijera sandu singarŭm ndŭg situi tui .
66020011	Komŭnŭ aku kiris takta bās adi buda ngga sianŭ adi guru dieh . Ong ngga rangit babak bu so sirung jawin-I ka dŭh tia dog kiris .
66020012	Ka aku kiris bara adi mbŭh kabŭs , bās ngga adi sŭ , mijog nura takta . Surat surat dog kuka , ka agi dinge dog kuka gŭh , surat di yŭn dŭn bara daya adi Tapa mbŭh mien dog nuris . Bara adi mbŭh kabŭs dog bisara nanyam ka pingandai ngara , nimun adi mbŭh dog nuris di surat surat anŭ .
66020013	Komŭnŭ rawŭt piruah daya adi mbŭh kabŭs darŭm-i . Pinyikabŭs ngga Sibayan gŭh piruah jangi daya adi mbŭh kabŭs . Ka sopŭrŭg bisara nanyam ka pingandai ngara .
66020014	Komŭnŭ Pinyikabŭs ngga Sibayan dog taran ka darŭm danu apui anŭ . ( Danu apui ati inŭh pinyikabŭs adi numbor duwŭh . )
66020015	Ngara adi dŭh biyŭn dŭn-i dog nuris darŭm surat di yŭn dŭn bara daya adi Tapa mbŭh mien dog nuris , dog taran ka darŭm danu apui anŭ .
66021001	Komŭnŭ aku kiris rangit bauh ngga ong bauh . Rangit adi diŭ ngga ong adi diŭ mbŭh manyap , ka rawŭt ani .
66021002	Ka aku kiris Kupo Kudus , anŭ inŭh Jerusalem adi bauh . Ayŭh mūn so shorga so Tapa , mbŭh dog ngatur ka dog sidia mun pingaten dayung re bidapŭd ngga banŭh-i .
66021003	Aku dingah sirŭŭn minyu so takta anŭ : “ Madin Tapa rŭŭ ngga bara daya ! Ayŭh re rŭŭ ngga ngara , ka ngara re jadi bara daya-I . Adŭp Tapa re agi ngga ngara , ka Ayŭh re jadi Tapa ngara .
66021004	Ayŭh re ngutos randang batŭh ngara . Re mating tia pinyikabŭs , re mating tia pinyusah , sien bait sangsara . Kayuh adi amba mbŭh miyap . ”
66021005	Komŭnŭ sianŭ adi guru di tunduh takta nang , “ Madin meh Aku bada sopŭrŭg kayuh bauh ! ” Ayŭh gŭh nang di aku , “ Nuris ati , sabab pinganang ati agi sawŭ buang bisa dog sabah . ”
66021006	Ka Ayŭh nang , “ Mbŭh kamas ! Aku ati adi sibungas ngga adi sikasŭn , adi puun ngga adi pimungan . Di ngara adi aus Aku re nggen piin nok adi mandŭg so atak piin adi nggen udip , dŭh bibayar .
66021007	Ngara adi manang re dapŭd ati so Aku : Aku re jadi Tapa ngara , ka ngara re jadi bara anak Ku .
66021008	Pak ngara adi pinakut , adi nyipunok Jesus , adi sembar , adi pinyiŭ , adi udip darŭm pimudip adi dŭh tatu darŭm pingandai kais , adi ndai biruri karŭm , adi nyambah tibudo , samŭn sopŭrŭg adi pingadong ; tarun yŭn ngara inŭh danu anŭ adi bijagu ngga apui ka mirirang , anŭ inŭh pinyikabŭs adi numbor duwŭh . ”
66021009	Ndi so malaikat anŭ adi ju naan adi biyŭn ju makuk brisi ngga ju masam sikasŭn susah-bās mandŭg ka aku ka nang , “ Kamati , aku re kiren di kuu Pingaten Dayung , adi sawŭn Anak Biri . ”
66021010	Roh Kudus nguasa aku , ka malaikat anŭ taban aku ka tibung ndi darŭd adi bigatung . Ayŭh kiren di aku Jerusalem , Kupo Kudus , mūn so shorga so adŭp Tapa
66021011	buang-i nyirinyak ngga bragah Tapa . Kupo anŭ nyirinyak mun batuh adi brega , mun batuh jasper adi tanis mun kristal .
66021012	Sindung Kupo anŭ tabar buang bigatung , agi simŭng-duwŭh tiban ngga simŭng-duwŭh malaikat adi jaga-i . Di barang tiban anŭ agi dog nuris dŭn simŭng-duwŭh tibaran-asar daya Israel .
66021013	Di tiap parad agi taruh tiban : taruh tura ka timor , taruh tura ka siratan , taruh tura ka utara , ka taruh tura ka barat .
66021014	Sindung kupo anŭ dog pijog di tunduh simŭng-duwŭh batuh pinagap-rasan , di yŭn dog nuris dŭn bara pinyuruh Anak Biri adi simŭng-duwŭh naan .
66021015	Malaikat adi minyu ngga aku biyŭn ndi sikud pingŭkŭd adi dog ndai so mas , ngga ngŭkŭd kupo anŭ , tiban tiban-i , ka sindung-i .
66021016	Kupo anŭ mbŭh sukup misagi-i , darŭm buka ngga ambu-i . Malaikat anŭ ngŭkŭd kupo anŭ ngga sikud pingŭkŭd anŭ : ambu-i , 2,400 kilomita ; ambu , buka ka bigatung-i agi samah .
66021017	Malaikat anŭ ngŭkŭd gŭh sindung , ka-i agi nŭm puru mita bigatung , nunda ka pingŭkŭd adi kanyet ka patut daya pakai .
66021018	Sindung anŭ dog ndai so batuh jasper , ka adŭp kupo anŭ dog ndai so tigŭrŭ mas adi tanis mun siramin .
66021019	Batuh batuh pinagap-rasan sindung kupo dog ngabuh ngga barang masam batuh adi brega . Sibungas batuh pinagap-rasan anŭ inŭh jasper , adi numbor duwŭh batuh nilam , adi numbor taruh batuh akek , adi numbor pat batuh zamrud ,
66021020	adi numbor rimŭh batuh oniks , adi numbor nŭm batuh akek bireh , adi numbor ju batuh kuarza sia , adi numbor mai batuh beril , adi numbor prii batuh topaz , adi numbor simŭng batuh kalsedoni , adi numbor simŭng-ndi batuh firus , ka adi numbor simŭng-duwŭh batuh kecubung .
66021021	Simŭng-duwŭh tiban anŭ mbŭh simŭng-duwŭh mutiara ; tiap tiban dog ndai so tigŭrŭ mutiara . Aran kupo mbŭh tigŭrŭ mas , sinau mun siramin .
66021022	Aku mating kiris ramin simayang di kupo anŭ , amai ramin simayang inŭh Tuhan Tapa Bisa-pŭrŭg ngga Anak Biri .
66021023	Kupo anŭ dŭh biguna di jawa batŭh andu puan kah jawa buran , sabab bragah Tapa nyirinyak dieh , ka Anak Biri mbŭh prita-i .
66021024	Bara daya di ong re udip pakai jawa-i , ka bara raja di ong re taban pinyikaya ngara ka darŭm-i .
66021025	Tiban tiban kupo anŭ re tikuka ndi andu andu ; dŭhsah-i dog tŭŭp , sabab mating singarŭm diginŭ .
66021026	Bragah ngga pinyikaya so barang bangsa re dog taban ka darŭm kupo anŭ .
66021027	Pak mating kayuh adi sembar re bisa mŭrŭt ka darŭm kupo anŭ ; dŭh gŭh daya adi ndai kayuh adi taban mangŭh puan kah daya pingadong re bisa mŭrŭt ka darŭm-i . Kaŭs-i ngara , adi dog nuris dŭn-i di surat Anak Biri di yŭn dŭn bara daya adi Tapa mbŭh mien dog nuris , bisa mŭrŭt kamanŭ . Surat anŭ inŭh surat dŭn bara Daya adi dog dapu Tapa .
66022001	Malaikat anŭ gŭh kiren di aku sungi adi nggen piin udip , adi bringam mun kristal . Piin anŭ aman so takta Tapa ngga takta Anak Biri
66022002	ka aman di yun aran raya di kupo . Di so-duwŭh parad sungi anŭ agi tŭngŭn kayuh adi nggen udip , adi buān simŭng-duwŭh kari darŭm ndi sawa , anŭ inŭh ndi buran ndi sidah . Dawŭn-i bisa dog pakai ngga pibua barang bangsa .
66022003	Mating kayuh adi ko dog pangu Tapa tungang dog dapŭd darŭm kupo anŭ . Takta Tapa ngga Takta Anak Biri re agi dieh , ka bara urun Tapa re nyambah Ayŭh .
66022004	Ngara re kiris raŭn-I , ka adŭn-I re dog nuris di arŭ ngara .
66022005	Re mating tia singarŭm ka ngara re dŭh tia biguna di prita puan kah di jawa sandu , sabab Tuhan Tapa re jadi jawa ngara . Ngara re mritah nimun raja ndŭg situi tui .
66022006	Komŭnŭ malaikat anŭ nang di aku , “ Pinganang ati sawŭ ka bisa dog sabah . Ka Tuhan Tapa , adi nggen Roh-I di bara nabi , mbŭh pait malaikat-I da kiren di bara urun-I kayuh adi dŭh siŭn dŭh re rikas jadi . ”
66022007	“ Dingah ! ” nang Jesus . “ Aku re rikas mandŭg ! Sanang inŭh ngara adi tunda pinganang-binabi darŭm surat ati ! ”
66022008	Aku John , mbŭh dingah ka kiris sopŭrŭg kayuh ati . Kan aku muko dingah ka kiris sopŭrŭg-i , aku sidikang buang mutu di kaja malaikat anŭ adi mbŭh kiren kayuh kayuh anŭ di aku , ka mbŭh re nyambah ayŭh .
66022009	Pak ayŭh nang di aku , “ Dŭh nŭh simŭnŭ ! Aku ati urun mun kuu gŭh . Aku samah ngga bara dingan mu adi bara nabi ka ngga ngara adi tunda pinganang surat ati . Nyambah Tapa nŭh ! ”
66022010	Ka ayŭh nang di aku , “ Dŭhnyah sukan pinganang-binabi surat ati , sabab tika-i mbŭh sindŭk adi ngga sopŭrŭg kayuh ati re tambus .
66022011	Asi asi adi arap re adu adu ndai arap , ka asi asi adi sembar re adu adu sembar ; asi asi adi kana re adu adu ndai kana , ka asi asi adi kudus re adu adu kudus . ”
66022012	“ Dingah ! ” Jesus nang . “ Aku re rikas mandŭg ! Aku re taban upah , an Ku nggen di barang naan daya nanyam ka pingandai-i .
66022013	Aku ati adi sibungas ngga adi sikasŭn , adi puun ngga adi pimungan . ”
66022014	Sanang inŭh ngara adi ngu piraka ambu ngara da bisig ka biyŭn hak man buwa so tŭngŭn kayuh adi nggen udip , ka mŭrŭt so tiban di ka darŭm kupo .
66022015	Pak di sapa kupo inŭh ngara adi sembar ngga adi ndai biruri karŭm , ngara adi dŭh tatu pimudip-i darŭm pingandai kais ka ngara adi pinyiŭ , ngara adi nyambah tibudo ka ngara adi pingadong darŭm piminyu ka darŭm pingandai .
66022016	“ Aku , Jesus , mbŭh pait malaikat Ku da kidaan kayuh kayuh ati di barang eklisia . Aku ati sesang David ; Aku ati bitang adi jawa nyekar isan isan . ”
66022017	Roh Kudus ngga Pingaten Dayung nang , “ Mandŭg ! ” Barang naan adi dingah anŭ dŭh siŭn dŭh gŭh nang , “ Mandŭg ! ” Mandŭg , asi asi adi aus ; kambat meh pinganggen ati , piin adi nggen udip , tadŭ tadŭ angān adi raan .
66022018	Aku , John , bakan barang naan daya adi dingah-pinganang binabi surat ati : kambŭi agi daya nambah kayuh dieh , Tapa re nambah ukum ngara ngga susah-bās nimun adi dog kidaan di surat ati .
66022019	Ka kambŭi agi daya kadi pinganang-binabi surat ati , Tapa re kadi jangi utung so man buwa so tŭngŭn kayuh anŭ adi nggen udip samŭn so Kupo Kudus anŭ ani , nimun adi dog kidaan di surat ati .
66022020	Ayŭh adi nggen taksi-I yŭn sopŭrŭg ati nang , “ Manŭn sawŭ Aku re rikas mandŭg ! ” Amen . Mandŭg , Tuhan Jesus !
66022021	Isa-i pinyirasi-mandis Tuhan Jesus agi ngga barang naan daya .
