# language_name:         Lokele
# closest ISO 639-3:     khy
# ISO_15924:            Latn
# year_short:            1958
# year_long:             
# vernacular_title:      Le Nouveau Testament in Kele (Lokele) 
# english_title:         Kele (Lokele) New Testament
# URL:                   https://www.bible.com/versions/1496
# copyright_short:       © L’Alliance Biblique de la République Démocratique du Congo
# copyright_long:        http://www.biblesociety-cd.org/
# notes:                 
40001001	Lokasa loa lotango loa fɛtɔ ya bangau ba Yesu Masiya , wana wa Dawidi , wana wa Abalayama .
40001002	Abalayama loota Yisaka ; Yisaka loota Yakobo ; Yakobo loota Yuda la bitungani yande ;
40001003	Yuda loota Pelese la Shela ko la Tamala ; Pelese loota Eselone ; Eselone loota Lama ;
40001004	Lama loota Aminadaba ; Aminadaba loota Nasona ; Nasona loota Salamona ;
40001005	Salamona loota Boasha ko la Laba ; Boasha loota Obede ko la Luta ;
40001006	Obede loota Yese ; Yese loota Dawidi ako Bɔkɔta . Dawidi ako Bɔkɔta loota Solomo ko la lotika loa Uliya ;
40001007	Solomo loota Labama ; Labama loota Abiya ; Abiya loota Asa ;
40001008	Asa loota Yosopata ; Yosopata loota Yotama ; Yotama loota Aasha ;
40001009	Aasha loota Esikiya ;
40001010	Esikiya loota Manase ; Manase loota Amona ; Amona loota Yosiya ;
40001011	Yosiya loota Yekoniya la bitungani yande nda baunjwelo konda Babilona .
40001012	La mbisa ya baunjwelo nda Babilona , Yekoniya loota Salatiele ; Salatiele loota Shelubabela ;
40001013	Shelubabela loota Abiuda ; Abiuda loota Eliyakima ; Eliyakima loota Ashula ;
40001014	Ashula loota Sadoka ; Sadoka loota Akima ; Akima loota Eleyuda ;
40001015	Eleyuda loota Eleasha ; Eleasha loota Matana ; Matana loota Yakobo ;
40001016	Yakobo loota Yosefa ako bolome wa Malia , nyango wa Yesu oyasotangomo mbo Masiya .
40001017	Ongoma fɛtɔ bitotina ko ende Abalayama ko ende Dawidi yende fɛtɔ liu la inɛi , la ende Dawidi ko nda baunjwelo nda Babilona bende fɛtɔ liu la inɛi , la konda baunjwelo nda Babilona ko nda lootomu loa Masiya bende fɛtɔ liu la inɛi .
40001018	Liotomu lia Yesu Masiya liaka ngo ko ani — Nyango wande ako Malia aaka liäla lia Yosefa , kongo ko oso wa lisɔngɔni liau , Malia lɔɛnɛnɛ la lieme ko la Bolimo Botanu .
40001019	Yosefa , olome wande , eoka aaka oto wa liengani , la atialɛmbɛkɛ ndochambola inde fololo , inde losanga oola liäla wisakumbo .
40001020	Aenyelaka Yosefa loasɔ-lo , futuku bokitomo wa Mungu lɔɛnɛlɛ end’inde ko la saki , inde mbo — Yosefa wana wa Dawidi , owangëke ndɔsɔ Malia wali waɛ , eoka lisɔlɛ elisotol’inde lile ko elia Bolimo Botanu .
40001021	Eotaka nde wana otolome , bofak’inde lina liko Yesu eoka end’Inde oyatouwesa bato bande nda njasɔ ibe yau .
40001022	Ebi bitotina yaaka litina mbo eyaongömökö la Ngɛnɛ ko la Bɔtɔndɔli bikɔchɔmɔkɔ , biko mbo —
40001023	Tɛnɛngo boseka nd’atoaelo lieme , la atoota nde wana otolome , Inde efomoko lina liko Emanwele ( litina mbo Mungu ale lasu ) .
40001024	Limɔ Yosefa loemala yai nda ilɔ , inde lokela kwani akangesaka bokitomo wa Ngɛnɛ ekanges’inde , inde loiyesa Malia wali wande .
40001025	Kongo ko atiaingaläkä lande oso ani atitaote wana otolome . Inde lota wana lina liko Yesu .
40002001	Aotomökö Yesu nda Betelehemu wa Yudea nda mbile eyaaka Helodi Bɔkɔta , limɔ Bakesa ya tolonge ebasekwaka fangi ya batɛmwɛlɔ-ba-bonyanya , iyo loya nda Yelusaleme , iyo lofelaka mbo —
40002002	¿ Oyaotomu kwani Bɔkɔta wa BaYuda ende anima ? Eoka tosɔɛnɛ ilonge shande nda fangi ya batɛmwɛlɔ-ba-bonyanya la tosoya oyatulamel’Inde se .
40002003	Okaka Helodi ongoma inde lɔɛnɛ tale finɛ la bato batotina ba Yelusaleme lisanga .
40002004	Inde losɔngɔmɛsɛkɛ kanga ebieti la Batikasa ba bato , inde lofelak’iyo elela eyetootomo Masiya .
40002005	Iyo mbo — Nda Betelehemu wa Yudea , eoka loatomoko kola Bɔtɔndɔli mbo —
40002006	Aɛ Betelehemu nda yese ya Yudea Oti ango esikɛkɛ sha benyafala ya Yudea Eoka Bɔkɔta nd’atotsmwa end’aɛ Oyatoyala Botingani wa bato bami bako BaIsalaele .
40002007	Lamao Helodi lota eBakesa lioi wisisa la inde loluwesomo lau mbile eyɛnɛlɛkɛ ilonge ,
40002008	inde lotom’iyo mbo baɛkɛ ko nda Betelehemu , inde mbo — Kɛndɛkɛ okakɔtɔlɔkɔ loasɔ loa wana la wɛlï , akɛnɛkɛ ino wɛnɛ Inde , ino koeshela’mi wɛndi mbo iyeke oyasemol’Inde .
40002009	Okaka’iyo baoi ba Bɔkɔta , iyo lɔkɛ limɔ ilonge esiɛnɛk’iyo nda batɛmwɛlɔ , shao lɔkɛ oso wau konda elela olo ayali Wana .
40002010	Ɛnɛkɛ iyo ilonge iyo looka limɛngɔ finɛ fafo .
40002011	Iyo lɔkɛ konda ndakɔ , iyo lɔɛnɛ Wana amamwito la Malia nyango wande , iyo lokwa se , iyo losemokola Inde , limɔ iyo loliola bondanda wau , iyo lotambel’Inde bafaefi bau , bako bieto ya loketi lofi , la mwɛmwɛ ya Libano la mola .
40002012	Kongo ko iyo loimomo nda saki mbo batainywa ende Helodi , eokao iyo lotangwa nda yese yau ko la mboka yasi .
40002013	Asilak’iyo ndotangwa eyau , bokitomo wa Mungu lɔɛnɛlɛ ende Yosefa nda saki , inde mbo — Emalaka , ilaka Wana la nyango wande , kwaka otili konda Ejipeto , yalakaka omao kond’akaesheleke Imi eshel’aɛ wɛndi , eoka Helodi asosanga okaluka Wana mbo asɛɛsɛlɛsɛkɛ Inde .
40002014	Lamao Yosefa loemala , inde loila Wana la nyango la ocho , inde lɔkɛ nda Ejipeto .
40002015	Inde loyalaka omao konda bawelo ba Helodi , litina mbo bina eyaongaka Ngɛnɛ ko la Bɔtɔndɔli bikɔchɔmɔkɔ , mbo — Isota Wana wami lioi mbo asekweke nda Ejipeto .
40002016	Lamao ɛnɛkɛ Helodi mbo asolimbomo kola Bakesa , inde losomaka finɛ , inde lotoma basilikani nda Betelehemu la nda kenge bitimbi mbo baoleke bana batolome atotina ebatitaengane miaka imbale ko nda mbile eyaluwesomoko inde la eBakesa .
40002017	Lamao baoi ebaongaka Yelemaya ewa Bɔtɔndɔli bakɔchɔmɔkɔ , mbo —
40002018	Limiki losookana nda Lama , Bileli la bitondo ya kelelikeleli , Ende Laele oyasoleela bana bande , Atilɛmbɛ liɔnjɔnji eoka bana bat’imɔ .
40002019	Awaka Helodi , Bokitomo wa Ngɛnɛ lɔɛnɛlɛ ende Yosefa nda Ejipeto nda saki ,
40002020	inde mbo-Siswaka , ilaka Wana la nyango wande , kɛndɛkɛ nda yese ya Isalaele , eoka ebakotaka ndoola Wana , iyo basowa .
40002021	Inde losiswa , inde loila Wana la nyango wande , inde loiya nda yese ya Isalaele .
40002022	Nde ökakä inde mbo Alakelau atokakalesa Yudea nda lifa lia Helodi sango wande , inde lowanga ɔkɛ omao , limɔ eoka mbo asokangesomo la Mungu nda saki ,
40002023	inde lɔkɛ okayala nda bokenge boko Nasaleta , l’ani baoi ebaongaka Batɔndɔli bakɔchɔmɔkɔ mbo — Inde atotangomo ewa Nasalene .
40003001	Nda bacho bana Yoane Bolufi loya oyanangolaka nda liɔmbɛlɛ lia Yudea , inde mbo —
40003002	Kalanganaka , eoka Bɔkɔta wa Mungu bosoya tina .
40003003	Ende Inde oyaongomoko la Bɔtɔndɔli ako Yesaya , mbo — Limiki litoamama nda liɔmbɛlɛ mbo — Komyaka mboka ya Ngɛnɛ , Longamesaka biëli yande .
40003004	Yoane-yo awataka esinda ya fuu ya ngamela , la bɔkɔli wa lokofo loa nyama nda lɔtɛta la alakäkä bakelele la wee wa lokonda .
40003005	Bato ba Yelusaleme wike la batotina ba Yudea la eba kenge bitotina ya Yaladene ,
40003006	balufiomökö lande nda liyande lia Yaledene ani batoaokola njasɔ ibe yau .
40003007	Nde ɛnɛk’inde wike wa BaFalusi la BaSandoke batoyaka end’inde ndoyalufiomo , inde loonga lau mbo — Ino lioti lia njɔ ; ¿ Ndai asokambes’ino mbo bokweke otili bosekwa nda efango eyekayeke ?
40003008	Eokao biyaelo yanu bienganeke la likalangani lianu .
40003009	Wenyelëke oyaongana mbo — Abalayama ende ngau wasu , eoka itoonga lanu mbo Mungu asokɔkɔlɔ ko la batalɛ-ba kongo ndoemesela Abalayama bana .
40003010	Kwani shondo sisotomo oko nda biili ya tosandu la isandu la isandu esiitoota tuma tolau , shao kotindomo , shao koumbolomo nda bösä .
40003011	Imi nd’asolufia ino nda balia eoka ya likalangani , kongoko oyatoya liili liami asoeta’mi la bofoka . Itiengane ango ndotola tokwaka twande ; Inde elufiaka ino la Bolimo Botanu la bösä .
40003012	Lüngu loande lole nda bosamba wande mbo afɛfɛkɛ bofonga ; atɔɔmbɔ ɛfɛfyɛlɔ tanelele , atosɔnjaka befonga nda ekukyelo yande , kongo ko atofechaka mboso nda bösä wa loiloi ebotilatiamëkë .
40003013	Limɔ Yesu losekwa nda Ngalilai , ndokakɛ ende Yoane nda Yaledene okalufiomo lande .
40003014	Nde Yoane lokota ndokufesa Yesu , inde mbo — Imi nd’ale la boeno wolufiomo laɛ , nde osoya ende’mi ?
40003015	Yesu lomutoel’inde mbo — Lɛmbɛlɛkɛ Imi kwani , eoka lole lasu mbo tokɔcheke bitotina ya liengani ongoma . Lamao Yoane lolɛmbɛlɛ Yesu .
40003016	Limɔ Yesu lolufiomo ; aeswäkä Inde nda balia , lisasaya buse loliolomo la Inde lɔɛnɛ Bolimo wa Mungu botoaa se kwa ekükü , bosotalema ende Inde , la limiki lookana nda use mbo — Oyo ende Wana bosamomu wami oyatoomalesa’mi finɛ .
40003017	
40004001	Lamao Yesu lɔkɛsɔmɔ la Bolimo ko nda liɔmbɛlɛ okasoshelomo la Satana .
40004002	Omao Inde lokila bieka ko bacho kama inɛi , la löwa la ocho , lamao Inde looka isiyɛ .
40004003	Ayaka Bososheli ende Inde , inde mbo — Eya to mbo wende Wana wa Mungu ongaka to mbo e-batalɛ-ba bakinjweke beila .
40004004	Yesu lomutola mbo — Losotomo nda lokasa loa Mungu mbo — Boto aitoyalaka la liwawi ko l’eoka ya beila kongo , Kangä eoka ya lioi la lioi elitokuswa nda bɔnɔkɔ wa Mungu .
40004005	Limɔ Bososheli lɔkɛsɛ Inde ko nda bokenge ewuchomu inde loemes’Inde olikolo lia losambɔ loa ndakɔ ya Mungu ,
40004006	inde loonga lande mbo — Eya to mbo wende Wana wa Mungu , kushaka bindo yaɛ se , eoka losotomo nda lokasa loa Mungu mbo — Atoonga la bakitomo bande mbo batinganeke laɛ La batotolak’Aɛ nda besamba yau mbo Otaomana litindi liaɛ nda litalɛ .
40004007	Yesu loonga lande mbo — Ko ongoma losotomo nda Lokasa loa Mungu mbo — Ososhelëke Ngɛnɛ Mungu waɛ .
40004008	Liasi Satana lɔkɛsɛ Inde amamwito lande olikolo lia löngo lofi fafo , omao inde lɔɛnɛs’Inde yakakaelo bitotina ya wenda la bɛfɛkɔ ya yao ,
40004009	inde mbo — Botulamela’mi se ndosemola’mi imi kofaef’Aɛ ebi bitotina .
40004010	Limɔ Yesu loonga lande mbo — Kɛndɛ , Satana , eoka losotomo nda Lokasa loa Mungu mbo — Tulamelaka ngo ko Mungu waɛ se , Semolaka ko Inde kongo .
40004011	Lamao Satana lomach’Inde , la bakitomo ba Mungu loyakukya Inde .
40004012	Okäkä nde Yesu mbo Yoane akandomökö nda bɔnyɔlɔlɔ , Inde lɔkɛ nda Ngalilai ,
40004013	limɔ Inde losekwa nda Nasaleta , Inde lokayalaka nda Kafenauma bokenge ebole tina la eliya nda biese ya Sebulona la Nafatali ,
40004014	mbo baoi ebaongäkä bɔtɔndɔli ako Yesaya bakɔchɔmɔkɔ , mbo —
40004015	Yese ya Sebulona la yese ya Nafatali , Mboka ya eliya , faki yasi ya Yaledene , Ngalilai eyele yese ya ebati BaYuda ,
40004016	Bato ebayalaka nda lilima basɔɛnɛ liangangi lifi . Ebayalaka nda elele ya liɔmbɛ lia liwa Liangangi lisoangangel’iyo .
40004017	Ko nda mbile ena Yesu loakola ndonangola mbo — Kalanganaka eoka Bɔkɔta wa Use bosoya tina .
40004018	Akɛndɛ̈kɛ̈ Yesu nda ngɔngɛ ya Eliya ya Ngalilai Inde lɔɛnɛ bato ambale , boloo la etungani , bako Simona , oyatangomökö imɔ ko Petelo , la Andelo , ani batoluwä wɛngɔ eoka baaka baluwi ba swi .
40004019	Yesu loonga lau mbo — Tütaka’mi la itoyales’inö baluwi ba bato .
40004020	Lisasaya iyo lomacha wɛngɔ wau , iyo lotüta Inde .
40004021	Akɛndɛ̈kɛ̈ Inde sumbu liasi , Inde lɔɛnɛ batolome basi ambale , bako Yakobo wana wa Sebedayo la Yoane , etungani yande nda watɔ amamwito la sango wau ako Sebedayo , ani batowamba wɛngɔ wau ; Yesu lot’iyo lioi .
40004022	Kwamao iyo lomacha watɔ la sango wau , iyo lotüt’Inde .
40004023	Yesu akɛndɛ̈kɛ̈ nda yese etotina ya Ngalilai , okaekese nda bisɔngɔmɛlɔ yau ; Inde lokanangokole Mboli Ilau ya Bɔkɔta ; Inde losäsesa eba kambo la eba biale ya bɔfɔɔnɔ la bɔfɔɔnɔ ebiayaläkä la bato omao .
40004024	Lokuku loande lookana nda yese etotina ya Sulia , iyo loeshekel’Inde batotina ba kambo l’ebayaläkä la ngwo la bemusi ya bɛfɔnɔ wike , l’eba belimo ibe , l’eba tosekakɔkɔ , l’eba lonyango , la Inde losäsekes’iyo .
40004025	Biindi ya bato lotütak’Inde , bato ebasekwäkä nda Ngalilai la Dekapoli la nda Yelusaleme la faki owale wa Yaledene .
40005001	Ɛ̈nɛkɛ̈ Yesu biindi ya bato , Inde lolila nda löngo limɔ ,
40005002	ayalaka Inde se , baeki bande loya end’Inde la Inde loakola ndoonga lau la Inde loekes’iyo mbo —
40005003	Limɛngɔ lile l’eba touwe nda betema yau , eoka Bɔkɔta wa Use bole lau .
40005004	Limɛngɔ lile l’ebatolela ndeli , eoka batɔɔnjɔnjɔmɔkɔ .
40005005	Limɛngɔ lile l’eba bɔfɔu eoka batosangola wenda botiko .
40005006	Limɛngɔ lile l’eba yɛmɛ la isiyɛ sha njasɔ ya liengani , eoka batokanelo .
40005007	Limɛngɔ lile l’eba shota , eoka batowɛlɔmɔ shota ko la bato basi .
40005008	Limɛngɔ lile l’eba betema betanu , eoka batɔɛnɛ Mungu .
40005009	Limɛngɔ lile l’ebatɔɔngɛsɛ njasɔ eoka batotangomo bana ba Mungu .
40005010	Limɛngɔ lile l’ebasokongolomo eoka ya liengani , eoka Bɔkɔta wa Use bole lau .
40005011	Limɛngɔ lile lanu imɔ ani akamɔlɛkɛ bato ɛmɔlɔkɔ ino , l’ani akakongoleke iyo ekongokol’ino l’ani batotɔ̈ngɔ ino la lolanga ko l’eoka yami .
40005012	Okaka to limɛngɔ la omakalaka eoka bondanda wanu wende ofi nda use . Bakongokolaka batɔndɔli ebaaka oso wanu ko ongoma .
40005013	Ino wende bokwa wa wenda ; nde eyambo bokwa botemba shokana imɔ shao kookana liasi l’iye ? Botiengane imɔ ndokela la yeka , kangä ndokushomo tungi bomatekelomoko la batindi ba bato .
40005014	Ino wende liangangi lia wenda ; bokenge eboswomu likolo lia löngo angokɔkɔlɔ ndoisomo .
40005015	Atoanesa bato taka baitokasɛlɛ yao ose ya mbutɛ , kangä nda etalielo la yao koangangekela bato batotina nda ndakɔ .
40005016	Liangangi lianu liangangeleke bato mbo bɛnɛkɛ bolau wa bekeeli yanu la mbo baomaleseke Sango wanu oyayali nda use .
40005017	Oenyelëke mbo isoyatungesa Bikela la Baoi ba Batɔndɔli ; itiye ndoyasilesa yao , kangä ndoyakɔchaka yao .
40005018	Wewe , isoonga lanu mbo — Ko nda mbile eyekawanjweke use la se , angwɛnɛ ango lioi ango itɔitɔni sha lioi lia Bikela ya Mungu nde kowanjwa , sakolo ngo ko bitotina bilakɔchɔmɔkɔ fɛɛ .
40005019	Eokao boto oyatosɔmbɔlɔ ekela ɛmɔi ɛkɛkɛ nda yao , ango oyatoekesa bato otefola yao , botoyo etangomoko bokɛkɛ fafo nda Bɔkɔta wa Use ; nde oyatolitesa yao la oyatoekesa yao , inde etangomoko ofi nda Bɔkɔta wa Use .
40005020	Im’itoonga lanu mbo — Sakolo ko liengani lianu litolongela elia Batikasa la BaFalusi , ani ino angɔɔtɔ nda Bɔkɔta wa Use .
40005021	Osooka mbo bangau baongomökö mbo — Wolëke oto la yɛnɔ , la imɔ mbo oyatoola oto la yɛnɔ , eyalaka nde la loasɔ ende Bokumi ;
40005022	nde Imi nd’atoonga lanu mbo boto oyasosoma la wina lisomela , inde eyalaka la loasɔ ende Bokumi . Boto oyatoonga la wina mbo — Aɛ ebebe , eyalaka la loasɔ ende eb’ikumbɛ , la oyatoonga mbo — Aɛ wende itume , inde eyalaka nde la loasɔ lɔkɛs’inde nda Ngehena ya bösä .
40005023	Eokao eyambo ototamba lifaefi liaɛ nda ndakɔ ya Mungu , lamao boenyela mbo wina ale l’aɛ la loasɔ ,
40005024	tamachaka lifaefi liaɛ oso wa etambelo , takɛndɛkɛ okakomyana loasɔ mbo oyaleke lande lisaɔ liasi , limɔ otoyatamba lifaefi liaɛ .
40005025	Ɔngɛsɛ botema wa oto oyatɔkɛ laɛ ende Bokumi ani okoyala nda mboka , mbo atakɛsɛ aɛ ende juge ; limɔ juge kokɛsɛ aɛ ende Botingani wa bɔnyɔlɔlɔ , l’aɛ kotomo omao nda bɔnyɔlɔlɔ .
40005026	Isoonga laɛ wewe mbo aɛ otiasekwe omao ko nd’akakambeke aɛ bitotina fɛɛ , angotikala ango sɛngi .
40005027	Osooka mbo loaongomökö mbo — Otwëke nyongo ;
40005028	nde Imi nd’atoonga lanu mbo — Boto oyatoticha otomali ko ndookel’inde bolëfë , asosila oko ndotwa lande nyongo nda botema .
40005029	Liso liaɛ lia olome likwes’aɛ nda obe ɔ̈mɔlɔkɔ liao , eoka losoeta la olau mbo elengo yaɛ ɛmɔi eweke , inga mbo bindo yaɛ itotina biumbolomoko nda Ngehena ya bösä .
40005030	Bosamba waɛ w’olome bokwes’aɛ nda obe , tenaka wao , umbolaka wao tungi , eoka losoeta la olau end’aɛ mbo elengo ɛmwito eweke , inga mbo bindo yaɛ itotina biumbolomoko nda Ngehena .
40005031	Loatomökö ekela mbo — Boto esokola wali wande , afek’inde lokasa loluwesa mbo liyäla lisowa .
40005032	Nde Imi nd’atoonga lanu mbo — Boto oyasosokola wali sakolo ko loasɔ loa nyongo , asokɛsɛ wali nda nyongo la boto ona oyatosɔngo wali ona oyasosokolomo , inde imɔ asotwa nyongo .
40005033	Liasi imɔ , osooka mbo bangau baongaka mbo — Otinyëke ekano litinyela nde kɔchaka bikanɔ yaɛ ende Mungu .
40005034	Nde Imi nd’atoonga lanu mbo — Otinyëke ekanɔ angɔmwito , ango la Use , eoka Use wende kɛka ya Mungu ;
40005035	ango la wenda-bo eoka wenda-bo wende esolo ya bakolo bande ; ango la Yelusaleme eoka wende bokenge wa Bɔkɔta Ofi .
40005036	Otinyëke ekanɔ la botö waɛ , eoka otikɔkɔlɛ ndokikola loswe lɔmwito lofufu ango windo .
40005037	Lioi liaɛ liyaleke ango ko Eingo , eingo , Mbayɔ , Mbayɔ ; lioi lioeta bao lile ko libe kongo .
40005038	Osooka mbo loaongomökö mbo — Liso swana la liso , la linyo swana la linyo ;
40005039	nde Imi nd’atoonga lanu mbo — Otambëke oto obe bokondo , nde boto eom’aɛ nda likɛkɛ lia olome , tambak’imɔ ko inde elia wali .
40005040	Boto ɛlɛmbɛ otinjak’aɛ nda likomyi eoka ya esinda yaɛ , fak’imɔ ko inde kanjo .
40005041	Boto ɛkɛs’aɛ lande botikake wa kilometa ɛmɔi , kɛndɛkɛ lande ko imbale .
40005042	Faefak’inde oyatömba yeka yaɛ la olotelëk’inde oyalɛmbi ndɔsɔ yeka sɔmbya end’aɛ .
40005043	Osooka mbo loaongomökö mbo — Samaka boyalani l’aɛ nde koiyela ewa liya .
40005044	Nde Imi nd’atoonga lanu mbo — Samaka eba liya , sombolelak’iyo ebatokongol’ino ,
40005045	mbo boyaleke bana ba Sango wanu nda Use , eoka Inde nd’asokomya mbo löwa loande losɔswɛkɛ ende ebalau l’ebabe lisanga , la Inde nd’atotɔnɛsɛ mbula end’eba liengani , l’ebatiengane lisanga .
40005046	¿ Eoka eyambo bosama ko bato ebasosam’ino , ani boni bondanda botɔɔlɔ ino ? ¿ Bɛsɔnji ya besombi baitokelaka ko ongoma ?
40005047	¿ Eyambo bolamokola ko beoto yanu kongo , boni to olau woeta bato basi ? ¿ Ebati BaYuda baitokeleka ko ongoma ?
40005048	Ɔlɔlɔkɔ to nde liengani kwani ayali Sango wanu oyale nda Use , Inde nd’asɔɔlwa hɔlɔ .
40006001	Taenyelaka la wɛlï mbo otakelaka eya liengani ko mbo bato bɛnɛkɛ ino mbo wende balau , eoka ko ani ot’imɔ wofomo bondanda ende Sango wanu oyayali nda Use .
40006002	Eokao atokusol’aɛ lifaefi liosunga ebatouwe , otëke to boekï oso , kwa atokelaka balimbakeli nda bisɔngɔmɛlɔ nda mboka , mbo basemolomoko la bato . Wewe isoonga lanu mbo iyo ana basɔɔlɔ bondanda wau fɛɛ .
40006003	Nde atokusola aɛ lifaefi , bosamba waɛ wa wali boluwëke elotokela ewa olome ,
40006004	mbo lifaefi lia ngandi yaɛ liyaleke wisakumbo , limɔ Sango waɛ oyatɔɛnɛ wisisa ɛɔlɛsɛkɛ aɛ bondanda .
40006005	Atosombol’ino , okelëke kwa ebalimbakeli eoka iyo basami wemala nda bisɔngɔmɛlɔ la nda bau ba mboka mbo bato bɛnɛk’iyo ; wewe isoonga lanu mbo iyo basɔɔlɔ bondanda wau fɛɛ .
40006006	Kongo ko , atosombol’aɛ ɔtokɔ hɔu nda kuku ya ndakɔ yaɛ , limɔ bome boliyama ndi , aɛ kosombola Sango waɛ oyayali nda wisakumbo ; la Sango waɛ oyatɔɛnɛ wisisa ɛɔlɛsɛkɛ aɛ bondanda .
40006007	Atosombokol’ino , osombolëke boongaonga kwa atokelaka ebati BaYuda , eoka iyo batangi nde mbo batookomo eoka ya wike wa beongaonga .
40006008	Okweekelëk’iyo eoka Mungu Sango wanu nd’aluwi yao ebisoeno ino ani okafel’Inde .
40006009	Eokao ino sombolaka ko ani mbo — Sango wasu oyayali nda Use , Lina liaɛ lilitesomoko ,
40006010	Bɔkɔta waɛ boyeke ; Lisangi liaɛ likelomoko , Kwa atokelomo liao nda Use , ko ongoma ono se ;
40006011	Faefak’iso louse bieka yoengana louse ,
40006012	Mɛsɛlɛk’iso batongwi basu kwa iso imɔ Tosotamɛsɛlɛ iyo ebatotongwa lasu .
40006013	Okɛsɛk’iso nda lisoshela , Kangä ɔnɔkɔlɔkɔ iso nda obe .
40006014	Eoka eyambo bomɛsɛlɛ bato batongwi bau , Sango wanu imɔ atomɛsɛlɛ ko batongwi banu ,
40006015	nde eyambo ino otimɛsɛlɛ bato , ani Sango wanu aitomesɛlɛ ango batongwi banu .
40006016	Atokilak’ino bieka , oyalëke la biɔmbɔ wuno kwa atokelaka ebalimbakeli , eoka batonunakalesa biɔmbɔ yau , mbo bɛnɔmɔkɔ la bato mbo batile yeka . Wewe isoonga lanu mbo basɔɔlɔ bondanda wau fɛɛ .
40006017	Kongo ko atokilak’ino lɔɔkɔ betö yanu la baningo , soolaka biɔmbɔ yanu ,
40006018	mbo bato bataɛnɛ likili lianu lia bieka , kangä Sango wanu oyayali nda wisakumbo , limɔ Sango wanu oyasɔɛnɛ wisisa Inde ɛɔlɛsɛkɛ ino bondanda .
40006019	Osɔnjɛ̈kɛ bondanda wanu ono se , olo sambola la batälɛ la mbombö batosɛɛsɛlɛsɛ wao , la olo eba biya batofindola etutu mbo biyeke wao ;
40006020	kongo ko sɔnjaka bondanda nda Use , ona angoko sambola , angoko batälɛ la mbombö angosɛɛsɛlɛsɛkɛ wao , angoko eba biya angofindola , ango wiya yeka .
40006021	Eoka olo ayali bondanda waɛ , botema waɛ boyalaka imɔ ko omao .
40006022	Täla ya bindo ende liso , eokao liso liaɛ liyala fololo , bindo yaɛ bitotina bitoana swaa .
40006023	Nde ango liso liaɛ liyala libe , bindo yaɛ bitotina bitosɔlɔnɔ sɔlɛ̈ la lilima . Eokao eya ngo mbo liangangi elile laɛ litufaka , aina to botufɛlɛ .
40006024	Angwɛnɛ oto wokɔkɔlɔ oyala bɔkɔwa wa bato ambale , eoka mbo ataiyana la ɔmɔi nde kosamaka oyo ɔmɔi , angoko atowatema la ɔmɔi nde kosɛɔlɔ oyo ɔmɔi ; otikɔkɔlɛ oyala bɔkɔwa wa Mungu la bieto lisanga .
40006025	Eokao , itoonga lanu mbo — Otakelëke bolenda loasɔ loa liwawi lianu mbo toleke to eni yeka , tomweke to iye ; ango ko loasɔ loa bindo mbo towateke bini bisinda . ¿ Liwawi liisoeta yeka yola ? ¿ Bindo biisoeta bisinda yowata ?
40006026	Tichaka nɔli nda use , biitolɔɔ , biitoina , biitoisaka eula nda ekukyelo , kongo ko Sango wanu wa Use atoles’iyo ; ¿ Ino oisolongel’iyo finɛ ?
40006027	Ndai wanu kokɔkɔlɔ ndokondesa bindo yande ko sinyo kongo , eoka ndotakela bolenda nda yao ?
40006028	¿ Monito bototakela bisinda yowata bolenda ? Taenyelaka fɔtɔtɔ ya lokonda , biitokela likuwa , biitotita bisinda ,
40006029	kongo ko itoonga nde lanu mbo — Ango Solomo angɛnɛ kwa aaka inde la bɔfɛkɔ wa likama , atiawataka bɔfɛkɔ woengana la lɔfɔtɔtɔ lɔmwitɔ loa lokonda .
40006030	Eya to mbo Mungu asowatesa ko chwingi chwa lokonda la bofɛkɔ ani , chwingi etosoyala louse nde lɛlɛngɔ tototomo nda etumbelo , nde simbi to Inde kowates’ino bato ba lilendelu likɛkɛ .
40006031	Eokao otakelëke bolenda mbo — ¿ Iye eyetolak’iso ? , ¿ Iye eyetomw’iso ? ango ko mbo — ¿ Eni yeka eyetowat’iso ?
40006032	Yeka bina , ebati BaYuda batokalukake yao , Nde Sango wanu wa Use aluwi mbo botoeno nde ebitotina-bi .
40006033	Talukaka Bɔkɔta wa Mungu la eliande liengani , limɔ ebi-bitotina kofomoko ino imɔ .
40006034	Eokao otakelëke bolenda loasɔ loa lɛlɛngɔ , eoka bocho wa ɛlɛngɔ bototakela bolenda ko eya wao angɛnɛ . Eweuse bokanelu nde la obe wa wao .
40007001	Ofëke bato se lifela , mbo aɛ angɛnɛ otafomo se .
40007002	Eoka ko la liataki elisoatak’aɛ loasɔ ; aɛ angɛnɛ koatakomo imɔ la liao ; la ikweelo esitokweel’ino la basi , ino bokweelomoko imɔ la shao .
40007003	Monito ototichaka lofututi elole nda liso lia wina nde angolembeela bokangela ebole nda liso liaɛ angɛnɛ ?
40007004	¿ Monito otoonga la wina laɛ mbo — Machaka’mi isokoleke lofututi nda liso liaɛ , ani aɛ angɛnɛ ole oko la bokangela nda liso liaɛ angɛnɛ ?
40007005	Aɛ bolimbakeli , taɔmɔlɔkɔ bokangela nda liso liaɛ ; lamao aɛ kokɔkɔlɔ ɔɛnɛ sandelele ndɔɔmɔlɔ lofututi nda liso lia wina .
40007006	Ofaefëke ebitanu ende ngwa , ɔwɛlɛ̈kɛ bieto ya loketi oso wa ndei , Mbo ndei bitamatekela yao la batindi la mbo ngwa bitakikwel’ino mbo bitaichak’ino bainyo .
40007007	Felaka , limɔ bitofomo ino ; lukaka limɔ ino koosha eyetoluk’ino ; titaka limɔ bome kolioelomo ino .
40007008	Eoka boto la boto oyatofela , inde kɔɔlɔ ; oyatoluka , inde koosha ; end’inde oyatotita , wao koliolomo .
40007009	¿ Oni boto wanu oyasofelomo lituma ko la wana wande , atof’inde litalɛ ?
40007010	¿ Ango ko eomba swi , sango kof’inde njɔ ?
40007011	Eokao , eyambo ino , bato abe oluwi ndofaefa bana banu bafi balau , nde simbi to Sango wanu oyayali nda Use , efaka yeka ilau ende ebasofel’Inde .
40007012	Eokao ebisolɛmb’ino mbo bato bakeelek’ino , keelak’imɔ ko iyo ongoma , eoka Bikela la Baoi ba Batɔndɔli bengani nde ko la lioi-li .
40007013	Ɔtɔkɔ hɔu nda bome ewamwanu , eoka bome bofalu la mboka efolali bitɔkɛ ko nda lɔsɛɛsɛlɔ , bende to wike ebatɔɔtɔkɔ nda wao .
40007014	Kongo ko shomome shende siwamwanu la imbomboka shende la bokamu esitɔkɛ ko nda liwawi , la bato bende bamyɔ ebatoosha shao .
40007015	Taenyelaka la wɛlï eoka ya batɔndɔli ebati la momongo ebatoya end’ino la wɛnɛlɔ wa bɛkɔkɔ nde wewe bende atiteni kwa ngɔi ya luno .
40007016	Botolembeel’iyo ko la tuma twau . ¿ Bato kotwa toyayöliki nda toyangiakau ? ¿ Kolukä sau nda toilaila ?
40007017	Ko ongoma , isandu silau sitota tuma tolau ; nde isandu esisɔɔlɔ angota tuma tolau .
40007018	Isandu silau siitokɔkɔlɔ ota tuma tobe la isandu esisɔɔlɔ angokɔkɔlɔ ota tuma tolau .
40007019	Isandu l’isandu esiitota tuma tolau , shao sitotindomo kokumbolomo nda bösä .
40007020	Eokao botolembeel’iyo ko la tuma twau .
40007021	Bati to ebatotina ebatotangaka’mi mbo Ngɛnɛ , Ngɛnɛ ebatɔɔtɔ nda Bɔkɔta wa Use , mbayɔ ; kangä ebatokelaka lisangi lia Sango wami oyayali nda Use .
40007022	Nda lise lina lia liili , wike belaongaka lami mbo — ¿ Ngɛnɛ , Ngɛnɛ , totiatɔndɔlɔ̈kɔ̈ nda lina liaɛ ; totiakusoläkä belimo ibe nda lina liaɛ , totiakeläkä tokesa nda lina liaɛ ?
40007023	Limɔ Imi koonga lau mbo — Itialuwäkä ino ango sinyo , sokwaka ende’mi , ino eba Iotefola .
40007024	Eokao oyatooka baoi-ba bami , inde kokɔcha bao , atokweelomo la boto wa wɛlï wotaenyela loasɔ loa liswi lia ndakɔ yande nda batälɛ ,
40007025	limɔ mbula lɔtɔnɔ tɔitɔi , betima losecha sondwäsondwä , lofofo lofofa fofoo , yao loomanakela ndakɔ ena , kongo ko ndakɔ angoukwa eoka yao loswama se suu nda batälɛ .
40007026	Boto oyatooka baoi-ba bami , nde atikɔchɛ bao , inde kokweelomo la boto w’ebebe oyaswäkä ndakɔ yande nda nyɛlɛ yoke ,
40007027	limɔ mbula lɔtɔnɔ tɔitɔi , betima losecha sondwäsondwä , lofofo lofofa fofoo , yao loomanakela ndakɔ ena la yao loukwa kwuu , liukwi lifi fafo .
40007028	Asiläkä Yesu ndoonga baoi-ba biindi ya bato lomwaala liekesi liande , eoka Inde loekekes’iyo la isosha inga kwa aekesäkä batikasa bau .
40007029	
40008001	Ayäkä Yesu se ndoyasokwa nda löngo , bikuku bifi ya bato lotut’Inde .
40008002	Futuku , boto wa baɛndi loya ende Inde , inde lokwa bakulusembe oso wande’inde mbo — Ngɛnɛ , bolɛmbɛ , aɛ kokɔkɔlɔ ndotanesa’mi .
40008003	Yesu lonanola bosamba , Inde lomat’inde , Inde mbo — Ilɛmbi nde ongoma , tanesomoko to . Lisasaya baɛndi lotanesomo .
40008004	Yesu loonga lande mbo — Tɛnɛkɛ , okambesëke oto angɔmwitoto , nde kɛndɛkɛ okatamba bindo yaɛ ende kanga , faefaka Mungu lifaefi kwa ataka Mose ekela kwa ndembe ende bato .
40008005	Aɔtɔkɔ Inde nda Kafenauma , Komanda wa basilikani loya oyalɔmbɔkɔl’Inde ,
40008006	inde mbo — Ngɛnɛ , bɔkɔwa wami aingali se nda ndakɔ la loo loa bɔlɛmbɛtɛ la bomusi finɛ .
40008007	Yesu loonga lande mbo — Itoya ndoyasäsola inde .
40008008	Komanda lomutola mbo — Ngɛnɛ , itiengane mbo ɔɔtɛkɛ ose ya bɔtɔndɔ wami , nde waonga ngo ko lioi kongo , limɔ bɔkɔwa wami kosäsolomo ;
40008009	eoka imi angɛnɛ yende oto wolitesa isosha la yende imɔ la basilikani ose yami , la yeonga la ɔmɔi mbo — Kɛndɛkɛ , limɔ atɔkɛ ; la ende wasi mbo — Yauku , inde atoya ; la ende bɔkɔwa wami mbo — Kelaka lona , limɔ atokela loao .
40008010	Okaka Yesu baoi-ba , Inde lomwaala , Inde loonga lau ebatutaka mbo — Ikoshi kɔni liimeli lifi ongoma ango ende bato ba Isalaele angɛnɛ .
40008011	Isoonga lanu ongoma wewe la mbo wike besokwaka fangi ya batɛmwɛlɔ ba bonyanya la fangi ya litele ndoyayalaka se nda bieka amamwito la Abalayama la Yisaka la Yakobo nda Bɔkɔta wa Use ,
40008012	nde bana ba Bɔkɔta belaumbolomoko nda lilima lousa , olo elayalaka bileli la ngɛlɛtɛ ya bainyo .
40008013	Limɔ Yesu loonga la Komanda mbo — Kɛndɛkɛ to ; kwani asoimel’aɛ , loao lokelomoko ko ongoma end’aɛ , la bɔkɔwa wande losäsolomo ko la mbile-ao .
40008014	Ɔtɔkɔ Yesu nda ndakɔ ya Petelo , Inde loosha boïli wa Petelo nda efima la loo loa etao .
40008015	Yesu lomata bosamba wande limɔ etao losokwa end’otomali , inde loemala ndokasung’inde .
40008016	La likɔlɔse , iyo loesel’Inde bato wike ebaaka la belimo ebe lamao Inde lokusola belimo ko la lioi , la Inde losäsola batotina eba kambo ,
40008017	mbo lioi eliaongomökö la Yesaya Bɔtɔndɔli likɔchɔmɔkɔ mbo — Inde angɛnɛ aɔlɔkɔ bɛlɛmbu yasu , Atolaka imɔ ngwo yasu .
40008018	Ɛnɛkɛ Yesu biindi bifi bisolingel’Inde , Inde loonga lau mbo balekeke nda boili wasi ,
40008019	nde Botikasa ɔmɔi loyaonga lande mbo — Boekesi itutek’Aɛ l’olo atɔkɛ laɛ .
40008020	Yesu loonga lande mbo — Bɛlɛndɛ bile la baondo la nɔli bile la bikalingo , nde Wana wa Boto ati ango la elela yoingesa botö wande se .
40008021	Boeki wasi loonga lande mbo — Tamachaka’mi mbo ikɛkɛ okaomba sango wami .
40008022	Nde Yesu loonga lande mbo — Tutaka’mi , la machaka ebasowa baombakeke ebawi lau .
40008023	Akwaka Yesu nda watɔ , baeki bande lotut’Inde ,
40008024	Futuku lomba lofi loya se nda eliya la ongoma watɔ bosiki olia la batutu , nde Yesu loingalaka ilɔ ;
40008025	Baeki loyasisɔl’Inde , iyo mbo — Ngɛnɛ , uwes’iso , tososɛɛsɛlɛ .
40008026	Yesu loonga lau mbo — Owängiki moni ? Ino ba boeno wa lilendelu . Lamao Inde loemala , Inde loima lofofo la balia , la eliya lotemba tembelele .
40008027	Nde bato lomwaala , iyo mbo — Boni bɔfɔnɔ wa boto-yo , eoka la lomba la balia ba eliya kolitesa lioi liande .
40008028	Iyaka Yesu nda boili wasi , boko yese ya BaKelesene , bato bambale ebayalaka la belimo ebe loyatowana lande . Bakuswaka nda fowa biko sai oyatowana lande , la eoka ya bolengi finɛ angwɛnɛ boto wokɔkɔlɔ ndoeta la mboka ena .
40008029	Futuku iyo loamama mbo — Iso laɛ twende la loni loasɔ , Aɛ Wana wa Mungu ? Oyi nde eyamaya ndoyokes’iso biäle oso wa lisho liasu ?
40008030	Esika lau liasa lia ndɛi yaläkä bieka .
40008031	Belimo ebe losombol’Inde mbo — Bokusol’iso , kɛsɛkɛ to iso nda liasa lia ndɛi . Inde loonga lau mbo — Kɛndɛkɛ .
40008032	Akuswäkä iyo , iyo lɔɔtɛlɛ ndɛi limɔ liasa litotina lokwa mangu konda löngo konda eliya la yao lowa nda balia .
40008033	Betingani ya ndɛi lofata mangu konda bokenge , iyo lokambesa bato bitotina loasɔ loa bato ana ebayalaka la belimo ebe .
40008034	Lisasaya batotina ba bokenge lokuswakuswaka oyatowana la Yesu ; ɛnɛk’iyo wɛnɛ Inde , iyo losombola Inde mbo asekweke nda yese yau .
40009001	Limɔ Inde lokwa nda watɔ , Inde loleka , Inde loiya nda okenge wande angɛnɛ .
40009002	Omao iyo loeshel’Inde boto wa lonyango , aingalaka tambelele nda tange ; ɛnɛkɛ Yesu liimeli liau Inde loonga la ewa lonyango mbo — Wana , sambolaka botema , njasɔ ibe yaɛ bisomɛsɛlɔmɔ .
40009003	Lamao batikasa bamɔi loonganaka mbo — Boto-yo asosɛɔlɔ Mungu .
40009004	Aluwäkä Yesu baenyeli ba betema yau , Inde mbo — ¿ Monito otoenyela obe nda betema yanu ?
40009005	Loni losoeta la ɔlɛmbu , kwa ndoonga mbo — Njasɔ ibe yaɛ bisomɛsɔlɔmɔ , kwa ndoonga mbo — Emalaka la tangwaka ?
40009006	Kongo ko mbo boluweke mbo Wana wa Boto ende la isosha shomɛsɛlɛ njasɔ ibe ono se , limɔ Inde loonga la ewa lonyango mbo — Emalaka , ilaka tange yaɛ , la kɛndɛkɛ nda ndakɔ yaɛ .
40009007	Boto loemala yai , inde lɔkakɛ nda ndakɔ yande .
40009008	Nde ɛnɛkɛ windi wa bato ongoma , iyo lowanga , iyo loinela Mungu oyasofa bato isosha sha bɔfɔnɔ-bo .
40009009	Etaka Yesu omao Inde lɔɛnɛ boto ako Matayo , ani ayaläkä se nda ɛsɔnjɛlɔ ya bɔsɔmbi , la Inde loonga lande mbo — Tutaka’mi . Inde loemala la inde lotuta Yesu .
40009010	Lamao ayalaka Yesu nda mɛsa nda ndakɔ , bɛsɔnji ya bɛsɔmbi la bato ba njasɔ ibe wike loya oyayalaka la Yesu la baeki bande .
40009011	Nde ɛnɛkɛ BaFalusi ongoma , iyo loonga la baeki bande mbo — ¿ Monito Boekesi wanu atola bieka amamwito la bɛsɔnji la bato abe ?
40009012	Okäkä Yesu ongoma , Inde loonga lau mbo — Ebale la bosasu baitolüka bonganga kangä eba kambo .
40009013	Kɛndɛkɛ okeka litina lia elioi-li liko mbo — Ilɛmbi nde booto , inga nyama yoolomu ; eoka itiye oyata eba liengani lioi , kangä eba njasɔ ibe .
40009014	Lamao baeki ba Yoane loya ende Inde , iyo mbo — ¿ Monito la iso la BaFalusi , totokilaka ndola bieka mbile la mbile , kongo ko baeki baɛ baitokila ?
40009015	Yesu loonga lau mbo — ¿ Atoyalaka tolesani amamwito la oyatosɔngɔ , batokɔkɔlɔ ndolelaka ? Bacho beyaka nde ani bɔsɔngi atɔɔnɔkɔlɔmɔ end’iyo , limɔ iyo kokila bieka .
40009016	Boto aitowamba esinda ya liɔmbɔ la yaki ya esinda eyai , eoka mbamba ya esinda eyai etosalaka eya liɔmbɔ limɔ lifola litofalwa .
40009017	Boto aitoangola banä bayai nda biuku ebisoumwa eoka mbo banä bataacha biuku , limɔ banä batowɛlɛmɛkɛ se la biuku kowa ; nde banä bayai batowɛlɔmɔ nda biuku biyai , l’ani yao imbale kotekama .
40009018	Aongäkä Yesu baoi-ba , bokumi ɔmɔi loya oyakwa balui se oso wande , inde mbo — Wana otomali wami asokwela se ko kwani , kongo ko yauku oyatalia inde bosamba waɛ , limɔ ewawaka .
40009019	Yesu loemala , Inde lotut’inde la baeki bande lisanga .
40009020	Limɔ botomali oyayalaka la lisendwi lia bakila ko miaka liu la imbale ; inde loya ombisa ya Yesu , inde lomata lisɛmbɛlɛ lia esinda ya Yesu ,
40009021	eoka inde loonga nda botema wande mbo — Yemata ango esinda yande imi kouwesomo .
40009022	Lamao Yesu lokikwa , Inde lɔɛnɛ otomali , Inde mbo — Wana otomali , sambolaka botema , liimeli liaɛ lisouwes’aɛ . Ko la mbile-ao otomali ona louwesomo .
40009023	Iyäkä Yesu nda ndakɔ ya bokumi , Inde lɔɛnɛ ebatoomaka tofonge la limbilititi lia bato batofichaka etondo efi ,
40009024	Inde loonga lau mbo — Sokwaka eya , boseka atiwe , aingali ilɔ ! limɔ iyo losɛkɛlɛ Inde finɛ .
40009025	Nde asokolomökö windi wa bato , Inde lɔɔtɔ ndakɔ , Inde lounda boseka la lingasa , inde loemala yai .
40009026	Lokuku loa eloasɔ-lo lofafana nda yese ena etotina .
40009027	Etaka Yesu omao bato bambale ba botuku lotutak’Inde , iyo loamama mbo — Welak’iso shota , Aɛ Wana wa Dawidi .
40009028	Ɔtɔkɔ Inde nda ndakɔ , iyo loya end’Inde ; limɔ Yesu loonga lau mbo — ¿ Oimeli nde mbo isokɔkɔlɔ okeel’ino eloasɔ-lo ? Iyo mbo — Eingo Ngɛnɛ .
40009029	Limɔ Inde lomata baiso bau , Inde mbo — Lokeelomoko ino kwa ayali imɔ ko liimeli lianu .
40009030	Limɔ baiso bau loliolomo . Yesu loimak’iyo mbo — Otaluwesëke boto angɔmɔi .
40009031	Nde iyo losokwa omao , limɔ iyo lofafanesa lokuku loande nda yese ena etotina .
40009032	Atangwäkä ebato-ba , tɛnɛ boto weuma oyaɔtɛlɔmɔ̈kɔ̈ imɔ la bolimo obe !
40009033	Asokolomökö bolimo obe eweuma loongaka , la windi wa bato lomwaala , iyo mbo — Lotitɛnɛlɛkɛ kɔni ongoma nda Isalaele .
40009034	Kongo ko BaFalusi loakola ndoonga mbo — Ende ko la bɔkɔta wa belimo ebe eyetokusol’Inde belimo ebe .
40009035	Yesu lɔkɛndɛkɛndɛkɛ nda kenge bifi la ebikɛkɛ bitotina bitimbi ndokaekese nda bisɔngɔmɛlɔ yau , Inde lonangokolaka Mboli Ilau ya Bɔkɔta la Inde louwekekesa bato ba ngwo la kambo ya bɛfɔnɔ bitotina .
40009036	Nde ɛnɛk’Inde biindi ya bato Inde lookel’iyo ngandi , eoka baeyaeyäkä , batekukumäkä kwa bɛkɔkɔ ebiti la botingani .
40009037	Limɔ Inde loonga la baeki bande mbo — Eula yende efi nde ebatotwaka yao bende bamyɔ ,
40009038	eokao sombokolaka Ngɛnɛ wa eula mbo atomeke batwi nda eula yande .
40010001	Lamao Yesu lota baeki bande liu la ambale lioi limɔ Inde lofaef’iyo isosha shokusola belimo ebe la shosäsekesa ngwo la kambo ya bɛfɔnɔ bitotina .
40010002	Baina ba batomomu liu la ambale bako mbo — ewa oso ako Petelo , la Andelo etungani yande ; Yakobo wana wa Sebedayo la Yoane etungani yande ;
40010003	Filipo la Balatomayo , Toma la Matayo , ewa bɔsɔnji wa bɔsɔmbi ; Yakobo wana wa Alufayo , la Tadayo ;
40010004	Simona wa Kanana , la Yudasi wa Keliota oyawambäkä Yesu .
40010005	Yesu lotoma eba liu la ambale , Inde loima iyo mbo — Ɔkɛndɛ̈kɛ nda mboka ya ebati BaYuda , ɔɔtɛkɛ nda okenge wa eba Samalia ,
40010006	kangä kɔkɛ ende bɛkɔkɔ ebelefani ya tukela ya Isalaele .
40010007	Atɔkɛndɛkɛnd’ino , taka boekï mbo — Bɔkɔta wa Use bosoya tina .
40010008	Säsekesaka eba ngwo , uwesaka ebasowa , tanekesaka eba baɛndi , kusolaka belimo ebe ; Osɔɔlɔ liɔlɛlɛ , faka to lifaefela .
40010009	Ɔɛ̈kɛ la falanga ango ko bakuta nda biuku yanu , ɔɛ̈kɛ la litanga , ango ko bisinda imbale ,
40010010	ango ko bilato , ango ko itumbe eoka bosali aondu nde ofomo pɔshɔ yande .
40010011	La nda okenge ona , kwa ofi kwa bɔkɛkɛ ebokaɔtɛk’ino , lukäka boto oyaengani la yalaka komao lande , kond’akasekwek’ino omao .
40010012	Akaɔtɛk’ino ndakɔ , seelaka yao ,
40010013	eya mbo ndakɔ engani , ambo lilatemi lianu liyaleke la yao , nde eyambo etiengane , ambo lilatemi lianu liinweke end’ino .
40010014	Eyambo boto aitonyangel’ino la aitooka baoi banu , akosokwek’ino nda ndakɔ ena , kwa nda bokenge ona , fufolaka liunge elisowatema la batindi banu .
40010015	Wewe , isoonga lanu mbo — Yese ya Sodoma la Ngomola angooka likuchi lifi elikokeke bokenge ona nda lise lia likomyi .
40010016	Tɛnɛ , Imi isotom’ino kwa bɛkɔkɔ nd’atiteni ya ngɔi , eokao yalaka la wɛlï kwa ewa njɔ , la yalaka la esaela kwa eya biküku .
40010017	Lambaka to mbo bato batakɛsɛk’ino ende tokumbɛ , eoka batoomak’ino fimbo nda bisɔngɔmɛlɔ ;
40010018	bemesak’ino oso wa bekumi la bekɔta eoka yami mbo oongeleke’mi oso wau la oso wa ebati BaYuda .
40010019	Kongo ko atoundes’iyo ounda ino , ndokakɛsɔmɔ ende bekumi otakelëke olenda eoka ya boongeli ango eoka ya baoi angɛnɛ ebakaongek’ino eoka baoi boonga befomoko end’ino nda mbile-ao .
40010020	Eoka bati nde ino angɛnɛ nd’atoonga , kangä Bolimo wa Sango wanu oyatoonga ko lanu .
40010021	Boloo atowamba etungani nda liwa , la sango atowamba wana , la bana batotefola ebaot’iyo mbo bakɛsɛk’iyo nda liwa ,
40010022	la ino boiyanomoko la bato batotina eoka ya lina liami . Nde inde oyatokɔkɔmɔ konda losilo , inde elauwesomoko .
40010023	Nde atokongola bato ekongol’ino nda bokenge-bo , kwaka otili konda bokenge wasi , eoka isoonga lanu wewe mbo ino angotasila otandela bekenge bitotina ya Isalaele oso wa loyo loa Wana wa Boto .
40010024	Boeki aitolongela Boekesi wande la bɔkɔwa aitolongela Ngɛnɛ wande ;
40010025	loengani nde mbo boeki ayaleke kwa Boekesi wande la bɔkɔwa kwa Ngɛnɛ wande . Betanga ngɛnɛ wa ndakɔ mbo Baalasebula , nde asa kɔni iyo kɔsɛɔlɔ eba bofindi wande .
40010026	Eokao owangëk’iyo , eoka angwɛnɛ eyaisama sakolo ko ndoisolomo ; angwɛnɛ loasɔ eloisomuku sakolo ko ndolüwakomo mbisa .
40010027	Ebitokambesa’mi okambes’ino nda lilima , ongaka to yao nda löwa ; ebitook’ino la iyoiyoi , taka boekï wa yao nda bɛtɔndɔ ya ndakɔ .
40010028	Owangëke ebatoola bindo nde batikɔkɔlɛ ndoola bolimo ; kongo ko wangaka inde oyasokɔkɔlɔ ndosɛɛsɛlɛsɛ la bolimo la bindo nda Ngehena .
40010029	¿ Mbo bɛnjwɛɛ imbale biitoungesomo la likute ? Nde ɔmɔi wa yao angokwa se nda nyɛlɛ sakolo ko la Sango wanu .
40010030	Nde eyanu swee ya betö bitotina bisolüwana loketi .
40010031	Eokao , owangëke , eoka ino nd’asolongela bɛnjwɛɛ la loketi lofi .
40010032	Eokao boto eaolela Imi oso wa bato , Imi yaolelak’inde oso wa Sango wami oyayali nda Use ;
40010033	nde boto eanganya Imi oso wa bato , Imi yelaanganyaka imɔ ko wao oso wa Sango wami nda Use .
40010034	Oenyelëke mbo isoya oyasɛlɛ lilatemi ono se , itiye oyasɛlɛ ko lilatemi kangä chaka ya bita .
40010035	Isoya nde ndowesanesa botö la sango wande , la wana otomali la nyango wande la wali wa wana la boilana lande ,
40010036	ani baiyani ba boto ko bato ba bukulu wande angɛnɛ .
40010037	Boto oyasami sango kwa nyango ndolongela Imi , ona angoöndo otangomo wami , la oyatosama wanaotolome kwa wana-otomali ndolongela Imi , wao imɔ angoöndo otangomo wami ;
40010038	la oto ona oyaitoilaka lieka liande ndotuta’mi , ambo wao angoöndo oyala boeki wami .
40010039	Inde oyatolukä ndokukya liwawi liande angɛnɛ , ambo atolefesa nde liao ; nde oyatolefesa liwawi liande ko eoka yami , wao koosha nde liao .
40010040	Inde oyatonyangela ino ambo atonyangela’mi , la inde oyatonyangela’mi , ambo atonyangela oyatomaka’mi .
40010041	Oyatonyangela bɔtɔndɔli ko eoka mbo ayali bɔtɔndɔli , ɛɔlɔkɔ imɔ bondanda wa bɔtɔndɔli , la boto oyatonyangela boto wa liengani ko eoka mbo ayali ewa liengani ambo ɛɔlɔkɔ imɔ bondanda wa boto wa liengani .
40010042	Boto oyatomwesa ɔmwito wa ebakɛkɛ-ba kɔpɔ ya balia ba bondiya ko eoka mbo ayali boeki , itoonga lanu wewe mbo aitoomelo bondanda wande .
40011001	Asilaka Yesu ndoekesa baeki bande liu la bambale , Inde losekwa nda elel’ao okanangola la okekesa nda bekenge yau .
40011002	Okakä Yoane olo nda ndakɔ ya bɔnyɔlɔlɔ , bekeeli eyakeläkä Masiya , inde lotoma wɛndi la baeki bande , okafel’Inde mbo —
40011003	¿ Aɛ nd’ale Inde oyakayeke , kwa mbo tolukeke wasi ?
40011004	Yesu lomutola lau mbo — Kɛndɛkɛ la kambesaka Yoane ebisoɛnɛ ino la ebisook’ino ,
40011005	mbo eba betuku batɔɔlɔ liɛni , eba bikoti basokɛndɛ fii , eba baɛndi basotanesomo , eba biokö basooka , ebawi basoemesomo , la eba touwe basonangoelomo Mboli Ilau ;
40011006	limɛngɔ lile la oto ona oyaitoɛnɛ tale eoka yami .
40011007	Atangwäkä eba wɛndi , Yesu loakola ndoonga la bikuke ya bato loasɔ loa Yoane , Inde mbo — ¿ Ino waɛkɛ nda liɔmbɛlɛ okɛnɛ iye ? ¿ Mbo liangala elisolɛlɛlɛlɛ la lofofo ?
40011008	¿ Waɛkɛ nde okɛnɛ iye to ? ¿ Mbo oto oyawati bisinda ya bɔfɛkɔ ? Tɛnɛ ngo , ebatowata bisinda ya bɔfɛkɔ bayali nda ndakɔ ya bɛkɔta .
40011009	¿ Nde ino waɛkɛ eoka iye to ? ¿ Okɛnɛ bɔtɔndɔli ? Eingo ko , isoonga lanu mbo asolongela bɔtɔndɔli .
40011010	End’inde oyatelomoko nda lokasa mbo — Tɛnɛ , itotoma wɛndi wami oso waɛ , Oyatokakomya mboka yaɛ oso waɛ .
40011011	Wewe , isoonga lanu mbo angwɛnɛ boto oyasootomo la otomali asoɛnɛlɛ wolongela Yoane Bolufi , kongo ko inde oyayali ewa liili nda Bɔkɔta wa Use asolongela nde Yoane .
40011012	Konda bacho ba Yoane Bolufi konda kwani Bɔkɔta wa Use bosɔɔtɔmɔ ko la botatulu l’eba botatulu batundesa wao tafi .
40011013	Eoka Batɔndɔli batotina la Bikela yatɔndɔlɔmɔkɔ ko ende Yoane ,
40011014	la eyambo bɔlɛmbɛ ndoimela ongoma ambo ende Eliya oyakayeke .
40011015	Oyale la batoi , okeke .
40011016	¿ Itokweela to nde efɛtɔ-ye l’iye ? Yende kwa bana ebasoyalaka se nda liongo , batotakana la baina lau lioi mbo —
40011017	Tosoomel’ino bofilingi , nde otiineke bisha , tosoleel’ino etondo , nde otiomakeke yɛlɔ nda ewa .
40011018	Nde Yoane asoya , angola la angomwa , limɔ basoonga mbo ale la bolimo obe ;
40011019	Wana wa boto asoya , ani atola la atomwa limɔ basoonga mbo — Tɛnɛ ngo , ende afofa la bowi bänä , lisaɔ lia basɔnji ba bɛsɔmbi la bato abe . Nde Wɛlï bosoluwana olau ko la bekeeli ya wao .
40011020	Lamao Yesu loakola ndofaka bekenge liɛngɔ olo akelomökö wike wa bisisho yande , eoka batiakalanganakä , Inde mbo —
40011021	Aeko Kolasini , aeko Betesaida ; eya to mbo bisisho eyakelomökö eyanu , kokelomo nda Tulo la Sidona , ani bakalanganäkä ko kwalakwala la bakonia nda bindo la bala nda lokomba .
40011022	Imi mbo — Simbi to elianu likuchi litoeta elia Tulo la Sidona nda lise lia likomyi .
40011023	¿ L’aɛ moni Kafenauma ? ¿ Mbo aɛ kotaliomo konda use ? Mba , otoumbolomo nda liöndo lia liwa ; eoka eya mbo bisisho ebisokelomo eyaɛ , yakelomökö nda Sodomo , ani wao koyalaka kond’eweuse .
40011024	Nde Imi nd’asoonga lanu mbo — Yese ya Sodoma angooka likuchi lifi elikokeke ino nda lise lia likomyi .
40011025	Nda mbile-ao Yesu loonga mbo — Sango , isoaola la kelekëlë end’Aɛ ako Ngɛnɛ wa Use la se , eoka mbo osoisa enjasɔ-bi ende eba wɛlï la eba liluwani , nde osoisola yao ende bana’oli .
40011026	Eingo ko Sango , eoka loao lɔɛnɛlɛ nde lolau nda lisangi liaɛ .
40011027	Bitotina bisofomo’mi ko la Sango wami ; angwɛnɛ ango ɔmwito oyatolüwa Wana sakolo ngo ko Sango la angwɛnɛ oyatolüwa Sango sakolo ngo ko Wana , la inde imɔ oyatosanga Wana ndɔɛnɛsɛ inde .
40011028	Yauku to ende’mi ino batotina ebasolewa la bonui la ebasolɛkwa la belito , la Imi nd’atof’ino lwɛumɔ .
40011029	Tolaka njɛmbɛ yami , yekesek’ino ; yende la bɔfɔu la lilatemi nda botema , la otɔɔlɛlɛ belimo yanu lwɛumɔ .
40011030	Eoka njɛmbɛ yami yende la bɔfɔu la bokuku wami wende la bɔfɛfu .
40012001	Nda mbile ena la lise lia Yenga , Yesu loeta nda bilanga ya bangwindi la baeki bande looka isiyɛ , iyo loakola ndotwaka bangwindi la ndolaka bao .
40012002	Nde ɛnɛkɛ BaFalusi ongoma , iyo loonga lande mbo — Tɛnɛngo , baeki baɛ basotefola liti lia Yenga .
40012003	Inde lomutola lau mbo — ¿ Otitange eloakeläkä Dawidi , inde la ebaaka lande , la lise eliayalak’iyo la isiyɛ ?
40012004	Mbo inde lɔɔtɛlɛ ndakɔ ya Mungu , inde lola batuma ebatambomökö nda mɛsa ya Mungu ebatiaka bolomo lande la bato bande , sakolo ko la kanga angɛnɛ ?
40012005	¿ Otitange imɔ nda Lokasa loa Bikela mbo — Nda Ndakɔ ya Mungu la lise lia Yenga , Kanga nd’atotefokola liti lia Yenga nde iyo basosakoelomo .
40012006	Itoonga lanu , Imi mbo — Inde oyatolongela Ndakɔ ya Mungu ale ono .
40012007	Eya ngo mbo walüwa litina lia elioi-li mbo — Ilɛmbi nde booto , inga nyama yolomu , ani otifek’iyo se ebati la litwanelo .
40012008	Wana-wa-Boto ende to Ngɛnɛ wa Yenga .
40012009	Asekwäkä Inde omao , Inde lɔɔtɔ nda ɛsɔngɔmɛlɔ yau ,
40012010	la boto wa bosamba bɔlɛmbɛtɛ lɔɛnɛlɛ omao . Iyo lofela Yesu mbo — ¿ Engani nde la Bikela ndouwesa boto la lise lia Yenga ? mbo bawanjeleke Inde .
40012011	Inde lomutoel’iyo mbo — ¿ Ndai wanu oyayali la bɔkɔkɔ ko ɔmwito , la wao bokwa nda liöndo la lise lia Yenga , mbo inde angosaola wao ?
40012012	¿ Boto aisolongela bɔkɔkɔ la loketi lofi ? Eokao to engani nde ndokela olau la lise lia Yenga .
40012013	Limɔ Inde loonga la boto mbo — Nanolaka bosamba waɛ ; inde lonanola wao la wao losäsa kwa ebɔmɔi .
40012014	Limɔ BaFalusi lokuswa , iyo lɔɔtɔ ikumbɛ loasɔ loande mbo bɛnɛkɛ mboka yool’Inde .
40012015	Aluwäkä Yesu ongoma Inde losekwa omao okakɛ elela yasi la bikuke ya bato lotut’Inde la Inde louwekes’iyo batotina .
40012016	Nde Inde loim’iyo mbo bataluwes’ato loasɔ loande ,
40012017	mbo baoi ba Yesaya ewa Bɔtɔndɔli bakɔchɔmɔkɔ mbo —
40012018	Tɛnɛ , bokuwi wami oyasoaomo lami , Ale bosamomu wami oyasoomalesa botema wami . Itotel’Inde bolimo wami limɔ Inde atoɛnɛsɛ eba biese bitotina Likomyi lia njasɔ .
40012019	Aitowalana , aitoanjanjaka , Limiki liande liitookana la oto angɔmwito nda mboka ;
40012020	Aitotena liökökö elisomatakelomo , aitotiamesa lotambi elokoseka bolïlya ; Konda akalongesek’Inde njasɔ ya Liengani limɔ
40012021	Ko la lina liande tukela bitotina batokɛsɛkɛlɛ toɛli .
40012022	Lamao baeshaka end’Inde boto wa bolimo obe , aaka la botuku la euma la Yesu louwes’inde limɔ ewa euma loonga la inde lɔɛnɛ .
40012023	Bikuke ya bato lomwaala , iyo mbo — ¿ Oyo ende to Wana wa Dawidi ?
40012024	Nde okäkä BaFalusi loasɔ-lo iyo mbo — E-botoyo atokusola belimo ebe ko la Balasebula ako bɔkɔta wa belimo ebe .
40012025	Yesu aluwäkä baenyeli bau , Inde mbo — Bato ba yese ɛmɔi ebatonana iyo angɛnɛ , yese ena kosɛɛsɛlɛ ; ongoma bato ba okenge ɔmɔi kwa bokulu bɔmɔi boatakana onana limɔ wao angokɔkɔmɔ . ¿ Satana ekusola Satana , ani asoatana ndonana lande angɛnɛ , ongoma bɔkɔta wande kokɔkɔmɔ monito ?
40012026	¿ Eya mbo Imi nd’atokusola belimo ebe ko la bofoka wa Balasebula , bana banu nd’atokusola yao ko la ndai ?
40012027	Eokao , iyo batoyala nde bakomyi banu .
40012028	Nde eya mbo Imi nd’asokusola belimo ko la Bolimo wa Mungu , aambo Bɔkɔta wa Mungu bosoya end’ino .
40012029	¿ Boto atokɔkɔlɔ ɔɔtɔ nda ndakɔ ya bowangɔ mbo aindeke yeka yande , sakolo ko atotakandaka bowango ; lamao inde koindaka ndakɔ yande ?
40012030	Oyatikɛndɛnɛ lami , inde ende wiyani lami ; oyatisɔnjɛ lami , inde nd’atomelesa .
40012031	Ko l’eokao , isoonga lanu mbo — Njasɔ ibe bitotina la basɛɔli batotina ba bato komɛsɔlɔmɔ kongo ko lisɛɔli lia Bolimo litiangomɛsɛlɔmɔ ;
40012032	ona boto oyatosɛɔlɔ Wana-wa-Boto , inde komɛsɔlɔmɔ , kongo ko oyatosɛɔlɔ Bolimo Botanu , atilamɛsɛlɔmɔ̈kɔ̈ ango nda mbile-ye ango nda mbile eyekayeke .
40012033	Takuliaka lɔmɔi — kwa mbo isandu shende silau la tuma twa shao tole tolau ; kwa mbo isandu shende sibe la tuma tole tobe lisanga , eoka isandu silembeelomu la tuma twa shao .
40012034	Ino lioti lia njɔ , ¿ Otokɔkɔlɔ nde ndoonga lioi lilau moni , ani ino angɛnɛ wende abe ? Eoka bɔnɔkɔ nd’atoongaka ko yao ebitotumesaka botema .
40012035	Boto olau atokusolaka ko bilau ebile nda bondanda olau ebotumesi nde botema wande ; boto obe atokusokola ko ebibe nda bondanda obe wa botema wande .
40012036	Im’itoonga lanu mbo — Nda lise lia Likomyi , bato batofomo nyongo ya lioi la lioi elisoong’iyo liongëlä ;
40012037	eoka ko la baoi baɛ , aɛ kolongesomoko , la ko la baoi baɛ imɔ , aɛ kofomoko se .
40012038	Lamao bamɔi ba Batikasa la BaFalusi loongana lande , iyo mbo — Tolɛmbi nde ndɔɛnɛ ndembe end’Aɛ .
40012039	Kongo ko Inde lomutoel’iyo mbo — Fɛtɔ-ye ya obe la nyongo basokaluke ndembe ya ikesa , nde angwɛnɛ ango ɛmwito kofomo iyo , sakolo ngo ko ndembe ya Yona ewa Bɔtɔndɔli .
40012040	Eoka kwa ayalaka Yona la becho la njowa bisatɔ nda sɔlɔ ya engää ya swi , ko ongoma Wana-wa-Boto eyalaka nda nyɛlɛ ko becho la njowa bisatɔ .
40012041	Bato ba Ninewe batoemesana la bato ba fɛtɔ-ye yanu nda lise lia Likomyi , la iyo batof’ino se , eoka iyo nd’akalanganäkä eoka ya inango sha Yona , nde tɛnɛngɔ oyalongeli Yona ngo ko eyamaya .
40012042	Bokɔta otomali wa yese ya Sheba atoemesana la e-fɛtɔ-ye nda lise lia Likomyi , la atof’iyo se , eoka asekwäkä olo nda liko lia wenda ndoyoka wɛlï wa Solomo , nde tɛnɛngɔ oyalongeli nde Solomo ngo ko eyamaya .
40012043	Bolimo wa lilo bosekwa to ende boto , wao atotandela bilela ebiti la balia okaluke fofe yolengela omao , kongo ko angotɛnɛ yao ;
40012044	Lamao inde koonga mbo — Itoinwa nda ndakɔ yami olo asekweliki’mi . Akayek’inde omao , atosha yao fololo , ani esɔmbɔmɔ la esokomyomo .
40012045	Limɔ atɔkɛ okɔsɔ belimo osambale yasi ebisoet’inde la obe , la iyo yaatotina kɔɔtɔkɔ ndakɔ okayalaka ina , la boyaeli wa mbisa wa oto ona bosoetela ewa oso la bobe . Loyalaka ko ongoma imɔ la e-fɛtɔ-ye ya obe .
40012046	Atitasiläkä Yesu ndoonga la bikuke ya bato , nyango la bitungani yande loemala lousa , iyo lolɛmbɛ ndoyaongana lande ;
40012047	Oto ɔmɔi loonga lande mbo — Tɛnɛ nyango waɛ la bitungani yaɛ basoemalaka lousa , balɛmbi ndoyaongana laɛ .
40012048	Nde Yesu lomutola lande mbo — ¿ Ndai ale nyango wami ? ¿ Bandai bende bitungani yami ?
40012049	Limɔ Inde lonanola bosamba wande ende baeki bande , Inde mbo — Tɛnɛ , nyango wami la bitungani yami .
40012050	Inde oyatokela kwa alɛmbi Sango wami oyayali nda Use , ambo inde nd’ale etungani yami la welo wami la nyango wami .
40013001	Nda lise lina asekwäkä Yesu nda ndakɔ , Inde loyala se nda ngɔngɛ ya eliya ,
40013002	la bikuke bifi fafo lolingel’Inde ; eokao Inde lokwa nda watɔ , Inde loyala se omao ani bato loemala nda ngɔngɛ .
40013003	Inde loekes’iyo njasɔ wike kola bembila , mbo — Tɛnɛ , bɔlɔi ɔmɔi lɔkɛ okalɔɔ koto ;
40013004	alɔɔkɔ inde koto ongoma , bimɔi lokwa nda mboka , la nɔli loya oyala yao ;
40013005	la yasi bimɔi lokwa nda elela olo ayali batalɛ , angwɛnɛ nyɛlɛ wike , yao lɔɔ̈tɔ̈ lisasaya eoka ya nyɛlɛ yotalangu .
40013006	Nde ayäkä löwa ifitika , yao lokofa la njöwa , yao lobɛɛkɛlɛ fɛɛ eoka angwɛnɛ biili .
40013007	La yasi bimɔi lokwa nda kɛ̈kɛ̈ limɔ kɛ̈kɛ̈ lɔɔ̈tɔ̈ la kɛ̈kɛ̈ lɔnyɛlɛ koto ,
40013008	Nde yasi bimɔi lokwa nda nyɛlɛ ilau , yao lɔɔ̈tɔ̈ , yao lota tuma , bimɔi kama liu , bimɔi kama liambɛ , bimɔi kama isatɔ .
40013009	Oyayali la batoi , okeke .
40013010	Lamao baeki loya end’Inde , iyo mbo — ¿ Monito otoonga lau la bembila ?
40013011	Inde lomutola lau mbo — End’ino kongo , njasɔ ebisoisomo ya Bɔkɔta wa Use , yao koisolomo , kongo ko ende iyo bitiisolomo .
40013012	Eoka boto oyaɔli efomoko nde yasi , la eyalaka nde la ngɔnyi ; nde boto oyatiɔlɛ ɛɔnɔkɔlɔmɔkɔ yao ebiɔliki inde .
40013013	Eokao itoonga lau la bembila , eoka batɛnɛ ko liɛnɛ̈lɛ̈ ; batoka liokɛ̈lä , angolüwa litina .
40013014	End’iyo litɔndɔli lia Yesaya lisokɔchɔmɔ , mbo — La batoi , ino bokaka , nde angolüwa litina ; La baiso , ino botichaka , nde angotɛnɛ swa .
40013015	Eoka betema ya etukela-ye bisokwelo itɔka , La batoi bau batooka ko ilao kongo , La basolinjaka baiso bau ndi , Mbo bataɛnɛ la baiso , la bataoka la batoi , Batalüwaka batina la betema la batakalangana , La mbo itauwes’iyo .
40013016	Nde baiso banu nd’asofota eoka basɔɛnɛ ; la batoi imɔ , eoka basooka .
40013017	Wewe , isoonga lanu mbo — Batɔndɔli wike la eba liengani wike balɛmbɛkɛ finɛ ndɔɛnɛ ebisɔɛnɛ ino , nde batiɛnɛ̈kɛ̈ yao ; la ndooka ebisook’ino , nde batiaokäkä yao .
40013018	Okaka to litina lia bombila wa bɔlɔi .
40013019	Atooka boto lioi lia Bɔkɔta wa Use , angoosha to litina , limɔ Ewa Obe ako Satana atoyaɔnɔkɔlɔkɔ koto ebilɔɔmuku nda botema wande . Wao end’inde oyalɔɔmɔkɔ nda mboka .
40013020	Inde oyalɔɔmɔkɔ nda elela ya batalɛ ende oto oyatooka lioi lisasaya la limɛngɔ ;
40013021	kongo ko ati la biili ndatiteni yande nde koumwaka ko mbile sinyo ; limɔ atoya tale la likongolomu eoka ya Lioi , lisasaya atokwa se .
40013022	Inde imɔ oyalɔɔmɔkɔ nda kɛ̈kɛ̈ , atooka Lioi , bifembi ya wenda la lilimbi lia bieto , bitoyanyɛɛlɛ Lioi , angota tuma .
40013023	Nde inde oyalɔɔmɔkɔ nda nyɛlɛ ilau atooka Lioi , atoosh’imɔ litina lia Lioi , atota tuma , bimɔi kama liu , bimɔi kama liambɛ , bimɔi kama isatɔ .
40013024	Yesu lotamb’iyo bombila wasi , Inde mbo — Bɔkɔta wa Use kokwelomo la boto oyalɔɔkɔ koto bilau kwa bangwindi nda elanga yande ,
40013025	nde aingalaka bato tɔlɔ , wiyani lande loya oyalɔɔ baoköoko ko omao nda koto ya bangwindi , limɔ inde lotangwa eyande .
40013026	Nde ɔtɔkɔ yao batɔmbɔ , lamao ko baoköoko imɔ lɔɛnɛlɛ .
40013027	La bɛkɔwa ya ngɛnɛ w’elanga loya ayaonga lande mbo — ¿ Ngɛnɛ , mbo aɛ otialɔ̈ɔ̈kɔ̈ koto ilau nda elanga yaɛ ? ¿ Baoköoko basokwi to nde lonima ?
40013028	Inde mbo — Wiyani nd’asokela ongoma . Lamao bɛkɔwa loonga lande mbo — Olɛmbi to mbo iso tɔɛkɛ okasɔnjaka bao ?
40013029	Nde inde mbo — Mbayɔ , eoka mbo atosɔnjak’ino baoköoko , otauwokola imɔ ko bangwindi lisanga .
40013030	Machaka yaambale bikondakaneke konda mbile ya eula , lamao nda eula , imi koonga la ebatotwa mbo — Tasɔnjakɛ baoköoko , ndokandaka bao bekuku yofechomo limɔ sɔnjaka bangwindi nda ekukelo yami .
40013031	Inde lotamb’iyo bombila wasi , Inde mbo — Bɔkɔta wa Use bole kwa lokoto loa mbase , boto lɔsɔ loao , inde lolɔɔ loao nda elanga yande ;
40013032	lole lokoto lokɛkɛ loeta bitoti la bɔkɛkɛ , kongo ko atokonda loao , lotolongela tosasandu tototina , lotoya isandu angɛnɛ mbo nɔli biyeke oyakelaka bikalingo yau nda beta ya shao .
40013033	Inde lokambes’iyo bombila wasi , mbo — Bɔkɔta wa Use wende kwa fulofulo eyundi otomali ndokaisa nda kilo isato ya lɔkɛ̈kɛ̈ ( eoka yokela lituma ) mbo bitotina biulweke la fulofulo .
40013034	Bitotina-bi Yesu loonga ende bikuke ya bato ko la bembila , la Inde angoonga lau sakolo ko la bombila
40013035	ongoma lioi eliaongaka bɔtɔndɔli liakɔchɔmɔkɔ mbo — Itoasola bɔnɔkɔ wami ko ndokusola bombila , Itoongaka yao ebiisamiki konda liako lia wenda ko louse .
40013036	Lamao Inde lomacha bikuke ya bato , Inde lɔɔtɔ ndakɔ la baeki bande loya end’Inde , iyo mbo — Sanoelak’iso litina lia bombila eoka ya baoköoko nda elanga .
40013037	Yesu loonga mbo — Bɔlɔi wa koto bilau ende Wana wa Boto ,
40013038	elanga ende ewenda-bo , koto bilau bende bana ba Bɔkɔta wa Use ; nde baoköoko bende bana ba Ewa obe ;
40013039	wiyani oyalɔɔkɔ bao ale Satana ; eula yende basilelo ba wenda , ebatotwa eula bende bakitomo .
40013040	Kwa asɔnjɔmɔkɔ baoköoko ndokafechomo nda bosä , ko ongoma akakelomoko nda basilelo ba wenda .
40013041	Wana wa Boto elatomaka bakitomo bande la iyo belasɔnjaka nda yakakaelo yande bitotina ebitobebekesa bato la ebatokelaka obe ,
40013042	la belaumbokolaka iyo nda bosa wa litumbo , olo elayalaka bileli la ngɛlɛtɛ ya bainyo .
40013043	Lamao bato ba liengani belaangangaka kwa löwa nda Bɔkɔta wa Sango wau . Oyale la batoi , okeke .
40013044	Bɔkɔta wa Use bole kwa bieto ya mbiso ebisoisomo nda elanga ; aisoläkä oto oisola yao , inde loisa yao liasi , limɔ eoka ya limɛngɔ , inde lɔkɛ okaungesa biengo yande bitotina , inde kosomba elanga ena .
40013045	Liasi imɔ , Bɔkɔta wa Use bole kwa botimbi wa bokalala oyatokalüke maka ( eko sheka sha loketi lofi fafo ) ;
40013046	limɔ ɛnɛ̈kɛ̈ inde lomaka loa loketi loa likama , inde lɔkɛ okatambesa biengo bitotina , inde losomba loao .
40013047	Liasi imɔ , Bɔkɔta wa Use bole kwa wɛngɔ ebosotomo nda balia , wao loobyamela swi ya befɔnɔ bitotina ,
40013048	akatumeke wao , iyo kosamba nda ngɔngɛ , iyo loyala se mbo baönyeke ebilau nda bembeya , ani iyo koumbola ebibe tubu .
40013049	Lolayalaka ko ongoma nda basilelo ba wenda ; bakitomo bekuswaka ndoönya bato babe la eba liengani shɛi ,
40013050	la beumbolaka iyo nda bosä wa litumbo , olo elayalaka bileli la ngɛlɛtɛ ya bainyo .
40013051	Yesu loonga lau mbo — Osoluwa litina lia bitotina-bi ? Iyo mbo — Eingo .
40013052	Lamao Yesu loonga lau mbo — Eokao luwaka mbo Botikasa oyale boeki wa Bɔkɔta wa Use , ende kwa ngɛnɛ wa ndakɔ oyatokusokola boindä wa oso la biɛngɔ biyai imɔ , nda bondanda ebole lande .
40013053	Asiläkä Yesu ndotel’iyo bembila-bi , Inde losekwa omao .
40013054	Iyäkä Inde nda tukela yande angɛnɛ , Inde loekekes’iyo nda ɛsɔngɔmɛlɔ yau , iyo lomwaala , iyo mbo — ¿ Boto-yo asɔɔlɔ wɛlï-bo la bisisho ya bofoka ko anima to ?
40013055	¿ Ati nde bɔkwɛti-bo ? ¿ Nyango wande ati to la lina liko Maliya ? ¿ Bitungani yande bati to eba Yakobo la Yosefa la Simona la Yuda ?
40013056	¿ Baelo bande batotina bati to lasu eya ? ¿ Boto-yo asɔɔlɔ bitotina-bi ko anima ?
40013057	La iyo lɔɛnɛ ko tale eoka yande . Nde Yesu loonga lau mbo — Bɔtɔndɔli atolitesomo sakolo ngo ko nda bokenge wande angɛnɛ la nda ndakɔ yande angɛnɛ .
40013058	Atiakeläkä bisisho ya bofoka wike omao eoka batiäkä la liimeli .
40014001	Nda mbile-ao Bɔkɔta Helodi looka lokuku loa Yesu .
40014002	Inde loonga la bɛkɔwa yande mbo — Boto-yo ende Yoane Bolufi , asokuswa nda liwa , eokao befoka bitokekaka bisisho ko lande .
40014003	Nde Helodi aundesäkä Yoane , inde lokandak’inde , inde lot’inde nda ndakɔ ya bɔnyɔlɔlɔ , loasɔ loa Helodia wali wa boloo wande ako Filipo .
40014004	Eoka Yoane aongäkä la Helodi mbo — Etiengane la bikela mbo ɔɔsɛk’inde ndosɔng’inde .
40014005	Asangäkä nde ndool’inde , kongo ko inde lowanga bikuke ya bato eoka iyo lotanga Yoane mbo bɔtɔndɔli .
40014006	Nde ayäkä lise lioenyela liotomu lia Helodi , boseka wa Helodia loinel’iyo bisha , inde loomalesa Helodi .
40014007	Lamao Helodi lotikel’inde lisakä ko la tele mbo atofa boseka yeka eyekombeke inde .
40014008	Lamao boseka , oyasoluwesomo ko oso la nyango wande , inde loonga mbo — Faka’mi ko eya botö wa Yoane Bolufi nda lotufa .
40014009	Helodi okäkä ikɛnɛnɛ sifi , kongo ko eoka ya tele yande , la eoka ya ebayaläkä lande nda bieka , inde loonga lau mbo wao bofomoko end’inde .
40014010	Limɔ Helodi lotoma boto ndokatena botö wa Yoane nda ndakɔ ya bɔnyɔlɔlɔ .
40014011	Inde loesha botö nda lotufa , inde lofa boseka wao , la boseka lɔkɛ la wao ende nyango wande .
40014012	La baeki ba Yoane loya , iyo loila engulunguma , iyo loomba yao , lamao iyo lɔkɛ lokakambesa Yesu .
40014013	Okaka Yesu mboli-bi , Inde losokwa omao ko la watɔ , okakɛ nda elela eyele elämbä ko Inde angɛnɛ ; nde okäkä bikuke ongoma iyo lokuswakuswaka nda kenge okatutane lande la bakolo .
40014014	Asaowäkä Yesu Inde lɔɛnɛ windi bofi wa bato , Inde lookel’iyo ngandi ; la Inde louwekesa ebau ba biale .
40014015	Aɔngɔkɔ buse litele , baeki bande loyaonga lande mbo — Elela-ye ende ko isimo la buse bosɔngɔ ; machaka windi w’ato baɛkɛ nda bekenge okasomba bieka .
40014016	Nde Yesu loonga lau mbo — Bati la litina liosekwa , ino angɛnɛ nd’atof’iyo bieka yola .
40014017	Iyo loonga lande mbo — Toti ango la waya , ngo ko beila bɔɔmwi la swi imbale .
40014018	Inde mbo — Taeshaka yao eyamaya .
40014019	Lamao Inde loonga la windi w’ato mbo bayaleke se nda chwingi chwesi ; Inde lɔɔsɔ beila bɔɔmwi la swi imbale , Inde loila baiso likolo , Inde losombola limɔ Inde loataka bao , Inde lofaekefa baeki beila , la baeki lofaekefa windi w’ato .
40014020	Limɔ batotina lola la iyo lokanelo , la iyo loina twinyo twa beila ebitikali yotumesa bisaka liu la imbale .
40014021	Bato ana ebaläkä baaka batolome bilɛfu bɔɔmwi , angotanga batomali la bana .
40014022	Kwaamao Yesu loonga la baeki bande mbo bakweke nda watɔ la mbo balekeke oso wande ko nda boili wasi , ani Inde atomelesa windi w’ato .
40014023	Asenyanak’Inde la windi wa bato , Inde lolila nda löngo ko Inde angɛnɛ okasombola omao . Aɔngɔkɔ buse Inde loyala ko Inde angɛnɛ omao .
40014024	Ani watɔ waaka owale la bosofalima la batutu , eoka lofofo losonana lau ,
40014025	nda mbile ya lilamba lia anɛi ( la yombe ) Yesu loyel’iyo ani atotanda tandelele likolo lia balia .
40014026	Limɔ ɛnɛkɛ baeki mbo atotanda likolo lia balia , iyo lowanga finɛ , iyo mbo — Ende bosoko , iyo loamama la bɔwa .
40014027	Nde Yesu loonga lau lisasaya , mbo — Sambolaka betema , ende Imi , owängëke .
40014028	Limɔ Petelo lomutola lande mbo — Ngɛnɛ , eyambo ende Aɛ , kambesaka’mi iyeke end’Aɛ tandelele likolo lia balia .
40014029	Yesu mbo — Yauku . Lamao Petelo lokwa se nda watɔ , inde loakola ndotanda likolo lia balia okakɛ ende Yesu .
40014030	Nde ɛnɛkɛ inde lömba lofi inde lowänga la inde loakola ndolinda , inde loamama mbo — Ngɛnɛ , uwesaka’mi .
40014031	Lisasaya Yesu lonanola bosamba wande , Inde loundes’inde , Inde loonga lande mbo — Aɛ wa liimeli likɛkɛ , otiki to fee eok’iye ?
40014032	Akwäkä iyo nda watɔ , lofofo lotemba ,
40014033	limɔ ebayali nda watɔ losemola Inde , iyo mbo — Wewe , Aɛ wende Wana wa Mungu .
40014034	Alekäkä iyo , iyo loiyela boili nda Ngeneseleta ,
40014035	limɔ batolome ba elela ena loleembel’Inde , lamao iyo lotomaka wɛndi nda yese ebitimbi la iyo loeshel’Inde bato batotina ba kambo ,
40014036	iyo lolɔmbɔkɔlɔ Yesu mbo bamateke ango litamba lia esinda yande , la batotina ebamatakäkä liao , iyo losäsekesomo säsosäso .
40015001	Limɔ BaFalusi la Batikasa ba Yelusaleme loya ende Yesu oyafel’Inde mbo —
40015002	Monito baeki baɛ batotefola ndola ya bangau ? Eoka baitosoola bangasa ani batola bieka .
40015003	Yesu lomutola lau mbo — ¿ Ino imɔ , monito bototefola Bikela ya Mungu eoka ya ndola yanu ?
40015004	Eoka Mungu nd’aongäkä mbo — Litesaka sango waɛ la nyango waɛ ; la imɔ mbo — Oyatomɔlɔ sango kwa nyango wande , aweke wewe .
40015005	Nde ino nd’atoonga mbo — Boto oyatoonga la sango kwa nyango mbo — Yeka esambɔɔlɔ ino ende’mi , yao ele lifaefi ,
40015006	inde angolitesa sango wande la nyango wande . Ongoma ino osotombola Lioi lia Mungu ko la baiti banu ba kwala .
40015007	Ino ba bolimbakeli , Yesaya atɔndɔlɔ̈kɔ̈ wewe loasɔ loanu nda lokasa loande mbo —
40015008	E bato-ba batolitesa’mi la bɛnɔkɔ , Kongo ko betema yau bile esika lami .
40015009	Batosemola’mi lisemoëlä , Eoka liekesi liau lile ko bikela ya bato .
40015010	Limɔ Inde lota ekuke ya bato end’Inde , Inde loonga lau mbo — Okaka la lüwak’imɔ mbo ,
40015011	eti yeka eyetɔɔtɔ nda bɔnɔkɔ w’oto nd’atosɛlɛ inde la bɔwɛwɛ ; kangä yao ebitokuswa nda bɔnɔkɔ wande , yao nd’atobebes’inde la bɔwɛwɛ .
40015012	Lamao baeki bande loya end’Inde , iyo mbo — ¿ Olüwi nde mbo BaFalusi basɔɛnɛ tale finɛ ani asook’iyo e-lioi-li ?
40015013	Inde lomutola mbo — Litɔmbɔ la litɔmbɔ elitilɔɔmɔ ko la Sango wami , liao litouwolomo fukuku .
40015014	Machak’iyo , iyo angɛnɛ bende betoli oso ebale imɔ la botuku ; boto wa botuku etola ewa botuku oso nda mboka , iyo yaambale kokekelana nda liyöndo .
40015015	Limɔ Petelo loya liasi mbo — Sanoelak’iso e-bombila-bo .
40015016	Yesu mbo — ¿ Ko ino imɔ , oti la liluwani ?
40015017	¿ Mbo , otiluwe mbo yeka eyetɔɔtɔ nda bɔnɔkɔ etoetela ngo nda sɔlɔ , etonyomo nda tɔi .
40015018	Kongo ko ebitokusola boto nda bɔnɔkɔ , yao bitosekwa nda botema ; yao nd’atosɛlɛ boto la bɔwɛwɛ ;
40015019	eoka ebitosekwaka nda botema biko yɛmɛ ibe , lioli-lia-boto , nyongo , bolëfë , wiya , liwanjeli , la limɔli .
40015020	Njasɔ-bi nd’atosɛlɛ boto la bɔwɛwɛ ; nde ndola bieka ani bangasa batitasoolomo , angosɛlɛ boto la bɔwɛwɛ .
40015021	Asekwäkä Yesu omao , Inde lɔkɛ nda bolelo wa yese ya Tulo la Sidona .
40015022	Kwaamao botomali wa Kanana oyasekwi nda bolelo wa yese ena , inde loyamama mbo — Okelaka’mi ngandi sumbu , Aɛ Ngɛnɛ , Wana wa Dawidi , wana wami otomali atookesomoko wale finɛ la bolimo obe .
40015023	Nde Yesu angomutoela otomali lioi ango limɔi . Baeki bande loya oyaomb’Inde mbo — Kɛsɛk’inde , atangweke eoka atoamama ombisa yasu .
40015024	Nde Yesu lomutola mbo — Itiatomomökö sakolo ko ende bɛkɔkɔ ebalefani ya bofindi wa Isalaele .
40015025	Limɔ otomali loyaswa balui se oso wande , inde mbo — Ngɛnɛ sungaka’mi .
40015026	Yesu lomutola mbo — Etiengane ndɔɔnɔkɔlɔ lituma lia bana okakushela ngwa .
40015027	Nde inde mbo — Eingo Ngɛnɛ , ko ngwa kongo bitolaka bakɔmbɔ ba lituma ebatokwaka ose ya mɛsa ya ngɛnɛ wa yao .
40015028	Lamao Yesu lomutola lande mbo — Botomali , liimeli liaɛ lile lifi . Loyaleke end’aɛ kwa asolɛmbɛ aɛ . La wana wande losäsesomo ko la mbil’ao .
40015029	Yesu losekwa omao , Inde lɔkɛ tina la eliya ya Ngalilai , lamao Inde lolila nda löngo , Inde loyala se ko omao .
40015030	Limɔ bikuke ya bato loya end’Inde , iyo loeshakela Inde bato ba bikoti , l’eba betuku , l’eba biuma , l’ebalɛmbɛtɛki , la basi imɔ , la bato lot’iyo se nda bakolo ba Yesu la Inde losäsekes’iyo ;
40015031	eokao ekuke ya bato lomwaala ani ɛnɛk’iyo eba biuma batoongaka , ebalɛmbɛtɛki basɔɔlɔ bosäsu , eba bikoti batɔkɛndɛ , eba betuku batɔɛnɛ , limɔ iyo losemola Mungu wa Isalaele .
40015032	Lamao Yesu lota baeki bande lioi , Inde loonga lau mbo — Isookela bikuke ya bato ngandi , eoka basoumwaka lami kwani ko becho isatɔ la bati la yeka yola , itilɛmbɛ ndokɛsɛ iyo eyau ko la isiye mbo batawa boleka nda mboka .
40015033	La baeki bande loonga lande mbo — ¿ Totoosha nd’anima beila boengana ekuke efi ya bato nda e-isimo-si ?
40015034	Yesu loonga lau mbo — ¿ Ole la beila yanga ? Iyo mbo — Bosambale la toswiswi tɔmɔi .
40015035	Inde loonga la windi wa bato mbo bayaleke se nda nyɛlɛ ,
40015036	Inde lɔɔsɔ beila bosambale la toswiswi , Inde lofa kelekëlë , Inde loataka bao , Inde lofaekefa baeki bande la baeki lokafaekefe bato .
40015037	Iyo atotina lola , iyo lɔtɛkwa ; iyo loina twinyo etwatikaläkä , iyo lotumesa bisaka osambale .
40015038	Bato ebaläkä baaka batolome bilɛfu binɛi , angotanga batomali la bana .
40015039	Inde lɔkɛsɛ bato eyau , Inde lokwa nda watɔ , limɔ Inde loiya nda tukela ya Mangandala .
40016001	BaFalusi la BaSadoke loya ende Inde ndoyakotel’Inde ; bafelak’Inde mbo ɛnɛsɛk’iyo ikesa sha Use kwa ndembe .
40016002	Inde mbo — Nda baɔndwɛlɔ ba use otoonga mbo — Lɛlɛngɔ buse botosangwa eoka kwani olikolo liende litelu .
40016003	Ango ko la nɔngɔ , otoonga mbo — Louse buse botofinyaka eoka olikolo liende litelu la shɔmbɛ . Oluwi nde ndolembeela ndembe ya buse , nde otikɔkɔlɛ ndolembeela ndembe ya mbile-ye .
40016004	Fɛtɔ-ye ya obe la lieyaeya batolukaka ndembe , nde angwɛnɛ angɔmwito kofomo iyo , sakolo ngo ko ndembe ya Yona . Limɔ Inde lomach’iyo , Inde lɔkɛ .
40016005	Alekäkä baeki nda fangi yasi , iyo loosala ndotola lituma .
40016006	Limɔ Yesu loonga lau mbo — Tɛnɛkɛ la wɛlï mbo oengweke lisoo lia lituma lia BaFalusi la BaSadoke .
40016007	Iyo lofelana mbo — Eoka totitole lituma ?
40016008	Aluwäkä Yesu ongoma , Inde loonga lau mbo — Ee , ino ba liimeli likɛkɛ , ¿ Monito otofelana mbo oti la lituma ?
40016009	Okaluwi kɔni litina ? Otienyele batuma bɔɔmwi bokaela bato bilɛfu bɔɔmwi , wainäkä bisaka yanga ?
40016010	¿ Otienyele imɔ batuma bosambale bokaela bato bilɛfu inɛi , wainäkä belanga yanga ?
40016011	¿ Monito otiluweke mbo itionge lanu loasɔ loa lituma ? Kangä mbo oengweke lisoo lia lituma lia BaFalusi la BaSadoke .
40016012	Limɔ iyo loluwaka mbo Yesu ationge lau mbo baengweke lisoo lia lituma angɛnɛ , kangä liekesi lia BaFalusi la BaSadoke .
40016013	Iyaka Yesu nda yese ya Kaisalia ya Filipo , Inde lofela baeki bande mbo — ¿ Bato batoonga mbo Wana wa Boto ende ndai ?
40016014	Iyo mbo — Bamɔi mbo Yoane Bolufi , bamɔi mbo Eliya , basi mbo Yelemaya ango ko ɔmɔi wa batɔndɔli .
40016015	Inde loonga lau mbo — ¿ Nde ino nd’atoonga mbo Imi yende ndai ?
40016016	Simona Petelo lomutola mbo — Aɛ wende Masiya , Wana wa Mungu wa Liwawi .
40016017	Yesu lomutola lande mbo — Wende la limɛngɔ Simona , wana wa Yona , eoka ati boto wa bindo la bakila oyasoluwes’aɛ loasɔ-lo , kangä Sango wami oyayali nda Use .
40016018	La Imi nd’atoonga laɛ mbo — Aɛ wende to Petelo la nda litalɛ-li itoswa Etanda yami , la biome ya eyaelo ya ebasowa biitolongela yao .
40016019	Itofaef’aɛ fungola ya Bɔkɔta wa Use , la yeka ena eyekakandek’aɛ ono nda wenda , yao ekandomoko nda Use , la yeka ena eyekafaikol’aɛ ono nda wenda , yao efaikolomoko nda Use .
40016020	Lamao Inde loima baeki bande mbo bataluwesa boto angɔmwito mbo Inde ende Masiya .
40016021	Ko nda mbile ena Yesu loakola ndoisoela baeki bande mbo lole end’Inde mbo atakɛndɛkɛ nda Yelusaleme la ndokesomo biale wike kola biange la kanga ebieti la batikasa la ndoolomo imɔ la mbo atɛmwɛsɔmɔkɔ mbisa ya becho isato .
40016022	Limɔ Petelo lounda Yesu , inde loakola ndoimak’Inde mbo — Ngɛnɛ , lɔmɛsɛlɔmɔkɔ end’Aɛ , mbo loasɔ-lo lotaya end’Aɛ .
40016023	Limɔ Yesu lokikwa ende Petelo , Inde mbo — Etaka ombisa yami Satana , otoola’mi likulya eoka botema waɛ botienyele njasɔ ya Mungu kangä eya bato .
40016024	Lamao Yesu loonga la baeki bande mbo — Boto ɛlɛmbɛ mbo atuteke’mi atafekelek’inde angɛnɛ , atatolaka lieka liande la atuteke’mi .
40016025	Eoka mbo oyatolɛmbɛ ndoikesa liwawi liande angɛnɛ , atolefesa nde liao ; kongo ko oyatolefesa liwawi liande eoka yami , inde nd’atoikesa liao .
40016026	¿ Boto ɛɔlɔkɔ bitotina ya wenda-bo , nde kolefesa liwawi liande angɛnɛ , asɔɔlɔ to iye ? ¿ Boto afeke eni to yeka yofangola la liwawi liande angɛnɛ ?
40016027	Eoka Wana wa Boto elayaka la tala la liomala lia Sango wande amamwito la bakitomo bande ; lamao Inde atɔɔlɛsɛ boto la boto bondanda woengana la bekeeli yande .
40016028	Isoonga lanu wewe mbo — Bato bamɔi ebemali eyamaya , batiawëkë konda akɛnɛk’iyo Wana wa Boto oyaɔsɔ Bɔkɔta .
40017001	Mbisa ya bacho liambɛ , Yesu lɔɔsɔ Petelo , la Yakobo , la etungani ya Yakobo ako Yoane , Inde lɔkɛsɛnɛ lau olikolo lia löngo lofi , ko iyo angɛnɛ kongo ;
40017002	limɔ Inde lokindolomo bɔfɔnɔ wasi oso wa baiso bau , la bɔmbɔ wande longalikima kwa löwa , la bisinda yande imɔ lolangema langelele .
40017003	Futuku Mɔsɛ la Eliya lɔɛnɛlɛ ani batoongana la Yesu .
40017004	Lamao Petelo loonga la Yesu mbo — Ngɛnɛ , ende bolau end’iso ndoyala eyamaya , Aɛ bɔlɛmbɛ , isweke ono kumbo bisatɔ , ɛmɔi yaɛ , ɛmɔi ya Mɔsɛ , ɛmɔi ya Eliya .
40017005	Angotasila ndoonga , lifita lia bolangalanga loyaisa iyo , la limiki lookana nda lifita , mbo — Oyo ende Wana wami wa losamɔ , oyatoomalesa’mi , okak’Inde .
40017006	Okaka baeki lioi-li , iyo loomakana biɔmbɔ la se , iyo lowänga finɛ .
40017007	Nde Yesu loyamata iyo , Inde mbo — Emalaka , owängëke .
40017008	Ilak’iyo baiso , batiɛnɛ̈kɛ imɔ boto , sakolo ko Yesu angɛnɛ .
40017009	Asekwäk’iyo nda löngo , Yesu loimak’iyo mbo — Okambesëke boto angɔmwito ebisoɛnɛlɛ sakolo ko ani Wana wa oto asɔtɛmwa nda liwa .
40017010	Lamao baeki lofel’Inde mbo — Eok’iye , batikasa batoonga mbo loengani nde mbo Eliya atayaka oso ?
40017011	La Yesu lomutoel’iyo mbo — Wewe Eliya nd’atoya oso ndoyakɔkɔmɛsɛ bitotina ,
40017012	nde Im’itoonga lanu mbo Eliya asoya ndoya , nde iyo batiluwek’inde la basokeel’inde kwa asosang’iyo . Ko ongoma Wana wa boto eokesomoko bowaü ko lau .
40017013	Lamao baeki lolüwa mbo aongiki lau loasɔ loa Yoane Bolufi .
40017014	Iyäkä iyo ende bikuke ya bato liasi , boto ɔmɔi loya ende Yesu , inde loswa balui se oso wande , inde mbo —
40017015	Ngɛnɛ welaka wana wami botolome shota , eoka ale l’isekakɔkɔ la wale finɛ la mbile la mbile atokwaka nd’ösä , la nda balia imɔ ko ongoma ;
40017016	iyiki ende baeki baɛ , nde batikɔkɔlɛkɛ ndouwes’inde .
40017017	Limɔ Yesu lomutola lande mbo — E-fɛtɔ-ye eti la liimeli , esofenyakana nde ; ¿ itoumwaka lanu ko mbile yanga ? ¿ Itokɔkɔmɛlɛ ino konda eni mbile ? Eshak’inde l’ono ende’mi .
40017018	Lamao Yesu loimaka bolimo obe , la wao lokuswa , la wana losäsa ko la mbil’ao .
40017019	Limɔ baeki loya ende Yesu ko iyo angɛnɛ lande , iyo mbo — ¿ Iso angokɔkɔlɔ ndokusola wao monito ?
40017020	Yesu loonga lau mbo — Ko l’eoka ya liimeli lianu likɛkɛ , eoka itoonga lanu wewe mbo — Eya ngo mbo ino boyala la liimeli kwa lokoto lɔmɔi loa mbasɛ , ani ino koonga la e-löngo-lo mbo — Sokwa eya , etak’onamona , la loao kosokwa ; angwɛnɛ imɔ loasɔ ango lɔmɔi eloitokɔkɔl’ino okela .
40017022	Ainwäk’iyo nda Ngalilai , Yesu loonga lau mbo — Wana wa boto ewambomoko nda besamba ya bato ,
40017023	la batool’Inde , lamao mbisa ya bacho basatɔ , Inde kɔtɛmwɛsɔmɔ liasi . Iyo looka ikɛnɛnɛ sifi .
40017024	Iyäkä iyo nda Kafenauma , basɔnjaki ba lifaefi lia BaYuda loya ende Petelo , iyo mbo — ¿ Boekesi wanu atikusole lopata loa lifaefi ?
40017025	Inde mbo — Eingo . Aɔtɔkɔ Petelo nda ndakɔ , limɔ Yesu lotaonga oso wa Petelo , mbo — ¿ Otoenyela to moni , Simona ? ¿ Bɛkɔta ya wenda-bo batɔɔsɔ bosömbo la bɔsɔmbi ende ndai ? ¿ Ende bana bau angɛnɛ kwa ende bana ba bɛɛnda ?
40017026	Petelo mbo — Ende bɛɛnda . Yesu mbo — Ongoma , bana angɛnɛ angokamba bɔsɔmbi to .
40017027	Nde eoka mbo totakwesa bato-ba nda litwanelo , takɛndɛkɛ nda ngɔngɛ ya eliya , taka shuku , la swi eyetotangola shao ani osokɔkɛlɛ , aɛ kɔɔsɔ yao , akalioleke aɛ bɔnɔkɔ wa swi , aɛ koosha lopata lofi ; ɔsɔkɔ loao , faefak’iyo loao loasɔ loaɛ lami .
40018001	Nda mbile ena baeki loya ende Yesu , iyo lofel’Inde mbo — Ndai yatolongela ofi nda Bɔkɔta wa Use ?
40018002	Yesu lota wainɛngɛ lioi mbo ayeke end’Inde , lamao Inde loemesa wana sisi yau ,
40018003	Inde mbo — Wewe isoonga lanu mbo sakolo ko ino kokikwa okinjwa kwa bana bakɛkɛ , ani ino angɔɔtɔ nda Bɔkɔta wa Use .
40018004	Nde wao ona oyatoikamaka se , oto ona asolongela ofi nda Bɔkɔta wa Use .
40018005	Oyatonyangela wana ɔmɔi kwa wana-yo , ko l’eoka ya lina liami , inde nd’atonyangela’mi ,
40018006	nde oyatokwesa wainɛngɛ ɔmɔi oyasoimela’mi , losoeta lande olau mbo litalɛ lifi likandomoko nda kingo yande , la mbo alindesomoko nda balia ba olundu ba eliya .
40018007	Aeko wale nda wenda-bo eoka ya njasɔ yokwesaka bato . Yao angotakufaka , nde wale wa liömä boyaka ende boto oyatofɔɔlɔ yao .
40018008	Eokao , lingasa liaɛ , kwa litindi liaɛ , likwes’aɛ , tenaka liao , umbolaka liao tungi , ndɔɔtɔ nda loiko ko eleme kwa ekoti losoeta ɔkɛsɔmɔ nda bösä wofya layalaya ani ole la bangasa bambale la bakolo bambale .
40018009	Eyambo liso liaɛ likwes’aɛ nda obe , ömɔlɔkɔ liao , la umbolaka liao tungi ; ndɔɔtɔ nda liwawi ko la liso limwito ko ɛtwɛlɛ kongo , losoeta ɔkɛsɔmɔ nda Ngehena ya bösä la baiso bambale .
40018010	La wɛlï to , mbo otaolya ɔmwito wa ebakɛkɛ-ba , eoka Imi nd’asoonga lanu mbo —
40018011	Nda Use bakitomo bau batoɛnɛkɛkɛ bɔmbɔ wa Sango wami lise la lise nda Use .
40018012	¿ Otoenyela nde moni ? Boto eyala la bɛkɔkɔ kama liu ; la ɔmwito wa yao kongo elota oeyaeya , inde angomacha yao kama libwa la libwa nda föngo okalukake ona ebosoeyaeya ?
40018013	Eya to mbo eoshana la wao , wewe Imi mbo , atoomala nda wao ɔmwito olongela ebimɔi kama libwa la libwa ebitieyaeyeke .
40018014	Ko ongoma liti lisangi lia Sango wanu oyayali nda Use mbo ɔmwito wa ebakɛkɛ-ba asɛɛsɛlɛkɛ .
40018015	Eyambo booto waɛ , ekeel’aɛ obe , takɛndɛkɛ okɛnɛs’inde litwanelo liande ko ino ambale wisisa ; eok’aɛ la wɛlï , ambo osɔɔlɔ booto waɛ liasi .
40018016	Nde eya to mbo aitook’aɛ , tafelaka oto wasi kwa bato bambale basi , mbo baɛkɛ laɛ mbo baoi batotina bakɔchɔmɔkɔ ko la bɛnɔkɔ ya bakulyi ambale kwa asatɔ .
40018017	Efeka ndooka imɔ ko iyo , luwesaka Etanda ; efeka ndooka ango Etanda , ayaleke laɛ kwa boto oyati waYuda , ango ewa bɔsɔmbi .
40018018	Itoonga lanu wewe mbo njasɔ ebitokandak’ino ono se , yao bilakandomoko nda Use ; la yao ebitofaikol’ino ono se , yao bilafaikolomoko ona nda Use .
40018019	Itoonga lanu imɔ liasi mbo — Eyambo bato banu ambale bekuliana ono se eoka ya lɔasɔ lɔmɔi elotosombol’ino , loao lokelomoko ino ko la Sango wami oyayali nda Use .
40018020	Eoka olo atosɔngɔmɔ ambale angoko asatɔ ko l’eoka ya lina liami , ambo Imi yende k’omao sisi yau .
40018021	Lamao Petelo loya ende Yesu , inde mbo — Ngɛnɛ , booto wami ekeela’mi obe , imɛsɛlɛk’inde bamɛsɛlɛ banga , konda bosambale ?
40018022	Yesu mbo — Iitoonga laɛ mbo konda bosambale , kangä konda kama osambale osambale .
40018023	Ko la litina-li Bɔkɔta wa Use botokweelomo la bɔkɔta wa tukela ɛmɔi oyalɛmbɛkɛ ndokomya njasɔ ya belima ya bɛkɔwa yande .
40018024	Aakoläkä Inde ndokomya yao , bɔkɔwa wa oso loeshomo end’inde oyaaka la bolima wa pata bilɛfu liu ;
40018025	kongo ko atiyaleke la bieto yokamba , eokao Ngɛnɛ wande lota ndola mbo atambesomoko , lande la wali la bana la bitotina eyaaläkä lande mbo bolima bokambomoko .
40018026	Inde loswa to balui se , inde lolɔmbɔkɔlɔ Ngɛnɛ mbo — Ngɛnɛ , lombakelaka’mi sumbu , fa’mi fofe yokamb’aɛ bieto bitotina fɛɛ .
40018027	Limɔ Ngɛnɛ wa bɔkɔwa ona lookel’inde ngandi , inde lofaikol’inde , inde lɔmɛsɛl’inde bolima .
40018028	Kongo ko bɔkɔwa-ao , akuswäkä inde , inde lokatowana la bɔkɔwa wasi booto wande oyaaka lande la bolima wa falanga kama liu . Inde lokusamel’inde la kingo , inde mbo — Kambaka to bolima ebole laɛ ;
40018029	la bɔkɔwa ebɔmɔi loswa balui se , inde lolɔmbɔkɔlɔ wina mbo — Lombakelaka’mi sumbu , fa’mi fofe yokamb’aɛ bitotina fɛɛ .
40018030	Nde inde lofeka , inde lɔkɛ okat’inde nda bɔnyɔlɔlɔ , kond’akakambek’inde bolima .
40018031	Limɔ ɛnɛkɛ bɛkɔwa ebamɔi lona elosokel’inde , iyo loka ikɛnɛnɛ sha likama , iyo loyakambesa ngɛnɛ wau bitotina ebikelomu .
40018032	Lamao ngɛnɛ lot’inde lioi mbo ayeke , inde loonga lande mbo — Aɛ wende bɔkɔwa obe , imi nd’amɛsɛliki aɛ bolima waɛ bototina eoka olɔmbɔkɔliki’mi ;
40018033	lotiengane laɛ mbo okeeleke bɔkɔwa ona booto waɛ ngandi , kwa okeela’mi aɛ ?
40018034	Lamao ngɛnɛ wau lowa efango finɛ , inde lɔkɛs’inde ende betingani ya bɔnyɔlɔlɔ kond’akakambeke inde bolima bototina fɛɛ .
40018035	Ko ongoma , Sango wami nda Use , ekelaka imɔ end’ino , sakolo ko ino otomɛsɛkɛlɛnɛ oto la oto booto wande nda botema wande .
40019001	Asiläkä Yesu liekesi-li , Inde losokwa nda Ngalilai , Inde lɔkɛ nda liko lia Yudea , nda boili wasi wa Yaledene .
40019002	Bikuke ya bato lotutak’Inde la Inde louwekes’iyo k’omao .
40019003	BaFalusi loya end’Inde oyafel’Inde felo yokɔtɔlɔ Inde , iyo mbo — ¿ Loengani nde la Bikela mbo otolome asokoleke wali’ande la litina elikalɛmbɛk’inde ?
40019004	Inde lomutoel’iyo mbo — ¿ Otitange nde mbo ko nda liako Bokeli akeläkä la botolome la botomali la imɔ mbo —
40019005	eokao botolome atomacha nde sango la nyango’ande la atowatema la wali’ande , la iyo yaambale batoyala oto ( bindo ) ɔmwito ?
40019006	Kwanyɔ bat’imɔ imbale , kanga bindo ɛmwito . Eokao eyesowacha Mungu , bato angowatola yao .
40019007	Iyo loonga lande mbo — Eokao , monito Mose atäkä ndola mbo olome afeke wali lokasa losenyana la ndosokol’inde ?
40019008	Yesu loonga lau mbo — Ko l’eoka ya betema yanu bewaü , Mose nd’amacheläk’ino ndosokola bali banu , kongo ko nda liako litiaaka ongoma .
40019009	Itoonga lanu mbo — Boto oyatosokola wali’ande , sakolo ko l’eoka ya nyongo , la kosɔngɔ wasi , inde nd’atochwela wali’ande nyongo .
40019010	Baeki bande mbo — Eya to mbo loyala ongoma la olome la wali’ande , loti to lolau ndosɔngɔ .
40019011	Nde Inde loonga lau mbo — Bato batotina angoöndo okulia lioi-li , kangä ko ebasofomo isosha .
40019012	Bamɔi to bende bitenga eoka baotomökö ongoma , bamɔi basosɛlɔmɔ ani ko la bato , bamɔi basoyales’iyo angɛnɛ ongoma ko l’eoka ya Bɔkɔta wa Use . Boto oyasokɔkɔlɔ okulia lioi-li akulieke to liao .
40019013	Lamao bana bakɛkɛ loeshelomo end’Inde mbo atalieke iyo bangasa bande la mbo asomboelek’iyo , nde baeki loimaka bato ana ;
40019014	nde Yesu mbo — Machaka bana bakɛkɛ bayeke ende’mi , okufesëk’iyo , eoka Bɔkɔta wa Use wende ende bɔfɔnɔ-bo .
40019015	Lamao Inde lotaliaka iyo bangasa limɔ Inde losokwa omao .
40019016	Futuku boto ɔmɔi loyela Yesu , inde mbo — Boekesi , ikeleke to loni lolau mbo yɔ̈lɛkɛ loiko loa layalaya ?
40019017	Yesu loonga lande mbo — ¿ Monito otofela’mi loasɔ loa bolau ? Angwɛnɛ ango ɔmɔi olau sakolo ko Mungu angɛnɛ , nde boyala la yɛmɛ yɔɔtɔ nda liwawi , litesaka to Bikela ;
40019018	boto loonga lande mbo — ¿ Bini to Bikela ? Yesu mbo — Wolëke boto , Ochwëke nyongo , Wiyëke , Otëke nanga ,
40019019	Litesaka sango waɛ la nyango waɛ , Samaka boyalani laɛ kwa aɛ angɛnɛ .
40019020	Isenge sina loonga mbo — Isolitesa bikela-bi bitotina , ¿ Loni to imɔ loasɔ eloomelu nde’mi ?
40019021	Yesu loonga lande mbo — Bɔlɛmbɛ ndɔɔlɔlɔ hɔlɔ , takɛndɛkɛ okatambesa ebiomani laɛ , faefaka yao ende bato touwe , — ongoma otɔɔlɔ bondanda nda Use — limɔ yauku , tutaka’mi .
40019022	Okäka isenge e-lioi-li , inde lɔkɛ la ikɛnɛnɛ nda botema eoka aaka lifoka lia likama .
40019023	Yesu loonga nde la baeki bande mbo — Wewe , itoonga lanu mbo ende la owaü ende oto wa lifoka ndɔɔtɔ nda Bɔkɔta wa Use .
40019024	Itoonga imɔ lanu mbo bowaü wa ngamela woeta nda lifola lia iolo , botiengane la bowaü wa oto wa lifoka ndɔɔtɔ nda Bɔkɔta wa Mungu .
40019025	Okäkä baeki bande ongoma , iyo lomwaala finɛ , iyo mbo — ¿ Ndai to atokɔkɔlɔ ouwesomo ?
40019026	Nde Yesu lotingana lau , Inde mbo — Lona losolongela bato , kongo ko Mungu atokɔkɔlɔ bitotina .
40019027	Lamao Petelo lomutola la Yesu mbo — ¿ Tɛnɛ , toisomacha bitotina yasu la toisotutak’aɛ , eokao iso kɔɔlɔ to iye ?
40019028	Yesu loonga lande mbo — Wewe , itoonga lanu mbo ino ebasotutaka’mi , akayaleke Wana wa Boto nda kɛka ya tala yande , nda baotelomu liasi lia wenda , ino imɔ bolayalaka amao nda kangala liu la imbale ndokomia tukela liu la imbale ya BaIsalaele ;
40019029	la boto la boto oyamachi ndakɔ kwa baloo kwa baelo , kwa sango , kwa nyango , kwa bana , kwa bilanga , ko l’eoka yami , ɛɔlɔkɔ nde kama liu ya yao ina la loiko loa layalaya lisangai
40019030	Nde wike ebale betoli oso bende ko mbisa , la eba mbisa betolaka oso .
40020001	Bɔkɔta wa Use bole kwa boto , wange wa bɔkɔkɔ , oyakuswäkä la yömbe okaluka basali bokela likuwa nda elanga yande ya tuma .
40020002	Limɔ akulianäk’inde la basali bamɔi ndokamb’iyo lise la lise lofalanga , inde lotom’iyo nda elanga yande nda likuwa .
40020003	Tina la bonyanya oku inde lokuswa liasi , inde lɔɛnɛ basi bemakali ko wawa nda liöngo ;
40020004	inde loonga lau mbo — Ino imɔ kɛndɛkɛ nda elanga limɔ itofaef’ino bieto ebiengani . Iyo lɔkɛ .
40020005	Tina la ifitika la tina la lilöngolöngo imɔ inde lokuswaka ndokakela ko ongoma .
40020006	Akuswäk’inde liasi tina la baɔngɛlɔ ba use inde loosha basi bemakali wawa , inde loonga lau mbo — ¿ Monito ino otoemakalaka ani ko la nɔngɔ buse tuu ko liemaëlä ?
40020007	Iyo mbo — Eoka angwɛnɛ boto oyatof’iso likuwa . Inde mbo — Ino imɔ kɛndɛkɛ nda elanga .
40020008	Iläkä buse litele , ngɛnɛ wa elanga loonga la kapita yande mbo — Taka basali lioi , faefak’iyo bɔsɛɛli ; akolaka l’eba liili limɔ l’eba oso .
40020009	Ayäkä ebaoshomökö nda baɔngɛlɔ ba use baɔlɔ̈kɔ̈ boto la boto lofalanga .
40020010	Nde ayäkä eba oso iyo loenyela mbo batɔɔlɔ eyoeta , nde iyo imɔ lɔɔlɔ boto la boto lofalanga ko lɔmɔi .
40020011	Aɔsɔ̈kɔ̈ iyo loao , iyo loimaima ngɛnɛ , mbo —
40020012	Eba ba liili bakeli likuwa ko saa ɛmwito kongo , nde osoenganes’iyo lasu ebasotendekela bofimbi wa likuwa la efanga ya löwa .
40020013	Nde ngɛnɛ lomutoela ɔmɔi wau mbo — Wina , itikeel’aɛ loasɔ ; mbo aɛ otikulianeke lami nda lofalanga lɔmɔi ?
40020014	Ɔsɔkɔ eloaɛ , kɛndɛkɛ eyaɛ ; lisangi liami lile ndof’iyo ba liili kwani asofa’mi ofaef’aɛ .
40020015	¿ Mbo lotiengane lami okela kwa asangi nde’mi la eyami angɛnɛ ?
40020016	¿ Wende la lisiela ko eoka imi yende bolau ? Ongoma , ewa liili etolaka oso , l’ewa oso etungaka liili .
40020017	Asangäka Yesu ndɔkɛ Yelusaleme , Inde lɔɔsɔ eba liu la ambale ko wisakumbo nda mboka , Inde loonga lau mbo —
40020018	Tɛnɛ , tosɔkɛ Yelusaleme , lamao Wana wa oto atowambomo ende kanga ebieti la batikasa , iyo ana batof’Inde se , mbo aolomoko ,
40020019	limɔ batɔkɛs’Inde ende bato ba yese yasi , batek’Inde kungutu , baomek’Inde fimbo , la mbo bolek’Inde nda liyeka la mbisa ya becho isatɔ atouwa liasi .
40020020	Lamao nyango wa bana batolome ba Sebedayo loya amamwito la bana bande , inde loswa balui se oso wande la inde lofel’Inde loasɔ .
40020021	Yesu loonga lande mbo — ¿ Olɛmbi nd’iye ? Otomali loonga lande mbo — Lɛmbɛlɛkɛ mbo ebana-ba bami bambale bayaleke se , ɔmɔi nda osamba wa wali , ɔmɔi nda osamba wa olome , eyalayalek’Aɛ nda Bɔkɔta waɛ .
40020022	Nde Yesu lomutoel’inde mbo — Otiluwe elosofel’aɛ . ¿ Otokɔkɔlɔ nde ndomwa kɔpɔ eyetomwa’mi ? Iyo loonga lande mbo — Totokɔkɔlɔ .
40020023	Limɔ Inde loonga lau mbo — Ino bomwaka nde kɔpɔ yami nde ndoyales’ino nda bosamba wami w’olome la nda ewa wali , loti loami ndof’ino , kangä ende ebasotonjelomo loao ko la Sango wami .
40020024	Okäkä eba liu ebaoi-ba , iyo losoma la bana-ba bambale .
40020025	Limɔ Yesu lot’iyo lioi bayeke end’Inde , la Inde loonga lau mbo — Oluwi mbo betoli oso ya ebati BaYuda batokakales’iyo la bato bafi bau bende l’isosha end’iyo .
40020026	End’ino , loti ongoma , kongo ko oyatolɛmbɛ mbo ayaleke boto bofi wanu , ayaleke bokuweli wanu ,
40020027	la oyatolɛmbɛ mbo ayaleke botoli oso wanu , wao koyala nde bɔkɔwa wanu .
40020028	Ko ongoma , Wana wa oto imɔ , atiye ndokuwelomo , kangä okuwela basi , la ndofa liwawi liande angɛnɛ kwa liendoli lia bato wike .
40020029	Asekwäkä iyo nda Yeliko ekuke efi lotut’Inde ,
40020030	la tɛnɛ , bato bambale ba betuku bayali se nda ɔngɔ wa mboka ; okäk’iyo mbo ende Yesu oyatoeta , iyo loamama mbo — Ngɛnɛ , Wana wa Dawidi okelak’iso ngandi .
40020031	Bato ba ekuke loim’iyo mbo bayaleke tau , kongo ko iyo loamamaka ngo likama mbo — Ngɛnɛ , Wana wa Dawidi , okelak’iso ngandi .
40020032	Yesu losikama , Inde lot’iyo lioi , Inde mbo — ¿ Olɛmbi nde mbo ikeelek’ino iye ?
40020033	Iyo loonga lande mbo — Ngɛnɛ , mbo baiso basu baliolomoko .
40020034	Limɔ Yesu lookel’iyo ngandi , Inde lomata baiso bau , lisasaya iyo lɔɔlɔ liɛni liasi , la iyo lotuta Inde .
40021001	Iyäk’iyo tina la Yelusaleme , la ayäk’iyo nda Betefange nda löngo loa Elaya , limɔ Yesu lotoma baeki bambale oso , Inde loonga lau mbo —
40021002	Kɛndɛkɛ nda bokenge ebole oso wanu , kwaamao o’toosha punda ekandomu amamwito la efembeli yande ; faikolaka yao limɔ eshaka yao ende’mi .
40021003	Boto eonga lanu , ino koonga mbo — Ngɛnɛ asoeno yao , limɔ atoinola yao lisasaya .
40021004	( Lona losokelomo mbo lioi eliaongäkä bɔtɔndɔli likɔchɔmɔkɔ , mbo —
40021005	Kambesaka boseka wa Siona mbo — Tɛnɛ , Bɔkɔta waɛ asoya end’aɛ La bɔfɔmu , l’ani atalemi nda punda , Ango wana , efembeli ya punda . )
40021006	Baeki lɔkɛ , iyo lokela kwa akambesäkä Yesu ekambes’iyo ,
40021007	iyo loesha punda la efembeli , iyo lotalia bisinda yau nda bɔkɔngɔ wa yao , lamao Yesu loyala se nda yao .
40021008	Bato wike ba ekuke lofalola bisinda yau se nda mboka , basi lotenaka bafifa ba tosandu nda bilanga la iyo lota bao imɔ nda mboka .
40021009	La bikuke ebietelaka oso l’ebatutaka mbisa , iyo lɔwɛlɛ lielo mbo — Hosana , ende Wana wa Dawidi , Limɛngɔ end’Inde oyasoya nda lina lia Ngɛnɛ , Hosana nda elela ya tala .
40021010	Ɔtɔkɔ’Inde nda Yelusaleme , bato batotina loilima loasɔ loande , iyo mbo — ¿ Oyo ende ndai ?
40021011	limɔ bikuke mbo — Oyo ende Yesu , Bɔtɔndɔli wa Nasaleta ya Ngalilai .
40021012	Lamao Yesu lɔɔtɔ nda ndakɔ ya Mungu , la Inde lokusola iyo batotina ebatoungesa la ebatosomba omao nda Ndakɔ , Inde loukokola baonga ba bafetekwani ba bieto la kangala ya ebaungesäkä bikuku ,
40021013	Inde loonga lau mbo — Losɔnɔmu nda lokasa mbo Ndakɔ yami etotangomo ndakɔ ya lisomboli , nde ino nd’asokela la yao , ko lisɛkɔ lia eba biya .
40021014	Limɔ bato ba betuku l’eba bikoti loya end’Inde omao nda Ndakɔ ya Mungu , la Inde losäses’iyo .
40021015	Nde , ɛnɛ̈kɛ̈ kanga ebieti la batikasa tolombo etosokel’Inde la ɛnɛ̈k’imɔ iyo bainɛngɛ basoamama nda Ndakɔ ya Mungu mbo — Hosana ende Wana wa Dawidi , iyo losoma finɛ ,
40021016	iyo loonga la Yesu mbo — ¿ Osooka elotoonga e-bana-ba ? Inde loonga lau mbo — Eingo nde ; ¿ Otitange lise ango limɔi , mbo — Ko la bɛnɔkɔ ya bainɛngɛ la banaoli osɔɔlɔlɔ lisemoli ?
40021017	Limɔ Inde lomach’iyo , Inde losekwa nda Yelusaleme , Inde lɔkɛ nda Betania okaingala omao .
40021018	Ainwäk’Inde la nɔngɔ nda bokenge Inde looka isiye ,
40021019	ɛnɛ̈k’Inde bokumo la mboka , Inde lɔkɛ tina la wao nde atiosheke yeka nda wao ko kasa ko kasa , Inde loongela wao mbo — Tuma totiangɔ̈tɔ̈ imɔ ina layalaya .
40021020	Kwaamao kongo , bokumo lobɛɛkɛlɛ fɛɛ . La ɛnɛ̈kɛ̈ baeki ongoma , iyo lomwaala , iyo mbo — ? Bokumo bosoumama ɔbɛɛkɛlɛ lisasaya moni ?
40021021	Yesu lomutola lau mbo — Isoonga lanu wewe mbo eyambo boyala la liimeli , angota fee ani ino kokelaka ani asokelomo nda bokumo la liasi imɔ , boonga nde la e-longo-lo mbo — Ilomoko la umbolomoko tubu nda balia , ambo lokelomoko nde .
40021022	Bitotina ebitolɔmbɔkɔl’ino nda lisomboli ko la liimeli , bɔɔlɔkɔ nde yao .
40021023	Aɔtɔ̈kɔ̈ Inde nda Ndakɔ ya Mungu , kanga ebieti la biange loosh’Inde ani atoekesa bato , iyo lofel’Inde mbo — ¿ Otokelaka njasɔ-bi la sini isosha ? ¿ Ndai afäk’Aɛ isosha sina ?
40021024	Yesu loonga lau mbo — Itofel’ino imɔ ko lioi limɔi , ino bokambesa’mi , Imi imɔ kokambes’ino isosha esitokela lami njasɔ-bi ;
40021025	¿ Lilufi lia Yoane losekwa to nd’anima , kwa nda Use , kwa ende bato ? Iyo angɛnɛ lotafelanäka , mbo — Eyambo toonga mbo liaka lia Use , limɔ Inde koonga lasu mbo ¿ Eokao , monito otiaimeläkä inde ?
40021026	Nde toonga mbo — Elia bato … tosowänga ekuke ya bato eoka batotina basotanga mbo Yoane aaka bɔtɔndɔli .
40021027	Iyo lomutoela Yesu mbo — Totilüwe . Limɔ Inde loonga lau mbo — La Imi imɔ angokambes’ino isosha esitokela’mi la njasɔ-bi .
40021028	¿ Nde , ino oenyeli moni ? Boto ayaläkä la bana atolome bambale , inde lɔkɛ ende ewa oso , inde mbo — Wana , takɛndɛkɛ louse okakela likuwa nda elanga yami ya tuma .
40021029	Inde mbo — Itikulie ; kongo ko mbisa inde lokalangana , inde lɔkɛ .
40021030	Sango lɔkɛ ende ew’ambale , inde loonga imɔ ko ongoma ; wana lomutola mbo — Eingo ko Fafa .
40021031	Nde atikɛ . ¿ Ndai wau ambale akeli lisangi lia sango ? Iyo mbo — Ewa oso . Yesu loonga lau mbo — Isoonga lanu wewe , mbo basombesi la batomali ba olëfë batɔtɔkɔ nda Bɔkɔta wa Mungu oso wanu .
40021032	Eokao Yoane loya oyɛnɛs’ino mboka ya liengani , nde ino otiimelek’inde ; kongo ko basombesi la batomali ba olëfë loimel’inde la kwa ɛnɛk’ino ongoma , otiangokalanganaka mbo wimelek’inde .
40021033	Okaka bombila wasi . Yaaka nde oto ɔmɔi , wange wa okenge , oyalɔɔ̈kɔ̈ elanga ya tuma . Inde lolingela yao la likula , inde lofuwa liyöndo liotwangela tuma , inde loemesa ndakɔ ya betingani , inde lomachela balɔi elanga , limɔ inde lɔkɛ yese yasi .
40021034	Ayäkä mbile ya eula ya tuma , inde lotoma bɛkɔwa yande ende balɔi mbo baɔsɛkɛ tuma ;
40021035	lamao balɔi loundesa bɛkɔwa , iyo lokuchak’ɔmɔi , iyo loola wasi , iyo lokushela wasi batälɛ .
40021036	Lamao inde lotoma bɛkɔwa yasi wike , wolongela eba oso , la iyo lokeela iyo ana ko ongoma .
40021037	Liili , inde lotoma wana wande angɛnɛ end’iyo , inde mbo — Batolitesa nde wana wami .
40021038	Kongo ko ɛnɛ̈kɛ̈ balɔi wɛnɛ wana , iyo loongana mbo — Oyo ende bosangesi wa botiko , yauku to , toolek’inde , limɔ iso kɔɔlɔ botiko wande .
40021039	Iyo loundes’inde , iyo loumbol’inde lousa loa elanga , iyo lool’inde .
40021040	¿ Eokao , akayeke ngɛnɛ wa elanga , ekeelaka balɔi ana iye to ?
40021041	Iyo mbo — Atosɛɛsɛlɛsɛkɛ bato bana babe la liwa libe , emachaka elanga ende balɔi basi ebatofaef’inde tuma nda eula .
40021042	Yesu loonga lau mbo — ¿ Otitange lise ango limɔi nda lokasa ( loa Mungu ) mbo — Litalɛ lina elisofeka baswi , Liao lisoswomo nda botö wa ndakɔ ; Loasɔ-lo losoya ko l’eoka ya Ngɛnɛ ; La nda baiso basu lole losemolomo ?
40021043	Eokao Imi isoonga lanu mbo — Bɔkɔta wa Mungu bosokolomoko end’ino , la bofaefomoko tukela ebatoesha tuma twa wao .
40021044	Boto oyatokwa likulya nda litalɛ-li , inde kounya ; kongo ko litalɛ-li likwa ende boto , liao komiak’inde kwa fututi .
40021045	Okäka kanga ebieti la BaFalusi bembila-bi ya Yesu , iyo loleembela mbo asoongel’iyo angɛnɛ .
40021046	Nde akotäk’iyo ndoundes’Inde , iyo lowänga bato ba ekuke , eoka iyo lotang’Inde mbo bɔtɔndɔli .
40022001	Yesu loongana lau liasi ko la bembila , mbo —
40022002	Bɔkɔta wa Use bole kwa bɔkɔta wa yese oyakenjäka elambɔ ya lisɔngi lia wana wande ,
40022003	inde lɔkɛsɛ bɛkɔwa yande ɔkɔsɔ ebatomökö lioi nda elambɔ ya lisɔngi ; nde iyo lofeka ndoya .
40022004	Limɔ inde lotoma bɛkɔwa yasi , inde mbo — Kambesaka ebatomökö lioi mbo — Tɛnɛ ngo , bieka ya elambɔ bisoela , mbolo yami la bana ba mbolo ya bonuku bisoolomo , bitotina bisoengana , yauku nda elambɔ ya lisɔngi .
40022005	Nde iyo lolemola loasɔ , iyo lɔkɛndɛ , ɔmɔi nda elanga yande , ɔmɔi nda bokalala wande ;
40022006	ebamɔi loundesa bɛkɔwa , iyo lokeelak’iyo sɔni , iyo lool’iyo .
40022007	Okäkä bɔkɔta ongoma , inde losoma la bolengi , inde lotomaka basilikani bande okasɛɛsɛlɛsɛ baoli ba bato bana , iyo lofechaka okenge wau la ösä .
40022008	Limɔ inde loonga la bɛkɔwa yande mbo — Elambɔ ya lisɔngi esotonjomo , nde ebatomökö lioi batiengane ,
40022009	eokao kɛndɛkɛ to nda bau ba balabala la eshaka ono nda elambɔ bato ebakoshek’ino omao .
40022010	Bɛkɔwa ina lɔkɛ nda balabala ; iyo losɔngɔmɛsɛ batotina eboshak’iyo , bato babe l’ebalau lisanga , ongoma elambɔ lotumaka l’ato .
40022011	Nde aɔtɔ̈kɔ̈ bɔkɔta otichak’iyo ebatola bieka , inde lɔɛnɛ boto omao oyatiwate esinda yoengana elambɔ ya lisɔngɔni .
40022012	Bɔkɔta loonga lande mbo — ¿ Wina , osɔɔtɔ ono ani otiwate esinda ya elambɔ ya lisɔngi moni ? Nde boto angomutola ango lioi .
40022013	Limɔ bɔkɔta loonga la basali mbo — Kandak’inde la besamba la bakolo , umbolak’inde lousa nda bounduundu wa mbi ; omao bitookana la bileli la ngɛlɛtɛ ya bainyo .
40022014	Eoka bato wike nd’asotomo lioi , nde ko bamyo kongo basoaomo .
40022015	Lamao BaFalusi lɔkɛ okɔtɔ ikumbɛ sha loasɔ lokwes’Inde nda liekesi liande .
40022016	Iyo lotoma baeki bau amamwito l’eba Helodi ende Yesu , iyo mbo — Boekesi , tosolüwa mbo wende wewe , la mbo otoekekesa mboka ya Mungu la wewe , la mbo oitowänga oto la oitotichaka bɔmbɔ wa bato ;
40022017	Kambesaka to iso kwa atoenyel’Aɛ ; ¿ Mbo losoengana ofaefa Kaisala bɔsɔmbi , kwa angofa ?
40022018	Kongo ko Yesu lolembeela bobe wau , Inde mbo — ¿ Otokotela’mi eoka iye , ino balimbaki ?
40022019	Tambaka’mi bieto yokamba bɔsɔmbi . Iyo loeshel’Inde lofalanga .
40022020	Limɔ Yesu loonga lau mbo — ¿ Bolendela-bo la lisɔni-li bile ya ndai ?
40022021	Iyo mbo — Ya Kaisala . Lamao Inde loonga lau mbo — Inolaka to ende Kaisala ko eya Kaisala la inolaka ende Mungu ko eya Mungu .
40022022	Okäkä bato ongoma , iyo lomwaala , iyo lomach’Inde , iyo lɔkɛ eyau .
40022023	La lise-ao BaSadoke bamɔi loya ende Inde , ebaimeläkä mbo angwɛnɛ imɔ litɛmwi nda liwa ; iyo lofela Yesu mbo —
40022024	Boekesi , Mose mbo boto ewa , angoota wana , limɔ etungani yande atosɔngɔ lotika loa boloo mbo aoteleke boloo wana .
40022025	Toka , eyasu tole la bana batolome bosambale ba sango ɔmɔi ; boloo losɔngɔ wali la inde lowa , nde atimache wana , etungani yande losangola wali .
40022026	Ewa ambale ko ongoma ; imɔ ko ewa asatɔ , ko ewa osambale , batotina ko ongoma .
40022027	Mbisa , otomali imɔ lowa liili .
40022028	Eokao nda litɛmwi nda liwa , otomali atoyala wali wa ndai wau osambale , eoka iyo batotina basɔngɔ̈kɔ̈ ko inde .
40022029	Yesu lomutoel’iyo mbo — Osotwanelo , eoka otilüwe Kasa ya Mungu la bofoka wande imɔ .
40022030	Eoka nda litɛmwi nda liwa , batolome angosɔngɔ , la batomali angosɔngɔmɔ imɔ , nde beyalaka kwa bakitomo nda use .
40022031	Nde loasɔ loa litɛmwi lia ebawi , okatangi kɔni eloaongäkä Mungu lanu , mbo —
40022032	Imi yende Mungu wa Abalayama , Mungu wa Isaka , Mungu wa Yakobo , otitange ongoma ? Mungu ati Mungu wa ebawi , kangä wa ebale la liwawi .
40022033	Okäkä eba bikuke ongoma iyo lomwaala liekesi liande .
40022034	Nde okäkä BaFalusi mbo Yesu akandiki bɛnɔkɔ ya BaSadoke , iyo losɔngɔmɔ nda loasɔ-lo ,
40022035	la ɔmɔi wau ako bosanokoli wa Bikela lofel’Inde lofelo lokotel’Inde , inde mbo —
40022036	¿ Boekesi , nda Bikela , eni ekela eyeti fafo ?
40022037	Yesu loonga lande mbo — Samaka Bɔkɔta Mungu waɛ la botema bototina , la bolimo waɛ bototina , la baenyeli baɛ batotina .
40022038	Eyele ekela ya oso la eyeti fafo ,
40022039	la eya imbale eyengani la yao eko mbo — Samaka boyalani laɛ kwa ani otosama aɛ angɛnɛ .
40022040	Bikela bitotina la Baoi ba Batɔndɔli basoomana la bikelabi bimbale .
40022041	Asɔngɔmɔ̈kɔ̈ BaFalusi ongoma , Yesu lofel’imɔ ko iyo lofelo , mbo —
40022042	¿ Otoenyela iye loasɔ loa Masiya , mbo ende wana wa ndai ? Iyo mbo — Wana wa Dawidi .
40022043	Yesu loonga lau mbo — ¿ Eya ongoma , monito Dawidi kotang’Inde mbo Ngɛnɛ ko la Bolimo , ani Dawidi mbo —
40022044	Ngɛnɛ loonga la Ngɛnɛ wami mbo — Yalaka se nda bosamba wami wa olome , Kond’atɔsɛlɛ’mi baiyani baɛ ose ya batindi baɛ ?
40022045	¿ Eya to mbo Dawidi atangäk’Inde mbo Ngɛnɛ , Ale to wana wande imɔ la moni ?
40022046	Angwɛnɛ boto wokɔkɔlɔ ndomutoel’Inde lioi ango limɔi , la mbisa ya lise-ao , oto angɔmɔi angotendela imɔ ofela Inde felo .
40023001	Lamao Yesu loonga la eba bikuke la baeki bande ,
40023002	Inde mbo — Batikasa la BaFalusi basoyala se nda kɛ̈ka ya Mose ;
40023003	eokao kelakaka la litesaka bitotina ebitoong’iyo eonga lanu , kongo ko , okelëke kwa atokel’iyo , eoka batoonga nde baitokela .
40023004	Batokandaka bekuku ya belito bewaü wotolaka , limɔ batotalia yao nda batotoko ba bato ani iyo angɛnɛ angolɛmbɛ okɛndɛsɛ yao ango la isangakala shau .
40023005	Nde bekeeli yau bitotina bile ko yɔɛnɛlɛ nda baiso ba bato kongo ; batofalokola biuku ya kasa ( ebitol’iyo nda bindo ) , batolongamesa basimbɛlɛ ba bisinda yau ,
40023006	batolola bilela ya oso nda bilambɔ la kangala ya betoli oso nda bisɔngɔmɛlɔ ,
40023007	la mbo balamokolomoko nda baöngo la ndotangomoko mbo Labi ( Boekesi ) .
40023008	Nde ino angotangomo Labi eoka wende ko la Boekesi ɔmɔi la ino yaatotina wende beoto .
40023009	Otangëke boto wa wenda mbo sango , eoka ɔmwito kongo nd’ayali Sango ako Inde oyayali nda Use .
40023010	Otangomöko mbo Botoli-oso , eoka ko ɔmwito kongo nd’ayali Botoli-oso wanu , ako Masiya .
40023011	Boto wanu oyalongeli , eyelaka bosali wanu ,
40023012	la oyatotaliaka inde angɛnɛ , ɛɔndwɛsɔmɔkɔ se hondwa , la oyatɔɔndwa se inde angɛnɛ , etaliomoko tala .
40023013	Aeko wale end’ino Batikasa la BaFalusi , balimbaki eoka ino nd’atolinjaka biome ya Bɔkɔta wa Use oso wa bato ; ino angɛnɛ angɔɔtɔ la ino nd’atokufesa ebakɔɔtɔ ina .
40023015	Aeko wale end’ino Batikasa la BaFalusi , balimbaki eoka ino otolekaka wenda la balia ndokɔsɔ ɔmɔi oyatokinjwa kwa atoimel’ino angɛnɛ , limɔ akayalek’inde ewa , ino kokindol’inde wana wa Ngehena woeta boyaeli obe wanu angɛnɛ ko baeta bambale .
40023016	Aeko wale end’ino Betoli-oso eba betuku . Ino nd’atoonga mbo — Boto etinya ekanɔ ko la Ndakɔ ya Mungu , loti loasɔ ; nde etinya ekanɔ ko la bieto ebile nda Ndakɔ ya Mungu , ambo ale la bolima wokamba .
40023017	Ino ba ebebe la etuku ; ¿ Eni to nd’aeti , kwa bieto , kwa Ndakɔ ya Mungu eyetosɛlɛ bieto la botanu ?
40023018	Liasi , ino mbo — Boto etinya ekanɔ ko la etambelo ya lifaefi , ambo loti to loasɔ ; nde boto etinya ekanɔ ko la lifaefi angɛnɛ , sakolo ko atokɔcha ekanɔ .
40023019	Ino b’etuku ; ¿ Eni to nd’aeti , kwa lifaefi , kwa etambelo eyetücha lifaefi ?
40023020	Boto oyasotinya ekanɔ la etambelo , asotinya yao ngo la etambelo la imɔ nda bieka ebiyali likolo lia yao lisanga ;
40023021	la oyatatinya ekanɔ la Ndakɔ ya Mungu , atotinya yao ngo ko la Ndakɔ la imɔ ko la Inde oyayali nda yao ;
40023022	oyatotinya ekanɔ ko la Use , atotinya ekanɔ ngo ko la kɛka ya Mungu , imɔ ko la Inde oyayali se nda yao lisanga .
40023023	Aeko wale end’ino Batikasa la BaFalusi bako balimbaki , eoka ino kokusolaka likaɔ lia botüku wa liu nda kasakasa ya lɔɛtɛ , kongo ko osounga ndola yoeta la litina biko liengani , la booto , la liimeli ; lole lanu ndokelaka , ani ebimɔi imɔ biti yoomelomoko .
40023024	Ino betoli-oso ya etuku , otokangola balia ndosokola ikungu sikɛkɛ , nde botomɛlɛ ngamela mɛu .
40023025	Aeko wale end’ino Batikasa la BaFalusi ba ko balimbaki , eoka ino kotanekesa lousa loa kɔpɔ la lɔfɛfɛ , nde nd’atiteni esotumaka la yeka ya wiya la bɔlɛfɛ .
40023026	Aɛ BoFalusi wa botuku , tatanesaka atiteni ya kɔpɔ la lɔfɛfɛ limɔ lousa kotana lisanga .
40023027	Aeko wale end’ino Batikasa la BaFalusi , eoka ino nd’atokwelomo la losai elososiyomoko la fɛmbɛ lousa ; ani lousa losoɛnɛlɛ kwa tɔfɔfɔ , nde nd’atiteni bisotumaka la tokwa twa belyo la bɛwɛwɛ ya bɔlɛlɔ .
40023028	Ino ko ongoma , lousa otoɛnɛlɛ bato ba liengani nde atiteni osobeba la bolimbakeli la batwanelo .
40023029	Aeko wake end’ino Batikasa la BaFalusi , eoka otoswa sai ya batɔndɔli ba oso la otokomya kito y’ebaengani ,
40023030	nde koonga mbo — Twaäkä nda fɛtɔ ya bangau basu , ani totiasanganäkä lau ndosondola bakila ba batɔndɔli .
40023031	Ko ongoma osoaola mbo wende bana ba bato ebaoläkä batɔndɔli .
40023032	Eokao , ɔlɔlɔkɔ to ikweelo sha bangau banu .
40023033	Ino wende njɔ , wende bana ba manga ; ¿ otolɔmwaka mbo otafomo se la okɛsɔmɔ nda Ngehena ya bösä ?
40023034	Tɛnɛngɔ , ko l’eokao Imi nd’atotomaka end’ino , la batɔndɔli la eba wɛlï la batikasa , kongo ko ino boolaka nde bamɔi , bowachaka bamɔi nda liyeka , bokuchaka bamɔi fimbo nda bisɔngɔmɛlɔ yanu , boengaka bamɔi ko nda okenge la okenge ,
40023035	ko mbo bakila ba batotina-ba ebawäkä l’angwɛnɛ litwanelo , bao bakungameke ko end’ino , bako bakila ba Abɛlɛ , konda bakila ba Sekalaya , wana wa Balakaya-oyaoläkä ino ool’inde tina la Euchelo la Etambelo ya lifaefi nda Ndakɔ ya Mungu —
40023036	Isoonga lanu wewe mbo — Bitotina-bi bilaomanaka la nyongo ya efɛtɔ-ye y’ato .
40023037	Aeko Yelusaleme ; Yelusaleme ona oyaoläka batɔndɔli , oyakushakäkä batalɛ boola ebatomomökö end’ino . Aina mbile eyokäkä’mi yɛmɛ yosɔnjak’ino bana ba Yelusaleme kwa atokukya kɔkɔ bana bande ose ya bafafu bande , kongo ko ino angɔlɛmbɛ .
40023038	Tɛnɛngo , bokenge waɛ bosomachana ko isimo ,
40023039	isoonga lanu wewe mbo otiangɔɛnɛ’mi imɔ konda eyekaongeke lanu mbo — Limɛngɔ liyeke lande oyatoya nde lina lia Ngɛnɛ .
40024001	Yesu lokuswa nda Ndakɔ ya Mungu limɔ a kɛndɛk’Inde , baeki bande loyaɛnɛs’Inde bosweli wa Ndakɔ ,
40024002	nde Yesu loonga lau mbo — ¿ Osɔɛnɛ to bitotina-bi ? Isoonga lanu wewe mbo angwɛnɛ litalɛ ango limɔi lilamachomoko likolo lia liasi nde batotina belaukolomoko .
40024003	Ayaläk’Inde se nda löngo loa Elaya baeki bayäkä end’Inde wisakumbo , iyo mbo — Kambesaka to iso mbile eyekayeke njasɔ-bi la eni ndembe yolembeela mbo osamboya la ya basilelo ba wenda-bo ?
40024004	Yesu lomutoel’iyo mbo — Lambaka la wɛlï mbo boto atalimb’ino ,
40024005	eoka wike batoya nda lina liami ani batoonga mbo — Imi yende Masiya la batoengolaka basi wike .
40024006	Bolaokaka mboli ya bita la iwaesa sha bita ; owangëke , eoka bilayaka nde , kongo ko losilo lokayi kɔni .
40024007	Yese la yese bitowesana , la bɔkɔta la bɔkɔta batowesana , fondo la lotukeso loa nyɛlɛ bilayaka la elela la elela .
40024008	Nde bitotina-bi bile ko liakoli lia ielo .
40024009	Lamao bɛkɛsɛkɛ ino ende ebatokuchak’ino la batool’ino la boiyanomoko l’eoka ya lina liami nda tukela bitotina .
40024010	Wike bekwaka se , la boto atowamba wina lande , la beiyanaka
40024011	la batɔndɔli ba nanga wike beyaka nde , limɔ iyo belimbaka basi wike .
40024012	Limɔ eoka mbo litefoli litokonda finɛ , basi wike batotɛkwa , samɔ ya beoto bitosaa ;
40024013	kongo ko oyatokɔkɔmɔ ko nda liko , ambo inde elauwesomoko .
40024014	Mboli Ilau-bi bilanangolomoko nda wenda bototina kwa boekï wotomo ende bato ba tukela bitotina . Lamao basilelo belayaka .
40024015	Eokao , akɛnɛk’ino wɛnɛ bɔlɛlɔ wa lioma , eliaongomökö la Danyɛlɛ ewa bɔtɔndɔli , bosoyala nda Elela eyuchomo ( oyatotanga aluweke litina )
40024016	kwaamao eba Yudea bakweke mangu konda föngo .
40024017	Boto eyala olikolo lia ndakɔ yande , angotasulwaka se okaluke biengo nda ndakɔ ;
40024018	boto eyala nda elanga angoinywa imɔ okenge okɔsɔ esinda yande .
40024019	Aeko wale ende batomali ba lieme la ebatomwesa bana baɛlɛ nda bacho ana .
40024020	Sombolaka mbo botili ebokakwek’ino botaya nda bɔtɔkɔ kwa nda bɔfɛfyɔ , kwa la lise lia yenga ,
40024021	eoka nda bacho ana bifembi belayaka kwa ebitiayäkä oso , ango ko nda baakoelo ba wenda konda kwani la botilayek’imɔ ongoma liasi .
40024022	Aenaka mbo bacho bana betungesomoko , ani angwɛnɛ angɔmwito angouwa , kongo ko bacho bana belatungesomoko ko l’eoka ya ebaaomökö .
40024023	Nda mbile ena eyambo boto eonga lanu mbo — Tɛnɛ Masiya eyamaya ; Tɛnɛ ale onamona , wimelëke ,
40024024	Eoka BaMasiya ba nanga la bɛtɔndɔli ba nanga beyaka nde la tokesa la ndembe ya isosha mbo bekɔkɔlɔ ndolimbaka ango ebasoaaomo angɛnɛ .
40024025	Tɛnɛngɔ , isotäkambes’ino loao oso .
40024026	Eokao beonga lanu mbo — Tɛnɛ , ale nda liɔmbɛlɛ , otakuswëke okɛnɛ , beonga mbo — Tɛnɛ , ale nda kuku ya ndakɔ , wimelëke .
40024027	Eoka kwa atokuswa ibalibali fangi ya ɛsɔswɛlɔ ya bonyanya okɛnɛlɛ fangi ya baɔndwɛlɔ , bayelo ba Wana wa Boto beyalaka ko ongoma .
40024028	Eoka olo akayaleke bolyo , ambo toyoiyoli kosɔngɔmɔ ngo ko omao .
40024029	Lisasaya mbisa ya bifembi ya bacho bana , liso lia use litotufatufa la tengai angoanyemaka imɔ , la tolonge totokwaka se la befoka ya use betotukatuka .
40024030	Limɔ ndembe ya Wana wa Boto elaɛnɛlɛkɛ nda use , la tukela bitotina ya wenda belalelaka ndeli , limɔ belɛnɛkɛ Wana wa Boto atoya nda bafita ba use la bofoka la bɔfɛkɔ finɛ .
40024031	Limɔ atotoma bakitomo bande ebatooma ifonge sifi la batosɔnjak’iyo ebasoaaomo l’olo l’olo fangi bitotina konda liko lia use konda liko elimɔi lia use .
40024032	Lüwaka loasɔ elosokwelomo la bokumo ; atofɛtɛ wao la atɔ̈tɛkɛ batombɔ ba wao , ongoma otolüwa mbo eula esamboya .
40024033	Ongoma akɛnɛkɛ ino wɛnɛ njasɔ-bi bitotina , lüwaka mbo Inde asoya tina , ango nda bome .
40024034	Itoonga lanu wewe mbo — E-fɛtɔ-ye eitosila oso ani e-njasɔ-bi bitotina bikayi .
40024035	Use la se bilawanjwaka bao , kongo ko baoi bami batilawanjweke imɔ .
40024036	Nde angwɛnɛ oto angɔmwito nd’alüwi lise lina , kwa saa ena , bakitomo angolüwa , Wana angolüwa , sakolo ko Sango Inde nd’alüwi .
40024037	Nde kwa ayaläkä bato nda mbile ya Noa , belayalaka nda bayelo ba Wana wa Boto .
40024038	Eoka nda bacho oso wa fela efi , bato balakäkä bieka la bamwäkä , basɔngɔ̈kɔ̈ la basɔngɛsɔmɔ̈kɔ̈ , konda lise eliaɔtɔkɔ Noa nda ndakɔ ya watɔ ,
40024039	la batialüwäkä ani ayäkä fela efi loyaɔmbes’iyo yaatotina hɔmbɛ ; bayelo ba Wana wa Boto belayalaka ko ongoma .
40024040	Lamao batolome bambale beyala nda elanga , ɔmɔi kosokolomo , ɔmɔi komachana .
40024041	Batomali bambale beunda bosöngö wa lokulu lotwanga , ɔmɔi kosokolomo , oyo ɔmɔi komachana .
40024042	Eokao lambaka la wɛlï , oitolüwa bocho ebokayeke la Ngɛnɛ wanu .
40024043	Nde lüwaka mbo eya ngo mbo ngɛnɛ wa ndakɔ alüwäkä oso ko la mbile eyekayeke ewa wiya ani alambäkä la wɛlï l’ani atiamachäkä mbo ndakɔ yande efindolomoko la wiya .
40024044	Eokao enganaka la yose , eoka Wana wa Boto eyaka nda mbile eyeitoenyela lanu .
40024045	Ndai to atoyala bɔkɔwa wa likɔchi la wa wɛli ani ngɛnɛ wande oyasotalia inde bonyafala wa bato bande mbo akaelek’iyo bieka yau la lisho lioengana ?
40024046	Limɛngɔ la olau ende bɔkɔwa ona ani ngɛnɛ wande atoyaosh’inde nda likuwa .
40024047	Itoonga lanu wewe mbo — Atotalia boto ona bonyafala wa yeka yande bitotina .
40024048	Nde eya mbo bɔkɔwa ona obe , eonga nda botema mbo — Ngɛnɛ wami asoumwaka oya ;
40024049	lamao inde koakola oomaka bɛkɔwa ebamɔi , la ndolaka la ndowa bänä amamwito la basi ebatolɛwa bänä ;
40024050	limɔ ngɛnɛ wa bɔkɔwa ona eyaka nde la bocho ebotïlüwe inde , ebotiwɛlɛ inde ngɛnɛ baiso ,
40024051	atomumol’inde la fimbo la atosɛl’inde amamwito la ebalimbaki olo atookana bileli la ngɛlɛtɛ ya bainyo .
40025001	Lamao , Bɔkɔta wa Use botokwelomo la baseka liu ebaɔsɔ̈kɔ̈ paka yau , okatowana la botolome ɔmɔi oyaɛkɛ okɔsɔ bowai nda lisɔngɔni .
40025002	Bɔɔmwi ba baseka baaka bibebe , la bɔɔmwi ba wɛlï ;
40025003	eoka aɔsɔ̈kɔ̈ ebibebe paka yau , batiɔsɛ baita amamwito ;
40025004	kongo ko eba wɛlï , iyo lotola baita basi nda kamaisonga amamwito la paka yau .
40025005	Nde ewa lisɔngi loumwaka oya , eokao iyo yaatotina lowa bolengelenge la iyo loingala ilɔ .
40025006	Nde la ɛsɔkɔ ya ocho lioi liaokomökö mbo — Itɔkɔ , Ewa lisɔngi-yo ; kuswaka okatowana lande .
40025007	Lamao baseka batotina ana loemakala , iyo loanekesa paka yau la wɛlï ,
40025008	Limɔ eba bibebe loonga la eba wɛlï mbo — Faef’iso sumbu baita bamɔi banu eoka paka yasu bisotiakama .
40025009	Nde eba wɛlï mbo — Bataengana lasu lanu imɔ ; takɛndɛkɛ to ende baungekesi ba baita okasomba ebanu angɛnɛ .
40025010	Aɛk’iyo okasomba , ewa lisɔngi loya ; limɔ baseka ebakɔmɔnyi la paka yau , iyo lɔtɔ amamwito lande nda elambɔ ya lisɔngɔni la bome wa ndakɔ lolinjomo .
40025011	Mbisa , baseka ebamɔi loya imɔ , iyo mbo — Ngɛnɛ , Ngɛnɛ lioelak’iso .
40025012	Nde inde lomutola lau mbo — Isoonga lanu wewe mbo itilüwe ino .
40025013	Eokao , lambaka la wɛlï , eoka otilüwe kwa bocho kwa saa .
40025014	Lole nde kwa boto oyatɔkɛ lɔkɛndɔ esika , inde lota bɛkɔwa yande lioi , inde lofaef’iyo biengo yande .
40025015	Inde lofaefa ɔmɔi batanga bɔɔmwi ba bieto , inde lofa wasi batanga bambale , la wasi limwito , ende oto la oto inde lofa yao yoengana la wɛlï wande , limɔ inde lɔkɛ lɔkɛndɔ .
40025016	Kwaamao boto oyaɔlɔ̈kɔ̈ batanga bɔɔmwi , inde lɔkɛ okatimbesa bokalala wande la bao , inde lɔɔlɔ botalia wa bɔɔmwi basi .
40025017	Ko ongoma imɔ ewa ambale lɔɔlɔ basi bambale .
40025018	Kongo ko oyaɔlɔ̈kɔ̈ litanga limɔi , inde lɔkɛ okafuwa nda nyɛlɛ , inde loisa bieto ya ngɛnɛ wande omao .
40025019	Mbisa ya mbile yumwa , ngɛnɛ wa bɛkɔwa ana loinywa ; akomiäk’inde lau belima ,
40025020	limɔ oyaɔlɔ̈kɔ̈ bɔɔmwi loyaesha basi bɔɔmwi imɔ , inde mbo — Ngɛnɛ , wafaefäkä’mi batanga bɔɔmwi , tɛnɛ , isɔɔlɛsɛ basi bɔɔmwi .
40025021	Ngɛnɛ wande loonga lande mbo — Bolau , wende bɔkɔwa olau wolendelomo , osokɔcha yao bimyɔ , isofaef’aɛ isosha likolo lia wike , ɔtɔkɔ limɛngɔ lia ngɛnɛ waɛ .
40025022	Limɔ oyaɔlɔ̈kɔ̈ ambale loya , inde mbo — Ngɛnɛ , wafaefäkä’mi batanga bambale , tɛnɛ isɔɔlɛsɛ basi bambale .
40025023	Ngɛnɛ wande loonga lande mbo — Bolau , wende bɔkɔwa olau wolendelomo , osokɔcha yao bimyɔ , isofaef’aɛ isosha likolo lia wike , ɔtɔkɔ limɛngɔ lia ngɛnɛ waɛ .
40025024	Limɔ oyaɔlɔ̈kɔ̈ ko litanga limɔi loya , inde mbo — Ngɛnɛ , yalüwäk’aɛ mbo wende boto owaü , ototwaka yao ebitilɔɛk’aɛ , otoinaka yao ebitifɛf’aɛ ;
40025025	yawangäkä la yaɛ̈kɛ̈ okaisa bieto yaɛ nda nyɛlɛ . Tɛnɛ , ɔsɔkɔ eyaɛ angɛnɛ .
40025026	Nde ngɛnɛ wande lomutoel’inde mbo — Bɔkɔwa obe wa booshaosha , ¿ walüwäkä to mbo itotwaka yao ebitilɔɛkɛ’mi , la mbo itoinaka yao ebitifɛfɛ’mi ?
40025027	Eokao loenganiki laɛ ofa bieto yami ende ebatoisa yao la bɔsɛɛli , mbo akainyweke’mi , yaɔlɔ eyami bieto la bɔsɛɛli lisanga .
40025028	Eokao , ɔnɔkɔlɔkɔ litanga liami end’inde la faefaka ewa batanga liu .
40025029	Eoka , oyasɔɔlɔ , efomoko nde yasi la atoyala la lilya , nde oyati la yeka , ambo eyele lande , yao kɔɔnɔkɔlɔmɔ end’inde .
40025030	Nde umbolaka e-bɔkɔwa w’ɛkwɛlɛ lousa nda lilima , olo atookana bileli la ngɛlɛtɛ ya bainyo .
40025031	Nde elayalaka Wana wa Boto nda tala yande amamwito la bakitomo batotina , eyalaka se nda kɛka ya tala yande ;
40025032	Bato ba wenda bototina belasɔngɔmɔkɔ oso wa bɔmbɔ wande ,
40025033	limɔ Inde kosɛnyanɛsɛ bato shɛi , kwa atokela botingani wa bɛkɔkɔ la mbuli , inde kosɛlɛ bɛkɔkɔ nda bosamba wande wa olome nde mbuli nda ewa wali .
40025034	Limɔ Bɔkɔta eongaka nde l’eba bosamba wande wa olome , mbo — Yauku , ino ba lɔkɛmɔ loa Sango wami , sangolaka bɔkɔta ewakomyelomoko ino konda bakelelo ba wenda ,
40025035	eoka yayaläkä la isiyɛ la wafäkä Imi bieka ; yokäkä yɛmɛ ya balia , la wamwesäkä’mi ; yayaläkä bɔɛnda la waɔtɛsɛ̈k’mi nda ndakɔ ;
40025036	yayaläkä wase , la wawatesäkä’mi bisinda ; yayaläkä la loo la wayäkä fɛtɛti ende’mi ; yakandomökö bɔnyɔlɔlɔ la wayäkä ende’mi .
40025037	Lamao eba liengani bemutoelaka Inde mbo — ¿ Ngɛnɛ , twɛnɛ̈k’Aɛ la isiyɛ l’eni to mbile , ani iso lof’Aɛ bieka ? Ango la yɛmɛ ya balia , nde kof’Aɛ yomwa ?
40025038	¿ Twɛnɛ̈k’Aɛ bɔɛnda , nde kɔɔtɛsɛk’Aɛ ndakɔ , ango wase , nde twawates’Aɛ ?
40025039	¿ Eni mbile twɛnɛ̈k’Aɛ la loo , kwa nda bɔnyɔlɔlɔ , nde koya fɛtɛti end’Aɛ ?
40025040	Limɔ Bɔkɔta emutoelak’iyo mbo — Isoonga lanu wewe mbo ko l’eoka mbo wakeläkä ongoma ende ɔmɔi wa beoto yami oyakɛli se , ambo shooto kongo , wakeeläkä’mi ongoma .
40025041	Lamao eongäkä lau eba bosamba wa wali imɔ mbo — Sokwaka ende’mi , ino ebasendomu bieo , konda bösä wa likati ebosokomyelomo Satana la bakitomo bande ;
40025042	eoka yayaläkä la isiyɛ , nde otiafäkä’mi yeka , yokäkä yɛmɛ yomwa , nde otiafäkä’mi yomwa ;
40025043	yayaläkä bɔɛnda , nde otiaɔtɛsɛ̈kɛ̈’mi ndakɔ , yayaläkä wase , nde otiawatesäkä’mi bisinda ; yayaläkä la loo la nda bɔnyɔlɔlɔ , nde otiayäkä fɛtɛti ende’mi .
40025044	Iyo imɔ bemutoelak’Inde mbo — ¿ Ngɛnɛ , twɛnɛ̈k’Aɛ la isiyɛ , kwa la yɛmɛ yomwa , kwa bɔɛnda , kwa wase , kwa la loo , kwa nda bɔnyɔlɔlɔ , nde iso angowɛl’Aɛ lisungi liasu ?
40025045	Lamao Inde elamutoelak’iyo mbo — Itoonga lanu wewe mbo — ko l’eoka mbo otiakeläkä ongoma ende ɔmɔi wa beoto yami oyakɛli se , ambo otiakeeläkä’mi imɔ ongoma .
40025046	La iyo ana balakɛndɛkɛ konda likuchaki lia layalaya , kongo ko eba liengani kɔkɛndɛ konda liwawi lia layalaya .
40026001	Asiläkä Yesu ndoongana lau ebaoi-ba batotina , limɔ Inde loonga la baeki bande mbo —
40026002	Olüwi nde mbo mbisa ya bacho bambale , Elambɔ ya Lieti etoya la mbo Wana wa Boto ewambomoko mbo aolomoko nda liyeka .
40026003	Lamao kanga ebieti , la biange ya bato losɔngɔmɔkɔ nda lɔmbɔ loa kanga eya wange ako Kayafa ,
40026004	la iyo lotwana kuko mbo baundeseke Yesu ko la shɔngɔlɔ mbo bolek’Inde .
40026005	Kongo ko iyo loonga mbo — Inga nda lise lia Elambɔ mbo bato batakelaka etondo efi .
40026006	Ayaläkä Yesu nda Betania nda ndakɔ ya Simona ewa baɛndi ,
40026007	otomali loya end’Inde la isako sha litalɛ sha baningo ba liɛsɛ ba loketi lofi fafo , la botomali losondola bao nda botö wa Yesu ani ayali Inde nda bieka .
40026008	Nde ɛnɛ̈kɛ̈ baeki bande ongoma , iyo loongana la botema wäle , iyo mbo — ¿ Koseya baningo-ba eok’iye ?
40026009	Bao beungesomo la loketi lofi fafo , yao kofomo ende eba touwe .
40026010	Alüwäkä Yesu lioi-li , Inde loonga lau mbo — ¿ Otosomel’inde ako otomali monito ? Asokeela’mi likeeli lilau fafo .
40026011	Wende la eba touwe lanu mbile bitotina , nde oti lami amamwito lanu mbile bitotina .
40026012	Eoka asondolik’inde baningo nda bindo yami , akeliki nde ani loasɔ loa loombomo loami .
40026013	Itoonga lanu wewe to , mbo — L’olo l’olo atonangolomo Mboli Ilau nda wenda bototi , elosokela botomali-bo , loao imɔ koongomo kwa loenyelesomo loande .
40026014	Limɔ ɔmɔi wa eba liu la bambale lina liande liko Yudasi wa Keliote , inde lɔkɛ ende kanga ebieti ,
40026015	inde loonga mbo — Otokulia ofa’mi iye , eyambo imi nd’atowamb’Inde end’ino ? Iyo lokweel’inde bieto yoengana pata kama isatɔ .
40026016	Konda mbile-ao Yudasi lolukä fofe yowamba Yesu .
40026017	Nda lise lia oso lia Elambɔ ya lituma , baeki loya ende Yesu oyafel’Inde mbo — ¿ Olɛmbi mbo tokomyelek’Aɛ Elambɔ ya Lieti mbo oleke yao anima to ?
40026018	Inde mbo — Kɛndɛkɛ nda okenge ende Asisa , ongaka lande mbo , Boekesi mbo — Mbile yami esamboya , itola Elambɔ ya Lieti nda ndakɔ yaɛ amamwito la baeki bami .
40026019	La baeki lokela kwa akambesäkä Yesu iyo la iyo lokomya Elambɔ ya Lieti .
40026020	Iläkä buse litele , Inde loyala se nda bieka amamwito la baeki liu la bambale .
40026021	Aläk’iyo , Yesu mbo — Itoonga lanu wewe mbo ɔmɔi wanu nd’atowamba’mi .
40026022	Iyo looka ikɛnɛnɛ sifi la iyo loakola ɔmɔi la ɔmɔi ndoonga lande mbo — ¿ Ngɛnɛ , ende to imi ?
40026023	Inde lomutola mbo — Inde oyasotaela bosamba amamwito lami nda lɔfɛfɛ , ambo inde-yo nd’atowamba’mi .
40026024	Wana wa Boto atɔkɛ ndɔkɛ kwa atomökö nda Lokasa eoka yande , kongo ko aeko wale ende oto ona oyatowamba Wana wa Boto . Bolau ende oto-ao ani atiaotomökö angootomo .
40026025	Lamao Yudasi oyawambäk’Inde , inde lomutola mbo — ¿ Boekesi , ende to imi ? Inde mbo — Aɛ nd’asoonga .
40026026	Aläk’iyo , Yesu lɔɔsɔ lituma , Inde lofa kelekëlë , Inde louna liao , Inde lofaefa baeki , Inde mbo — Ɔsɔkɔ , laka liao , lile bindo yami .
40026027	Lamao Inde lɔɔsɔ kɔpɔ , Inde lofa kelekëlë , Inde lofaef’iyo kɔpɔ ; Inde mbo — Mwaka yao , ino yaatotina ;
40026028	eoka eba bende bakila bami ba Ngɛla Eyai ebasosendolomo bato wike loasɔ loa limɛsɛli lia batwanelo .
40026029	Kongo ko itoonga lanu mbo — Itiamwe imɔ liamɔ-li lia boliki , konda lise lina elikamweke’mi eliyai amamwito lanu nda Bɔkɔta wa Sango wami .
40026030	Limɔ iyo lochwa bɔɛlɛ , iyo lokuswa okakɛ nda löngo loa Elaya .
40026031	Lamao Yesu loonga lau mbo — Ino yaatotina otokwa se eoka yami la ebocho-bo , loatomökö nde nda Lokasa mbo — Itokuchaka Botingani , limɔ bɛkɔkɔ bitomelesomoko mya .
40026032	Nde mbisa ya litɛmwi liami , itoetel’ino oso konda Ngalilai .
40026033	Nde Petelo lomutola lande mbo — Ango batotina bekwa se loasɔ loaɛ , nde inga to imi , ango sinyo .
40026034	Yesu loonga lande mbo — Wewe , isoonga laɛ mbo , ko la ebocho-bo , oso ani kɔkɔ ekati lɔkɔkɔ̈lɔ̈kɔ , aɛ nd’atoanganya Imi baanganya basatɔ .
40026035	Petelo loonga lande mbo — Ambo yengani ndowa amamwito laɛ ; nde imi itiangoangany’Aɛ . Baeki batotina loonga nde ko ongoma .
40026036	Iyäkä Yesu amamwito lau nda elela eyetangomu mbo Ngetesemane , Inde loonga la baeki mbo — Yalaka se ono ani Imi itokɛ onamona okasombola .
40026037	Inde lotolana la Petelo la bana bambale ba Sebedai , limɔ Inde loakola ndowa l’ikɛnɛnɛ sifi la lɔtɔtɔngɔ .
40026038	Inde loonga lau mbo — Botema wami bosowa l’ikɛnɛnɛ ambo showa , tatikalaka eya la lambaka lami .
40026039	Limɔ Inde lɔkɛ la oso sinyo , Inde loingala la bɔmbɔ nda nyɛlɛ ani atosombola mbo — Sango wami , eyambo lokɔkɔlɔ ongoma , kɔpɔ-ye eeteeleke’mi , tinga to lisangi liami , kangä eliaɛ likelomoko .
40026040	Inde loinywa ende baeki , Inde loosh’iyo ani basoingala ilɔ , Inde loonga la Petelo mbo — ¿ Ongoma , botilongeke olamba lami ango saa ɛmwito ?
40026041	Lambaka la sombolaka mbo otaɔtɔ nda lisoshela ; botema nde bosokimela kongo ko bindo bile la bɔlɛmbu .
40026042	Inde lɔkɛ likɛ lia ambale , okasombola mbo — Sango wami , eyambo kɔpɔ-ye angokɔkɔlɔ oeteela’mi sakolo ko imweke yao , ambo lisangi liaɛ likelomoko .
40026043	Limɔ Inde loinywa liasi ende baeki , Inde loosh’iyo basoingala tɔlɔ liasi , eoka baiso bau baaka la bolengelenge .
40026044	Inde lomach’iyo , Inde lɔkɛ lokasombola lisombola lia asatɔ ko la baoi-ao .
40026045	Limɔ Inde loinywa liasi ende baeki , Inde loonga lau mbo — Ingalaka to , eumaka . … Tɛnɛngɔ , saa esamboya , Wana wa Boto akowambomo nda besamba ya bato abe .
40026046	Emalaka , tɔɛkɛ . Tɛnɛ , inde oyatowamba’mi ale oko tina .
40026047	Aaka Inde atoonga , kwaamao Yudasi loya , ɔmɔi wa eba liu la ambale , la amamwito lande ekuke ya bato la chaka la totumbe , ebasokwäkä ende kanga ebieti la biange ya bato .
40026048	Inde oyawambi to Yesu nd’afäk’iyo ndembe oso , mbo — Boto oyatota’mi et’inde ichou , ambo inde-yo ; undesaka’Inde ngwi .
40026049	Ongoma Yudasi loya kwaamao ende Yesu , inde mbo — Liseeli end’Aɛ , Boekesi ; la inde lot’inde ichou .
40026050	La Yesu loonga lande mbo — Wina , oyeli nd’iye ? Lamao iyo loyela Yesu otel’Inde besamba , iyo loundes’Inde ndɔkɛ lande .
40026051	Futuku , ɔmɔi wa ebayäkä la Yesu lonanola bosamba wɔɔmɔlɔ ambɔtɛ , inde loswa bɔkɔwa wa kanga eyeti , inde lotinya inde litoi .
40026052	Lamao Yesu loonga lande mbo — Ɔtɛsɛkɛ ambɔtɛ waɛ nda ekoko , eoka batotina ebatounda ambɔtɛ , batosɛɛsɛlɛ ngo ko la ambɔtɛ .
40026053	¿ Otangi nde mbo itikɔkɔlɛ ndota Sango wami lioi la mbo Inde kotomela’mi ngo ko kwani basilikani bolongela bikuke liu la imbale ?
40026054	¿ Nde eya to ongoma , baoi ba Kasa kokɔchɔmɔ moni , ani Kasa yaongäkä mbo loyaka ngo ko ongoma ?
40026055	Limɔ Yesu ko la mbil’ao , loonga l’eba bikuke mbo — Oyeli oyaundesa’mi la chaka la totumbe , kwa mbo yende booni ? Lise la lise ayaläkä’mi lanu , nda Ndakɔ ya Mungu , aekesiki’mi ino , otiundese’mi .
40026056	Nde bitotina-bi bisokelomo mbo Kasa ya Batɔndɔli bikɔchɔmɔkɔ . Lamao baeki batotina lomach’Inde , iyo lolɔmwaka .
40026057	Limɔ ebaundesäkä Yesu lɔkɛsɛ Inde ende Kayafa , ako kanga ya wange , omao olo asɔngɔmɔ̈kɔ̈ batikasa la biange .
40026058	Nde Petelo lotut’Inde esika konda lɔ̈mbɔ loa kanga eyeti , la inde lɔɔtɔ hɔu ; inde loyala se omao amamwito la betingani mbo ɛnɛkɛ tuu ya loasɔ .
40026059	Kanga ebieti la eba ikumbɛ batotina loluka itɔmbɔ mbo boleke Yesu nde batiɛnɛkɛ ,
40026060	ango bato wike lowanjel’Inde la nanga . Nde ko liili , bambale loyawanjel’Inde ,
40026061	iyo mbo — Oyo ango’yo loonga mbo — Isokɔkɔlɔ ndoukola Ndako ya Mungu la ndoswa yao liasi nda becho isatɔ .
40026062	Limɔ kanga eyeti loemala , inde loonga la Yesu mbo — Otiamutole ango lioi ? ¿ Tɔtɔmbɔ etosoya l’ebato-ba twende moni ?
40026063	Nde Yesu loyalaka tau . Lamao kanga eyeti loonga lande mbo — Itotel’Aɛ ekanɔ ko la lina lia Mungu wa lokato mbo oluwesek’iso kwa mbo Aɛ wende ngo Masiya , ako Wana wa Mungu .
40026064	Yesu loonga lande mbo — Kwa asoong’aɛ ongoma ; itoonga imɔ ko mbo wɛnɛkɛ nde Wana wa Boto elayalaka se nda bosamba w’olome wa Bofoka ani eyaka nda bafita ba use .
40026065	Limɔ kanga eyeti losalaka bisinda yande , inde mbo — Asosɛɔlɔ Mungu , ¿ Tolukeke tɔtɔmbɔ twasi eok’iye ? Tɛnɛngɔ , okooka ko kwani asosɛɔlɔ Mungu ;
40026066	Likomyi lianu liende moni ? Iyo lomutola mbo — Engani nde ndoolomo .
40026067	Limɔ iyo lotwɛlɛ Inde sɔi nda bɔmbɔ , iyo loomak’Inde toku , iyo losekel’Inde mbaka ,
40026068	iyo mbo — Tatɔndɔɛlɛk’iso , Aɛ ako Masiya , ¿ Oyo ndai oyasokuch’Aɛ ?
40026069	Ayaläkä Petelo lousa nda lɔ̈mbɔ boseka ɔmɔi bosali loya end’inde , inde loonga la Petelo mbo — Aɛ imɔ oyaliki amamwito la Yesu wa Ngalilai .
40026070	Nde Petelo loanganya oso wau batotina mbo — Itiluwe elotoong’aɛ .
40026071	Akuswäk’inde nda lilɛlɛ lia bome boseka wasi lɔɛnɛ inde , la inde loonga la bato ebayali omao , mbo — Oyo imɔ ayaliki amamwito la Yesu wa Nasalete .
40026072	Nde Petelo loanganya imɔ liasi oko la ekanɔ mbo — Itiluwe boto ona , fufo .
40026073	Mbisa ya mbile sinyo ebaemali omao loya oyaonga la Petelo mbo — Wewe , l’aɛ imɔ wende ɔmɔi wau , eoka ngɔlu yaɛ imɔ esotombol’aɛ .
40026074	Lamao Petelo loakola ndosenda bieo la ndotinyaka ekanɔ mbo — Itiluwe boto ona . Kwaamao kɔkɔ lota lɔkɔ̈kɔ̈lɔ̈kɔ̈ ,
40026075	la Petelo loenyela lioi eliaongäkä Yesu lande mbo — Oso ani kɔkɔ ekati lɔkɔ̈kɔ̈lɔ̈kɔ̈ , otoanganya’mi banganya basatɔ . Lamao inde lokuswa lousa , inde lolela kɛlɛlikɛlɛli .
40027001	Aaka bonyanya bososɔswa , kanga bieti la biange ya bato , iyo lɔtɔ ikumbɛ nda loasɔ loa Yesu mbo boolek’Inde .
40027002	Akandäk’iyo okanda Yesu , iyo lɔkɛ lande okamach’Inde nda besamba ya Pilato ako Komanda wa Loma .
40027003	Limɔ Yudasi oyawambäkä Inde , ɛnɛ̈k’inde mbo Yesu afomuku nde se , inde lokalangana , inde lokainola pata kama isatɔ ende kanga ebieti la biange ,
40027004	inde mbo — Isotwanelo ko ndowamba bakila ba oyati la loasɔ . Nde iyo mbo — ¿ Loni to loasɔ loasu-lo ? Aɛ angɛnɛ komyaka loao .
40027005	Lamao inde lofifa bieto se konda kuku ya Ndakɔ ya Mungu , inde lokuswa , inde lɔkɛ okakwa linga .
40027006	Nde kanga ebieti lɔɔsɔ bieto , iyo mbo — Lotiengane la Bikela ndota yao nda sanduku ya lifaefi , eoka ende bolïli wa bakila .
40027007	Limɔ iyo lɔɔtɔ ikumbɛ sha loasɔ , iyo losomba elanga ya bakuki ba tei ya tɔlɔngɔ la bieto ina , elanga losɛɛlɔmɔ eombelo ya bɛɛnda .
40027008	Eokao elanga ena lotangomo mbo Elanga ya Bakila , ko nd’eweuse .
40027009	Lona eloaongäkä Yelemaya ewa Bɔtɔndɔli loakɔchɔmɔ̈kɔ̈ mbo — Baɔsɔ̈kɔ̈ pata kama isatɔ , bolïli wa Inde oyatinyomökö loketi ko la bana ba Isalaeli ,
40027010	La iyo losomba la bieto-ao elanga ya bakuki ba tei , Kwa aongäkä Ngɛnɛ eonga lami .
40027011	Limɔ Yesu loemala oso wa Komanda ; la Komanda lofel’Inde mbo — ¿ Aɛ wende Bɔkɔta wa BaYuda ? Yesu loonga lande mbo — Aɛ nd’aongi ongoma .
40027012	Awanjelomökö Inde la kanga ebieti la biange , Inde angomutola ango lioi .
40027013	Limɔ Pilato loonga lande mbo — Otioke likama lia njasɔ ebisowanjel’iyo laɛ ?
40027014	Nde Yesu atimutole lioi nda loasɔ ango lɔmɔi , ongoma Komanda lomwaala finɛ .
40027015	Nda lise lia Elambɔ , Komanda ayaläkä la boyaeli wofaikoela bato , ɔmɔi wa ebakandomu kwa asangäk’iyo .
40027016	Bayaläkä nde la boto wa lokuku lofi nda bɔnyɔlɔlɔ ako Balaba .
40027017	Eokao , asɔngɔmɔ̈kɔ̈ iyo oso wande , Pilato lofela bato mbo — ¿ Olɛmbi nde mbo ifaikoelek’ino ndai to ? ¿ Kwa Balaba kwa Yesu oyasotomo Masiya ?
40027018	eoka Pilato aluwi nde mbo basoesha Yesu nda likomyi ko l’eoka ya lisiela kongo .
40027019	Ayaläkä Pilato nda kɛka ya likomonyi , wali wande lotomel’inde wɛndi mbo — Oyalëke la loasɔ la boto ona oyengani , eoka yɛniki tale finɛ nda saki louse ko loasɔ loande .
40027020	Kongo ko kanga ebieti la biange , iyo lofumbesa ekuke ya bato mbo bafeleke Pilato ateke Balaba se la mbo basɛɛsɛlɛsɛkɛ Yesu .
40027021	Limɔ Komanda lofel’iyo liasi mbo — Boni boto wau yaambale oyalɛmb’ino mbo ifaikoelek’inde eoka yanu ? Iyo mbo — Kangä Balaba .
40027022	Lamao Pilato mbo — ¿ Ikeleke to iye la Yesu oyasotomo lina liko Masiya ? Iyo yaatotina mbo — Aolomoko nda lieka .
40027023	Komanda mbo — ¿ Eoka iye ? ¿ Boni obe bosokel’inde ? Kongo ko iyo loanjanja liasi imɔ mbo — Aolomoko nda lieka .
40027024	Lamao ɛnɛ̈kɛ̈ Pilato mbo atialongele , kangä mbo bato basambokela etondo , inde lɔɔsɔ balia , inde losoola bangasa bande oso wa baiso b’eba ekuke , inde mbo — Iti’mɔ la loasɔ loa bakila ba boto-yo oyengani , ino ɔsɔkɔ to loao .
40027025	Bato batotina loaola mbo — Bakila bande baomaneke oko end’iso la ende bana basu .
40027026	Limɔ inde lofaikoel’iyo Balaba , la aomakomökö Yesu fimbo , inde lofaef’iyo Inde mbo aolomoko nda lieka .
40027027	Lamao basilikani ba Komanda lɔkɛ la Yesu konda lɔ̈mbɔ loau , la iyo losɔngɔmɛsɛ botukä bototi wau oso wande ,
40027028	iyo lowatola bisinda yande , iyo lowates’Inde esinda etelu ;
40027029	iyo lotaka likala lia kɛ̈kɛ̈ , la iyo lotel’Inde liao nda botö , iyo lɔsɛlɛ isosola nda lingasa lia olome ; iyo loswel’Inde balui se la iyo lotak’Inde kömbö mbo — Liseeli , Bɔkɔta wa BaYuda-o .
40027030	Iyo lochwɛlɛ Inde sɔi , limɔ iyo lɔnɔkɔlɔ isosola , iyo loomaka Inde nda botö la shao .
40027031	Limɔ asiläk’iyo ndot’Inde kungutu , iyo losokoel’Inde esinda etelu , iyo lowates’Inde esinda yande angɛnɛ , limɔ iyo lɔkɛs’Inde okaol’Inde nda lieka .
40027032	Akuswäk’iyo nda okenge , iyo lotowana la boto wa Kulene , lina liande liko Simona , iyo lotoles’inde lieka .
40027033	Iyäk’iyo nda elela eyatangomoko mbo Ngolongota ( litina mbo Longö-loa-otö )
40027034	iyo lofaef’Inde bänä babuyani la lisoo lia shungu , alɛtɛk’Inde bao , nde atikulie ndomwa .
40027035	Asiläk’iyo ndoanyames’Inde nda lieka limɔ iyo lokaana bisinda yande ko ndota ngongo nda likao ,
40027036	lamao iyo loyalaka se tɛɛ ndotingana lande omao .
40027037	Olikolo lia botö wande iyo lota liwanjeli liau owanjel’Inde , mbo — Oyo ende Yesu , Bɔkɔta wa BaYuda .
40027038	Limɔ ba beoni bambale loanyomo nda baeka bau lisanga , amamwito lande , ɔmɔi nda osamba wa olome la ɔmɔi nda osamba wa wali .
40027039	Ebetäkä losungakel’Inde , iyo lofilingekel’Inde betö ,
40027040	iyo mbo — Aɛ , oyatomelesa Ndakɔ ya Mungu koswa liasi ko la becho isatɔ , uwesaka lokomba loaɛ angɛnɛ . Eyambo wende Wana wa Mungu , sokwaka nda lieka .
40027041	Imɔ ko kanga ebieti amamwito la Batikasa la biange lolimbokol’Inde , mbo —
40027042	Auwekesäkä basi , atikɔkɔlɛ ndouwesa lokomba loande angɛnɛ . Ende Bokɔta wa Isalaele asokweke nda lieka kwani , limɔ iso koimel’Inde .
40027043	Asolendelo Mungu ; ko Mungu ɛlɛmb’Inde , auwesek’Inde ko kwani , eoka Inde angɛnɛ nd’aongäkä mbo — Yende Wana wa Mungu .
40027044	L’eba beoni imɔ ebaanyemesomökö nda baeka lande , iyo lolimbol’Inde .
40027045	Ayäkä buse ifitika , lilima lokwa nda yese etotina konda lilongolongo ,
40027046	Lamao tina la lilongolongo Yesu lota limiki lifi , Inde mbo — Eli , Eli , lama sabakatani ? lile mbo — ¿ Mungu wami , Mungu wami , moni osomachaka’mi booi ?
40027047	Bamɔi ebemaläkä omao , iyo looka , iyo mbo — Inde nd’asota Eliya lioi .
40027048	Lisasaya ɔmɔi wau lokwa mangu okɔsɔ lilamba , inde lɔfɔɛsɛ liao nda bänä , inde lota liao nda ifende , inde lofa Yesu amweke .
40027049	Nde ebamɔi loonga mbo — Macha , twɛnɛkɛ ango Eliya ataya oyauwes’Inde .
40027050	Lamao Yesu lota limiki lifi liasi , Inde lokusola luli nda liwa .
40027051	Kwaamao , esinda ya Ndakɔ ya Mungu losalya yaki imbale ko likolo ko se , la nyɛlɛ lotukatuka la batalɛ loachacha ;
40027052	sai loliokolomo la belyo wike ya bato ebengani ebakwäkä ilɔ sha liwa , iyo lokuswakuswaka ,
40027053	iyo losekwa nda sai mbisa ya batɛmwɛlɔ ba Yesu , iyo lɔɔtɔkɔ nda Bokenge Botanu , iyo lɔɛnɛlɛ ende bato wike .
40027054	Enɛkɛ Komanda wa basilikani la bato ebatinganaka la Yesu amamwito lande , ɛnɛ̈k’iyo lotukeso loa nyɛlɛ la tolombo etwakelomökö , inde lau lomwaala la bɔwa , iyo mbo — Wewe , Oyo aiki nde Wana wa Mungu .
40027055	Batomali nde wike baaka esika sumbu otichaka elokelomu , batomali ana batutäkä Yesu , basekweläkä Ngalilai okakukia Inde ,
40027056	bamɔi baaka nde Malia wa Mangandala , la Malia nyango wa Yakobo la Yose , la nyango wa bana ba Sebedayo .
40027057	Iyäkä nde buse litele , boto wa lifoka oyasekwäkä nda Alimatayo , lina liande liko Yosefa , oyaaka imɔ boeki wa Yesu , inde lɔkɛ ende Pilato okaömba bolyo wa Yesu .
40027058	Limɔ Pilato loonga mbo bolyo bofomoko ende inde .
40027059	La Yosefa lɔɔsɔ bolyo , inde lolingela wao la bisinda bifufu ,
40027060	inde loingesa wao nda losai loyai , eloande angɛnɛ eloafuwäk’inde nda batalɛ , inde loundukokola litalɛ lifi liolinja ɛɔtɛlɔ ya losai , limɔ inde lɔkɛ ,
40027061	nde Malia wa Mangandala la Malia oyɔmɔi baaka omao , bayaläkä se tina la losai .
40027062	Lɛlɛngɔ , nda lise elisotüta elia lokomyo ( loa Yenga ) , kanga ebieti la BaFalusi lokatowana ende Pilato ,
40027063	iyo loonga lande mbo — Ngɛnɛ , tokoenyela mbo e-boto wa bolimbakeli-bo akoyali Inde la liwawi , aongäkä mbo — Mbisa ya becho isatɔ yekuswaka liasi .
40027064	Eokao , taka sumbu ndola mbo losai lɔsɔlɔnɛsɔmɔkɔ sɔlɛ̈ konda bocho w’isatɔ , mbo baeki bande batakɛ okainda Inde limɔ bataonga la bato mbo asokuswa nda liwa ; ongoma ikitakitä sha liili sitolonga esha oso la bolimbake .
40027065	Pilato loonga lau mbo — Wende la bato bolambaka , kɛndɛ okasɔlɔnɛsɛ losai sɔlɛ kwa asokɔkɔlɔ ino .
40027066	Iyo lotangwa okasɔlonɛsɛ losai , iyo lokɔkɔmɛsɛ litalɛ la chapa , la iyo lotika basilikani bolambaka loao .
40028001	Asamboeta lise lia osambale ( Yenga ya BaYuda ) , ani yömbe ya lise lia oso lia yenga esokangwa , Malia wa Mangandala la Malia oyɔmɔi , iyo loya oyɛnɛ losai .
40028002	Futuku , nyɛlɛ lotukatuka likama , bokitomo wa Ngɛnɛ Mungu losulwa se nda Use , inde loyaundukola litalɛ , inde loyala se nda liao .
40028003	Inde lɔɛnɛlɛ kwa ibalibali la bisinda yande bifufwi kwa basasɛ ba mbula ;
40028004	basilikani ebalambi loilikima la bɔwa , iyo lolewa kwa ebasowa .
40028005	Nde bokitomo loonga la batomali mbo — Owangëke , ino batomali , eoka iluwi nde mbo osolukä Yesu oyaolomu nda lieka ;
40028006	ati’mɔ ono , eoka asotɛmwa kwa aongäk’Inde . Yauku oyɛnɛ elela eyeingael’Inde .
40028007	Limɔ kɛndɛkɛ mangu okakambesa baeki bande mbo asotɛmwa nda liwa , la kwanikwani asɔkɛ oso wanu konda Ngalilai , wɛnɛkɛ nd’Inde omao . Tɛnɛ , isokambesa nd’ino .
40028008	Lamao batomali losekwa lisasaya nda losai la bɔwa la linɛngina lifi ; iyo lokwaka mangu okakɛsɛlɛ baeki bande wɛndi .
40028009	Limɔ futuku , Yesu lotowana lau nda mboka , Inde mbo — Saelaka betema . Iyo loyel’Inde oyakusamel’Inde batindi , iyo losemol’Inde .
40028010	Limɔ Yesu loonga lau mbo — Owangëke , kɛndɛkɛ okakambesa bitungani yami mbo batetaka konda Ngalilai , bɛnɛkɛ nde’mi omao .
40028011	Aɛkɛ batomali ongoma , basilikani bamɔi ( ebalambiki losai ) loiya nda bokenge ( wa Yelusaleme ) iyo lokambesa kanga ebieti bitotina ebikelomuku .
40028012	Asɔngɔmɔ̈kɔ̈ iyo la biange imɔ , aɔtɔk’iyo ikumbɛ , iyo lofaefa basilikani bieto ya likama ,
40028013	iyo mbo — Ongaka mbo baeki bande bayiki la ocho ndoinda Inde ani toingali tɔlɔ .
40028014	Eyambo loasɔ loiya nda batoi ba Komanda , iso nd’atoɔngɔl’inde mbo ino otɛnɛ efembi nda loasɔ-lo .
40028015	Iyo lɔɔsɔ to bieto , iyo lokela kwa akambesomu iyo ; eokao lioi-li lisookana ende BaYuda konda eweuse .
40028016	Nde baeki liu la ɔmɔi lɔkakɛ konda Ngalilai , nda löngo eyakuliaka Yesu lau oso .
40028017	Enɛ̈k’iyo wɛnɛ Yesu , iyo losemol’Inde , kongo ko bamɔi lota fee .
40028018	Limɔ Yesu loya tina , Inde loonga lau mbo — Isofomo tososha tototina la nda Use la ono se .
40028019	Eokao kɛndɛkɛ okasɛlɛ bato nda wenda bototina baeki bami , lufiak’iyo ko nda lina lia Sango la Wana la Bolimo Botanu ,
40028020	ani otoekekes’iyo ndolitesa bitotina eyateläkä’mi otel’ino bikela . Tɛnɛ , Imi yende ngo ko amamwito lanu , lise la lise konda basilelo ba wenda .
41001001	Liakoli lia Mboli Ilau ya Yesu Masiya , Wana wa Mungu .
41001002	Kwa yatomoko nda lokasa loa Bɔtɔndɔli ako Yesaya , mbo — Tɛnɛ , itotoma wɛndi wami oso waɛ ndokakomya mboka yaɛ .
41001003	Limiki litoamama nda liɔmbɛlɛ mbo — Komyaka mboka ya Ngɛnɛ la longamesaka biëli yande .
41001004	Yoane Bolufi ayaka nda liɔmbɛlɛ la anangolaka njasɔ ya lilufi lia lɔmɛsɛlɔmɔ loa njasɔ ibe ko eoka ya likalangani .
41001005	Bato batotina ba kenge ya Yudea la eba Yelusaleme bakuswaka ndokɛnɛ inde . Aoläkä iyo njasɔ ibe yau , balufiomökö lande nda liyande liko Yaladene .
41001006	Yoane awataka esinda ya fuu ya ngamela , la bɔkɔli wa lokofo loa nyama nda lɔtɛta , la alakaka bakelele la wee wa lokonda .
41001007	Inde lonangola mbo — Ɔmɔi atoya liili liami oyasoeta’mi la bofoka . Imi itiengane ndofomo isosha shotulama se ndofaikola ikulu sha tokwaka twande .
41001008	Imi nd’asolufia ino nda balia kongoko Inde elufiaka ino la Bolimo Botanu .
41001009	Nda becho ena Yesu losokwa nda Nasaleta ya Ngalilai , la Inde lolufiomo la Yoane nda Yaladene .
41001010	Aeswaka Yesu nda balia , kwamao Inde lɔɛnɛ buse bosoatomo la Inde lɔɛnɛ Bolimo botoaa se kwa ekükü
41001011	la limiki lookana nda use mbo — Aɛ wende wana bosamomu wami . Aɛ nd’atoomalesa’mi finɛ .
41001012	Limɔ Bolimo lɔkɛsɛ Inde nda liɔmbɛlɛ .
41001013	Ayalaka nda liɔmbɛlɛ becho kama inɛi ani atososhelomo la Satana . Ayalanaka la nyama omao , la bakitomo lokukya Inde .
41001014	Akandomökö Yoane nda bɔnyɔlɔlɔ Yesu lɔkɛ nda Ngalilai ndokakambesa bato Mboli Ilau ya Mungu .
41001015	Inde mbo — Mbile esoengana , Bɔkɔta wa Mungu bosoya tina , kalanganaka , imelaka Mboli Ilau .
41001016	Akɛndɛkɛ Yesu nda ngɔngɛ ya Eliya ya Ngalilai , Inde lɔɛnɛ Simona la Andelo , etungani yande ani batoluwa wɛngɔ eoka baaka baluwi ba swi .
41001017	Yesu loonga lau mbo — Tütaka’mi la itoyales’ino baluwi ba bato .
41001018	Lisasaya iyo lomacha wɛngɔ wau , iyo lotüta Inde .
41001019	Akɛndɛkɛ Inde sumbu liasi , Inde lɔɛnɛ Yakobo wana wa Sebedayo la Yoane etungani yande , nda watɔ ani batowamba wɛngɔ wau .
41001020	Kwamao Inde lot’iyo lioi la iyo lomacha sango wau la bakuwi bande nda watɔ , la iyo lotüta Inde .
41001021	Limɔ baɛkɛ nda Kafenauma . La nda lise lia Yenga Inde lɔɔtɔ nda ndakɔ ya ɛsɔngɔmɛlɔ la Inde loekes’iyo .
41001022	Iyo lomwaala liekesi liande finɛ eoka liekesi liande liaaka la isosha , inga kwa elia batikasa .
41001023	Omao nda ɛsɔngɔmɛlɔ aaka oto ɔmɔi la bolimo obe .
41001024	Inde loamama mbo — Iso laɛ , twende la loni loasɔ , Aɛ Yesu wa Nasaleta ? Osoya oyasɛɛsɛlɛsɛ iso ? Isoluwa Aɛ , wende oyo Botanu wa Mungu .
41001025	Yesu loima inde mbo — Yalaka tau , kuswaka ende inde .
41001026	Bolimo obe lowanj’inde lokomba , wao loamama la limiki lifi , wao lokuswa ende inde .
41001027	Batotina lomwaala , iyo lofelakana mbo — Ende to iye ? ¿ Mbo liekesi liyai-li ? Ko la isosha atoima belimo ebe la yao kolitesa Inde .
41001028	Kwamao lokuku loande lofafana nda bekenge bitotina ebitimbi ya Ngalilai .
41001029	Akuswaka Inde nda ɛsɔngɔmɛlɔ , iyo la eba Yakobo la Yoane , lɔɔtɔ nda ndakɔ ya Simona la Andelo .
41001030	Nyango wa wali wa Simona aingalaka la etao nda bindo la lisasaya iyo lokambesa Yesu loasɔ loande .
41001031	Yesu lɔkɛ ende otomali , Inde lound’inde bosamba , Inde loemes’inde la etao lomacha inde , la otomali lokuwel’iyo .
41001032	La likɔlɔse , ilaka buse litele , bato loesel’Inde eba kambo batotina la ebaaka la belimo ebe .
41001033	Bato batoti ba okenge losɔngɔmɔ nda bome .
41001034	Inde losäsola bato wike ba loo loa bɔfɔnɔ la bɔfɔnɔ la inde lokusola belimo wike . Inde lofekela belimo ndoonga eoka baluwaka Inde .
41001035	Lanɔngɔ asiswaka la yombe , Inde lokuswa ndokakɛ nda elela eyetiaka la bato la Inde losombola omao .
41001036	La Simona la ebaaka lande , iyo lotuta Yesu ,
41001037	iyo loosha’Inde , iyo mbo — Bato batotina batoluk’Aɛ .
41001038	Yesu lomutola lau mbo — Tɔɛkɛ konda bekenge yasi mbo ikookamelese mboli imɔ komao , eoka iyeli nde loao .
41001039	La Inde lɔkɛ okanangokole nda Ngalilai etotina nda bisɔngɔmɛlɔ la Inde lokusokola belimo ebe .
41001040	Boto wa baɛndi loya oyasombokol’Inde , inde lokwa bakulusembe oso wande , inde mbo — Bɔlɛmbɛ , aɛ kokɔkɔlɔ ndotanesa’mi .
41001041	Yesu lookel’inde ngandi finɛ , Inde lonanola bosamba , inde lomata inde , Inde loonga lande mbo — Ilɛmbi nde ongoma ; tanesomoko to .
41001042	Lisasaya baɛndi losekwa , inde lotanesomo .
41001043	Yesu loima oto , Inde lotom’inde ani asoonga lande la boimo mbo — Okambesëke oto angomwitoto .
41001044	Kɛndɛkɛ okatamba bindo yaɛ ende kanga la faefaka Mungu lifaefi kwa ataka Mɔsɛ ekela eoka ya lotaneso loaɛ , kwa ndembe ende bato .
41001045	Kongoko inde lɔkɛ , inde loakola ndokambesa bato la ndomelesa mboli ina , eokao Yesu angokɔkɔlɔ imɔ ndotɛmwa nda okenge . Inde loyalaka nda liɔmbɛlɛ , la iyo lokaeshakane end’Inde nda fangi bitotina .
41002001	Mbisa ya becho bimɔi , Inde loinwa nda Kafenauma liasi la mboli lookana mbo ale nda ndakɔ .
41002002	Bato wike losɔngɔmɔ , eokao angwɛnɛ elela ango nda bome . Anangoelaka’iyo wɛndi .
41002003	Lamao iyo loyaeshel’Inde oto wa lonyango oyatolomoko la bato banɛi .
41002004	Batiakɔkɔlɔkɔ ndoya tina lande eoka ya bokamu , eokao iyo lofandola losambɔ loa ndakɔ olo ayalaka Yesu . Afindolaka iyo losambɔ , iyo losulola tange eyaingaelaka boto wa lonyango .
41002005	Ɛnɛkɛ Yesu liimeli liau Inde loonga la boto wa lonyango mbo — Wana , njasɔ ibe yaɛ bisomɛsɛlɔmɔ .
41002006	Batikasa bamɔi bayalaka se omao , iyo lota fee nda betema mbo —
41002007	¿ Monito boto-yo asoonga ani ? Asosɛɔlɔ Mungu . Ndai atokɔkɔlɔ ndomɛsɛlɛ njasɔ ibe sakolo ko Mungu angɛnɛ ?
41002008	Limɔ , aluwaka Yesu nda botema wande mbo basotana fee ongoma , Inde loonga lau mbo — Osota fee nda betema yanu eoka ya njasɔ-bi monito ?
41002009	Loni losoeta la ɔlɛmbu , kwa ndoonga la oto wa lonyango mbo — Njasɔ ibe yaɛ bisomɛsɛlɔmɔ ; kwa ndoonga lande mbo — Emalaka , ilaka tange yaɛ , la tangwaka ?
41002010	Kongo ko mbo boluweke mbo Wana wa Boto ende la isosha shomɛsɛlɛ njasɔ ibe ono se , Inde loonga la oto wa lonyango mbo —
41002011	Itoonga laɛ , Emalaka , ilaka tange yaɛ , kɛndɛkɛ nda ndakɔ yaɛ .
41002012	Inde loemala lisasaya , inde loila tange yande , inde lokuswa oso wa batotina la iyo lomwaala , iyo loinela Mungu . Iyo mbo — Oso tokɛni ani .
41002013	Inde lɔkɛ liasi nda ngɔngɛ ya liyande la bitanda ya bato losɔngɔmɛlɛ Inde la Inde loekes’iyo .
41002014	Etaka Inde nda mboka Yesu lɔɛnɛ Lewi , wana wa Alafaya ani ayalaka nda ɛsɔnjɛlɔ ya bɔsɔmbi , la Inde loonga lande mbo — Tutaka’mi . Inde loemala la inde lotuta Yesu .
41002015	Lamao ayalaka Yesu nda mɛsa nda ndakɔ ya Lewi , amamwito la baeki bande , bɛsɔmbɛsi la bato ba njasɔ ibe bayalaka se lau , eoka baaka wike ebatutak’Inde .
41002016	Nde ɛnɛkɛ Batikasa la BaFalusi ani atolaka bieka amamwito la bato abe la bɛsɔmbɛsi , iyo loonga la baeki bande mbo — ¿ Atola bieka amamwito la bɛsɔmbɛsi la bato abe eoka iye ?
41002017	Okaka Yesu ongoma Inde loonga lau mbo — Ebale la bosasu baitolüka bonganga , kangä eba kambo . Imi itiye oyata eba liengani lioi , kangä bato ba njasɔ ibe .
41002018	Baeki ba Yoane la BaFalusi bakilaka bieka , limɔ bato loya la iyo lofela Yesu mbo — ¿ Baeki ba Yoane la eba BaFalusi imɔ batokilaka bieka , kongo ko baeki baɛ batikile eoka iye ?
41002019	Yesu loonga lau mbo — ¿ Atoyala tolesani amamwito la oyatosɔngɔ , batokɔkɔlɔ ndokila bieka ? Atoyala bɔsɔngi amamwito lau , baitokɔkɔlɔ ndokila bieka .
41002020	Nde bacho beyaka ani bɔsɔngi atoɔnɔkɔlɔmɔ end’iyo , limɔ nda lise lina iyo kokila bieka .
41002021	Boto aitowamba esinda ya liɔmbɔ la yaki ya esinda eyai , eoka mbamba ya esinda eyai etosalaka esinda ya liɔmbɔ , limɔ lifola litofalwa .
41002022	Boto aitoangola bänä bayai nda biuku ebisoumwa eoka mbo bänä bataata biuku , limɔ bänä batowɛlɛkɛmɛ se , la bao la biuku imɔ kowa . Bänä bayai batowɛlɔmɔ nda biuku biyai .
41002023	Etaka Yesu la lise lia Yenga nda bilanga ya bangwindi , baeki bande loakola ndotwa bangwindi ani batokɛndɛ .
41002024	Limɔ BaFalusi loonga lande mbo — Tɛnɛngɔ , basotefola liti lia Yenga monito ?
41002025	Yesu loonga lau mbo — Okatangi nde lona eloakelaka Dawidi , inde la ebaaka lande , nda lise eliayalaka iyo la boeno la isiye —
41002026	mbo inde lɔɔtɛlɛ ndakɔ ya Mungu , nda mbile ya Abiatala Kanga-eyeti , inde lola lituma eliatambomökö nda mɛsa ya Mungu , elitiaaka liolaka sakolo ko la kanga angɛnɛ , inde lofaefa ebayalaka amamwito lande ?
41002027	La Yesu loonga lau mbo — Lise lia Yenga liakelomökö eoka ya bato ; bato batiakelomökö eoka ya Yenga ,
41002028	ongoma Wana-wa-Boto nd’ayali Bɔkɔta wa Yenga .
41003001	Lise liasi Inde lɔɔtɔ nda ɛsɔngɔmɛlɔ la boto aaka omao la bosamba bɔlɛmbɛti .
41003002	Iyo lolamba Yesu eluwa atouwes’inde la lise lia Yenga , mbo bawanjeleke Inde .
41003003	Limɔ Yesu loonga la boto wa bosamba bɔlɛmbɛti , Inde mbo — Emalaka , yauku l’ono nd’atiteni .
41003004	Inde loonga lau mbo — Loni losoengana la Yenga , ndokela olau , kwa ndokela obe ? ¿ Kwa ndouwesa oto kwa ndoola oto ?
41003005	Kongo ko iyo loyala hai , Yesu lɔmwɛlɛ iyo la botema wale , inde looka ngandi eoka ya betema yau bewau . Inde loonga la boto mbo — Nanolaka bosamba waɛ . Inde lonanola wao la wao luwa kwa ebɔmɔi .
41003006	Limɔ BaFalusi lokuswa , iyo lɔɔtɔ ikumbɛ amamwito l’eba Helodi mbo bɛnɛkɛ mboka yool’Inde .
41003007	Nde Yesu la baeki bande losekwa , iyo lɔkɛ fangi ya eliya . Wike wa bato lotutak’Inde , l’eba Ngalilai , l’eba Yudea , l’eba Yelusaleme , l’eba Idumea , l’eba fangi yasi ya Yaledene , l’eba yese ya Tuloa la Sidona ,
41003008	okakä iyo mboli ya bitotina ebiakelaka Inde , iyo loya ende Yesu .
41003009	Inde loonga la baeki bande mbo batonjelek’Inde watɔ woumbakel’Inde eoka ya bokamu wa bato , mbo batawamak’Inde .
41003010	Eoka Inde louwekesa wike la bato lolingel’Inde la bokamu mbo eba ngwo bamateke Inde .
41003011	La ɛnɛkɛ belimo ebe wɛnɛ Yesu , iyo lotulamel’Inde se , iyo loamama mbo — Aɛ wende Wana wa Mungu .
41003012	Nde Inde loim’iyo mbo bataluwesa bato loasɔ loande .
41003013	Inde lɔkɛ olikolo lia löngo , lamao Inde lota ebalɛmbɛk’Inde lioi la iyo ana loyel’Inde .
41003014	la Inde lofa bato liu la ambale isosha mbo bayalakeke lande la mbo atomakek’iyo ndokakambesa wɛndi ,
41003015	la ndokusola belimo ebe .
41003016	Inde lota eba liu la ambale , bako Simona ( Yesu lot’inde lina mbo Petelo )
41003017	la Yakobo wana wa Sebedayo , la Yoane etungani yande ( Yesu atak’iyo ambale lina liko Boanegesi , litina mbo Bana ba kaki )
41003018	la Andelo la Filipo , Balatomayo , la Matayo , Toma , la Yakobo wana wa Alufayo , la Tadayo , la Simona wa Kanana ,
41003019	la Yudasi wa Keliota , oyawambaka Yesu . Limɔ iyo loinwa nda ndakɔ ,
41003020	la bokamu wa bato losɔngɔmɔ liasi l’ani iyo angokɔkɔlɔ ango ndola bieka .
41003021	Okaka bato bande ongoma , iyo loya mbo baundek’Inde ; iyo mbo — Asowa loseka .
41003022	Limɔ batikasa ebasokwaka nda Yelusaleme iyo loonga mbo — Asɔɔtɛlɔmɔ la Balasebula , la atokusola beimo ebe ko la lisungi lia bokɔta wa belimo ebe .
41003023	Limɔ Yesu lot’iyo lioi la Inde loonga lau la bembila , Inde mbo — ¿ Satana atokɔkɔlɔ ndokusola Satana monito ?
41003024	Eyambo bokenge bosoatana bonanakeke limɔ wao boitokɔkɔmɔ .
41003025	Eyambo bofindi bosoatana ongoma , wao imɔ angokɔkomɔ .
41003026	Satana imɔ enana lande angɛnɛ , ani bofoka wande bosoatana aitokokɔmɔ , asosila fɛɛ .
41003027	Eoka boto angokɔkɔlɔ ndɔɔtɔ nda ndakɔ ya bowangɔ mbo aindeke yeka yande , sakolo ko atotakanda bowangɔ , lamao inde koindaka ndakɔ yande .
41003028	Ongoma isoonga lanu wewe mbo — Njasɔ ibe bitotina bitomɛsɔlɔmo la basɛɔli batotina ba bato imɔ ,
41003029	sakolo ngo ko oyatosɛɔlɔ Bolimo Botanu atiaolɛkɛ limɛsɛli , bobe wande bolayalaka layalaya .
41003030	Inde ongoma eoka bato mbo — Ale la bolimo obe .
41003031	Limɔ nyango la bitungani yande loya , iyo loemesana lousa loa ndakɔ ani basotoma wɛndi end’Inde ot’Inde lioi .
41003032	La windi wa bato lolingel’Inde , iyo mbo — Tɛnɛ , nyango waɛ la bitungani yaɛ bale lousa la batolük’Aɛ .
41003033	Inde lomutoel’iyo mbo — ¿ Nyango wami ndai ? ¿ Bitungani yami yende ndai ?
41003034	Limɔ Inde lɔɛlɛlɛ bato ebayalaka se tina lande , Inde mbo — Tɛnɛ nyango wami la bitungani yami . Inde oyatokela kwa alɛmbi Mungu , inde nd’ale etungani yami la welo wami la nyango wami .
41003035	
41004001	Yesu loakola liasi ndoekesa bato nda ngɔngɛ ya eliya , la windi wa bato lolingel’Inde woeta ewa oso , eokao Inde lokwa nda watɔ , Inde loyala se nda watɔ ani bato loyala nda ngɔngɛ .
41004002	Inde loekes’iyo njasɔ wike kola bembila . Nda liekesi liande Inde loonga lau mbo — Toka kɔni , bɔlɔi lokalɔɔ koto ;
41004003	
41004004	alɔɔkɔ inde koto ongoma , bimɔi lokwa nda mboka , la nɔli loya oyala yao ,
41004005	la yasi bimɔi lokwa nda elela olo ayali batalɛ , angwɛnɛ nyɛlɛ wike , yao lɔɔ̈tɔ̈ lisasaya eoka ya nyɛlɛ yotalangu .
41004006	Nde ayaka löwa ifitika , yao lobɛɛlɛ la njöwa , yao lobɛɛkɛlɛ fee eoka angwɛnɛ biili .
41004007	La yasi bimɔi lokwa nda kɛ̈kɛ̈ limɔ kɛ̈kɛ̈ lɔɔ̈tɔ̈ la kɛ̈kɛ̈ lonyɛlɛ koto , yao angota tuma .
41004008	Yasi bimɔi lokwa nda nyɛlɛ ilau , yao lɔɔ̈tɔ̈ , yao lota tuma wike , bimɔi kama isatɔ , bimɔi kama liambɛ , bimɔi kama liu .
41004009	Inde loonga mbo — Oyale la batoi booka , okeke .
41004010	Ayalaka Yesu la baeki bande liu la ambale , iyo angɛnɛ , ebaaka lau lofel’Inde loasɔ loa bombila-bo .
41004011	Inde loonga lau mbo — Ende ino kongo njasɔ ebisoisomo ya Bɔkɔta wa Mungu , yao koisolomo ; kongo ko ende ebale lousa loa Bɔkɔta wa Mungu , bitotina bitokambesomo kola bembila , mbo
41004012	bɛnɛkɛ nde la baiso ko liɛnɛlɛ , la mbo bokeke liokela , angoluwa litina mbo batakalangana la mbo batamɛselɔmɔ .
41004013	Inde loonga lau mbo — Otiluwe nde litina lia bombila-bo ? Otoluwa to batina ba bembila yasi moni ?
41004014	Bɔlɔi atolɔɔ lioi ( lia Mungu )
41004015	bato bamɔi bale kwa mboka eyalɔɔmɔkɔ lioi , limɔ atook’iyo , lisasaya Satana atoyasokola lioi elisolɔmɔ end’iyo .
41004016	Ongoma bamɔi bende kwa elela ya batalɛ eyalɔɔmɔkɔ koto , atook’iyo lioi batoaola lisasaya la limɛngɔ
41004017	kongo ko bati la biili ndatiteni yau , batoumwa ko mbile sinyo , limɔ atoya tale la likongolomu eoka ya Lioi , lisasaya batokwa se .
41004018	Basi bale kwa ebasolɔɔmɔ nda kɛ̈kɛ̈ , batooka Lioi
41004019	nde bifembi ya wenda la lilimbi lia bieto la yɛmɛ ya yeka yasi , bitoyanyɛɛlɛ Lioi , liao angota tuma .
41004020	La ebamɔi bende ebalɔɔmɔkɔ nda nyɛlɛ ilau , iyo batooka Lioi , batota tuma ; bamɔi kama isatɔ , bamɔi kama liambɛ , bamɔi kama liu .
41004021	Limɔ Yesu loonga lau mbo — ¿ Paka etɔɔsɔmɔ eoka ndosɛlɔmɔ ose ya ɛɛngɔ kwa ose ya tange ? ¿ Eti mbo esɛlɔmɔkɔ nda yɛnɛsɛlo ?
41004022	Ongoma angwɛnɛ yeka eyaisami sakolo ko ndoisolomo , angwɛnɛ loasɔ eloisomuku sakolo ko ndoyenɛlɛ fololo .
41004023	Boto eyala la batoi booka , okeke .
41004024	Nde Inde loonga lau mbo — Enyelaka la wɛli yao ebitook’ino , ikwelo esitokwel’ino , ongoma sitokwelomo lanu ; la botalia botaliomoko end’ino .
41004025	Eoka end’inde oyale la yeka , efomoko nde inde ; nde oyati la yeka , yao eyale lande kɔɔnɔkɔlɔmɔ end’inde .
41004026	Inde loonga mbo — Bɔkɔta wa Mungu bole kwa mbo oto atolɔɔ koto nda nyɛlɛ ,
41004027	limɔ atoingala la atosiswa , la ocho la löwa , ani koto bitoɔ̈tɔ̈ la bitokonda , inde angolüwa bɔɔ̈tɛlɔ ,
41004028	nyɛlɛ etɔɔ̈tɛkɛsɛ yao angɛnɛ koto , litɔmbɔ oso , limɔ lififa , limɔ bongenge wa bangwindi .
41004029	Nde atotela bangwindi , lisasaya ngɛnɛ kotoma oto la kɛmbɛ , eoka eula esoya .
41004030	Yesu loonga mbo — Totokwela Bokɔta wa Mungu la boni bɔfɔnɔ ? la tototela wao la boni bombila ?
41004031	Bole kwa lokoto loa mbase elosolɔɔmɔ nda nyɛlɛ . Lole lokoto lokɛkɛ , loeti bitoti la bɔkɛkɛ .
41004032	kongo ko atokonda loao , lotolongela tosasandu tototina la lotota beta la nɔli bitɔkɔkɔlɔ okela bikalingo yau nda liyɔmbɛ lia loao .
41004033	Kola bembila wike , kwa ebi ebisokɔkɔlɔ iyo ndooka litina , Yesu loonga lau Lioi ,
41004034	la Inde angoonga lau sakolo ko la bombila . Inde loluwesa baeki bande angɛnɛ litina ko iyo angɛnɛ kongo .
41004035	Lise-ao , ilaka buse litele , Yesu loonga lau mbo — Tolekeke nda boili wasi .
41004036	la iyo losenyana la windi wa bato , la baeki lɔkɛ lande , kwa ayali Inde nda watɔ . Biatɔ yasi lɔkɛsɛnɛ lande ,
41004037	la lomba lofi loa lofofo loya la batutu loomakana nda watɔ , wao wasiakaotuma la balia .
41004038	Inde angɛnɛ loyala nda wendo ani aingalaka ilɔ nda liongaotö ; iyo losisɔlɔ Yesu , iyo mbo — Boekesi , atowa iso ani , Aɛ angookel’iso ngandi ?
41004039	Inde loemala , inde loima fofo , Inde loonga la balia mbo — Latemaka , yalaka hai . La lomba lotemba tembelele , la loao lolatema late .
41004040	Inde loonga lau mbo — ¿ Owängiki ani monito ? Okayali nde la lilendelu ?
41004041	Kongo ko iyo lowänga la bɔwa finɛ , iyo loongana mbo — Ende to ndai , eoka la lomba la balia bitolitesa lioi liande ?
41005001	Iyo loiya nda boili wasi wa eliya , boko yese ya BaKelasene .
41005002	La asaowaka Yesu nda watɔ , lisasaya boto oyayalaka la bolimo obe inde lokuswa nda fowa biko sai oyatowana la Yesu .
41005003	Boto ona aaka la eyaelo yande omao nda fowa biko sai . Angwɛnɛ boto ango ɔmɔi kokɔkɔlɔ okand’inde la bɔnyɔlɔlɔ .
41005004	Akandomökö nde oso bakandomo wike kola bakala la bɛnyɔlɔlɔ , kongo ko inde lɔɔ̈mɔlɔ bɛnyɔlɔlɔ fɔi la bakala inde lotenakaka batena wike ; angwɛnɛ oto oyale la bofoka wokakales’inde .
41005005	Becho betoti , la ocho la löwa inde loyalaka nda sai la nda föngo , ani inde loamamaka inde lotinyaka lokomba loande la batalɛ .
41005006	Nde ɛnɛkɛ inde wɛnɛ Yesu esika , inde lofata mangu okatulamel’Inde se ;
41005007	inde loaamama la limiki lifi mbo — ¿ Iso laɛ twende la loni loasɔ , Aɛ Yesu wana wa Mungu Oyalongeli ? Itoomb’Aɛ la lina lia Mungu mbo wokesëke’mi bïale .
41005008	Eoka Yesu loonga lande mbo — Kuswaka ende oto-yo , aɛ bolimo obe .
41005009	Yesu lofel’inde mbo — Lina liaɛ liko ndai ? Inde lomutola mbo — Lina liami liko Legione eoka tole bokamu ( wa belimo )
41005010	la inde lolɔmbɔkɔlɔ Yesu finɛ mbo atasayëk’iyo nda yese-ye .
41005011	Omao nda fangi ya löngo yaaka liyasa lifi lia ndei ani bitolaka bieka ;
41005012	belimo losombola Inde mbo — Kɛsɛk’iso nda ndei ina mbo toɔtɛlɛkɛ yao .
41005013	La Yesu lomachel’iyo la belimo ebe lokuswela oto , yao lɔɔtɛlɛ ndei la liyasa lia ndei lokwa mangu kola löngo konda eliya la yao lowa nda balia , loketi loa yao mbo bilɛfu imbale .
41005014	Limɔ betingani ya ndei lofata mangu ndokakambesa mboli nda bekenge la nda bilanga limɔ bato loya oyɛnɛ lona eloakelomoko .
41005015	Ayaka iyo ende Yesu , iyo lɔɛnɛ boto oyaiki la belimo ani ayali se , la awati esinda la ani ati’mɔ la loseka , ako boto oyaaka la Legione ( bokamu wa belimo ) . Iyo lowänga finɛ .
41005016	Bato ebɛnɛkɛ loasɔ loluwes’iyo loasɔ loa boto wa belimo la eloa ndei ;
41005017	iyo loakola ndosombola Yesu mbo asekweke nda yese yau .
41005018	Akwaka Yesu nda watɔ , boto oyaaka la belimo lofela Yesu mbo ayaleke lande .
41005019	kongo ko Yesu atiakuliaka , nde Inde loonga lande mbo — Kɛndɛkɛ nda ndakɔ ende ebaɛ la kangesak’iyo ebifi ebisokeela Mungu ende aɛ la ngandi eyesookel’Inde aɛ .
41005020	La oto lɔkɛ eyande , inde loakola ndomelesa mboli nda Ndekapoli ya njasɔ bifi ebiakelaka Yesu ende inde , la batotina lomwaakala .
41005021	Alekaka Yesu la watɔ konda boili wasi , windi wa bato lɔsɔngɔmɛlɛ Inde ani ayali nda ngɔngɛ .
41005022	La ɔmɔi wa bekumi ya ɛsɔngɔmɛlɔ loya , lina liande liko Yailo , ɛnɛkɛ inde ɔɛnɛ Yesu inde lokwa balui se ,
41005023	inde losombola Inde finɛ , mbo — Wana otomali wami ɔkɛkɛ asoya oko tina lowa , Yauku oyatalia inde osamba waɛ mbo uweke la mbo aikeke imɔ .
41005024	Yesu lɔkɛsɛnɛ lande , la windi wa bato lotutak’inde , iyo lowamakana lande .
41005025	Bɔtɔmali ɔmɔi aaka omao oyaaka la lokambo loa likila ko miaka liu la imbale ;
41005026	okäkä wäle finɛ ende kanga wike , la asilesaka bieto yande bitoti , angosäsa ango sinyo , lokambo lɔkɛ la oso .
41005027	Okäkä inde lokuku loa Yesu , otomali loya nda windi wa bato ombisa ya Yesu , inde lomata esinda yande ,
41005028	eoka aongaka mbo — Yemata ango bisinda yande , imi kouwesomo .
41005029	Lisasaya likila löma tɔu la otomali looka nda lokomba mbo asosäsa loo loande .
41005030	Yesu imɔ looka mbo bofoka bouwesa oto bosokuswel’Inde , Inde lokikwa nda bokamu , Inde mbo — Ndai amatiki bisinda yami ?
41005031	La baeki bande loonga lande mbo — Osɔɛnɛ bokamu wa bato basowamaka’Aɛ , nde kofela mbo — Ndai amatiki’mi ?
41005032	Limɔ Yesu loɛlɛlɛ , mbo ɛnɛkɛ oyasokela ongoma .
41005033	Botomali lowänga , inde lonyanga finɛ , eoka aluwi loao elosokelomo end’inde , otomali loya oyakwa se oso wa Yesu la inde loluwesa Yesu bitotina wewe .
41005034	Nde Yesu loonga lande mbo — Wana otomali , liimeli liaɛ lisouwes’aɛ , kɛndɛkɛ la lilatemi la säsesomoko lokambo loaɛ .
41005035	Atitasilaka Inde ndoonga , bato ebasekwaka nda ndakɔ ya Bokumi wa ɛsɔngɔmɛlɔ loya oyaonga lande mbo — Wana otomali waɛ asowa ; ¿ Otookesa Boekesi likati imɔ monito ?
41005036	Nde Yesu looka lioi elisoongomo , kongo ko Inde loonga la Bokumi wa ɛsɔngɔmɛlɔ mbo — Owangëke , imelaka kongo .
41005037	Yesu atiakuliaka oto angomwito mbo atutaneke lande , sakolo ko Petelo la Yakobo la Yoane , etungani ya Yakobo .
41005038	Iyaka iyo nda ndakɔ ya Bokumi wa ɛsɔngɔmɛlɔ Inde lɔɛnɛ limbilititi lia bato la etondo efi ya bato ebatolelaka finɛ .
41005039	Aɔtɔkɔ Inde , Inde loonga lau mbo — ¿ Otokela etondo la otolelalela monito ? Wana atikwele se , aingali ilɔ .
41005040	Limɔ iyo losɛkɛlɛ Inde finɛ . Inde lumes’iyo atotina lousa , limɔ Inde lɔɔsɔ la sango la nyango ba wana la ebaaka lande angɛnɛ Inde lɔɔtɔ olo aingali wana .
41005041	Aundaka Inde wana bosamba , Inde loonga lande mbo — Talita kumi ; litina mbo — Wanaotomali , Imi mbo , Emalaka .
41005042	Kwaamao wanaotomali loemala , inde lɔkɛndɛ , aaka nde la miaka liu la imbale . Bato losisimwa finɛ .
41005043	Limɔ Inde lotel’iyo ekela mbo bataluwesa oto angomwito , limɔ Inde loonga lau mbo bafeke wanaotomali bieka yola .
41006001	Inde losekwa omao ; Inde loya nda tukela yande angɛnɛ la baeki bande lotut’Inde .
41006002	Nda lise lia Yenga Inde loakola ndoekesa bato nda ɛsɔngɔmɛlɔ Okak’iyo likambesi liande , bato wike lomwaala , iyo mbo — Boto-yo asɔɔlɔ to liao anima ? Boni wɛlï bosofomo boto-yo ? Bisisho ya bofoka ebitokelomo la besamba yande yende la litina moni ?
41006003	¿ Ati nde bɔkwɛti-yo , wana wa Malia , boloo wa Yakobo la Yose , la Yuda la Simona ? ¿ Baelo bande bati to eya lasu ? La iyo lɔɛnɛ tale eoka yande .
41006004	Yesu loonga lau mbo — Bɔtɔndɔli atolitesomoko sakolo ngo ko nda bokenge wande angɛnɛ la nda bokulu wande la nda ndakɔ yande angɛnɛ .
41006005	Atiakɔkɔlɔkɔ okela bisisho ya bofoka omao sakolo ko mbo ataliaka besamba yande ende ebakambo bamɔi la auwesaka’iyo .
41006006	Inde lomwaala eoka batiaaka la liimeli . Limɔ Inde lɔkɛ nda kenge bikɛkɛ bitimbi okaekekesa bato omao .
41006007	Inde lota baeki liu la ambale lioi ; Inde loakola ndotom’iyo , bambale bambale , la Inde lof’iyo isosha likolo lia belimo ebe .
41006008	Inde lofekel’iyo ndotola yeka ya mboka , sakolo ko itumbe kongo , inga lituma , inga litanga , inga bieto ,
41006009	kangä bawateke tokwaka nde Inde lofekel’iyo owata kanju imbale .
41006010	Inde loonga lau mbo — Olo atɔɔtɔ ino nda ndakɔ , yalaka kw’amao kond’akakusweke ino nda okenge ona ;
41006011	la olo atofeka bato ndonyangel’ino la ndok’ino , akasokwek’ino omao , fufolaka liunge elisowatema la batindi banu kwa ndembe ende iyo .
41006012	Baeki lɔkɛ , iyo lotaka boeki mbo bato bakalanganeke ,
41006013	iyo lokusokola belimo ebe wike , iyo lɔlɔkɛsɛ eba kambo baita , iyo losäsa .
41006014	Bɔkɔta Helodi ( Antipas ) looka loasɔ-lo eoka lokuku loa lina lia Yesu lookana finɛ , la bamɔi mbo Yoane asokuswa nda liwa eokao befoka bitokelaka bisisho ko lande .
41006015	Basi mbo Ende Eliya , la basi mbo Ende Bɔtɔndɔli kwa bɔfɔnɔ w’eba oso .
41006016	Okaka nde Helodi ongoma inde loonga mbo — Oyatinyaka’mi kingo ako Yoane , end’inde asokuswa nda liwa .
41006017	Eoka mbo Helodi atomaka bato okaundesa Yoane , inde lot’inde nda ndakɔ ya bɔnyɔlɔlɔ , loasɔ loa Helodia ako wali wa boloo wande ako Filipo , eoka Helodi asɔngɔkɔ inde .
41006018	Yoane aongaka lande mbo — Etiengane la bikela mbo ɔɔsɛkɛ wali wa bolo waɛ .
41006019	Ko ani Helodia loisel’inde ikufya mbo aolek’inde , kongo ko inde angokɔkɔlɔ ,
41006020	eoka Helodi angɛnɛ lowänga Yoane la aluwaka mbo ende oto wa liengani la ewa Mungu ; ongoma Helodi lotingana lande . Okaka Helodi inango shande , botema wande lokwelo liyɛyɛ , nde inde look’inde la limɛngɔ .
41006021	Nde yose eyengani loya , Helodi nda lise lioenyela liotomu liande , inde lokenja elambɔ ende bafoka la benyafala yande la betolioso ya Ngalilai .
41006022	Boseka wa Helodia lɔɔtɔ nda elambɔ , inde loinel’iyo isha , inde loomalesa Helodi la ebayalaka lande . Limɔ Bɔkɔta Helodi longa la boseka mbo — Felaka’mi yeka eyekalɛmbɛkɛ aɛ , yefak’aɛ yao .
41006023	Helodi lotel’inde tele mbo — Yeka eyetofel’aɛ , yefak’aɛ yao , ango yaki ya bɔkɔta wami .
41006024	Limɔ boseka lokuswa okaonga la nyangɔ wande mbo — ¿ Ifelek’iye ? La nyango mbo — Botö wa Yoane Bolufi .
41006025	Inde loinywa la mangu ende Bɔkɔta , inde lofel’inde mbo — Ilɛmbi nde mbo ofeke’mi ko kwanikwani , botö wa Yoane Bolufi nda lotufa .
41006026	Helodi looka ikɛnɛnɛ sifi , kongo ko eoka ya tele yande la eoka ya ebayalaka lande , inde angolɛmbɛ ndotombola lisakä liande .
41006027	Bɔkɔta lotoma bosilikani ɔmɔi mbo aesheke botö wande . Inde lɔkɛ , inde lotenel’inde kingo nda ndakɔ ya bɔnyɔlɔlɔ ,
41006028	inde loesha botö nda lotufa , inde lofa boseka wao , la boseka lɔkɛ okafa nyango wande .
41006029	Okaka baeki bande ongoma , iyo loya , iyo loila engulunguma , iyo loomba yao nda losai .
41006030	Ainwaka batomomu ende Yesu , iyo loluwes’Inde bitotina ebiakelaka iyo la ebiaekesaka iyo .
41006031	Limɔ Yesu loonga lau mbo — Yauku , ko ino angɛnɛ konda elela eyele elämbä , ndoyaeuma sumbu . Eoka bato wike loetaetaka la iyo batiɛnɛkɛ ango fofe yola bieka .
41006032	Limɔ iyo lɔkɛ la watɔ konda elela eyaaka elämbä ko iyo angɛnɛ .
41006033	Kongo ko bato loɛnɛ iyo la lolembeel’iyo ; bato ba kenge bitoti lokwa mangu la boili , iyo loetelel’iyo oso .
41006034	Asaowaka Yesu , Inde loɛnɛ windi bofi wa bato , la Inde lookel’iyo ngandi , eoka baaka kwa bɛkɔkɔ ebiti la botingani ; la Inde loakola ndoekes’iyo njasɔ wike .
41006035	Aɔngɔkɔ buse litele , baeki bande loyaonga lande mbo — Elela-ye ende ko isimo la buse bosɔɔngɔ .
41006036	Machak’iyo baɛkɛ nda bilanga la bekenge bitimbi okasomba bieka yola .
41006037	Yesu lomutoel’iyo mbo — Ino angɛnɛ faefak’iyo bieka yola . Iyo mbo — Tɔɛkɛ nde okasomba beila la falanga mia imbale mbo tofaef’iyo bieka yola ?
41006038	Yesu mbo — Ole la beila yanga ? Kɛndɛkɛ okɛnɛ . Limɔ aluwak’iyo , iyo lomutola mbo — Bɔɔmwi la swi imbale .
41006039	Limɔ Yesu loonga lau mbo bayalesɛk’ato batotina se nda twingi twesi , botuka la botuka ;
41006040	iyo loyalaka se , ebotuka mia , mia ; ebotuka kama bɔɔmwi , kama bɔɔmwi .
41006041	Inde lɔɔsɔ beila bɔɔmwi la swi imbale , Inde loila baiso likolo , Inde losombola limɔ Inde loataka beila . Inde lofaekefa baeki bande mbo basɛlɛkɛ yao oso wa bato ; la swi imbale imɔ . Inde lokaela yao ende batotina .
41006042	Batotina lola la iyo lokanelo .
41006043	Iyo loina twinyo twa beila totumesa bisaka liu la imbale la twinyo twa swi lisanga .
41006044	Bato ana ebalaka beila baaka batolome bilɛfu bɔɔmwi .
41006045	Kwaamao Inde loonga la baeki bande mbo bakweke nda watɔ la mbo balekeke oso wande ko nda boili wasi nda Betesaida , ani Inde atomelesa bato .
41006046	Asenyanak’Inde la bato , Yesu lɔkɛ nda löngo okasombola omao .
41006047	Ilaka buse likɔlɔse , watɔ wa baeki waaka owale la Yesu Inde angɛnɛ nda boili ,
41006048	ɛnɛkɛ Inde wɛnɛ iyo basolewa olukaka kai eoka lofofo losonana lau , Inde loyel’iyo nda mbile ya lilamba lia anɛi lia ocho . Inde lotanda olikolo lia balia la asangaka oeta iyo .
41006049	Ɛnɛkɛ iyo Inde atandaka olikolo lia balia , iyo loenyela mbo ende bosoko , iyo loamama ;
41006050	eoka iyo batotina loɛnɛ Inde la iyo lowänga finɛ . Nde Inde loonga lau lisasaya , mbo — Sambolaka betema , yende Imi angɛnɛ , owangëke !
41006051	Inde lokwa nda watɔ amamwito lau , la lofofo lotemba . Iyo loilima finɛ la bɔwa
41006052	eoka batialuwaka loasɔ loa beila la wɛlï la betema yau yaaka betembu .
41006053	Alekaka iyo , iyo loiyela Ngenesaleta , iyo loelamesa watɔ nda ngɔngɛ .
41006054	Asaowaka iyo lisasaya batotina lolembel’Inde
41006055	la iyo lokwa mangu nda yese etotina ndokatola bato ba kambo nda tange konda elela olo ayali Inde .
41006056	Nda bilela bitotina olo akɛndɛkɛ Inde , kwa nda kombo , angoko bekenge , angoko bilanga , iyo loingesaka eba kambo nda baongo , iyo lolɔmbɔkɔlɔ Inde mbo bamateke ango litamba lia esinda yande , la batotina ebamataka Inde , iyo louwesomo .
41007001	Limɔ BaFalusi la Batikasa bamɔi ba Yelusaleme loyasɔngɔmɛlɛ Yesu ;
41007002	iyo lɔɛnɛ baeki bande bamɔi ebasola bieka ani besamba yau bititatane , ( litina mbo , bititasoolomo ) .
41007003	( BaFalusi la BaYuda angola bieka ani bakasooli besamba konda batundulundu ,
41007004	eoka ndolitesaka imɔ ndola wike ya bangau , la atosekwak’iyo nda liongo , iyo angola imɔ bieka ani bakakwi tokuli ; ele imɔ la ndola yasi wike ebitolites’iyo , biko lisooli lia kɔpɔ la tei la biɛ̈ngɔ ya mbela )
41007005	BaFalusi la Batikasa lofel’Inde mbo — ¿ Baeki baɛ batotefola ndola ya bangau ani moni nde kola bieka la besamba ebikasoolomu ?
41007006	Inde lomutoel’iyo mbo — Yesaya atɔndɔlɔ̈kɔ̈ wewe loasɔ loanu eba bolimbakeli-losotoma nda lokasa loande mbo — E Bato-ba batolitesa’mi la bɛnɔkɔ , Kongo ko betema yau bile esika lami .
41007007	Batosemola’mi lisemoela , Eoka liekesi liau lile ko bikela ya bato .
41007008	Ongoma ino otomachaka bikela ya Mungu , nde kolitesa ndola ya bato .
41007009	Inde mbo — Ino oluwi finɛ ndotombola bikela ya Mungu mbo oliteseke ko ndola ya bato angɛnɛ .
41007010	Eoka Mose loonga mbo — Litesaka sango waɛ la nyango waɛ la imɔ mbo — Oyatomɔlɔ sango kwa nyango , aweke wewe .
41007011	Nde ino otoonga mbo — Boto eonga la sango wande kwa nyango wande mbo — Yeka esambɔɔlɔ ino ende’mi , yao ele Kobana ( litina mbo Lifaefi )
41007012	limɔ osofekel’inde mbo angofa sango kwa nyango yeka .
41007013	Ongoma osotombola lioi lia Mungu ko la baiti banu ba kwala , la otokelaka yasi wike ya bɔfɔnɔ-bɔ .
41007014	Limɔ Inde lota windi w’ato lioi oya ende Inde , la Inde mbo — Okaka’mi la wɛlï , ino batoti ,
41007015	Angwɛnɛ yeka eyele lousa loa oto , eyetokɔkɔlɔ ndosɛlɛ inde la bɔwɛwɛ , kangä yao ebitokuswela oto nd’atobebes’inde la bɔwɛwɛ .
41007017	Asɛnyanaka Inde la windi wa bato , Inde lɔɔtɔ nda ndakɔ , baeki bande lofel’Inde loasɔ loa bombila-bo .
41007018	Inde mbo — ¿ Imɔ ko ino , oti la liluwani ? Otiluwe nde mbo yeka eyele lousa loa oto la eyetɔɔtɛlɛ inde , angokɔkɔlɔ ndosɛlɛ inde la bɔwɛwɛ
41007019	eoka yao etɔɔtɔ nda sɔlɔ yande , inga nda botema , la etonyomo nda toi . ( Ongoma Yesu lɔsɔmbɔlɔ bekili ya bieka )
41007020	Limɔ Inde loonga mbo — Ende yao eyetokuswa nda botema wa oto nd’atosɛlɛ inde la bɔwɛwɛ ,
41007021	eoka bitosekwa nda botema biko-yɛmɛ ibe , bolëfë , la wiya , lioli-lia-oto , nyongo ,
41007022	bolole , luno , bolimbake , ifoifoi , lisiëlä , limɔli , bɔfɛnɔa , la ebebe .
41007023	Bitotina-bi bitokuswa nd’atiteni ya oto , la yao nd’atosɛlɛ oto la bɔwɛwɛ .
41007024	Limɔ Yesu loemala , Inde lɔkɛ nda bolelo wa yese ya Tulo ( la Sidona ) ; Inde lɔɔtɔ ndakɔ la atialɛmbɛkɛ mbo bato baluweke olo ayali Inde , kongo ko atiakokɔlɔkɔ ndoisama .
41007025	Nde lisasaya otomali oyaaka la wanaotomali wa bolimo obe , okaka inde mboli ya Yesu , inde loya oyakwa se nda bakolo bande .
41007026	Otomali aaka wa BaHela ba tukela ya Sulo-Fonisa la inde losombola Yesu mbo akusoleke bolimo obe ende wana wande .
41007027	Yesu loonga lande mbo — Bana bataokaneloko , eoka etiengane ndoɔnɔkɔlɔkɔ lituma lia bana okafaefa ngwa .
41007028	Botomali lomutoel’Inde mbo — Eingo Bɔkɔta , kongo ko ngwa ose ya mɛsa bitolaka bakɔmbɔ ba lituma ebatokwesa bana omao .
41007029	Yesu loonga lande mbo — Ko l’eoka ya lioi-li kɛndɛkɛ eyaɛ , bolimo bosokuswa ende wanaotomali waɛ .
41007030	Otomali lɔkɛ eyande la inde loosha wana ani asoingala nda tange ani bolimo obe asosekwa .
41007031	Asekwaka Yesu nda yese ya Tulo , inde loeta la mboka ya Sidona , la yese ya Ndekapolis konda Eliya ya Ngalilai .
41007032	Lamao baeshelak’Inde boto wa bökö la likekuma la iyo losombol’Inde mbo atalieke bosamba wande end’inde .
41007033	Yesu losokol’inde sisi ya bokamu wa bato , Inde lɔkɛ lande wisakumbo isisika , Inde lota tosangakala nda batoi ba oto , Inde lotwɛlɛ sɔi , Inde lomata lolamɛ loa oto ;
41007034	limɔ Inde loticha nda use ani atotwa liena , Inde loonga lande mbo — Efata ( litina mbo , Liolomoko ) .
41007035	La batoi bande loliolomo la itangau sha lolamɛ losɔmbɔlɔmɔ , inde loonga la wɛlï .
41007036	Yesu loim’iyo mbo batakambesa oto angɔmwito , kongo ko ango aimäkäkä iyo , ongoma iyo lokakambekese bato .
41007037	Bato lomwaala finɛfinɛ , iyo mbo — Asokelaka bitotina la olau woetela ; atookesa eba bökö , la atoongesa eba biuma .
41008001	Nda bacho ana windi ofi wa bato waaka lande la batiaaka la yeka yola . Ataka Yesu baeki bande lioi , Inde loonga lau mbo —
41008002	Isookel’bato-ba ngandi eoka basotikala lami becho isatɔ la bati la yeka yola .
41008003	Eyambo yemach’iyo mbo baɛkɛ nda bekenge yau la tosiye , iyo kowa beleka nda mboka , eoka bamɔi bende b’esika .
41008004	Baeki bande loonga mbo — Totokɔkɔlɔ ndoosha bieka yoengana ebato-ba ko anima , ono nda isimo-si ?
41008005	Inde lofel’iyo mbo — ¿ Ole la beila yanga ? Iyo lomutola mbo — Bosambale .
41008006	Inde loonga la windi wa bato mbo bayaleke se nda nyɛlɛ , Inde lɔɔsɔ beila bosambale , Inde lofa kelekëlë , Inde loataka beila la Inde lofaekefa baeki bande mbo basɛlɛkɛ yao oso wa bato ; iyo losɛlɛ yao oso wa windi w’ato .
41008007	Baaka imɔ la toswiswi tɔmɔi , Inde lofa kelekele limɔ Inde loonga mbo bakaeleke imɔ ko twao .
41008008	Iyo lola la iyo lotɛkwa ; iyo loina twinyo etwatikalaka , iyo lotumesa bisaka osambale .
41008009	Bato bayalaka kwa bilɛfu binɛi .
41008010	Limɔ Inde lomach’iyo baɛkɛ eyau nde Inde lokwa nda watɔ amamwito la baeki bande limɔ iyo loiya nda yese ya Ndalamanuta .
41008011	BaFalusi lokuswa eyau , iyo loakola ndofelana lande , iyo lolüka ndembe end’Inde , ndembe yosekwa nda use ndokotel’Inde .
41008012	Inde losuma la botema wäle , Inde mbo — ¿ Monito fɛtɔ-ye batolüka ndembe ? Wewe , Imi nd’atoonga lanu mbo Ndembe etiafomoko efɛtɔ-ye .
41008013	Inde lomach’iyo limɔ Inde lokwa nda watɔ liasi , Inde loleka nda boili wasi .
41008014	Kongo ko baeki loosala ndotola lituma , batiaka la liao nda watɔ sakolo ko limɔi kongo .
41008015	Inde loim’iyo mbo — Tɛnɛkɛ la wɛlï mbo oengweke lisoo lia lituma lia BaFalusi la elia ebaHelodi .
41008016	Baeki lofelana loasɔ , iyo mbo — Toti la lituma .
41008017	Aluwaka Yesu ongoma , Inde mbo — Monito , otofelana mbo oti la lituma ? Bokɛni kɔni ? Bokaluwi kɔni litina ? Betema yanu yende betembu ?
41008018	Wende la baiso , nde otiɛnɛ ? Wende la batoi , nde otioke ? ¿ Otienyele imɔ ?
41008019	Aatäkä’mi beila bɔɔmwi ndokaela bato bilɛfu bɔɔmwi , watumesäkä bisaka yanga la twinyo etwatikaläkä ? Iyo mbo — Liu la imbale .
41008020	La ani aatäkä’mi beila osambale ndokaela bato bilɛfu inɛi , belanga yanga eyatumäkä la twinyo ? Iyo mbo — Bosambale .
41008021	Yesu loonga lau mbo — ? Okaluwi kɔni ?
41008022	La iyo loiya nda Betesaida la bato loeshel’Inde boto wa botuku la iyo lolɔmbɔkɔlɔ Yesu mbo amatek’inde .
41008023	Inde lounda ewa botuku la bosamba , Inde lɔkɛ lande nda liko lia bokenge . Achwɛlɛk’Inde sɔi nda baiso bande , la ataliaka Inde bosamba , Inde lofel’oto mbo — ¿ Ɔsɔɛnɛ to yeka ?
41008024	Oto wa botuku loila baiso likolo limɔ inde mbo — Isɔɛnɛ bato nde basoɛnɛlɛ kwa tosandu etotokɛndɛ .
41008025	Limɔ Yesu lotalia bosamba nda baiso bande liasi , la oto lotichaka la liɛni loinywa liasi , inde lɔɛnɛ bitotina sandelele .
41008026	Yesu lotom’inde nda ndakɔ yande ani asoonga lande mbo — Okɛndɛ̈kɛ ango nda bokenge .
41008027	Lamao Yesu la baeki bande lɔkɛ konda bekenge bitimbi ya Kaisalia ya Filipo la aɛkɛ iyo nda mboka , Inde lofela baeki bande mbo — ¿ Bato batoonga mbo Imi yende ndai ?
41008028	Iyo lokambes’Inde mbo — Mbo wende Yoane Bolufi , nde basi mbo Eliya , la basi mbo wende ɔmɔi wa Bɛtɔndɔli .
41008029	Yesu lofel’iyo mbo — ¿ Ino angɛnɛ nd’atoonga mbo Imi yende ndai ? Petelo lomutoel’Inde mbo — Aɛ wende Masiya .
41008030	Yesu loimak’iyo mbo batakambesa oto angomwito loasɔ loande .
41008031	Limɔ Inde loakola ndoekes’iyo mbo lole ende Wana wa oto ndooka biale wike la ndofekelomo la biange la kanga la batikasa la ndoolomo limɔ mbisa ya becho isatɔ ndokuswa nda liwa .
41008032	Inde loonga lioi-li fololo . La Petelo lounda Yesu , inde loakola ndoimak’Inde ,
41008033	nde Yesu lokikwa la atichak’Inde baeki , Inde loimaka Petelo mbo — Etaka ombisa yami Satana , eoka otienyele njasɔ ya Mungu kangä eya bato .
41008034	Limɔ Yesu lota windi wa bato lioi basɔngɔmɛkɛ amamwito la baeki bande , Inde loonga lau mbo — Boto ɛlɛmbɛ mbo atuteke’mi , atafekelaka inde angɛnɛ , atatolaka lieka liande la atuteke’mi .
41008035	Eoka mbo , oyatolɛmbɛ ndoikesa liwawi liande angɛnɛ , atolefesa nde liao ; kongo ko oyatolefesa liwawi liande eoka yami la eoka ya mboli ilau , inde nd’atoikesa liao .
41008036	Boto eɔlɔ bitotina ya wenda-bo , nde kolefesa liwawi liande angɛnɛ , asɔɔlɔ to iye ?
41008037	¿ Boto afeke eni to yeka yofangola la liwawi liande ?
41008038	Boto oyatofekak’mi la baoi bami ko l’eoka ya sɔni nda baiso ba bato ba efɛtɔ-ye ya nyongo la obe , ongoma Wana wa oto imɔ efekaka inde la sɔni eyekayeke Inde la tala la liomala lia Sango wande amamwito la bakitomo batanu .
41009001	Inde loonga lau mbo — Isoonga lau wewe mbo bato bamɔi ebemali eya batiawëkë konda akɛnɛk’iyo Bɔkɔta wa Mungu bosoya la bofoka .
41009002	Mbisa ya bacho liambɛ Yesu lɔɔsɔ Petelo la Yakobo la Yoane ; Inde lɔkɛ lau olikolo lia löngo lofi ko iyo angɛnɛ kongo .
41009003	Limɔ Inde lokindolomo bɔfɔnɔ wasi oso wa baiso bau ; bisinda yande longalikima finɛ , ango botanesi w’esinda angokɔkɔlɔ otanesa ongoma .
41009004	Lamao Eliya la Mɔsɛ lɔɛnɛlɛ ani batoongana la Yesu .
41009005	Petelo loonga la Yesu mbo — Boekesi , bolau end’iso oyala eyamaya , tosweke kumbo bisatɔ , ɛmɔi yaɛ , ɛmɔi ya Mɔsɛ , la ɛmɔi ya Eliya ,
41009006	eoka atialüwäkä oonga la wɛlï eoka bawängäkä finɛ .
41009007	Limɔ lifita loya oyaisa iyo , lamao limiki lookana nda lifita mbo — Oyo ende Wana wami wa losamɔ , okaka Inde .
41009008	Futuku , aɛlɛlɛk’iyo , batiɛnɛ̈kɛ̈ imɔ oto sakolo ko Yesu amamwito lau .
41009009	Asekwaka’iyo nda löngo , Yesu loimak’iyo mbo batakambesa oto ango ɔmɔi njasɔ ebiɛnɛk’iyo sakolo ko ani Wana wa oto asotɛmwa nda liwa .
41009010	Iyo lolitesa lioi liande kongo ko iyo lofelana litina lia litɛmwi nda liwa .
41009011	Iyo lofela Inde mbo — ¿ Eok’iye , batikasa batoonga mbo loengani nde mbo Eliya atayaka oso ?
41009012	Yesu lomutoel’iyo mbo — Eliya nd’atoya oso ndoyakɔkɔmɛsɛ bitotina la kwa asotomo loao nda kasa ya Mungu mbo Wana wa oto ökaka bowaü la etefolomoko la sɔni .
41009013	Nde itoonga lanu mbo Eliya asoya ndoya la bato basokeel’inde kwa asolɛmbɛ iyo , kwa asotomo loao nda kasa .
41009014	Iyaka iyo ende baeki basi , iyo lɔɛnɛ windi ofi wa bato basolingel’iyo la batikasa batofenyana lau baoi .
41009015	Lisasaya , ɛnɛkɛ bato wɛnɛ Inde iyo lomwaala , iyo loya mangu end’Inde oyalamola Yesu .
41009016	Inde lofel’iyo mbo — ¿ Ende iye eyetofelana ino lau ?
41009017	Oto ɔmɔi wa windi lomutola lande mbo — Boekesi , iyiki end’Aɛ la wana wami , ale la olimo wa euma ,
41009018	la olo ekayaleke wana , bolimo eund’inde , wao kokwes’inde , atokusola fulofulo nda bɔnɔkɔ , atosiya ngɛlɛtɛ , atowangema . Yongiki la baeki baɛ mbo bakusoleke wao , nde batikɔkɔlɛ .
41009019	Yesu lomutola lau mbo — E-fɛtɔ-ye eti la liimeli ; ¿ Itoumwaka lanu ko mbile yanga ? ¿ Itokɔkɔmɛlɛ ino konda eni mbile ? Eshaka inde ende’mi .
41009020	Limɔ iyo loesha wana end’Inde ; la ɛnɛkɛ bolimo wɛnɛ Yesu , lisasaya wao lowanja wana , inde lokwa nda nyɛlɛ , inde losiasia omao ani atokusola fulofulo nda bɔnɔkɔ .
41009021	Limɔ Yesu lofela sango wande mbo — ¿ Ko eni mbile esoyala inde la loo-lo ? Sango mbo — Konda mbile ya wainɛngɛ ;
41009022	la mbile wike wao waumbolak’inde la nda bösä la nda balia eoka ndosɛɛsɛlɛs’inde . Nde ango otokɔkɔlɔ okela loasɔ , okelak’iso ngandi , sungak’iso .
41009023	Yesu loonga lande mbo — Ango yekɔkɔlɔ ! Oyatoimela atokɔkɔlɔ bitotina .
41009024	Lisasaya sango w’isenge loamama mbo — Isoimela nde , sungaka boeno wami wa liimeli .
41009025	Ɛnɛkɛ Yesu mbo windi w’ato batosɔngɔmɛlɛ iyo , Inde loimaka bolimo obe , Inde mbo — Aɛ bolimo w’euma la wa bökö , Imi nd’atoonga laɛ mbo — Kuswaka end’inde la ɔɔtɛlɛ̈k’inde imɔ liasi .
41009026	Wao loamama , wao lokwes’inde se , wao lokuswa . Isenge loyala kwa mbo asowa , eokao wike loonga mbo asowa .
41009027	Kongo ko Yesu loundel’inde bosamba , Inde loemes’inde , inde loemala fii .
41009028	Aɔtɔkɔ Yesu nda ndakɔ , baeki bande lofel’Inde ko wisakumbo mbo — ¿ Iso angokɔkɔlɔ okusola wao monito ?
41009029	Inde loonga lau mbo — E-kanda-ye angokɔkɔlɔ okuswa sakolo ko la lisomboli .
41009030	Asokwaka iyo omao , iyo loeta ko la yese ya Ngalilai , nde atialɛmbɛkɛ mbo bato baluweke ongoma
41009031	eoka atokambesa baeki bande mbo — Wana wa oto atowambomo nda besamba ya bato la batool’Inde , nde atoolomo Inde , limɔ mbisa ya becho isatɔ , atotɛmwa liasi .
41009032	Kongo ko batialüwäkä la wɛlï lioi-li la iyo lowanga ndofel’Inde litina .
41009033	Iyo loiyela Kafenauma , la ayalaka Inde nda ndakɔ , Yesu lofel’iyo mbo — ¿ Nda mboka , ino ofenyaniki nde baoi nda loni loasɔ ?
41009034	Nde iyo loyala hai , eoka nda mboka iyo lofenyana baoi mbo ndai asolongela .
41009035	Yesu loyala se ; Inde lota baeki liu la ambale lioi , Inde loonga lau mbo — Boto ɛlɛmbɛ oyala botoli oso , ayaleke mbisa y’atoti la akuweleke batoti .
41009036	Limɔ Inde lounda wana ɔkɛkɛ , Inde loemesa wana sisi yau ; Inde lokusamel’inde nda besamba ,
41009037	limɔ Inde loonga lau mbo — Oyatonyangela wana ɔmɔi kwa wana-yo ko l’eoka ya lina liami , atonyangela’mi la oyatonyangela’mi , atinyangele ko’mi kongo , nde atonyangela nde Inde oyatomaka’mi .
41009038	Yoane loonga mbo — Boekesi , twɛniki oto ɔmɔi oyatokusola belimo ebe nda lina liaɛ , la twaimak’inde , eoka aitotut’iso .
41009039	Yesu mbo — Oimëk’inde , eoka boto oyatokela ikesa nda lina liami , oyo angokɔkɔlɔ ndotɔ̈ngɔ’mi la mangu .
41009040	Eoka boto oyaitoiyel’iso , oyo ale wasu .
41009041	Boto efaef’ino kɔpɔ ya balia bomwa eoka mbo wende ba Masiya , Imi mbo — wewe , boto-ao angoomelo bosombo wande .
41009042	Oyatokwesa wainɛngɛ ɔmɔi oyatoimela’mi , losoeta lande olau mbo litalɛ lifi likandomoko nda kingo yande la aumbolomoko nda balia ba eliya .
41009043	Bosamba waɛ bokwes’aɛ nda obe , tenaka wao ; ndɔɔtɔ nda loiko ko eleme la bosamba ɔmɔi kongo , losoeta okɛsɔmɔ nda Ngehena la besamba imbale nda bösä ebotikɔkɔlɛ otiamesomo .
41009045	Bokolo waɛ bokwes’aɛ nda obe , tenaka wao , ndɔɔtɔ nda loiko la ekoti kongo , losoeta okɛsɔmɔ nda Ngehena la bakolo ambale .
41009047	Eyambo liso liaɛ likwes’aɛ nda obe , ɔ̈mɔlɔkɔ liao , ndɔɔtɔ nda Bɔkɔta wa Mungu ko ɛtwɛlɛ kongo , losoeta okɛsɔmɔ nda Ngehena la baiso bambale
41009048	olo lokuso loau loitowa la bösä boitotiamesomo .
41009049	Bato batoti batotomo bösä kwa bokwa wa litanesi .
41009050	Bokwa wende olau ; kongo ko eyambo bokwa botemba shokana , limɔ otota wao shokana liasi ko l’iye ? Yalaka to la bokwa atiteni yanu limɔ yalanaka la lilatemi .
41010001	Asekwaka Yesu omao , Inde lɔkɛ nda yese ya Yudea la konda fangi yasi ya Yaladene , la bato wike losɔngɔmɛlɛ Inde liasi , la Inde loekes’iyo kwa akelakäkä Inde oso .
41010002	BaFalusi bamɔi loya end’Inde oyafel’Inde felo yokɔtɔl’Inde , Iyo mbo — ¿ Loengani nde la Bikela mbo botolome asokoleke wali’ande ?
41010003	Inde lomutoel’iyo mbo — ¿ Mose nd’atelak’ino eni ekela ?
41010004	Iyo mbo — Mose amachelak’oto ndosɔnɔ lokasa losɛnyana la losokola wali .
41010005	Nde Yesu loonga lau mbo — Ko l’eoka ya betema yanu bewaü , Mose nda’amachelakä ino ekela ena ,
41010006	kongo ko nda baakoelo Mungu akelaka iyo , la otolome la otomali .
41010007	Eokao botolome atomacha nde sango la nyango’ande la atowatema la wali’ande , la iyo yaambale batoyala oto ɔmwito ;
41010008	bat’imɔ bindo imbale , kangä ɛmwito ;
41010009	eokao eyesowacha Mungu , bato angowatola yao .
41010010	Nda ndakɔ baeki bande lofel’Inde liasi nda loasɔ-lo .
41010011	Inde loonga lau mbo — Boto oyatosokola wali’ande la kosɔngɔ wasi , inde nd’atotwela wali’ande nyongo ;
41010012	la otomali ɛsɔngɔnɔ la otolome wasi ani asosokola olome , asotwa nyongo .
41010013	Aeshelak’iyo bana baoli ende Yesu mbo amatek’iyo , baeki loima ebayaka la bana .
41010014	Nde ɛnɛkɛ Yesu ongoma Inde looka botema wale finɛ ; Inde mbo — Machaka bana baoli bayeke ende’mi . Okufesëk’iyo , eoka Bɔkɔta wa Mungu wende ende ebofɔnɔ-bo .
41010015	Wewe , itoonga lanu mbo — Boto oyaitoaela Bokɔta wa Mungu kwa atokela wainɛngɛ , ani inde angɔɔtɔ omao .
41010016	Limɔ Yesu lokusamel’iyo , l’ani asotalia bangasi end’iyo , Inde lofotesa bana la baoi balau .
41010017	Atangwak’Inde okaila lɔkɛndɔ , boto ɔmɔi loyel’Inde la mangu ; inde lokwa bakulusembe oso wa Yesu , inde lofela Yesu mbo — Boekesi Bolau , ikeleke moni mbo yɔ̈leke loiko loa layalaya ?
41010018	Nde Yesu loonga lande mbo — Monito ototanga’mi bolau ? Angwɛnɛ ango ɔmɔi olau sakolo ko Mungu angɛnɛ .
41010019	Oluwi nde Bikela , Ochwëke nyongo , Wolëke oto , Wiyëke , Otëke nanga , Olimbëke oto , Litesaka sango waɛ la nyango .
41010020	Inde loonga mbo — Boekesi , isolitesa e-bikela-bi bitotina konda isenge shami konda eweuse .
41010021	Atinganaka Yesu lande , Inde losama inde , la Inde loonga lande mbo — Osoomelo lɔmɔi kongo ; kɛndɛkɛ okatambesa bitotina ebile laɛ , faefaka yao ende bato touwe , — ongoma otɔɔlɔ bondanda nda Use-limɔ yauku tutaka’mi .
41010022	Bɔmbɔ wande lokwelo wuno eoka ya lioi-li , inde lɔkɛ la ikɛnɛnɛ nda otema eoka aaka lifoka lia likama .
41010023	Yesu lɔɛlɛlɛ baeki bande , Inde loonga lau mbo — Aina owaü ende bafoka ndɔtɔ nda Bɔkɔta wa Mungu .
41010024	Baeki lomwaala baoi bande , nde Yesu loonga lau liasi mbo — Bana’mi , aina owaü ndɔtɔ nda Bɔkɔta wa Mungu .
41010025	Bowaü wa ngamela woeta nda lifola lia iolo , botiengane la bowaü wa oto wa lifoka ndɔtɔ nda Bɔkɔta wa Mungu .
41010026	La iyo lomwaala finɛ , iyo mbo — Ndai to atokɔkɔlɔ ouwesomo ?
41010027	Yesu lotingana lau , Inde mbo — Lona losolongela bato , nde inga to Mungu , eoka Mungu atokɔkɔlɔ bitotina .
41010028	Petelo leakola oonga lande mbo — Tɛnɛ , iso nd’asomacha bitotina yasu la tosotutak’Aɛ .
41010029	Yesu loonga mbo — Wewe , itoonga lanu mbo , Boto oyamachi ndakɔ , angoko baloo , angoko baelo , angoko nyango , angoko sango , angoko bana , angoko bilanga , ko l’eoka yami la eoka ya mboli ilau ,
41010030	ɛɔlɔkɔ nde nda mbile-ye mia ya ndakɔ , ya baloo , ya baelo , ya banyango , ya bana , ya bilanga , amamwito la likongolomu , la nda mbile eyekayeke loiko loa layalaya .
41010031	Nde wike ebale betoli oso , bende ko mbisa ; la eba mbisa betolaka oso .
41010032	Akɛndɛkɛ iyo nda mboka ya Yelusaleme , Yesu loetel’iyo oso la iyo losisimwa la ebatutak’Inde lowängaka . Aoshäkä eba liu la ambale oosh’Inde liasi , Inde loakola okambes’iyo njasɔ ebikayeke ende Inde ,
41010033	Inde mbo — Tɛnɛ , tosɔkɛ Yelusaleme , lamao Wana wa oto atowambomo ende kanga ebieti la batikasa , iyo ana batof’Inde se mbo aolomoko , limɔ batɔkɛsɛ Inde ende bato ba yese yasi ,
41010034	batot’Inde kungutu , batochwɛlɛ Inde sɔi la batoomak’Inde fimbo , la batool’Inde la mbisa ya becho isatɔ atouwa liasi .
41010035	Banatolome bambale ba Sebedai , bako Yakobo la Yoane , loya ende Yesu , iyo mbo — Boekesi , tolɛmbi mbo okeelek’iso kwa atofel’iso ofel’Aɛ .
41010036	Inde mbo — Olɛmbi mbo ikeelek’ino to iye ?
41010037	Iyo mbo — Lɛmbɛlɛkɛ mbo toyaleke laɛ , ɔmɔi nda osamba wa olome , ɔmɔi nda osamba wa wali , eyalayalek’Aɛ nda tala yaɛ .
41010038	Nde Yesu mbo — Otiluwe elosofel’ino ofela’mi . ¿ Otokɔkɔlɔ nde ndomwa kɔpɔ eyetomwa’mi la otokɔkɔlɔ ndolufiomo la lilufi eyetolufiomo lami ?
41010039	Iyo mbo — Totokɔkɔlɔ . Limɔ Yesu loonga lau mbo — Otomwa nde kɔpɔ eyetomwa’mi la otolufiomo la lilufi elitolufiomo lami ,
41010040	nde ndoyales’ino nda osamba w’olome la nda ewa wali , loti loami ndof’ino kangä ende ebasotonjelomo loao .
41010041	Okaka eba liu baoi-ba , iyo losoma la Yakobo la Yoane .
41010042	Limɔ Yesu lot’iyo lioi , Inde loonga lau mbo — Oluwi mbo bato ebasotangomo betoli oso ya yese yasi , batoka-kales’iyo la bato bafi bau bende la isosha end’iyo .
41010043	End’ino , loti ongoma , kongo ko oyatolɛmbɛ mbo ayaleke boto bofi wanu , ayaleke bokuweli wanu ,
41010044	la oyatolɛmbɛ mbo ayaleke botoli oso wanu , inde koyala bɔkɔwa wa batotina .
41010045	Wana wa oto , imɔ , atiye ndokuwelomo , kangä okuwela basi , la ndofa liwawi liande angɛnɛ kwa liendoli lia bato wike .
41010046	Limɔ iyo lɔkɛ Yeliko … asekwak’Inde Yeliko amamwito la baeki bande la windi wa bato , BaTimayo , wana wa Timayo , ayalaka la botuku , inde loyalaka se nda ɔngɔ wa mboka ani atömba yeka .
41010047	Okaka inde mbo ende Yesu wa Nasaleta inde loakola ndoamama , mbo — Yesu , Wana wa Dawidi , okelak’mi ngandi .
41010048	Bato wike loim’inde mbo ayaleke tau , kongo ko inde loamama liamami lioeta , mbo — Yesu , Wana wa Dawidi , okelaka’mi ngandi .
41010049	Yesu losikama , Inde mbo — Tak’inde lioi . Iyo lota ewa botuku lioi , iyo mbo — Tendelaka , emalaka , asot’aɛ lioi .
41010050	Umbolak’inde esinda yande , inde loemala , inde loya ende Yesu .
41010051	Yesu lofel’inde mbo — ¿ Olɛmbi nde mbo ikeelek’aɛ iye ? Boto wa botuku loonga lande mbo — Boekesi mbo yɛnɛkɛ liasi .
41010052	Limɔ Yesu loonga lande mbo — Kɛndɛkɛ eyaɛ , liimeli liaɛ lisouwes’aɛ . Lisasaya inde lɔɔlɔ liɛni liasi , inde lotuta Yesu nda mboka .
41011001	Iyaka iyo tina la Yelusaleme nda Betefange la Betania , ebile nda mboka ya löngo loa Elaya , Yesu lotoma baeki bande bambale oso wande ,
41011002	Inde loonga lau mbo — Kɛndɛkɛ nda okenge ebole oso wanu nda mboka la atoiya ino nda liko lia wao , lisasaya otoosha efembeli ya punda ekandomu ; boto akayali kɔni nda bɔkɔngɔ wa yao .
41011003	Faikolaka yao , eshaka yao lono . Boto eonga lanu mbo — ¿ Monito osokela ani ? ino koonga mbo Ngɛnɛ asoeno yao , la atoinola yao ono lisasaya .
41011004	Iyo lɔkɛ , iyo loosha efembeli ya punda ekandomu nda bome wa ndakɔ lousa nda mboka , la iyo lofaikola yao .
41011005	Bamɔi ebemalaka omao loonga lau mbo — ¿ Iye eyetokel’ino ofaikola punda ?
41011006	Baeki loonga lau kwa aongi Yesu lau la bato lomachel’iyo .
41011007	Iyo loesha efembeli ya punda ende Yesu , baeki lotalia bisinda yau nda bɔkɔngɔ wa yao ; la Yesu loyala se nda yao .
41011008	Bato wike lofalola bisinda yau se nda mboka , la basi lota bafifa ba tosandu se nda mboka ebatenik’iyo nda bilanga .
41011009	La ebaetelaka oso l’ebatutaka mbisa , iyo lowɛlɛ lielo mbo — Hosana , Limɛngɔ la olau end’Inde oyasoya nda lina lia Ngɛnɛ ,
41011010	Limɛngɔ la olau nda yakakaelo ya Dawidi , sango wasu , Hosana nda elela ya tala .
41011011	Ongoma Yesu lɔɔtɔ Yelusaleme , nda Ndakɔ ya Mungu , la aɛlɛlɛkɛ bitotina , limɔ eoka buse bosoila litele , Inde losekwa okakɛ nda Betania amamwito la baeki liu la bambale .
41011012	Lɛlɛngɔ asokwaka iyo nda Betania , Yesu looka isiye ,
41011013	la esika Inde lɔɛnɛ bokumo ebole la kasa , Inde loya oyɛnɛ kwa mbo atoosha tuma nda wao . Nde iyaka Inde nda wao , Inde loosha ko kasa ko kasa , eoka eula ya tuma etitayaka kɔni .
41011014	Yesu loonga la bokumo mbo — Boto angola imɔ tuma twaɛ liasi . Baeki bande looka lioi-li .
41011015	Iyaka iyo nda Yelusaleme , Yesu lɔɔtɔ nda Ndakɔ ya Mungu , la Inde loakola ndokusola bato ebatoungesa la ebatosomba ; Inde loukokola baonga ba bafetekwani ba bieto la kangala ya ebaungesaka bikuku .
41011016	Inde atiamachaka boto angomwito oeta Ndakɔ ani atoli ɛɛngɔ .
41011017	Inde loekes’iyo , inde mbo — ¿ Lotisɔnɔmɔ nda lokasa mbo Ndakɔ yami etotangomo Ndakɔ ya lisomboli ya bato ba yese bitoti ? Kongo ko ino nd’asokela la yao , ko lisɛkɔ lia eba biya .
41011018	Okaka iyo loasɔ-lo , kanga bieti la batikasa loluka loasɔ mbo bolek’Inde , eoka bawangaka Inde ani batotina lomwaala liekesi liande .
41011019	Lise la lise , ani atoila buse litele , iyo losekwaka nda okenge .
41011020	Limɔ lanɔngɔ , etaka iyo nda mboka iyo lɔɛnɛ bokumo ani bosobɛɛlɛ ko la biili .
41011021	Petelo loenyela loasɔ loa wao , inde loonga lande mbo — Boekesi , tɛnɛ bokumo ebotutunyiki Aɛ , wao bosobɛɛlɛ .
41011022	Yesu lomutola , Inde loonga lau mbo — Lendeloko Mungu .
41011023	Wewe , isoonga lanu mbo boto eonga la löngo-lo mbo — Ilomoko la umbolomoko tubu nda balia , ani atite fee nda otema wande , nde asoimela mbo elosoong’inde lotoya wewe , lotoya nde end’inde .
41011024	Eokao itoonga lanu mbo , loao elotolɔmbɔkɔl’ino la elotofelak’ino , imelaka mbo osɔɔlɔ loao la loao koyel’ino .
41011025	Atoemala ino ndosombola , boyala la oto loasɔ , tamɛsɛlɛk’inde , mbo Sango wanu imɔ oyale nda Use , amɛsɛlɛkɛ ino njasɔ ibe yanu .
41011027	Iyaka iyo liasi nda Yelusaleme , Yesu lɔkɛndɛkɛndɛ nda Ndakɔ ya Mungu , la kanga ebieti la batikasa la biange loya ende Inde ;
41011028	iyo loonga lande mbo — ¿ Otokelaka njasɔ-bi la sini isosha ? ¿ Ndai afak’Aɛ isosha-si shokela yao ?
41011029	Yesu loonga lau mbo — Itofel’ino lofelo lɔmɔi , tamutoelaka’mi la itokambes’ino isosha esitokelaka lami njasɔ-bi ;
41011030	¿ Lilufi lia Yoane liaka nde elia Use kwa elia bato ? Mutoelaka’mi .
41011031	Iyo angɛnɛ lotafelakana , mbo — Eyambo toonga mbo liaka elia Use , limɔ Inde koonga lasu mbo ¿ Eokao , monito otiaimelak’inde ?
41011032	nde toonga mbo , elia bato … bawangäkä windi wa bato eoka batotina bimelaka mbo Yoane aaka bɔtɔndɔli wewe .
41011033	La iyo lomutoela Yesu mbo — Totilüwe . La Yesu loonga lau mbo — La imi imɔ angokambes’ino isosha esitokela’mi la njasɔ-bi .
41012001	Limɔ Inde loakola ndoonga lau ko la bembila . Inde mbo — Oto ɔmɔi alɔɔkɔ elanga ya tuma inde lolingela yao la likula , inde loswa liöndo liotwanga tuma , inde loemesa ndakɔ ya betingani , inde lomacha elanga ende balɔi , inde lɔkɛ yese yasi .
41012002	Ayaka eula ya tuma , inde lotoma bɔkɔwa ende balɔi mbo aɔsɛkɛ tuma tɔmɔi twa elanga yande .
41012003	Iyo loundesa bɔkɔwa , iyo lokuchak’inde , iyo losaya inde besamba wawa .
41012004	Limɔ liasi inde lotomel’iyo bɔkɔwa wasi , iyo losw’inde nda otö , iyo lokeel’inde sɔni .
41012005	Inde lotoma wasi , iyo lool’inde . Inde lotomaka basi wike , iyo lokuchaka bamɔi , iyo loola bamɔi .
41012006	Atikalaka ko wana ɔmwito ewa losamɔ , inde lotomel’inde end’iyo liili , inde mbo — Batolitesa wana wami .
41012007	Nde balɔi ana loongana mbo — Oyo ende bosangesi wa botiko , yauku to , tooleke inde limɔ iso totɔɔlɔ botiko .
41012008	Ongoma iyo lound’inde , iyo lool’inde la iyo loumbola bolyo wande lousa loa elanga .
41012009	¿ Ngɛnɛ wa elanga ekelaka to iye ? Eyaka nde la atosɛɛsɛlɛsɛ balɔi ana , la atofaefa basi elanga yande .
41012010	Okatangi lioi-li nda lokasa mbo — Litalɛ lina elisofeka baswi , Liao lisoyaswomo nda botö wa ndakɔ ,
41012011	Loasɔ-lo losoya ko l’eoka ya Ngɛnɛ , La nda baiso basu lole losemolomo .
41012012	Iyo loluka fofe youndes’Inde kongo ko iyo lowanga windi wa bato , eoka iyo lolüwa mbo Yesu asotombol’iyo nda bombila-bo . Iyo lomach’Inde , iyo lɔkɛ eyau .
41012013	Limɔ iyo lotomel’Inde bamɔi ba BaFalusi la bamɔi ebatutaka Helodi mbo bakweseke Inde nda baoi ,
41012014	ayaka iyo end’Inde iyo mbo — Boekesi , tosolüwa mbo wende wewe la mbo oitowanga oto la oitolitesa isosha sha bato , nde otoekesa wewe wa mboka ya Mungu . Losoengana ofaefa Kaisala bosombi kwa angofa ? ¿ Tofaefeke kwa iso angofa ?
41012015	Kongo ko Yesu lolembeela shɔngɔlɔ shau , Inde loonga lau mbo — ¿ Otokotela’mi eoka iye ? Eshelaka’mi lofalanga mbo yɛnɛkɛ loao .
41012016	Iyo loeshel’Inde lɔmɔi , limɔ Inde loonga lau mbo — ¿ Bolendela-bo bole wa ndai ? la lisɔni-li lile lia ndai ? Iyo loonga lande mbo — Elia Kaisala .
41012017	Limɔ Yesu loonga lau mbo — Inolaka to ende Kaisala ko eya Kaisala la inolaka ende Mungu ko eya Mungu . Iyo lomwaala finɛ .
41012018	Lamao BaSadoke bamɔi loya ende Inde , baimelaka mbo angwɛnɛ imɔ litɛmwi nda liwa ; iyo lofel’Inde mbo —
41012019	Boekesi , Mose atelak’iso lokasa mbo boloo ewa , ani amachi wali nde atiyale la wana , limɔ etungani atosangola lotika loa boloo mbo aoteleke boloo wana .
41012020	Baaka batolome osambale , bana ba sango ɔmwito ; ewa oso losɔngɔ wali la inde lowa , nde atimache wana ,
41012021	ewa ambale losangola wali , la inde imɔ lowa angomacha wana , la ewa asatɔ ko ongoma ,
41012022	la iyo osambale ko ongoma , angomacha wana ; la otomali imɔ lowa liili .
41012023	Nda litɛmwi nda liwa , atotɛmwa iyo , otomali atoyala wali wa ndai , eoka iyo batotina bosambale basɔngɔkɔ inde ?
41012024	Yesu mbo — ¿ Oisounga eoka mbo oitolüwa Kasa ya Mungu la bofoka wande imɔ ?
41012025	Atotɛmwa ato nda liwa , batolome angosɔngɔ , la batomali angosɔngɔmɔ imɔ , nde beyalaka kwa bakitomo nda use .
41012026	La loasɔ loa ebawaka la litɛmwi liau , okatangi kɔni nda Lokasa loa Mose nda loasɔ loa isasandu esitiafyaka , mbo Mungu loonga la Mose mbo — Imi , yende Mungu wa Abalayama , Mungu wa Isaka , la Mungu wa Yakobo ; okatangi ongoma ?
41012027	Mungu ati Mungu wa ebawi , kangä wa ebale la liwawi . Eokao ino osoungaka finɛ .
41012028	Limɔ botikasa ɔmɔi loya ende Yesu la okaka inde kwa asofenyana iyo la mbo Yesu asomutoel’iyo sandelele , inde lofela Yesu mbo — ¿ Eni ekela etolongela bitotina ?
41012029	Yesu lomutola mbo — Eyesolongela ende mbo , Tokaka , ino BaYisalaele , Bɔkɔta Mungu wasu ende Bɔkɔta ko ɔmwito ;
41012030	Samaka Bɔkɔta Mungu waɛ la botema bototina , la bolimo waɛ bototina , la baenyeli baɛ batotina , la bofoka waɛ bototina .
41012031	Eya imbale ende mbo — Samaka boyalani laɛ kwa ani otosama aɛ angɛnɛ . Angwɛnɛ imɔ ekela nde kolongela ebi .
41012032	Limɔ Botikasa ona loonga lande mbo — Eingo ko Boekesi , osoonga wewe mbo Mungu ende ko ɔmwito la wasi atiyale , ko Inde angɛnɛ ,
41012033	la ndosama Inde la botema bototina la baenyeli batotina la bofoka bototina , la ndosama boyalani laɛ kwa aɛ angɛnɛ , ndokelaka ongoma losolongela lifaefi lia nyama yofechomo .
41012034	Okaka Yesu ani amutolaka inde la wɛlï , Inde loonga lande mbo — Aɛ oti esika la Bɔkɔta wa Mungu . Limɔ angwɛnɛ oto lotendela ofela Inde lofelo loasi .
41012035	Aaka Yesu atoekesa nda Ndakɔ ya Mungu , Inde mbo — ¿ Monito batikasa batoonga mbo Masiya ende wana wa Dawidi ?
41012036	Dawidi angɛnɛ , ko la Bolimo Botanu loonga mbo — Ngɛnɛ loonga la Ngɛnɛ wami mbo Yalaka se nda osamba wami wa olome , Kond’atosɛlɛ’mi baiyani baɛ ose ya batindi baɛ .
41012037	Dawidi angɛnɛ atangak’Inde mbo Ngɛnɛ , ¿ Ale to wana wande la moni ? Ongoma windi wa bato lookaka Yesu la limɛngɔ .
41012038	Aekesaka Inde bato , Yesu mbo — Lambaka batikasa ebalɛmbi okɛndɛkɛndɛ la bisinda bisa la mbo balamolomoko nda baongo ,
41012039	la mbo bafomoko kangala ya betolioso nda bisɔngɔmɛlɔ la bilela ya oso nda bilambɔ .
41012040	Batɔɔsɔkɔ ndakɔ ya ebawelu olome , limɔ batosombolaka basomboli ba yumwa ko la bolimbake wau ; kongo ko belafomoko se la likuchi lioeta .
41012041	Limɔ Yesu loyala se tina la ɛsɔnjɛlɔ ya bieto la Inde lɔɛnɛ bato ani batotaka bieto nda sanduku ya lifaefi , la bato wike ba bafoka lotaka bieto wike ,
41012042	otomali oyawelu olome ko iuwe , inde loya oyata ko bakute bambale kongo .
41012043	Yesu lota baeki bande lioi , Inde mbo — Isoonga lanu wewe mbo Otomali-yo oyawelu olome ale iuwe nde asota lifaefi liolongela batotina ebasokusola bieto nda sanduku ,
41012044	eoka iyo ana batotina basokusola sinyo sha lilya liau , kongo ko inde oyale la boenu asokusola eyande bitotina , ango yao ebilendeluku inde .
41013001	Akuswaka Yesu nda Ndakɔ ya Mungu boeki ɔmɔi wande loonga lande mbo — Boekesi , tɛnɛ ; boni bɔfɔnɔ wa batalɛ-ba la aina bosweli-bo !
41013002	La Yesu loonga lande mbo — ¿ Wɛni nde bosweli-bo bofi ? Angwɛnɛ litalɛ ango limɔi lilamachomoko likolo lia liasi nde batoti belaukolomoko .
41013003	Ayalaka Inde se nda löngo loa Elaya , fangi ya Ndakɔ ya Mungu , eba Petelo la Yakobo la Yoane la Andelo lofel’Inde wisakumbo mbo —
41013004	Kambesaka iso mbile eyekayeke njasɔ-bi la ndembe yolembela mbo bisamboya .
41013005	Limɔ Yesu loakola ndoonga lau mbo — Lambaka la wɛlï mbo botalimbomo ,
41013006	eoka wike batoya nda lina liami ani batoonga mbo — Imi yende Inde la batoengola basi wike .
41013007	Atook’ino mboli ya bita la iwaesa sha bita , owangëke , eoka bilayaka nde , kongo ko losilo lokayi kɔni .
41013008	Yese la yese bitowesana , la bɔkɔta la bɔkɔta batowesana , lotukeso loa nyɛlɛ la elela la elela , la fondo bilayaka , yao ina bile ko liakoli lia ielo .
41013009	Ino angɛnɛ lambaka to eoka bekɛsɛk’ino ende eb’ikumbɛ la nda bisɔngɔmɛlɔ , beomakak’ino la fimbo , bemesak’ino oso wa bekumi la bɛkɔta ko l’eoka yami , mbo okulieke’mi oso wau .
41013010	la oso wa yao , Mboli Ilau konangolomo nda biese bitotina .
41013011	Atoiliakomo ino ndokakɛsɔmɔ ende bekumi , otakelëke olenda eoka ya baoi boonga nde baoi ebakafomoko ino nda mbile-ao , ongaka ko bao , eoka bati ino angɛnɛ nd’atoonga kangä Bolimo Botanu .
41013012	Boloo atowamba etungani nda liwa , la sango atowamba wana , la bana batowesana la ebaot’iyo mbo bakɛsɛk’iyo nda liwa ;
41013013	la batotina batoiyana lanu eoka ya lina liami . Nde inde oyatokɔkɔmɔ konda losilo , inde elauwesomoko .
41013014	Akɛnɛkɛ ino wɛnɛ bɔlɛlɔ wa lioma bosoyala olo eyeti elela ya liao , ( oyatotanga aluweke litina ) , limɔ eba Yudea bakweke mangu konda föngo ,
41013015	boto eyala olikolo lia ndakɔ imɔ , angotasulwa se okaluke biengo nda ndakɔ ;
41013016	boto eyala nda elanga , angoinywa imɔ okenge okɔsɔ esinda .
41013017	Aeko , wale ende batomali ba lieme nda bacho ana la ebatomwesa bana baɛlɛ imɔ .
41013018	Sombolaka mbo lotaya nda tengai ya bɔfɛfyɔ ,
41013019	eoka nda bacho ana bifembi belayaka kwa ebitiayäkä oso , angoko nda baakoelo ebakelaka Mungu wenda konda kwani la botilayeke imɔ liasi ongoma . Aenaka Ngɛnɛ atungesaka bacho ana , ani angwɛnɛ ango ɔmwito oyatouwa , kongo ko asotungesa bacho ana ko l’eoka ya ebaaomoko lande .
41013020	
41013021	Nda mbile ena , eyambo boto eonga lanu mbo — Tɛnɛ Masiya eyamaya . Tɛnɛ ale onamona , wimelëke ,
41013022	eoka baMasiya ba nanga la bɛtɔndɔli ya nanga beyaka nde la tokesa la ndembe ya isosha mbo bekɔkɔlɔkɔ ndolimba ango ebasoaaomo angɛnɛ .
41013023	Lambaka to la wɛlï , Imi nd’asokambes’ino bitotina oso .
41013024	Kongo ko nda bacho ana , mbisa ya bifembi ina , liso lia use litotufatufa la tengai angoanyema ,
41013025	la tolonge totokwaka se la befoka ya use betotukatuka .
41013026	Lamao belɛnɛkɛ Wana wa oto atoya nda bafita la bofoka bofi la bɔfɛkɔ .
41013027	Limɔ atotoma bakitomo bande okasɔnjak’iyo ebasoaaomo l’olo l’olo fangi bitotina , konda liko lia ose ko nda liko lia use .
41013028	Ekaka litina lia bombila wa bokumo ; atofɛtɛ wao la atɔ̈tɛkɛ batɔmbɔ ba wao , otolüwa mbo eula esamboya .
41013029	Ko ongoma akɛnɛkɛ ino wɛnɛ njasɔ-bi lüwaka mbo Inde asoya tina ango nda bome .
41013030	Itoonga lanu wewe mbo e-fɛtɔ-ye eitosila oso ani e-njasɔ-bi bitotina bikayi .
41013031	Buse la se bilawanjwaka bao , kongo ko baoi bami batilawanjweke imɔ .
41013032	Angwɛnɛ oto angɔmwito alüwi lise lina kwa saa ina , bakitomo angolüwa , Wana angolüwa , sakolo ko Sango Inde angɛnɛ nd’alüwi .
41013033	Lambaka la wɛlï , tinganaka imɔ , oitolüwa yose ena .
41013034	Ende kwa oto oyakɛndɛkɛ esika , inde lomacha ndakɔ yande la inde lofa bakuwi bande isosha la likuwa liande , oto la oto , la inde lokambesa botingani wa bome mbo alambeke la wɛlï .
41013035	Lambaka to , eoka otiluwe mbile eyekayeke Ngɛnɛ wa ndakɔ , angoko la litele , angoko la ɛsɔkɔ , angoko la yombe , angoko la bonyanya booku ,
41013036	ataya futuku la mbo ataosh’ino nda tɔlɔ .
41013037	La kwa atoonga’mi end’ino , itoonga ko ende batotina , mbo — Lambaka .
41014001	Atikalaka becho imbale oso wa Elambɔ eya Lieti angɛnɛ la eya lituma , kanga ebieti la batikasa loluka fofe youndes’Inde ko la shɔngɔlɔ mbo bolek’Inde ,
41014002	nde iyo loonga mbo — Inga nda lise lia Elambɔ mbo bato batakelaka etondo efi .
41014003	Ayalaka Yesu nda Betania nda ndakɔ ya oto ɔmɔi ako Simona ewa baɛndi , la ayalak’Inde nda mɛsa , otomali loya la isako sha litalɛ , sha baningo ba liɛsɛ ba loketi lofi fafo ; otomali loata isako la inde losondola bao nda otö wa Yesu .
41014004	Bamɔi ebayalaka omao iyo loongana la botema wale , iyo mbo — ¿ Baningo-ba basoseyama eok’iye ?
41014005	Bao beungesomo ani loketi lotolongela falanga mia isatɔ la yao kofomo ende eba touwe . La bato loimaima eoka ya otomali .
41014006	Kongo ko Yesu loonga mbo — Machaka otomali ; ¿ Otosomel’inde moni ? Asokeela’mi likeeli lilau fafo .
41014007	Wende la eba touwe lanu mbile bitoti la atolɛmbɛ ino okeel’iyo booto , ino kokɔkɔlɔ , nde oti lami amamwito lanu mbile bitotina .
41014008	Asokeel’mi kwa asokɔkɔlɔ inde ; asotasondola baningo nda bindo yami oso wa loombomo loami .
41014009	Itoonga lanu wewe to , mbo l’olo l’olo atonangolomo Mboli Ilau nda wenda bototi , eloasɔ-lo elosokeel’inde , loao imɔ koongomo kwa loenyelesomo loa otomali-yo .
41014010	Lamao Yudasi wa Keliote , ɔmɔi wa eba liu la ambale , lɔkɛ ende kanga ebieti mbo awambeke Yesu end’iyo .
41014011	Okak’iyo ongoma iyo loomala finɛ , iyo lotikel’inde lisakä liofaef’inde bieto ; limɔ Yudasi loluka fofe yowamba Yesu .
41014012	Nda lise lia oso lia Elambɔ ya lituma , ani atool’iyo bɔkɔkɔ wa Lieti , baeki bande loonga lande mbo — ¿ Olɛmbi nde mbo toɛkɛ okakomya Elambɔ ya Lieti mbo oleke yao anima to ?
41014013	Limɔ Inde lotoma baeki bande bambale , Inde loonga lau mbo — Kɛndɛkɛ nda okenge la amao ototowana la otolome oyatoli tei ya balia , tutak’inde ,
41014014	la olo akaɔtɛkɛ oto , ino koonga la ngɛnɛ wa ndakɔ-ao mbo — Boekesi mbo — ¿ Kuku yami ya ndakɔ eyetola’mi Elambɔ ya Lieti amamwito la baeki bami , anima to ?
41014015	Limɔ boto-ao atotamb’ino kuku efi ya likolo eyesotonjomo la baonga , komyelak’iso omao .
41014016	Baeki lɔkɛ , iyo loiya nda okenge , iyo lɔɛnɛ kwa aongiki Yesu lau , iyo lokomya Elambɔ .
41014017	Ilaka buse likɔlɔse Inde loya amamwito la baeki liu la ambale ;
41014018	ayalak’iyo se ndola bieka , Yesu loonga lau mbo — Isoonga lanu wewe mbo ɔmɔi wanu nd’atowamba’mi , ɔmɔi oyatola bieka lami .
41014019	Iyo looka ikɛnɛnɛ la iyo loakola ndoonga lande , ɔmɔi la ɔmɔi mbo — ¿ Ende to imi ?
41014020	Yesu loonga lau , mbo — Ende ɔmɔi wanu liu la ambale , oyatotaela lami nda lofɛfɛ , inde’yo .
41014021	Wana wa oto atɔkɛ ndɔkɛ kwa atomoko nda Lokasa eoka yande , kongo ko aeko wale ende oto ona oyatowamba Wana wa oto . Bolau ende oto-ao ani atiaotomökö angootomo .
41014022	Alak’iyo , Yesu lɔɔsɔ lituma , Inde lofa kelekele , Inde louna liao , Inde lofaef’iyo liao , Inde mbo — Ɔsɔkɔ , liao lile bindo yami .
41014023	Limɔ Inde lɔɔsɔ kɔpɔ , Inde lofa kelekele , Inde lofaef’iyo , iyo batoti lomwa yao .
41014024	Inde loonga lau mbo — Eba bende bakila bami ba Ngɛla Eyai ebasosendolomo eoka ya bato wike .
41014025	Itoonga lanu wewe , mbo — Itiamwe imɔ liamɔ lia tuma konda lise lina elikamweke’mi liao liyai nda Bɔkɔta wa Mungu .
41014026	Limɔ iyo lochwa bɔɛlɛ , iyo lokuswa okakɛ nda löngo loa Elaya .
41014027	Yesu mbo — Ino yaatoti otokwa se eoka yami , loatomoko nde nda Lokasa mbo — Itokuchaka Botingani , limɔ bɛkɔkɔ bitomelesomoko mya .
41014028	Kongo ko mbisa ya litɛmwi liami , itoetel’ino oso konda Ngalilai .
41014029	Nde Petelo loonga lande mbo — Ango batotina bekwaka se , nde inga to imi .
41014030	Yesu loonga lande mbo — Wewe , isoonga laɛ mbo louse , ko e-bocho-bo , oso ani kɔkɔ ekati lɔkɔ̈kɔ̈lɔ̈kɔ̈ bata bambale , aɛ nd’atoanganya’mi banganya basatɔ .
41014031	Petelo loongaka la ofoka mbo — Loengana nde mbo iweke laɛ , ambo itianganyëkë Aɛ . La iyo batotina loonga ko ongoma .
41014032	Iyo loiya nda elela , lina lia yao liko Ngetesemane , la Inde loonga la baeki bande mbo — Yalaka se ono ani Imi itosombola .
41014033	Yesu lotolana la Petelo la Yakobo la Yoane amamwito ; Inde loakola ndoilima la ikɛnɛnɛ la lɔtɔtɔngɔ ,
41014034	Inde loonga lau mbo — Botema wami bosowaa l’ikɛnɛnɛ showa , tatikalaka eya la lambaka .
41014035	Inde lɔkɛ oso sinyo , Inde lokwa se nda nyɛlɛ , Inde losombokola mbo mbile-ye ekɔkɔlɔkɔ ndoeteel’Inde fwa .
41014036	Inde mbo — Aba , Sango , otokɔkɔlɔ bitoti , sokoelaka’mi e-kɔpɔ-ye , nde tinga lisangi liami , kangä eliaɛ likelomoko .
41014037	Inde loya , Inde loosh’iyo ani batoingala tɔlɔ , Inde loonga la Petelo mbo — ¿ Simona , osoingala ? Otilonge ndolamba ko saa ɛmwito ?
41014038	Lambaka la sombolaka mbo otaɔtɔ nda lisoshela ; botema nde bosokimela , kongo ko bindo bile la bɔlɛmbu .
41014039	Inde lɔkɛ liasi okasombola ko la baoi ebaongiki Inde oso ,
41014040	Inde loya liasi , Inde loosh’iyo basoingala tɔlɔ eoka baiso bau baaka la bolengelenge la batialuwäkä omutoel’Inde .
41014041	La Inde loya liya lia asatɔ , Inde mbo — Ingalakaka to , taɛumaka … Engani , saa esoya ; Tɛnɛ , Wana wa oto akowambomo nda besamba ya bato abe .
41014042	Emalaka , tɔɛkɛ . Inde oyatowamba’mi ale oko tina .
41014043	Aaka Inde atoonga , kwaamao , Yudasi loya , ɔmɔi wa eba liu la ambale , la amamwito lande windi wa bato la chaka la totumbe ebasokwaka ende kanga ebieti la batikasa la biange .
41014044	Inde oyawambi Yesu nd’afaka iyo ndembe oso mbo — Boto oyatota’mi et’inde ichou , ambo inde-yo ; undesaka inde , kɛndɛkɛ lande la wɛlï .
41014045	Ayaka Yudasi , inde lɔkɛ mangu ende Yesu , inde mbo — Boekesi , la afak’inde ichɔu .
41014046	Iyo loundes’Inde la besamba yau , iyo lɔkɛ lande .
41014047	Kongo ko ɔmɔi wa ebaaka omao , inde lɔɔmɔlo ambɔtɛ , inde loswa bɔkɔwa wa kanga eyeti , inde lotinya inde litoi .
41014048	Limɔ Yesu loonga lau mbo — Osoyaundesa’mi la chaka la totumbe , kwa mbo yende wiya .
41014049	Lise la lise ayaliki’mi lanu , nda ndakɔ ya Mungu aekesiki’mi ino , otiundese’mi ; kongo ko ebiatomoko nda Lokasa loa Mungu bikɔchɔmɔkɔ .
41014050	Batotina lomach’Inde , iyo lolɔmwaka .
41014051	Kongo ko isenge simɔi lokɛsɛnɛ lande , oyalingelaka esinda efufu nda bindo , iyo lokota ndoundes’inde imɔ ,
41014052	nde inde lomacha esinda , inde lolɔmwa wase .
41014053	Limɔ iyo lɔkɛsɛ Yesu ende kanga eyeti la kanga la biange la batikasa losɔngɔmɔ omao .
41014054	Petelo lotuta Yesu ko esika , inde lɔɔtɔ lɔ̈mbɔ loa kanga eyeti konda balɛlɛ la inde loyala se omao amamwito la betingani , inde lɔɔtɔ bösä .
41014055	Bakanga la batotina ba ikumbɛ loluka itɔmbɔ mbo boleke Yesu nde batiɛnɛkɛ ;
41014056	eoka bato wike lowanjel’Inde nde bawanjeli bau angosangana .
41014057	Nde bamɔi loemala owanjel’Inde mbo — Iso tokaka Inde atoonga mbo —
41014058	Imi nd’atomelesa Ndakɔ-ye ya Mungu eyakelomoko la besamba ya bato , limɔ nda becho isatɔ , itoswa yasi eyetikelomo la besamba .
41014059	Kongo ko anyo imɔ bawanjeli bau angosangana .
41014060	Lamao kanga eyeti loemala atiteni ya ikumbɛ , inde lofela Yesu mbo — ¿ Otiamutole ango lioi ? Tɔtɔmbɔ etosoya l’ebato-ba twende moni ?
41014061	Nde Yesu loyalaka tau angomutola lioi . Limɔ kanga eyeti lofel’Inde liasi mbo — ¿ Aɛ wende Masiya , wana wa Oyainelomu ?
41014062	Yesu mbo — Yende ongoma , la wɛnɛkɛ Wana wa oto atoyalaka se nda bosamba w’olome wa Bofoka l’ani atoya nda bafita ba use .
41014063	Limɔ kanga eyeti losalaka bisinda yande , inde mbo — ¿ Tolukeke tɔtɔmbɔ twasi eok’iye ?
41014064	Ino osooka inde asosɛɔlɔ Mungu , likomyi lianu lile moni ? Iyo yaatotina lof’Inde se mbo engani ndowa .
41014065	Bamɔi loakola ndochwɛlɛ Inde sɔi la ndolinja bɔmbɔ wande la ndoom’Inde toku la ndoonga lande mbo — Tatɔndɔlɔkɔ . Limɔ betingani loundes’Inde , iyo loomak’Inde mbaka .
41014066	Ayalaka Petelo lousa nda balɛlɛ , bosali ɔmɔi boseka wa kanga eyeti loya end’inde la
41014067	ɛnɛk’inde ani Petelo atɔɔtɔ bösä , inde lotichak’inde la wɛlï limɔ inde mbo — Aɛ imɔ oyaliki amamwito la ewa Nasalene ako Yesu .
41014068	Nde Petelo loanganya , inde mbo — Itiluwe Inde la itiluwe elosoong’aɛ . Limɔ inde lokuswa konda ɛɔtɛlɔ ya ndakɔ limɔ kɔkɔ lota lokɔ̈kɔ̈lɔ̈kɔ̈ .
41014069	La boseka lɔɛnɛ inde liasi la inde loakola ndoonga la ebaemalaka omao mbo — Oyo ende ɔmɔi wau .
41014070	La Petelo loanganya imɔ liasi , la mbisa ya mbile sinyo ebemali omao loonga la Petelo mbo — Wewe , wende ɔmɔi wau , eoka wende imɔ wa Ngalilai .
41014071	Limɔ inde loakola ndosenda bieo la ndotinya ekano mbo — Itiluwe oto-yo oyatoongel’ino .
41014072	Limɔ kɔkɔ lota lokɔ̈kɔ̈lɔ̈kɔ̈ lita lia ambale la Petelo loenyela lioi eliaongaka Yesu mbo — Oso ani kɔkɔ ekati lokɔ̈kɔ̈lɔ̈kɔ̈ bata bambale otoanganya’mi banganya basatɔ . Limɔ aenyelaka Petelo ongoma , inde lolelaka .
41015001	Aaka bonyanya bososɔswa , lisasaya kanga ebieti la biange la batikasa iyo lɔɔtɔ ikumbɛ , iyo lokanda Yesu , iyo lɔkɛ lande mbo bamachek’Inde nda besamba ya Pilato .
41015002	Pilato lofela Yesu mbo — ¿ Aɛ wende Bɔkɔta wa BaYuda ? Yesu lomutoel’inde mbo — Aɛ nd’aongi .
41015003	Kanga ebieti lowanjakel’Inde bawanjeli wike ;
41015004	limɔ Pilato lofel’Inde liasi mbo — ¿ Otimutole ango lioi ? Toka , bawanjeli wike ebatowanjel’iyo Aɛ .
41015005	Nde Yesu angomutola ango sinyo imɔ , la ongoma Pilato lomwaala finɛ .
41015006	Nda lise lia Elambɔ , Pilato ayalaka la boyaeli wofaikoela boto ɔmɔi wa ebakandomu kwa akalɛmbɛkɛ iyo angɛnɛ .
41015007	Oto ɔmɔi lina liande liko Balaba , akandomuku amamwito la ebachwakaka kuko ya bita la ebaolaka bato .
41015008	Windi wa bato loya ndoyafelaka Pilato mbo akeelek’iyo kwa akelakaka inde oso .
41015009	Inde lomutol’iyo mbo — ¿ Olɛmbi nde mbo ifaikoeleke ino Bɔkɔta wa BaYuda ?
41015010	eoka Pilato lolembeela mbo kanga ebieti basoesha Yesu nda likomyi ko l’eoka ya lisiela kongo .
41015011	Kongo ko kanga ebieti lofumbesa bato mbo afaikoelek’iyo ko Balaba .
41015012	Pilato lomutoel’iyo liasi mbo — ¿ ikeleke to moni la boto oyasotangomo lanu mbo Bɔkɔta wa BaYuda ?
41015013	Iyo loanjanja liasi mbo — Olaka’Inde nda lieka .
41015014	Pilato mbo — Eoka iye ? ¿ Boni obe ebosokel’Inde ? Kongo ko iyo loanjanja likama liasi mbo — Olak’Inde nda lieka .
41015015	Limɔ Pilato losɔmbɔɛl’iyo Balaba , eoka alɛmbɛkɛ ndoomalesa windi wa bato . Limɔ ani Yesu asoomakomo fimbo , Pilato lɔkɛsɛ Inde nda liwa nda lieka .
41015016	Basilikani ba Pilato lɔkɛ la Yesu nda lɔmbɔ loa ndakɔ yau , lamao iyo lota botükä wau bototina ,
41015017	iyo lowates’Inde esinda etelu limɔ iyo lotaka likala lia kɛ̈kɛ̈ iyo lotel’Inde liao nda otö ,
41015018	iyo lolamokol’Inde mbo — Ho , Bɔkɔta wa BaYuda .
41015019	Iyo looma botö wande la isosola , iyo lochwɛlɛ Inde sɔi , iyo loswel’Inde balui se kwa lisemoli .
41015020	Limɔ asilak’iyo ndot’Inde kungutu , iyo losokoel’Inde esinda etelu , iyo lowates’Inde esinda yande angɛnɛ , limɔ iyo loumes’Inde okaol’Inde nda lieka .
41015021	Iyo loundesa oto ɔmɔi ako Simona wa Kulene ani atosekwa nda bilanga , iyo lotoles’inde lieka lia Yesu . ( Oto ona aaka sango wa Alesandelo la Lufu . )
41015022	Iyo loesha Yesu nda elela eyatomoko mbo Ngolongota , litina mbo : — Longö-loa-otö .
41015023	Lamao iyo lotamb’Inde bänä ebabuyani la lisoo mbo amweke nde atiɔsɛ bao .
41015024	Iyo loanyemes’Inde nda lieka limɔ iyo lokaana esinda yande ko ndota ngongo nda likao elikaɔlɛkɛ oto la oto .
41015025	Buse wiyelaka bonyanya booku ani baanyemesaka Yesu nda lieka .
41015026	Loasɔ elosowanjelomo Inde losɔnɔmu nda lionga mbo — Bɔkɔta wa BaYuda .
41015027	Baanyemesaka eba beoni lisanga amamwito lande , ɔmɔi nda bosamba wa olome la oyɔmɔi nda ewa wali . …
41015029	Ebetaka losungakel’Inde , iyo lofilingakel’Inde betö , iyo mbo — Aha , oyatomelesa Ndakɔ ya Mungu koswa liasi ko la becho isatɔ ,
41015030	uwesaka lokomba loaɛ angɛnɛ , sokwaka nda lieka .
41015031	Imɔ ko kanga ebieti lolimbokol’Inde la batikasa lisanga , iyo mbo — Auwekesäkä basi , atikɔkɔlɛ ndouwesa lokomba loande angɛnɛ ;
41015032	Masiya Bɔkɔta wa Isalaele asokweke nda lieka , mbo twɛnɛkɛ la toimeleke . La ebaanyemesomoko lande iyo imɔ lolimbol’Inde .
41015033	Ayaka buse ifitika , lilima lokwa nda yese etotina konda lilongolongo .
41015034	Lamao nda lilongolongo Yesu lota limiki lifi , Inde mbo — Eloi , Eloi , lama sabakatani ? Litina mbo , ¿ Mungu wami , Mungu wami , moni osomacha’mi booi ?
41015035	Bamɔi ebaemalaka ina , iyo looka , iyo mbo — Toka , asota Eliya lioi ; la ɔmɔi lokwa mangu okafɔɛsɛ lilamba nda bänä , inde lota liao nda ifende , inde lof’Inde amweke ; la inde loonga mbo — Macha , twɛnɛkɛ ango Eliya ataya oyasokol’Inde omao .
41015036	
41015037	Nde Yesu lota limiki lifi , Inde lokusola luli nda liwa .
41015038	Esinda ya Ndakɔ ya Mungu losalya yaki imbale , ko likolo ko se .
41015039	Ɛnɛkɛ Komanda wa basilikani oyaemaelaka tina la Yesu , ani asokwel’Inde se , inde mbo — Fufo , boto’yo ende ngo Wana wa Mungu .
41015040	Batomali baaka esika sumbu otichaka elokelomu , bako Malia wa Mangandala , la Malia nyango wa Yakobo , oyo ɔkɛkɛ , la ewa Yose , la Salome , la basi
41015041	ebatutaka Yesu la ebatinganaka lande ani akɛndɛlɛkɛ Inde Ngalilai la batomali basi imɔ ebayiki nda Yelusaleme amamwito lande .
41015042	Iyaka buse litele , eoka mbo wende buse wotonja lise lia Yenga ,
41015043	oto ɔmɔi ako Yosefa wa Alimataya , oyaaka wolitesomo wa ikumbɛ la oyalukaka loyo loa Bɔkɔta wa Mungu , oto-ao lɔkɛ la lotendela ende Pilato okaömba bolyo wa Yesu .
41015044	Nde Pilato lomwaala mbo asotakwela se , inde lota Komanda lioi , inde lofel’inde ango asosila ndowa .
41015045	Aluwesomökö inde ongoma ende Komanda , Pilato lofaefa Yosefa bolyo wa Yesu .
41015046	Inde losomba bisinda bifufu ; asulolak’inde bolyo wa Yesu se , inde lolingela Inde la bisinda , limɔ inde loinges’Inde nda losai eloafuwomökö nda batalɛ , la inde loundukokola litalɛ lifi liolinja ɛɔtɛlɔ ya losai .
41015047	Malia wa Mangandala la Malia nyango wa Yose loticha elela olo aingesomökö Inde .
41016001	Etaka lise lia osambale ( Yenga ya BaYuda ) Malia wa Mangandala la Malia nyango wa Yakobo , la otomali ako Salome , iyo losomba tuma twa liɛsɛ mbo baɛkɛ okalɔɔkɛsɛ bolyo wa Yesu .
41016002	Lanɔngɔnɔngɔ la lise lia oso lia Yenga la yombe , iyo loya nda losai .
41016003	Nda mboka iyo loonganaka mbo — ¿ Ndai to atoundukolel’iso litalɛ nda ɛɔtɛlɔ ya losai ?
41016004	Atichak’iyo losai , iyo lɔɛnɛ oko litalɛ lisoundukolomo , liaaka nde litalɛ lifi fafo .
41016005	Ɔtɔkɔ iyo nda losai iyo lɔɛnɛ isenge oyawati esinda efufu ani ayali se nda faki y’olome , la batomali lotalimwa finɛ .
41016006	Inde loonga lau mbo — Otalimwëke . Otoluka nde Yesu wa Nasaleta oyaolomu nda lieka , nde asoemala liasi ; at’imɔ eyamaya . Tɛnɛkɛ elela eyaingesomu Inde .
41016007	Nde kɛndɛkɛ okakambesa baeki bande la Petelo lisanga mbo asotakɛ oso wanu nda Ngalilai , wɛnɛkɛ nde Inde omao kwa aongaka Inde lanu .
41016008	Limɔ batomali lokuswaka nda losai ani bakwaka mangu eoka iyo lonyanga la liyaimweso fafo . Batiaongaka ango lioi la oto angɔmɔi eoka bawangaka nde . …
41016009	( Akuswaka Inde lanɔngɔnɔngɔ la lise lia oso lia Yenga , Inde lɔɛnɛlɛ oso ende Malia wa Mangandala oyakusola Yesu ekusol’inde belimo ibe osambale . Malia lɔkɛ okakambesa ebayalanaka la Yesu oso , ani basowel’Inde la lileli .
41016010	
41016011	Nde okaka iyo baoi-ba mbo Yesu akoyali liasi la mbo Malia asɔɛnɛ Inde , iyo angoimela .
41016012	La mbisa , Inde lɔɛnɛlɛ la wɛnɛɛli wasi ende bambale bau nda mboka ani batɔkɛ nda bilanga .
41016013	Limɔ iyo loinywa okakambesa ebamɔi ebatikaläkä , kongo ko iyo imɔ angoimela .
41016014	Mbisa lamao Inde lɔɛnɛlɛ ende eba liu la ɔmɔi ani bayaläkä nda mɛsa . La Yesu loima iyo eoka ya fee la betema bewaü eoka batiaimeläkä bato ebɛnɛk’Inde mbisa ya litɛmwi liande .
41016015	Inde loonga lau mbo — Kɛndɛkɛ nda wenda bototina , okataka Mboli Ilau ende bato batotina ebale la liwawi .
41016016	Oyatoimela la atolufiomo , oyo nd’atouwesomo , nde oyaitoimela atofomo se .
41016017	Ndembe ya tokesa bitotutana la ebatoimela , biko , batokusola belimo ibe nda lina liami ; batoonga baoi bayai ; batoilaka njɔ ;
41016018	ango bemwa lisäkä iyo angowa ; batotalia besamba yau ende eba kambo , limɔ iyo kosäsa sasosaso .
41016019	Ongoma , mbisa ani Ngɛnɛ Yesu asoongana lau , Inde loilomo nda Use , Inde loyala se nda faki ya olome ya Mungu . Nde iyo loilaka kɛndɔ okataka Mboli nda fangi bitotina , la Ngɛnɛ lokelanaka lau likuwa la Inde lokɔkɔmɛsɛ Mboli ko la ndembe eyatutakanaka . )
41016020	
42001001	Ende Bwana Teofilo — Eoka mbo bato wike basokotaka ndotaka kasa ya njasɔ ebiakelomökö sisi yasu ,
42001002	yao ina ebisoaekelanomo end’iso konda baakoelo ko l’ebɛnɛ̈kɛ̈ la ebanangokoläkä Lioi ,
42001003	ongoma asotutaka’mi imɔ mbo iluweke yao bitotina tunya la tunya la wɛlï konda liakoli , imi isosanga ndosɔnɛl’aɛ lokasa-lo loa njasɔ-ao tunya la tunya ,
42001004	mbo oluweke la wewe , yao ina ebiaekesomökö aɛ la bɔnɔkɔ .
42001005	Ayaläkä Helodi Bɔkɔta wa BaYuda , Sekalaya ayaläkä kanga ya botükä wa Abiya , wali wande aaka ɔmɔi wa baseka ba Alona , lina liande liko Elisabeta .
42001006	Iyo ambale , la wali la olome , benganäkä nda baiso ba Mungu , balitesäkä Bikela la ndola ya Ngɛnɛ Mungu angotwanelo yao .
42001007	Kongo ko bachaaka la wana eoka Elisabeta aaka ekomba , la iyo yaambale baaka sumbu tonunu .
42001008	Akeläkä Sekalaya likuwa lia kanga nda ndakɔ ya Mungu nda weto wa botükä wande , iyo la bakanga loaa lisho liɔɔtɔ kuku ya Ndakɔ ya Mungu otumba isandu sha liyɛsɛ omao ,
42001009	iyo loaa lisho ko la ngongo .
42001010	Atumbäk’inde isandu sha liyɛsɛ , etunda etoti ya bato losombola lousa .
42001011	Nde bokitomo wa Mungu lɔɛnɛnɛ ende Sekalaya , inde loemala nda fangi ya olome ya etumbelo ya isandu sha liyɛsɛ .
42001012	Ɛnɛ̈kɛ̈ Sekalaya wɛnɛ bokitomo inde loilima , inde lowa bɔwa finɛ .
42001013	Nde bokitomo loonga lande mbo — Owangëke , Sekalaya , eoka lisomboli liaɛ liokomuku nde , la wali waɛ ako Elisabeta atootel’aɛ wana botolome , otot’inde lina liko Yoane .
42001014	Waɔlɔ nde loomalo la eyalaka limɛngɔ liaɛ , la bato wike beomalaka eoka ya lootomo loande .
42001015	Eoka eyalaka nde oto wa tala nda baiso ba Ngɛnɛ Mungu ; Atiamweke bänä kwa tatä nde etumesomoko la Bolimo Botanu konda kuku ya nyango wande .
42001016	Eoka yande bana wike ba Isalaele bekikwaka liasi ende Ngɛnɛ Mungu wau .
42001017	Inde ɛkɛndɛkɛ la oso , ani Mungu atɔɛnɛ inde , eyalaka la bolimo la bofoka wa Eliya , Mbo alɛmbɛsɛkɛ betema ya basango ende bana bau la eba litefoli ekikolak’iyo nda wɛlï wa eba liengani ; La ndokomiela Ngɛnɛ Mungu tukela ya bato ebasotatonjomo .
42001018	Limɔ Sekalaya loonga la bokitomo mbo — ¿ Itoluwa nde lole wewe la moni ? Eoka imi angɛnɛ yende inunu la wali wami ende sumbu la miaka wike .
42001019	La bokitomo lomutoel’inde mbo — Imi yende Ngabaliele , itoemakala oso wa baiso ba Mungu ; isotomomo mbo iongeke laɛ la mbo iluwesek’aɛ e-mboli ilau-bi .
42001020	Toka , boyala nde euma , angokɔkɔlɔ oonga imɔ konda lise elikakelomoko e-njasɔ-bi , eoka otiimele baoi bami ebelakɔchɔmɔkɔ nde nda lisho lia bao .
42001021	Kongo ko bato baumbakeläkä Sekalaya la iyo lowa liena mbo asotikala yumwa nda ndakɔ ya Mungu .
42001022	Akuswäk’inde , atiakɔkɔlɔ̈kɔ̈ oonga lau imɔ , la iyo loluwa mbo aɛni nde liɛni omao nda ndakɔ ya Mungu ; inde lomekoel’iyo ani atikali nde ko euma .
42001023	Asiläkä weto wa bacho ba likuwa liande nda ndakɔ ya Mungu , inde lɔkɛ olo nda ndakɔ yande .
42001024	Limɔ mbisa ya mbile sinyo wali wande ako Elisabeta loaelo lieme la inde loisama nda likula ko tengai bɔɔmwi , inde mbo —
42001025	Ngɛnɛ asokeela’mi ongoma kwa asotichaka’mi mbo asokoleke sɔni yami nda baiso ba bato .
42001026	Mbisa ya tengai liambɛ bokitomo ako Ngabaliele lotomomo la Mungu nda bokenge wa Ngalilai , boko Nasaleta ,
42001027	ende boseka oyaaka liäla lia Yosefa , boto wa bɔkɔ̈kɔ wa Dawidi ; lina lia boseka liko Malia .
42001028	Bokitomo loya end’inde , inde loonga lande mbo — Saela botema , aɛ otomali wa elame , Ngɛnɛ Mungu ale laɛ .
42001029	Nde Malia lɔɛnɛ tale finɛ eoka ya baoi-ba la inde lofelana la botema litina lia liseeli-li .
42001030	Bokitomo loonga lande mbo — Owangëke , Malia , osɔɔlɔ elame ende Mungu .
42001031	Toka , otoyala nde la lieme , la otoota wana la aɛ kota Inde lina liko YESU .
42001032	Inde eyalaka nde tala , etangomoko nde Wana wa Oyetami , la Ngɛnɛ Mungu efaefak’Inde kɛka ya isosha sha ngau wande ako Dawidi ,
42001033	eyalaka nde Bɔkɔta wa Bɔkɔ̈kɔ wa Yakobo ko layalaya , la yakakaelo yande etilaɛilek’imɔ .
42001034	Nde Malia loonga la bokitomo mbo — ¿ Monito lotoya ende’mi ongoma , eoka itiingale la otolome ?
42001035	La bokitomo lomutola lande mbo — Bolimo Botanu nd’atoya se end’aɛ la Bofoka Oyetami atoobiamel’aɛ nda liɔmbɛ liande ; eokao wana imɔ oyatootomo laɛ eyalaka botanu la etangomoko Wana wa Mungu .
42001036	Toka , Elisabeta nda inunu shande oyale wa bɔkɔ̈kɔ waɛ , inde imɔ ende la lieme lia tengai liambɛ , ani atangomu ekomba .
42001037	Eoka loti la loaso ango lɔmɔi sakolo ngo ko Mungu atokɔkolɔ loao .
42001038	Malia loonga mbo — Tɛnɛ , yende ngo ko bɔkɔwa wa Ngɛnɛ , loyaleke ende’mi kwa asoonga aɛ . Limɔ bokitomo losekwa end’inde .
42001039	Nda bacho-ba Malia loila lɔkɛndɔ loa mangu okakɛ nda okenge ɔmɔi wa Yuda , nda yese ya föngo ;
42001040	omao inde lɔtɔ ndakɔ ya Sekalaya , inde lolamola Elisabeta ,
42001041	la ökakä Elisabeta lilamoli lia Malia , wana lotondwa nda sɔlɔ ; Elisabeta angɛnɛ lotumesomo la Bolimo Botanu ,
42001042	inde loamama la limiki lifi , limɔ inde mbo — Aɛ nd’atoetela batomali batotina la elame la olau , Wana wa sɔlɔ yaɛ imɔ , nd’atoetela la elame la olau .
42001043	¿ Loyi ngo ko ende’mi moni , mbo Nyango wa Ngɛnɛ wami asoya fɛtɛti ende’mi ?
42001044	Tɛnɛ ngo aɔti lioi lia lilamoli liaɛ nda batoi bami , Wana wami lotondwa nda sɔlɔ yami ko la limɛngɔ .
42001045	Limɛngɔ fuu lile la otomali oyasoimela eoka mbo , Ebiatikäkä Ngɛnɛ lisakä end’inde , yao bikɔchɔmɔkɔ nde wewe .
42001046	Limɔ Malia mbo — Bolimo wami botoinakela Ngɛnɛ ,
42001047	Botema wami bosoomakala loasɔ loa Mungu , Bouwesi wami ,
42001048	Eoka asowɛlɛ iuwe shami baiso , ako bɔkɔwa otomali wande . Tɛnɛ , ko louse konda fɛtɔ bitoti ebikayeke , batotanga’mi ewa elame .
42001049	Ende Bowangɔ nde Oyasokeela’mi tokesa ; lina liande liende litanu .
42001050	Booto wande bofi bosowɛlɛkɛmɛ ende fɛtɔ la fɛtɔ ya ebatolitekes’Inde ;
42001051	Asokakalesa kakala ko la bosamba wande wa bofoka , Asomelekesa eba bɛmɛtɔ nda baenyeli ba betema yau .
42001052	Asosokokola eba befoka nda kɛka yau , Nde asotalia eba touwe tala ;
42001053	Asokanelesa eba tosiyɛ la bieka bilau , Nde asosaya bafoka wawa .
42001054	Asosunga Isalaele oyale bɔkɔwa wande , Eoka yoenyakela booto wande
42001055	Kwa aongäk’Inde la bangau basu , Ende Abalayama la ende bana bande laya laya .
42001056	Malia lotikala amamwito la Elisabeta yumwa kwa tengai isatɔ , limɔ inde loinywa nda ndakɔ yande angɛnɛ .
42001057	Enganäkä lisho lia Elisabeta lioota , inde loota otolome ,
42001058	la bayalani lande l’eba bɔkɔ̈kɔ wande looka loasɔ loa elame finɛ eyakeeläkä Mungu okeel’inde , iyo loya oyasanganaka lande nda eyombi ya limɛngɔ .
42001059	Nda lise lia bonanɛi mbisa ya liotomu , iyo loya oyatena wana itombe , basikiof’inde lina liko Sekalaya kwa elia sango wande ,
42001060	kongo ko nyango wande mbo — Mbayɔ , atotangomo mbo Yoane .
42001061	Iyo mbo — Angwɛnɛ oto angɔɔmɔi wa bɔkɔkɔ waɛ la elina-li .
42001062	Ko la ndembe , iyo lofela sango lina elikalɛmbɛk’inde mbo bateke wana liao .
42001063	Sekelaya lofel’iyo litalɛ limɔ inde lɔsɔnɔ mbo — Lina liande liko Yoane ; iyo yaatotina lomwaala .
42001064	Limɔ bɔnɔkɔ wande loliolomo futuku la lolamɛ loande lofaikwa , inde loonga la Inde loinakela Mungu .
42001065	Bayalani lau batotina lowänga la lokuku loa bitotina-bi lookana nda yese etotina ya föngo ya Yudea .
42001066	Batotina ebokäkä , iyo loisa yao nde betema yau , iyo mbo — ¿ Boni to bɔfɔɔnɔ ebotoyala la wana-yo ? eoka bofoka wa Mungu boyali nde lande .
42001067	Sango wande ako Sekalaya lotuma la Bolimo Botanu , inde lotɔndɔlɔ mbo —
42001068	Ngɛnɛ Mungu wa BaIsalaele ainakelomoko , Asoya oyaendola tukela ya bato bande ;
42001069	Asotɛmɔlɔ ɛɛla ya liuwesi liasu Nda bɔkɔ̈kɔ wa Dawidi bɔkɔwa wande ,
42001070	Kwa aongäk’Inde la bɛnɔkɔ ya batɔndɔli bande E-batanu ko kwaalakwaala ,
42001071	Mbo touwesomoko nda baiyani lasu la mbo touwesomoko Nda besamba ya bato ebale lasu la lisiela ,
42001072	Mbo akeeleke batata basu booto la Aenyakeleke ngɛla yande ya botanu
42001073	La ekanɔ eyatinyäk’Inde la Abalayama ngau wasu ,
42001074	Mbo tolaendolomoko nda besamba ya ebatoiyel’iso , Mbo tokuwelek’Inde , angwɛnɛ bɔwa imɔ , ani ɛnɛnɛk’iso
42001075	Ko la botanu la liengani bacho batotina ba liwawi liasu .
42001076	L’aɛ , wana , botangomoko Bɔtɔndɔli wa Oyalongeli , Eoka weteleke oso wa Ngɛnɛ okakomiel’Inde mboka ,
42001077	La okafaefa bato bande liekesi lia liuwesi , Ko la limɛsɛɛli lia batwanelo bau ,
42001078	Eoka ya botema wa ngandi ya Mungu wasu , Bonyanya wa Use bosoyatwel’iso ,
42001079	Ndoanekesa bato ebayali nda lilima la nda bounduundu wa liwa , Ndokɛndɛkɛs’iso batindi fii nda mboka ya lilatemi .
42001080	Ongoma wana lokonda , inde lowangema nda botema la ayaläkä nda liɔmbɛlɛ konda lise liaɛnɛlɛ̈k’inde ende Isalaele .
42002001	Yaäkä nde la bacho bana mbo Kaisala Auguseto atäkä ndola mbo bato ba wenda bototina batomoko baina nda lokasa lotanga loketi loau .
42002002	— lotango-lo loa oso loatangomökö ani Kuliniu aakä Gouverneur wa yese ya Sulia . —
42002003	Eokao bato batotina lɔkɛ okata lina nda lokasa , oto la oto nda okenge wande angɛnɛ .
42002004	La Yosefa imɔ losekwa nda yese ya Ngalilai , nda okenge wa Nasaleta okakɛ nda yese ya Yudea konda okenge wa Dawidi boko Betelehemu , — eoka aakä wa bofindi wa bɔkɔ̈kɔ wa Dawidi —
42002005	ndokatä lina liande amamwito la Malia oyakɛ̈kɛ̈ lande liäla , la ojaakä la lieme .
42002006	Ayaläk’iyo omao mbile yande yoota loengana ,
42002007	la Malia lota wana otolome wa oso la inde lolingela wana la bisinda yokandak’inde la inde loingesa wana nda bombeya , eoka batiäkä la elela nda ndakɔ ya eba kɛndɔ .
42002008	Nda yese ena betingani ya bɛkɔkɔ baingaläkä lousa nda elanga ndolamba liasa lia bɛkɔkɔ yau la ocho .
42002009	Limɔ bokitomo wa Ngɛnɛ Mungu lɔɛnɛlɛ end’iyo la bɔfɛkɔ wa Ngɛnɛ loangangel’iyo la iyo lowangaka la bɔwa finɛ .
42002010	Kongo ko bokitomo loonga lau mbo — Owangëke eoka , tɛnɛ , isoyaeshel’ino mboli bilau ya linɛngina lifi elitoomana la bato batotina ,
42002011	mboli biko mbo — Wana asootelomo ino louse , nda bokenge wa Dawidi , wana ende Bouwesi ako Masiya Ngɛnɛ .
42002012	Ndembe yosung’ino ndolembeel’Inde eko mbo booshaka wana-oli alingelomu la bisinda la aingesomu nda bombeya .
42002013	Futuku , amamwito la bokitomo ona , botükä wa bakitomo ba use ebainakeläkä Mungu , iyo mbo —
42002014	Loomalo lofi ende Mungu ɔlɔ nda Use , la ono se nda wenda , ko lilatemi sisi ya bato ebatoomales’Inde .
42002015	Asekwäkä bakitomo ende betingani ya bɛkɔkɔ okakɛ ɔlɔ eyau nda use , limɔ betingani loongana mbo — Totangweke to olo nda Betelehemu okɛnɛ lona elokokelomo ona , la eloluwesomu iso la Ngɛnɛ .
42002016	Iyo loya la mangu , iyo loyaosha Malia la Yosefa la wana aingali nda bombeya ;
42002017	la ɛnɛk’iyo wana , iyo loluwesa bato lioi eliaongomökö lau loasɔ loa wana-yo ;
42002018	la batotina ebokäkä , iyo lomwaakala eyaongomökö lau la betingani ya bɛkɔkɔ .
42002019	Nde Malia angɛnɛ loisaka bitotina-bi nda botema ani atoenyaka yao la wɛlï .
42002020	La betingani loinywa eyau la liineli la lisemoli ende Mungu eoka ya mboli eyokäk’iyo la njasɔ eyɛnɛ̈k’iyo kwa aongomökö lau oso .
42002021	Asiläkä becho bonanɛi , lisho liotena wana itombe loengana la Inde lotomo lina liko YESU , eliafomökö Inde la bokitomo oso ani nyango wande akaeli lieme .
42002022	Asiläkä becho yosaesa bokili wa lioti , kwa ekela eyatäkä . Mose , iyo loeshana lande nda Yelusaleme ndüch’Inde ende Mungu
42002023	— kwa ekela eyatomökö nda lokasa loa Bikela ya Mungu mbo — Botolome la botolome oyatoliola kuko ya otomali , etangomoko wüchomo ende Mungu —
42002024	la mbo bakusoleke lifaefi kwa ekela ya Mungu , mbo — Boya la bangambo bambale angoko bana bambale ba bikükü .
42002025	Nda Yelusaleme aäkä nde boto lina liande liko Simeona , ayaläkä la liengani la boto wolitesa Mungu , awɛlɛ̈kɛ̈ Liɔngɛsi lia BaIsalaele baiso , la Bolimo Botanu ayaläkä lande .
42002026	Aluwesomökö la Bolimo Botanu mbo atilɛnɛkɛ liwa oso ani akɛni ngo Masiya wa Ngɛnɛ .
42002027	Eoka ya Bolimo inde lɔɔtɔ nda Ndakɔ ya Mungu limɔ kwaani aɔtɔkɔ ebaoti wana Yesu , mbo bakeeleke wana eloengani la Bikela ya Mungu ,
42002028	limɔ Simeona loila wana nda besamba yande , inde loinela Mungu ko ndoongel’Inde mbo —
42002029	E , Ngɛnɛ wa bɔkɔwa waɛ , kwani osofaikola’mi mbo itangweke la lilatemi nda botema , kwa atikäk’Aɛ lisakä ;
42002030	Eoka baiso-ba bami basɔɛnɛ liuwesi liaɛ
42002031	Elisokomya Aɛ fololo oso wa bato ba tukela bitoti ;
42002032	Elile kwa löwa loanyemela bato ba biese yasi , La tala ya lokuku loa bato baɛ bako Isalaele .
42002033	Sango la nyango wa wana lomwaala ebiongomu eoka yande .
42002034	Lamao Simeona loongel’iyo baoi ba lifotesi la inde loonga la Malia , nyango wande mbo — Tɛnɛ ngo , Wana-yo asootomo loasɔ loa lokwesomu la liemesi lia bato wike ba Isalaele la eyalaka nde ndembe ya tofenya ,
42002035	— Eingo , likɔ̈kɔ litɔtwɛlɛ botema waɛ angɛnɛ — mbo baenyakeli ba betema wike bɛnɛsɔmɔkɔ fololo .
42002036	Botomali ayaläkä omao ako Ana oyaäka bɔtɔndɔli , la wana wa Fanuele wa tukela ya Ashela . Otomali ona ayaläkä sumbu inunu ; ayaläkä nde la olome miaka osambale nda lisɔngɔni ,
42002037	la mbisa ya liwa lia olome ayaläkä lotika ko miaka kama bonanɛi la inɛi , la inde angosekwaka nda ndakɔ ya Mungu , nde kosemokolaka Mungu omao la likili lia bieka la lisomboli la ocho la löwa .
42002038	Ko la mbile-ao inde loya , inde lofa Mungu kelekëlë limɔ inde loongana la bato batotina ebaumbakeläkä liendoli lia Yelusaleme .
42002039	Akɔchäk’iyo bitotina ya ekela ya Ngɛnɛ Mungu , iyo loinywa nda Ngalilai , konda bokenge wau angɛnɛ boko Nasaleta .
42002040	La Wana lokonda la Inde lowangema la bofoka , ayaläkä la wɛli finɛ , la elame ya Mungu loyala lande .
42002041	Ebaotäk’Inde bakɛɛkɛ mwaka la mwaka nda Yelusaleme nda mbile ya Elambɔ ya Lieti .
42002042	Ayäk’Inde miaka liu la imbale , iyo lɔkɛ nda elambɔ kwa boyaeli wau ,
42002043	la asilesäk’iyo becho ya elambɔ , iyo loinywa nde Wana ako Yesu lotikala liili nda Yelusaleme , la ebaot’Inde batialuwäkä ongoma .
42002044	Batangäkä nde mbo ayali nda bolenga , eokao iyo lɔkɛ lɔkɛndɔ loa lise limɔi ani iyo loluk’Inde ende bato ba bokulü wau la baina lau , nde batiɛnɛ̈k’Inde ;
42002045	lamao iyo loinywa Yelusaleme liasi okaluk’Inde omao .
42002046	Mbisa ya becho isatɔ iyo lɔɛnɛ Inde nda ndakɔ ya Mungu ani ayali se sisi ya baekesi , Inde lolaila iyo la afelakäkä imɔ iyo felo .
42002047	Batotina ebokäkä Inde , iyo lomwaala liluwani lia bamutoli bande .
42002048	Ɛnɛk’iyo wɛnɛ Inde , iyo lowa liena la nyango wande loonga lande mbo — Wana , ¿ Osokeel’iso ani eoka iye to ? Iso la sango waɛ lami tosolukak’Aɛ la botema wale finɛ .
42002049	Inde loonga lau mbo — ¿ Monito oluki nde’mi ; otiluwe nde mbo lole loami mbo iyaleke nda ndakɔ ya Sango wami ?
42002050	Nde batialuwäka litina lia lioi eliaongäk’Inde lau .
42002051	Lamao Inde lɔkɛsɛnɛ lau , Inde loiya nda Nasaleta , Inde lolites’iyo la wɛlï ; la nyango wande loisaka ebitotina-bi nda botema wande .
42002052	La Yesu lokonda nda wɛlï la liɔwa nda bindo la nda elame ya Mungu la bato lisanga .
42003001	Nda mwaka wa liu la bɔɔmwi w’isosha sha Tibelia Kaisala wa Loma , l’ani Pontio Pilato aäkä Komanda wa Yudea , la Helodi aäkä Komanda wa Ngalilai , la etungani yande ako Filipo aäkä Komanda wa Itulaya la Tulakoniti , la Lusania aäkä Komanda wa Abilene ,
42003002	l’ani Ana la Kayafa baäkä bakanga ebaeti , limɔ lioi lia Mungu liayäkä ende Yoane , wana wa Sekalaya , nda liɔmbɛlɛ .
42003003	Limɔ Yoane lɔkɛ nda yese etotina ya Yaladene , okanangokole lolufio loa likalangani ko la lɔmɛsɛlɔmɔ loa njasɔ ibe ,
42003004	kwa yatomökö nda lokasa loa baoi ba Yesaya ewa bɔtɔndɔli , mbo — Limiki litoamama nda liɔmbɛlɛ mbo — Komyaka mboka ya Ngɛnɛ , Longamesaka biëli yande ,
42003005	Sɛlɛlɛ bitotina bitotumesomoko la nyɛlɛ , Föngo bitotina la bikole bitowɛlɔkɔmɔ se kwa loanyake , Mboka ebilingakami bitolongamesomo , Toloto twa twakotwako totolalyomo .
42003006	Balomboki batɔɛnɛ liuwesi lia Mungu .
42003007	Eokao Yoane aongakäkä la bikuke ya bato ebayäkä end’inde ndoyalufiomo lande , mbo — Ino lioti lia njɔ ; ¿ Ndai asokambes’ino mbo bokweke otili nda efango eyekayeke ?
42003008	Eokao biyaelo yanu bienganeke la likalangani lianu . Wakolëke ndoonga nda betema yanu mbo — Abalayama ende ngau wasu , eoka isoonga lanu mbo — Mungu asokɔkɔlɔ ko la batalɛ-ba kongo ndoemesela Abalayama bana .
42003009	Kwani shondo sisotomo oko nda biili ya tosandu la isandu la isandu esiitoota tuma tolau , shao kotindomo , shao koumbolomo nda bösä .
42003010	Bato ba bikuke bafeläk’inde mbo — ¿ Tokeleke to moni ?
42003011	Inde lomutoel’iyo mbo — Boto oyayali la bisinda imbale ya likolo , afek’inde oyati la esinda ɛmɔi ya likolo , la boto oyayali la bieka yola , akaeleke inde oyati la yao .
42003012	Lamao basombesi imɔ loya oyalufiomo , iyo loonga mbo — ¿ Boekesi , tokeleke moni ?
42003013	Inde loonga to lau , mbo — Wɔnɔkɔlɛ̈kɛ bieto yoetela loketi lona elosotinyomo bɔsɔmbi .
42003014	La basilikani imɔ lofel’inde mbo — ¿ La iso imɔ , tokeleke moni ? Inde loonga lau mbo — Owangatalesëke oto la lisusumani , owanjakalëke oto mbo ɔsɛkɛ bieto yande , laka ko bieto ya likuwa lianu la wɛlï .
42003015	Bato baenyakeläkä la tɔɛli la batakanäkä fee nda betema loasɔ loa Yoane , mbo eluwa atayala Masiya kwa ndai ,
42003016	eokao Yoane lomutokolak’iyo mbo — Imi nd’asolufia ino la balia , kongo ko oyatoya liili liami nd’asoeta’mi la bofoka ; itiengane ndofomo isosha shofaikola ikulu sha tokwaka twande ; Inde elufiaka ino la Bolimo Botanu la bösä .
42003017	Lüngu loande lole nda bosamba wande mbo afɛfɛkɛ bofonga ; atɔɔmbɔ ɛfɛfyɛlɔ tanelele , atosɔnja befonga nda ekukyelo yande , kongo ko atofechaka mboso nda bösä wa loiloi ebotilatiamëkë .
42003018	Ko la tonango wike la baoi basi imɔ , inde lonangoela bato Mboli Ilau .
42003019	Kongo ko Bɔkɔta Helodi oyafomökö liengo la Yoane loasɔ loa Helodia , wali wa boloo wande , la loasɔ loa bebe bitotina ebiakelak’inde ;
42003020	atalieläkä nde eloeta loko mbo akandäkä Yoane nda bɔnyɔlɔlɔ .
42003021	Asiläkä bato batotina ndolufiomo , la alufiomökö Yesu imɔ , aäkä Inde atosombola , kwaamao use loliolomo ,
42003022	la Bolimo Botanu loaa se ende Inde la bɔfɔɔnɔ kwa ewa ekükü , la limiki lookana nda use mbo — Aɛ wende Wana bosamomu wami , Aɛ nd’atoomalesa’mi finɛ .
42003023	Akoläkä Yesu angɛnɛ ndoekekesa bato , ayaläkä la miaka kama isatɔ , batangäk’Inde mbo wana wa Yosefa ,
42003024	wa Elia , wa Matita , wa Lewi , wa Melekia , wa Yanai , wa Yosefa ,
42003025	wa Matatia , wa Amosa , wa Nahuma , wa Asalia , wa Nanga ,
42003026	wa Mata , wa Matatia , wa Simei , wa Yoseke ,
42003027	wa Yuda , wa Yoana , wa Lesa , wa Selubabela , wa Salatiele ,
42003028	wa Nelia , wa Meleka , wa Adi , wa Kosama , wa Elemodada ,
42003029	wa Eli , wa Yosua , wa Elieseke , wa Yolima , wa Matata ,
42003030	wa Lewi , wa Simeona , wa Yuda , wa Yosefa , wa Yoname ,
42003031	wa Eliakima , wa Melea , wa Matata , wa Natana ,
42003032	wa Dawidi , wa Yese , wa Obede , wa Boasa , wa Salamona ,
42003033	wa Nasona , wa Aminadaba , wa Adamini , wa Alana , wa Eselone , wa Pelese ,
42003034	wa Yuda , wa Yakobo , wa Yisaka , wa Abalayama , wa Tela , wa Nayolo ,
42003035	wa Selungu , wa Leu , wa Pelenge , wa Ebele ,
42003036	wa Sela , wa Kenana , wa Alufasada , wa Sheme , wa Noa ,
42003037	wa Lemeke , wa Metusala , wa Enoka , wa Yalete , wa Mahalalele ,
42003038	wa Kenana , wa Sete , wa Adamu , wa Mungu .
42004001	YESU atumesomöko la Bolimo Botanu , limɔ Inde losekwa nda Yaladene la akɛsɔmɔ̈kɔ̈ la Bolimo nda liɔmbɛlɛ
42004002	ko becho kama inɛi ani atososhelomo la Satana . Inde atialäka bieka ko la becho ena , nde asiläkä yao , limɔ Inde looka isiyɛ .
42004003	Limɔ Satana loonga la Yesu mbo — Eya to mbo wende Wana wa Mungu , ongaka to mbo e-litalɛ-li likinjweke boila .
42004004	Yesu lomutola lande mbo — Losotomo nda lokasa loa Mungu mbo — Boto aitoyalaka la liwawi ko l’eoka ya beila kongo .
42004005	Limɔ inde losulia Yesu likolo , inde lɔɛnɛs’Inde yakakaelo bitoti ya wenda ko la mbile yobebya baiso ,
42004006	la Satana loonga lande mbo — Itof’Aɛ isosha la tala ya bitotina-bi eoka bifomu nde’mi la itofaefa oyakasangeke’mi ;
42004007	eokao botulamela’mi se , yao bitotina koyala eyaɛ .
42004008	Yesu lomutola lande mbo — Loatomökö nda lokasa loa Mungu mbo — Tulamelaka ngo ko Ngɛnɛ Mungu waɛ se , Semolaka ko Inde kongo .
42004009	Limɔ inde lɔkɛsɛ Yesu konda Yelusaleme , inde loemes’Inde olikolo lia losambɔ loa Ndakɔ ya Mungu , inde loonga la Yesu mbo — Eya mbo wende Wana wa Mungu , kushaka bindo yaɛ se ,
42004010	eoka losotomo nda lokasa loa Mungu mbo — Atoonga la bakitomo bande mbo batinganeke laɛ
42004011	La batotolak’Aɛ nda besamba yau mbo Otaomana litindi liaɛ nda litalɛ .
42004012	Yesu lomutola lande mbo — Loaongomökö mbo Ososhelëke Ngɛnɛ Mungu waɛ .
42004013	Asiläkä Satana basoshela batotina , limɔ inde losokwa ende Yesu konda fofe yasi .
42004014	Limɔ Yesu loinywa ko la bofoka wa Bolimo konda Ngalilai , la lokuku loande lofafana nda yese etotina etimbi ;
42004015	Inde lokaekese bato nda bisɔngɔmɛlɔ yau , Inde loinakelomo la bato batotina .
42004016	Inde loya nda bokenge wa Nasaleta olo akondeläk’Inde wainɛngɛ ; la lise lia Yenga Inde lɔɔtɔ nda ndakɔ ya ɛsɔngɔmɛlɔ kwa akelakäk’Inde yenga la yenga , Inde loemala omao ndotanga Lokasa loa Mungu .
42004017	Afomökö lokasa eloatäkä Yesaya ewa Bɔtɔndɔli ; Inde loliola loao , Inde loisola elela eyatomokö mbo —
42004018	Bolimo wa Ngɛnɛ bosɔɔtɛlɛ’mi , Eoka asücha’mi mbo ikambeseke eba touwe mboli ilau , Asotoma’mi mbo iteke boekï mbo ebaindomökö nda bita basotomo se la mbo Eba etuku bɛnɛkɛ liasi ; Lofaikolomu imɔ ende ebakongolomökö ,
42004019	La mbo iteke boekï wa mwaka wa liendoli lia Ngɛnɛ Mungu .
42004020	Inde lolinja lokasa , Inde loinola loao ende botingani wa ɛsɔngɔmɛlɔ , Inde loyala se , la baiso ba batotina ebayaläkä nda ɛsɔngɔmɛlo batinganäkä ngo ko lande .
42004021	Limɔ Inde loakola ndoonga lau , mbo — Louse-lo ino osooka ebaoi-ba basokɔchɔmɔ kɔkɛ .
42004022	Iyo batotina loaolel’Inde , iyo lomwaala inango shande sha booto ; iyo mbo — Ati to wana wa Yosefa ?
42004023	Inde loonga lau mbo — Eingoko ; otosingwela’mi lilingo-li , liko mbo — Kanga , tuwesaka lokomba loaɛ angɛnɛ ; la imɔ mbo — Bitotina ebiokik’iso mbo bikelomuku nda Kafenauma , aɛ kelaka imɔ ko yao ono nda yese yaɛ angɛnɛ .
42004024	Inde mbo — Wewe eyetoonga’mi lanu mbo angwɛnɛ bɔtɔndɔli koimelomo la lilitesi nda yese yande angɛnɛ ;
42004025	Itokambes’ino la wewe mbo batika ba batolome baäkä wike nda Isalaele nda bacho ba Eliya , nda mbile eyaliamäkä buse angwɛnɛ mbula ko miaka isatɔ la otüku l’ani löndo lofi loaäkä nda yese etotina .
42004026	Kongo ko Eliya atiatomomökö ende oto wa Isalaele , kangä ende lotika loa olome loa okenge wa Salefata nda yese ya Sidona .
42004027	Bato ba baɛndi baäkä wike nda Isalaele nda bacho ba Elisha ewa bɔtɔndɔli , nde angwɛnɛ wau angɔmɔi kotanesomo , sakolo ko Naamana boto wa Sulia .
42004028	Okäkä batotina ebayaläkä nda ɛsɔngɔmɛlɔ baoi-ba , iyo losoma sasa ,
42004029	iyo loemakala , iyo lokusol’Inde nda okenge , iyo loiliyak’Inde nda isɔkɔ sha löngo , olo aswomökö okenge wau , mbo bakushek’Inde nda ngolongolo ,
42004030	kongo ko Inde loeta sisi yau fwaa , Inde lotangwa .
42004031	Inde lɔkɛ konda Kafenauma , okenge wa Ngalilai , la aekesäk’Inde oekes’iyo la lise lia Yenga ,
42004032	iyo lomwaala liekesi liande finɛ eoka baoi bande baäkä la isosha .
42004033	Omao nda ɛsɔngɔmɛlɔ aäkä nde oto wa bolimo wa Satana , inde loamama la limiki lifi mbo —
42004034	Ao , iso laɛ moni , Aɛ Yesu wa Nasaleta , oyi nde oyasɛɛsɛlɛsɛ iso ? Isoluw’Aɛ , wende oyo Botanu wa Mungu .
42004035	Nde Yesu loima inde mbo — Yalaka tau , kuswaka ende inde . Bolimo lokush’inde se atiteni yau , wao lokuswa ende inde nde atiokes’inde imɔ wale .
42004036	Bato batotina lomwaala la liena , iyo lofelana mbo — ¿ Boni bɔfɔnɔ wa lioi-li ? Eoka ko la isosha la bofoka atoima belimo ebe la yao kokuswa ende bato .
42004037	La lokuku loande lomelana nda bilela bitotina bitimbi .
42004038	Asekwäk’Inde nda ndakɔ ya ɛsɔngɔmɛlɔ , Inde lɔɔtɔ ndakɔ ya Simona . La boïli wa Simona aäkä la etao ya likama , iyo lofela Yesu loaso loande .
42004039	Inde loemala tina lande . limɔ Inde loimaka etao , la yao lomach’inde ; Lisasaya otomali loemala , inde losung’iyo nda ndakɔ .
42004040	Ilakä buse litele , batotina ebayaläkä la beoto ya ngwo ya bɔfɔnɔ la bɔfɔnɔ , iyo loeshel’Inde bato-ao , Inde lotaliaka iyo bangasa bande , Inde losäsola batotina .
42004041	Imɔ ko la belimo ya Satana bakuswäkä ende bato wike ani batoamama mbo — Aɛ wende Wana wa Mungu . La Yesu loima iyo , eoka atiamachäk’iyo ndoonga eoka baluwi mbo Inde ende Masiya .
42004042	Ayäkä bonyanya , Yesu lokuswa nda ndakɔ , Inde lɔkɛ nda liɔmbɛlɛ ; limɔ bikuke ya bato lolukak’Inde , iyo loosh’Inde limɔ bakotäkä okufes’Inde mbo atasokwëke end’iyo ,
42004043	nde Inde loonga lau mbo — Lole loami mbo ikeokanangokole mboli ilau ya Bokota wa Mungu imɔ ko nda bekenge yasi , yatomomökö nde ko l’eoka-ao .
42004044	Limɔ Inde anangoläkä nda ndakɔ ya ɛsɔngɔmɛlɔ nda bekenge ya Ngalilai .
42005001	Aemaläkä Yesu tina la eliya ya Ngenesaleta bato ba ekuke losɔngɔmɛl’Inde la bokamu mbo bokeke Lioi lia Mungu ,
42005002	Inde lɔɛnɛ biatɔ imbale ebiswami se nda ngɔngɛ , ani baluwi bakwi se okasoola biɛngɔ .
42005003	Inde lokwa nda watɔ ebomani la Simona la Inde lofel’inde mbo ailieke sumbu watɔ owale , limɔ Inde loyala se ina , Inde loekesa bato ba ekuke ani ayali nda watɔ .
42005004	Asiläk’Inde ndoonga lau , Inde loonga la Simona mbo — Kɛsɛkɛ watɔ nda balia ba olundu owale ; taka biɛngɔ nda balia oluwa swi .
42005005	La Simona lomutola lande mbo — Ngɛnɛ , ko la ocho buse ya , kwa eyaluwelik’iso totiole yeka , kongo ko eoka ya lioi liaɛ , itota wɛngɔ nda balia .
42005006	Akeläk’iyo ongoma , iyo losamba bolïlye ofi wa swi ebilindani la wɛngɔ , la wao loakola ndotenyatenya ,
42005007	limɔ iyo lota basaɔ bau lioi ebayaläkä nda watɔ ebɔmɔi mbo bayeke oyasung’iyo . Iyo loya , iyo lotumesa biatɔ imbale la swi la yao yasiakoliya .
42005008	Kongo ko ɛnɛ̈kɛ̈ Simona Petelo ongoma , inde lokwa balui se oso wa Yesu , inde mbo — Sekwaka ende’mi , Ngɛnɛ , eoka yende boto obe .
42005009	Eoka inde la ebayalani lande , iyo lotwa liena lia losambo lofi loa swi eloasambäk’iyo ,
42005010	imɔ ko la Yakobo la Yoane bana ba Sebedayo ebayalanäkä lau nda botükä , iyo lotwa liena . Yesu loonga nde la Simona mbo — Owangëke , konda louse waluwa nde bato la liwawi .
42005011	Asuliäk’iyo biatɔ nda ngɔngɛ , iyo lomachaka bitotina , iyo lotutaka Yesu .
42005012	Ayaläkä Yesu nda okenge ɔmɔi , futuku boto wa baɛndi bawau loya ; la ɛnɛ̈k’inde wɛnɛ Yesu , inde lotulia bɔmbɔ se konda nyɛlɛ , inde lolɔmbɔkɔlɔ Yesu mbo — Ngɛnɛ , bɔlɛmbɛ , Aɛ kokɔkɔlɔ ndotanesa’mi .
42005013	Yesu lonanola bosamba , Inde lomat’inde , Inde mbo — Ilɛmbi nde ongoma , tanesomoko to .
42005014	Lisasaya baɛndi losokwa end’inde . Yesu loima inde mbo — Okambesëke oto angɔmɔi , nde kɛndɛkɛ okatamba bindo yaɛ ende kanga la faefaka Mungu lifaefi kwa atäkä Mose ekela eoka ya lotaneso loaɛ , kwa ndembe ende bato .
42005015	Kongo ko mboli yande lomelana yoeta eyaoso , la bikuke bifi ya bato loyasɔngɔmɔ end’Inde ndooka Inde la ndouwekesomo ngwo yau .
42005016	Nde Yesu loisamaka nda liɔmbɛlɛ , Inde losombokola omao .
42005017	Loaäkä nde lise limɔi , aekesäk’Inde bato , mbo BaFalusi la Baekesi ba bikela bayaläkä se tina , ebasokwäkä nda bekenge bitotina ya Ngalilai la Yudea la Yelusaleme la bofoka wa Mungu loyala la Yesu mbo uweseke bato .
42005018	Futuku , batolome bamɔi loeshel’Inde boto oyaingesomu nda tange la loo loa lonyango ; iyo loluka mboka yɔɔtɛs’inde nda ndakɔ mbo basɛlɛk’inde se oso wa baiso ba Yesu .
42005019	Atiɛnɛ̈kɛ̈ bato mboka yɔtɛs’inde eoka ya bokamu , iyo lolila olikolo lia losambo , iyo losulol’inde se nda tange ko la lifola nda losambo , inde loaa se , sisi yau , oso wa baiso ba Yesu .
42005020	Ɛnɛkɛ Yesu liimeli liau , Inde loonga lande mbo — Boto , njasɔ ibe yaɛ bisomɛsɛlɔmɔ .
42005021	Nde Batikasa la BaFalusi loakola ndofelana la fee , mbo — ¿ Ndai-yo oyasosɛɔlɔ Mungu ? ¿ Ndai atokɔkɔlɔ ndomɛsɛlɛ njasɔ ibe , sakolo ngo ko Mungu angɛnɛ ?
42005022	Nde aluwäkä Yesu baenyeli bau ba fee , Inde lomutoela iyo mbo — , ¿ Monito osota fee nda betema yanu ?
42005023	¿ Loni losoeta la bɔlɛmbu , kwa ndoonga mbo — Njasɔ ibe yaɛ bisomɛsɛlɔmɔ , kwa ndoonga mbo — Emalaka la tangwaka ?
42005024	Kongo ko , mbo boluwesomoko mbo Wana wa boto ale l’isosha shomɛsɛlɛ njasɔ ibe ono se , Inde loonga la ewa lonyango mbo — Imi mbo — Emalaka , ilaka tange yaɛ , kɛndɛkɛ nda ndakɔ yaɛ .
42005025	Lisasaya inde loemala oso wau , inde loila tange eyaingaelak’inde , inde lotangwa nda ndakɔ yande , ani atoinela Mungu la limɛngɔ .
42005026	La iyo yaatotina lomwaala , iyo loinela Mungu ko la bɔwa , iyo mbo — Tosɔɛnɛ to tolombo louse .
42005027	Mbisa ya loasɔ-lo , Yesu lokuswa nda ndakɔ ; limɔ Inde loɛnɛ oto ɔmɔi , bɔsɔmbɛsi ako Lewi , ani ayaläkä se nda ɛsɔnjɛlɔ ya bosombi , la Inde loonga lande mbo — Tutaka’mi .
42005028	Lewi lomacha eyande bitotina , inde loemala , inde lotuta Yesu .
42005029	La Lewi lokeela Yesu elambɔ efi nda ndakɔ yande , la ekuke efi ya bɛsombɛsi la basi imɔ loyala se ndola bieka amamwito lau .
42005030	Nde Batikasa la BaFalusi bau loimaimela baeki bande , mbo — ¿ Monito botola la botomwa amamwito la bato babe ?
42005031	Yesu lomutoel’iyo mbo — Ebale la bosasu baitolüka bonganga , kangä eba kambo .
42005032	Itiye ndoyata eba liengani lioi , kangä bato ba njasɔ ibe mbo bakalanganeke .
42005033	Nde iyo loonga lande mbo — Baeki ba Yoane batokilakaka bieka la batosombokolaka , la baeki ba BaFalusi ko ongoma , kongo ko baeki baɛ batolakaka la batomwakaka .
42005034	Nde Yesu loonga lau mbo — ¿ Atoyalaka tolesani amamwito la oyatosɔngɔ , otokɔkɔlɔ nde ndokufesa iyo mbo batala bieka ?
42005035	Nde bacho beyaka nde ani bɔsɔngi atɔɔnɔkɔlɔmɔ end’iyo , limɔ ko nda lise lina iyo kokila bieka .
42005036	Yesu lokambes’iyo imɔ ko bombila , mbo — Boto aitowamba esinda ya liɔmbɔ la yaki ya esinda eyai ; ekela ongoma , ani eyeyai etosalyaka la imɔ yaki eyesekwi nda eyeyai angosangan’imɔ la eya liɔmbɔ .
42005037	Boto aitoangola bänä bayai nda biuku ebisoumwa eoka mbo bänä bataacha biuku limɔ bänä batowɛlɛkɛmɛ se la biuku imɔ kowa .
42005038	Nde bänä bayai batowɛlɔmɔ nda biuku biyai . Boto oyasomwa bänä ba lilaka , angooka yɛmɛ yomwaka ebayai , eoka atoonga mbo — Eba oso bako lilaka basolonga l’olau .
42005039	
42006001	Etakä Yesu la lise lia Yenga nda bilanga ya bangwindi , baeki bande lotwa bangwindi , iyo loowaka bao nda bangasa , iyo lola bao .
42006002	Nde BaFalusi bamɔi loonga lau mbo — Monito bosotefola liti lia Yenga ?
42006003	Nde Yesu lomutoel’iyo mbo — ¿ Otitange ango lona eloakeläkä Dawidi , inde l’ebaäkä lande , la lise eliayaläk’iyo la isiyɛ ?
42006004	Mbo inde lɔɔtɛlɛ ndakɔ ya Mungu la inde lɔɔsɔ la inde lola lituma eliatambomokö nda mɛsa ya Mungu , la inde lofaefa ebayaläkä amamwito lande ani liti yolomo sakolo ko la kanga angɛnɛ ?
42006005	Inde loonga lau mbo — Wana-wa-Boto nd’ayali Ngɛnɛ wa Yenga .
42006006	Lise liasi lia Yenga aɔtɔ̈kɔ̈ Inde nda ndakɔ ya ɛsɔngɔmɛlɔ ndoekesa bato , boto loyala omao la aäkä nde la bosamba wa olome ewalɛmbɛtɛ̈kɛ̈ .
42006007	Batikasa la BaFalusi lolamba Yesu eluwa atouwes’inde la lise lia Yenga , mbo bɛnɛkɛ fofe yowanjel’Inde .
42006008	Nde Inde lolüwa baenyeli bau , Inde loonga la boto wa bosamba bɔlɛmbɛtɛ mbo — Emalaka , yauku eya nd’atiteni . Inde loemala , inde lɔkɛ atiteni yau .
42006009	Limɔ Yesu loonga lau mbo — Isofel’ino mbo loengani nde la bikela ya Yenga , kwa ndokela olau , kwa ndokela obe ? Kwa ndouwesa oto kwa ndoola oto ?
42006010	Yesu lomwɛlɛ iyo yatotina , limɔ Inde loonga la boto mbo — Nanolaka bosamba waɛ ; inde lokela ongoma la wao losäsa .
42006011	Kongo ko iyo lotuma la luno la iyo lofelana nda loaso elokakelek’iyo la Yesu .
42006012	Nda bacho-ba Inde lɔkɛ nda löngo , lise limɔi , okasombokola Mungu , Inde loumwa bocho bototina omao nda lisomboli .
42006013	Limɔ nda mbile ya bonyanya , Inde lota baeki bande lioi , Inde loaa liu la ambale ende iyo , Inde lof’iyo lina liasi mbo Batomomu ; bako
42006014	Simona ( Inde lot’inde imɔ lina liko Petelo ) , la etungani yande ako Andelo ; la Yakobo , la Yoane , la Filipo , la Balatomayo ;
42006015	la Matayo la Toma , la Yakobo wana wa Alufayo , la Simona oyatangomökö Selote , la
42006016	Yuda wana wa Yakobo , la Yuda wa Keliota oyawambäkä Yesu .
42006017	Yesu losokwa nda löngo amamwito lau , Inde loemala nda loanyake amamwito lau la ekuke efi ya bato ba Yudea la Yelusaleme l’eba ngɔngɛ ya Tuloa la Sidona ebayäkä ndoyok’Inde la ndoyuwesomo ngwo yau ;
42006018	la bato ebawäkä la belimo ya bɔwɛwɛ louwekesomo .
42006019	Batotina lokotaka ndomata Yesu , eoka bofoka wakuswäkä ndouwekesa batotina .
42006020	Inde loɛlɛlɛ baeki bande , limɔ Inde loonga mbo — Limɛngɔ lile l’eba touwe , eoka Bɔkɔta wa Mungu bole wanu ,
42006021	Limɛngɔ lile lanu ebatooka isiyɛ kwani , eoka bokaneloko . Limɛngɔ lile lanu ebatolela ndeli kwani , eoka bosɛkɛkɛ .
42006022	Limɛngɔ lile lanu ani batoiyel’ino , l’ani batosayak’ino , L’ani batomɔlɔk’ino , l’ani batosingwaka baina banu kwa bɛkɛcha , Ko l’eoka ya Wana wa Boto ;
42006023	Yaimwesaka betema yanu yai la lise lina ; tondwaka la limɛngɔ , Tɛnɛngɔ , bondanda wanu wende ofi nda use ; eoka batata bau bakeeläkä batɔndɔli ko ongoma .
42006024	Aeko wale nde end’ino ebafoka , eoka osɔɔlɔ ndɔɔlɔ bosungi wanu ;
42006025	Aeko wale lanu ebasokanelo kwani , eoka bokeke nde tosiyɛ . Aeko wale end’ino ebatosɛkɛ twɛlɔ kwani eoka bolelaka ndeli .
42006026	Aeko wale end’ino ani bato batotina batoinakel’ino , eoka batata bau bakeeläkä batɔndɔli ba bolimbake ko ongoma .
42006027	Kongo ko end’ino ebatooka’mi kwani , itoonga mbo — Samaka baiyani lanu ; keelaka ebatoiyel’ino ko bolau ;
42006028	fotesaka ebatomɔlɔkɔ ino , la somboelak’iyo ebatoluk’ino bɔfi .
42006029	Boto eoma aɛ nda likɛkɛ limɔi , tambak’inde elimɔi ; boto oyatɔɔnɔkɔlɔkɔ aɛ kanjo , ofekelëk’inde imɔ ko esinda yaɛ .
42006030	Faefaka ebatömb’aɛ yeka ; boto ɛɔnɔkɔlɔ biengo yaɛ , wömbëk’imɔ inde yao .
42006031	Ebisolɛmb’ino mbo bato bakeelek’ino , keelak’iyo ko ongoma .
42006032	¿ Bosama ebatosam’ino , wende to booto w’iye ? Eoka ango bato abe batosamana l’ebatosam’imɔ ko iyo .
42006033	¿ Bokeela booto ende ebatokeela imɔ ko ino booto , bole to boni bɔfɔnɔ wa booto ? Eoka bato abe batokela imɔ ko ongoma .
42006034	¿ Bofa belima ende bato ani wende l’iyɛli shoɔsɔ yao liasi , bole la booto w’iye ? Ango bato abe batofaekefa bato abe belima mbo baɔlɛkɛ imɔ ko bieto-ao liasi .
42006035	Samaka nde ebatoiyel’ino , keelak’iyo booto , fak’iyo belima , owëke esole , limɔ bondanda ebotɔɔlɔ ino boyala nde bofi la ino boyalaka bana ba Mungu Ofi , eoka Inde angɛnɛ atolelaka booto ende ebati la wao la ende bato babe imɔ .
42006036	Yalanaka to la booto kwa ayali Sango wanu imɔ la booto .
42006037	Ofëke bato baɛngɔ lifëlä ; ofëke bato se lifëlä mbo ino imɔ botafomo se ; mɛsɛlɛkɛ bato limɔ ino bomɛsɛlɔmɔkɔ ;
42006038	faefaka bato bafi , limɔ ino bofaefomoko imɔ ko ikweelo esisotumaka fuu , esisɔɔlwa kwa bofonga ebosowamomo nda ikweelo esisoelwaka , botofomo lilya . Eoka ikweelo esitokweel’ino ende basi , ino nd’atokweelomo ngo ko la shao .
42006039	Inde lotel’iyo bombila imɔ , mbo — ¿ Boto wa botuku atokɔkɔlɔ ndotola ewa botuku oso nda mboka ? ¿ Mbo iyo yaambale angokekelana nda liyöndo ?
42006040	Boeki aitolongela Boekesi wande , kongo ko boeki la boeki oyasɔɔlɔlɔ liekesi , inde koengana Boekesi wande .
42006041	¿ Monito ototicha lofututi elole nda liso lia etungani yaɛ ani oitolembeela bokangela ebole nda liso liaɛ angɛnɛ ?
42006042	¿ Monito otokɔkɔlɔ ndoonga la etungani yaɛ mbo — Machaka’mi isokoleke lofututi elole nda liso liaɛ , ani aɛ angɛnɛ otiɛnɛ bokangela ebole nda eliaɛ liso ? Aɛ bolimbakeli , taɔmɔlɔkɔ bokangela ebole nda liso liaɛ angɛnɛ , limɔ aɛ otɔɛnɛ sandelele ndɔɔmɔlɔ lofututi elole nda liso lia etungani yaɛ .
42006043	Isandu silau siitota tuma tobe , la isandu esisɔɔlɔ siitota tuma tolau ,
42006044	eoka isandu la isandu sisoluwana ngo ko la tuma twa shao angɛnɛ . Bato baitotwaka sau nda toilaila la baitotwaka toyayöliki nda toyangiakau .
42006045	Boto olau atokusokola ko bolau ebototumesa bondanda wa botema wande , la boto obe atokusokola ko bobe wa bondanda bobe nda botema wande , eoka bonɔkɔ nd’atoongaka ko yao ebitotumekesa botema .
42006046	¿ Monito ototangaka’mi mbo Ngɛnɛ , Ngɛnɛ , ani otikele yao ebitoonga’mi ?
42006047	Oyatoya ende’mi ndoyaoka baoi bami , nde kokelaka bao , Imi nd’atɔɛnɛs’ino ani ayali inde .
42006048	Ende kwa oto oyaswäkä ndakɔ , inde lofuwaka ndoko bilundu , inde loswa yao se suu nda batälɛ ; limɔ ayäkä fela , botima losecha sondwäsondwä nda ndakɔ ena , angokɔkɔlɔ ndolɛlɛsɛ yao , eoka yao loswama se suu nda batälɛ .
42006049	Kongo ko oyatooka baoi bami , nde aitokela bao , ayali kwa oto oyaswäkä ndakɔ yande olikolo lia nyɛlɛ , angwɛnɛ eswelo ya batälɛ , limɔ botima losecha sondwäsondwä la yao loukwa kwuu futuku , lowɛlɔmɔ se loa likama .
42007001	Asiläkä Yesu tonango twande tototina nda lioki lia bato , Inde lɔɔtɔ bokenge wa Kafenauma .
42007002	Bɔkɔwa wa Komanda ɔmɔi ayaläkä la loo lowaü tina lowa , la Komanda loyala lande l’itimya ,
42007003	okaka to Komanda lokuku loa Yesu , inde lotoma biange ya BaYuda ende Inde ndofel’Inde mbo ayeke ndoyuwesa bɔkɔwa wande .
42007004	Iyäk’iyo ende Yesu , iyo lolɔmbɔkɔl’Inde la boliliya , mbo — Aondu nde mbo Yesu akeelek’inde eloasɔ-lo ,
42007005	eoka asami nde tukela yasu la inde angɛnɛ nd’asoswel’iso ɛsɔngɔmɛlɔ yasu .
42007006	Limɔ Yesu lɔkɛsɛnɛ lau la aäkä Inde at’imɔ esika la ndakɔ , Komanda lotoma baina lande ende Yesu , iyo loonga lande mbo — Ngɛnɛ , wokëke bosoi woya eyami , eoka itiengane mbo ɔɔtɛkɛ ose ya bɔtɔndɔ wami ;
42007007	eokao itifaeme mbo iondu nde ndoya imi angɛnɛ end’Aɛ , nde ongaka ngo lioi kongo , limɔ wana wami kosäsolomo ;
42007008	eoka imi angɛnɛ yende boto wolitesa isosha la yende imɔ la basilikani ose yami , la yeonga la ɔmɔi mbo — Kɛndɛkɛ , limɔ atɔkɛ ; la ende wasi mbo — Yauku , inde atoya ; la ende bɔkɔwa wami mbo — Kelaka lona , limɔ atokela loao .
42007009	Okäkä Yesu baoi-ba Inde lomwaala , Inde lokikwela ebatutani lande , Inde mbo — Isoonga lanu mbo ikoshi kɔni liimeli lifi ongoma ango ende bato ba Isalaele angɛnɛ .
42007010	Ainwäkä ebatomomökö nda ndakɔ , iyo loosha bɔkɔwa ani asokwelo oko bosasu bolau .
42007011	Mbisa ya becho bimɔi , Yesu lɔkɛ nda bokenge ewatangomökö mbo Naina la baeki bande la ekuke ya bato imɔ lɔkɛsɛnɛ lande .
42007012	Iyäkä Inde tina la bome nda liko lia bokenge , iyo lotowana la bolyo ewatolomökö nda liömbi ; aäkä wana ɔmwitoto wa nyango la nyango wande aäkä lotika la ekuke efi ya bato ba okenge bɔäkä lande .
42007013	La ɛnɛ̈kɛ̈ Ngɛnɛ Yesu wɛnɛ otomali , Inde loonga lande mbo — Olelëk’imɔ .
42007014	Inde losishana tina la Inde lomata shange eshatolomökö la bolyo , limɔ ebatoläkä shao losikama . Limɔ Inde loonga mbo — Isenge , itoonga laɛ mbo — Emalaka ;
42007015	limɔ inde oyawäkä loemesa bɔkɔngɔ , inde loakola ndoonga la Yesu lof’inde ende nyango wande .
42007016	Batotina lowa bɔwa finɛ , iyo loinakela Mungu , iyo mbo — Bɔtɔndɔli ofi asotɛmwa sisi yasu ; la imɔ mbo — Mungu asoyela bato bande .
42007017	Mboli yande lomelana nda kenge bitotina ya Yudea la nda biese bitimbi .
42007018	Baeki ba Yoane lokakambes’inde ebitotina-bi ,
42007019	limɔ Yoane lota baeki bande bambale lioi , inde lotom’iyo wɛndi ende Ngɛnɛ Yesu , mbo — ¿ Aɛ nd’ale Inde oyakayeke , kwa mbo tolukeke wasi ?
42007020	Iyaka iyo ende Yesu , iyo mbo — Yoane Bolufi asotom’iso end’Aɛ ndoonga laɛ mbo — ¿ Aɛ nd’ale Inde oyakayeke kwa mbo tolukeke wasi ?
42007021	Ko la mbile-ao Inde louwesa bato wike ba ngwo la biale la belimo ebe , la Inde lofaka bato b’etuku wike liɛni ndoɛnɛ liasi .
42007022	Limɔ Yesu lomutola lau mbo — Kɛndɛkɛ okakambesa Yoane ebisɔɛnɛ ino la ebisook’ino , mbo eba betuku basɔɛnɛ liasi , eba bikoti basokɛndɛ fii , eba baɛndi basotanesomo , eba biökö basooka , ebawi basoemesomo yai , la eba touwe basonangoelomo Mboli Ilau .
42007023	Limɛngɔ lile la oto ona oyaitɔɛnɛ tale eoka yami .
42007024	Atangwäkä eba wɛndi ba Yoane , Yesu loakola ndoonga la bikuke ya bato loasɔ loa Yoane , Inde mbo — ¿ Ino waɛ̈kɛ̈ nda liɔmbɛlɛ okɛnɛ iye ? ¿ Mbo liangala elisolɛlɛlɛ la lofofo ?
42007025	¿ Waɛ̈kɛ̈ nde okɛnɛ iye to ? ¿ Mbo oto oyawati bisinda ya bɔfɛkɔ ? Tɛnɛ ngo , ebatowata bisinda ya bɔfɛkɔ , la bafofa yeka , iyo ana bayali nda ndakɔ ya bɛkɔta .
42007026	¿ Nde waɛ̈kɛ̈ okɛnɛ iye to ? Okɛnɛ bɔtɔndɔli ? Eingo ko , Imi mbo — Asolongela Bɔtɔndɔli finɛ .
42007027	Ende inde oyatelomökö nda lokasa mbo — Tɛnɛ , itotoma wɛndi oso waɛ , Oyatokakomya mboka yaɛ oso waɛ .
42007028	Isoonga lanu mbo — Angwɛnɛ boto oyasootomo la otomali , asɔɛnɛlɛ wolongela Yoane Bolufi , kongo ko inde oyayali ewa liili nda Bɔkɔta wa Mungu asolongela Yoane .
42007029	Okäkä bato batotina l’eba besombesi elioi-li , iyo lokulia likomyi lia Mungu eoka balufiomokö la Yoane ,
42007030	kongo ko BaFalusi la Baekesi ba Bikela lofeka likomyi liande loaso loau , eoka batialufiomökö lande .
42007031	¿ Itokweela to efɛtɔ-ye l’iye ? ¿ Bende kwa bandai ?
42007032	Bende kwa bana ebasoyalaka se nda liongo , batotakana la baina lau lioi mbo — Tosoomel’ino bofilingi , nde otiineke bisha , Tosoleel’ino etondo , nde otiomakeke yɛlɔ nda ewa .
42007033	Nde Yoane Bolufi ayiki , atile lituma , atimwe bänä , nde ino koonga mbo — Ale la bolimo obe .
42007034	Wana wa Boto asoya , atola la atomwa , nde ino mbo — Tɛnɛ ngo afofa la bowi bänä , lisaɔ lia basɔnji ba bosombi la bato babe .
42007035	Nde Wɛlï wa Mungu bosoluwana olau ko la bekeeli ya wao .
42007036	Ɔmɔi wa BaFalusi lofela Yesu mbo aleke bieka lande la Inde lɔkɛ nda ndakɔ ya ewa BaFalusi ; ayaläk’Inde se ndola ,
42007037	kwaamao otomali wa okenge oyayali otomali obe , aluwäkä inde mbo Yesu akola bieka nda ndakɔ ya ewa BaFalusi , inde loya la isako sha litalɛ sha baningo ba liɛsɛ ,
42007038	inde loemala ombisa ya batindi ba Yesu ; aleläkä botomali , foo yande loakola ndotonyaka nda batindi ba Yesu ; otomali lɔɔmbɔkɔlɔ batindi la swee yande bisa la inde loumba batindi la bɔnɔkɔ la inde losingɔlɔ bao la baningo .
42007039	Nde ɛnɛ̈kɛ̈ ewa BaFalusi oyafeläk’Inde nda bieka elokeli otomali , inde loenyela nda botema mbo , eya to mbo oyo ende Bɔtɔndɔli ani aluwiki otomali-yo la boyaeli wande mbo ende botomali obe .
42007040	Nde Yesu lomutoela lienyeli liande , mbo — Simona , yende la lioi lionga laɛ . Inde mbo — Ongaka to , Boekesi .
42007041	Yesu mbo — Bato bambale baɔsɔ̈kɔ̈ bieto belima ende oto ɔmɔi oyafakäkä sɔmbya ; ɔmɔi aɔsɔ̈kɔ̈ falanga pata mia bɔɔmwi , la ɔmɔi pata kama bɔɔmwi .
42007042	Kongo ko eoka batiaäkä la bieto yokamba belima , inde lɔmɛsel’iyo yaambale . ¿ Ndai to wau yaambale atosamak’inde la losamɔ loeta ?
42007043	Simona lomutola mbo — Itangi nde mbo oto ona oyamɛsɛlɔmɔ̈kɔ̈ bieto eyoeta . Yesu loonga lande mbo — Lioi liaɛ liengani chaa .
42007044	Limɔ Yesu lokikwa ende botomali ani Inde loonga la Simona mbo — Otitiche ebotomali-bo ? Imi iɔtiki nda ndakɔ yaɛ , nde otife’mi balia bosoola batindi bami , kongo ko botomali asotonyaka batindi bami la foo yande la asɔɔmbɔkɔlɔ bao la swee yande .
42007045	Aɛ otiumbeke’mi bɔnɔkɔ wonyangela’mi , nde konda baɔtɛlɔ bami , botomali-yo akamachi ndumbaka batindi bami .
42007046	Aɛ otisingɔlɛ baita nde botö wami , kongo ko botomali-yo asingɔli nde batindi bami la baningo .
42007047	Eokao to itoonga laɛ mbo — Batwanelo bande kwa ayali bao wike , bimɛsɛlɔmuku nde , eoka losamɔ loande loende lofi ; nde oto oyasomɛsɛlɔmɔ ko sinyo , oyo asami ko sinyo kongo .
42007048	Limɔ Yesu loonga la botomali mbo — Batwanelo babe baɛ basomɛsɛlɔmɔ .
42007049	Limɔ bato ebaäkä omao ndolaka bieka lande , iyo loongana mbo — Oyo to ende ndai oyatomɛsɛlɛ ango batwanelo babe ? Limɔ Yesu loonga la botomali , mbo — Liimeli liaɛ lisouwes’aɛ , kɛndɛkɛ la lilatemi .
42007050	
42008001	Mbisa ya mbile ɛmɔi , Yesu lotandekela yese , bokenge la bokenge l’ebofi l’ebɔkɛkɛ olo anangokoläka la aluwesäkä bato Mboli Ilau ya Bɔkɔta wa Mungu ; la eba liu la ambale lɔkɛsɛnɛ lande amamwito
42008002	la batomali bamɔi ebuwesäkä Yesu ouwes’iyo la belimo ebe la kambo , batomali bako — Maliya oyatangomu wa Mangandala oyasokolomökö belimo ebe bosambale ,
42008003	la Yoana wali wa Chusa ako Bonyafala wa Bɔkɔta Helodi , la Susana la batomali basi wike ebasungäkä iyo ko la biengo ( la bieto ) yau angɛnɛ .
42008004	Bokamu wa bato lolingelaka Yesu amamwito l’ebaɛ̈kɛ̈ ende Inde ba bekenge bitotina la Inde loekes’iyo ko la bombila-bo , mbo —
42008005	Bɔlɔi lɔkɛ okalɔɔ koto , alɔɔ̈kɔ̈ inde ongoma , koto bimɔi lokwa nda mboka la yao yamatelomökö limɔ nɔli lola yao .
42008006	Bimɔi lokwa nda batalɛ la kwa ɔtɔkɔ yao , lisasaya yao lobɛɛkɛlɛ fɛɛ eoka angwɛnɛ ɛfɔfya .
42008007	Bimɔi lokwa nda kɛ̈kɛ̈ , la kɛ̈kɛ̈ lɔɔ̈tɔ̈ amamwito la yao , la kɛ̈kɛ̈ lɔnyɛlɛ koto .
42008008	Nde bimɔi lokwa nda nyɛlɛ ilau , yao lɔɔ̈tɔ̈ , yao lota tuma , bimɔi kama liu . Aongäk’Inde wa , Inde loamama mbo — Oyale la batoi booka , okeke .
42008009	La baeki lofel’Inde litina lia bombila-bo .
42008010	Inde mbo — End’ino kongo njasɔ ebisoisomo ya Bɔkɔta wa Mungu , yao koisolomo ; kongo ende bato basi ambo bembila kongo , eoka mbo batɔɛnɛ liɛnɛ̈lɛ̈ la batoka ko liokɛ̈lä ; angoluwa litina .
42008011	Kongo ko litina lia bombila lile mbo — Koto bile lioi lia Mungu .
42008012	Ebakwäkä nda mboka , bende ebokaka lioi , limɔ Satana koya oyaɔnɔkɔlɔ lioi nda betema yau mbo bataimela la mbo batauwesomo .
42008013	Ebakwäkä nda batälɛ bende iyo ebokäkä lioi , iyo loaola liao la limɛngɔ , kongo ko bati la biili limɔ batoimela ko mbile bimɔi , nde atoya lisoshela limɔ batokwa se .
42008014	Ebakwäkä nda kɛ̈kɛ̈ bende iyo ebokäkä lioi nde atɔkɛ iyo eyau , batonyɛɛkɛlɔmɔ la bifembi la bieto la bamɛngɔ ya wenda-bo limɔ koto angota tuma tooku .
42008015	Nde ebakwäkä nda nyɛlɛ ilau , bende iyo ebokäkä lioi la botema ɔmwito wa bolau , la batotingana la liao la batota tuma ko la likɔkɔmɛlɛ .
42008016	Atoanesa oto paka , aitolinja yao la ɛɛngɔ ; aitoisa yao ose ya tange , nde inde kosɛlɛ yao nda yɛnɛsɛlɔ mbo ebatɔɔtɔ ndakɔ bɛnɛkɛ liameli lia paka .
42008017	Angɔɛnɛ loasɔ loisami sakolo ko loao kɔɛnɛlɛ swa , angɔɛnɛ loasɔ loa wisakumbo , sakolo ko loao koisolomo mbo loluwaneke fololo .
42008018	Eokao tinganaka ani atook’ino , eoka end’inde oyale la yeka , efomoko nde yasi ; nde oyati la yeka , yao eyetangi inde mbo asɔsɛlɛ , yao ina kɔɔnɔkɔlɔmɔ end’inde .
42008019	Limɔ nyango wande la bitungani yande loya end’Inde nde batiakɔkɔlɔ̈kɔ̈ oyatowana lande eoka ya ekuke ya bato .
42008020	Nde bakambesäk’Inde mbo — Nyango waɛ la bitungani yaɛ baemakali lousa la balɛmbi ndɔɛnɛ Aɛ .
42008021	La inde lomutoel’iyo mbo — Nyango wami la bitungani yami bende ko iyo ebatooka lioi lia Mungu la ebatolitesa liao .
42008022	Lise limɔi Inde lokwa nda watɔ amamwito la baeki bande , la Inde loonga lau mbo — Tolekeke nda boili wasi wa eliya . Iyo loilia owale ,
42008023	nde aɛk’iyo , Yesu lokwa ilɔ , lomba lofi lokwaka nda eliya la watɔ loakola otuma la balia la basiäkä oliya .
42008024	Iyo loyasisɔl’Inde , iyo mbo — Bokota , Bokota , tososɛɛsɛlɛ . Limɔ Inde loemala , Inde loimaka lomba loa lofofo la batutu ba balia la bao lotemba tembelele , lomba lolatema late .
42008025	Inde loonga lau mbo — ¿ Liimeli lianu anima ? Iyo lowänga finɛ , iyo lomwaala ani iyo loongana mbo — ¿ Ende to ndai-yo , eoka atoima ngomba la balia , la bao kolites’Inde ?
42008026	Baiyäkä nda yese ya BaKelasene eyele owale wa eliya ya Ngalilai .
42008027	Asaowäkä Yesu nda boili , oto ɔmɔi wa bokenge ona oyaɔtɛlɔmɔ̈kɔ la belimo ebe loyatowana lande ; ko mbile yumwa atiawatäkä bisinda la inde angoyalaka nda ndakɔ , kangä nda fowa biko sai .
42008028	Nde ɛnɛkɛ inde wɛnɛ Yesu , inde loamama , inde lokwa se oso wande , inde loonga la limiki lifi mbo — ¿ Iso laɛ twende la loni loaso , Aɛ Yesu wana wa Mungu Oyalongeli ? Itoomb’Aɛ mbo wokesëke’mi bïale .
42008029	Eokao Yesu loonga la bolimo obe mbo akusweke ende boto , eoka bolimo obe loundes’inde baunda wike kwa atingakanomoko inde la bato ebakandakäk’inde la bɛnyɔlɔlɔ la bakala , nde inde lounyaka bakala , inde lokɛsɔmɔkɔ la bolimo konda liɔmbɛlɛ .
42008030	Yesu lofel’inde mbo — ¿ Lina liaɛ liko ndai ? Inde mbo — Mbo Legione , litina mbo — Botükä , eoka botükä wa belimo bosɔɔtɛl’inde ;
42008031	la yao losombola Yesu finɛ mbo atatel’iyo ekela yokɛ nda liyondo eliti la tungä .
42008032	Liyasa lifi lia ndei liaäkä nda löngo , bialäkä bieka ina la belimo losombol’Inde mbo akuliek’iyo mbo baɔtɛlɛkɛ ndei ina .
42008033	Inde lokuliel’iyo , la belimo ibe lokuswela boto , yao lɔɔtɛlɛ ndei la liyasa lia ndei lokwa mangu kola löngo konda eliya , yao lowaka nda balia .
42008034	Limɔ ɛnɛkɛ betingani ya ndei lona elokelomu , iyo lokwa otili , iyo lɔkɛ okakambesa mboli nda bikenge la nda bilanga ,
42008035	la bato ana loya oyɛnɛ eloakelomökö ; ayäk’iyo ende Yesu , iyo loosha boto oyasokolomökö belimo ani ayali se nda bakolo ba Yesu , awati bisinda , l’ani ati’mɔ la loseka ; iyo lowänga finɛ .
42008036	La bato ebɛnɛ̈kɛ̈ imɔ loaso , lokambesa bato ani auwesomökö boto oyaɔtɛlɔmɔ̈kɔ̈ la belimo .
42008037	Lamao bato batotina ba yese ya BaKelasene lofel’Inde mbo asokweke ende iyo , eoka bakuwanelomökö la bɔwa finɛ . Limɔ akwäkä Yesu nda watɔ , Inde loinywa liasi .
42008038	Kongo ko boto oyakusolomökö belimo , inde losombola Yesu mbo ayaleke lande , kongo ko Yesu loinol’inde , Inde mbo —
42008039	Inwaka nda ndakɔ yaɛ , kambesaka bato ebifi ebisokeela Mungu okeel’aɛ . Inde lɔkɛ , inde lokanangokole nda bokenge bototina loasɔ lofi eloakeeläkä Yesu okeel’inde .
42008040	Ainwäkä Yesu , ekuke ya bato lonyangel’Inde la limɛngɔ eoka batotina loumbakel’Inde .
42008041	Lamao boto ɔmɔi loya ako Yailo , inde ayaläkä bokumi wa ɛsɔngɔmɛlɔ , inde loswa balui se oso wa Yesu , inde losombola Inde mbo aɛkɛ nda ndakɔ yande ,
42008042	eoka mbo aäkä la wana ɔmwitoto otomali oyale tina lowa . Aäkä Yesu atɔkɛ la mboka , bikuke ya bato lowamakana lande ,
42008043	la botomali ɔmɔi oyayaläkä la lokambo loa likila ko miaka liu la imbale la oyasilesäkä bieto yande bitotina ndofaefa eba kanga nde angokɔkɔlɔ ndouwesomo lau ;
42008044	inde loya ombisa , inde lomata lisɛmbɛlɛ lia esinda ya Yesu , lisasaya likila loöma tau .
42008045	Yesu mbo — ¿ Ndai nd’amati Imi ? Anganyäk’iyo yaatotina , Petelo mbo — Bɔkɔta , bikuke ya bato bisolingel’Aɛ la basowamak’Aɛ .
42008046	Kongo ko Yesu mbo — Boto nd’amatiki’mi eoka iluwi nde mbo bofoka bokuswiki nde ende’mi .
42008047	Nde ɛnɛ̈kɛ̈ botamali mbo asoisolomo , inde loya , inde lonyangaka finɛ , inde lokwa se oso wa Yesu , inde lokambesa bato batotina fololo , litina eliamatäk’inde omata Yesu , l’ani asäsesomökö inde lisasaya .
42008048	Limɔ Yesu loonga lande mbo — Wana otomali , liimeli liaɛ lisouwes’aɛ , kɛndɛkɛ la lilatemi .
42008049	Atitaɛiläk’Inde ndoonga , boto loya oyasokwäkä nde nda ndakɔ ya bokumi wa ɛsɔngɔmɛlɔ , inde mbo — Wana otomali waɛ asowa , ookesëke Boekesi imɔ likati .
42008050	Kongo ko okäkä Yesu ongoma , Inde mbo — Owangëke , imelaka kongo limɔ euwesomoko nde .
42008051	Iyäk’Inde nda ndakɔ , atiakuliäkä oto angɔmwito mbo aɔtɛkɛ amamwito lande , sakolo ko Petelo la Yoane , la Yakobo , la sango wa wana la nyango wande .
42008052	Batotina baleeläk’inde , iyo loomakaka bekükü nda etondo , kongo ko Yesu loonga mbo — Okelëke etondo ani , atikwele se , aingali ilɔ .
42008053	Limɔ iyo losɛkɛlɛ Inde finɛ , baluwi nde mbo akweli nde se .
42008054	Nde Inde lounda wana la bosamba , Inde loamama mbo — Wana , emalaka .
42008055	Bolimo wande loinwa end’inde , inde loemala lisasaya , la Yesu loonga lau mbo bafek’inde yeka yola .
42008056	La ebaoti wana otomali losisimwa , nde Yesu lotel’iyo ekela mbo batakambesa oto angɔmwito lona elokelomuku .
42009001	Asɔnjäkä Inde eba liu la ambale , Yesu lofaef’iyo bofoka la isosha shokakalesa belimo ebe bitotina la ndosäsesa ngwo ;
42009002	la mbo bateke boekï wa loyo loa Bɔkɔta wa Mungu la ndokasäsesa eba kambo ;
42009003	Inde loonga lau mbo — Wilëke yeka ya lɔkɛndɔ ndɔkɛ la yao , inga itumbe , inga litanga , inga lituma , inga bieto , angosɛlɛ kanju imbale .
42009004	La ndakɔ eyekaɔtɛk’ino , yalakaka kw’amao kond’akasekwek’ino .
42009005	Nde olo atofeka bato ndonyangel’ino , akasokweke ino omao , fufolaka liunge elisowatema la batindi banu kwa ndembe end’iyo .
42009006	Baeki lɔkɛ lɔkɛndɔ nda bekenge bitimbi , iyo lokanangokole Mboli Ilau la iyo losäsekesa eba ngwo lolo lolo aɛk’iyo .
42009007	Bɔkɔta Helodi looka mboli ya bitotina-bi eyakelomökö la inde lowa tolöi nda botema , eoka mbo bato bamɔi loonga mbo Yoane Bolufi asokuswa nda liwa ,
42009008	bamɔi mbo Eliya asɔɛnɛlɛ liasi , la basi mbo ɔmɔi wa batɔndɔli ba kwalakwala asokuswa liasi .
42009009	Nde Helodi mbo — Imi nd’atenäkä Yoane kingo ; ¿ Oyo to ndai oyasookaka’mi njasɔ-bi ? La inde lolukä fofe yɔɛnɛ Yesu .
42009010	Ainwäkä batomomu , iyo loluwesa Yesu bitotina ebiakeläk’iyo . Inde lɔɔs’iyo okakɛ lau wisakumbo konda bokenge boko Betesaida .
42009011	Nde aluwäkä bato ongoma , iyo lotut’Inde , la Yesu lonyangel’iyo , Inde loonga lau loasɔ loa Bɔkɔta wa Mungu , la Inde losäsekesa ebaenökö bosäsu .
42009012	Aɔngɔ̈kɔ̈ buse litele , eba liu la ambale loyaonga lande mbo — Tamachaka ekuke ya bato baɛkɛ nda bekenge ya yese bitimbi okaingala la okala bieka ina , eoka tole onomono nda liɔmbɛlɛ .
42009013	Kongo ko Inde loonga lau mbo — Ino fak’iyo bieka yola . Iyo mbo — Toti la yeka , ko beila bɔɔmwi la swi imbale , sakolo ngo ko iso kɔkɛ okasombaka bieka eoka ya ebato-ba batotina ; baäkä nde bato kwa bilɛfu bɔɔmwi .
42009014	Yesu loonga la baeki bande mbo — Yalesak’iyo se nda betükä ya bato kama bɔɔmwi , kama bɔɔmwi ;
42009015	iyo lokelaka ongoma , iyo loyales’iyo yaatotina se .
42009016	Inde lɔɔsɔ beila bɔɔmwi la swi imbale , Inde loila baiso likolo , Inde losombola eoka ya yao , Inde loataka bao , limɔ Inde lofaekefa baeki mbo baokasɛlɛ yao oso wa ekuke ya bato .
42009017	Iyo lola la batotina lokanelo ; la iyo loina twinyo twa yeka ebitikali lau , yao lotumesa bisaka liu la bimbale .
42009018	Lise limɔi aäkä Yesu atosombola Mungu , Inde angɛnɛ la baeki bande amamwito , Inde lofel’iyo mbo — ¿ Bato batoonga mbo Imi yende ndai ?
42009019	Iyo lomutoel’Inde mbo — Yoane Bolufi , nde bamɔi mbo Eliya , la basi mbo ɔmɔi wa batɔndɔli ba kwalakwala asokuswa liasi .
42009020	Inde loonga lau mbo — ¿ Nde ino nd’atoonga mbo Imi yende ndai ? Petelo lomutola mbo — Masiya wa Mungu .
42009021	Nde Yesu loimak’iyo la Inde loonga lau mbo batakambesa boto angɔmwito loasɔ lona .
42009022	Inde mbo — Lole loa Wana wa Boto ndooka biale wike la ndofekelomo la biange la kanga la batikasa , la ndoolomo imɔ , la nda lise lia asatɔ ɛtɛmwɛsɔmɔkɔ liasi .
42009023	Limɔ Yesu loonga lau batotina mbo — Boto ɛlɛmbɛ mbo atuteke’mi , atafekelak’inde angɛnɛ , atatolaka lieka liande lise la lise la atuteke’mi .
42009024	Eoka oyatosanga ndoikesa liwawi liande angɛnɛ , atolefesa nde liao , kongo ko oyatolefesa liwawi liande eoka yami , inde nd’atoikesa liao .
42009025	Boto ɛɔlɔ bitotina ya wenda-bo nde kolefesa liwawi liande angɛnɛ , ambo kosɛɛsɛlɛ , asɔɔlɔ to iye ?
42009026	Boto oyatofekaka’mi la baoi bami ko l’eoka ya sɔni , ambo Wana wa Boto imɔ , efekak’inde imɔ la sɔni eyekayek’Inde nda tala yande la eya Sango wande amamwito la bakitomo batanu .
42009027	Nde isoonga lanu wewe mbo — Bato bamɔi ebemali eyamaya , batiawëkë konda akɛnɛk’iyo Bɔkɔta wa Mungu .
42009028	Loäkä nde mbisa ya becho ango ko bonanɛi mbo Yesu lɔɔsɔ Petelo la Yoane la Yakobo , Inde lokɛsɛnɛ lau nda löngo , okasombola omao .
42009029	La asomboläk’Inde , boyaeli wa bɔmbɔ wande lokinjwa bɔfɔnɔ wasi , la bisinda yande lofufwa kwa ibalibali .
42009030	Kwaamao bato bambale loongana lande , bako Mɔsɛ la Eliya ,
42009031	ebɛnɛlɛ̈kɛ̈ la tala , iyo loonga loaso loa losokwo elokasokwek’Inde nda Yelusaleme .
42009032	Nde Petelo la ebaäkä lande lowa bolengelenge la asiswak’iyo , iyo loɛnɛ tala yande la bato bambale ebemali lande .
42009033	Asɛnyanäkä ebambale osenyana la Yesu , Petelo loonga la Yesu mbo — Bokota , bolau end’iso oyala eyamaya , tosweke kumbo isato , emɔi yaɛ , ɛmɔi ya Mɔsɛ , la ɛmɔi ya Eliya , atialuwäkä baoi ebaongäk’inde .
42009034	Aongäk’inde ongoma , lifita lolinjak’iyo la aɔtɔ̈k’iyo nda lifita , iyo lowänga ;
42009035	limɔ limiki lookana nda lifita mbo — Oyo ende Wana wami wa losamɔ , okak’Inde .
42009036	Asiläkä limiki oonga , Yesu lɔɛnɛlɛ ko Inde angɛnɛ . La baeki loyala tau , batiakambesäkä boto angɔmɔi nda bacho bana njasɔ eyɛnɛ̈k’iyo .
42009037	Lɛlɛngɔ , asulwäk’iyo se nda löngo , ekuke ya bato wike loyatowana la Yesu .
42009038	Futuku , boto ɔmɔi wa ekuke loamama mbo — Boekesi , itosombol’Aɛ mbo oticheke wana otolome wami eoka ale wana wami ɔmwitoto ,
42009039	la tɛnɛ , atoundaka bolimo eund’inde , atoamama futuku , atowanj’inde la atokusola fulofulo nda bɔnɔkɔ , angomach’inde sakolo ko asotulung’inde finɛ .
42009040	Imi losombola baeki baɛ mbo bakusoleke boimo , nde batikɔkɔlɛ .
42009041	Yesu lomutola mbo — E-fɛtɔ-ye eti la liimeli , esofenyakana nde ; ¿ Itoumwaka lanu ko mbile yanga , itokɔkɔmɛl’ino konda eni mbile ? Eshaka wana waɛ l’ono .
42009042	Kwa ayäk’inde ende Yesu , bolimo obe lokwes’inde se , lowanj’inde finɛ . Nde Yesu loimaka bolimo obe , Inde losäsesa wana , Inde loinola inde ende sango .
42009043	La batotina lotwa liena eoka ya bofoka l’isosha sha Mungu .
42009044	Nde amwaaläk’iyo yaatotina ebiakeläk’Inde , Yesu loonga la baeki bande mbo — Ɔtɛsɛkɛ nda batoi banu ko ebaoi-ba , mbo Wana wa Boto ewambomoko nda besamba ya bato .
42009045	Kongo ko batialüwäkä litina lia lioi-li , liao loisamel’iyo mbo baluwëke litina la iyo lowänga ndofel’Inde loasɔ loa lioi-li .
42009046	Limɔ baeki loakola ndofenyakana baoi mbo ndai wau kolongela baina .
42009047	Nde aluwäkä Yesu tofenya nda betema yau , Inde lounda wana ɔkɛkɛ , Inde loemes’inde nda fangi yande ,
42009048	Inde loonga lau mbo — Oyatonyangela ambo e-wana-yo ko l’eoka ya lina liami , atonyangela nde Imi la oyatonangela’mi , ambo atonyangela nde Inde oyatomäkä Imi ; eoka inde wanu yaatoti oyaɔndwi se , ambo ona ale ofi .
42009049	Limɔ Yoane loonga lande mbo — Bɔkɔta , twɛniki oto ɔmɔi oyatokusola belimo ebe nda lina liaɛ , la twaimäk’inde eoka aitotutana lasu .
42009050	Yesu loonga lande mbo — Oimëk’inde , eoka oyaitoiyel’ino , oyo ale wanu .
42009051	Aäkä bacho ebakainweke lande nda Use basoya tina , Yesu lokɔkɔmɔ kɔkɛ oila lɔkɛndɔ nda Yelusaleme ,
42009052	la Inde lotoma batomomu bamɔi oso wande ; la iyo lɔkɛ , iyo lɔɔtɔ nda bokenge wa BaSamalia okakomiel’Inde eingaelo omao .
42009053	Kongo ko batianyangeläk’Inde omao eoka Yesu losanga okakɛ nda Yelusaleme .
42009054	Limɔ ɛnɛ̈kɛ̈ baeki bande bako Yakobo la Yoane ongoma , iyo mbo — ¿ Ngɛnɛ , otisange mbo toteke bösä lioi , bokweke se nda use oyasɛɛsɛlɛs’iyo , kwa akeläk’imɔ ko Eliya ?
42009055	Kongo ko Yesu lokikwel’iyo , Inde loim’iyo .
42009056	Limɔ iyo lokakɛ okenge wa boyaeli wasi .
42009057	Aɛk’iyo la mboka , boto ɔmɔi loonga la Yesu mbo — Itutek’Aɛ l’olo atɔkɛ laɛ .
42009058	Yesu loonga lande mbo — Bɛlɛndɛ bile la baonda , la nɔli bile la bikalingo , nde Wana wa Boto ati ango la elela yoingesa botö se .
42009059	Yesu loonga la boto wasi mbo — Tütaka’mi ; nde inde mbo — Ngɛnɛ , tamachaka’mi mbo ikɛkɛ okaomba sango wami .
42009060	Yesu loonga lande mbo — Machaka ebasowa baombakeke ebawi lau , nde aɛ angɛnɛ kɛndɛkɛ okamelekesa mboli ya Bɔkɔta wa Mungu .
42009061	La wasi imɔ loonga mbo — Itotüt’Aɛ , Ngɛnɛ , nde tamachaka’mi mbo ikɛokasɛnyana la bofindi wami eyasu .
42009062	Nde Yesu loonga lande mbo — Boto eunda wɛmbɛ nda osamba , nde kota iyɛɛ , angoengana nda Bokota wa Mungu .
42010001	Mbisa lamao Yesu loaa bato basi kama bosambale , Inde lotoma iyo , bambale bambale , baɛkɛ oso wande nda bekenge la bilela bitotina ebikakɛndɛlɛk’Inde angɛnɛ .
42010002	Inde loonga lau mbo — Eula yende efi , nde ebatotwaka yao bende bamyo ; eokao sombolaka Ngɛnɛ wa eula mbo atomeke batwi nda eula yande .
42010003	Kɛndɛkɛ lɔkɛndɔ ; tɛnɛ , isotom’ino kwa bifembeli ya bɛkɔkɔ nd’atiteni ya ngɔi .
42010004	Otolëke litanga lia yeto , ango buku , ango tokwaka , oseelëke boto nda mboka .
42010005	Nde nda ndakɔ eyekaɔtɛk’ino , taongaka mbo — Lilatemi liyaleke nda ndakɔ-ye ; eya wana wa lilatemi eyala omao , lilatemi lianu liyalaka nde lande ,
42010006	nde eti ongoma , ambo lilatemi lianu liinwaka end’ino liasi .
42010007	Olo atɔɔt’ino ndakɔ , tikalaka ngo ko omao , mwaka la laka bieka ebitofomo ino , eoka bosali boengani ndofomo posho yande ; wetetëke ndakɔ la ndakɔ .
42010008	Nda ona bokenge ebokaɔtɛk’ino la batonyangel’ino olau , laka bieka ebitotamb’iyo ino .
42010009	Säsekesaka eba ngwo ebale omao , ongäka lau mbo — Bokota wa Mungu bosoya tina lanu .
42010010	Kongo ko bokenge ebotɔɔt’ino , eyambo batinyangel’ino , umaka lousa nda lɔ̈mbɔ , ongaka mbo —
42010011	Tosofufoelak’ino ango liunge lia bokenge elisowatema la batindi basu , kongo ko luwaka wewe mbo Bokota wa Mungu bosoya tina lanu .
42010012	Itoonga lanu mbo , nda lise lia likomyi lina , bokenge wa Sodomo angooka likuchi lifi elikokeke bokenge ona .
42010013	Aeko Kolasini ! Aeko Betesaida ! Eya to mbo bisisho eyakelomökö eyanu , kokelomo nda Tulo la Sidona , ani bakalanganäkä ko kwalakwala la baala nda lokomba , l’ani bayali nda nyɛlɛ la bisinda ya bakonia .
42010014	Nde nda likomyi , elianu likuchi litoeta elia Tulo la Sidona .
42010015	¿ L’aɛ moni , Kafenauma ; mbo aɛ kotaliomo konda use ? Mba , otoumbolomo nda liyöndo lia liwa .
42010016	Oyatooka ino , atooka nde Imi ; la oyatofekel’ino , atofekela nde Imi ; la oyatofekela Imi , atofekela nde Inde oyatomäkä’mi .
42010017	Eba kama bosambale loinwa la limɛngɔ , iyo loonga lande mbo — Belimo ebe angɛnɛ bitolitesa iso ko l’eoka ya lina liaɛ .
42010018	Inde loonga lau mbo — Yɛniki Satana ani asokwa se nda use kwa ibalibali .
42010019	Tokai Isof’ino isosha shomatela njɔ la tokwakwa la isosha sholongela bofoka bototina wa Wiyani , angwɛnɛ ango ɛmɔi kookes’ino wäle .
42010020	Kongo ko oomalëke nda betema ko l’eoka mbo belimo ebe bisolites’ino , nde okaka limɛngɔ eoka mbo baina banu basotomo nda lokasa nda Use .
42010021	Nda mbile-ao Yesu loyaimwesa botema ko la Bolimo Botanu , Inde mbo — Isoinel’Aɛ Sango , Ngɛnɛ wa Use la se , ko la kelekëlë , eoka mbo osoisa njasɔ-bi ende eba wɛlï la eba liluwani , nde osoisola yao ende bana’oli ; eingo ko Sango eoka loao lɔɛnɛlɛ lolau nda lisangi liaɛ .
42010022	Bitotina bisofomo’mi ko la Sango wami ; angwɛnɛ ango ɔmwito oyatolüwa Wana sakolo ngo ko Sango la angwɛnɛ oyatolüwa Sango , sakolo ngo ko Wana , la inde imɔ oyatosanga Wana ndoɛnɛsɛ inde Sango .
42010023	Limɔ Inde lokikwa ende baeki bande , Inde loonga lau wisakumbo , mbo — Baiso banu basofota la limɛngɔ eoka basɔɛnɛ njasɔ-bi ,
42010024	eoka isoonga lanu mbo batɔndɔli wike la bɛkɔta imɔ balɛmbɛkɛ finɛ ndɔɛnɛ ebisɔɛnɛ ino , nde batiɛnɛ̈kɛ̈ yao ; la ndooka ebisook’ino , nde batiokäkä yao .
42010025	Lise limɔi , Bokumi ako Bosanokoli wa Bikela loemala ndokotela Yesu la lofelo , inde mbo — Boekesi , itokela nde moni ndosɛɛlɛ loiko loa layalaya ?
42010026	Yesu loonga lande mbo — ¿ Bini bitomu nda lokasa loa Bikela ? ¿ Otangi nde moni omao ?
42010027	Bokumi lomutola mbo — Samaka Ngɛnɛ Mungu waɛ la botema bototina , la bolimo waɛ bototina , la bofoka waɛ bototina , la baenyeli baɛ batotina , la Samaka boyalani laɛ kwa ani atosama aɛ angɛnɛ .
42010028	Yesu loonga lande mbo — Limutoli liaɛ liengani chaa ; kelaka ongoma , nde wayala la loiko .
42010029	Kongo ko Bokumi , eoka alɛmbɛ̈kɛ̈ ndoengana , inde loonga la Yesu mbo — ¿ Ndai to ale boyalani lami ?
42010030	Yesu lomutoel’inde mbo — Boto ɔmɔi asokweläkä Yelusaleme okakɛ konda Yeliko , la mboka inde losungamelomo l’eba beoni , iyo losokola bisinda yande , iyo lokuchak’inde , iyo lotangwaka , iyo lomach’inde oko tina lowa .
42010031	Loäkä nde mbo kanga loeta imɔ ko la mboka ena , limɔ ɛnɛ̈k’inde boto , inde loengwa mboka yasi .
42010032	Limɔ ɔmɔi wa BaLewi imɔ loiyela elela ena , nde ɛnɛ̈k’inde boto , inde loengwa fangi yasi .
42010033	Nde ɔmɔi wa Samalia oyaɛ̈kɛ̈ lɔkɛndɔ loosh’oto nda elela ena , ɛnɛ̈k’inde boto , inde lookel’inde ngandi fuu ,
42010034	inde lɔkɛ end’inde , inde lokandaka bafwa , inde lowɛlɛ baita la bänä nda bao , limɔ inde lotalia boto nda funda yande angɛnɛ , inde lokɛs’inde ani konda ndakɔ y’eba kɛndɔ , inde lokukya boto omao .
42010035	Lanɔngɔ inde lokusola falanga imbale , inde lofa botingani wa ndakɔ yao , mbo — Tinganelaka’mi lande la wɛlï , ango bosilesa falanga yasi , akainweke’mi , itokamb’aɛ yao .
42010036	¿ Otoenyela mbo ndai wa bato-ba basatɔ ende boyalani wa boto ona oyasungamelomökö l’eba beoni ?
42010037	Bokumi lomutola mbo — Inde oyakeelaka boto booto . Limɔ Yesu loonga lande mbo — Aɛ imɔ , kɛndɛkɛ okakela ongoma .
42010038	Akɛndɛ̈k’iyo lɔkɛndɔ , Yesu loiyela bokenge bɔkɛkɛ , la omao botomali ɔmɔi ako Maleta lonyangel’Inde nda ndakɔ yande .
42010039	Maleta aäkä la etungani ako Malia , inde loyala se nda bakolo ba Yesu ndooka liekesi liande ;
42010040	nde Maleta loeyaeya eoka ya bakuwa wike ; inde loyaemala oso wande , inde loonga mbo — Ngɛnɛ , otiɛnɛ finɛ mbo etungani yami amachi’mi angɛnɛ ndokomya bieka ? Ongaka to lande mbo asungeke’mi .
42010041	Yesu loonga mbo — Maleta , Maleta , ototakela njasɔ wike bolenda la loeyaeyo lofi ,
42010042	kongo ko lɔmɔi loenu nde , la Malia asoaa lona lolau elotiaɔnɔkɔlɔmɔkɔ end’inde .
42011001	Yesu ayaläkä nda elela ɛmɔi nda lisomboli ; asiläk’Inde , ɔmɔi wa baeki bande loonga lande mbo — Ngɛnɛ , ekesaka iso ndosombola , kwa aekesäkä imɔ ko Yoane baeki bande .
42011002	Inde loonga lau mbo — Akasombokolek’ino , waongaka mbo — Sango ; lina liaɛ lilitesomoko , Bɔkɔta waɛ boyeke .
42011003	Fak’iso louse bieka ya lise la lise ,
42011004	Mɛsɛlɛk’iso batwanelo basu , Eoka iso angɛnɛ tosomɛsɛlɛ batotina njasɔ ibe yau . Okɛsɛ̈k’iso nda lisoshela .
42011005	Inde loonga lau mbo — Ndai wanu , eyala la wina , kɔkɛ end’inde la ɛsɔkɔ ya ocho okaonga lande mbo ,
42011006	Wina , faka’mi sumbu beila bisatɔ sɔmbya , eoka wina wami asoya nda lɔkɛndɔ loingala la iti la yeka yof’inde ?
42011007	Limɔ wina oyale nda ndakɔ koonga mbo — Ofëke’mi likati , bome bosokandomo yumwa la iso la bana bami toingali nde nda tange , itikɔkɔlɛ imɔ ndoemala la ndofaef’aɛ yeka .
42011008	Imi mbo — Ango aitoemala ndof’inde bieka ko eoka mbo ayali wina lande , nde ko l’eoka ya bolïlïya wande , atoemala ndokaf’inde bitotina ebitoeno inde .
42011009	Imi nd’atoonga lanu mbo — Felaka , limɔ bitofomo ino ; lukaka limɔ ino koosha eyetoluk’ino ; titaka limɔ bome kolioelomo ino .
42011010	Eoka boto la boto oyatofela , inde kɔɔlɔ ; oyatoluka , inde koosha ; ende inde oyatotita , wao koliolomo .
42011011	¿ Boni boto wanu , wana wande efel’inde boila , atof’inde litalɛ ?
42011012	Kwa efel’inde swi , inde kof’inde njɔ ?
42011013	Eokao , eyambo ino , bato abe oluwi ndofaefa bana banu bafi balau , nde simbi to Sango wanu oyayali nda Use , efaka Bolimo Botanu ende ebatofel’Inde .
42011014	Lise limɔi Yesu akusoläkä bolimo wa euma la akuswäkä bolimo , limɔ boto wa euma loonga .
42011015	Lamao bato lomwaala nde bamɔi loonga mbo — Atokusola belimo ebe ko la lisungi lia Balasebula , ako Bɔkɔta wa belimo ebe .
42011016	Bato basi lokotel’Inde , iyo lofel’Inde mbo ɛnɛsɛk’iyo ndembe yosekwa nda Use .
42011017	Yesu alembeeläkä baenyeli bau ; Inde loonga lau mbo — Bato ba yese ɛmɔi ebatonana iyo angɛnɛ , bato ana batosɛɛsɛlɛsɛ yese ; ko ongoma bokulü kokwesa bokulü angɛnɛ .
42011018	¿ Eya to mbo Satana imɔ kowesana l’ebande angɛnɛ , bɔkɔta wande kokɔkɔmɔ moni ? Iongi nde ani eoka ino mbo isokusola belimo ebe ko l’isosha sha Balasebula .
42011019	Eya mbo Imi nd’atokusola belimo ebe ko la Balasebula , bana banu nd’atokusola yao ko la ndai ? Eokao , iyo batoyala nde bakomyi banu .
42011020	Nde , eyambo Imi nd’asokusola belimo ebe la isangakala sha Mungu , aambo Bɔkɔta wa Mungu bosoya tina lanu .
42011021	Atolamba Bowangä wa engä mbo akukyeke likula liande la biɛla yande ya bita , limɔ bieto la biengo yande bisotekama teka ;
42011022	Kongo ko atoya wasi wolongel’inde la bofoka , atokwesak’inde , atɔɔnɔkɔlɔk’inde biɛla la nguwa ebilendeluk’inde , inde kokaelaka findaka eyind’inde .
42011023	Oyatikɛndɛnɛ lami , inde ende wiyani lami ; oyatisɔnjɛ lami , inde nd’atomelesa .
42011024	Bolimo wa lilo bosekwa to ende boto , wao atotandela bilela ebiti la balia okaluke fofe yolengela omao , kongo ko angotɛnɛ yao ; inde koonga mbo — Itoinwa nda ndakɔ yami olo asekweliki’mi .
42011025	Akayek’inde omao , atoosha yao wase , esoombomo la esokomyomo .
42011026	Limɔ atɔkɛ okɔsɔ belimo osambale ebisoet’inde la obe , la iyo yaatotina kɔɔtɔkɔ ndakɔ okayalaka ina ; limɔ boyaeli wa mbisa ya boto ona bosoetela ewa oso la bobe .
42011027	Aongäk’Inde baoi-ba , otomali oyayali nda ekuke loila limiki liande mbo — Limɛngɔ lifi liyala nde la sɔlɔ eyaotäk’Aɛ , la baɛlɛ ebamwesäk’Aɛ .
42011028	Nde Yesu loonga mbo — Eingo nde bende la limɛngɔ lioeta ebatooka Lioi lia Mungu la ebatokɔkɔmɛlɛ liao .
42011029	Asɔngɔkɔmɔ̈kɔ̈ bikuke yasi ya bato , Inde loakola ndoonga mbo — E-fɛtɔ-ye ende fɛtɔ ya obe , basokaluke ndembe ya ikesa , angwɛnɛ ango ɛmɔi kofomo iyo , sakolo ngo ko ndembe ya Yona .
42011030	Kwani ayaläkä Yona ndembe ende bato ba Ninewe , ko ongoma Wana wa Boto eyalaka ndembe ende bato ba e-fɛtɔ-ye .
42011031	Bɔkɔta otomali wa yese ya Sheba atoemesana la e-fɛtɔ-ye nda lise lia Likomyi , la atof’iyo se , eoka asokwäkä olo nda liko lia wenda ndoyoka wɛlï wa Solomo , nde tɛnɛngɔ elolongeli Solomo ngo ko eyamaya .
42011032	Bato ba Ninewe batoemesana la bato ba e-fɛtɔ-ye yanu nda lise lia Likomyi , la iyo batof’ino se , eoka iyo nd’akalanganäkä eoka ya inangö sha Yona , nde tɛnɛngɔ elolongeli Yona ngo ko eyamaya .
42011033	Atoanesa boto täla , aitokasɛlɛ yao nda liöndo , kwa ose ya ɛɛngɔ kangä nda esolo , mbo ebatɔtɔ ndakɔ bɛnɛkɛ liamela lia yao .
42011034	Täla ya bindo ende liso , eokao liso liaɛ liyala fololo , bindo yaɛ bitotina bitoana swaa ; nde ango liso liaɛ liyala libe , bindo yaɛ imɔ bitosɔlɔnɔ sɔlɛ̈ la lilima .
42011035	Tichaka to mbo liamela elile laɛ litayala ko lilima .
42011036	Eya ngo mbo bindo yaɛ bitotina bisoana swa , angwɛnɛ imɔ lilima ango sinyo , aambo yao bitoana kwani atoana täla eyoanes’aɛ la liamela lia twangakeli .
42011037	Aongäkä Yesu baoi-ba , BoFalusi ɔmɔi lofel’Inde mbo aleke bieka olo eyande ; Inde lɔɔtɔ lande , Inde loyala se nda bieka .
42011038	Nde ɛnɛ̈kɛ̈ BoFalusi mbo Yesu atitasoole bindo oso wa bieka , inde lomwaala .
42011039	Nde Ngɛnɛ loonga lande mbo — Kwani ino BaFalusi otosoolaka lousa loa kɔpɔ la lɔfɛfɛ , kongo ko atiteni yanu etumi nde la bolole la lisiela .
42011040	Ino bibebe , ¿ Oyakeläkä lousa , atikele imɔ ko atiteni lisanga ?
42011041	Takaelaka to ebile atiteni , limɔ wɛnɛkɛ mbo bitotina bit’imɔ la bokili end’ino .
42011042	Aeko wale end’ino BaFalusi , eoka ino otofaefa likaɔ lia botüku wa liu nda kasakasa ya lɔɛtɛ , kongo ko osounga ndola yoeta ya liengani la losamɔ loa Mungu ; lole loanu ndokɔcha yao , ani ebimɔi imɔ biti yoomelomoko .
42011043	Aeko wale end’ino BaFalusi , eoka otolola kangala ya oso nda bisɔngɔmɛlɔ la ndolamokolomoko nda baöngo .
42011044	Aeko wale end’ino , eoka wende kwa kito ebitiɛnɛlɛ ebitomatakelomo la bato ebatilembeele yao .
42011045	Bosanokoli ɔmɔi wa Bikela lomutola la Yesu mbo — Boekesi , atoonga Aɛ ongoma , osochambola imɔ ko iso .
42011046	Yesu mbo — Aeko wäle end’ino Basanokoli ba Bikela imɔ , eoka ototolesa bato bekuku ebitookes’iyo bolito wäle , nde ino angɛnɛ angosung’iyo ango la isangakala simɔi shanu .
42011047	Aeko wäle end’ino , eoka otoswa tɔsɛɛlɛ toenyekela batɔndɔli , ani bangau banu nd’aoläk’iyo .
42011048	Nde ino osokulya eyakeläkä bangau banu la osoaolel’iyo ; bangau baoläkä nd’iyo ; ino ososwaka kito yau .
42011049	Eokao , Wɛlï wa Mungu loonga mbo — Itotomela bato la Batɔndɔli la Batomomu ; beolaka nde bamɔi , bekongolaka nde bamɔi ;
42011050	mbo bakila ba batɔndɔli batotina ebasondo-lomökö , konda baakoelo ba wenda , bakungameke ende eba fɛtɔ-ye ;
42011051	bako ko bakila ba Abela , ko bakila ba Sekalaya oyaseɛsɛlɛ̈kɛ̈ atiteni ya etambelo ya lifaefi la Ndakɔ ya Mungu ; eingo ko , Imi mbo bafelomoko ende eba fɛtɔ-ye .
42011052	Aeko wäle end’ino Basanokoli ba Bikela , eoka osɔɔnɔkɔlɔkɔ lofungola loa liluwani ; ino angɛnɛ otiaɔtɛ , la osokufesa imɔ ebakɔɔtɔ ina .
42011053	Asokwäk’Inde omao , Batikasa ka BaFalusi loakola ndosungamel’Inde la bofoka , iyo lofɔɔl’Inde mbo aongeke baoi wike ,
42011054	ani iyo lolamba bao mbo baundeke lioi lia bɔnɔkɔ wande .
42012001	Nda mbile-ao , bilɛfu ya bato losɔngɔkɔmɔkɔ end’Inde , iyo lomatakelanaka , la Yesu loakola ndoonga la baeki bande oso , Inde mbo — Ɛnɛkɛ la wɛlï ndoengwa lisoo lia lituma lia BaFalusi , liko liisi lia wewe ;
42012002	eoka angwɛnɛ angɔmɔi eyisami sakolo ko yoisolomo mbisa ; angwɛnɛ eloisomu , ko mbo lolüwomoko mbisa .
42012003	Eokao ebisoong’ino nda lilima , yao yokanaka nde nda löwa ; la bitotina ebiong’ino iyoiyoi nda kuku ya ndakɔ , yao bitakomoko boeki nda bɛtɔndɔ ya ndakɔ .
42012004	Itoonga lanu ako baina lami , Imi mbo — Owängëke ebatoola bindo , nde batikɔkɔlɛ okel’imɔ loasɔ loasi .
42012005	Nde itotaim’ino loasɔ loa oyengani ndowängomo ; wängaka nde Inde oyale la isosha , mbisa ya liwa , ndoumbola nda Ngehena , eingo , Imi nd’asoonga lanu mbo — Wängaka nd’Inde .
42012006	¿ Mbo bɛnjwɛɛ bɔɔmwi biitoungesomo la bakute bambale ? Nde ango ɔmɔi wa yao angoungomo la Mungu .
42012007	Aambo eyanu swee ya betö bisoluwana loketi ; eokao owangëke eoka ino nd’asolongela bɛnjwɛɛ wike .
42012008	Itoonga imɔ lanu mbo — Boto eaolela’mi nda baiso ba bato , ambo Wana wa Boto aolaka nde inde nda baiso ba bakitomo ba Mungu .
42012009	Nde boto eanganya Imi nda baiso ba bato , inde eanganyomoko nda baiso ba bakitomo ba Mungu .
42012010	Boto esingwa lioi lia litɔ̈ngi lia Wana wa Boto , atomɛsɛlɔmɔ , kongo ko oyatosɛɔlɔ Bolimo Botanu aitomɛsɛlɔmɔ .
42012011	Atokɛsɛ iyo okɛs’ino oso wa bekumi nda bisɔngɔmɛlɔ , kwa oso wa eba isosha , otakelëke bolenda ani atomutol’ino , kwa atoong’ino ,
42012012	eoka Bolimo Botanu atoekes’ino ko la mbile-ao yao ebikaongek’ino .
42012013	Limɔ boto ɔmɔi nda ekuke loonga la Yesu mbo — Boekesi , ongaka la boloo wami mbo akaeke botiko lami .
42012014	Nde Yesu lomutoel’inde mbo — ¿ Boto , ndai ati nde Imi wateli la bokaeli wanu ?
42012015	Inde loonga la bato mbo — Lambaka la tinganaka la wɛlï loasɔ loa bolole bototina , eoka liwawi lia boto liitolendelo ko shetesele sha yao ebisɛlɛ inde .
42012016	Limɔ Inde lotel’iyo bombila , Inde mbo — Elanga ya lifoka lotaka tuma la bieka wike wike ;
42012017	la inde loenyela nda botema wande mbo , Ikeleke to iye eoka iti’mɔ la biiselo yoengana yoisa tuma twa elanga yami ?
42012018	Inde mbo — Itokel’ani , itoukola bikukelo ebile lami la itoswa yasi yolonga bifi , limɔ itoisa la befonga la biengo yami ina .
42012019	La itoonga la liwawi lia botema wami mbo — Liwawio , ososɛlɛ bieka la bieto likama ebisois’aɛ yoengana miaka wike ; ɛumaka , laka , mwaka , kelaka limɛngɔ !
42012020	Kongo ko Mungu loonga lande mbo — Ebebe , ako aɛ ; la ocho-bo , liwawi liaɛ litɔɔsɔmɔ end’aɛ ; limɔ ebisokukya aɛ nda yiselo , ndai atɔɔlɔ yao ?
42012021	Lole ko ongoma la oto oyatosɔnja bieto end’inde angɛnɛ ; nde atifote l’eya Mungu .
42012022	Lamao Yesu loonga la baeki bande mbo — Eokao , itoonga lanu Imi mbo — Otakelëke bolenda loasɔ loa liwawi lianu mbo ¿ Totola to nd’iye ? ; la eoka ya bindo yanu mbo ¿ Totowata nd’iye ?
42012023	Liwawi lisoeta yeka yola la bindo bisoeta bisinda yowata .
42012024	Tichaka la enyelaka nɔli biko bengate , biitolɔɔ koto , biitotwaka eula , biti la biiselo kwa kumbo , nde Mungu nd’atoles’iyo bieka ; ino oisolongela nɔli la loketi ?
42012025	¿ Ndai wanu kokɔkɔlɔ ko l’iyeli kongo , ndotalia ango sinyo kwa linganjo nda liwawi liande ?
42012026	¿ Eokao , otikɔkɔlɛ ndokela loasɔ-lo lɔkɛkɛ , monito ototakela bolenda nda yasi ?
42012027	Tichaka la enyelaka fototo , ani atokonda yao ; biitokuwa , biitotita elamba ; nde itoonga lanu mbo , ango Solomo angɛnɛ la bɔfɛkɔ wande wa likama , atiawatäkä bɔfɛkɔ woengana bɔfɛkɔ wa lɔfɔtɔtɔ lɔmɔi .
42012028	¿ Ango Mungu asowatesa ko chwingi etosoyala louse nda elanga nde lɛlɛngɔ totoumbolomo nda litumbo , nde simbi to Inde aitowates’ino , bato ba lilendelu likɛkɛ ?
42012029	Otalukëke mbo bini ebitolak’iso la bini bitomwak’iso ko la toloi nda betema , eoka bato ba wende batokalukake bieka-bi ,
42012030	Nde Sango wanu nd’aluwi mbo otoeno bieka-bi .
42012031	Talükaka Bɔkɔta wa Mungu , limɔ ebi-bitotina kofomoko imɔ ino .
42012032	Ino ba itutunda , owangëke , eoka lisangi lia Sango wanu lile ko ndofaef’ino Bɔkɔta .
42012033	Ungesaka yao ebisɛl’ino la kaaka yao likaela ( eoka ya ngandi ) ; kelaka batanga boisa bieto ebatiweke liyele , ango bondanda olo nda Use eboitoomelo , olo wiya angoiyela , olo sambola angobebesa wao ;
42012034	eoka olo ayali bondanda waɛ , botema waɛ ngo ko omao .
42012035	Wanjaka bɛkɔli ngau nda tɛta yanu la undaka täla yanu bianesomu ,
42012036	ani oyali ngo ko kwa bato ebakoumbakela liinwi lia ngɛnɛ wau nda elambɔ ya lisɔngɔni , mbo akayeke inde la akatiteke inde , limɔ iyo kolioel’inde bome lisasaya .
42012037	Bɛkɔwa ana bende la limɛngɔ , eoka akayeke ngɛnɛ wau , inde koosh’iyo ani bakolamb’inde . Itoonga lanu wewe , mbo ngɛnɛ ona kokanda bɔkɔli , atoyales’iyo se , limɔ atoya okael’iyo bieka .
42012038	Eya ngo ko nda ɛsɔkɔ , ambo ko la yömbe kongo , nde inde koosh’iyo ongoma , bɛkɔwa ana bende la limɛngɔ fuu .
42012039	Olüwi nde ndolüwa mbo eya ngo mbo ngɛnɛ wa ndakɔ alüwäkä oso ko mbile eyekayeke ewa wiya , ani alambäkä la botengu l’ani atiamachäkä mbo ndakɔ yande efindolomoko la wiya .
42012040	Eokao enganaka yose , eoka Wana wa Boto eyaka nda mbile eyeitoenyela lanu .
42012041	Petelo loonga mbo — ¿ Ngɛnɛ , osotela nd’iso ebombila-bo kwa eoka ya bato batotina ?
42012042	Limɔ Ngɛnɛ mbo — ¿ Ndai to atoyala bonyafala wa likɔchi la wa wɛlï oyasotalia inde bonyafala wa bato bande mbo akaelek’iyo bieka yau la lisho lioengana ?
42012043	Bɔkɔwa ona ende la olau la limɛngɔ ani ngɛnɛ wande atoyaosh’inde nda likuwa lia bɔfɔnɔ-bo .
42012044	Isoonga lanu wewe mbo atotalia boto ona bonyafala wa yeka yande bitotina .
42012045	Nde eyambo bɔkɔwa ona obe , eonga nda botema wande mbo — Ngɛnɛ wami asoumwaka oya ; lamao inde koakola oomaka bɛkɔwa batolome la batomali , la ndolaka la ndomwaka , la ndowaka bänä ,
42012046	limɔ ngɛnɛ wa bɔkɔwa ona eyaka nde nda bocho ebotïlüwe inde la ebotiwɛlɛ inde ngɛnɛ baiso , atomomol’inde la fimbo la atosɛl’inde amamwito la ebatilendelomo .
42012047	Nde bɔkɔwa ona oyalüwäkä lisangi lia ngɛnɛ wande nde angokomyel’inde , angolitesa lisangi liande , inde ekuchomoko la tɔnyɔlɛ wike ;
42012048	kongo ko oyatialüwäkä , nde kokelaka njasɔ yoengana likuchi , inde ekuchomoko la tɔnyɔlɛ tɔmyo kongo . Eingo , ebafomu nde wike , ambo befelomoko imɔ ko wike ; la oyasotaliomo , ona efelomoko botalia imɔ .
42012049	Isoya oyata bösä nda wenda-bo . ¿ Iye eyelɛmbi nde’mi eyambo wao bokongana ?
42012050	Yende la lilufi elikalufimoko’mi , aina tokange etokanjomu Imi konda akakɔchɔmɔkɔ liao !
42012051	¿ Otangi nde mbo isoyasɛlɛ lilatemi nda wenda-bo ? Mbayɔ , Imi mbo , kangä liwesani .
42012052	Ko anyo bato bɔɔmwi nda ndakɔ ɛmɔi batokaakana , basatɔ kowesana la bambale , bambale la basatɔ .
42012053	Batowesakana , sango la wana wande ; wana otolome la sango ; nyango la wana otomali ; la wana la nyango wande ; boïlana la wali wa wana ; la wali wa wana la boïlana .
42012054	Limɔ Inde loonga imɔ la bikuke ya bato mbo — Wɛnɛ bafita la mbole , ino koonga lisasaya mbo — Mbula y’efalala etotɔnɔ , la etotɔnɔ ongoma .
42012055	Wɛnɛ lofofo lotosokwa fangi ya liɔmbɛlɛ , ino koonga mbo — Buse botoya l’etao ; la botoya nde l’etao ongoma .
42012056	Ino balimbakeli , bolüwi nde ndolembeela wɛnɛli wa buse la se ; ¿ Monito otilüwe ndoleembela wɛnɛli wa mbile-ye ?
42012057	¿ Monito boitoleembela , ko ino angɛnɛ , yao ebiengani ndokela .
42012058	Atɔkɛ aɛ la wiyani okakomyelomo loasɔ oso wa bokumi , kotaka ndosilesa loao nda mboka mbo atakɛs’aɛ ende juge , la mbo juge atakɛs’aɛ ende Botingani wa bɔnyɔlɔlɔ , mbo bonyafala atakand’aɛ bɔnyɔlɔlɔ .
42012059	Isoonga laɛ mbo otiasekwe omao ko nd’akakambeke aɛ bitotina fɛɛ , angotikala ango sɛngi .
42013001	Nda mbile-ao bamɔi loyakambes’Inde loasɔ loa BaNgalilai bamɔi , mbo Pilato asobiäkä bakila bau amamwito la nyama eyoläk’iyo ndotamba Mungu , nda lifaefi .
42013002	Yesu lomutoel’iyo mbo — ¿ Otangi nde mbo BaNgalilai bana bayaläkä bato babe boeta BaNgalilai batotina basi ko eoka mbo baokesakomökö bifembi ani ?
42013003	Isoonga lanu mbo — Mbayo , la sakolo ko ino bokalangana , ani ino bosɛɛsɛlɛkɛ imɔ ko ongoma .
42013004	¿ Kwa eba liu la bonanɛi ebawäkä la loukwo loa ndakɔ ya botalemu bofi nda Siloa ; otangi nde mbo bayaläkä bato ba batwanelo boeta batotina basi nda Yelusaleme ?
42013005	Isoonga lanu mbo — Mbayo , la sakolo ko ino bokalangana , ani ino bosɛɛsɛlɛkɛ imɔ ko ongoma .
42013006	Yesu lota imɔ ko bombila-bo : — Boto ɔmɔi alɔɔ̈kɔ̈ bosau nda elanga yande , limɔ ayäk’inde oyalukä sau , angwɛnɛ tuma .
42013007	Inde loonga la bosali oyatinganäkä l’elanga mbo — Tɛnɛngo , miaka isato kw’eyayeliki’mi oyaluka tuma nda bosau-bo , kongo ko ikɔsi ; tindaka wao , ¿ Bosoemakala nda nyɛlɛ wawa litina moni ?
42013008	Botingani lomutola mbo — Tamachaka wao imɔ ko emwaka-bo , kond’atofuwaka’mi nyɛlɛ , limɔ itota toi ,
42013009	lamao eyambo bota tuma nda mwaka boyai , ambo olau ; nde eyambo botiɔtɛ , aɛ kotinda wao .
42013010	Nda lise lia Yenga , aekesäkä Yesu nda ɛsɔngɔmɛlɔ ,
42013011	botomali lɔɛnɛlɛ omao oyayaläkä la bolimo wa lokambo ko miaka liu la bonanɛi la ainamäkä angokɔkɔlɔ ndoemesa bindo yande ango sinyo .
42013012	La ɛnɛ̈kɛ̈ Yesu wɛnɛ inde , Inde lota otomali lioi , Inde mbo — Botomali , ososɔmbɔlɔmɔ lokambo elole laɛ .
42013013	Inde lota besamba yande nda lokomba loande , lisasaya otomali loninwa , inde loinela Mungu .
42013014	Lamao Bokumi wa ɛsɔngɔmɛlɔ losoma finɛ eoka mbo Yesu louwesa boto nda lise lia Yenga ; inde loonga la bato mbo — Bacho ba likuwa bende liambɛ , yauku to la bacho ana mbo bosäsesomoko , inga nda lise lia Yenga ,
42013015	Nde Yesu lomutoel’inde mbo — Ino balimbakeli ! ¿ Oto la oto wanu , aitosɔmbɔlɔ mbolo kwa funda yande , okakɛse yao mbo bimweke balia ango la lise lia Yenga ?
42013016	Tɛnɛ ebotomali-bo , wana wa Abalayama , oyasokandomo la Satana ko miaka liu la bonanɛi , lotiengane mbo asɔmbɔlɔmɔkɔ likala-li la lise lia Yenga ?
42013017	Aongäk’Inde baoi-ba , ebaiyel’Inde lofomo sɔni la batotina loomalaka eoka ya bikeli ya tala ebiakelomökö lande .
42013018	Eokao Inde loonga mbo — ¿ Bɔkɔta wa Mungu bole kwa iye ? Itokwela wao l’iye ?
42013019	Bole kwa lokoto loa mbasɛ , boto lɔɔsɔ loao , inde lolɔɔ loao nda elanga yande , loao lɔtɔ , loao lokonda isandu angɛnɛ limɔ nɔli bitoya oyakela bikalingo yau nda beta ya shao .
42013020	Inde loonga imɔ liasi mbo — ¿ Itokwela Bɔkɔta wa Mungu l’iye ?
42013021	Bole kwa fulofulo eyundi otomali ndokaisa la ndosoya nda kilo isatɔ ya lɔkɛ̈kɛ̈ ( eoka yokela lituma ) mbo bitotina biulweke la fulofulo .
42013022	Atandeläkä Yesu bekenge la tokekenge , Inde loekekesa bato olo aetäk’Inde la mboka yɔkɛ fangi ya Yelusaleme .
42013023	Boto ɔmɔi lofel’Inde mbo — ¿ Ngɛnɛ , bende to bamyɔ ebauwesomu ? Yesu loonga mbo —
42013024	Fumbanesaka ndɔɔtɔ nda bome ewamwanu , eoka Imi mbo , bende bato wike ebakoluka ndɔɔtɔ omao , nde baitokɔkɔlɔ ;
42013025	eoka akaemaleke ngɛnɛ wa ndakɔ , la akalieke inde bome , ino koakola ndoemakala lousa la ndotitaka bome la ndoonga mbo — Ngɛnɛ , lioelak’iso bome , nde Inde atomutola lanu mbo — Itilüwe ino ; ¿ Wende yandai ?
42013026	Limɔ boakola ndoonga mbo — Iso toliki bieka , tomwiki nde amamwito laɛ , waekesak’iso nda lɔ̈mbɔ loasu .
42013027	Nde Inde eongaka lanu mbo — Isokambes’ino mbo Itilüwe ino ; ¿ wende yandai ? Sokwa ende’mi , ino bakeli ba njasɔ bibe .
42013028	Omao eyalaka bileli la ngɛlɛtɛ ya bainyo ani akɛnɛk’ino wɛnɛ Abalayama la Yisaka , la Yakobo la Batɔndɔli batotina amamwito nda Bɔkɔta wa Mungu l’ani ino angɛnɛ bolaumbolomoko lousa .
42013029	Bato basi besokwaka fangi ya batɛmwɛlɔ ba bonyanya la fangi ya litele , la fangi ya nord la fangi ya sud ndoyayalaka se nda bieka nda Bɔkɔta wa Mungu .
42013030	Tɛnɛ ngo , bende mbisa bako eba oso , l’eba oso beyalaka ko mbisa .
42013031	Nda mbile-ao BaFalusi bamɔi loya ende Yesu , iyo mbo — Kɛndɛ , okasokwa nda yese-ye , eoka Helodi asangi ndool’Aɛ .
42013032	Inde lomutola lau mbo — Kɛndɛkɛ okaonga la faa ena ako Bolimbo mbo — Tɛnɛ ! louse la lɛlɛngɔ itokusola belimo ebe la itosäsesa eba kambo ndɔɔlɔlɔ limɔ la bocho wa isatɔ , yetungesa likuwa liami .
42013033	Kongo ko loengani nde lami mbo itangweke la louse la lɛlɛngɔ la yöse imɔ eoka lotienganeke mbo Bɔtɔndɔli aolomoko nda bokenge wasi , kangä nda Yelusaleme !
42013034	Aeko Yelusaleme , Yelusaleme oyatoolaka batɔndɔli , oyatökushaka batälɛ boola ebatomomuku end’aɛ ; aina mbile eyokiki Imi yɛmɛ yosonjaka bana baɛ , kwa atokukya kɔkɔ bana bande ose ya bafafu bande , kongo ko ino angolɛmbɛ .
42013035	Tɛnɛ , bokenge wanu bosomachana lanu ko isimo , kongo ko isoonga lanu mbo — Otiangoɛnɛ’mi imɔ konda eyekaongek’ino mbo — Limɛngɔ liyeke lande oyatoya nda lina lia Ngɛnɛ .
42014001	Nda lise limɔi lia Yenga , ayaläkä Yesu nda ndakɔ ya Bokumi ɔmɔi oyäkä BoFalusi , iyo lolamb’Inde la shɔngɔlɔ ;
42014002	boto ɔmɔi oyaäkä la lokambo loa eila lɔɛnɛlɛ oso wande .
42014003	Kwaamao Yesu lofela Bekumi la BaFalusi mbo — ¿ Engani nde la Bikela ndosäsesa boto la lise lia Yenga kwa angoengana ?
42014004	Kongo ko iyo loyala tau . Limɔ Yesu lounda boto , Inde losäses’inde , Inde lomach’inde akɛkɛ .
42014005	Limɔ Inde loonga lau mbo — ¿ Ndai wanu , eya mbo funda yande angoko mbolo yande ekwa nda liulu nda lise lia Yenga , oitosaola yao lisasaya ?
42014006	Batiakɔkɔlɔ̈kɔ̈ ndomutoel’Inde nda loasɔ-lo .
42014007	Limɔ Yesu lotela bato ebatomökö lioi nda elambɔ bombila ani ɛnɛ̈k’Inde mbo iyo lokalukake kangala ebieti olau , Inde mbo —
42014008	Botomo lioi nda elambɔ ya lisɔngɔni , oyalëke se nda kangala eyeteli , eoka eluwa boto wa lokuku eloeteli eloaɛ , atatomo imɔ ,
42014009	limɔ ngɛnɛ wa elambɔ oyati l’aɛ lande lioi , ataoyaonga laɛ mbo — Faefaka boto-yo kangala-ye ; limɔ aɛ angɛnɛ otoemala la sɔni okayala se nda kangala eyetikali liili .
42014010	Nde botomo lioi nda elambɔ , kɛndɛkɛ okayala nda kangala ya liili mbo akayek’inde oyati aɛ lioi , inde koonga laɛ mbo — Wina , yauku l’ono nda kangala eyeti . Ongoma ototɛmyɔmɔ nda baiso ba batotina ebatoyalana laɛ nda elambɔ .
42014011	Eoka boto oyatotaliak’inde angɛnɛ , ɛɔndwɛsɔmɔkɔ se hɔndwa , la oyatoɔndwa se inde angɛnɛ , etaliomoko tala .
42014012	Lamao Inde loonga la boto oyatäk’Inde lioi nda elambɔ mbo — Bokela elambɔ , kwa la löwa , kwa la ocho , otëke baina laɛ , kwa bitungani yaɛ , kwa beoto yaɛ , kwa bafoka ebayalani laɛ , eoka mbo batata imɔ ko aɛ lioi eyau , l’ano batosakanesa loasɔ .
42014013	Kongo ko , bokela elambɔ , taka eba touwe , la ebitukulu , la eba bikoti , la eba betuku ,
42014014	limɔ otoyalaka la limɛngɔ fuu eoka bati ango la yeka yoinel’aɛ ; nde otoinolomo yao nda bakuswelo nda liwa ba eba liengani .
42014015	Okäkä boto ɔmɔi w’ebayalanäkä lande nda bieka ebaoi-ba , inde mbo — Boto oyatola bieka nda Bɔkɔta wa Mungu eyalaka nde la limɛngɔ fuu .
42014016	Yesu loonga lande mbo — Boto ɔmɔi akeläka elambɔ efi la atäkä bato wike lioi ;
42014017	enganäkä mbile yola inde lotoma bɔkɔwa wande okaongake l’ebatomökö lioi , mbo — Yauku , eoka bitotina bisoela .
42014018	Nde iyo yaatotina lisanga loakola ndolukä litina liofeka ndoya . Oyo wa oso mbo — Isombiki nde elanga , isɔkɛ okaticha yao , isosombol’aɛ mbo imɛsɛlɔmɔkɔ .
42014019	Wasi mbo — Isombiki mbolo bɔɔmwi ya likuwa , isɔkɛ okakotesa yao , isosombol’aɛ mbo imɛsɛlɔmɔkɔ .
42014020	Wasi mbo — Isosɔngɔ wali , eokao itikɔkɔlɛ ndoya .
42014021	Ongoma bɔkɔwa loinwa , inde lokambesa ngɛnɛ wande njasɔ-bi . Limɔ ngɛnɛ wa ndakɔ loonga la bɔkɔwa wande mbo — Kɛndɛkɛ mangu nda mboka la toloto , eshaka l’ono eba touwe , la e’bitukulu , la eba bikoti , la eba bituku .
42014022	Limɔ bɔkɔwa loonga mbo — Ngɛnɛ , losokelomo kwa akambesi aɛ’mi , nde elela ekosandelu se .
42014023	Ngɛnɛ loonga la bɔkɔwa mbo — Kɛndɛkɛ nda balabala la biëli okatinjak’iyo mbo baɔtɛkɛ , litina mbo ndakɔ yami etumeke
42014024	eoka isoonga lanu mbo , Angwɛnɛ angɔɔmɔi w’ebatomökö lioi nde kooka elala ya elambɔ yami .
42014025	Bikuke ya bato wike bakɛsɛnɛkɛ lande ; Inde lokikwa end’iyo la Inde loonga lau mbo —
42014026	Boto eya ende’mi , nde angoiyela sango wande la nyango , la wali , la bana , la bitungani , la baelo , imɔ ko la liwawi liande angɛnɛ , ambo atikɔkɔlɛ oyala boeki wami .
42014027	Boto oyaitotolaka lieka liande angɛnɛ oyatuta’mi , ambo atikɔkɔlɛ oyala boeki wami .
42014028	Tɛnɛ , ɔmɔi wanu esanga ndoswaka ndakɔ ya botalemu efi ; ¿ aitotayalaka se ndotangaka loketi loa bieto mbo atayala la yao yoengana ndosilesa liswi lia ndakɔ ?
42014029	Aenaka ongoma , ani atoakol’inde ndoswa batalɛ nda nyɛlɛ , lamao angokɔkɔlɔ ndɔɔlɔlɛsɛ ndakɔ , limɔ akɛnɛkɛ bato ongoma , iyo komuchamucha la twɛlɔ , iyo koonga mbo —
42014030	Boto-yo aakoläkä ndoswa ndakɔ efi nde atikɔkɔlɛ ndosilesa yao .
42014031	Loasi imɔ ; bokota oyatɔkɛ okanana bita la bokota wasi ; ¿ Aitotayala se ndoenyakela kwa mbo atokɔkɔlɔ ko la bato bilɛfu liu okanana la bokota wasi oyatoyatowana lande la bato bilɛfu kama imbale ?
42014032	Nde eyambo atienyele ongoma , limɔ , akoyali oyɔmɔi esika , atotoma ikomya sha wange okafela likomyi liotinya lokele .
42014033	Ko ongoma , boto wanu oyaitosɛnyana la eyande bitoti , aitokɔkɔlɔ ndoyala boeki wami .
42014034	Bokwa bole to olau ; ¿ Nde eya to mbo bokwa botemba shokana , botokana shokana liasi l’iye ?
42014035	Botiengan’imɔ yeka , kwa ndota nda nyɛlɛ , kwa nda liɔlɔ ; bato batokusha wao tungi . Oyale la batoi booka , aokeke !
42015001	Limɔ bɛsɔnji ya bɛsɔmbi la bato ba njasɔ ibe , iyo yaatotina loya tina lande ndoyalaila Yesu ;
42015002	la BaFalusi la Batikasa imɔ loimaima mbo — Boto-yo atonyangela ebabe la atolana lau bieka .
42015003	Eokao , Yesu lokambes’iyo ebombila-bo , Inde mbo —
42015004	¿ Oni boto wanu oyayali la bɛkɔkɔ kama liu , elefesa ango ɔmɔi wau , aitomacha yao kama libwa la libwa nda isimo , ani inde atɔkɛ okaluke bona ebosolefana , ko nd’akoshek’inde wao ?
42015005	Akoshek’inde wao , inde kota wao nda kɔndɛ yande la limɛngɔ ;
42015006	limɔ akayek’inde nda ndakɔ yande , inde kota baina lande la bayalani lande lioi , inde koonga lau mbo — Okaka limɛngɔ amamwito lami , eoka isoosha bɔkɔkɔ ewalefäkä .
42015007	Imi nd’atoonga lanu-mbo — Ko ongoma limɛngɔ liokanaka nda Use loasɔ loa boto ɔmwito wa obe oyatokalangana , elitoeta limɛngɔ loasɔ loa bato kama libwa la libwa ba liengani , ebati la boeno wa likalangani .
42015008	Botomali to oyale la falanga liu ; ¿ elefesa lɔmɔi , mbo aitoanesa täla , aitɔɔmbɔkɔ ndakɔ okaluke la bofiili kond’akoshek’inde loao ?
42015009	Limɔ akoshek’inde loao , inde kota baina la bayalani lande lioi , mbo — Okaka limɛngɔ amamwito lami , eoka isoosha lofalanga elolefesiki’mi .
42015010	Itoonga lanu mbo — Ko ongoma limɛngɔ liokanaka nda baiso ba Bakitomo ba Mungu loasɔ loa boto ɔmwito wa obe oyatokalangana .
42015011	Yesu loonga mbo — Boto ɔmɔi aaka la bana batolome ambale ,
42015012	la etungani loonga la sango wande mbo — Fafa , faka’mi likaɔ lia botiko elikaɔlɛkɛ’mi . La sango lokaana lau bitotina yande .
42015013	Mbisa ya becho bimɔi itungangɔlɔ losɔnjaka eyande bitoti , inde lomacha bokenge wande okakɛ yese y’esika ; omao inde lomelekesa bieto yande ko la yeka wawa .
42015014	La asilesäk’inde bieto yande bitotina , limɔ löndo lofi lokwa nda yese ena , inde loakola ndoyala la boeno ofi .
42015015	Inde lɔkɛ okawatema la boto ɔmɔi wa yese ena la boto ona lotom’inde nda bilanga yande mbo afeke ndei yande bieka .
42015016	Inde lookaka yɛmɛ yookanelo la mboso ya kunde eyaläkä ndei , nde angwɛnɛ boto wof’inde yeka .
42015017	Aenyäk’inde loasɔ loande , inde mbo — Aina basali ba sango wami bende la bieka yoengana la yosandelo se ani imi nd’asowa eyamaya l’isiyɛ .
42015018	Itoemala ikɛkɛ ende sango wami , yeongaka lande mbo — Fafa , isotwanelo oso wa Use la nda baiso baɛ imɔ ,
42015019	itiengane ndotangomo imɔ wana waɛ ; sɛlɛkɛ’mi kwani ayali basali baɛ .
42015020	Inde loemala , inde lɔkɛ ende sango wande . Nde akoyal’inde esika , sango wande lɔɛnɛ wana , inde lookel’inde ngandi , inde lokwa mangu okakusamel’inde kingo , inde lofa wana ichɔu ;
42015021	Wana loonga la sango mbo — Fafa , isotwanelo oso wa Use la nda baiso baɛ , itiengane ndotangomo imɔ wana waɛ ; sɛlɛkɛ’mi kwani ayali basali baɛ .
42015022	Kongo ko sango loonga la bɛkɔwa yande mbo — Mangumangu ; eshaka kanju eyelau finɛ , watesak’inde , fak’inde iketi shota nda isangakala shande la tokwaka twa batindi bande ,
42015023	eshaka efembeli ya ngɔmbɛ bonuku , olaka yao , toleke elambɔ la limɛngɔ ;
42015024	eoka mbo wana-yo wami awäkä la akoyali ; alefäkä , nde asɔɛnɛlɛ oko liasi ; la iyo loakola ndoficha limɛngɔ .
42015025	Kongo ko wana wange loyala nda elanga . Ainwäk’inde la ayaläk’inde tina la ndakɔ inde looka bakwengu la bɛɛlɛ ya bisha .
42015026	Inde lota wana ɔmɔi lioi , inde lofel’inde litina lia loasɔ-lo .
42015027	Inde lomutola mbo — Etungani yaɛ asoya la sango waɛ asoola efembeli ya ngɔmbɛ bonuku , eoka asoosh’inde la bosasu la wɛlï .
42015028	Nde boloo lotwa bolengi , la atilɛmbɛkɛ ndɔɔtɔ nda ndakɔ . Nde sango wande lokuswa ndokalɔmbɔkɔl’inde ,
42015029	limɔ inde lomutola la sango mbo — Toka ! Isokuwel’aɛ kwa bɔkɔwa emiaka-bi wike , ikatefoli ndola yaɛ ango ɛmɔi , nde otifeke’mi ango efembeli ya mbuli mbo ificheke limɛngɔ amamwito la baina lami ;
42015030	kongo ko asoya ewana-yo waɛ , oyasolaka bieto yaɛ amamwito la batomali ba bolëfë , oisoolel’inde efembeli ya ngɔmbɛ bonuku .
42015031	Sango loonga lande mbo — Wana , wende lami becho betotina , la bitotina yami yende imɔ ko eyaɛ .
42015032	Loondu nde mbo tokeleke elambɔ la limɛngɔ , eoka etungani yaɛ’yo , awäkä nde akoyali la liwawi ; alefäkä , nde asɔɛnɛlɛ oko liasi .
42016001	Yesu loonga imɔ la baeki bande mbo — Boto wa lifoka ayaläkä la Bonyafala wotinganaka la ndakɔ la bilanga yande la bato lowanjela Bonyafala ende ngɛnɛ wande mbo asomelesa yeka yande .
42016002	Ngɛnɛ lot’inde lioi , inde loonga lande mbo — ¿ Loni-lo elosoka’mi loasɔ loaɛ ? Faka lokasa loa likuwa liaɛ eoka otikɔkɔlɛ imɔ ndoyala Bonyafala .
42016003	Limɔ Bonyafala loenyela , inde mbo — ¿ Itokel’iye , eoka mbo ngɛnɛ wami atosokoela’mi isosha sha bonyafala ? Iti la botatulu wosha nyɛlɛ ; yende la sɔni ndömba bieka .
42016004	Iluwi nde elotokela’mi mbo akafangolomoko’mi nda bonyafala , limɔ batonyangela’mi nda ndakɔ yau angɛnɛ .
42016005	Inde lota batotina ebaäkä la ngɛnɛ wande belima , ɔmɔi la ɔmɔi ; inde loonga l’ewa oso mbo — ¿ Wende la ngɛnɛ wami bolima wa loni loketi ?
42016006	Inde mbo — Biangola ya baita kama liu . Bonyafala loonga lande mbo — Ɔsɔkɔ lokasa loa bolima , yalaka se mangu la sɔnɔkɔ mbo kama bɔɔmwi .
42016007	Limɔ inde loonga la wasi mbo — ¿ Aɛ imɔ , ole la bolima wa loni loketi ? Inde mbo — Batanga ba bofonga kama liu . Inde loonga lande mbo — Ɔsɔkɔ lokasa loa bolima , sɔnɔkɔ mbo kama bonanɛi .
42016008	Ngɛnɛ loinela Bonyafala wande oyatienganaka eoka akeliki nde la eläläka ; eoka nda fɛtɔ yau , bana ba wenda-bo balongeli nde bana ba löwa la eläläka .
42016009	Imi nd’atoonga lanu mbo — Sɛlɛkɛ ebanu baina ko la bieto ya eba bolimbakeli , litina mbo akasileke yao , limɔ batonyangel’ino nda kumbo ya loiko .
42016010	Boto wolendelomo la loasɔ lɔkɛkɛ , nda loasɔ lofi ale imɔ wolendelomo ; boto oyati la liengani nda loasɔ lɔkɛkɛ , nda loasɔ lofi imɔ ati la liengani .
42016011	¿ Ango ino oti bolendelomo nda loasɔ loa bieto y’ebatiengane , ndai to atolendelo ino nda njasɔ ya wewe ?
42016012	¿ Ango botiyaleke bato bolendelomo la eya boto wasi , ndai to atof’ino eyanu angɛnɛ ?
42016013	Angwɛnɛ bosali wokɔkɔlɔ oyala bɔkɔwa wa bangɛnɛ bambale , eoka ataiyela ɔmɔi , nde kosamaka oy’ɔmɔi , angoko mbo atawatemaka la ɔmɔi , nde koolya oy’ɔmɔi . Botikɔkɔlɛ ndoyala bɔkɔwa wa Mungu la bieto lisanga .
42016014	BaFalusi baäkä ebasami bieto finɛ , iyo looka baoi-ba batotina , iyo lomuchamuchela Yesu .
42016015	Inde loonga lau mbo — Ino wende ebatangi nde mbo wengani nda baiso ba bato , nde Mungu nd’aluwi betema yanu , eoka ebitoinelomo finɛ la bato , yao Mungu kɔɛnɛ efu .
42016016	Bikela ya Mungu la Batɔndɔli yaäkä konda mbile ya Yoane , limɔ mbisa yande ko kwani , mboli ya Bɔkɔta wa Mungu bisotomo boekï la boto la boto atɔɔtɔ nda wao ko la botatulu .
42016017	Kongo ko ndofanjaka lioi limwitoto lia Bikela ya Mungu lole lowau lolongela elosokola Use la se .
42016018	Eokao boto oyasosokola wali wande , kosɔngɔ wasi , ambo asotwa nyongo , la boto oyatosɔngɔ wali oyasokolomu ende bolome , ambo inde imɔ asotwa ko nyongo .
42016019	Aäkä nde boto ɔmɔi wa lifoka lifi oyawatäkä bisinda ya bofɛkɔ la loketi lofi . Inde lolengela lise la lise ko ndolaka bieka ya bonuku .
42016020	La oto wasi wa shomba , lina liande liko Lasalo , loingakala tina la bome wa ewa lifoka , la bindo yande lotuma la bakülü .
42016021	Inde looka yɛmɛ finɛ yolaka bakɔmbɔ ebakwäkä ose ya mɛsa y’ewa lifoka , la ngwa loya oyalɛtɛkɛ bakülü bande .
42016022	Mbisa yamao , ewa shomba lowa , la bakitomo lotol’inde konda bokuku wa Abalayama ; la ewa lifoka lowa imɔ kowa , inde loömbomo nda losai .
42016023	Ayaläk’inde nda ewelo la okäk’inde bemusi finɛ , inde loila baiso likolo inde loɛnɛ Abalayama ko esika la Lasalo ani aingaläkä nda bokuku wandë .
42016024	Inde loamama mbo — Fafa Abalayamao , okelaka’mi ngandi , tomaka Lasalo mbo alufieke bɔmbɔ wa isangakala shande nda balia ndɔɔngɛsɛ lolamɛ loami , eoka isooka lobaba nda wambe-bo .
42016025	Nde Abalayama loonga mbo — Wana , enyelaka mbo ayaläk’aɛ nda wenda waɔlɔkɔ eyaɛ bieka bilau , la Lasalo imɔ ko eyande bieka bibe nde kwani inde asɔɔnjɔnjɔmɔ l’ono , nde aɛ wende la lobaba .
42016026	Loaso loasi imɔ , lofundukwela lofi losokɔkɔmɛsɔmɔ atiteni yasu lanu mbo ebale la yɛmɛ yoakala end’ino angokɔkɔlɔ la angwɛnɛ oto wanu wotenana ono end’iso .
42016027	Limɔ inde mbo — Eokao , itosombol’aɛ , Fafa , mbo otomek’inde omolo nda ndakɔ ya sango wami , eoka
42016028	yende la bitungani bɔɔmwi , mbo aluwesek’iyo wewe mbo bataya imɔ koya nd’elela-ye ya bomusi .
42016029	Nde Abalayama loonga mbo — Bende la kasa ya Mɔsɛ la eya Batɔndɔli , bokek’iyo .
42016030	Kongo ko inde mbo — Mbayo , Fafa Abalayama , nde eyambo ɔmɔi ekuswa nda liwa okakɛ end’iyo , limɔ bekalangana .
42016031	Nde Abalayama loonga mbo — Eya ngo mbo batioke Mɔsɛ la Batɔndɔli , ambo ɔmɔi ekuswa nda liwa , iyo batiangoimela .
42017001	Yesu loonga la baeki bande mbo — Angokɔkɔlɔ ndokufa mbo tolonga totakwesa bato nda obe , kongo ko aeko wale end’inde oyatotake twao .
42017002	Loeti nde l’olau mbo litalɛ lifi likandomoko nda kingo yande , la mbo aumbolomoko nda balia ba eliya , eoka liwa lia oyatokwesa ɔmwito wa ebana-ba bakɛkɛ litolonga liwa lina .
42017003	Tatichaka bekeeli yanu angɛnɛ . Eyambo etungani yaɛ ekela obe , imaka inde ; ekalangana , mɛsɛlɛkɛ inde .
42017004	Ango ekeel’aɛ obe bakela bosambale nda lise limɔi , nde einwaka end’aɛ bainwa bosambale oyaonga mbo — Isokalangana ; otomɛsɛl’inde .
42017005	Batomomu loonga la Ngɛnɛ mbo — Ulwesaka liimeli liasu .
42017006	Limɔ Inde loonga mbo — Boyala la liimeli kwa lokoto lɔkɛkɛ loa mbasɛ , ani ino koonga la isandu sina mbo — Aɛ angɛnɛ uwolomo , lɔɔmɔ nda balia ba eliya ; ongoma shao kolitesa lioi lianu .
42017007	¿ Ndai wanu eyala la bɔkɔwa oyatokuwa elanga , angoko oyatotingana la bɛkɔkɔ , akasokwek’inde nda elanga oyaya okenge , koonga lande mbo — Yauku , yalaka se lisasaya nda bieka ?
42017008	Mba , aitotaonga lande mbo — Takomyielaka’mi yeka yola , wataka esinda ya mɛsa , telaka’mi bieka nda mɛsa ; akaleke la akainweke’mi , limɔ mbisa aɛ kola , aɛ komwa .
42017009	¿ Atofaka bɔkɔwa kelekëlë ko eoka asokeel’inde ko yao ebisokambesomo inde ?
42017010	Ino imɔ ko ongoma ; akasilek’ino lotimbana lototina elokambesomuku ino , ongaka mbo — Tole bɛkɔwa ya bikwɛlɛ , tosokela ngo ko lotimbana eloengani nde lasu okela .
42017011	Akɛndɛk’Inde nda mboka ya Yelusaleme , Inde loetaka atiteni ya yese ya Samalia l’eya Ngalilai .
42017012	Ɔtɔ̈kɔ̈ Yesu nda bokenge ɔmɔi , bato liu ba baɛndi loyatowana lande , iyo losikama ko esika ,
42017013	iyo loamama mbo — Yesu , Bɔkɔta , okelaka iso ngandi .
42017014	Limɔ ɛnɛ̈kɛ̈ Inde wɛn’iyo , Inde loonga lau mbo — Kɛndɛkɛ okɛnɛsɛ BaKanga komba yanu .
42017015	Loyaka nde mbo aɛk’iyo , iyo lotanesomo . Ɔmɔi wau , ɛnɛk’inde mbo asosäsesomo , inde loinwa ani inde loinela Mungu la limiki lifi ,
42017016	inde lotulia bɔmbɔ se nda batindi ba Yesu , inde lof’inde kelekëlë ; boto ona aäkä wa Samalia .
42017017	Yesu lomutoel’inde mbo — ¿ Bato liu batitanesomuku ; ebamɔi libwa anima to ?
42017018	¿ Angwɛnɛ boto wasi woinwa oinela Mungu , sakolo ko oy’ati wa BaYuda ?
42017019	Yesu loonga lande mbo — Emalaka , kɛndɛkɛ eyaɛ ; liimeli liaɛ lisouwes’aɛ .
42017020	Afelomökö Yesu ko la BaFalusi mbo — ¿ Eni mbile eyekayeke la Bokota wa Mungu ? Inde lomutoel’iyo mbo — Bokota wa Mungu botiye ko la botichakëlä ,
42017021	baitoonga mbo — Tɛnɛ bole eya , kwa anamana ; Tɛnɛ ngo Bokota wa Mungu bole atiteni yanu !
42017022	Limɔ Inde loonga la baeki bande mbo — Becho belayaka ebilokeke ino yɛmɛ yɔɛnɛ lise limwito lia Wana wa Boto , kongo ko botilɛnɛkɛ ngo wao .
42017023	La beongaka lanu mbo — Tɛnɛ anamana ; Tɛnɛ onomono ! Ɔkɛ̈kɛ , otutëk’iyo !
42017024	Eoka kwa atobalikima ibalibali fangi ɛmɔi ya use okaamela imɔ konda fangi eyɛmɔi ya use , kwa akayaleke imɔ ko Wana wa Boto nda lise liande .
42017025	Kongo ko loengani nde lande mbo ataokesomoko biale wike la afekelomoko la efɛtɔ-ye .
42017026	Kwa ayaläkä wenda nda mbile ya Noa , ko ongoma nda bacho ba Wana wa Boto ;
42017027	balakäkä bieka , bamwäkä , basɔngɔ̈kɔ̈ bali , basɔngɛsɔmɔ̈kɔ̈ konda bochoao ewaɔtɔ̈kɔ̈ Noa nda ndakɔ ya watɔ , limɔ fela efi loya oyaombes’iyo yaatotina hombe .
42017028	Ongoma imɔ , kwa ayaläkä bato nda mbile ya Loti , baläkä , bamwäkä , basombäkä la baungesäkä liöngo , balɔɔ̈kɔ̈ bilanga , baswäkä ndakɔ
42017029	kongo ko nda bocho ewasokwäkä la Loti nda bokenge wa Sodoma , bösä la kibiliti yatɔnɔ̈kɔ̈ nda use , la wao loombes’iyo yaatotina hombe .
42017030	Loyalaka ongoma la lise likɛnɛlɛkɛ Wana wa Boto .
42017031	Nda bocho ona boto eyala olikolo lia ndakɔ ani biengo yande bitikali nda tindo , asulwëke se ndɔɔsɔ yao ; boto eyala nda elanga , ainwëk’imɔ bokenge .
42017032	Enyelaka loaso loa wali wa Loti .
42017033	Boto oyatolukä mboka yotekamesa liwawi liande , atolefesa nde liao ; la oyatolefesa liao , inde nd’atoikesa liao .
42017034	Itoonga lanu mbo — Nda bocho ona , bambale beingala nda tange ɛmɔi ; ɔmɔi kosokolomo , oyɔmɔi komachana .
42017035	Batomali bambale betwanga befonga amamwito nda lokulu ko lɔmɔi , ɔmɔi kosokolomo , oyɔmɔi komachana .
42017037	Iyo lofel’Inde mbo — Anima to , Ngɛnɛ ? Inde loonga lau mbo-Olo akayaleke bolyo , ambo toyoiyoli kosɔngɔkɔmɔ ngo ko omao .
42018001	Inde lotel’iyo bombila litina mbo basombokoleke mbile la mbile angolewa .
42018002	Inde mbo — Aäkä nda bokenge ɔmɔi Bokomyi wa njasɔ oyatiawangäkä Mungu la oyatialitesäkä bato ,
42018003	la aäka’imɔ nda bokenge ona lotika loa olome , inde lɔkɛkɛ bakɛ wike ende Bokomyi , inde mbo — Longesaka’mi end’inde oyatolukela’mi loasɔ .
42018004	Ko mbile bimɔi Bokomyi angolɛmbɛ , nde mbisa inde loenyela nda botema mbo — Itiwange Mungu la itilitese bato ,
42018005	kongo ko eoka elotika-lo atookekesa’mi likati , itolongesa nde inde mbo atatɛkwɛsɛ’mi la baya bande wike .
42018006	Ngɛnɛ loonga mbo — Okaka to lioi eliaongäkä Bokomyi ebotienganeke .
42018007	¿ Mbo Mungu aitolongesa ebande ebasoaa Inde ebatoleel’Inde la löwa la ocho , aitolombakel’iyo ?
42018008	Isoonga lanu mbo Atolonges’iyo la mangu . Kongo ko akayeke Wana wa Boto , atoosha nde liimeli nda wenda-bo ?
42018009	Inde loonga imɔ bombila-bo eoka ya bamɔi ebatangi nde mbo bengani , nde basɛɔkɔli bato basi .
42018010	Yesu mbo — Bato ambale lɔkɛ nda ndakɔ ya Mungu okasombola , ɔmɔi WaFalusi , oyɔmɔi Bɔsɔnji wa bɔsɔmbi .
42018011	WaFalusi loemesana fii ndosombola ko inde angɛnɛ , inde mbo — E Mungu , isof’Aɛ kelekëlë mbo im’iti kwa bato basi , kwa eba biya , l’ebatiengane , l’eba nyongo , ango kwa ebɔsɔnji-bo wa bɔsɔmbi .
42018012	Itokilaka bieka ko becho imbale nda yenga , itofaekefa lifaefi lia likao lia liu lia bitotina ebitɔɔlɔ’mi .
42018013	Nde Bɔsɔnji loemala ko esika , atilɛmbɛ ango oila baiso likolo , nde inde loomaka bokükü wande ; inde mbo — E Mungu , mɛsɛlɛkɛ’mi oyatokelaka obe .
42018014	Yesu mbo — Isoonga lanu mbo oyo bɔsɔnji ainywäkä eyande ani aenganesomu nda baiso ba Mungu , inga boto ona ako BoFalusi ; eoka boto oyatotaliak’inde angɛnɛ , ɛɔndwɛsɔmɔkɔ se ; nde oyatɔɔndwa se , inde angɛnɛ etaliomoko tala .
42018015	Bato loeshel’Inde ko bana baoli mbo amatek’iyo , nde ɛnɛ̈kɛ̈ baeki ongoma , iyo loim’iyo .
42018016	Nde Yesu lota bana lioi mbo bayeke tina lande limɔ Inde mbo — Machaka bana baoli bayeke ende’mi ; okufesëk’iyo , eoka Bokota wa Mungu wende ende ebofɔnɔ-bo .
42018017	Wewe , itoonga lanu mbo — Boto oyaitoaela Bokota wa Mungu kwa atokela wainɛngɛ , ani inde angɔɔtɔ omao .
42018018	Bokumi ɔmɔi lofel’Inde mbo — ¿ Boekesi Bolau , ikeleke moni mbo yɔ̈lɛkɛ loiko loa layalaya ?
42018019	Yesu loonga lande mbo — ¿ Monito ototanga’mi bolau ? Angwɛnɛ ango ɔmɔi olau sakolo ko Mungu angɛnɛ .
42018020	Oluwi nde Bikela ; Ochwëke nyongo , Wolëke oto , Wiyëke , Otëke nanga , Litesaka sango la nyango waɛ .
42018021	Bokumi loonga mbo — Isolitesa e-bikela-bi bitotina konda isenge shami konda eweuse .
42018022	Okäkä Yesu ongoma , Inde loonga lande mbo — Osoomelo ko lɔmɔi kongo , tambesaka bitotina ebile laɛ , kaelaka ebatouwe , ongoma otɔɔlɔ bondanda nda use ; limɔ yauku , tutaka’mi .
42018023	Okäk’inde ebaoi-ba inde lowa ikɛnɛnɛ finɛ eoka aäkä la bieto ya likama .
42018024	Enɛ̈kɛ̈ Yesu ongoma , Inde mbo — Aina bowaü ende bafoka ndɔɔtɔ nda Bokota wa Mungu .
42018025	Bowaü wa ngamela woeta nda lifola lia iolo , botiengane la bowaü wa oto wa lifoka ndɔɔtɔ nda Bokota wa Mungu .
42018026	Bato ebokäkä ongoma , loonga mbo — ¿ Ndai to atokɔkɔlɔ ouwesomo ?
42018027	Inde loonga mbo — Ebitikɔkɔlɛ bato , ko yao Mungu nd’atokɔkɔlɔ .
42018028	Petelo loonga mbo — Tɛnɛ , iso nd’asomacha eyasu angɛnɛ la tosotuta Aɛ .
42018029	Yesu loonga lau mbo — Wewe , itoonga lanu mbo boto oyamachi ndakɔ , angoko wali , angoko bitungani , angoko ebaot’inde , angoko bana ko l’eoka ya Bɔkɔta wa Mungu ,
42018030	ɛɔlɔkɔ nde yao ko baɔlɔ wike kwani nda mbile-ye , la nda mbile eyekayeke , ɛɔlɔkɔ loiko loa layalaya .
42018031	Yesu loesha eba liu la ambale lande elela ɛmɔi , Inde loonga lau mbo — Tɛnɛ ngo , tɔsɔkɛ Yelusaleme , omao bitotina eyatäkä batɔndɔli nda kasa yau eoka ya Wana wa Boto , ambo yao bitokɔchɔmɔ kɔkɛ .
42018032	Atokɛsɔmɔ ende bato ba yese yasi , batot’Inde kungutu , atotwɛlɔmɔ sɔi ,
42018033	batoom’Inde fimbo , la batool’Inde la nda lise lia asatɔ atouwa liasi .
42018034	Nde batiaoshäkä litina lia e njasɔ-bi ; baoi-ba baisameläk’iyo , batialuwak’imɔ baoi ebaongäk’Inde lau .
42018035	Iyäkä Inde tina la bokenge wa Yeliko boto wa botuku loyalaka se nda ɔngɔ wa mboka ani atömba yeka .
42018036	Okäk’inde bilundi ya ekuke ya bato ebatoeta , inde lofela litina moni .
42018037	Iyo lokambes’inde mbo ende Yesu wa Nasaleta oyatoeta .
42018038	Lamao inde loamama mbo — Yesu Wana wa Dawidi , okelaka’mi ngandi !
42018039	La bato ebetaka oso loimak’inde mbo ayaleke tau ; kongo ko inde loamama liamami lioeta , mbo — Yesu Wana wa Dawidi , okelaka’mi ngandi !
42018040	Limɔ Yesu losikama , Inde loonga lau mbo baeshek’inde ; iyak’inde tina , Yesu lofel’inde mbo —
42018041	¿ Olɛmbi nde mbo ikeelek’aɛ iye ? Inde loonga mbo — Ngɛnɛ , mbo yɛnɛkɛ liasi .
42018042	Yesu loonga lande mbo — Ɛnɛkɛ to liasi ; liimeli liaɛ lisouwes’aɛ . Kwaamao , inde lɔɛnɛ liasi , inde lotuta Yesu , inde loinakela Mungu . Ɛnɛ̈kɛ̈ bato batotina ongoma , iyo loinakela Mungu la bɛɛlɛ .
42018043	
42019001	Yesu lɔɔtɔ nda Yeliko la Inde lotandela bokenge , la
42019002	aäkä omao boto , lina liande liko Sakayo , inde ayaläkä Bokumi wa basɔnjaki ba bɔsɔmbi la aäkä lifoka .
42019003	Sakayo loluka fofe yɔɛnɛ ani ayali Yesu , kongo ko atiakɔkɔlɔ̈kɔ̈ eoka ya ekuke ya bato , litina mbo aäkä buwe .
42019004	Nde inde lokwa mangu oso w’ato , inde lolila isandu sha liönjï mbo ɛnɛkɛ Yesu eoka loäkä nde mbo Yesu eteke bokenge la mboka ena .
42019005	Ayäkä Yesu nda elela ena , Inde loila baiso likolo , Inde loonga lande mbo — Wendesa , Sakayo , sulwaka se , eoka louse lole loami ndoyala nda ndakɔ yaɛ .
42019006	Limɔ Sakayao loumama osulwa se , inde lonyangela Yesu la limɛngɔ .
42019007	Ɛnɛ̈kɛ̈ bato ongoma , iyo yaatotina loimaima , iyo mbo — Asɔkɛ okaingala nda ndakɔ ya boto obe .
42019008	Kongo ko Sakayo loemala fii , inde loonga la Ngɛnɛ mbo — Tɛnɛ ngo , Ngɛnɛ , itofaefa eba touwe botüku wa biengo la bieto yami ; yaambo yɔnɔkɔlɔ̈kɔ̈ yeka ende boto la wiya , itoinola yao binɛi binɛi nda lɔmɔi lɔmɔi .
42019009	Yesu loonga lande mbo — Louse liuwesi lisoya nda e-ndakɔ-ye , eoka inde nd’ale imɔ wana wa Abalayama .
42019010	Wana wa Boto asoya nde ko ndoluka la ndoyuwesa oyasolefa .
42019011	Okäka’iyo ebaoi-ba , Yesu loonga imɔ ko liasi , Inde lotel’iyo bombila eoka asoya oko tina la Yelusaleme la eoka mbo batangäkä nde mbo Bɔkɔta wa Mungu bosamboya kwaamao nda mbil’ao .
42019012	Eokao Inde loonga mbo — Boto ɔmɔi wa bɔkɔ̈kɔ wa bɔkɔta , lɔkɛ lɔkɛndɔ nda yese y’esika ndokafomo isosha sha bɔkɔta , limɔ ndoinwa liasi .
42019013	Nde inde lota bɛkɔwa yande liu lioi , inde lofaef’iyo mia liu ya falanga , oto la oto mia ɛmɔi , inde loonga lau mbo — Timbesaka bokalala la yao , konda akainweke’mi .
42019014	Nde bato ba bokenge wande angɛnɛ loiyel’inde , iyo lotoma ikomya sha wange ombisa yande okaonga lande mbo — Totilɛmbɛ mbo oyo ayaleke bɔkɔta wasu .
42019015	Loaaka mbo , ainwäk’inde ani asosila ndɔɔlɔ isosha sha bɔkɔta , inde loonga mbo bɛkɔwa ena ebifak’inde of’iyo mia ya falanga bayeke oso wande , mbo aluweke botalia ebosɔɔl’iyo nda bokalala wau .
42019016	Ewa oso loya , inde mbo — Ngɛnɛ , mia yaɛ ɛmɔi esokondela mia liu .
42019017	Ngɛnɛ loonga lande mbo — Eingo ko , bɔkɔwa olau ako aɛ , eoka osokɔcha loasɔ lona lɔkɛkɛ , ɔlɔkɔ isosha shokomya bekenge liu .
42019018	Ewa ambale loya la inde mbo — Ngɛnɛ , mia yaɛ ɛmɔi esokondela mia bɔɔmwi .
42019019	Ngɛnɛ loonga imɔ lande mbo — Aɛ imɔ , ɔlɔkɔ isosha sha bekenge bɔɔmwi .
42019020	Limɔ wasi loya , inde mbo — Ngɛnɛ , tɛnɛ mia yaɛ ena , eyüchiki’mi nda itambala ;
42019021	eoka yawangäk’aɛ eoka wende boto owaü , la otoilaka yeka ebititek’aɛ se , la ototwaka bina ebitilɔɛk’aɛ .
42019022	Ngɛnɛ loonga lande mbo — Ko la lioi lia bɔnɔkɔ waɛ angɛnɛ , isotenel’aɛ loasɔ-lo , aɛ bɔkɔwa obe , oluwiki nde mbo yende boto owaü , la mbo itoilaka yeka ebititeke’mi se , la mbo itotwaka bina ebitilɔɛkɛ’mi ;
42019023	eokao monito otiafäkä bieto yami ende bato ebatoisaka yao la bɔsɛɛli , mbo akainyweke’mi , yaɔlɔ eyami bieto la bɔsɛɛli lisanga ?
42019024	Ngɛnɛ loonga la ebande ebemaläkä omao mbo — Ɔnɔkɔɛlɛk’inde mia ena , faka inde oyayali la mia liu .
42019025	Nde bamɔi loonga lande mbo — Ngɛnɛ ale to la mia liu .
42019026	Ngɛnɛ lomutola mbo — Itoonga lanu mbo inde oyasɛli yeka , efomoko yasi ; nde oyatisɛlɛ yeka , atɔɔnɔkɔɛlɔmɔ ko yao eyesɛl’inde .
42019027	Nde loasɔ loa ebaiyeläkä’mi , ebatialɛmbɛkɛ mbo iyaleke Bɔkɔta wau , eshaka iyo eyamaya , singesa iyo oso wami !
42019028	Asiläkä Yesu ndoonga , Inde loetel’iyo oso okakɛ likolo nda Yelusaleme .
42019029	Iyak’Inde tina la Betefange I la Betania nda löngo eloatangomökö Löngo loa Elaya , Inde lotoma baeki bambale bande lotomo ,
42019030	Inde mbo — Takɛndɛkɛ nda bokenge ebole oso wanu , la akaɔtɛk’ino ina , otoosha efembeli ya punda ekandomu , boto ayayali kɔni nda bɔkɔngɔ wa yao , faikolaka yao , eshaka yao lono .
42019031	Boto efel’ino mbo — ¿ Monito otofaikola yao ? ongoma ino koonga lande mbo — Ngɛnɛ asoeno yao
42019032	Baeki ebatomomökö , lɔkɛ , iyo loosha loasɔ chaa kwa aongi Yesu lau .
42019033	Afaikoläkä’iyo efembeli ya punda , bangɛnɛ ba yao loonga lau mbo — ¿ Otofaikola efembeli ya punda monito ?
42019034	Iyo loonga mbo — Ngɛnɛ asoeno yao .
42019035	Limɔ iyo loesha yao ende Yesu ; iyo lotalia bisinda yau nda bɔkɔngɔ wa yao la iyo loyalesa Yesu olikolo .
42019036	Aɛk’Inde ongoma , iyo lofalola bisinda yau se nda mboka .
42019037	Asishanäk’Inde tina la bokenge , olo asulwi mboka se nda löngo loa Elaya , ekuke etotina ya baeki loakola ndoficha limɛngɔ la ndoinakela Mungu la limiki lifi eoka ya bisisho ebiɛnɛ̈k’iyo ,
42019038	iyo mbo — Limɛngɔ la Bolau ende Bɔkɔta oyasoya nda lina lia Ngɛnɛ ; Lilatemi olo nda Use la loomalo lofi anamana nda isɔkɔ sha Use .
42019039	BaFalusi bamɔi ebayaläkä nda ekuke loonga lande mbo — Boekesi , imaka baeki baɛ .
42019040	Inde lomutola lau mbo — Isoonga lanu mbo ango beyala ngo tau , ambo batalɛ nde koanjanja .
42019041	Iyäkä Yesu tina , Inde lotangela bokenge , Inde loleela wao ,
42019042	Inde mbo — Aɛ Yelusaleme , Eya mbo boluwa ambo louse-lo , ko yao ebisikioeshel’aɛ lilatemi ! Kongo ko bisoisomo mbo otɛnɛ yao .
42019043	Kongo ko mbile eyaka nde ani biyani laɛ beswelaka likula lia bita liolingel’aɛ ; bekufesak’aɛ la ndokuswaka la ndɔɔtɔkɔ ;
42019044	betulunga bokenge la bana baɛ , angomacha litalɛ olikolo lia litalɛ ango limɔi , eoka otilembeeleke yose ya lotichako loaɛ .
42019045	Lamao Inde lɔɔtɔ nda Ndakɔ ya Mungu , Inde loakola ndokusola bato ebatoungesa yeka omao .
42019046	Inde mbo — Losɔnɔmu nda lokasa mbo Ndakɔ yami etotangomo ndakɔ ya lisomboli , nde ino nd’asokela la yao , ko lisɛkɔ lia eba biya .
42019047	Yesu loekekesäkä bato lise la lise omao nda Ndakɔ ya Mungu . Kongo ko kanga ebieti la baekesi ba Bikela amamwito la betoli oso ya bato imɔ , iyo loluka fofe yool’Inde ,
42019048	kongo ko batiɛnɛ̈kɛ̈ yao eoka bato batotina lowɛlɛ Inde bonono wookamela lioi liande .
42020001	Lise limɔi aekesäk’Inde bato nda ndakɔ ya Mungu , la anangoeläk’iyo Mboli Ilau , kanga ebieti la baekesi ba Bikela la biange loosh’Inde ,
42020002	iyo loonga lande mbo — Kambesak’iso , ¿ Otokelaka njasɔ-bi la sini isosha ? ¿ Ale to ndai oyasof’Aɛ isosha-si ?
42020003	Inde lomutola lau mbo — Imi imɔ nd’atofel’ino lofelo ; kambesaka’mi to ; ¿ Lilufi lia Yoane moni , liaäkä lia Use , kwa lia bato ?
42020004	
42020005	Iyo angɛnɛ lotafelakana , mbo — Eya mbo toonga mbo liaka elia Use , limɔ Inde koonga lasu mbo — ? Eokao , monito otiaimelak’inde ?
42020006	Nde toonga mbo — Elia bato , limɔ batotina batokushel’iso batalɛ , eoka basoimela mbo Yoane aaka Bɔtɔndɔli .
42020007	Iyo lomutoela Yesu mbo batiluwe olo asokwi la liao .
42020008	Yesu loonga lau mbo — La Imi imɔ angokambes’ino isosha esitokela’mi la njasɔ-bi .
42020009	Limɔ Inde loakola ndotela bato ebombila-bo . Oto ɔmɔi alɔɔ̈kɔ̈ elanga ya tuma inde lomachela balɔi elanga , limɔ inde lɔkɛ yese yasi okaumwa omao .
42020010	Ayäkä mbile ya eula ya tuma , inde lotoma bɔkɔwa ende balɔi mbo bafaefek’inde tuma twa elanga yande , kongo ko balɔi lokuchak’inde , iyo losaya bɔkɔwa besamba wawa .
42020011	Limɔ Inde lotomel’iyo bɔkɔwa wasi , iyo lokuchak’imɔ ko inde , iyo lokeel’inde sɔni , iyo losay’inde besamba wawa .
42020012	Liasi imɔ , inde lotoma ewa asatɔ , iyo loswel’Inde bafwa , iyo loilya inde lousa loa elanga .
42020013	Limɔ ngɛnɛ wa elanga loonga mbo — Yekelaka nd’iye ? Yetomaka wana wami ebosamomu , eluwa batolites’inde .
42020014	Kongo ko ɛnɛ̈kɛ̈ balɔi wɛnɛ wana iyo loongana mbo — Oyo ende bosangesi wa botiko , toolek’inde mbo botiko boyaleke ewasu .
42020015	Ongoma iyo loumbol’inde lousa loa elanga , iyo lool’inde . ¿ Ngɛnɛ wa elanga ekeelaka balɔi moni ?
42020016	Eyaka nde la atosɛɛsɛlɛsɛ balɔi ana la efaka bato basi elanga yande . Okäkä bato ongoma , iyo loonga mbo — Loyalëke ongoma !
42020017	Nde Yesu lowɛlɛ iyo bonono , Inde mbo — Ongoma to , litina moni lia lioi-li eliatomökö nda Lokasa ( loa Mungu ) mbo — Litalɛ lina elisofeka baswi , Liao lisoswomo nda botö wa ndakɔ ?
42020018	Boto oyatokwa likulya nda litalɛ-li , inde kounya ; liao likwa likolo lia boto , liao komiak’inde kwa fututi .
42020019	Kanga ebieti la baekesi ba Bikela lokotaka ndoundes’Inde ko nda mbile-ao kongo ko iyo lowänga bato eoka iyo lolüwa mbo Yesu asotombol’iyo nda bombila-bo .
42020020	Iyo lowɛlɛ Yesu baiso lamao iyo lotoma tɔtɔmbi ebakwekeläkä bato ba momongo ebatoyalaila baoi bande mbo ko l’eoka ya lioi , iyo kowamb’Inde ende oyo w’isosha la likomyi ako Komanda .
42020021	Eba lofel’Inde mbo — Boekesi , tosolüwa mbo otoongaka la mbo otoekekesa ko yao ebiengani chaa la oitokwelakwela bɔmbɔ wa boto nde otoekekesa mboka ya Mungu la wewe ;
42020022	¿ Losoengana lasu ofaefa Kaisala bɔsɔmbi , kwa angofa ?
42020023	Kongo ko Yesu loleembela bɔlɔwäne wau , Inde loonga lau mbo — Tambaka’mi lofalanga .
42020024	¿ Lole la bolendela wa ndai la lisɔni lia ndai ? Iyo mbo — Eya Kaisala .
42020025	Yesu loonga to lau mbo — Eokao , inolaka to ende Kaisala ko eya Kaisala , inolaka ende Mungu ko eya Mungu .
42020026	Batiakɔkɔlɔk’imɔ ndound’Inde nda lioi lina oso wa bato nde iyo lomwaala limutoli liande , iyo loyalaka tau .
42020027	Limɔ bamɔi ba BaSadoke loya end’Inde ebaitoimela litɛmwi nda liwa ; iyo lofela Yesu mbo —
42020028	Boekesi , Mɔsɛ nd’atelak’iso lokasa mbo , boloo ewa la wali ani atiote wana , limɔ etungani atosangola lotika loa boloo mbo aoteleke boloo wana .
42020029	Baäkä nde batolome bosambale , bana ba sango ɔmɔi ; boloo wau losɔngɔ wali la inde lowa , angwɛnɛ wana ,
42020030	limɔ ewa ambale losangola lotika ,
42020031	la ewa asatɔ ko ongoma , iyo bosambale ko ongoma nde batiote wana ;
42020032	limɔ otomali lowa liili .
42020033	¿ Eokao , nda litɛmwi nda liwa , otomali atoyala wali wa ndai , eoka iyo batotina bosambale basɔngɔ̈kɔ̈ ko inde ?
42020034	Yesu loonga lau mbo — Bana ba wenda-bo batosɔngɔ la batosɔngɔmɔ ,
42020035	kongo ko ebaondu nde ndoiyela wenda ona la litɛmwi nda liwa , iyo ana baitosɔngɔ la baitosɔngɔmɔ ;
42020036	la batikɔkɔlɛ imɔ ndowa liasi , eoka bengani bakitomo ; bende bana ba Mungu eoka mbo bende bana ba litɛmwi nda liwa .
42020037	Ko Mɔsɛ angɛnɛ nd’aluwesäk’iso nda lokasa loande loaso loa Isasandu mbo ebasowa batotɛmwa nda liwa ; omao inde loonga mbo Ngɛnɛ Mungu wa Abalayama , Mungu wa Isaka , Mungu wa Yakobo .
42020038	Ati to Mungu wa ebawi , kangä wa ebale la liwawi , eoka end’Inde batotina bale la liwawi .
42020039	Limɔ bamɔi ba baekesi ba Bikela lomutoel’Inde mbo — Boekesi , oongi nde lioi lilau finɛ ,
42020040	eoka batiatendeläkä imɔ ofel’Inde lofelo ango lɔmɔi .
42020041	Limɔ Yesu loonga lau mbo — ¿ Monito batoonga mbo Masiya ende wana wa Dawidi ?
42020042	eoka Dawidi angɛnɛ nda Lokasa loa Bɛɛlɛ loonga mbo — Ngɛnɛ loonga la Ngɛnɛ wami mbo — Yalaka se nda bosamba wami wa olome ,
42020043	Kond’atosɛlɛ’mi baiyani baɛ ose ya batindi baɛ kwa esolo .
42020044	Ongoma Dawidi lotang’Inde mbo Ngɛnɛ ; ¿ Ale to wana wande imɔ la moni ?
42020045	Nda batoi ba bato batotina Inde loonga la baeki bande mbo —
42020046	Lambaka batikasa ebalɛmbi okɛndɛkɛndɛ la bisinda bisa la mbo balamolomoko nda baongo la mbo bafomoko kangala ya betoli oso nda bisɔngɔmɛlɔ la bilela ya oso nda bilambɔ .
42020047	Batɔɔsɔkɔ ndakɔ ya ebawelu olome ; la batosombolaka basomboli ba yumwa ko la bolimbake wau . Nde belafomoko se la likuchi lioeta .
42021001	Iläk’Inde baiso likolo , Inde lɔɛnɛ bato ani batotaka lifaefi liau nda sanduku ya lifaefi , bamɔi bafoka ,
42021002	nde Inde lɔɛnɛ imɔ ko otomali oyawelu olome iuwe ani atota bakute ambale ina .
42021003	Yesu mbo — Wewe itoonga lanu mbo lotika-lo ende iuwe nde asota yao yoeta eya batotina ;
42021004	eoka iyo ana batotina , basokusola sinyo sha lilya liau nda lifaefi , kongo ko inde oyale la iuwe asokusola bitotina , ango yao imɔ ebilendeluku inde .
42021005	Aongäkä bamɔi loasɔ loa ndakɔ ya Mungu mbo eswomu nde la batalɛ bafi ba bɔfɛkɔ la biengo ebikusolomu nda lifaefi , Yesu mbo —
42021006	Yao ina ebisomwaal’ino , ambo mbile elayaka olo angwɛnɛ litalɛ ango limɔi lilamachomoko likolo lia liasi , batotina belaukolomoko .
42021007	Iyo lofelak’Inde mbo — ¿ Boekesi , eni to mbile eyekayeke njasɔ-bi la eni ndembe yolembeela mbo bisamboya ?
42021008	Inde loonga to mbo — Lambaka la wɛlï mbo botalimbomo , eoka bato wike batoya nda lina liami , ani batoonga mbo — Imi yende Inde ; la mbo — Mbile esamboya . Otutëke to iyo !
42021009	Nde atook’ino mboli ya bita la liyɛyɛ lifi , owëke la iwaesa eoka yao bilayaka nde , kongo ko losilo loitoya lisasaya .
42021010	Limɔ Inde loonga lau mbo — Yese la yese bitowesana , la bɔkɔta la bɔkɔta batowesana ;
42021011	lotukeso loa nyɛlɛ lofi la elela la elela , fondo la tɔtɔ̈kɔ twa loo la towaesa la tokesa twa use toyaka .
42021012	Nde oso wa ebitotina-bi batotel’ino njala yau , batokongolak’ino , batokɛs’ino nda bisɔngɔmɛlɔ la nda bɛnyɔlɔlɔ , batosulyak’ino oso wa bɛkɔta la bakomanda eoka ya lina liami .
42021013	Yao nd’atoya la fofe yanu yoongela’mi oso wau .
42021014	Enyelaka to , otakelëke to olenda eoka ya baoi bomutoel’iyo ,
42021015	eoka Imi nd’atofaef’ino liasala la wɛlï ebitialonge biyani bitoti lanu ofenyakana ango ofekela .
42021016	Kongo ko otowambomo ko l’ebaot’ino la bitungani yanu l’eba bɛkɔ̈kɔ yanu la baina lanu la bamɔi banu batoolomo lau ;
42021017	batotina batoiyana lanu eoka ya lina liami .
42021018	Nde angwɛnɛ loswee ango lɔmɔi loa betö yanu kosɛɛsɛlɛ .
42021019	Ko la boliliya wanu ino bolakɔkɔmɛsɛ balimo banu la liwawi .
42021020	Akɛnɛk’ino wɛnɛ Yelusaleme bolingelomu la bikuke ya bita , limɔ waluwa mbo bɔlɛlɔ wa liömä bosamboya .
42021021	Lamao eba Yudea bakweke mangu konda föngo la ebatoyalaka atiteni ya okenge bakuswakusweke la ebatoyalaka nda lousa nda bilanga bainwëk’imɔ okenge .
42021022	Eoka ebacho-ba bende bacho ba likundeli la likuchi , nda bao bitotina eyatomökö nda Lokasa loa Mungu bilakɔchɔmɔkɔ .
42021023	Aeko wale ende batomali ba lieme la ebatomwesa bana baɛlɛ nda bacho ana ! Bifembi bifi nde bilayalaka nda yese etotina-ye la luno lolayalaka ende bato-ba .
42021024	Bato-ao belatindomoko la chaka , belaindomoko kala ndokɛsɔmɔ bɛkɔwa nda biese yasi bitotina ; bokengɛ wa Yelusaleme bolamatekelomoko la batindi ba ebati BaYuda kond’akasileke mbile ya ebati BaYuda .
42021025	Bisisho bilɛnɛlɛkɛ nda liso lia use , nda tengai , la nda tolonge la nda wenda-bo toloi la loeyaeyo bilakwaka ende bato ba yese bitotina , eoka ya balundi ba balia la batutu ba eliya eyefi .
42021026	Bato belalɛkwaka la bɔwa woenyelaka njasɔ ebikayeke nda wenda-bo , eoka befoka ya use belatukatuka .
42021027	Limɔ bɛlɛnɛkɛ Wana wa Boto atoya nda bafita la bofoka la bɔfɛkɔ finɛ .
42021028	Nde akaakoleke ebitotina-bi ndoya , limɔ yaimwaka yai la ilaka betö yanu likolo , eoka loendolomo loanu losamboya .
42021029	Limɔ Yesu lotel’iyo bombila , Inde mbo — Tichaka bosau , ango ko isandu shasi imɔ ;
42021030	atofɛtɛ wao la kasa , osɔɛnɛ la ino angɛnɛ otolüwa mbo mbile ya eula esamboya .
42021031	Ko ongoma akɛnɛk’ino wɛnɛ enjasɔ-bi bisoya , lüwaka mbo Bɔkɔta wa Mungu bosoya tina .
42021032	Itoonga lanu wewe mbo — E-fɛtɔ-ye eitosila oso ani ebitotina-bi bikayi ;
42021033	use la se bilawanjwaka bao , kongo ko baoi bami batilawanjwek’imɔ .
42021034	Lambaka la wɛli mbo betema yanu bitawa kwa afofa yeka la liwa änä la bifembi ya liwawi-li la bocho ona botaundes’ino futuku kwa lisɔngɔ lia ilonga ,
42021035	botoosha nde batotina ebatoyala fangi la fangi nda wenda-bo .
42021036	Eokao yalaka la botengu la sombolaka mbile bitotina , mbo bolongeke ndosokwaka bitotina-bi ebisamboya la ndoemesana oso wa Wana wa Boto .
42021037	Lise la lise Yesu loekekesa bato nda ndakɔ ya Mungu , nde la ocho Inde lokuswaka okaingala nda Löngo loa Elaya .
42021038	Bato batotina lokɛsɛnɛ end’Inde la nɔngɔnɔngɔ nda ndakɔ ya Mungu ndokok’Inde .
42022001	Elambɔ ya lituma yayäkä tina , yao lotangomo Elambɔ ya Lieti .
42022002	La kanga ebieti la batikasa loluka fofe yool’Inde ; nde iyo lowanga to bato .
42022003	Limɔ Satana lɔɔtɛlɛ botema wa Yudasi wa Keliote oyatangomökö ɔmɔi wa eba liu la ambale .
42022004	Inde lɔkɛ okaongane la kanga ebieti la betoli oso ya basilikani litina mbo awambeke Yesu end’iyo .
42022005	Iyo loomala finɛ , la iyo lotikel’inde lisakä liofaef’inde bieto .
42022006	Yudasi lokulia loasɔ la inde lolukä fofe yowamba Yesu ani ekuke ya bato etiyale lau .
42022007	Limɔ lise lia elambɔ ya lituma loya , eloaakä lau ndoola bɔkɔkɔ wa Lieti .
42022008	Yesu lotoma Petelo la Yoane , Inde mbo — Kɛndɛkɛ okakomyel’iso Lieti mbo toleke liao .
42022009	Iyo lofel’Inde mbo — Olɛmbi mbo tokomyeke liao anima ?
42022010	Inde loonga lau mbo — Toka , akaɔtɛk’ino nda okenge , lamao ototowana la botolome oyatoli tɛi ya balia , tutak’inde nda ndakɔ eyekaɔtɛk’inde .
42022011	Limɔ ino koonga la ngɛnɛ wa ndakɔ-ao mbo — Boekesi asoonga laɛ mbo ¿ Kuku ya ndakɔ eyetola’mi Elambɔ ya Lieti amamwito la baeki bami , anima to ?
42022012	Limɔ boto-ao atotamb’ino kuku efi ya likolo eyesotonjomo la baonga , komyielak’iso omao .
42022013	Iyo lɔkɛ , iyo lɔɛnɛ kwa aongiki Yesu lau , iyo lokomya Elambɔ ya Lieti .
42022014	Ayäkä mbile ya bieka , Inde loyala se amamwito la batomomu liu la ambale ,
42022015	Inde loonga lau mbo — Ko la yɛmɛ efi , ilɛmbi nde ndola Elambɔ-ye ya Lieti oso wa tokange etokokeke’mi ;
42022016	isoonga nde lanu mbo — Itialek’imɔ liao kond’akakɔchɔmɔkɔ litina lia liao nda Bɔkɔta wa Mungu .
42022017	Limɔ Inde loaela kɔpɔ , Inde lofa Mungu kelekëlë , Inde mbo — Ɔsɔkɔ yao , kaelanaka yao , ino angɛnɛ ;
42022018	eoka itoonga lanu mbo — Itiamwe imɔ liamɔ lia boliki kond’akayeke Bokota wa Mungu .
42022019	Lamao Inde lɔɔsɔ lituma , Inde lofa Mungu kelekëlë , Inde louna liao la Inde lofaef’iyo liao , Inde mbo — Liende bindo yami , ebifomu loasɔ loanu , kelaka ani ndoenyekela’mi .
42022020	Inde lɔɔsɔ imɔ ko kɔpɔ ongoma mbisa yola , Inde mbo — E-kɔpɔ-ye yende Ngela Eyai eyetinyomu la bakila bami , ebatosendɔlɔmɔ eoka yanu .
42022021	Tɛnɛ ngo ! Bosamba wa ona oyatowamba’mi bole eya amamwito lami nda lionga .
42022022	Wana wa Boto atɔkɛ okakɛ kwa atomökö loaso loande , nde aeko wale ende boto ona oyatowamb’Inde !
42022023	Iyo loakola ndofelakana , iyo angɛnɛ , mbo ndai wau oyakakeleke eloasɔ-lo .
42022024	La iyo lowesakana imɔ mbo ndai wau atotangomo ewoeta ebamɔi .
42022025	Nde Yesu loonga lau mbo — Bɛkɔta ya biese yasi batokakales’iyo la eb’isosha likolo liau batotangomo mbo Bakelaolau .
42022026	Kongo ko loti ongoma end’ino ; nde oyo wanu oyaetami , ambo inde ayaleke kwa itungangɔlo , la botoli oso wanu , ayaleke kwa bosali .
42022027	¿ Ndai to nd’atolongela , kwa inde oyatoyala se nda bieka kwa inde oyatokuwekel’inde nda lionga ? Ati inde oyatoyala se ndola bieka ? Kongo ko Imi yende sisi yanu kwa oyatokuwel’ino .
42022028	Wende to ebasoumwaka lami nda bakɔtɔlɔmu bami ;
42022029	ongoma Imi nd’atof’ino isosha , kwa Sango wami nd’afäkä Imi Bɔkɔta ,
42022030	mbo ino boleke la bomweke nda lionga liami nda yakakaelo yami ya Bɔkɔta la ino bolayalaka nda kangala y’isosha ndokomya tukela liu la imbale ya BaIsalaele .
42022031	Simona , Simona , toka , Satana asofelak’ino mbo afɛfɛk’ino kwa atofɛfɔmɔkɔ bofonga ,
42022032	kongo ko Imi nd’asosombola Mungu loasɔ loaɛ , mbo liimeli liaɛ litalewa , la akakalanganek’aɛ , wakɔkɔmɛsɛkɛ basaɔ baɛ .
42022033	Petelo loonga lande mbo — Ngɛnɛ , yengani ndɔkɛ amamwito laɛ , angoko nda bɔnyɔlɔlɔ , ango nda liwa .
42022034	Yesu mbo — Petelo , Imi nd’asoonga laɛ mbo kɔkɔ angotata lɔkɔ̈kɔ̈lɔ̈kɔ̈ louse-lo , oso ani okaanganyi’mi baanganya basatɔ mbo otiluwe’mi .
42022035	Inde loonga lau mbo — ¿ Atomäkä’mi ino lɔkɛndɔ angwɛnɛ litanga lia bieto , angwɛnɛ buku , angwɛnɛ tokwaka , waenökö nde yeka angɔmɔi ? Iyo mbo — Totiaenöko yeka angɔmɔi .
42022036	Inde loonga to lau mbo — Nde kwani , oyale la litanga lia bieto , ɔsɛkɛ liao la buku imɔ lisanga ; nde oyati la chaka , atambeseke bisinda yande mbo asombeke ɛmɔi .
42022037	Eoka isoonga lanu mbo biengani mbo yao ebiatomökö nda Lokasa bilakɔkɔmɔkɔ lami , biko mbo — Atangomökö nde ɔmɔi w’eba totefola twa bikela ; eoka eyami bikɔchɔmɔkɔ nde .
42022038	Iyo mbo — Ngɛnɛ , tɛnɛ to chaka bimbale-bi ! Nde Inde loonga lau mbo — Sɛlɛkɛ eya !
42022039	Akuswäkä Yesu , Inde lɔkɛ nda löngo loa Elaya , kwa akɛk’Inde lise la lise la baeki bande lotut’Inde .
42022040	Iyäk’Inde nda elanga , Inde loonga lau mbo — Sombolaka mbo otakwa nda lisoshelomu .
42022041	Inde lɔkɛ sumbu isisika lau , kwa atokɔkɔlɔ okushomo lisasɛ , amao Inde loswa balui se , Inde losombola mbo —
42022042	Sango , bosanga ongoma , sokoelaka’mi ekɔpɔ-ye , inga to lisangi liami , kangä eliaɛ likelomoko .
42022043	Lamao bokitomo oyasekwi nda use lɔɛnɛlɛ end’Inde , inde lɔɔlɛsɛ Yesu bofoka .
42022044	Ayalak’Inde la bonui wa likama , Inde losombokola la bofiimbi , la bilungu lotɔnɔkɔ se nda nyɛlɛ kwa baongö ba bakila .
42022045	Emaläk’Inde mbisa ya lisomboli , Inde lɔkɛ ende baeki bande , Inde loosh’iyo baingali ilɔ sha ikɛnɛnɛ ;
42022046	Inde loonga lau mbo — ¿ Oingali nde moni ? Emalaka la sombolaka mbo otaɔtɔ nda lisoshela .
42022047	Aäkä Inde atoonga , kwaamao , ekuke ya bato loya amamwito lande oyatangomu Yudasi , ɔmɔi w’eba liu la ambale , inde lotol’iyo oso ; inde losishana la Yesu okaumb’Inde ichɔu .
42022048	Nde Yesu loonga lande mbo — ¿ Yudasi , ko la ichɔu otowamba nde Wana wa Boto ?
42022049	Limɔ ɛnɛ̈kɛ̈ ebakɛsɛni lande loaso eloyi oko tina , iyo mbo — Ngɛnɛ , Tosw’iyo la ambɔtɛ ?
42022050	Ɔmɔi wau loswa bɔkɔwa wa kanga eyeti , inde lotena litoi liande lia fangi y’olome .
42022051	Yesu mbo — Taofe , macha eya ! Inde lomata litoi , Inde losäsesa liao .
42022052	Limɔ Yesu loonga la kanga ebieti la betoli oso ya basilikani ba ndakɔ ya Mungu la biange ebayäkä oyundes’Inde , Inde mbo — ¿ Oyeli nde’mi la chaka la totumbe , kwa mbo yende booni ?
42022053	Ayaläkä’mi lanu lise la lise nda ndakɔ ya Mungu , otisisheke’mi besamba yanu ; kongo ko mbile-ye ende fofe yanu la eya bofoka wa lilima .
42022054	Iyo loundesa Yesu , iyo lɔkɛs’Inde nda ndakɔ ya kanga eyeti ; nde Petelo lotuta esika .
42022055	Anesäk’iyo bösä atiteni ya lɔ̈mbɔ , iyo loyala se la Petelo loyala se amamwito lau .
42022056	Nde boseka ɔmɔi lɔɛn’inde ani ayali se nda liangangi lia bösä , la boseka losw’inde bonono , limɔ inde mbo — Oyo imɔ ayaliki lande .
42022057	Nde Petelo loanganya mbo — Botomali , itiluwe Inde .
42022058	Mbisa ya mbile sinyo , wasi lɔɛnɛ inde , inde mbo — Aɛ imɔ wende ɔmɔi wau . Nde Petelo mbo — Boto , iti wau .
42022059	Mbisa ya saa ɛmɔi , boto wasi loonga la boliliya mbo — Wewe , la boto-yo ayaliki imɔ lande , la ale imɔ wa Ngalilai .
42022060	Kongo ko Petelo loonga mbo — Boto , itiluwe elosoonga aɛ . Kwaamao , ani Petelo akoonga , kɔkɔ lota lokɔ̈kɔ̈lɔ̈kɔ̈ .
42022061	Ngɛnɛ lokikwa , Inde lotichaka Petelo , lamao Petelo loenyela lioi eliaongäkä Yesu lande , mbo — Oso ani kɔkɔ ekati lɔkɔ̈kɔ̈lɔ̈kɔ̈ louse-lo , otoanganya’mi baanganya basatɔ .
42022062	Inde lokuswa lousa , inde lolela kɛlɛlikɛlɛli .
42022063	Limɔ batolome ebaundäkä Yesu lomuchamucha Inde , iyo lokuchak’Inde ;
42022064	limɔ alinjäk’iyo baiso bande , iyo lofelak’Inde mbo — Tɔndɔlɔkɔ ; ¿ Oyo ndai oyasokuch’Aɛ ?
42022065	Iyo losungakel’Inde la baoi basi wike .
42022066	Atwäkä bonyanya , limɔ biange ya bato la kanga ebieti la baekesi ba Bikela losɔngɔkɔmɔ la iyo lɔkɛsɛ Yesu nda ikumbɛ shau , limɔ iyo mbo —
42022067	Eya mbo wende Masiya , kambesaka to iso . Inde loonga to lau mbo — Yekambes’ino , ino angoimela ;
42022068	yefelak’ino , ino angomutoela’mi .
42022069	Ko kwani Wana wa Boto eyalaka se nda bosamba w’olome wa bofoka wa Mungu .
42022070	Batotina loonga mbo — ¿ Aɛ wende to Wana wa Mungu ? Inde loonga lau mbo — Ino nd’aongi mbo yende ongoma .
42022071	Limɔ iyo mbo — ¿ Twende imɔ la boeno wa tɔtɔmbɔ twasi ? Iso angɛnɛ , tosooka ko nda bɔnɔkɔ wande angɛnɛ .
42023001	Lamao ikumbɛ sitotina loemala , iyo lɔkɛsɛnɛ lande ende Pilato .
42023002	Iyo loakola ndowanjel’Inde , iyo mbo — Tosoosha eboto-yo ani atoengolesa bato ba tukela yasu ; atofekel’iyo ndofa bɔsɔmbɔ ende Kaisala la atoonga mbo Inde angɛnɛ ale Masiya ako Bɔkɔta .
42023003	Pilato lofel’Inde mbo — ¿ Aɛ wende to Bɔkɔta wa BaYuda ? Yesu lomutoel’inde mbo — Aɛ nd’aongi ongoma .
42023004	Pilato loonga la kanga ebieti la bikuke ya bato mbo — Itiɛnɛ litwanelo ango limɔi ende eboto-yo .
42023005	Kongo ko iyo lofëfë ndoonga mbo — Atofɔɔkɔlɔ bato la liekesi liande la nda Yudea , konda Ngalilai ko eyamaya .
42023006	Okäkä Pilato ebaoi-ba , inde lofela kwa mbo boto-yo ayali nde wa Ngalilai .
42023007	Aluwäk’inde mbo Yesu ale wa yakakaelo ya Helodi , inde lotom’Inde ende Helodi oyayaläkä imɔ nda Yelusaleme nda bacho bana .
42023008	Ɛnɛkɛ Helodi wɛnɛ Yesu , inde loomala finɛ , eoka ko la yumwa , inde looka yɛmɛ yɔɛnɛ Yesu loasɔ loa lokuku elook’inde ; inde lɔlɛmbɛ imɔ ndwɛnɛ esisho eyekakeleke Yesu .
42023009	Inde lofelaka to Yesu felo wike kongo ko atimutoel’inde lioi ango limɔi .
42023010	Kanga ebieti la baekesi ba Bikela loemakala ina , iyo lowanjakel’Inde la bolengi .
42023011	La Helodi la basilikani bande losɛɔkɔl’Inde , iyo lomuchamucha Inde , iyo lowates’Inde bisinda ya bɔfɛkɔ finɛ , limɔ iyo loinol’Inde ende Pilato liasi .
42023012	La lise-ao Pilato la Helodi losukana basaɔ , eoka oso iyo loiyelanaka .
42023013	Lamao Pilato losɔngɔmɛsɛ kanga ebieti la betoli oso la bato imɔ
42023014	inde loonga lau , mbo — Oeshiki eboto-yo oso wami oyawanjel’Inde mbo atoengolesa bato , tɛnɛ ngo , isokɔtɔl’Inde oso wanu , itiɛnɛ litwanelo ango limɔi ende boto-yo nda njasɔ eyawanjelak’ino Inde ;
42023015	imɔ ko la Helodi ongoma eoka asoinol’Inde end’iso . Tɛnɛ ngo , angwɛnɛ loaso ango lɔmɔi loengana liwa lokelomu lande .
42023016	Eokao , itokuch’Inde , limɔ itofaikol’Inde .
42023017	Nda mbile ya Elambɔ to , inde loyala la eyaelo yofaikoel’iyo ɔmɔi wa bɔnyɔlɔlɔ .
42023018	Bato batotina loanjanja la limiki limwito mbo — Sokola eboto-yo ; faikoelak’iso Balaba !
42023019	Balaba atomökö nda bɔnyɔlɔlɔ eoka ya bosho la lioli lia bato .
42023020	Eokao Pilato loonga la bato liasi eoka alɛmbɛkɛ ndofaikola Yesu .
42023021	Kongo ko bato loanjanja mbo — Olak’Inde nda lieka , Olaka !
42023022	Inde lofel’iyo to lifela lia asatɔ , mbo — ¿ Eoka iye to ; boni obe ebosokel’Inde ? Itiɛnɛ Inde la loasɔ ango lɔmɔi loengana la liwa ; eokao itokuch’Inde , limɔ itofaikol’Inde .
42023023	Nde iyo loanjanja la bofiili la bamiki bafi ; iyo lofelak’inde mbo aolomoko nda lieka . Bamiki bau la eba kanga ebieti lolongela bofoka bofi .
42023024	Pilato loluwes’iyo likomyi mbo lokelomoko kwa asosang’iyo .
42023025	Inde lofaikoel’iyo ona oyafel’iyo ako boto wa bosho la lioli la boto oyatomökö nda bɔnyɔlɔlɔ , kongo ko inde lofaef’iyo Yesu mbo bakeelek’Inde kwa asosang’iyo .
42023026	Akɛndɛ̈k’iyo la Yesu , nda mboka iyo loundesa Simona oto wa Kulene ani atosekwa nda bilanga , iyo lotalia lieka nda batotoko bande mbo atoleke liao ombisa ya Yesu .
42023027	Ekuke efi ya bato lotuta Inde , la batomali loomaka beküku la iyo loleel’Inde .
42023028	Kongo ko Yesu lokikwel’iyo , Inde mbo — Baseka ba Yelusaleme olelëke’mi , leelak’ino angɛnɛ la bana banu .
42023029	Tɛnɛngo , becho belayaka ebelaongaka la bato mbo — Bende la limɛngɔ bako eba bikomba la sɔlɔ ebitiote bana , la baɛlɛ ebatimwese bana .
42023030	Limɔ batoakola ndoonga la föngo mbo — Wɛlɛkɛmɛkɛ se olikolo liasu , la nda tolöngolöngo mbo — Linjakak’iso .
42023031	Eya to mbo bekela njasɔ-bi nda isandu shesi , bini bikakelomoko to nda eshomi ?
42023032	Bato basi bambale , bato babe finɛ , bakɛsɔmɔkɔ imɔ amamwito lande ndokaolomo .
42023033	Ayäk’iyo nda elela eyatangomökö mbo Longö , iyo loanyemesa Yesu nda lieka , l’ebato babe lisanga , ɔmɔi nda osamba wa olome la oyɔmɔi nda osamba wa wali .
42023034	Limɔ Yesu loonga mbo — Sango , mɛsɛlɛk’iyo , eoka batiluwe kwa atokel’iyo . Iyo lokaana bisinda yande ko ndota ngongo nda likaɔ .
42023035	Bato loemesana ko ndotichaka , la betoli oso imɔ lomuchamuchel’Inde , mbo — Auwekesäkä basi , auweseke Inde angɛnɛ to , eya mbo ende Masiya , Boaomu wa Mungu .
42023036	Basilikani imɔ losungakel’Inde ani bayäkä end’Inde oyatamb’Inde bänä ba ngai amweke ,
42023037	iyo mbo — Boyala Bɔkɔta wa BaYuda , uwesaka to Aɛ angɛnɛ .
42023038	Lionga liäkä imɔ olikolo lia botö wande elisɔnɔmu mbo — Oyo ende Bɔkɔta wa BaYuda .
42023039	Ɔmɔi wa ebabe ebakakemäkä nda lieka , inde losungakel’Inde , mbo — ¿ Aɛ , oti to Masiya ? Uwesaka l’Aɛ angɛnɛ lasu lisanga !
42023040	Kongo ko oyɔmɔi lof’inde liɛngɔ mbo — ¿ Aɛ otiwange ango Mungu , ani aɛ imɔ okowa la likuchi-ao ?
42023041	Iso nd’afomu se la litina , eoka tosokuchomo litina lia batwanelo basu , nde eboto-yo atikele shasɔ ango simɔi sibe .
42023042	Ona loonga mbo — Yesu , enyelaka’mi ani akayeke Aɛ nda Bɔkɔta waɛ .
42023043	La Yesu loonga lande mbo — Wewe , isoonga laɛ mbo louse-lo otoyala lami nda Use ( Paladiso ) .
42023044	Ayäkä ifitika tina , lilima lokwa nda yese etotina konda lilongolongo ,
42023045	la löwa lotufaka’la esinda ( yolinjaka Euchelo ) ya Ndakɔ ya Mungu losalya yaki imbale .
42023046	Yesu loamama la limiki lifi , Inde mbo — Sango , isota bolimo wami nda besamba yaɛ . Limɔ aongäk’Inde ongoma , Inde lokusola luli nda liwa .
42023047	Ɛnɛ̈kɛ̈ to Komanda wa basilikani eloakelomökö , inde loinela Mungu , inde mbo — Eingo , eboto-yo ayali nde wa liengani .
42023048	Bato batotina imɔ ba ekuke ebasɔngɔmɔ̈kɔ̈ okatichaka ilombo , ɛnɛ̈kɛ̈ iyo ebikelomu , iyo loinwa okenge ani batoomaka bekükü .
42023049	Nde basaɔ bande la batomali ebatutäk’Inde konda Ngalilai , iyo loɛnɛ bitotina-bi ani bemaläkä esika .
42023050	Aäkä omao boto , lina liande liko Yosefa , ayaläkä wa ikumbɛ , boto olau wa liengani oyatiakuliäkä likeli la kuko ya ikumbɛ ; aäkä wa bokenge wa BaYuda , boko Alimatayo , awɛlɛ̈kɛ̈ loyo loa Bɔkɔta wa Mungu baiso .
42023051	
42023052	Boto-yo lɔkɛ ende Pilato okaömba bolyo wa Yesu ;
42023053	inde losulola wao se , inde lolingela wao la bisinda , limɔ inde loingesa wao nda losai eloafuwomökö nda batalɛ , olo angotaömbomo kɔni boto .
42023054	Lise lina liäkä elia litonji lia Elambɔ la Yenga ya Mungu esamboya .
42023055	Limɔ batomali ebasokwäkä nda Ngalilai amamwito la Yesu , iyo lotuta mbisa ya Yosefa , iyo lɔɛnɛ losai la boömbeli wa bolyo wande omao .
42023056	Limɔ iyo loinwa okenge , iyo lotonja yeka ya shokana kwa mwemwe la baningo ba bolyo . Nde la lise lia Yenga , iyo loɛuma kwa atäkä Bikela .
42024001	Limɔ nda lise lia osooso , la nɔngɔnɔngɔ iyo loya nda losai , iyo loesha imɔ mwemwe la baningo ebitonji nd’iyo ;
42024002	iyo loosha litalɛ lisoundukolomo nda losai .
42024003	Iyo lɔɔtɔ atiteni ya losai nde batiaoshäkä bolyo wa Ngɛnɛ Yesu .
42024004	Aäkä iyo batoeumɛlɛ la loasɔ-lo , futuku iyo lɔɛnɛ batolome bambale bemali tina lau la bawati bisinda ya ngɛlingɛli ,
42024005	la batomali lowangaka finɛ ; atuliäkä biɔmbɔ se ndoticha nyɛlɛ , batolome loonga lau mbo — ¿ Monito otoluka ewa liwawi sisi ya ebawi ?
42024006	At’imɔ eyamaya , asotɛmwa ; enyelaka kwa aongäk’Inde lanu ani akoyali nda Ngalilai ,
42024007	mbo — Wana wa Boto ewambomoko nda besamba ya bato babe , eolomoko nda lieka , la mbisa ya bacho basatɔ etɛmwɛkɛ liasi .
42024008	Limɔ iyo loenyela baoi ebaongäk’Inde ,
42024009	la iyo losokwa nda losai , iyo loinwa okenge okakambesa eba liu la ɔmɔi la basi batotina , enjasɔ-bi bitotina .
42024010	Batomali baäkä nde Malia wa Mangandala , la Yoana , la Malia nyango wa Yakobo , la batomali basi amamwito lau , iyo lokambesa batomomu bitotina-bi ;
42024011	baoi-ba baaka nda batoi bau kwa beongaonga la batiaimelaka batomali . (
42024012	Kongo ko Petelo loemala , inde lofata mangu konda losai , inde loinama se , inde lɔɛnɛ bisinda bifufu biyali oko yao angɛnɛ wawa ; inde lokuswa okakɛ eyande ani atomwaala njasɔ ebiakelomökö . )
42024013	Nda lise-ao bambale bau bakɛndɛ̈kɛ̈ nda bokenge boko Emau ebole esika la Yelusaleme ko kilomɛta liu la ɛmɔi .
42024014	Iyo loonganaka loasɔ loa bitotina bina ebiakelomökö ,
42024015	la aonganäk’iyo ndofelakana litina , Yesu angɛnɛ looshana lau , Inde lɔkɛsɛnɛ lau .
42024016	Nde baiso bau lokufesomo mbo bataluw’Inde .
42024017	Inde loonga to lau mbo — ¿ Bani baoi ebatoongakanak’ino ani atoeta ino la mboka ? Iyo losikama la yɔmbɔ yuno ,
42024018	la ɔmɔi wau , lina liande liko Keleofa , inde lomutola lande mbo — ¿ Ko Aɛ kongo w’eba fɛtɛti nda Yelusaleme oyatiluwe njasɔ ebisokelakomo ina la ebacho-ba ?
42024019	Yesu mbo — ¿ Bini to njasɔ ? Iyo mbo — Eya Yesu wa Nasaleta oyasɔɛnɛlɛ Bɔtɔndɔli wa bofoka nda yao ebisokelak’Inde la ebisoongak’Inde imɔ nda baiso ba Mungu la eba bato lisanga ;
42024020	la kanga ebieti la biange yasu lɔkɛs’Inde nda liwa la iyo lool’Inde nda lieka ;
42024021	la tokɛsiki nde iyɛli mbo Inde nd’atoendola BaIsalaele , kongo ko yao bisoeta la kwani louse lole lise lia asatɔ mbisa ya njasɔ-bi .
42024022	Nde to loasɔ lɔmɔi lole mbo batomali basu bamɔi lomwaales’iso eoka aɛ̈kɛ̈ iyo la nɔngɔnɔngɔ nda losai ,
42024023	batiɛnɛ̈kɛ̈ bolyo wande nde iyo loya oyakambes’iso mbo bɛnɛkɛ oko bakitomo ebaongaka lau mbo akoyali la liwawi ,
42024024	limɔ batolome bamɔi basu , iyo lɔkɛ konda losai , iyo lɔɛnɛ imɔ ongoma kwa aongaka batomali , kongo ko batiɛnɛkɛ to Inde angɛnɛ .
42024025	Limɔ Inde ako Yesu loonga lau mbo — Ino ba elemolemo la botembu woimelaka baoi batotina ebaongäkä betɔndɔli ;
42024026	¿ Lotiaaka ende Masiya mbo okeke etokange-to limɔ ndɔtɔ nda tala yande ?
42024027	Limɔ Yesu loakola ko la lokasa loa Mɔsɛ la kasa ya bɛtɔndɔli yasi , Inde losanoel’iyo baoi batotina ebatomökö loasɔ loande angɛnɛ .
42024028	Asishanäk’iyo tina la okenge olo atɔkɛ lau , Inde asiakoetaka nde iyo
42024029	lolɔmbɔkɔl’Inde , iyo mbo — Tikalaka lasu , likɔlɔse lisoya to tina la löwa losɔkɛ . Limɔ Inde lɔtɔ lau ndakɔ , Inde lotikala lau .
42024030	Ayaläk’Inde se ndola bieka amamwito lau , Inde lɔɔsɔ lituma , Inde lofa Mungu kelekëlë , Inde louna liao , limɔ Inde lofaef’iyo liao ,
42024031	la baiso bau loliolomo , iyo lolembeel’Inde , limɔ Inde angɔɛnɛlɛ’imɔ nda baiso bau .
42024032	Iyo loongana mbo — ¿ Betema yasu betiyaimweke atiteni yasu ani Inde atoonganaka lasu nda mboka , l’ani alioelak’iso litina lia baoi ba lokasa loa Mungu ?
42024033	Nda mbile-ao , iyo loemala , iyo loinwa nda Yelusaleme , omao iyo loosha eba liu la ɔmɔi basɔngɔmɔ̈kɔ̈ etunda amamwito la basi , iyo ana loonga l’eba bambale mbo —
42024034	Ngɛnɛ asɔtɛmwa wewe la asɔɛnɛlɛ ende Simona .
42024035	Limɔ ebambale lokambes’iyo atotina ebiakelomökö la mboka l’ani asolembeel’iyo Yesu ko la bounyeli lia lituma .
42024036	Aongäk’iyo baoi-ba , Yesu angɛnɛ loemala sisi yau , Inde loonga lau mbo — Lilatemi end’ino !
42024037	Nde iyo losisimwaka , iyo lowanga finɛ , iyo lotanga mbo basɔɛnɛ bolimo .
42024038	Inde loonga lau mbo — ¿ Monito osowa tolöi ? ¿ Monito bototanaka fee nda betema yanu ?
42024039	Tichaka bangasa bami la batindi bami mbo yende Imi angɛnɛ ; matakaka’mi la ɛnɛkɛ , mbo bolimo ati la winyo la tokwa ebiyali lami kwa atɔɛnɛ ino .
42024040	Aongäk’Inde ongoma , Inde lotamb’iyo bangasa bande la batindi bande .
42024041	Aäk’iyo batitaimeläkä kɔni eoka ya limɛngɔ la asisimwäk’iyo , limɔ Inde loonga lau mbo — ¿ Wende la yeka yola eyamaya ?
42024042	Lamao iyo lof’Inde botüku wa swi botumbe ,
42024043	la Inde lɔɔsɔ , Inde lola oso wa baiso bau .
42024044	Inde loonga lau mbo — Baoi-ba bami ebaongäkä’mi lanu , eyayaeläkä’mi amamwito lanu , bende mbo losoengana mbo bitotina ina bikɔchɔmɔkɔ kɔkɛ , biko eyatomökö loasɔ loami nda Bikela ya Mɔsɛ la nda kasa ya batɔndɔli , la nda Bɛɛlɛ ya BaYuda .
42024045	Limɔ Inde loliola baenyeli bau mbo baluweke litina lia kasa ya Mungu ;
42024046	Inde loonga lau mbo — Losotomo nda lokasa ongoma , mbo loengani nde ende Masiya mbo okeke tokange la mbo atɛmwɛkɛ nda liwa nda bocho wa isatɔ ,
42024047	la mbo likalangani la limɛsɛli lia njasɔ ibe binangolomoko nda lina liande ende bato ba biese bitotina . Akakolek’ino nda Yelusaleme ,
42024048	
42024049	ino wende ebasɔɛnɛ njasɔ-bi la Imi nd’atotomel’ino lisakä elia Sango wami end’ino ; ino nd’atotikala nda bokenge-bo konda akawatesomoko ino la bofoka ebotosokwa nda Use .
42024050	Yesu lɔkɛsɛnɛ imɔ lau ko tina la Betania , la Inde loilaka besamba yande , Inde loongel’iyo baoi ba lifoti ,
42024051	la aongäk’Inde ongoma , Inde losenyana lanu , Inde loilomo nda Use .
42024052	Iyo lotulamel’Inde se , iyo loinwa nda Yelusaleme la limɛngɔ fuu ,
42024053	iyo lokayalake nda ndakɔ ya Mungu ani bainakelak’Inde .
43001001	Nda baakoelo Lioi liayaläkä . Lioi liaäkä nde amamwito la Mungu , la lioi liäkä ngo nde Mungu .
43001002	Inde ayaläkä la Mungu nda baakoelo .
43001003	Bitotina biakelomöko ko lande , aenaka Inde , ani angɔɛnɛ yeka yakelomökö .
43001004	Eyakelomökö end’Inde , yaäkä nde liwawi ; la liwawi-ao liaäkä Löwa loa bato .
43001005	E-Löwa-lo lotoanganga nda lilima , la lilima angotiamesa Loao .
43001006	Boto ayäkä oyatomomökö la Mungu ; lina liande liko Yoane .
43001007	Inde loya oyayala boongeli woongela Löwa , mbo bato batotina bimeleke ko l’eoka yande .
43001008	Boto ona atiäkä Löwa , nde ayäkä mbo aongeleke Löwa .
43001009	Loäkä nde Löwa loa wewe elotoangangela bato batoti ani atoyaka Loao nda wenda .
43001010	Ayaläkä nde nda wenda , la wenda wayalesomökö lande , nde wenda botialuwäk’Inde .
43001011	Inde loya eyande , nde ebande batianyangeläk’Inde .
43001012	Kongo ko Inde lofaef’iyo ebanyangeläk’Inde , bako ebalendelökö lina liande , isosha shoyalesomo bana ba Mungu ;
43001013	iyo ana baotomöko , inga la bakila , inga la yɛmɛ ya bindo , inga la yɛmɛ ya botolome , kangä la Mungu .
43001014	La Lioi lokinjwa bindo , la Inde loyalana lasu ; twɛnɛ̈kɛ tala yande tala kwa eya wana ɔmwitoto wa Sango ; atumäkä la booto la wewe .
43001015	Yoane loonga loaso loande , inde lota boekï mbo — Oyo ende Inde oyaongeläkä’mi Inde mbo , Inde oyatoya mbisa yami , nd’asɛlɔmu oso wami , eoka Inde nd’ayali oso wami ,
43001016	eoka iso yatotina tosɔɔlɔ booto la booto ko la lifafu liande .
43001017	Eoka Bikela yafomökö la Mɔsɛ , nde booto la wewe biyi ko la Yesu Masiya .
43001018	Angɔɛnɛ boto angɔmɔi nd’ɛnɛkɛ Mungu lise angɔ limɔi , wana ɔmwitoto , Mungu imɔ , oyayali bosamomu wa Sango , inde nd’asosanoel’iso Inde .
43001019	Liao to lile lioi eliaongäkä Yoane Bolufi liomutoela BaYuda nda mbile eyatomäk’iyo kanga la BaLewi ba Yelusaleme oyafel’inde mbo — ¿ Aɛ wende to ndai ?
43001020	Inde loaola , atiaanganäkä , inde loaola mbo — Imi , iti ango Masiya .
43001021	Limɔ iyo lofel’inde mbo — ¿ Ndai to , wende Eliya ? Inde mbo — Im’iti inde . Iyo mbo — ¿ Wende Bɔtɔndɔli oyaluwani ? Inde lomutola mbo — Mbayo .
43001022	Eokao , iyo loonga lande mbo — ¿ Wende ndai to ? Eoka tofeke limutoli ende ebatomäk’iso ; ¿ Otoonga nde moni loasɔ loaɛ angɛnɛ ?
43001023	Inde mbo — Imi yende limiki elitoamama nda liɔmbɛlɛ mbo — Komyaka mboka ya Ngɛnɛ ; kwa aongäkä Bɔtɔndɔli Yesaya .
43001024	Ebatomomökö baaka nde BaFalusi .
43001025	Iyo lofelak’inde mbo — ¿ Eya to mbo aɛ oti Masiya , ango ko Eliya , ango ko Bɔtɔndɔli oyaluwani , otolufia bato eoka iye to ?
43001026	Yoane lomutoel’iyo mbo — Imi nd’atolufia la balia ; ɔmɔi aemali sisi yanu oyatiluw’ino oluw’Inde ,
43001027	ko Inde oyatoya liili liami , imi itiengane ndofaikola ikulu sha ikwaka shande .
43001028	Loasɔ-lo loaaka nda Betania , fangi yasi ya Yaladane , olo alufieläkä Yoane .
43001029	Lɛlɛngɔ Yoane lɔɛnɛ Yesu ani atoya end’inde la inde loonga mbo — Tɛnɛ Bɔkɔkɔ wa Mungu oyatotolaka bobe wa wenda !
43001030	Oyo end’Inde oyaongelaka’mi mbo — Mbisa yami atoya Boto oyasɛlɔmu oso wami , eoka Inde nd’ayali oso wami .
43001031	Nde Imi angɛnɛ itiluwek’Inde , kongo ko im’isoya oyalufia la balia mbo ɛnɛlɛkɛ fololo ende BaIsalaele .
43001032	La Yoane loonga la wewe mbo — Yɛnɛkɛ̈ Bolimo botoaa se kwa ekükü esokwi nda use , bosotalema end’Inde .
43001033	Nde Imi angɛnɛ itiluwek’Inde , kongo ko oyatomäkä’mi oyalufia la balia , Inde nd’aongäkä lami mbo — Oyatoɛnɛ aɛ wɛnɛ ani Bolimo botoa se la ndotikala lande , ambo ende Inde oyatolufia la Bolimo Botanu .
43001034	La yɛnɛkɛ̈ la isoongaka wewe mbo Inde ende Wana wa Mungu .
43001035	Limɔ lɛlɛngɔ aemaläkä Yoane la baeki bande bambale , inde loticha Yesu ani atoeta , Yoane mbo — Tɛnɛ , Bɔkɔkɔ wa Mungu !
43001036	
43001037	Baeki bambale bande looka ani aongi Yoane la iyo lotuta Yesu .
43001038	Limɔ Yesu lokikwa , la ɛnɛkɛ̈ Inde ani iyo batotuta , Inde loonga lau mbo — ¿ Otolukä iye ? Limɔ iyo loonga lande mbo — ¿ Labi , ( litina mbo — Boekesi ) otoingala kw’anima ?
43001039	Inde loonga lau mbo — Yauku oyɛnɛ ! Eokao iyo lɔkɛ la iyo lɔɛnɛ olo aingal’Inde , iyo loyala kɔni lande lise-ao , konda mbile ya lilöngolöngo .
43001040	Andelo etungani ya Simona Petelo aaka ɔmɔi w’ebambale ebokakä kwa aongäkä Yoane la ebatutäkä Yesu ;
43001041	inde lokosha oso boloo wande angɛnɛ ako Simona la inde loonga lande mbo — Tosoosha Masiya ( litina mbo — Oy’üchomu ) .
43001042	Inde loesha Simona ende Yesu . Yesu lɔwɛl’inde baiso , Inde mbo — Aɛ wende Simona , wana wa Yona , botangomoko mbo Kefa ( litina mbo — Petelo ako Litalɛ ) .
43001043	Lɛlɛngɔ Inde losanga oketa nda Ngalilai , la Inde loosha Filipo nda mboka ; Yesu loonga lande mbo — Tutaka’mi !
43001044	Filipo aäkä nde boto wa Betesaida , bokenge wa Andelo la Petelo .
43001045	Filipo lokosha Natanaele la inde loonga lande mbo — Tosooshana la Inde oyatelomoko la Mɔsɛ nda Bikela la oyatelomoko la Batɔndɔli , ako Yesu wana wa Yosefa , boto wa Nasaleta .
43001046	Natanaele loonga lande mbo — ¿ Bolau botokɔkɔlɔ nde osokwa nda Nasaleta ? Filipo loonga lande mbo — Yauku la wɛnɛkɛ !
43001047	Yesu lɔɛnɛ Natanaele atoya end’Inde , Inde loonga loasɔ loande mbo — Tɛnɛ , WaIsalaele wa wewe oyati la bolimbake !
43001048	Natanaele loonga lande mbo — ¿ Oluwi nde’mi la moni ? Yesu lomutola lande mbo — Oso ani Filipo atitateke aɛ lioi , ani okoyali ose ya bosau , yɛniki nde aɛ .
43001049	Natanaele lomutola lande mbo — Labi , Aɛ wende Wana wa Mungu , Aɛ wende Bɔkɔta wa Isalaele !
43001050	Yesu lomutola lande mbo — ¿ Ko l’eoka mbo isoonga mbo yɛniki aɛ ose ya bosau , ambo osoimela ? Wɛnɛkɛ nde yao yolongela ebi .
43001051	Inde loonga imɔ mbo — Wewe , wewe , Imi mbo ino wɛnɛkɛ nde buse boliolomu la bakitomo ba Mungu batolila la batosulwa se ko ende Wana wa Boto .
43002001	Nda lise lia asatɔ aaka nde liäla nda Kena bokenge wa Ngalilai , la nyango wa Yesu loyala omao ;
43002002	Yesu la baeki bande imɔ batomökö lioi nda liäla .
43002003	Aomelökö bamɔ , nyango wa Yesu loonga lande mbo — Bat’imɔ la bamɔ .
43002004	Yesu loonga lande mbo — ¿ Lole loni to loasɔ ende’mi laɛ , Iya ? Mbile yami ekayi kɔni .
43002005	Nyango wande loonga la ebakaeli bieka mbo — Elokongek’Inde lanu , kelaka ngo ko ongolo .
43002006	Yasɛlɔmɔ̈kɔ̈ omao mbutɛ bifi liambɛ eyatumäkä la balia bosola njala la bosoleli wa BaYuda . Mbutɛ lɔsɛlɛ loketi loa biangola litinda .
43002007	Yesu loonga lau mbo — Tumesaka mbutɛ la balia , la iyo lotumesa yao ko la biɔngɔ fuu .
43002008	Limɔ Inde loonga lau mbo — Angolaka kwani la kɛsɛkɛ bao ende ikomya sha elambɔ , iyo lɔkɛ la bao .
43002009	Alailäkä ikomya elala ya balia ebasokinjwa kɔni bamɔ , angoluwa olo asosokwa la bao ( nde bakaeli ba bieka ebaangoläkä bao nd’aluwäkä ) inde lota bɔsɔngi lioi ,
43002010	inde loonga lande mbo — Batolome batotata bamɔ balau nda mɛsa , limɔ ani basowa bamɔ , batota eba ngai , kongo ko aɛ nd’asoisa ebasoeta l’olau ko nda kwani .
43002011	Yesu loakola ndembe ya tolombo ko la shao eshakeläk’Inde nda Kena , bokenge wa Ngalilai ; ongoma Inde loisolaka tala yande , la baeki bande lolendeloko Inde .
43002012	Mbisa yamao Inde lɔkɛ nda Kafenauma , la nyango wande , la bitungani yande , la baeki bande ; iyo lotikala omao bacho bamɔi .
43002013	Elambɔ-ya-Lieti ya BaYuda yaäkä tina , limɔ Yesu lɔkɛ nda Yelusaleme ,
43002014	la nda balɛlɛ ba Ndakɔ ya Mungu Inde loosha ebatoungekesa mbolo la bɛkɔkɔ la biküku , la bafetekwani ba bieto ebayalaka se omao ;
43002015	la Inde lokela inyɔli la tokulu , Inde losayaka iyo batotina lousa loa Ndakɔ ya Mungu , la bɛkɔkɔ la mbolo imɔ , Inde lɔwɛlɛ bieto ya bafetekwani se , Inde loukola mɛsa yau ukwa .
43002016	Ende ebaungesi ba biküku , Inde loonga mbo — Kusokolaka ebi lousa , okindolëke Ndakɔ ya Sango wami kwa eölö ya liongo !
43002017	Baeki bande loenyela mbo losotomo nda Lokasa mbo — Boliliya wolitesa ndakɔ yaɛ bosoola’mi itɔɔ .
43002018	Eokao BaYuda lomutoel’Inde la lofelo mbo — Ototamb’iso eni ndembe ya isosha esitokel’aɛ la njasɔ-bi ?
43002019	Yesu lomutoel’iyo mbo — Ukolaka Ndakɔ-ye ya Mungu , la itoemesa yao liasi nda bacho basatɔ !
43002020	Limɔ BaYuda loonga mbo — Miaka kama inɛi la liambɛ yɛngani nde la liswi lia Ndakɔ-ye ya Mungu ; ¿ Nde Aɛ koemesa yao la bacho basatɔ kongo ?
43002021	Nde Inde nd’aongäkä loasɔ loa Ndakɔ ya Mungu eko bindo yande .
43002022	Eokao akatɛmwɛk’Inde nda liwa , baeki bande loenyela mbo aongäkä lioi-li la iyo loimela Lokasa loa Mungu la lioi eliaongak’Inde .
43002023	Ayaläk’Inde nda Yelusaleme nda mbile ya Elambɔ-ya-Lieti bato wike lolendelo lina liande ani bɛnɛ̈kɛ̈ ndembe ya tolombo etwakelak’Inde ;
43002024	nde Yesu angɛnɛ atialendeloko iyo , eoka aluwäkä bato batotina la mbo atiaenökö mbo boto aluwesek’Inde loasɔ loa balomboki eoka Inde angɛnɛ nd’aluwäkä betema ya balomboki .
43002025	
43003001	Yaäkä boto wa BaFalusi , lina liande liko Nikodemo , ayaläkä Bokumi wa BaYuda .
43003002	Boto-yo loya ende Yesu la ocho , inde loonga lande mbo — Labi , toluwi nde mbo wende Boekesi oyasokwi ende Mungu ; angwɛnɛ to boto angɔmɔi wokɔkɔlɔ okelaka ndembe ya tolombo ebitokelak’Aɛ , sakolo ngo Mungu koyala lande .
43003003	Yesu lomutoel’inde mbo — Wewe , wewe , itoonga laɛ mbo , Sakolo ko boto kootomo lɔɔtɔ loa Use , ani inde angokɔkɔlɔ ndɔɛnɛ Bɔkɔta wa Mungu .
43003004	Nikodemo loonga lande mbo — ¿ Boto kokɔkɔlɔ nde ndootomo ani asoya inunu la moni ? Atokɔkɔlɔ ndɔɔtɔ liasi nda sɔlɔ ya nyango wande la ndootomo ?
43003005	Yesu lomutola mbo — Wewe , wewe , itoonga laɛ mbo , sakolo ko boto kootomo la balia la Bolimo , ani aitokɔkɔlɔ ndɔɔtɔ nda Bɔkɔta wa Mungu .
43003006	Eyeotomu la bindo , ele ko bindo , la eyeotomu la Bolimo , yende ngo Bolimo .
43003007	Omwalëke mbo iongiki mbo — Loengani nde lanu ndootomo lɔɔtɔ loa Use .
43003008	Lofofo lotofofa l’olo l’olo atosanga loao , la otoka limiki lia loao , nde otiluwe olo asokwi la loao , kwa olo atɔkɛ la loao ; lole ongoma la boto la boto oyaotomu la Bolimo .
43003009	Nikodemo lomutoel’Inde mbo — ¿ Lotokɔkɔlɔ oyala ongoma moni ?
43003010	Yesu lomutoel’inde mbo — ¿ Aɛ wende Boekesi wa Isalaele , nde otiluweke eloasɔ-lo ?
43003011	Wewe wewe , itoonga laɛ mbo tosoonga ko baoi ebasoluwak’iso , la tosokambekesa bato ko yao ebisɔɛn’iso ; kongo ko ino botikulye inango shasu .
43003012	Yekambes’ino eya ono se ani otiimele ; ¿ Otoimela to moni eya Use ebitokambesa’mi ino ?
43003013	La angwɛnɛ imɔ boto oyasoilama nda Use , sakolo ngo ko Inde oyasosulwa se nda Use , ako Wana wa Boto angɛnɛ .
43003014	Kwa iläkä Mɔsɛ njɔ nda liɔmbɛlɛ , ongoma loengani la Wana wa Boto mbo Inde ilomoko imɔ koilomo ,
43003015	ko mbo oyakalendeloko Inde ɛɔlɔkɔ nde liwawi lia loiko .
43003016	Mungu asamäkä to bato ba wenda la losamɔ loeta , eokao afäkä Wana ɔmwitoto wande mbo oyatolendelo Inde , atiangosɛɛsɛlɛkɛ , kongo ko ɛɔlɔkɔ nde liwawi lia loiko .
43003017	Mungu atiatomäkä Wana wande nda wenda ko mbo afeke bato ba wenda se , kangä mbo eba wenda buwesomoko ko lande .
43003018	Oyakalendeloko Inde , aitofomo se , nde oyatialendeloko Inde akofomo se ko kwani , eoka atilendelo lina lia Wana ɔmwitoto wa Mungu .
43003019	Lifomu se lina lile mbo löwa losoya nda wenda , kongo ko bato basosama lilima la losamɔ loeta eloa löwa , eoka bekeeli yau bende imɔ ibe .
43003020	Eoka boto la boto oyatokelaka bekeeli ya bɔwɛwɛ , atɔɛnɛ löwa mbo bobe , la aitoyaka nda löwa mbo bekeeli yande bitatombolomo ;
43003021	nde inde oyatokelaka ko eya wewe , eyaka nde nda löwa , mbo bekeeli yande yɛnɛlɛkɛ fololo mbo bikelomu l’isosha sha Mungu .
43003022	Mbisa yamao Yesu la baeki bande lɔkɛ nda yese ya Yudea la Inde lolengela omao amamwito lau , Inde lolufia bato .
43003023	Yoane imɔ lolufiaka bato omao nda Ainona tina la Salema eoka balia baaka wike omao , la bato lɔkɛsɛkɛnɛ end’inde ndokalufiomo ,
43003024	ani Yoane akakushomu kɔni nda bɔnyɔlɔlɔ .
43003025	Ongoma baeki ba Yoane la BaYuda bamɔi lofenyakana lioi loasɔ loa lisooli liko lilufi ,
43003026	la iyo lɔkɛ ende Yoane , iyo loonga lande mbo — Labi , tɛnɛ ngo , Inde oyaaka laɛ fangi y’ona ya Yaledene , oyaongelak’aɛ eongel’Inde , atolufia bato la batotina batokɛkɛ end’Inde .
43003027	Yoane lomutola mbo — Boto angokɔkɔlɔ ndɔsɛlɛ isosha sakolo ko mbo shao kofomo inde ko la Use .
43003028	Ino angɛnɛ nd’atokɔcha lioi liami mbo iongiki mbo — Imi iti Masiya , kangä mbo yatomomökö oso wande .
43003029	Oyaundi bowai , ende ko bɔsɔngi ; nde wina wa bɔsɔngi oyatoemala lande , atookaka inde lioi liande , inde koomala finɛ eoka ya limiki lia bɔsɔngi ; eokao limɛngɔ liami nda loasɔ-lo lisɔɔlɔlɔ hɔlɔ .
43003030	Loengani nde lande mbo asɛngɛkɛ , nde lami mbo yɔndwɛkɛ se .
43003031	Inde oyasokwi nda Use nd’alongeli batotina ; nde oyasokwi ono se , nd’ayali ewa se la inde nd’atoonga eya ono se . Inde oyasokwi nda Use nd’alongeli batotina ,
43003032	la atoluwesa bato yao ebiɛni la ebiokak’Inde , kongo ko angwɛnɛ boto wokulya inango shande .
43003033	Oyatoimela inango shande , ambo ona asokɔcha lioi mbo Mungu ende wewe .
43003034	Oyatomomökö la Mungu , nd’atoonga inango sha Mungu la Mungu nd’atofaef’Inde Bolimo wande l’angwɛnɛ ikai .
43003035	Sango asoniya Wana la asɔsɛlɛ bitotina nda bosamba wande .
43003036	Oyatolendelo Wana , ambo inde ayali la liwawi lia loiko , nde oyatotefola Wana , atilɛnɛkɛ liwawi , nde efango ya Mungu esɔɔnwelɔ inde .
43004001	Aluwäkä Ngɛnɛ mbo BaFalusi bokäkä mbo Inde ako Yesu asɛli nde baeki wike la mbo asolufia bato bolongela Yoane ,
43004002	( nde Yesu angɛnɛ atialufiäkä , kanga baeki bande )
43004003	Inde losokwa nda Yudea okakɛ liasi nda Ngalilai ,
43004004	la lɔkɛndɔ loeta la tukela ya Samalia .
43004005	Inde loiya to nda bokenge wa Samalia boko Sukala , tina la botungu ewafäkä Yakobo ende wana wande ako Yosefa , la isolo sha Yakobo shaäkä omao .
43004006	Kwa alewäkä Yesu la lɔkɛndɔ , Inde loyala se tina la isolo sha balia ndɔɛuma ani buse bosoiya ifitika .
43004007	Otomali wa Samalia loya oyatoka balia . Yesu loonga lande mbo — Faka’mi sumbu imweke .
43004008	Baeki bande bakɛkɛ nda okenge okasomba bieka yola .
43004009	Botomali wa Samalia loonga to lande mbo — ¿ Monito Aɛ ako WaYuda , nd’aombi balia bomwa ende’mi botomali wa Samalia ? ( Eoka BaYuda la BaSamalia angoluwana )
43004010	Yesu lomutoel’inde mbo — Eya to mbo waluwa nde bofäfä wa Mungu , la waluwa Inde oyafeli nd’aɛ mbo Faka’mi imweke , ani aɛ nd’afelik’Inde la Inde nd’afiki aɛ balia ba liwawi .
43004011	Botomali loonga lande mbo — Bwana , oti la ɛɛngɔ yotoka balia la liyondo lile la bolundu ; ¿ Otɔɔsɔ to balia ba liwawi anima to ?
43004012	¿ Aɛ nd’alongeli Tata wasu ako Yakobo , oyafaefäk’iso eliyondo-li , la oyamwäkä balia ba liao inde la bana bande la mbolo yande lisanga ?
43004013	Yesu lomutola la botomali mbo — Oyatomwa ebalia-ba , eokaka yɛmɛ yomwa liasi ,
43004014	nde oyatomwa balia ebakafeke’mi ef’inde , atilokek’imɔ yɛmɛ yomwa liasi , kongo ko balia ebakafeke’mi inde , bao koyalaka isolo sha balia esitofulwafulwa la liwawi lia lokato .
43004015	Botomali loonga lande mbo — Bwana , faka to’mi ebalia-ba mbo itaokak’imɔ yɛmɛ yomwa , mbo itayak’imɔ oyatoka balia eyamaya .
43004016	Yesu loonga lande mbo — Kɛndɛkɛ okata bolome waɛ lioi , limɔ inwaka eya .
43004017	Otomali lomutola mbo — Iti la bolome . Yesu mbo — Oongi nde wewe , mbo oti la bolome ,
43004018	eoka oyaliki nde la batolome bɔɔmwi la botolome oyayali laɛ kwani , ati to ewaɛ bolome , ongoma oongi nde wewe .
43004019	Botomali loonga lande mbo — Bwana , isɔɛnɛ mbo Aɛ wende Bɔtɔndɔli ;
43004020	bangau basu basemoläkä Mungu nda elöngo-lo nde ino BaYuda mbo Yelusaleme kongo ende elela eyengani mbo bato basemoleke Mungu .
43004021	Yesu loonga lande mbo — Botomali , imelaka’mi , mbile etoya eyeitosemol’ino Sango kwa ono nda elöngo-lo , kwa nda Yelusaleme ;
43004022	ino BaSamalia botosemola oyaitoluw’ino oluwa Inde , nde iso nd’asosemola inde oyasoluw’iso , eoka liuwesi litoya ko la BaYuda .
43004023	Kongo ko mbile eyaka , esoya nde kwani , eyetosemola bato ba wewe Mungu Sango ko la bolimo la wewe , eoka Mungu akoluka nde bɔfɔnɔ-bo wa bato mbo basemolek’Inde .
43004024	Mungu ende Bolimo , ebatosemol’Inde basemolek’Inde la bolimo la wewe .
43004025	Botomali loonga lande mbo — Iluwi nde mbo Masiya ( oyatangomu mbo Oyuchomu ) atoya la akayek’Inde atokambes’iso bitotina .
43004026	Yesu loonga lande mbo — Imi oyatoonga laɛ , yende Inde .
43004027	Lamao baeki bande loya , iyo lomwaala mbo atoongana la botomali , kongo ko angwɛnɛ angɔmɔi nd’afelak’Inde mbo — ¿ Oluki nd’iye ? kwa mbo — ¿ Oongani nde lande moni ?
43004028	Limɔ botomali lomacha wangola wande , inde lɔkɛ nda bokenge , inde loonga la bato mbo —
43004029	Yauku oyɛnɛ boto oyakambesi nde’mi bitotina ebisokela’mi ; eluwa Inde atayala Masiya ?
43004030	Iyo lokuswaka nda bokenge , iyo lɔkɛsɛnɛ end’Inde .
43004031	Nda mbile-ao baeki bande lolɔmbɔkɔl’Inde mbo — Labi , laka sumbu yeka .
43004032	Nde Inde loonga lau mbo — Imi yende la bieka yola ebitiluwe ino .
43004033	Eokao iyo longana mbo — ¿ Mbo boto asoeshel’Inde bieka yola ?
43004034	Inde loonga lau mbo — Bieka yami yende ndokela kwa asangi oyatomäkä’mi la ndɔɔlɔlɛsɛ eliande likuwa .
43004035	Mbo ino oitoonga mbo — Ko tengai inɛi limɔ eula etoya ? Tɛnɛ ngo , Imi mbo — Liolaka baiso banu , tichaka bilanga mbo bisotela kwani ko la eula .
43004036	Oyatotenaka bangwindi asɔɔlɔ bieka la atosɔnja tuma konda liwawi lia loiko mbo bɔlɔi la oyatotwa eula basanganeke limɛngɔ .
43004037	Nda loasɔ-lo ikɔ̈kɔ sile wewe siko mbo — Ɔmɔi atɔlɔɔ , wasi kotwa eula .
43004038	Imi nd’atom’ino ndotwa eula ya elanga eyetikuwek’ino ; basi nd’asokuwaka la ino nd’aɔli ebikuw’iyo .
43004039	Bato wike ba bokenge ona wa Samalia lolendelo Yesu eoka ya inango sha otomali oyaluwesak’iyo mbo — Akambesi nde’mi bitotina ebisokela’mi .
43004040	Ayäkä to eba Samalia end’Inde , iyo lolɔmbɔkɔl’Inde mbo atikaleke lau la Inde lotikala omao bacho bambale .
43004041	Limɔ basi wike loimela eoka ya lioi liande angɛnɛ ,
43004042	iyo loonga la botomali mbo — Eti imɔ eoka ya lioi liaɛ elisoimel’iso , eoka iso angɛnɛ nd’asoka la toluwi nde mbo Inde ona ende Bouwesi wa wenda bototina .
43004043	Mbisa ya bacho bambale to , Inde losokwa omao okakɛ nda Ngalilai ,
43004044	eoka Yesu angɛnɛ lokulia mbo Bɔtɔndɔli ati la lokuku nda yese yande angɛnɛ .
43004045	Iyak’Inde nda Ngalilai , eba Ngalilai lonyangel’Inde eoka bɛnɛkɛ bitotina eyakeläk’Inde nda Yelusaleme nda Elambɔ eoka lau imɔ baɛkɛ omao nda Elambɔ .
43004046	Ani Inde loya liasi nda Kena ya Ngalilai , olo akindoläk’Inde balia liamɔ . Bonyafala ɔmɔi wa Bɔkɔta ayaläkä la wana wande botolome la loo nda Kafenauma .
43004047	Okäk’inde mbo Yesu asosokwa nda Yudea oyaiya nda Ngalilai inde lɔkɛ end’Inde la inde lolɔmbɔkɔl’Inde mbo aɛkɛ okuwesa wana wande , eoka inde loyala oko tina lowa .
43004048	Yesu loonga lande mbo — Sakolo ko wɛnɛ ndembe la bisisho , ino angoimela .
43004049	Bonyafala wa Bɔkɔta loonga lande mbo — Bwana , yauku to oso wa liwa lia wana wami .
43004050	Yesu loonga lande mbo — Kɛndɛkɛ eyaɛ , wana waɛ akoyala la liwawi . Boto loimela lioi eliaongäkä Yesu lande , inde lɔkɛ .
43004051	Aɛk’inde la mboka , bɛkɔwa yande loyatowana lande , iyo mbo wana wande akoyala la liwawi ;
43004052	inde lofela to iyo mbile eyasäsäkä wana . Iyo lokambesa to inde mbo — Lɛlɛngɔ mbisa ya ifitika , etao lomach’inde .
43004053	Ongoma sango loluwa mbo yaaka ko mbile eyaongäka Yesu lande mbo — Wana waɛ akoyala la liwawi , la inde la bofindi wande bototina loimela Yesu .
43004054	Eye yende ilombo sha tombale eshakeläkä Yesu , ani asokwäkä Inde nda Yudea ndokakɛ nda Ngalilai .
43005001	Mbisa yamao yaäkä Elambɔ ya BaYuda la Yesu akɛndɛ̈kɛ̈ Yelusaleme .
43005002	Nda bokenge wa Yelusaleme to , tina la liongo lia bɛkɔkɔ , loaaka lyaa lia balia eliatangomökö nda lioi lia BaYuda mbo Betesata , la yaäka la balɛlɛ bɔɔmwi ba batalɛ omao .
43005003	Nda balɛlɛ ana likama lia bato ba kambo loingakala se , bako eba etuku , l’eba bikoti , l’ebalɛmbɛti .
43005005	Boto ɔmɔi loyala nde amao oyaäkä la lokambo miaka kama isatɔ la bonanɛi .
43005006	Yesu lɔɛnɛ inde ani aingal’inde se ina , la aluwäk’Inde mbo asoumwa mbile yumwa ongoma , Inde loonga lande mbo — ¿ Olɛmbi nde ndɔɔlɔ bosäsu ?
43005007	Boto wa lokambo lomutoel’Inde mbo — Bwana , iti la boto bota’mi nda lyaa ani liela lia balia litoya , atɔkɛ’mi omao boto wasi atokwela’mi oso .
43005008	Yesu loonga lande mbo — Emalaka , ilaka tange yaɛ , tangwaka .
43005009	Lisasaya inde losäsesomo , inde loila tange yande , inde lotangwaka . Lise-ao liäkä nde elia Yenga .
43005010	Eokao BaYuda loonga la boto oyasäsesomökö mbo — Louse ende lise lia Yenga la lotiengane laɛ ndoilaka tange yaɛ .
43005011	Nde inde lomutola lau mbo — Oyasäsoliki’mi , nd’aongi lami mbo — Ilaka tange yaɛ , tangwaka .
43005012	Iyo lofel’inde mbo — ¿ Boto ndai oyaongi laɛ mbo — Ilaka tange yaɛ , tangwaka ?
43005013	Nde inde oyasäsesomökö atialuwäkä imɔ Inde , eoka Yesu loengwa bokamu wa bato omao .
43005014	Mbisa yamao , Yesu looshana lande nda Ndakɔ ya Mungu , Inde loonga lande mbo — Tɛnɛ ngo , ososäsesomo , okelëk’imɔ bobe , mbo loasɔ lolongela loo la owau , lotawɛlɛmɛ end’aɛ .
43005015	Boto lɔkɛ la inde lokambesa BaYuda mbo ale ko Yesu oyasäsesik’inde .
43005016	Eokao BaYuda loakola ndokongola Yesu eoka atokelaka njasɔ-bi la lise lia Yenga .
43005017	Nde Yesu lomutoel’iyo mbo — Sango wami akokelaka likuwa liande , la Imi imɔ ikokeli likuwa liami .
43005018	Eoka ya baoi-ba to BaYuda lookel’Inde yɛmɛ yool’Inde , yoeta eya oso , inga eoka asotefola liti lia Yenga kongo , nde simbi to eoka atangi nde Mungu mbo Sango wande , anyo aenganesi Inde angɛnɛ la Mungu .
43005019	Yesu lomutoel’iyo to mbo — Wewe , wewe , itoonga lanu mbo Wana angokɔkɔlɔ okela loasɔ angolɔmoi ko Inde angɛnɛ , sakolo ko yao eyɛni Inde mbo Sango nd’akeli yao ; eoka yao ebitokelaka Sango , Wana nd’atokela imɔ ko yao .
43005020	Sango asoniya Wana la atɔɛnɛsɛ Wana bitotina ebitokelak’Inde angɛnɛ la ɛnɛsɛkɛ Wana bekeeli yolongela-bi mbo ino omwaleke .
43005021	Kwa atotɛmwɛse Sango ebawäkä la atofaef’iyo liwawi liasi , ko ongoma Wana atofaka liwawi ende bato ebakasangek’Inde ofa liao .
43005022	Ati to Sango oyatoatela boto njasɔ , nde asofa Wana isosha sha liati lia njasɔ ,
43005023	mbo batotina baliteseke Wana , kwani atolites’iyo olitesa Sango angɛnɛ . Oyaitolitesa Wana , ambo aitolitesa Sango oyatomäkä Wana .
43005024	Wewe , wewe , itoonga lanu mbo oyatoka lioi liami la oyatolendelo Inde oyatomäkä’mi , ambo asɔɔlɔ liwawi lia loiko la atilaɔtɛkɛ nda liati , kongo ko asosokwa nda liwa okaɔtɔ nda liwawi .
43005025	Wewe , wewe , itoonga lanu mbo mbile eyaka nde , eingo esoya kwani eyetokaka ebawi nde limiki lia Wana wa Mungu , la iyo ebatoka belayalaka la liwawi .
43005026	Kwa Sango to ayali ngɛnɛ wa liwawi , ongoma imɔ asofaefa Wana isosha shoyala ngɛnɛ wa liwawi ;
43005027	la Sango asofaef’Inde imɔ isosha shoataka njasɔ eoka Inde nd’ayali Wana wa Boto .
43005028	Omwalëke eloasɔ-lo , eoka la mbile eyekayeke , batotina ebayali nda sai , belokaka limiki liande ,
43005029	la belatɛmwaka nda liwa okaɔtɔ nda loiko , bako bakelaki ba olau , nde bakelaki ba bobe belatɛmwaka ko ndofomo se .
43005030	Imi angɛnɛ itikɔkɔlɛ ndokela loasɔ ango lomɔi ; ko ani atoka’mi , itoata ongoma , la liataki liami liengani nde , eoka iitofumba ndokelaka ko lisangi liami , kangä lisangi liande oyatomäkä’mi .
43005031	Eya to mbo yetaka inango shami angɛnɛ , ambo inango shami siitokulyomo mbo wewe ;
43005032	Wasi nd’atota inango eoka yami , la Imi nd’aluwi mbo inango esitot’Inde eoka yami , shende wewe .
43005033	Ino watomäkä ende Yoane , la inde lotaka inango sha wewe ,
43005034	nde likulyi elisolɛmbɛ’mi liti elia bato , nde iongi nde lioi-li lia Yoane mbo buwesomoko .
43005035	Inde ayaläka nde faka eyonganäkä foi la bolangalangu la ino watalɛmbɛ̈kɛ̈ ndoyaimwa ko mbile ɛmɔi la bolangalangu wande .
43005036	Nde Imi nd’ayali la inango sholonga esha Yoane , eoka likuwa eliafäkä Mungu efa’mi mbo yɔlɔlɛsɛkɛ liao , liao kongo elikokela’mi oko kwani , liao lile inango mbo Sango nd’atomäkä’mi .
43005037	La oyatomäkä’mi ako Sango , Inde nd’atota inango loasɔ loami . Otioke limiki liande , otiɛnɛ bɔfɔnɔ wande ,
43005038	la lioi liande litiingale nda betema yanu eoka otiimel’Inde oyatomomökö lande .
43005039	Ototangakela kasa ya Mungu , eoka otangi nde mbo bɔsɛlɛkɛ nde Liwawi ko la yao , kongo ko yao bitotaka inango loasɔ loami ;
43005040	nde ino otilɛmbɛ ndoya ende’mi mbo bɔɔlɛkɛ Liwawi .
43005041	Lokuku loa bato , itikulye loao .
43005042	Iluwi nde mbo ino oti la losamɔ loa Mungu nda betema yanu .
43005043	Isoya ko nda lina lia Sango wami , nde otinyangele’mi ; wasi nde koya nda lina liande angɛnɛ , ani ino konyangela nde ona .
43005044	¿ Ino nd’atokɔkɔlɔ ndoimela la moni , ani otokulya liineli lia baina lanu , kongo ko otiluke liineli elitosokwa ko ende Mungu Ɔmwitoto ?
43005045	Otangëke mbo Imi nd’atof’ino se oso wa Sango , ende ko Mɔsɛ oyatof’ino se , la osokɛsɛkɛ tɔɛli twanu ko end’inde kongo .
43005046	Eya to mbo wimeläkä nde Mɔsɛ , ani osoimela Imi , eoka inde nd’asɔnɔ̈kɔ̈ loaso loami nda Kasa .
43005047	¿ Eya to mbo otiimele eyasonɔ̈kɔ̈ inde , ani ino koimela ebami baoi la moni ?
43006001	Mbisa yaamao , Yesu loleka eliya ya Ngalilai-eko eya Tibelia —
43006002	nde bikuke ya bato lotutak’Inde eoka bɛ̈nɛkɛ̈ tolombo etokelik’Inde ende eba kambo .
43006003	Yesu lolila to nda löngo , Inde loyala se omao amamwito la baeki bande .
43006004	Elambɔ ya BaYuda , eko Lieti , yaaka tina .
43006005	Iläkä Yesu baiso , Inde loɛnɛ bikuke ina ya bato batoya end’Inde , Inde loonga la Filipo mbo — ¿ Tosombeke batuma bolesa ebato-ba ko anima ?
43006006	Inde loonga la Filipo ongoma ndokɔtɔlɔ inde , eoka Inde angɛnɛ aluwi ani atokel’Inde .
43006007	Filipo lomutola lande mbo — Batuma ba loketi loa falanga mia imbale angoengana l’ebato-ba mbo boto la boto aɔlɛkɛ ko sinyo .
43006008	Ɔmɔi wa baeki bande , ako Andelo , etungani ya Simona Petelo , inde loonga lande mbo —
43006009	Wainɛngɛ ale ono oyasɛli beila bɔɔmwi la swi imbale . ¿ Kongo yende iye yokaela ende bato-ba wike ?
43006010	Yesu loonga mbo — Yalesak’iyo se . Twingi wike twäkä nda elela ena , iyo loyala to se , batolome benganäkä loketi loa bilɛfu bɔɔmwi .
43006011	Lamao Yesu lɔɔsɔ beila , Inde lofa kelekele , Inde lofaekefa bato ebayalaka se , la swi imɔ ongoma , kwa alɛmbɛk’iyo .
43006012	Okanelöko iyo batotina , Inde loonga la baeki bande mbo — Sɔnjaka twinyo twa bieka ebitikali mbo yeka etalefana .
43006013	Eokao , iyo losɔnja , iyo lotumesa bisaka liu la imbale la twinyo twa beila bɔɔmwi etosotikala ende ebaläkä .
43006014	Lamao ɛnɛkɛ bato ilombo eshakeläk’Inde , iyo mbo — Wewe , Inde ende Bɔtɔndɔli oyakayeke nda wenda .
43006015	Aluwäkä to Yesu mbo basikioyaund’Inde mbo batalieke Inde Bɔkɔta , Inde loinwa mbisa okakɛ nda löngo ko Inde angɛnɛ .
43006016	Iläkä buse likɔlɔse , baeki bande lɔkɛ ko nda ngɔngɛ ya balia ,
43006017	iyo lokwa nda watɔ , iyo loilya owale okaleka eliya fangi ya Kafenauma . Nde akwäkä lilima se , l’ani Yesu akayi kɔni end’iyo ;
43006018	eliya lokwelo batutu eoka lomba lofi lofofa .
43006019	Alükak’iyo kilometa bɔɔmwi , iyo lɔɛnɛ Yesu atotandaka olikolo lia balia , tina la watɔ , iyo lowänga .
43006020	Nde Yesu loonga lau mbo — Yende Imi , owangëke !
43006021	Asangäk’iyo ndot’Inde nda watɔ , kwaamao watɔ loiya nda ngɔngɛ olo aɛk’iyo .
43006022	Lɛlɛngɔ , batɔ ba ekuke ebatikaläkä fangi yasi ya eliya , iyo lɔɛnɛ mbo angwɛnɛ watɔ wasi , ko wao ebokwiki la baeki kongo , la mbo Yesu angɛnɛ atikwe lau nda watɔ , la mbo baeki bande basɔkɛ iyo angɛnɛ ,
43006023	( Nde bitumbe bimɔi ya Tibelia loya oyaelama tina la elela olo aläkä bato beila mbisa ani Yesu lofa kelekëlë . )
43006024	Limɔ ɛnɛ̈k’iyo to mbo Yesu at’imɔ omao , la baeki bande imɔ ati omao , iyo lokwaka nda bitumbe bina , iyo lɔkɛ nda Kafenauma ndokaluke Yesu .
43006025	La oshak’iyo oosha Yesu fangi yasi ya eliya , iyo loonga lande mbo — ¿ Labi , oyi nde eya l’eni to mbile ?
43006026	Yesu lomutola lau mbo — Wewe , wewe , itoonga lanu mbo , otiye oyaluka Imi eoka ya ndembe ya tolombo eyɛnɛ̈k’ino , kangä eoka oliki nde batuma la okaneluku .
43006027	Okuwelëke bieka ebitosɛɛsɛlɛ , kangä bieka ebitokata ko nda liwawi lia lokato , yao ebitofaefa Wana wa Boto efaef’ino , eoka Sango ako Mungu asot’Inde ndembe mbo asokuly’Inde .
43006028	Limɔ iyo loonga lande mbo — Tokeleke to moni mbo bekeeli yasu biomaleseke Mungu ?
43006029	Yesu lomutoel’iyo mbo — Ebo bole bokeeli ebolɛmbi Mungu , boko mbo bolendeloko Inde oyatomomu la Mungu .
43006030	Iyo loonga to lande , mbo — ¿ Eokao , eni ndembe ya ilombo esitokel’Aɛ , mbo twɛnɛkɛ la twimeleke Aɛ ; eni ndembe eyetokel’Aɛ ?
43006031	Batata basu baläkä Mana nda liɔmbɛlɛ , kwa atomöko nda Lokasa mbo — Afäk’iyo lituma eliasekwäkä nda Use mbo baleke .
43006032	Yesu loonga nde lau mbo — Wewe , wewe , itoonga lanu mbo — Atiäkä Mɔsɛ oyafäk’ino lituma lia Use , kangä Sango wami oyakof’ino lituma lia wewe elisosekwa nda Use .
43006033	Lituma lia wewe liende liao elitosekwaka nde Use la elitofaka liwawi ende eba wenda .
43006034	Iyo loonga to lande mbo — Ngɛnɛ , faefaka’iso litumali lise la lise .
43006035	Yesu loonga lau mbo — Imi yende Lituma lia liwawi . Inde oyatoya ende’mi atilokek’imɔ isiyɛ liasi , la inde oyatolendelo’mi , atilokek’imɔ yɛmɛ yomwa liasi .
43006036	Nde yaongäkä lanu mbo osɔɛnɛ Imi , nde oitoimela .
43006037	Batotina ebatofa Sango ofa’mi , beyaka ende Imi la oyatoya ende Imi , Imi angofeka inde .
43006038	Eoka isokwi nde nda Use , inga ndoyakelaka lisangi liami angɛnɛ , kangä lisangi liande oyatomäkä Imi .
43006039	Lisangi liande oyatomäkä’mi liko mbo itialefeseke angomwito wa batotina ebafäk’Inde ofa’mi , nde yetɛmwɛsɛk’iyo la liwawi nda lise lia liko .
43006040	Eli liende lisangi lia Sango wami , liko mbo batotina ebatɔɛnɛ Wana la ebatolendelo Inde , ambo bɛɔlɔkɔ nde liwawi lia layalaya la mbo Imi yetɛmwɛsɛk’iyo la liwawi nda lise lia liko .
43006041	Limɔ BaYuda loimaimel’Inde eoka aongäkä mbo Imi yende Lituma elisosekwa nda Use .
43006042	Iyo mbo — ? Oyo ati Yesu , wana wa Yosefa , toisoluwa sango la nyango wande ? Monito asoonga kwani mbo — Isokwi nde nda Use ?
43006043	Okimakimanëke ;
43006044	angwɛnɛ oto wokɔkɔlɔ oya ende’mi , sakolo ko Sango oyatomäkä’mi nd’asosuly’inde la Imi nd’atotɛmwɛsɛ inde la liwawi nda lise lia liko .
43006045	Losotomo nda Kasa ya batɔndɔli mbo — Batotina bekesomoko ko la Mungu . Oyasoka limiki lia Mungu la asoekesomo lande , inde atoya ende’mi .
43006046	Eti to mbo boto aɛni nde Sango , sakolo ngo ko Inde oyayali wa Mungu , Inde nd’ɛnɛ̈kɛ̈ Sango .
43006047	Wewe , wewe itoonga lanu mbo — Oyasoimela asɔɔlɔ liwawi lia lokato .
43006048	Imi yende Lituma lia Liwawi ;
43006049	batata banu baläkä Mana nda liɔmbɛlɛ la bawäkä .
43006050	Eli liende lituma lia Use elisulwi nde se mbo boto oyatola liao , angow’imɔ .
43006051	Imi yende Lituma lia liwawi elisosokwa nda Use ; eyambo boto elaka e-lituma-li , eyalaka nde la liwawi konda layalaya ; la lituma elitofa’mi of’inde , liende bindo yami ebitofa’mi loasɔ loa loiko loa wenda .
43006052	Eoka ya loao , BaYuda lowesakana , iyo mbo — ¿ Botoyo atokɔkɔlɔ ndof’iso bindo yande yola ko moni ?
43006053	Yesu loonga to lau mbo — Wewe , wewe , itoonga lanu mbo , sakolo ko bola bindo ya Wana wa Boto la bomwa bakila bande , ani ot’imɔ la liwawi nd’atiteni yanu .
43006054	Oyatolaka bindo yami la oyatomwaka bakila bami , inde asɛli nde liwawi lia loiko la yetɛmwɛsɛk’inde nda lise lia liko .
43006055	Eoka bindo yami yende bieka ya wewe , la bakila bami bende limwi lia wewe .
43006056	Oyatolaka bindo yami la oyatomwaka bakila bami , atoyalaka lami la Imi nd’atoyalaka lande .
43006057	Kwa atomäkä Sango , oyale la liwawi , otoma Imi , la iyali nde la liwawi ko l’eoka yande , ko ongoma oyatolaka’mi , eyalaka nde la liwawi ko l’eoka yami .
43006058	Eli liende lituma eliasekwaka nda Use , inga kwa elialäkä batata banu ebawäkä ; oyatolaka lituma-li , eyalaka nde la liwawi konda layalaya .
43006059	Aongäkä baoi-ba ani atoekekesa bato nda ɛsɔngɔmɛlɔ nda Kafenauma .
43006060	Ongoma baeki bande bamɔi , okakä’iyo elioi-li lia Yesu , iyo mbo — Elioi-li lile la tale finɛ . ¿ Ndai to atɔkɔkɔlɔ ndokulya liao ?
43006061	Aluwäkä to Yesu mbo baeki bande basoimaimela elioi-li , Inde loonga lau mbo — ¿ Mbo elioi-li lisokes’ino botema wale ?
43006062	¿ Eya to mbo wɛnɛ Wana wa Boto ani atoilama likolo olo ayaläk’Inde oso , ino moni ?
43006063	Bolimo nd’atosɛlɛ boto la liwawi , bindo kongo angosung’iso ; baoi bami ebaongäkä’mi lanu , bao bende bolimo la liwawi end’ino .
43006064	Nde bende bamɔi banu ebaitoimela . Nde Yesu loluwa konda liako ebatiimeleke la oyakawambek’Inde ;
43006065	la Inde loonga mbo — Ko l’eokao yakambesak’ino mbo angwɛnɛ boto wokɔkɔlɔ ndoya ende’mi sakolo ko efomo isosha sha Sango .
43006066	Laamao baeki bamɔi wike loinwainwa la batikɛndɛ-kɛndɛk’imɔ lande .
43006067	Limɔ Yesu loonga la eba liu la ambale mbo — ¿ La ino imɔ olɛmbi ko ndosokwa ?
43006068	Simona Petelo lomutoel’Inde mbo — Ngɛnɛ , tɔɛkɛ to ende ndai ? Aɛ wende la baoi boluwesa loiko loa layalaya ,
43006069	la iso nd’asoimela la toluwi nde kwani mbo Aɛ wende Ebotanu wa Mungu .
43006070	Yesu lomutola lau mbo — ¿ Iisoaa ino , eba liu la ambale ? Nde ɔmɔi wanu ende bolimo obe .
43006071	Inde loonga loasɔ loa Yudasi wana wa Simona wa Keliota , eoka inde , ako ɔmɔi wa eba liu la ambale , akawambek’Inde ende BaYuda .
43007001	Mbisa yamao , Yesu akɛndɛkɛndɛ̈kɛ̈ nda Ngalilai ; atilɛmbɛkɛ okɛndɛkɛndɛ nda Yudea eoka BaYuda loluka fofe yool’Inde .
43007002	Nde Elambɔ ya BaYuda eko eya Kumbo loya tina ,
43007003	eokao bitungani yande loonga lande mbo — Sokwaka nda yese-ye , kɛndɛkɛ nda Yudea mbo baeki baɛ omao bɛnɛkɛ ebitokelak’Aɛ ,
43007004	eoka boto oyalɛmbi ndoluwana fololo , aitokelaka likuwa liande wisakumbo . Bokela yao , ɛnɛsɛkɛ Aɛ angɛnɛ nda wenda fololo .
43007005	Eoka bitungani yande angɛnɛ bitiimelek’Inde .
43007006	Yesu loonga to lau mbo — Yose yami ekayi kɔni , nde eyanu yengani mbile la mbile .
43007007	Bato ba wenda batikɔkɔlɛ ndoiyana lanu , batoiya nde Imi eoka Imi nd’atokambes’iyo wewe mbo bekeeli yau bende ibe .
43007008	Ino kɛndɛkɛ nda Elambɔ , Imi ititakɛ kɔni nda Elambɔ-ye eoka mbo yose yami ekiiyeli kɔni .
43007009	Aongäk’Inde ongoma ani Inde loyala kɔni nda Ngalilai .
43007010	Nde asiläkä bitungani yande ndɔkɛ Yelusaleme nda Elambɔ , limɔ Inde imɔ lɔkɛ , inga to fololo , kangä wisakumbo .
43007011	BaYuda loakola ndoluk’Inde nda Elambɔ , iyo mbo — ¿ Boto ona ale to anima ?
43007012	Bato ba bikuke angɛnɛ loimaima finɛ loasɔ loande ; bamɔi loonga mbo — Ale boto olau . Nde basi mbo — Mba , atolimbaka bato !
43007013	Kongo ko angwɛnɛ boto woonga loasɔ loande fololo eoka bawangi nde BaYuda .
43007014	Lise limɔi atiteni ya Elambɔ , Yesu lɔkɛ nda Ndakɔ ya Mungu la Inde loakola ndoekekesa bato ina .
43007015	Eokao BaYuda lomwaala , iyo mbo — ¿ Boto-yo aluwi nde kasa la moni ani atiayaläkä boeki wewe ?
43007016	Eokao Yesu lomutola lau mbo — Eliami liekesi-li liti liami angɛnɛ , kangä lia Oyatomäkä’mi .
43007017	Boto esanga nde ndokela lisangi lia Mungu , atoluwa kwa mbo liekesi liami liende lia Mungu , kwa mbo isoonga l’isosha shami angɛnɛ .
43007018	Oyatoekesa la isosha shande angɛnɛ , ona atoluka tala yande angɛnɛ ; nde oyatoluka ko tala ya oyatomäk’Inde , ona ale wewe ; atitefole Bikela .
43007019	¿ Ati Mɔsɛ oyafäk’ino Bikela ? Nde angwɛnɛ angɔmɔi wanu oyatolitesa Bikela . ¿ Ɔlɛmbi nde ndoola’mi eoka iye to ?
43007020	Bato ba ekuke loonga mbo — Wende la bolimo obe ; ¿ Ndai alɛmbi nde ndool’Aɛ ?
43007021	Yesu lomutoel’iyo mbo — Likuwa limwito kongo elikeliki’mi , la batotina banu basomwaala ;
43007022	Mɔsɛ afäk’ino liteni lia itombe ( nde litiäkä elia Mɔsɛ , kangä elia batata banu ) la nda lise lia yenga ototena boto itombe .
43007023	¿ Boto etenomo to itombe la lise lia yenga mbo Bikela ya Mɔsɛ bitatefolomo , ino ososomaka lami moni ani isosäsesa bindo bitotina ya boto la lise lia yenga ?
43007024	Watëke loasɔ faufau , kangä la liengani lilau !
43007025	Bato bamɔi ba Yelusaleme loonga mbo — ¿ Mbo oyo ati Inde oyatoluka bamɔi mbo bolek’Inde ?
43007026	Tɛnɛ ngo , atonangola fololo , nde baitoonga lande lioi . ¿ Ende to wewe mbo Bekumi nd’aluwi mbo Oyo ende Masiya ?
43007027	Nde toluwi olo asokwi nde boto-yo , nde akayeke Masiya , angwɛnɛ boto woluwa olo akasokwek’Inde .
43007028	Eokao Yesu loanjanja nda liekesi liande nda Ndakɔ ya Mungu , mbo — Oluwi nde Imi la oluwi imɔ olo asokwaka’mi , la itiye la isosha shami angɛnɛ , kangä la shao sha wewe sha Inde oyatomäkä’mi , ino angoluw’Inde .
43007029	Imi nd’aluw’Inde , eoka isokwi nde end’Inde la Inde nd’atomi Imi .
43007030	Limɔ iyo loluka fofe yound’Inde nde angwɛnɛ boto wotel’Inde bosamba eoka lisho liande likayi kɔni .
43007031	Nde bato wike lolendelo Inde , iyo mbo — ¿ Akayeke Masiya , ekelaka nde ndembe ya tolombo yolongela yao ebisokela boto-yo ?
43007032	BaFalusi looka ani atoimaimaka bato loasɔ loande , limɔ kanga ebieti la BaFalusi lotoma benyafala ya betingani mbo baundesek’Inde .
43007033	Limɔ Yesu loonga mbo — Ko mbile sinyo kongo itoyala lanu lamao itɔkɛ end’Inde oyatomäkä’mi .
43007034	Bolukaka’mi nde otiɛnɛkɛ’mi ; la olo atoyalaka’mi ino angokɔkɔlɔ ndoiya omao .
43007035	Eokao BaYuda loongana mbo — Boto-yo asangɔkɛ to anima mbo iso angoosh’Inde ? ¿ Atɔkɛ to ende ebasomelana okalimela nda yese ya BaHela , okaekesa BaHela omao ?
43007036	¿ Lioi-li moni eliongi nd’Inde mbo — Bolukaka’mi nde otiɛnɛkɛ’mi ; la olo atoyalaka’mi ino angokɔkɔlɔ ndoiya omao ?
43007037	Nda lise lia liko lia Elambɔ elile lise lifi , Yesu loemakala , inde loanjanja mbo — Boto eoka yɛmɛ yomwa ayeke to ende’mi la amweke .
43007038	Oyatolendelo’mi , baande ba balia ba liwawi bechaka nde okuswa nda botema wande , kwa aongäkä Lokasa loa Mungu .
43007039	Ongoma , Yesu loonga loasɔ loa Bolimo ebokaɔlɛkɛ ebatolendelo Inde , eoka Bolimo bokafomu kɔni ende bato , eoka Yesu akaɔli kɔni tala yande .
43007040	Okäkä to bamɔi ba ekuke ebaoi-ba , iyo mbo — Wewe , Oyo ende Bɔtɔndɔli .
43007041	Bamɔi mbo — Oyo ende Masiya . Nde basi mbo — ¿ Mbo Masiya atosokwa nda Ngalilai ?
43007042	¿ Lokasa loa Mungu lotiaongäkä mbo Masiya eotomoko nde nda bɔkɔ̈kɔ wa Dawidi , nda bokenge wa Betelehemu , ewayaeläkä Dawidi ?
43007043	Eokao bato ba ekuke angokulyana loasɔ loande ;
43007044	bamɔi bau balɛmbɛkɛ ndoundes’Inde , nde angwɛnɛ boto wotel’Inde bosamba .
43007045	Benyafala ya betingani loinwa to ende kanga ebieti la BaFalusi , iyo loonga lau mbo — ¿ Monito otiesh’Inde ?
43007046	Benyafala lomutola mbo — Angwɛnɛ ango oto woonga kwa asoonga eboto-yo .
43007047	Eokao , BaFalusi lomutoel’iyo mbo — La ino imɔ osolimbakomo ?
43007048	¿ Oni to wa bekumi kwa wa BaFalusi oyasolendelo Inde ?
43007049	Kongo ko bato ba ekuke-ye batiluwe Bikela , basosendomo bieo !
43007050	Nikodemo ( ako inde oyaɛkɛ ende Yesu oso la ocho ) oyaäkä ɔmɔi wau , inde loonga mbo —
43007051	¿ Bikela yasu bitofa nde oto se , oso ani totitaoke ani atoong’inde , la ndoluwa ebitokel’inde ?
43007052	Iyo lomutoel’inde mbo — ¿ Laɛ imɔ wende wa Ngalilai ? Tatangaka nda Lokasa , wɛnɛ nde mbo angwɛnɛ Bɔtɔndɔli bokuswa nda Ngalilai .
43007053	Limɔ iyo lomelana oto la oto ko nda ndakɔ eyande .
43008001	Nde Yesu lɔkɛ nda löngo loa Elaya .
43008002	Lɛlɛngɔ la nɔngɔ Inde lɔɔtɔ liasi nda Ndakɔ ya Mungu la batotina loya end’Inde omao , Inde loyala se ndoekes’iyo .
43008003	Batikasa la BaFalusi loeshel’Inde otomali oyaoshomu lau ani asotwa nyongo . Iyo loemesa botomali atiteni yau ,
43008004	limɔ iyo loonga la Yesu mbo — Boekesi , botomali-bo looshomo ani akotwa nyongo ;
43008005	Mɔsɛ nda Bikela lotel’iso ndola mbo tooleke ebɔfɔnɔ-bo wa boto ko la fëngu ya batalɛ ; ¿ Aɛ nd’atoonga moni loasɔ loande ?
43008006	Iyo loonga ongoma ko ndokɔtɔlɔ Inde mbo bɛnɛkɛ loasɔ lowanjel’Inde . Nde Yesu lotulama se , Inde lotaka ndembe nda nyɛlɛ la isangakala ;
43008007	nde afelakäk’iyo imɔ liasi , Inde loila botö liasi , Inde loonga lau mbo — Boto ona wanu oyati la litwanelo , atakushaka litalɛ lia oso .
43008008	Limɔ Inde lotulama se liasi ndotaka ndembe nda nyɛlɛ .
43008009	Okäk’iyo ani , iyo loakola ndokuswakuswa , oso biange limɔ basi , ko nd’atikaläkä ko Yesu angɛnɛ la otomali omao nd’atiteni .
43008010	Yesu loilaka botö , Inde loonga lande mbo — ¿ Botomali , bende to anima ; Angwɛnɛ botö wofa aɛ se ?
43008011	Botomali loonga mbo — Angwɛnɛ oto , Bwana . Yesu mbo — Imi imɔ , iitof’aɛ se ; kɛndɛkɛ eyaɛ , okelëk’imɔ obe liasi .
43008012	Yesu loonga lau liasi , Inde mbo — Imi yende Löwa loa wenda ; boto oyatotuta’mi , aitokɛndɛkɛndɛ nda lilima , kongo ko atoyalaka nda löwa loa loiko .
43008013	Eokao BaFalusi loonga lande mbo — Otokambesa bato loaso loaɛ angɛnɛ , inango shaɛ siti to wewe .
43008014	Yesu lomutoel’iyo mbo — Ambo yekambesa to bato loasɔ loami angɛnɛ , inango shami shende wewe , eoka iluwi nde olo asokwäkä lami la olo akaɛkɛ lami , nde ino otiluwe olo asokwäkä lami la olo akaɛkɛ lami .
43008015	Ino osoata loasɔ kwa asɔɛnɛ ino lokomba loa oto , nde Imi angoata loasɔ loa oto angɔmɔi ;
43008016	nde ambo yeata loasɔ , liati eliami liengani nde , eoka itiyale ko Imi kongo , kangä Imi la Inde imɔ oyatomäkä’mi .
43008017	Nda Bikela yanu angɛnɛ losotomo mbo tonango twa bato ambale tole wewe .
43008018	Imi nd’atota inango loasɔ loami angɛnɛ , la Inde oyatomäkä’mi ako Sango atota inango sha’mi .
43008019	Iyo loonga to lande mbo — ¿ Sango waɛ ende to anima ? Yesu mbo — Otiluwe ango Imi , angoko Sango wami ; eya boluwa nde Imi , ani boluwa imɔ ko Sango wami .
43008020	Yesu loonga ebaoi-ba tina la ɛsɔnjɛlɔ ya lifaefi ani aekesak’iyo nda ndakɔ ya Mungu , nde boto angɔmɔi woundes’Inde eoka likayi eliande lisho .
43008021	Yesu loonga lau liasi mbo — Im’itosokwa eyamaya , limɔ ino bolukaka’mi la bowaka nde nda obe wanu . Olo akaɛkɛ lami , ino botiakɔkɔlɛkɛ ndoya .
43008022	Eokao BaYuda loonga mbo — Mbo atokakwa linga eoka Inde mbo , Olo akaɛkɛ lami , ino botiakɔkɔlɛkɛ ndoya ?
43008023	Yesu loonga lau mbo — Ino wende ba ono se , Imi yende w’olikolo ; ino wende wa ewenda-bo , Im’iti wa ewenda-bo .
43008024	Iongi nde lanu mbo bowaka nde nda obe wanu , eyambo botiimele mbo yende Inde , ambo ino kowa nda obe ebotokelak’ino .
43008025	Lamao iyo loonga lande mbo — ¿ Aɛ wende ndai ? Yesu loonga lau mbo — Ko nda liako , kwa aongiki’mi lanu oso .
43008026	Yende la wike woonga loaso loanu la ndoatakel’ino . Nde oyatomäkä’mi ende wewe la yao eyaokäkä’mi end’Inde ambo yao ebitokambesa’mi nda wenda . (
43008027	Nde batialuwäkä mbo aongäkä lau loaso loa Sango . )
43008028	Akilek’ino Wana wa Boto , ani boluwaka nde mbo yende Inde , la mbo iitokela loasɔ ko la isosha shami angɛnɛ , kangä kwa aekesäkä Sango oekesa’mi , ambo Imi nd’atoonga ko ongoma .
43008029	Inde oyatomäkä’mi ale amamwito lami , atimache Imi ikɛndi , eoka Imi nd’atokelaka ko yao ebitoomales’Inde .
43008030	Aongäkä’Inde ongoma , bato wike loimela Inde .
43008031	Eokao Yesu loakola ndoonga la BaYuda ebimeläk’Inde , mbo — Bokɔkɔmɔ to nda lioi liami , ambo wayala nde baeki bami wewe ,
43008032	la ongoma waluwa nde njasɔ ya wewe , la wewe botokindol’ino toote .
43008033	Iyo lomutola lande mbo — Iso twende eba lioti lia Abalayama , totiayaläkä bɛkɔwa ya boto . ¿ Monito osoonga mbo — Botokindolomo toote ?
43008034	Yesu lomutola lau mbo — Wewe , wewe itoonga lanu mbo oyatokelaka bobe ende ko bɔkɔwa wa obe .
43008035	Bɔkɔwa aitoyalaka to nda litumbe lia Ngɛnɛ layalaya , kangä wana nd’atoyalaka layalaya .
43008036	Eokao , eya to mbo Wana ekindol’ino toote , ambo wende toote wewe .
43008037	Iluwi nde mbo wende lioti lia Abalayama , kongo ko otoluka nde fofe yoola’mi , eoka mbo Lioi liami liti la elela nda betema yanu .
43008038	Imi nd’atoonga loasɔ loa yao eyɛnɛkɛ’mi ende Sango wami , nde ino nd’atokelaka ko yao ebisok’ino ende ewanu sango .
43008039	Iyo lomutola lande mbo — Abalayama ende sango wasu . Yesu loonga lau mbo — Eya mbo boyala bana ba Abalayama , ani bokelaka nde yao eyakeläkä imɔ Abalayama .
43008040	Kwani to wende la yɛmɛ yoola’mi oyasokambes’ino eya wewe ebiaokäkä’mi ende Mungu , Abalayama atiakeläkä ongoma .
43008041	Ino nd’atokelaka bekeeli ya sango wanu . Iyo loonga lande mbo — Iso totiaotomökö la nyongo , tole la Sango ɔmɔi ako Mungu .
43008042	Yesu loonga lau mbo — Mungu eyala nde Sango wanu , ani ososama nde Imi , eoka yasekwäkä nde ende Mungu , la yende eya ; itiayäkä l’isosha shami angɛnɛ , nde Inde nd’atomäkä Imi .
43008043	¿ Monito otiluwe litina lia lioi liami ? ende eoka otikɔkɔlɛ ndooka lioi liami .
43008044	Ino wende bana ba sango wanu ako Satana , la ino ososanga ko ndokelaka yɛmɛ yande . Ona ayaläkä ko booli w’ato konda liakoli , inde atiyale fii nda wewe , eoka angwɛnɛ wewe end’inde ango sinyo . Atotak’inde nanga , wende ko boyaeli wande , eoka inde ende boti wa nanga la ende ko sango wa lolanga .
43008045	Nde atoonga Imi ko wewe , otiimele Imi .
43008046	¿ Ndai wanu atotombola’mi nda bekeeli ibe ? Yeonga nde la wewe , monito ino otiimele’mi ?
43008047	Oyayali ewa Mungu , inde atooka nde baoi ba Mungu ; ¿ Monito ino otioke bao ? Ambo otiyale eba Mungu .
43008048	BaYuda lomutoel’Inde mbo — ¿ Iso toisoonga wewe mbo wende Ewa Samalia la ole la bolimo obe ?
43008049	Yesu lomutola mbo — Im’iti la bolimo obe , nde itolitesa Sango wami , la ino ototefwesa’mi .
43008050	Im’itiluke nde tala yami angɛnɛ , nde Ɔmɔi nd’atoluka yao , Inde nd’atoata loasɔ loami .
43008051	Wewe , wewe , itoonga lanu mbo — Boto elitesa lioi liami , atilɛnɛkɛ imɔ liwa .
43008052	BaYuda loonga lande mbo — Kwani toluwi nde mbo wende la bolimo obe . Abalayama lowa la Batɔndɔli imɔ nde Aɛ nd’atoonga mbo — Boto elitesa lioi liami , atilawek’imɔ .
43008053	¿ Aɛ nd’alongeli to sango wasu ako Abalayama oyawäkä ? Batɔndɔli lowa imɔ kowa ; ¿ Otangi nde mbo wende ndai to ?
43008054	Yesu lomutola mbo — Yetalia ko Imi angɛnɛ , tala yami eti eya wewe . Ende Sango wami oyatotalia’mi tala , ako Inde oyatangi ino mbo ende Mungu wanu ,
43008055	l’ani otiluw’Inde . Nde Imi nd’aluwi Inde la yeonga mbo itiluw’Inde , ambo yeyala kwa ayali ino , ako ewa lolanga ; kongo ko isoluw’Inde la itolitesa lioi liande .
43008056	Tata wanu ako Abalayama loomala mbo elɛnɛkɛ mbile yami , la inde lɔɛnɛ la okäkä limɛngɔ .
43008057	BaYuda loonga to lande mbo — Okiyeli kɔni miaka kama bɔɔmwi la Aɛ mbo Abalayama ɛnɛ̈kɛ̈ nd’Aɛ ?
43008058	Yesu loonga lau mbo — Wewe , wewe itoonga lanu mbo , oso wa Abalayama , Imi nd’ayali .
43008059	Kwaamao iyo loilaka batalɛ mbo bakushelek’Inde , nde Yesu loisamel’iyo , Inde losokwa nda Ndakɔ ya Mungu .
43009001	Etäkä Yesu nda mboka , Inde lɔɛnɛ boto oyaäkä la botuku konda baotelo bande ,
43009002	la baeki bande lofel’Inde mbo — ¿ Labi , ndai yakeläkä obe , kwa botoyo kwa ebaot’inde , mbo aotomökö la botuku ?
43009003	Yesu lomutola mbo — Ati ango inde angɛnɛ , ango ebaoti inde lokela bobe kangä mbo ebikakeleke Mungu yɛnɛlɛkɛ end’inde .
43009004	Lole loami ndokela yao ya Inde oyatomäkä’mi ani löwa lokoyali ; akayeke lilima lia bocho , boto angokɔkɔlɔ ndokela likuwa .
43009005	Akoyali’mi nda wenda , yende löwa loa wenda .
43009006	Aongäk’Inde ongoma , Inde lotwɛlɛ sɔi nda nyɛlɛ ndokela baïti , Inde lolɔɔkɔ inde baïti nda baiso .
43009007	Yesu loonga lande mbo — Kɛndɛkɛ okasoola bindo yaɛ nda lyaa liko Siloa ( litina mbo Oyatomomu ) , inde lɔkɛ to inde losoola bindo , inde losokwa omao ani akɔɛnɛ liasi .
43009008	Bayalani lande la bato ebɛnɛ̈k’inde oso mbo Ewa shomba , iyo lofelana mbo — ¿ Ati ona oyayalakäkä se nda mboka shomba yeka ?
43009009	Bamɔi mbo — Ale ko inde . Basi mbo — Mba , nde akwelu nde bɔfɔnɔ wande . Nde boto angɛnɛ loonga mbo — Imi-yo .
43009010	Limɔ iyo lofel’inde mbo — Baiso baɛ to baliolomu nde moni ?
43009011	Inde lomutola lau mbo — Boto oyatangomu mbo Yesu lokela baïti , Inde lolɔɔkɔ bao nda baiso bami , Inde loonga lami mbo — Kɛndɛkɛ nda Siloa , soolaka bindo omao ; imi lɔkɛ to , la asoolaka’mi , imi lɔɛnɛ liasi .
43009012	Limɔ iyo lofel’inde mbo ¿ Boto ona ale to anima ? Inde mbo — Itiluwe .
43009013	Iyo loesha oyayaliki oso la botuku ende BaFalusi .
43009014	Lise lina eliakeläkä Yesu baiti , la elialioläk’Inde baiso bande , liaäkä elia Yenga .
43009015	Eokao BaFalusi imɔ lofel’inde liasi ani ɛnɛsɔmɔ̈kɔ̈ inde . Inde loonga to lau mbo — Inde lota baïti nda baiso bami , imi losoola bao la kwani itɔɛnɛ .
43009016	Bamɔi ba BaFalusi to loonga mbo — Ona ako Yesu ati wa Mungu , eoka atilitese lise lia Yenga . Nde basi bamɔi mbo — Boto oyatokelaka obe nd’atokɔkɔlɔ ndokela ndembe ya ilombo ya bɔfɔnɔ-bo ? Ongoma iyo batisangane kuko .
43009017	Eokao iyo lofelaka ewa botuku liasi mbo — ¿ Aɛ angɛnɛ nd’atoonga iye loasɔ loande , eoka alioliki nde ebaɛ baiso ? Inde mbo — Ende Bɔtɔndɔli .
43009018	Nde BaYuda batiaimeläkä mbo ayaläkä la botuku la mbo ɛnɛsɔmɔkɔ̈ liasi , kond’atäk’iyo ebaot’inde lioi , ako oyaɛnɛsɔmɔ̈kɔ̈ liasi ,
43009019	iyo lofela iyo mbo — ¿ Oyo ende to wana wanu oyatoong’ino mbo aotomökö la botuku ? ¿ Asɔɛnɛ to kwani la moni ?
43009020	Ebaot’inde lomutola mbo — Toluwi nde mbo ende wana wasu la mbo aotomökö nde la botuku ,
43009021	nde totiluwe ani asɔɛnɛ inde oko liasi , la iso angɛnɛ totiluwe oyaliolik’inde baiso ; felak’inde angɛnɛ , ende otowange , atoaolel’inde angɛnɛ .
43009022	Ebaot’inde loonga ongoma eoka bawangakäkä BaYuda , eoka BaYuda lotwana kuko mbo boto eaola mbo Yesu ende Masiya , ambo ona kosokolomo nda ɛsɔngɔmɛlɔ .
43009023	Liao to lile litina eliongiki ebaot’inde mbo — Ale otowange , felak’inde angɛnɛ .
43009024	Eokao iyo lota oyaäkä la botuku , lita lia ambale , iyo loonga lande mbo — Ongaka ko wewe wa Mungu , eoka iso nd’aluwi mbo eboto-yo atokelaka bobe .
43009025	Boto loonga to mbo — Eya boto oyatokelaka obe , im’itiluwe , loasɔ lɔmɔi eloluwi nde imi , loko mbo yaäkä la botuku , nde kwani isɔɛnɛ .
43009026	Iyo lofela inde mbo — ¿ Akeeliki nd’aɛ moni ? ¿ Alioliki nde baiso baɛ l’iye ?
43009027	Inde lomutoel’iyo mbo — Ikambesiki nd’ino , nde otiokeke ; ¿ Olɛmbi nde ndoka liasi moni ? Mbo ino imɔ nd’alɛmbi oyala baeki bande ?
43009028	Limɔ iyo lomɔl’inde , iyo mbo — Aɛ wende boeki wa boto ona , nde iso nd’ayali baeki ba Mɔsɛ .
43009029	Iso nd’aluwi mbo Mungu aongäkä la Mɔsɛ , kongo ko loasɔ loa oyo-boto-yo totiluwe ango olo asokwäkä lande .
43009030	Boto lomutola lau mbo — Loasɔ lomwaalomo to loko mbo ino angoluwa olo asokwaka lande , l’ani alioli nde baiso bami !
43009031	Toluwi nde mbo Mungu angolaila ebatokelaka bobe ; nde boto esemolak’Inde , ekelaka lisangi liande , ambo Mungu kolail’inde ona .
43009032	Ko layalaya lotiaokomökö mbo boto nd’alioläkä baiso ba boto oyaotomu la botuku .
43009033	Aenaka mbo boto ona ayäkä ende Mungu , ani Inde angokɔkɔlɔ okela yeka .
43009034	BaFalusi lomutoel’inde mbo — Ko la obe aɛ nd’aotomökö fɛɛ ! ¿ Aɛ nd’atoekes’iso ? Limɔ iyo losokol’inde nda ɛsɔngɔmɛlɔ .
43009035	Okäkä Yesu mbo basosokol’inde la oshäkä Yesu oosh’inde , Yesu loonga lande mbo — ¿ Osolendelo to Wana wa Mungu ?
43009036	Boto ona loonga mbo — ¿ Bwana , ale to ndai mbo ilendeloko Inde ?
43009037	Yesu loonga lande mbo — Osɔɛnɛ Inde la akoonga imɔ laɛ kwani , Inde kongo .
43009038	Inde mbo — Bwana , isoimela . Inde lotulamela Yesu se .
43009039	Limɔ Yesu loonga mbo — Imi nd’asoya nda wenda-bo ndoyaataka wao , mbo ebatiɛnɛ , bɛnɛkɛ , la mbo ebatɔɛnɛ bakinjweke eba botuku .
43009040	Okäkä BaFalusi bamɔi ebayaläkä lande ebaoi-ba , iyo loonga lande mbo — ¿ Iso imɔ twende eba botuku ?
43009041	Yesu lomutola lau mbo — Wayala nde la botuku , ani otiyaleke bato ba obe , nde kwaani atoong’ino mbo , Totɔɛnɛ ; ambo ino okoyali bato ba obe .
43010001	Wewe , wewe , itoonga lanu mbo — Boto oyaitɔɔtɔkɔ ko la bome nda likula lia bɛkɔkɔ , kangä ndoakala liao la elela yasi , ambo ona ende wiya la booni ,
43010002	nde oyatɔɔtɔkɔ kola bome ende botingani wa bɛkɔkɔ .
43010003	Bolambi wa bome atoliokoel’inde bome la bɛkɔkɔ bitoka limiki liande ; atotaka eyande bɛkɔkɔ lina , ɔmɔi l’ɔmɔi , limɔ atotol’iyo oso ko lousa .
43010004	Asoumesa eyande bɛkɔkɔ lousa ; limɔ atoeteel’iyo oso la bɛkɔkɔ bitotutak’inde eoka bisoluwa limiki liande ,
43010005	biitotuta bɔɛnda ; bitokwel’inde botili eoka bitiluwe limiki lia bɔɛnda .
43010006	Yesu lotel’iyo bombila-bo , kongo ko batialuwäkä litina eliaongäk’Inde lau .
43010007	Eokao Yesu loonga lau liasi mbo — Wewe , wewe itoonga lanu mbo Imi yende bome ende bɛkɔkɔ .
43010008	Batoti ebayäkä oso wami bende biya la beoni , kongo ko bɛkɔkɔ bitioke bamiki bau .
43010009	Imi yende Bome ; boto ɛɔtɔkɔ ko lami , inde kotekama , atɔɔtɔkɔ la atokuswakuswa , l’ani atoosha bieka yola .
43010010	Wiya aitoya sakolo ngo mbo iyeke la mbo aoleke la mbo asɛɛsɛlɛsɛkɛ bɛkɔkɔ ; Imi nd’ayiki mbo bayaleke la liwawi la bayaleke la lilya .
43010011	Imi yende Botingani bolau ; Botingani bolau atomacha liwawi liande ko ndowela bɛkɔkɔ .
43010012	Bokuwi wa bosombo oyati botingani , oyatisɛlɛ bɛkɔkɔ eyande angɛnɛ , atɔɛn’inde ngɔi etoya , inde komacha bɔkɔkɔ , kokwa botili ; limɔ ngɔi koungwakela bɛkɔkɔ , inde komelekesa yao mya .
43010013	Atokwa botili ongoma eoka ale ko bokuwi wa bosombo , aitotakela bɛkɔkɔ bolenda .
43010014	Nde Imi yende Botingani Bolau la iluwi nde eyami bɛkɔkɔ la eyami nd’aluwi ko Imi ;
43010015	kwa Sango nd’aluwi Imi , ko Imi imɔ nd’aluwi Sango la isomacha liwawi liami ko ndowela bɛkɔkɔ .
43010016	Yende imɔ la bɛkɔkɔ yasi ebiti ya e-liasa-li , lole loami ndotola imɔ ko yao oso la bɛkɔkɔ yokaka nde limiki liami , limɔ beyalaka nde ko liasa limwito la Botingani ko ɔmwito .
43010017	Eokao Sango asoniya Imi eoka Imi nd’amachi liwawi liami mbo yɔlɛkɛ liao liasi .
43010018	Angwɛnɛ boto wɔnɔkɔlɔ liao ende’mi , nde Imi nd’atomacha liao ko Imi angɛnɛ . Yende l’isosha shomacha liao la yende imɔ l’isosha shɔɔlɔ liao liasi . Sango angɛnɛ nd’atelaka’mi ekela-ye .
43010019	Eoka ya baoi-ba BaYuda batisanganeke kuko ko liasi ;
43010020	wike loonga mbo — Asɔɔtɛlɔmɔ la bolimo obe , ongoma asowa loseka . ¿ Otok’Inde ko l’eoka iye to ?
43010021	Nde basi mbo — Tonango twande toti twa boto oyaɔtɛlɔmu la bolimo obe . ¿ Bolimo obe nd’atokɔkɔlɔ oliola baiso ba eba botuku ?
43010022	Yaäkä nde mbile ya Elambɔ ya Liuchi lia Ndakɔ ya Mungu nda Yelusaleme nda mbile ya bondiya ,
43010023	Yesu lɔkɛndɛkɛndɛ nda lilɛlɛ lia Ndakɔ ya Mungu , liko elia Solomo .
43010024	Lamao BaYuda lolingel’Inde , iyo loongaka lande mbo — ¿ Otoeyaeyesa betema yasu konda eni to mbile ? Aɛ boyala Masiya , kambesak’iso fololo .
43010025	Yesu lomutola lau mbo — Isokambes’ino , nde otiimele . Bekeeli ebitokelaka’mi nda lina lia Sango wami , yao nd’atokambes’ino loasɔ loami .
43010026	Kongo ko ino otiimele eoka oti bɛkɔkɔ yami .
43010027	Bɛkɔkɔ yami bitokaka limiki liami , la Imi nd’asoluwa yao la bitotutaka’mi ;
43010028	Imi nd’atofaefayao liwawi lia layalaya , bitilasɛɛsɛlɛkɛ la angwɛnɛ boto wɔnɔkɔlɔ yao nda bosamba wami .
43010029	Sango wami oyafäkä’mi yao , alongeli nde batotina , angwɛnɛ angɔmɔi wokɔkɔlɔ ndɔɔnɔkɔlɔ ango yeka nda bosamba wande .
43010030	Imi la Sango twende ko ɔmwito .
43010031	BaYuda loilaka batalɛ liasi mbo bakushelek’Inde bao .
43010032	Yesu loonga to lau mbo — Isotambel’ino bekeeli bilau wike ko l’isosha sha Sango , otokushela’mi batalɛ loasɔ loa boni to bokeeli ?
43010033	BaYuda lomutoel’Inde mbo — Toitokushel’Aɛ batalɛ loasɔ loa bokeeli bolau kangä loasɔ loa lisɛɔli lia Mungu , eoka Aɛ ako boto kongo , nd’aenganesi Aɛ angɛnɛ la Mungu .
43010034	Yesu lomutola lau mbo — ¿ Lotitomo nde nda Lokasa loa Bikela yanu mbo — Imi mbo — Wende BaMungu ?
43010035	¿ Eya to mbo batangomökö BaMungu ebafomökö isosha sha Mungu l’ani Lokasa loa Mungu angotombolomo ,
43010036	monito ino koonga lami oyuchomu la Sango la oyatomomökö lande nda wenda , mbo — Ososɛɔlɔ Mungu , eoka mbo iongiki mbo Yende Wana wa Mungu ?
43010037	Eya to mbo itikele bekeeli ya Sango wami , wimelëke’mi .
43010038	Kongo ko eya mbo yekelaka yao , otiimeleke’mi , imelaka ngo ko bekeeli angɛnɛ mbo boluweke la mbo wimelek’imɔ mbo Sango ale lami la Imi nd’ayali la Sango .
43010039	Eokao iyo loluka fofe youndes’Inde liasi , nde Inde loowana nda besamba yau .
43010040	Limɔ Inde lɔkɛ okaleka Yaladene liasi nda elela olo alufiäkä Yoane olufia bato oso , Inde lotikala omao ;
43010041	la bato wike lɔkɛkɛ end’Inde , iyo loonga mbo — Yoane atiakelaka ndembe y’esisho , nde bitotina ebiaongaka Yoane eoka ya e-boto-yo yende wewe .
43010042	La bato wike lolendelo Inde omao .
43011001	Boto ɔmɔi ayalaka la loo , ako Lasalo wa Betania , bokenge wa Malia la boloo Wande ako Maleta .
43011002	Malia aaka nde otomali oyasingɔlɔkɔ Ngɛnɛ la baningo ba liɛsɛ , la oyaɔmbɔkɔlɔkɔ batindi bande la swee yande la Lasalo oyaaka la loo aaka welo wande .
43011003	E-baelo-ba lotomela Yesu wɛndi mbo — Ngɛnɛ , oyasamomu laɛ ale la loo .
43011004	Okakä Yesu ongoma , Inde loonga mbo — E-loo-lo loti to eloa liwa , kangä elɔɛnɛsɛ tala ya Mungu mbo Wana wa Mungu ataliomoko tala ko la loao .
43011005	Yesu asamaka Maleta la etungani yande la Lasalo ,
43011006	okakä to Inde mbo Lasalo ale la loo , Inde lotatikala kɔni bacho bambale omao nda elela eyayalak’Inde .
43011007	Mbisa yaamao Inde loonga la baeki mbo — Tɔɛkɛ nda Yudea liasi .
43011008	Baeki loonga lande mbo — Labi , ko kwani kongo , BaYuda lokota ndokushel’Aɛ batalɛ ; ¿ Otoinwa k’omao liasi ?
43011009	Yesu lomutola mbo — ¿ Saa biisoyala liu la imbale la löwa ? Boto ɛkɛndɛkɛndɛ la löwa , aitowa likulia , eoka atɔɛnɛ nde löwa loa e-wenda-bo ,
43011010	nde ɛkɛndɛkɛndɛ la ocho , inde kowa likulia eoka löwa loti lande .
43011011	Inde loonga ongoma , limɔ mbisa Inde loonga lau mbo — Wina lasu ako Lasalo asokwa ilɔ , nde isɔkɛ okasisɔl’inde .
43011012	Baeki loonga to lande mbo — Ngɛnɛ , eya to mbo asokwa ilɔ , ambo esäsaka nde .
43011013	Yesu loonga loasɔ loa liwa liande nde iyo loenyela mbo aongi nde loasɔ loa lɔɛumɔ nda ilɔ .
43011014	Eokao Yesu lokambes’iyo fololo mbo — Lasalo asokwela se ,
43011015	la isooka limɛngɔ loasɔ loanu mbo itiyaleke omao , mbo wimeleke ; kongo ko tɔɛkɛ end’inde .
43011016	Eokao Tomasa , oyatangomu mbo Liasa , loonga la baina lande bako baeki , mbo — Tɔkɛsɛnɛkɛ lande imɔ mbo toweke amamwito lande .
43011017	Iyakä to Yesu omao , Inde loosha Lasalo asoingala oko bacho basatɔ nda losai .
43011018	Betania waaka tina la Yelusaleme , esika kwa yiso bilɛfu imbale ,
43011019	la wike wa BaYuda loya ende Maleta la Malia ndɔɔnjɔnj’iyo nda ewa ya welo wau .
43011020	Okakä to Maleta mbo Yesu asoya , inde lɔkɛ okatowana lande , ani Malia akoyala se nda ndakɔ .
43011021	Maleta loonga to la Yesu mbo — Ngɛnɛ , yambo wayala eyamaya , ani welo wami atikwelo se .
43011022	Nde ango kwani iluwi nde mbo lona elokafelek’Aɛ Mungu , Inde kofa aɛ ngo ko loao .
43011023	Yesu loonga lande mbo — Welo waɛ atotɛmwa liasi la liwawi .
43011024	Maleta loonga lande mbo — Iluwi nde mbo atotɛmwa nda litɛmwi lia lise lia liko .
43011025	Yesu loonga lande mbo — Imi yende litɛmwi la liwawi ; oyatolendelo Imi , eyambo ekwela se , inde koyala la liwawi .
43011026	Boto la boto oyayali la liwawi la elendelo Imi , atilawek’imɔ layalaya . ¿ Oimeli nde ongoma ?
43011027	Inde loonga la Yesu mbo — Eingo , Ngɛnɛ . Imi nd’aimeli mbo Aɛ wende Masiya , Wana wa Mungu oyatoya nda wenda .
43011028	Limɔ aongak’inde ongoma , Maleta lɔkɛ okata etungani yande ako Malia lioi wisisa , inde mbo — Boekesi ale eya la asofel’aɛ .
43011029	Okakä Malia ongoma , inde loemala lisasaya okakɛ ende Yesu .
43011030	Nde Yesu atitiyeke nda okenge , nde akoyali nda elela ena olo atowanak’Inde la Maleta .
43011031	BaYuda ebayalaka nda ndakɔ amamwito la Malia ndɔɔnjɔnj’inde , ɛnɛk’iyo mbo aemali futuku , la mbo asokuswa , iyo lotutak’inde , eoka batangaka nde mbo atɔkɛ nda losai okalela ina .
43011032	Ayaka to Malia nda elela olo ayali Yesu , la ɛnɛkɛ̈ Malia wɛnɛ Inde , inde loswa balui se nda bakolo bande , inde loonga lande mbo — Ngɛnɛ , yambo wayala eyamaya , ani welo wami atikwelo se .
43011033	Limɔ ɛnɛkɛ̈ Yesu kwa atolela Malia la BaYuda imɔ ebayali lande , Inde losumasuma la Inde looka ngandi finɛ ,
43011034	Inde mbo — ¿ Osoinges’inde anima to ? Iyo loonga lande mbo — Ngɛnɛ , yauku oyɛnɛ .
43011035	Yesu lolela foo .
43011036	BaYuda loonga to mbo — Tɛnɛ , aina losamɔ elosam’Inde la Lasalo !
43011037	Nde bamɔi bau loonga mbo — ¿ Oyalioliki nde baiso ba boto wa botuku , inde angokɔkɔlɔ ango okufesa mbo e-boto-yo ataweke ?
43011038	Limɔ Yesu losumasuma liasi l’ikɛnɛnɛ , Inde lɔkɛ konda losai loko lowa la litalɛ lifi lolinjaka loao .
43011039	Yesu loonga mbo — Sokolaka litalɛ ! Welo wa oyawi nde , ako Maleta , loonga mbo — Ngɛnɛ , asokungwa oko litï eoka asowa ko bacho banɛi !
43011040	Yesu loonga lande mbo — ¿ Itionge laɛ mbo wimela ani wɛnɛkɛ nde tala ya Mungu ?
43011041	Limɔ iyo losokola to litalɛ . Lamao Yesu loila baiso likolo , Inde mbo — Sango , isofaef’Aɛ kelekëlë eoka osooka Imi .
43011042	Iluwi nde mbo otokaka’mi mbile la mbile , kongo ko isoonga ongoma ko l’eoka ya ekuke ya bato ebemali tina mbo bimeleke mbo Aɛ nd’atomaka’mi .
43011043	Aongaka’Inde ongoma , Inde loamama la limiki lifi mbo — Lasalo , kuswaka lousa !
43011044	Inde oyawiki lokuswa ani akandomu la besamba la bakolo la bisinda la bɔmbɔ wande bolinjomu la itambala . Yesu loonga lau mbo — Faikolak’inde la machak’inde akɛkɛ eyande .
43011045	Wike wa BaYuda ebayaka nda ndeli ende Malia , ɛnɛkɛ̈ iyo eloakelaka Yesu , iyo lolendelo Inde ,
43011046	nde bamɔi bau lokakɛ ende BaFalusi , la iyo lokambesa iyo loasɔ eloakelaka Yesu .
43011047	Eokao Kanga ebieti la BaFalusi lɔsɔngɔmɛsɛ ikumbɛ lamao iyo loonga mbo — ¿ Totokela nd’iye , eoka boto-yo nd’atokelaka ndembe ya bisisho wike ?
43011048	Tomach’Inde ongoma , batotina batolendelo Inde , limɔ BaLoma beyaka nde oyasokoel’iso elela la yakakaelo yasu .
43011049	Limɔ ɔmɔi wau ako Kayafa oyayalaka Kanga eyeti nda mwaka ona , inde loonga lau mbo — Ino b’ikumbɛ otiluwe loasɔ ango sinyo ,
43011050	otienye mbo loengani nde mbo boto ɔmɔi kongo aweleke bato batotina la mbo tukela yasu etotina etasɛɛsɛlɛ .
43011051	Ationge ongoma l’isosha shande angɛnɛ , kongo ko kwa ayalak’inde Kanga eyeti nda mwaka-ao atɔndɔlɔ̈kɔ̈ mbo Yesu ewelaka ngo ko tukela etotina ,
43011052	inga eoka ya tukela ya BaYuda kongo , kangä mbo awacheke la tukela ɛmwito ko bana ba Mungu ebamelakana nda wenda .
43011053	Ongoma konda lise lina , iyo lotwana kuko mbo bolek’Inde .
43011054	Eokao Yesu atiakendɛlɛk’imɔ sisi ya BaYuda nde Inde losokwa omao okakɛ nda okenge boko Efulaima tina la yese ya liɔmbɛlɛ ; Inde lotikala omao amamwito la baeki bande .
43011055	Elambɔ ya Lieti ya BaYuda yaaka nde tina la bato wike ba yese lɔkɛ nda Yelusaleme oso wa Elambɔ ndokasaesomo .
43011056	Iyo loluka to Yesu omao la aemelak’iyo nda Ndakɔ ya Mungu , iyo lofelakana mbo — ¿ Oenyeli nde moni ; mbo aitoya nda Elambɔ ?
43011057	Kanga ebieti la BaFalusi bataka ndola mbo boto eluwa olo ayali Yesu , akambeseke iyo , mbo baundesek’Inde .
43012001	Yesu loya nda Betania becho liambɛ oso wa Elambɔ ya Lieti , okenge ona olo ayalaka Lasalo oyatɛmɔlɔkɔ Inde nda liwa .
43012002	Iyo lokomiela to Yesu bieka ya ocho , la Maleta lotel’iyo yao nda mɛsa olo ayalaka imɔ ko Lasalo amamwito lande .
43012003	Malia lɔɔsɔ isakɔ sha baningo ba liɛsɛ ba loketi lofi fafo , inde losingɔlɔ batindi ba Yesu , inde lɔɔmbɔkɔlɔ batindi bande la swee yande la ndakɔ lotuma la liɛsɛ lia baningo .
43012004	Nde ɔmɔi wa baeki bande , ako Yudasi wa Keliote oyakawambek’Inde , inde mbo —
43012005	¿ Monito e-baningo-ba batitambesomo nda bieto mia isatɔ la yao kofaefomo eba touwe ?
43012006	Inde loonga ongoma , inga eoka mbo atakeli nde eba touwe bolenda , kangä eoka aaka wiya la ɔsɔkɔkɔ̈ bieto eyatakomokö nda sanduku eyaundak’inde .
43012007	Yesu loonga to mbo — Machaka otomali , mbo atinganeke la bao konda liombomu liami ;
43012008	eoka wende l’eba touwe lanu mbile bitotina , kongo ko oti lami amamwito lanu mbile bitotina .
43012009	Aluwaka ekuke efi ya BaYuda mbo Yesu ale omao , iyo loya , inga oyɛnɛ Yesu kongo , kangä Lasalo imɔ oyatɛmɔlɔmɔ̈kɔ̈ la Yesu nda liwa .
43012010	Ongoma Kanga ebieti lokuliana l’ikumbɛ mbo beolaka imɔ ko Lasalo ,
43012011	eoka ko loasɔ loa Lasalo BaYuda wike losokwa end’iyo okalendelo Yesu .
43012012	Lɛlɛngɔ ekuke efi ya bato wike ebayaka nda Elambɔ looka mbo Yesu atoya nda Yelusaleme ,
43012013	iyo lɔɔsɔ bakanga ba batoko , iyo lokuswa okatowana lande . Iyo lɔwɛlɛkɛ lielo mbo — Hosana ! Limɛngɔ la Bolau ende Inde oyasoya nda lina lia Ngɛnɛ , Ende Bɔkɔta wa Isalaele .
43012014	Limɔ Yesu loosha efembeli ya punda , Inde loyala se nda yao , kwa loatomoko nda Lokasa mbo —
43012015	Boseka wa Siona , owangëke ! Tɛnɛ , Bɔkɔta waɛ atoya , Ani atalemi nda efembeli ya punda !
43012016	Baeki bande atialuwaka litina lia baoi-ba oso , nde akataliomoko Yesu tala , limɔ iyo loenyela mbo ebaoi-ba batomökö nda Lokasa loasɔ loande la mbo bakeelak’Inde ko ongoma .
43012017	Bato ebayalaka lande nda mbile eyataka Yesu ota Lasalo lioi liokuswa nda losai , la ani atɛmɔlɔkɔ Yesu ɛtɛmɔl’inde nda liwa , iyo lokambekesa bato ongoma .
43012018	Liao liaaka litina eliakɛkɛ ekuke okatowana lande , eoka mbo basooka mbo Yesu akeliki nde e-ndembe-ye ya ilombo .
43012019	BaFalusi loongana to mbo — Ɔsɔɛnɛ to mbo ebitokel’iso bende ko likeela , tɛnɛ ngo wenda bototina bosotut’Inde .
43012020	Bamɔi ebayaka nda Elambɔ bayalaka to BaHela ,
43012021	eokao iyo lɔkɛ ende Filipo wa bokenge wa Betesaida nda Ngalilai , iyo lofel’inde mbo — Bwana , tolɛmbi nde ndoyɛnɛ Yesu .
43012022	Filipo lokakambesa Andelo , limɔ la Andelo la Filipo lokambesa Yesu .
43012023	Yesu lomutola lau mbo — Mbile esoya to eyetotaliomo Wana wa boto tala ;
43012024	wewe , wewe itoonga lanu mbo — Loköto loa bofonga , sakolo ko lokwa nda nyɛlɛ ko ndowa , ani loyalaka ngo ko lokötö ko lɔmwito kongo , nde eyambo lowa ndowa , ani loao koota befonga wike .
43012025	Oyasami nde liwawi liande angɛnɛ , atolefesa nde liao , nde oyatoiyela liwawi liande nda wenda-bo , ambo inde koikesa liao nda loiko .
43012026	Boto ɛlɛmbɛ ndoyala bokuwi wami , atuteke ngo ko Imi , limɔ olo ayali nde Imi , ko omao imɔ nd’atoyalaka bokuwi wami . Boto ekuwela’mi , Sango wami koinel’inde .
43012027	Kwani botema wami bosowa ngandi finɛ ; ¿ Iongeke to moni ? ¿ Mbo uwesaka’mi nda bifembi ya mbile-ye ; kongo ko Imi nd’asoiya nda mbile-ye ko l’eoka ya litina-li . Sango , taliaka to lina liaɛ tala . Limɔ limiki losokwa nda use mbo — Isotalia liao tala , la yetaliaka nde liao ko liasi .
43012028	
43012029	Ekuke ya bato ebaemalakä omao ebokakä liao , iyo loonga mbo ende elundi eyesokuma , nde bamɔi mbo bokitomo aongi nde lande .
43012030	Yesu nde lomutola mbo — Limiki-li litiye l’eoka yami , kangä ko l’eoka yanu .
43012031	Ko kwani eba wenda batoatomo njasɔ , ko kwani Bɔkɔta wa wenda-bo atoumbolomo lousa ,
43012032	nde Imi angɛnɛ , atoilomo Imi likolo , yelutaka bato batotina ende’mi .
43012033	Yesu loonga ongoma ndoluwesa bato bɔfɔnɔ wa liwa elikaweke Inde .
43012034	Bato ba ekuke lomutola lande mbo — Toeki nde nda Lokasa loa Bikela mbo Masiya elayalaka nde ko layalaya ; ¿ Monito Aɛ nd’atoonga mbo loengani nde la Wana wa boto mbo ailomoko ? ¿ E-Wana wa boto ende to ndai ?
43012035	Yesu loonga to lau mbo — Ko mbile sinyo löwa lokoyala kɔni sisi yanu , Takɛndɛkɛ to nda lowa ani lokoyala lanu mbo lilima litaosh’ino , eoka oyatokɛndɛ nda lilima aitoluwa olo atɔkɛ lande .
43012036	Akoyali nde löwa lanu , lendeloko ko loao mbo bokinjweke bana ba löwa . Aongakä Yesu ebaoi-ba , Inde losokwa okaisamel’iyo .
43012037	Kwa akelaka Inde ndembe ya bisisho wike oso wau , iyo angolendelo Inde
43012038	la ongoma baoi ba Bɔtɔndɔli ako Yesaya lokɔchɔmɔ mbo — ¿ Ndai asoimela wɛndi wasu , Bosamba wa Ngɛnɛ bosɔɛnɛlɛ ende ndai ?
43012039	Eoka ya litina-li batiakɔkɔlɔkɔ ndoimela eoka Yesaya nd’aongakä liasi mbo —
43012040	Asotufesa baiso bau la botuku , Asɔsɛlɛ betema yau la botufele Mbo batɛnɛ la baiso bau la Mbo bataluwa litina nda betema yau , Mbo batakikwa ende’mi mbo itasäses’iyo .
43012041	Yesaya loonga baoi-ba eoka ɛnɛkɛ̈ nde tala yande la aongaka loasɔ loande .
43012042	Wike w’eba tososha lolendelo Yesu ; kongo ko eoka ya BaFalusi batiaaolakä Inde eoka iyo lowanga mbo batasokolomo nda ɛsɔngɔmɛlɔ
43012043	basamakä nde loinelomo loa bato oso wa eloa Mungu angɛnɛ .
43012044	Limɔ Yesu loamama mbo — Oyatolendelo Imi , aitolendelo ko Imi kongo , kangä ko Inde oyatomakä’mi ,
43012045	la oyatɔɛnɛ Imi , atɔɛnɛ imɔ ko Inde oyatomaka’mi .
43012046	Imi nd’asoya nda wenda-bo kwa Lowa , mbo oyatolendelo ko Imi , atiayalek’imɔ nda lilima .
43012047	Eyambo boto eokaka baoi bami nde angolitesa bao , Imi angoata loasɔ loande , eoka itiye ndoyaatakela wenda-bo kangä mbo yuweseke wao .
43012048	Oyatotefokola’mi la atikulie baoi bami , ale la ɔmɔi oyatoatakel’inde njasɔ , ako lioi angɛnɛ elisoonga’mi , liao kongo litoatakel’inde nda lise lia liko .
43012049	Eoka Imi itionge ko l’isosha shami angɛnɛ , kangä Sango oyatomakä’mi nd’afaka’mi ekela yotel’ino la baoi boonga lanu .
43012050	La iluwi nde mbo ekela yande ele ko loiko loa layalaya ende bato ; eokao lioi elitoongaka’mi , itoonga lioi kwa aongaka nde Sango lami .
43013001	Loaaka nde oso wa Elambɔ ya Lieti mbo Yesu aluwakä mbo mbile esoya eyetosokwa lande nda wenda-bo ndoinwa ende Sango ; asamaka nde baina lande nda wenda-bo , Inde lɔɔlwa osamak’iyo hɔlɔɔ .
43013002	Alak’iyo bieka ya ocho , ani Satana asosila ndofɔɔlɔ botema wa Yudasi wa Keliote , wana wa Simona , mbo awambeke Yesu ,
43013003	l’ani Yesu aluwakä mbo Sango asofaef’Inde bitotina nda besamba yande , la mbo asokwak’Inde ende Sango la mbo atoinwa imɔ ko ende Sango ,
43013004	limɔ Inde losokwa nda bieka , Inde lowatola kanjo , Inde lɔɔsɔ itambala ndowata shao nda lɔtɛta .
43013005	Inde lɔwɛlɛ balia nda isako , Inde loakola okasöökole batindi ba baeki bande la ndɔɔmbɔkɔlɔ bao la itambala esiwati Inde nda lɔtɛta .
43013006	Nde iyak’Inde ende Simona Petelo , Petelo loonga lande mbo — ¿ Ngɛnɛ , Aɛ nd’atosööla batindi bami ?
43013007	Yesu lomutola lande mbo — Elotokela nde Imi kwani , otiluwe , nde mbisa boluwaka nde litina .
43013008	Petelo loonga lande mbo — Otiasööle batindi bami ko layalaya . Nde Yesu lomutoel’inde mbo — Eyambo itisööle aɛ , ambo otisangane lami .
43013009	Simona Petelo loonga lande mbo — Ngɛnɛ , inga to batindi bami kongo , kangä imɔ besamba la botö .
43013010	Yesu loonga lande mbo — Oyasokwa ikuli ati la boeno bosöölomo , sakolo ko batindi , nde asotana bindo fee ; ino nd’atani nde inga to batotina .
43013011	Eoka aluwaka nde oyakawambek’Inde , ko la litina-li Inde mbo — etiango ino yaatotina nd’ayali batanu .
43013012	Asilakä Yesu ndosööla batindi bau , Inde lowata esinda yande , Inde loyala se liasi ; Inde loonga lau mbo — ¿ Oluwi nde litina lia loao elosokeela’mi okeel’ino ?
43013013	Ino osotanga’mi mbo Boekesi , la Ngɛnɛ , ongoma osokela olau eoka yende ongoma .
43013014	Eya to mbo Imi ako Ngɛnɛ la Boekesi , nd’asosööla batindi banu , ambo lole lanu ndosöölana batindi .
43013015	Isotamb’ino etichelo , mbo ino imɔ okeleke kwa akeliki nde Imi end’ino .
43013016	Wewe , wewe itoonga lanu mbo bɔkɔwa aitolongela ngɛnɛ wande la oyatomomu aitolongela oyatom’inde .
43013017	Boluwa to njasɔ-bi , wende la limɛngɔ ani otokɔcha to yao .
43013018	Itionge to loasɔ loanu yaatoti , isoluwa ebasoaa’mi ndoaa iyo , nde yende kwa atomoko nda Lokasa mbo bikɔchɔmɔkɔ biko mbo — Oyasola lituma liami , atoilia Imi la batindi .
43013019	Isokambes’ino loao ko kwani , oso ani lokayi , mbo akayeke loao , ino koimela mbo Imi nd’ayali ko Inde kongo .
43013020	Wewe , wewe itoonga lanu mbo — Oyatoaela oyakatomeke’mi , ambo aeli nde Imi angɛnɛ ; la oyatoaela Imi , ambo aeli nde Inde oyatomakä Imi .
43013021	Aongaka Yesu ongoma Inde looka ngandi finɛ , Inde loonga liölo mbo — Wewe , wewe itoonga lanu mbo ɔmɔi wanu nd’atowamba’mi .
43013022	Limɔ baeki lotichakana , iyo lotana fee mbo ndai wau asoongelomo lande .
43013023	Ɔmɔi wa baeki bande ako oyasamomu la Yesu , aɛkɛmɛkɛ nda bokuku wande ;
43013024	Simona Petelo lomekoel’inde mbo akambeseke to inde oyatoongomo la Yesu .
43013025	Aɛkɛmɛkɛ to inde tina la bokuku wa Yesu , inde loonga lande mbo — Ngɛnɛ , ale to ndai ?
43013026	Yesu lomutola mbo — Ale boto ona oyatofaefami ofaef’inde yaki eyetolufiela’mi ; la Inde lolufia yaki ya lituma nda bosusu limɔ Inde lofaefa Yudasi wana wa Simona wa Keliote .
43013027	Mbisa ya yaki , Satana lɔɔtɛlɛ Yudasi . Yesu loonga to lande mbo — Elotokel’aɛ , kelaka oko lisasaya .
43013028	Nde angwɛnɛ ɔmɔi wa ebayalaka nda bieka oyaluwaka litina eliaongaka Yesu lande ;
43013029	bamɔi loenyela mbo Yesu loonga lande mbo — Sombeläk’iso yao ebile lasu la boeno nda Elambɔ ; kwa mbo afeke eba touwe bieto , eoka Yudasi atolaka sanduku ya bieto .
43013030	Ongoma aelaka Yudasi yaki la lituma , kwaamao inde louma lousa la yaaka mbile ya ocho .
43013031	Asilaka Yudasi ndokuswa , Yesu loonga lau mbo — Kwani Wana wa boto asotaliomo tala , la Mungu imɔ asotaliomo imɔ ko lande ,
43013032	la Mungu etaliomo ko lande , Mungu imɔ atotalia Inde tala eyande angɛnɛ la atotalia Inde kwanikwani .
43013033	Bana ba booi , ko mbile sinyo Imi ikoyali lanu , bolukaka’mi nde kwa aongaka’mi la BaYuda mbo — Olo akaɛkɛ lami , ino botiakɔkɔlɛkɛ ndoya ; kwa atoonga’mi lanu imɔ ko kwani .
43013034	Isofaef’ino ekela eyai , eko mbo — Samanaka , kwa asosama’mi osam’ino .
43013035	Bosamakana , ambo lisamakani lianu koyala ndembe yoluwesa bato batotina mbo wende baeki bami .
43013036	Simona Petelo loonga lande mbo — Ngɛnɛ , ɔtɔkɛ to anima ? Yesu lomutola mbo — Olo atɔkɛ lami , aɛ angokɔkɔlɔ otuta’mi kwani , nde botutaka mbisa .
43013037	Nde Petelo loonga lande mbo — ¿ Ngɛnɛ , monito itikɔkɔlɛ ndotut’Aɛ ko kwanikwani ? Yemachaka nde liwawi liami ko l’eoka yaɛ !
43013038	Yesu lomutola mbo — ¿ Bomachaka nde liwawi liaɛ ko l’eoka yami ? Wewe , wewe itoonga laɛ mbo — Kɔkɔ angota lɔkɔkɔlɔkɔ oso ani okaanganyi’mi baanganya basatɔ .
43014001	Omachëke mbo botema botatemeke ; lendeloko Mungu la lendeloko imɔ ko Imi .
43014002	Nda ndakɔ ya Sango wami biyaelo wike biyali ; etiyale nde ongoma , ani isokambesa nd’ino , eoka itɔkɛ okatonjel’ino elela .
43014003	Yɛkɛ okatonjel’ino elela , yelainwaka ndoyɔs’ino olo eyami , mbo olo atoyala Imi , ino koyala imɔ ko omao . Ino oluwi nde olo atɔkɛ lami la oluwi imɔ ko mboka .
43014004	
43014005	Tomasa loonga lande mbo — Ngɛnɛ , totiluwe olo atɔkɛ laɛ , totoluwa to mboka la moni ?
43014006	Yesu loonga lande mbo — Imi yende Mboka la Wewe la Loiko , angwɛnɛ boto wɔkɛ ende Sango , sakolo ngo ko ɛkɛ ko lami .
43014007	Boluwa Imi , ani ino koluwa imɔ ko Sango wami ; ko kwani osoluw’Inde , osɔɛnɛ Inde .
43014008	Filipo loonga lande mbo — Ngɛnɛ , ɛnɛsɛkɛ to iso Sango limɔ betema bitoa se .
43014009	Yesu lomutola lande mbo — ¿ Kwani asoumwa Imi amamwito lanu ko mbile yumwa , mbo aɛ Filipo otiluwe’mi ? Oyasɔɛnɛ’mi asɔɛnɛ imɔ ko Sango ; ¿ Monito aɛ otofela mbo ɛnɛsɛkɛ iso Sango ?
43014010	¿ Oitoimela mbo Imi yende la Sango la mbo Sango ale imɔ lami ? Baölo ebatoonga’mi eonga lanu , itionge lanu l’isosha shami angɛnɛ , nde Sango oyayali lami , Inde nd’atokelaka bekeeli yande .
43014011	Imelaka to Imi mbo Imi yende la Sango la Sango imɔ lami ; ango ko l’eoka ya bekeeli angɛnɛ ebitokelaka’mi .
43014012	Wewe , wewe itoonga lanu mbo — Oyatolendelo Imi , ko bekeeli ebitokelaka’mi , inde kokelaka imɔ ko yao , la inde kokela imɔ ko bekeeli yolongela yao , eoka ikokɛndɛ ende Sango .
43014013	La bitotina ebikafelek’ino ko la lina liami , Imi kokela ngo ko yao , mbo Sango ataliomoko tala ko la Wana .
43014014	Bofela’mi yeka ko la lina liami , Imi nd’atokela yao .
43014015	Bosama’mi , ambo bolitesaka nde bikela yami ,
43014016	limɔ Imi nd’atofela Sango , la Inde efaefak’ino wasi oyatoyala Boongeli wanu woyalaka lanu layalaya
43014017	ako Bolimo wa wewe ; eba wenda batikɔkɔlɛ ndofomo Bolimo-bo , eoka baitoɛnɛ Inde la baitoluwa Inde , nde ino nd’aluwi Inde , eoka Inde ayali lanu la eyalaka lanu .
43014018	Iitomach’ino kwa bana ba booi , yeyaka nde end’ino .
43014019	Ko mbile sinyo kongo , limɔ wenda botiɛnɛkɛ imɔ Imi , nde ino wɛnɛkɛ nde Imi ; eoka Imi yende la liwawi , ino imɔ boyalaka nde la liwawi .
43014020	La lise-ao , ino boluwaka mbo Imi yende la Sango , la mbo ino wende lami la Imi imɔ lanu .
43014021	Inde oyalitesi nde bikela yami , ambo inde ona oyatosama Imi , oyatosama’mi esamomoko nde la Sango wami ; yesamaka inde la yɛnɛnɛkɛ Imi angɛnɛ end’inde fololo .
43014022	Yudasi-inga ewa Keliote-lofela Inde mbo — ¿ Ngɛnɛ , loyi nde moni mbo wɛnɛnɛkɛ Aɛ angɛnɛ end’iso fololo , inga to ende eba wenda ?
43014023	Yesu lomutola lande mbo — Boto esamaka nde Imi , ani elitesaka lioi liami limɔ Sango wami esamaka nde inde la iso toyaka nde end’inde la tosɛlɛkɛ inde kwa eyaelo yasu .
43014024	Oyatisame Imi , aitolitesa baoi bami ; nde lioi elitokak’ino liti liami kangä elia Sango oyatomakä’mi .
43014025	Isoonga ebaoi-ba lanu ani ikoyali lanu .
43014026	Nde Boongeli ako Bolimo Botanu oyakatomeke Sango otomel’ino ko la lina liami , Inde nd’atoekekes’ino bitotina la eenyelesak’ino bitotina eyakambesak’ino Imi angɛnɛ .
43014027	Isotikel’ino lilatemi , isofaef’ino eliami lilatemi ; nde itifaef’ino kwa akafeke wenda of’ino . Omachëke mbo botema botatemeke , ofëfëke la bɔwa .
43014028	Osooka kwa aongiki’mi lanu mbo isɔkɛ la yeinwa end’ino liasi ; eyambo wasamaka Imi , ani wokaka limɛngɔ eoka isɔkɛ ende Sango ; eoka Sango alongeli nde Imi .
43014029	Isotakambes’ino oso ani lokayi , mbo akayeke loao , wimeleke nde Imi .
43014030	Itiaong’imɔ lanu baoi wike , eoka Bokakalesi wa wenda-bo atoya , nde ati lami la loasɔ ango lɔmɔi ;
43014031	kongo ko itokelaka ngo kwa atelaka Sango otela’mi bikela mbo wenda boluweke mbo isosamaka Sango . Emalaka to , totangweke !
43015001	Imi yende Boliki wa tuma , ewa wewe , la Sango wami ende Ngɛnɛ wa elanga .
43015002	Bota wami ako Boliki , botite tuma , Inde atotena wao ; nde bota ebotota tuma , Inde kotonjaka wao la kɛmbɛ mbo boteke tuma twasi .
43015003	Ino nd’asotanesomo ongoma ko l’eoka ya lioi eliaongaka’mi lanu .
43015004	Watemaka mbate lami la Imi ko lanu . Kwa bota botikɔkɔlɛ ndotaka tuma ko wao angɛnɛ sakolo ko bowatema la boliki , ko ongoma ino imɔ otikɔkɔlɛ ndotaka tuma , sakolo ko bowatema nde lami .
43015005	Imi yende boliki , ino wende beta ; oyatoyala lami la Imi imɔ lande , ko inde kongo nd’atotaka tuma wike , nde bosɛnyana lami shɛi , ino angokɔkɔlɔ yeka .
43015006	Oyatiyale mbate lami , ekushomoko tungi kwa bota la atobɛɛlɛ ; limɔ batosɔnjaka beta , batokusha yao nda bösä limɔ betofya .
43015007	Ino boyala mbate lami la tonango twami totikala nda betema yanu , felaka ebikalɛmbɛk’ino , la yao kokeelomo ino .
43015008	Sango wami atotaliomo tala ngo ko la litina-li , liko mbo boteke tuma wike la boyalaka nde ebami baeki .
43015009	Kwa Sango nd’asami Imi , Imi imɔ nd’asami ko ino , tikalaka nda losamɔ loami .
43015010	Bolitesa bikela yami , ino kotikala nda losamɔ loami , kwa Imi nd’asolitesa bikela ya Sango wami la isotikala nda losamɔ loande .
43015011	Isoonga baoi-ba end’ino mbo limɛngɔ liami liyaleke lanu la mbo limɛngɔ lianu liiyeleke .
43015012	Ekela yami yende mbo bosamaneke kwa asosama’mi osam’ino .
43015013	Angwɛnɛ boto oyatoyala la losamɔ loeta e-losamɔ-lo , loko mbo boto komacha liwawi liande ko l’eoka ya baina lande .
43015014	Ino nd’atoyala baina lami eya mbo otokelaka ebitotela Imi otel’ino ekela .
43015015	Imi iitotang’ino imɔ mbo bɛkɔwa , eoka bɔkɔwa atiluwe lona elotokela ngɛnɛ wande , nde isotang’ino mbo baina eoka bitotina eyokakä’mi ende Sango wami , isoluwes’ino yao .
43015016	Ino botiaaka nde Imi , kongo ko Imi yaaka nd’ino la Imi yüchak’ino mbo bɔɛkɛ okata tuma , la mbo tuma tumweke yumwa la mbo lona elokafelek’ino ofela Sango nda lina liami , Inde kofaef’ino loao .
43015017	Isotel’ino bikela-bi mbo bosamaneke .
43015018	Eyambo eba wenda beiyana lanu , luwaka to mbo basotaiyana lami oso ;
43015019	eya mbo wayala eba wenda , ani eba wenda basosama ko ewau angɛnɛ , nde eoka mbo oti ba wenda-bo la mbo isoaa ino nda wenda-bo , ongoma to eba wenda basoiyana lanu .
43015020	Enyelaka to liölo elisoonga’mi end’ino mbo — Bɔkɔwa aitolongela ngɛnɛ wande ; eyambo bakongoli Imi , ani bekongolaka imɔ ko ino . Eya mbo balitesi lioi liami , ani belitesa imɔ ko elianu .
43015021	Nde batokeelak’ino bitotina-bi ko l’eoka ya lina liami eoka batiluwe oyatomaka’mi .
43015022	Aenaka yayaka oyaonga lau , ani batiayalaka la batwanelo , nde kwani bati ango la lioi liomɛsɛl’iyo batwanelo bau .
43015023	Oyatoiyela’mi , asoiyela imɔ ko Sango wami .
43015024	Aenaka yakelaka bikeeli ya bɔfɔɔnɔ ebotiakelaka boto wasi , ani batiayalaka la batwanelo , nde basɔɛnɛ la basoiyela la Imi la imɔ ko Sango wami lisanga .
43015025	Ongoma to lioi elisotomo nda Lokasa loa Bikela yau lisokɔchɔmɔ , liko mbo — Basoiyana lami ko l’angwɛnɛ eoka .
43015026	Akayeke Boongeli ako Bolimo wa wewe , oyatotoma’mi otom’Inde ende ino , atosokwa ko ende Sango , Inde oyatokuswa ende Sango , nd’atokambesa bato loasɔ loami ;
43015027	la ino imɔ wende to ebatokambekesa bato loasɔ loami , eoka osoyalaka lami ko nda liakoli .
43016001	Isoonga lanu ongoma mbo botaoka botema wale wa toloi ,
43016002	eoka batosokol’ino nda bisɔngɔmɛlɔ la mbile eyaka nde ani oyatool’ino , inde kotanga nde mbo asokuwela Mungu .
43016003	Bekelaka nde ongoma eoka batiluwe ango ko Sango ango Imi .
43016004	Nde isotakambes’ino njasɔ-bi mbo akayeke mbile ya yao , ino boenyeleke mbo Imi nd’aongaka lanu ongoma .
43016005	Itiaongaka nde lanu nda yao la liakoli eoka yayalaka lanu , nde kwani isoinwa end’Inde oyatomaka’mi la angwɛnɛ angɔmɔi wanu oyatofela’mi mbo — ¿ Ɔtɔkɛ to anima ?
43016006	Nde ko l’eoka mbo isokambes’ino njasɔ-bi , ikɛnɛnɛ sisotumesa betema yanu .
43016007	Kongo ko isoonga lanu wewe mbo bolau end’ino mbo isokweke eoka eyambo itisokwe , ani Boongeli atiayeke end’ino ; nde yɛkɛndɛkɛ limɔ yetomaka nde Inde end’ino .
43016008	Akayek’Inde , atotombola eba wenda loasɔ loa batwanelo la liengani la loasɔ loa likomyi imɔ ;
43016009	loasɔ loa batwanelo mbo batialendeloko’mi ;
43016010	loasɔ loa liengani mbo isɔkɛ ende Sango la oitɔɛnɛ imɔ Imi ;
43016011	loasɔ loa likomyi mbo bokakalesi wa wenda-bo asofomo se .
43016012	Yende la njasɔ wike yoonga lanu , nde boitokɔkɔlɔ ndokaka yao kwani ,
43016013	nde akayeke Inde , ako Bolimo wa wewe , atotol’ino oso nda mboka ya wewe bototi ; eoka aitoonga l’isosha shande angɛnɛ nde yao ebikokek’Inde , ko yao ebitoongaka’Inde la atotaluwes’ino yao ebikayeke kɔni .
43016014	Atotalia’mi tala , eoka atɔɔsɔ eyami limɔ atoluwes’ino ko yao .
43016015	Bitotina ebisɛli nde Sango , yende eyami , eokao yongiki mbo asɔɔsɔ eyami atoluwes’ino ko yao .
43016016	Ko mbile sinyo , limɔ oitɔɛnɛ’mi , mbile yasi sinyo limɔ wɛnɛkɛ nde Imi liasi .
43016017	Eokao bamɔi ba baeki bande lofelana mbo — Iye to eyetoonga Inde lasu mbo Mbile sinyo la oitɔɛnɛ’mi , limɔ mbile yasi sinyo la wɛnɛkɛ nde Imi liasi ? la imɔ mbo Isɔkɛ ende Sango , ende to iye ?
43016018	Iyo loonga imɔ mbo — ¿ Iye eyetoong’Inde , mbo Mbile sinyo ? Totiluwe litina elisoong’Inde .
43016019	Aluwaka to Yesu mbo balɛmbɛkɛ̈ ndofelak’Inde , limɔ Inde loonga lau mbo — ¿ Osofelakana loasɔ loa lioi eliongiki’mi mbo Mbile sinyo la oitɔɛnɛ’mi , limɔ mbile sinyo la wɛnɛkɛ nde Imi liasi ?
43016020	Wewe , wewe itoonga lanu mbo otoleela la ngandi la ndeli ani eba wenda batoomakala . Ino bowaka nde l’ikɛnɛnɛ sifi , kongo ko ikɛnɛnɛ shanu sikindolomoko limɛngɔ fuu .
43016021	Botomali nda iyelo atookaka ikɛnɛnɛ sifi , eoka mbile yande esoengana , kongo ko asoot’inde wana , atienyel’imɔ iyelo eoka ya linɛngina mbo boto asoya okenge .
43016022	Lanu imɔ eoka kwani wende l’ikɛnɛnɛ sifi , nde yɛnɛkɛ ino liasi , limɔ betema yanu beomakaleke la angwɛnɛ boto angɔmɔi wosokoel’ino limɛngɔ lianu .
43016023	Limɔ nda lise lina otiafeleke nde Imi loasɔ ango lɔmwito nde wewe wewe itoonga lanu mbo boömba Sango yeka , Inde kofaef’ino nda lina liami .
43016024	Konda kwani okömbi yeka nda lina liami , ömbaka , limɔ ino kɔɔlɔ mbo limɛngɔ lianu liɔlwɛkɛ hɔlɔɔ .
43016025	Isokambes’ino njasɔ-bi ko la bembila nda mboka nde mbile etoya eyetokambesa’mi ino njasɔ ya Sango ko fololo , angoonga imɔ lanu la bembila .
43016026	Nda lise lina boombaka nda lina liami nde itionge lanu mbo yesombokolaka Sango loasɔ loanu ,
43016027	eoka Sango , Inde angɛnɛ asami nd’ino eoka ino nd’asamaka’mi la ino nd’asoimela mbo Imi yasokwaka ko ende Sango .
43016028	Yasokwaka ende Sango la yayaka nda wenda-bo ; itosokwa nda wenda la itɔkɛ ende Sango liasi .
43016029	Baeki bande loonga mbo — Tɛnɛngɔ , kwani otoonga nde fololo , oitoonga imɔ nda bembila .
43016030	Kwani tosoluwa mbo oluwi nde bitotina , boto ati ango la boeno wofelak’Aɛ felo , ko ongoma tosoimela mbo wasokwaka ende Mungu .
43016031	Yesu lomutola lau mbo — Wimela nde kwani ,
43016032	tɛnɛ , mbile eyaka nde , esoya oko kwani eyekamelesomoko lanu boto la boto eyande la bomachaka Imi ko ikɛndi nde Imi iti ikɛndi , eoka Sango ale nde lami .
43016033	Isokambes’ino njasɔ-bi mbo ino bɔɔlɛkɛ lilatemi ko lami , nde nda wenda-bo bɔɔlɛkɛ to bemusi , nde sambokolaka betema yanu eoka Imi nd’asolonga wenda .
43017001	Aongakä Yesu ongoma , limɔ Inde loila baiso bande nda use , Inde mbo — Sango , mbile esoya , taliaka to Wana waɛ tala mbo Wana atalieke Aɛ tala ;
43017002	kwa afakä Aɛ of’Inde isosha sholongela bato batotina mbo afeke loiko loa layalaya ende batotina ebafak’Aɛ of’Inde .
43017003	Loiko loa layalaya lole ko ndoluwa Aɛ , Mungu Ɔmwitoto wa Wewe la oyatomomu laɛ ako Yesu Masiya .
43017004	Imi nd’asotalia Aɛ tala ono se , isokela yao eyafak’Aɛ ofaefa’mi ndokela .
43017005	Kwani to Sango taliaka Imi tala amamwito laɛ , ko la tala eyaɔlɔkɔ Imi amamwito laɛ oso wa loyaleso loa wenda-bo .
43017006	Ende bato ebafak’Aɛ ofa’mi nda wenda , isoisola lina liaɛ . Baaka nde ebaɛ , la wafaka’mi iyo , la basolitesa lioi liaɛ .
43017007	Kwani basoluwa mbo bitotina eyefak’Aɛ efaefa’mi , biasokwaka ko ende Aɛ ;
43017008	eoka isofaef’iyo liekesi eliafak’Aɛ efaefa’mi la basoimela liao , la basoluwa wewe mbo yasokwaka end’Aɛ la basoimela mbo Aɛ nd’atomaka Imi .
43017009	Isosomboel’iyo , iitosomboela wenda kangä ko loasɔ loa bato ebafak’Aɛ efaefa’mi ,
43017010	bende to ebaɛ la bitotina ebisɛli nde Imi , yende imɔ ko eyaɛ , la ebile eyaɛ yende imɔ eyami la isotaliomo tala ko lau .
43017011	Nde kwani iti’mɔ nda wenda-bo , kongo ko iyo bakoyali nda wenda ani Imi nd’atoya end’Aɛ , Sango Botanu , tɛmyak’iyo nda lina liaɛ eliafaefak’Aɛ efaefa’mi mbo bayaleke ko ɔmwito , kwani ayali ko Iso ɔmwito .
43017012	Ayalakä Imi amamwito lau , Imi yatɛmyak’iyo tɛmya nda lina eliafak’Aɛ ofaefa’mi la yatinganaka lau , angwɛnɛ ɔmɔi wau wosɛɛsɛlɛ sakolo ngo ko wana ona wa losɛɛsɛlɔ , mbo lioi lia Lokasa loa Mungu likɔchɔmɔkɔ kɔkɛ .
43017013	Nde kwani isoya end’Aɛ , nde itoonga baoi-ba ani ikoyali nda wenda mbo baɔlɛkɛ limɛngɔ liami liotumesa betema yau fuu .
43017014	Isofaef’iyo lioi liaɛ la eba wenda basoiyana lau eoka mbo bati ba e-wenda-bo , kwa Imi angɛnɛ iti wa e-wenda-bo .
43017015	Itisomboel’Aɛ mbo osokolek’iyo nda wenda , kangä mbo otekames’iyo ende ewa bobe .
43017016	Bati ba wenda-bo kwa Imi angɛnɛ iti wa wenda-bo .
43017017	Uchak’iyo nda Wewe ; Lioi liaɛ liende Wewe .
43017018	Kwa atomak’Aɛ otoma’mi nda wenda , ko ongoma Imi isotoma iyo nda wenda ,
43017019	la isüchama Imi angɛnɛ mbo iyo imɔ büchomoko lisanga nda Wewe .
43017020	Itisomboel’iyo kongo , kangä imɔ ko ebakalendeloko Imi ko l’eoka ya lioi liau ,
43017021	mbo iyo yaatotina bayaleke ko ɔmwito , kwa Aɛ Sango , wende lami ko ɔmwito , lami yende laɛ ko ɔmwito mbo iyo imɔ bayaleke ɔmwito lasu mbo eba wenda bimeleke mbo Aɛ nd’atomaka’mi .
43017022	Imi nd’asofaef’iyo tala eyafak’Aɛ efaefa’mi , mbo bayaleke ɔmwito kwa ayali imɔ ko Iso Ɔmwito .
43017023	Imi batebate lau , l’Aɛ batebate lami mbo baɔlɔlɔkɔ oyala ko ɔmwito mbo wenda boluweke mbo Aɛ nd’atomaka’mi la mbo Aɛ nd’asosamak’iyo kwa asosamak’Aɛ osama’mi .
43017024	Sango , Ilɛmbi nde mbo iyo imɔ ebafak’Aɛ efaefa’mi bayaleke amamwito lami olo akayaleke’mi , mbo bɛnɛkɛ tala eyataliak’Aɛ etalia’mi ani wasamaka’mi oso wa baswelo ba e-wenda-bo .
43017025	E Sango wa Liengani , ko wenda angɛnɛ angoluw’Aɛ , kangä Imi nd’asoluw’Aɛ , la eba basoluwa mbo Aɛ nd’atomaka Imi ;
43017026	la isoluwes’iyo lina liaɛ la yeluwesak’iyo ngo ko ongoma , mbo losamɔ eloasamak’Aɛ osamaka’mi loyaleke nda betema yau la mbo Imi iyaleke ngo ko nda betema yau .
43018001	O Asilaka Yesu e-lisomboli-li , Inde lokuswa amamwito la baeki bande okaleka botima boko Kedelona olo ayalaka elanga , la Inde la baeki bande lɔɔtɔ omao .
43018002	Yudasi imɔ oyasokawamb’Inde aluwaka elela-ao eoka Yesu lotowakanaka la baeki bande omao .
43018003	Ongoma Yudasi lokɔsɔ botuka wa basilikani la polisi ya kanga ebieti la BaFalusi , iyo loya omao la tomwɛli la täla la biɛla .
43018004	Yesu aluwaka bitotina ebisamboya end’inde limɔ Inde lokuswa nda elanga okaonga lau mbo — ¿ Otoluka to ndai ?
43018005	Iyo lomutola mbo — Yesu wa Nasaleta . Inde loonga lau mbo — Imi-yo . Yudasi oyawamb’Inde loemala amamwito lau ;
43018006	aongaka to Yesu mbo — Imi-yo , iyo loinwa mbisa , iyo loomana la se .
43018007	Eokao Yesu lofel’iyo liasi mbo — ¿ Otoluka to ndai ? Iyo loonga mbo — Yesu wa Nasaleta .
43018008	Yesu lomutola mbo — Isokambes’ino mbo Imi-yo . Eya mbo boluka nde Imi , machaka e-bato-ba bakɛkɛ eyau .
43018009	Mbo lioi lia Lokasa loa Mungu likɔchɔmɔkɔ liko mbo — Itilefese ango ɔmwito w’ebafak’Aɛ efaefa Imi .
43018010	Petelo to oyasɛli ambɔtɛ lɔɔmɔlɔ wao , inde loswa bɔkɔwa wa kanga eyeti , inde lotinyel’inde litoi lia fangi y’olome ; lina lia bɔkɔwa liko Maluku .
43018011	Yesu loonga to la Petelo mbo — Ɔtɛsɛkɛ ambɔtɛ nda ekoko . ¿ Imi angomwa kɔpɔ ya bomusi eyesofa Sango efaefa’mi .
43018012	Limɔ botuka wa basilikani la Komanda wau la polisi ya BaYuda lounda Yesu , iyo lokand’Inde .
43018013	Iyo loesh’Inde oso ende Ana eoka inde ako Ana aaka boili wa Kayafa ako Kanga eyeti nda mwaka-ao .
43018014	Aaka nde Kayafa oyaongaka la BaYuda nda ikumbɛ mbo loengani nde mbo boto ɔmɔi aweleke bato batotina .
43018015	Simona Petelo la boeki wasi lotutaka Yesu ; boeki ona loluwana la Kanga eyeti to , ongoma inde lɔɔtɔ amamwito la Yesu ko nda lɔ̈mbɔ loa Kanga eyeti ,
43018016	nde Petelo loemala lousa tina la bome . Limɔ boeki ona oyaluwanaka la Kanga eyeti lokuswa , inde loonga la boseka oyalambaka bome , limɔ inde lɔɔtɛse Petelo .
43018017	Kongo boseka oyalambaka bome loonga la Petelo mbo — ¿ L’aɛ imɔ oti boeki wa boto ona ? Inde loonga mbo — Iti wande .
43018018	Nde bɛkɔwa la polisi ebemalaka omao , iyo loanesa bosa wa baäla eoka bocho waaka la bondiya , limɔ iyo lɔtɔ wao ; la Petelo loemakala imɔ omao amamwito lau ndɔtɔ bosa .
43018019	Limɔ Kanga eyeti lokɔtɔlɔ Yesu loasɔ loa baeki bande la liekesi liande .
43018020	Yesu lomutoel’inde mbo — Imi isoonga fololo ende eba wenda , isoekekesa mbile la mbile la nda ɛsɔngɔmɛlɔ la nda Ndakɔ ya Mungu olo atosɔngɔkɔmɔ BaYuda batotina , itiekekese ango lomɔi wisakumbo .
43018021	¿ Otofela to Imi moni ? Felaka ebokaka njasɔ eyaekekesaka Imi oekes’iyo ; tɛnɛ baluwi nde eyaongaka’mi .
43018022	Aongaka Yesu ongoma , polisi ɔmɔi oyaemali tina , inde looma Yesu lobaka , inde mbo — Otomutola la Kanga eyeti ongoma ?
43018023	Yesu lomutola lande mbo — Eya mbo iongi nde lioi libe , kambesaka to liao . Nde eya mbo lilau , monito osooma’mi lobaka ?
43018024	Lamao Ana lotoma Inde ani akandomu ende Kayafa ako Kanga eyeti .
43018025	Petelo akoemali to ndɔtɔ bosa , bato loonga to lande mbo — ¿ Aɛ imɔ oti ɔmɔi wa baeki bande ? Inde loanganya mbo — Iti wande .
43018026	Bɔkɔwa ɔmɔi wa Kanga eyeti , oyayali wa bofindi wa boto oyatenomoko litoi la Petelo , inde loonga la Petelo mbo — ¿ Imi iisɔɛnɛ aɛ amamwito lande nda elanga ?
43018027	Petelo loanganya to liasi , lisasaya kɔkɔ lota lɔkɔkɔlɔkɔ .
43018028	Iyo lɔkɛsɛ to Yesu nda ndakɔ ya Komanda ani basokwaka ende Kayafa , yaaka nda mbile ya bakangwelo ba use . BaYuda angɛnɛ batiaɔtɔkɔ nda ndakɔ ya Komanda mbo batawa bokili kangä mbo baleke Elambɔ ya Lieti .
43018029	Eokao to Pilato angɛnɛ lokuswa lousa end’iyo la inde loonga mbo — ¿ Otowanjela e-boto-yo nda loni to loasɔ ?
43018030	Iyo lomutoel’inde mbo — Aenaka mbo boto-yo ende boto obe , ani iso angoyamach’Inde end’aɛ .
43018031	Pilato loonga to lau mbo — Ino angɛnɛ undaka to Inde la ataka loasɔ loande ko la Bikela yanu . BaYuda loonga lande mbo — Iso toti la isosha shoola boto .
43018032	Ongoma lioi eliaongaka Yesu loasɔ loa bɔfɔɔnɔ wa liwa elikaweke’Inde likɔchɔmɔkɔ .
43018033	Limɔ Pilato lɔɔtɔ liasi nda ndakɔ ya Komanda , inde lota Yesu lioi , inde loonga lande mbo — ¿ Aɛ wende Bɔkɔta wa BaYuda ?
43018034	Yesu lomutola mbo — ¿ Oongi nde ongoma ko loasɔ loaɛ angɛnɛ , kwa mbo basi nd’aongi laɛ loasɔ loami ?
43018035	Pilato mbo — ¿ Imi yende to waYuda ? Bende bato ba yese yaɛ angɛnɛ la Kanga ebieti basomach’Aɛ nda besamba yami . ¿ End’iye eyekeli Aɛ ?
43018036	Yesu lomutoel’inde mbo — Yakakaelo yami etiomane la e-wenda-bo ; eya to ya wenda-bo ani basungi bami konanakela’mi la bafumbaka mbo BaYuda bataundesa’mi , nde kwanio yakakaelo eyami eti ya wenda .
43018037	Pilato loonga to lande mbo — ¿ Oisoyala to Bokota , ako Aɛ ? Yesu lomutola mbo — Aɛ nd’aongi mbo yende Bokota ; Imi nd’aotomoko la yayaka nda wenda mbo ikambekeseke bato loasɔ loa Wewe . Batotina ebale bana ba Wewe batokaka limiki liami .
43018038	Pilato loonga lande mbo — ¿ Iye ende Wewe ? la aongak’inde ongoma inde lokuswa lousa liasi ende BaYuda , inde loonga lau mbo — Imi itiɛnɛ litwanelo angolimwito ende Inde .
43018039	Bole to boyaeli wanu mbo ifaikoelek’ino boto ɔmɔi la mbile ya Elambɔ ya Lieti ; ¿ Olɛmbi to mbo ifaikoelek’ino Bɔkɔta wa BaYuda ?
43018040	Iyo loamama liasi la limiki lifi mbo — Mba , inga oyo , kangä Balaba ! Balaba ayalaka to booni .
43019001	Limɔ Pilato loundesa Yesu ndonyɔlɔ Inde la tososola
43019002	la basilikani lotaka likala lia kɛ̈kɛ̈ , iyo lotel’Inde liao nda botö , iyo lowates’Inde esinda etelu ;
43019003	iyo lokɛkɛ end’Inde okaonga mbo — Liseeli end’Aɛ Bɔkɔta wa BaYuda ! Limɔ iyo loomak’Inde mbaka .
43019004	Pilato lokuswa lousa ko liasi , inde loonga lau mbo — Tɛnɛ ngo , isoeshel’ino Inde lousa ndoluwes’ino mbo itiɛnɛ litwanelo angolimwito ende Inde .
43019005	Yesu lokuswa to lousa ani awati likala lia kɛ̈kɛ̈ la esinda etelu , limɔ Pilato loonga lau mbo — Ɛnɛkɛ to boto !
43019006	Nde ɛnɛkɛ̈ Kanga ebieti la polisi wɛnɛ Yesu , iyo loamama likama mbo — Bola nda lieka , bola nda lieka ! Pilato mbo — Ino angɛnɛ undesak’Inde okaol’Inde nda lieka , eoka imi angɛnɛ itiɛnɛ litwanelo end’Inde .
43019007	BaYuda lomutoel’inde mbo — Iso twende l’eyasu ekela , la ko la ekela ena aengani ko ndowa , eoka mbo asokelaka kwa mbo ende Wana wa Mungu .
43019008	Okakä to Pilato e-lioi-li , inde lowanga la bɔwa loeta ,
43019009	inde loinwa liasi nda ndakɔ ya Komanda , inde loonga la Yesu mbo — ¿ Osokwi to l’anima ? Nde Yesu atiafek’inde limutoli .
43019010	Ongoma Pilato loonga lande mbo — ¿ Oitoonga lami ? ¿ Otiluwe mbo yende l’isosha shota Aɛ se la isosha shool’Aɛ nda lieka ?
43019011	Yesu lomutola mbo — Otiyaleke l’isosha ende’mi sakolo ngo ko wafomo shao ko la Use ; eokao oto ona oyati nde Imi nda besamba yaɛ , inde nd’ayali la loasɔ eloeta .
43019012	Kwaamao Pilato lokotaka ndofaikola Yesu , nde BaYuda loamama mbo — Bofaikola Oyo , aɛ oti wina la Kaisala ; oyatolukaka inde angɛnɛ oyala Bɔkɔta , inde nd’atotefokola Kaisala .
43019013	Nde okaka Pilato ebaoi-ba , inde loesha Yesu lousa , limɔ Pilato loyala se nda kɛka ya likɔmɔnyi , nda elela eyatangomu Lɔ̈mbɔ-loa-batalɛ ( BaYuda mbo Ngabata ) .
43019014	Liaaka nde lise liotonja Elambɔ ya Lieti la saa liambɛ . Limɔ Pilato loonga la BaYuda mbo — Ɛnɛkɛ to Bɔkɔta wanu !
43019015	Iyo loamama to mbo — Sokola , sokola , bola Inde nda lieka ! Pilato loonga lau mbo — ¿ Yoleke Bɔkɔta wanu nda lieka ? Kanga ebieti lomutola mbo — Toti ango la Bɔkɔta sakolo ko Kaisala .
43019016	Lamao Pilato lomach’Inde nda besamba yau mbo aolomoko nda lieka .
43019017	Iyo loundesa to Yesu , la Inde lotola lieka liande angɛnɛ , Inde lokuswa nda okenge okakɛ nda elela eyatangomu mbo Ngolongota nda baoi ba BaYuda , litina mbo Elela ya longö loa otö .
43019018	Omao iyo loanyames’Inde nda lieka amamwito la bato basi bambale , oyo nda fangi , oyo nda fangi eyɛmɔi la Yesu atiteni yau .
43019019	La Pilato lota nda lionga mbo — Yesu wa Nasaleta , Bɔkɔta wa BaYuda ; inde lowacha loao nda lieka .
43019020	Wike wa BaYuda lotanga baoi nda lionga eoka elela olo aolomöko Yesu nda lieka yaaka tina la bokenge , la baoi basɔngɔmɔ̈kɔ̈ nda lioi lia BaEbele , la elia BaLoma , la elia BaHela .
43019021	Eokao Kanga ebieti ya BaYuda loonga la Pilato mbo — Ɔsɔnɛ̈kɛ mbo Bɔkɔta wa BaYuda , kangä mbo — Oyo asoonga mbo Imi yende Bɔkɔta wa BaYuda .
43019022	Pilato lomutola mbo — Isosɔnɔ ko liao elisɔni nde’mi .
43019023	Awachaka basilikani owacha Yesu nda lieka , iyo lɔɔsɔ bisinda yande , iyo lokaa yao bakaɔ banɛi , bosilikani likaɔ , bosilikani likaɔ , la kanjo lisanga ; nde kanjo etiaaka l’ɛsɔlɛlɔ , yasɔlɔmɔkɔ ko likolo ko se , ko esinda ɛmwito .
43019024	Eokao iyo loongana mbo — Osalakëke yao , nde toteke ngongo nda yao ndoluwa oyakaɔlɛkɛ yao . Ongoma lioi lia Lokasa loa Mungu liakɔchɔmɔkɔ mbo — Basokaana bisinda yami bakaɔ , ebiwati’mi basotela yao ngongo .
43019025	Basilikani lokela ngo ko ongoma . Baemalakä nde tina la lieka lia Yesu , la nyango wande , la etungani ya nyango , la Malia wali wa Kelofa , la Malia wa Mangandala .
43019026	Ɛnɛkɛ̈ to Yesu nyango wande la boeki ona oyasamak’Inde bemesani tina , Inde loonga la nyango mbo — Iya , tɛnɛ wana waɛ-yo !
43019027	Limɔ Inde loonga la boeki ona mbo — Tɛnɛ nyango waɛ-yo ! Ko la mbile ena boeki ona lɔkɛ lande nda ndakɔ yande angɛnɛ .
43019028	Mbisa yamao , aluwakä Yesu mbo bitotina bisoiyela mbo lioi lia Lokasa loa Mungu likɔchɔmɔkɔ , Inde mbo — Isoka yɛmɛ yomwa .
43019029	Tei eyetumi la bänä ba ngai lɔsɛlɔmɔ omao , iyo lofɔɛsɛ lilamba nda bänä , lota liao nda ifende , iyo lotamb’Inde liao nda bɔnɔkɔ .
43019030	Aelaka Yesu bänä ongoma , Inde loonga mbo — Lososila ! Limɔ Inde lotulia botö se , Inde loinola bolimo wande .
43019031	Eoka lise lina liaaka eliotonja Elambɔ , BaYuda batialɛmbɛkɛ̈ mbo belyo bitikaleke nda baeka nda lise lia Yenga ( eoka yenga-ao yaaka nde Yenga efi ) , iyo lofela Pilato mbo bakolo bau baunakomoko la mbo belyo bisokolomoko .
43019032	Eokao basilikani loya , iyo louna bakolo ba ewa oso la bao ba oy’ɔmɔi , bako ebolomökö nda baeka amamwito lande .
43019033	Nde iyaka iyo ende Yesu , ɛnɛkɛ̈ iyo mbo asokwelo oko se , batiaunaka bakolo bande .
43019034	Nde ɔmɔi wa basilikani loswa Yesu likonga nda likuka , lisasaya bakila la balia losɛnjwa se .
43019035	Boto oyɛnɛkɛ̈ nde la baiso nd’asokambesa loasɔ-lo , la likambesi liande liende ngo ko wewe , la aluwi nde mbo asoonga nde wewe ko mbo ino wimeleke .
43019036	Bitotina-bi yakelomoko mbo lioi lia Lokasa loa Mungu likɔchɔmɔkɔ , liko mbo — Ikwa shande ango simɔi sitilaunomoko .
43019037	La lioi liasi lia Lokasa loa Mungu , liko mbo — Betichaka nde Inde oyasotwɛlɛ iyo otwɛlɛ Inde .
43019038	Mbisa yamao , Yosefa wa Alimatayo oyayali boeki wa Yesu ko wisakumbo eoka awangaka BaYuda , inde lofela Pilato isosha shosokola bolyo wa Yesu la Pilato lokulia . Eokao Yosefa loya oyasokola bolyo wande .
43019039	La Nikodemo imɔ loya oyayaka ende Yesu oso ko la ocho , inde loesha lisɔbyi lia baningo la baɛsɛ , bolito wa kilo kama inɛi .
43019040	Iyo lɔɔsɔ bolyo wa Yesu la iyo lokandaka wao la totambala twa bisinda amamwito la lisɔbyi lia baɛsɛ , kwa ayali boömbeli wa BaYuda .
43019041	Elanga yaaka omao nda elela olo aolomoko Inde nda lieka , la nda elanga losai loyai olo angotaömbomo kɔni oto .
43019042	Eoka mbo lise lina liyali elia litonji lia Elambɔ ya BaYuda la mbo losai loaka tina , iyo loingesa Yesu omao .
43020001	Nda lise lia oso lia yenga , ani lilima likoyali , Malia wa Mangandala loya nda losai la inde lɔɛnɛ litalɛ lisosokolomo nda losai .
43020002	Inde lokwaka mangu ende Simona Petelo la ende boeki wasi ona oyasami Yesu osam’inde limɔ inde loonga lau mbo — Basosokola Ngɛnɛ nda losai la totiluwe olo asoingesomo Inde .
43020003	Limɔ Petelo la boeki oyɔmɔi iyo loakola ɔkɛ nda losai .
43020004	Iyo yaambale lokwa mangu lilenga , nde boeki ebɔmɔi loetela Petelo mangu , inde loiya oso nda losai .
43020005	Inde lotulama se , inde lɔɛnɛ bisinda bifufu oko nda nyɛlɛ , nde atiaɔtɔkɔ kɔni nda losai .
43020006	Nde Simona Petelo , inde lotuta la ayaka’inde , inde lɔɔtɔ nda losai , inde lɔɛnɛ bisinda bifufu nda nyɛlɛ
43020007	la itambala eshalingelomu botö wande , nde sisiami la bisinda la shao loundukwakana nda elela ɛmɔi .
43020008	Limɔ boeki ebɔmɔi oyiyaka oso nda losai , inde lɔɔtɔ imɔ , inde lɔɛnɛ la inde loimela .
43020009	Eoka batitaluweke litina lia Lokasa loa Mungu mbo lole loande ndokuswa liasi nda liwa .
43020010	Baeki-ba losokwa okakɛ liasi eyau .
43020011	Nde Malia loemakala lousa loa losai ani atolelaka ; la alelak’inde ongoma , inde lotulama se ndoticha nda losai ,
43020012	inde lɔɛnɛ bakitomo bambale ebawati bisinda bifufu , bayalaka se , ɔmɔi nda fangi ya botö , ɔmɔi nda fangi ya bakolo , olo ayalaka bolyo wa Yesu .
43020013	Iyo loonga la Malia mbo — ¿ Otomali , otolela moni ? Inde loonga lau mbo — Basosokola Ngɛnɛ wami la itiluwe olo asoinges’iyo Inde .
43020014	Aongaka inde ongoma , Malia lokikwa mbisa , limɔ inde lɔɛnɛ Yesu emali nde atialuwaka mbo ende Yesu .
43020015	Yesu loonga lande mbo — ¿ Otolela moni , otomali ? ¿ Otoluka ndai ? Malia atangaka nde mbo ende Botingani wa elanga , inde loonga lande mbo — Bwana , eya to mbo end’aɛ oyasoila bolyo wande , kambesaka’mi olo osoinges’Inde limɔ imi kɔkɛ lande .
43020016	Yesu loonga lande mbo — Malia ! Limɔ Malia lokikwa , inde loonga lande nda baoi ba BaEbele mbo — Laboni ! ( Litina mbo Boekesi )
43020017	Yesu loonga lande mbo — Omatëke’mi eoka ikaki kɔni ende Sango wami , nde kɛndɛkɛ ende beoto yami , kambesaka iyo mbo ikɔkɛ ende Sango wami la Sango wanu , Mungu wami la Mungu wanu .
43020018	Malia wa Mangandala lɔkɛ okakambesa baeki mbo — Isɔɛnɛ Ngɛnɛ , la mbo asoonga lande ongoma .
43020019	Nda lise-ao to , la litele , liko lise lia oso lia yenga , ani biome ya ndakɔ eyayalaka baeki bikandakomu eoka bawangaka BaYuda , Yesu loya , Inde loemala sisi yau , Inde loonga lau mbo — Lilatemi liyaleke lanu !
43020020	Aongak’Inde ongoma , Inde lotamb’iyo bangasa bande la likuka liande , limɔ baeki loyaimwa la limɛngɔ ani basɔɛnɛ Ngɛnɛ .
43020021	Limɔ Yesu loonga lau liasi mbo — Lilatemi liyaleke lanu ! Kwa atomaka Sango otoma’mi , kwani Imi nd’asotom’ino .
43020022	Aongaka’Inde ongoma , Inde lokusoel’iyo luli , Inde loonga lau mbo — Ɔlɔkɔ Bolimo Botanu !
43020023	Bomɛsɛkɛlɛ batwanelo ba bato ambo bao komɛsɛlɔmɔ ; bofeka limɛsɛli ambo bao kofekelomo .
43020024	Nde Tomasa , ɔmɔi w’eba liu la ambale , oyatangomoko Liäsa , inde atiayalaka lau nda mbile eyayaka Yesu .
43020025	Eokao ebamɔi loakola ndoonga lande mbo — Tosɔɛnɛ Ngɛnɛ ! Nde inde loonga lau mbo — Sakolo ngo ko yɛnɛ loelo loa bakɔ̈kɔ nda bangasa bande la kotaka isangakala shami nda elela ya bakɔ̈kɔ la kota lingasa liami nda likuka liande ani imi angoimela .
43020026	Mbisa ya bacho bonanɛi baeki bande loyala liasi omao nda ndakɔ la Tomasa imɔ amamwito lau . Akandomoko biome , Yesu loemala sisi yau , Inde mbo — Lilatemi liyaleke lanu !
43020027	Limɔ Inde loonga la Tomasa mbo — Eshaka to isangakala shaɛ eyamaya , ɛnɛkɛ bangasa bami , eshaka lingasa liaɛ la taka liao nda likuka liami , oyalëke la fee , kangä boto wa liimeli .
43020028	Tomasa lomutola lande mbo — Ngɛnɛ wami la Mungu wami !
43020029	Yesu loonga lande mbo — ¿ Osoimela ko eoka mbo osɔɛnɛ’mi ? Ebasoimela ani batitɛnɛkɛ bende la lɔkɛmɔ loeta .
43020030	Yesu lokelaka ndembe yasi wike ya tolombo oso wa biɔmbɔ ya baeki bande ebititomo nda lokasa-lo ,
43020031	nde ebi bisotomo mbo wimeleke mbo Yesu ende Masiya , Wana wa Mungu , la mbo ko la liimeli , ino bɔɔlɛkɛ loiko , ko la lina liande .
43021001	Mbisa yamao Yesu lɔɛnɛlɛ , Inde angɛnɛ , ende baeki liasi nda Eliya ya Tibelia , la Inde lɔɛnɛlɛ ko ani ,
43021002	bayalaka elela ɛmɔi la Simona Petelo la Tomasa oyatangomoko Liäsa , la Natanaele wa Kana nda Ngalilai la bana ba Sebedai , la baeki basi bambale ba Yesu .
43021003	Simona Petelo loonga lau mbo — Isɔkɛ okaluwa swi . Iyo loonga mbo — Lasu imɔ tɔsɔkɛ laɛ . Iyo losokwa nda okenge , iyo lokwa nda watɔ , nde la bocho-ao batiole yeka .
43021004	Asɔswaka bonyanya , Yesu loemala nda ngɔngɛ , nde baeki batiluwe mbo ende Yesu .
43021005	Yesu loonga to lau mbo — ? Ban’atolome , wende la swi ? Iyo lomutola mbo — Mbayɔ !
43021006	Inde loonga lau mbo — Taka to wɛngɔ nda fangi ya olome ya watɔ , limɔ otosha yao . Iyo lota to nde batilonge ndosamba wao eoka ya bokamu wa swi .
43021007	Ongoma boeki ona oyasamomu la Yesu , inde loonga la Petelo mbo — Ende Ngɛnɛ ! Okakä to Simona Petelo mbo ende Ngɛnɛ , inde lowata esinda , eoka ayali nde wase , limɔ inde loungwa nda balia
43021008	nde baeki ebamɔi loya se la ndɛli , eoka batiaaka esika la ngɔngɛ , kwa yiso kama bɔɔmwi kongo , iyo losulya wɛngɔ ombisa ani botumi la swi .
43021009	Akwak’iyo nda boili , iyo lɔɛnɛ bösä wa bala la swi eyechakomu nda wao la batuma .
43021010	Yesu loonga lau mbo — Eshaka swi bimɔi ya yao ebioliki ino kwani .
43021011	Lamao Simona Petelo lɔkɛ okasamba wɛngɔ nda ngɔngɛ , wao lotuma la swi bifi . Yaaka mia la kama bɔɔmwi la swi isatɔ nde ayalaka swi wike , ongoma wɛngɔ angoachacha .
43021012	Yesu loonga lau mbo — Yauku otalaka bieka . Angwɛnɛ angomwito wa baeki lotendela ndofel’Inde mbo — ¿ Aɛ wende ndai ? Baluwaka mbo ale ko Ngɛnɛ .
43021013	Yesu loya , Inde lɔɔsɔ lituma , Inde lofaef’iyo liao la swi lisanga .
43021014	Eli liende liɛnɛlɛ lia asatɔ eliɛnɛlɛkɛ Yesu ende baeki bande ani asotɛmwa nda liwa .
43021015	Asilak’iyo ndola bieka , Yesu loonga la Simona Petelo mbo — ¿ Simona wana wa Yona , osami nde’mi la losamɔ loeta ebamɔi ? Inde mbo — Eingo , Ngɛnɛ Aɛ nd’aluwi mbo isami nd’Aɛ . Yesu loonga lande mbo — Lesaka bana ba bɛkɔkɔ yami .
43021016	Yesu loonga lionga lia ambale mbo — ¿ Simona wana wa Yona , osami nde Imi ? Inde mbo — Eingo , Ngɛnɛ , Aɛ nd’aluwi mbo isami nd’Aɛ . Yesu mbo — Kukiaka bɛkɔkɔ yami .
43021017	Yesu loonga lande lionga lia asatɔ mbo — ¿ Simona wana wa Yona , osami nde’mi ? Petelo looka ikɛnɛnɛ sifi eoka mbo aongi nde elia asatɔ mbo — ¿ Osami nde’mi ? Limɔ inde loonga la Yesu mbo — Ngɛnɛ , oluwi nde bitotina , Aɛ nd’aluwi la wɛli mbo isami nd’Aɛ . Yesu loonga lande mbo — Lesaka bɛkɔkɔ yami .
43021018	Wewe , wewe , itoonga laɛ mbo — Ayalak’aɛ isenge , aɛ angɛnɛ lokandaka bɔkɔli waɛ , la wakɛndɛkɛndɛkɛ olo alɛmbɛk’aɛ , nde akayalek’aɛ inunu , otonanola besamba yaɛ la wasi nd’atokanda bɔkɔli waɛ , la betolak’aɛ olo atiasangek’aɛ .
43021019	Yesu loonga ongoma ndoluwesa boweli ebokaweke lande ani atotalia Mungu tala . Limɔ asilak’Inde ndoonga ongoma , Inde mbo — Tutaka’mi .
43021020	Petelo lokikwa , inde lɔɛnɛ boeki ona oyasamomoko la Yesu ani atotut’iyo ako inde oyaɛkɛmɛkɛ nda bokuku wa Yesu nda elambɔ , la oyaongaka lande mbo — ¿ Ngɛnɛ , ende ndai oyatowamb’Aɛ ?
43021021	Limɔ ɛnɛkɛ̈ Petelo wɛnɛ inde , inde loonga la Yesu mbo — ¿ Ngɛnɛ , oyo moni to ?
43021022	Yesu loonga lande mbo — ¿ Eya mbo isosanga mbo atikaleke kond’akayeke Imi , lole to loasɔ loaɛ ? Aɛ angɛnɛ tutaka’mi .
43021023	Eokao lioi-li lomelana ende beoto mbo boeki-bo atilawek’imɔ ; kongo ko Yesu atiaongaka lande mbo atilaweke , kangä mbo — ¿ Eya mbo isosanga mbo atikaleke kond’akayeke Imi , lole to loasɔ loaɛ ?
43021024	Boeki ona ale ngo ko inde oyɛnɛkɛ la oyakambesaka njasɔ-bi la oyasosɔnɔ yao , la toluwi nde mbo yao ebiong’inde yende ko wewe .
43021025	Yaaka la bekeeli yasi wike imɔ eyakelaka Yesu , la bisɔnɔmɔkɔ bitotina , lɔmɔi la lɔmɔi , itangi nde mbo wenda bototina angoina kasa ebikasɔnɔmɔkɔ .
44001001	Nda lokasa loami loa oso , Teofilo , yataka njasɔ bitoti eyakolaka Yesu la ndokelaka la ndoekekesa ,
44001002	konda lise eliailomoko lande nda use , ani ko la Bolimo Botanu asosila ndotela batomomu ebaaka Inde , bikela yokelomo lau .
44001003	Mbisa ya tokange twa liwa liande , Inde lotambaka bindo yande la liwawi ko la ndembe wike , Inde lɔɛnɛkɛlɛ end’iyo ko bacho kama inɛi ani aonganaka lau njasɔ ya Bɔkɔta wa Mungu .
44001004	Ayalaka Yesu lau , Inde lotel’iyo ndola mbo batasokweke nda Yelusaleme , kongo ko baumbakeleke lisakä eliatikaka Sango otikel’iyo mbo —
44001005	Liende liao eliaokak’ino ende Imi , liko mbo Yoane nd’alufiaka la balia , nde ino bolufiomoko la Bolimo Botanu mbisa ani becho wike bitiete .
44001006	Asɔngɔmɔkɔ to iyo , batomomu lofel’Inde mbo — ¿ Ngɛnɛ , otokɔkɔmɛsɛ isosha sha Bɔkɔta ende Isalaele liasi ko la mbile-ye ?
44001007	Inde loonga lau mbo — Loti loanu ndoluwa mbile ango ko yaa ebisota Sango ko l’isosha shande angɛnɛ ;
44001008	kongo ko bɔlɔkɔ nde bofoka ani akataliomoko Bolimo Botanu end’ino , limɔ boyalaka nde ebatonangokole tonango twami nda Yelusaleme la nda Yudea yatotina , la nda Samalia , la konda liko lia wenda-bo .
44001009	Aongak’Inde ongoma , l’ani batotich’Inde , Yesu loilomo nda use , la lifita lois’Inde batɛnɛ la baiso bau .
44001010	Awɛlɛk’iyo liseme nda use ani atɔkɛ lande , kwaamao bato bambale bemakalaka tina lau la bisinda bifufu ,
44001011	iyo loonga mbo — Bato ba Ngalilai , monito wemesani ani ndowɛlɛ liseme ngo ko nda use ? E-Yesu-yo oyasoilelomo ino nda use , eyaka nde liasi ko la bɔfɔɔnɔ-bo ebosɔɛn’ino wɛn’Inde ani atɔkɛ nda use .
44001012	Limɔ asokwak’iyo nda löngo elotangomu Elaya , iyo loinwa nda Yelusaleme eyele esika kwa lɔkɛndɛ loengana la lise lia yenga .
44001013	Ɔtɔk’iyo nda okenge , iyo lolila nda ndakɔ y’olikolo olo ayalakak’iyo , bako Petelo la Yoane , la Yakobo , la Andelo , la Filipo , la Tomasa , la Batolomayo , la Matayo , la Yakobo wana wa Alufayo , la Simona Selote , la Yuda wana wa Yakobo .
44001014	Batotina bana bayalaka la botema ɔmwito nda lisomboli la bofiili amamwito la batomali bamɔi , simbi to Malia nyango wa Yesu la bitungani ya Yesu lisanga .
44001015	Lise limɔi nda bacho bana , Petelo loemala sisi ya beoto ( ekuke ya bato loengana loketi loa mia la kama imbale ) , inde mbo —
44001016	Beoto , loengani nde mbo baoi ba Lokasa loa Mungu bakɔchɔmɔkɔ , bako ebaongaka Bolimo Botanu ko la bɔnɔkɔ wa Dawidi , loasɔ loa Yudasi oyatolaka oso ebaundesaka Yesu .
44001017	Yudasi atangomoko ɔmɔi wasu la ayalak’imɔ la likao lia e-likuwa-li .
44001018	( Boto-yo losomba köndo ko la bieto eyaɔlɔk’inde la obe ewakelak’inde , limɔ inde lokwa se kpuu la bindo loachacha atiteni la nduka yande bitotina lowɛlɛmɛ se .
44001019	Loasɔ-lo loluwana la bato batotina ba Yelusaleme la ani elanga ena lotomo lina nda lioi liau mbo Akeladama , liko mbo , Elanga ya Bakila . )
44001020	Loatomoko to nda Lokasa loa Bɛɛlɛ mbo — Bokulu wande boyaleke ko isimo , Angwɛnɛ oto woyalaka nda wao ; la mbo — Isosha esiaundak’inde sha bonyafala , wasi ɔsɛkɛ shao .
44001021	Eokao loengani nde lasu mbo ɔmɔi wasu w’ebasanganaka lasu ko nda mbile bitotina eyakɛndɛkɛndɛkɛ Yesu lasu ,
44001022	konda liakoli lia lilufi lia Yoane , konda lise eliailomoko Yesu nda use osenyana lasu , mbo boto ona ayaleke oyatonangokola lasu losokwo loa Yesu nda liwa .
44001023	Iyo loemesa bato ambale , bako Yosefa oyatangomu Balasaba wa ngau ako Yuseto la ɔmɔi ako Matia .
44001024	Limɔ iyo losombola mbo — Aɛ Mungu , Ngɛnɛ oyaluwi betema ya batotina , ɛnɛsɛk’iso boni oto wa e-bambale-ba oyasoa Aɛ oa’inde ,
44001025	mbo afomoko lifa lia Yudasi nda likuwa-li liosungana la litomomu elisosokwa la Yudasi oyasokakɛ ko elela eyande angɛnɛ .
44001026	Iyo lota ngongo , la ngongo lokwela ko ende Matia , limɔ inde lotomo isosha amamwito la batomomu liu la ɔmɔi .
44002001	Limɔ ayaka lise lia Pentekosete , liko lise lioücha buka wa eula , beoto bayalaka amamwito nda elela ɛmɔi .
44002002	Futuku elundi efi losokwa nda use kwa mbo fömba bitoeta , yao lotumesa ndakɔ etotina olo ayalak’iyo .
44002003	La iyo lɔɛnɛ ndame kwa eya bösä ebisokaelakana , lɔmɔi lɔmɔi loaa se ende boto la boto wau ,
44002004	la batotina lotumesomoko la Bolimo Botanu , la iyo yaatotina loakola ndoonga la baoi ba kanda yasi kwa afaefaka Inde ofaef’iyo baölo boonga .
44002005	BaYuda to balimelaka nda Yelusaleme , balitesi ba Mungu ebasokwaka nda biese bitotina ya wenda .
44002006	Okanakä to etondo-ye iyo losɔngɔmɔ etanda efi ya bato , iyo loeyaeya finɛ ani okak’iyo beoto batoonga ngɔlu ya oto la oto ,
44002007	la iyo lowa liena , iyo lɔmwaala , iyo loonga mbo — ¿ Tɛnɛ ngo , ebatoonga-ba bati ba Ngalilai ?
44002008	¿ Monito iso totooka boto la boto ngɔlu eyande eyaotomoko lande ?
44002009	Twende BaPalatia , BaMedea , BaElama , la ebayali nda yese ya Mesopotamia , BaYudea , BaKapodokia , l’Eba Ponto la Asia ,
44002010	BaFulugia , la bato ba Pamfulia , ba Ejipeto , ba yese ya Libwe tina la Kulene , la bato ba fɛtɛti ba Loma la BaYuda la eba ndimela ,
44002011	la bamɔi ba Kulete , la BaAlaba , iso yaatotina tosooka iyo batoonga la baoi basu angɛnɛ ko tokesa twa Mungu .
44002012	Iyo lowa to liena batotina , iyo lowa toloi , iyo lofelakana mbo — ¿ Litina moni nda loasɔ-lo ?
44002013	Nde bamɔi lomuchamucha , iyo mbo — Basookanelo la bänä bayai .
44002014	Kongo ko Petelo loemesana l’eba liu la ɔmɔi , inde lokusola limiki liande , inde loonga lau baölo mbo — Ino bato ba Yudea la batotina ebaingali Yelusaleme kwani , eloasɔ-lo loluwaneke lanu la ɔtɛsɛkɛ baoi bami ko nda batoi banu ,
44002015	eoka ebato-ba batiwe bänä , kwa atoenyel’ino , eoka ele ko bonyanya oku ;
44002016	kongo ko löle ngo ko loao eloatɔndɔlɔkɔ Yoele ewa Bɔtɔndɔli mbo — Mungu asoonga mbo ,
44002017	Nda bacho ba liko , yɛwɛlɛkɛ Bolimo wami ende balomboki batoti ; La bana banu batolome la batomali bɛtɔndɔlɔkɔ , La tosenge twanu bɛnɛkɛ baɛni , La biuwa yanu betaka saki ;
44002018	Eingo , yewɛlɛkɛ Bolimo wami la bacho bana Ende bɛkɔwa yami batolome la batomali , la betɔndɔlɔkɔ .
44002019	Yetambaka tokesa nda use likolo , La ndembe ya bisisho nda nyɛlɛ ose , Bakila la bösä la ngungu ya bölïlya .
44002020	Liso lia use likinjwaka nde lilima La tengai etufaka kwa bakila , Oso wa loyo loa lise lina lifi lia Ngɛnɛ Mungu elitoɛnɛlɛ swa .
44002021	Nde oyakasingweke lina lia Ngɛnɛ , inde kouwesomoko .
44002022	Ino BaIsalaele , okaka ebaoi-ba mbo Yesu wa Nasaleta Inde oyalembeelesaka Mungu elembeeles’ino ko la tokesa la befoka ya bisisho la ndembe eyakelaka Mungu ko lande sisi yanu , kwa aluw’ino angɛnɛ ,
44002023	Inde kongo , oyawambomokö la likomyi la loluwo loa Mungu , ino nd’awachak’Inde nda lieka , ososɛɛsɛlɛs’Inde ko la besamba ya bato ebatilitese bikela ;
44002024	Mungu asotɛmwɛs’Inde nda liwa , asofaikola tokängë twa liwa eoka atikɔkɔlɛ ndokanjomo la liao .
44002025	Dawidi loonga loasɔ loande mbo — Yɛnɛkɛ̈ Ngɛnɛ oso wa baiso bami bacho batotina , Eoka ayali nda bosamba wa olome wami mbo italɛlɛlɛlɛ ;
44002026	Eokao botema wami bosoomala la lolame loami losoyaimwa la limɛngɔ , La lokomba loami imɔ lotoyalaka l’iyeli sha liwawi ,
44002027	Eoka oitomacha bolimo wami nda ewelo , La oitomacha oyasamomu laɛ mbo ɛnɛkɛ liɔli lia liwa .
44002028	Osɔɛnɛsɛ’mi mboka ya liwawi , Ototumesa botema wami la linɛngina oso wa baiso baɛ .
44002029	Beoto , isokɔkɔlɔ oonga lanu fololo loasɔ loa Dawidi ngau wasu mbo awaka la aombomoko la losai loande lokoyali ono eyasu konda eweuse .
44002030	Kongo ko ayalak’inde bɔtɔndɔli la eoka mbo aluwaka mbo Mungu atinyaka ekanɔ yosɛlɛ ɔmɔi wa lioti liande Bɔkɔta ,
44002031	ongoma Dawidi lotaluwa la atɔndɔlɔ̈kɔ̈ eoka ya losokwo loa Yesu nda liwa , mbo atiamachaka bolimo wande nda ewelo ango mbo bindo yande ndoɛnɛ liɔli lia liwa .
44002032	Yesu-yo kongo nd’asokusolomo la Mungu nda liwa ko la liwawi la iso-ba nd’ayali ebɛnɛkɛ̈ loasɔ-lo .
44002033	Ataliomoko Inde tala ko la bosamba wa Mungu , atikelomöko lisakä lia Bolimo Botanu ko la Sango , eokao asowɛlɛ kwani loao elosɔɛnɛ la elosok’ino .
44002034	Dawidi atiakɛndɛkɛ likolo nda use , nde inde angɛnɛ loonga mbo — Bɔkɔta Mungu loonga la Bɔkɔta wami mbo — Yalaka se Nda fangi ya bosamba wami wa olome ,
44002035	kond’akateke Imi Baiyani laɛ kwa esolo ya batindi baɛ .
44002036	Eokao tukela etotina ya BaIsalaele baluweke fololo mbo Mungu asotalia ngo ko Yesu-yo , oyaolak’ino nda lieka mbo Ngɛnɛ la Masiya .
44002037	Okaka bato ebaoi-ba , iyo lokaka betema wäle finɛ , iyo loonga la Petelo la batomomu ebamɔi mbo — ¿ Tokeleke to moni ?
44002038	Petelo loonga lau mbo — Kalanganaka la lufiomoko ino yaatotina nda lina lia Yesu Masiya eoka ya limɛsɛli lia batwanelo banu limɔ bɔɔlɔkɔ lifaefi liko Bolimo Botanu ,
44002039	eoka lisakä lile lianu la elia bana banu la elia batotina ebayali esika ebatotaka Mungu wanu ot’iyo lioi .
44002040	Ko la baölo basi wike inde lokambes’iyo la inde lofumbes’iyo mbo — Uwesomoko nda fɛtɔ-ye ya bato ebatiengane .
44002041	Ongoma ebimelaka inango shande , iyo lolufiomo , la nda lise lina bato bilɛfu isatɔ lowatema lau ,
44002042	Iyo lokɔkɔmɔ kɔkɛ ko la liekesi lia Batomomu la lisukani lia beoto la nda liuni lia lituma la nda basomboli .
44002043	Bato batotina lokwelo bɔwa la ndembe ya bisisho wike yakelomoko ko la Batomomu .
44002044	Batotina ba liimeli losɔngɔkɔmɔ la iyo lokaana bieto yau bitotina ,
44002045	la bilanga la biengo yau , iyo loungekesa yao , iyo lokaana la basi batotina kwa aenoko oto .
44002046	Lise la lise iyo lɔɔtɔkɔkɔ nda Ndakɔ ya Mungu amamwito , iyo lounaka lituma la ndakɔ la ndakɔ yau olo alak’iyo bieka la bɔfɔɔmu la limɛngɔ nda betema ;
44002047	iyo loinakela Mungu , la bato batotina loyalana lau la booto . La Ngɛnɛ lowatekemesa lau ko ebatouwesomo lise la lise .
44003001	Aɛkɛ to Petelo la Yoane nda Ndakɔ ya Mungu nda mbile ya lisomboli lia lilongolongo ,
44003002	boto ɔmɔi oyaaka la ekoti ko nda sɔlɔ ya nyango wande lotolomo la bato bamɔi , iyo losɛlɛ inde se lise la lise tina la bome wa Ndakɔ ya Mungu ewatangomoko mbo Bɔfɛkɔ , mbo ömbakeke sumbu bieto ende ebatɔɔtɔkɔ nda Ndakɔ .
44003003	Ɛnɛk’inde Petelo la Yoane batɔɔtɔ nda Ndakɔ ya Mungu , inde lömbel’iyo sumbu bosombo .
44003004	Nde Petelo la Yoane lotichak’inde , Petelo mbo — Wɛlɛk’iso baiso !
44003005	Inde lowɛl’iyo bonono ani atoumbakela mbo atɔɔlɔ bieto end’iyo .
44003006	Nde Petelo loonga mbo — Iti ango la bieto ebikɛkɛ kwa ebifi , kongo ko yao eyele lami , itofaef’aɛ ngo ko yao ; nda lina lia Yesu wa Nasaleta , tangwaka .
44003007	Petelo lounda bosamba wande wa olome , inde loemes’inde , kwaamao batindi la bakakalaka bande lowangema .
44003008	Limɔ inde lotondwa likolo , inde loemesana , inde loakola ndɔkɛndɛ , inde lɔɔtɔ nda Ndakɔ ya Mungu amamwito lau ani atokɛndɛkɛndɛ , l’ani atotondwatondwa , l’ani atoinakela Mungu .
44003009	Bato batotina lɔɛnɛ ani atotangwak’inde l’ani atoinakel’inde Mungu ,
44003010	iyo lolembeel’inde mbo ende boto ona oyayaliki ndömba bosombo nda bome ofi wa Ndakɔ ya Mungu boko Bɔfɛkɔ , iyo lowanga finɛ la limwaali lifi eoka ya loasɔ elosoyel’inde .
44003011	Boto lokuamela Petelo la Yoane , limɔ bato batotina losɔngɔkɔmɔ bokamu nda lilɛlɛ eliatangomokö mbo Elia Solomo , iyo lomwaala finɛ .
44003012	La ɛnɛkɛ̈ Petelo ongoma , inde loonga lau mbo — ¿ Bato ba Isalaele , monito osomwaala la osowɛl’iso bonono kwa mbo iso angɛnɛ ko la bofoka wasu , ango ko la liengani liasu , tosokɛndɛsɛ inde ?
44003013	Mungu wa Abalayama la wa Yisaka la wa Yakobo , Mungu wa batata banu asotalia Wana wande tala , ako Yesu , oyawambak’ino , la oyafekak’ino oso wa Pilato ani Pilato losanga ofaikol’Inde ,
44003014	kongo ko ino nd’afekak’Indë ewa Botanu la Wengani la wafelaka mbo boli wa bato afomoko ino ,
44003015	nde waolaka Bɔkɔta wa Liwawi ; kongo ko Mungu nd’atɛmɔlɔk’Inde nda liwa , la iso nd’ale baɛni ba loasɔ-lo .
44003016	Yende ko la liimeli oimela lina liande mbo boto-yo asowangema oyasɔɛnɛ la oyasoluw’ino ; la liimeli liande lisouwes’inde la bosasu bototina-bo oso wanu yaatotina .
44003017	Kwani to beoto , isoluwa mbo ino wakelaka ongoma ko la botutuku , kwa akelaka imɔ ko benyafala yanu .
44003018	Nde ongoma Mungu asokɔcha lona eloaongak’Inde kwala ko la bɛnɔkɔ ya batɔndɔli , loko mbo Masiya wande okaka nde tokange twa liwa .
44003019	Kalanganaka to la kikwaka , mbo batwanelo banu bafanjakomoko ,
44003020	mbo Ngɛnɛ Mungu afek’ino baɛumɛlɔ , mbo atomek’ino Masiya , Yesu oyatomelomoko ino .
44003021	Loengani nde mbo Use bonyangelek’Inde konda mbile eyekakɔchɔmɔkɔ bitotina eyaongaka Mungu ko la bɛnɔkɔ ya batɔndɔli bande kwalakwala .
44003022	Mɔsɛ nd’aongaka mbo — Ngɛnɛ Mungu wanu atotaliel’ino ɔmɔi wa beoto yanu Bɔtɔndɔli , Kwa ataliaka Inde imi angɛnɛ . Bolailaka bitotina ebikaongek’Inde lanu ,
44003023	la batotina ebaitolaila Bɔtɔndɔli ona Belasɛɛsɛlɛsɔmɔkɔ sisi ya bato .
44003024	Eingo , batɔndɔli batotina imɔ ko Samwele ko eba mbisa yande , bataka boeki wa e-bacho-ba .
44003025	Ino wende bana ba batɔndɔli la ba Ngɛla eyatinyaka Mungu la batata banu , ani aongak’Inde la Abalayama mbo — Nda lioti liaɛ befindi bitotina ya wenda bifotesomoko .
44003026	Ataliaka Mungu otalia Wana wande , Inde lotoma Inde end’ino oso , mbo afotesek’ino ko la likikwi liosokol’ino nda batwanelo banu .
44004001	Aongaka Petelo la Yoane la bato , limɔ BaKanga la Komanda wa ba-polisi ba Ndakɔ ya Mungu la BaSadoke , iyo yaatotina loyaosh’iyo ,
44004002	la iyo losoma finɛ eoka batoekesa bato la eoka batokambesa loasɔ loa losokwo nda liwa ko la Yesu .
44004003	Iyo loundesa batomomu , iyo lokand’iyo bɔnyɔlɔlɔ ko nda lɛlɛngɔ eoka buse bosɔkɛ oko litɛlɛ .
44004004	Nde wike w’ebokakä inangö , iyo loimela , loketi loa bato loenganaka kwa bilɛfu bɔɔmwi .
44004005	Lɛlɛngɔ benyafala yau la biange la batikasa losɔngɔkɔmɔ nda Yelusaleme ,
44004006	amamwito la Ana ako Kanga eyeti la Kayafa la Yoanane la Alesandelo la ebamɔi ba bɔkɔ̈kɔ wa kanga eyeti .
44004007	Limɔ iyo loemesa batomomu atiteni , iyo lofela mbo — ¿ Osokela loasɔ-lo ko la boni bofoka la lini lina , bako ino ?
44004008	Limɔ atumesomoko Petelo la Bolimo Botanu , inde loonga mbo — Benyafala la biange ya bato-ba ,
44004009	eyambo iso tokɔtɔlɔmɔ louse loasɔ loa liuwesi lia boto wa ɛlɛmɛ la ani asouwesomo inde ,
44004010	ino yaatotina la tukela etotina ya Isalaele , luwaka mbo ende ko nda lina lia Yesu Masiya wa Nasaleta , oyaolak’ino nda lieka , la oyakusolaka Mungu nda liwa , ko lande kongo e-boto-yo aemali oso wanu la bosasu .
44004011	Inde nd’ale Litalɛ elisofekomo lanu baswi , elisoswomo nda botö wa ndakɔ .
44004012	Angwɛnɛ imɔ liuwesi ko la wasi eoka angwɛnɛ to lina liasi ose ya use elifomu ende bato la eliengani lasu mbo tuwesomoko .
44004013	Ɛnɛkɛ iyo mbo Petelo la Yoane basotendela ndoonga fololo la aluwak’iyo mbo batiaekesomoko la mbo bayalaka ko bato ba okenge , iyo lomwaala ; iyo loleembela mbo bayalakaka la Yesu .
44004014	Nde ɛnɛkɛ̈ iyo boto oyauwesomoko aemali lau , batiayalaka la limutoli lioonga ;
44004015	nde iyo loonga lau mbo baumeke lousa loa ikumbɛ , limɔ iyo lotwana kuko , iyo mbo —
44004016	¿ Tokeleke to iye la bato-ba ? Losoɛnɛlɛ to fololo ende bato batotina ebasolimela nda Yelusaleme mbo esisho ya lokuku esokelomo lau la totikɔkɔlɛ ndoanganya .
44004017	Kongo ko mbo bitafafana imɔ ende bato , tosishek’iyo la boimo mbo bataonga imɔ la boto angɔmɔi loasɔ loa e-lina-li .
44004018	Limɔ iyo lota batomomu lioi , iyo loimak’iyo mbo bataonga ango sinyo , bataekesa ango nda lina lia Yesu .
44004019	Kongo ko Petelo la Yoane lomutoel’iyo mbo — Ango engani nde nda baiso ba Mungu , kwa ndokak’ino , kwa ndokaka Mungu , ino angɛnɛ ataka loao ,
44004020	nde iso totikɔkɔlɛ ndokufa ndoonga bina ebisɔɛnɛ’iso la ebisok’iso .
44004021	Limɔ asishak’iyo liasi la boimo , iyo lofaikol’iyo eoka batiɛnɛkɛ fofe yokel’iyo loasɔ , eoka ya bato ebainakelaka Mungu eoka ya loao eloakelomoko .
44004022	Eoka boto oyauwesomoko la esisho ayalaka la miaka yoeta kama binɛi .
44004023	Afaikolomoko iyo , iyo lɔkɛ ende bato bau , iyo lokambes’iyo bina eyaongaka kanga ebieti la biange eonga lau .
44004024	Okakä iyo ongoma , iyo losangana la limiki limɔi ndoinela Mungu , mbo — Ngɛnɛ Mungu , Aɛ wende Bokeli wa use la nyɛlɛ , la balia bafi la bitotina ebiyali nda yao ,
44004025	ako Inde oyaongaka la batata basu la bɔnɔkɔ wa bɔkɔwa waɛ ako Dawidi mbo — ¿ Bato ba tukela ya wenda batotaka boulu eoka iye ; Batoenyaka ko njasɔ ebile wawa ? Bɛkɔta ya wenda basotɔngɔmɔ la olenga ,
44004026	Benyafala besosɔngɔmɔ likwakulu lia bita Mbo bananeke la Ngɛnɛ Mungu la Masiya wande .
44004027	Wewe , basɔngɔmɔkɔ to nda bokenge-bo ndonana la Wana Botanu waɛ ako Yesu oyüchomoko laɛ , bako Helodi la Pontio Pilato la tukela ya Isalaele la tukela ya wenda ,
44004028	ndokela bina eyasangak’Aɛ la bofoka la likomyi liaɛ oso mbo bikelomoko ko mbisa .
44004029	Kwani , Aɛ Ngɛnɛ Mungu tichaka to nganyä yau , lembɛlɛkɛ mbo bɛkɔwa yaɛ baongeke lioi liaɛ la lotendela ,
44004030	l’ani atonanola Aɛ bosamba waɛ ndouwesa bato , ndokela tokesa la bisisho ko la lina lia Wana Botanu waɛ ako Yesu .
44004031	Limɔ asombolak’iyo , elela olo asɔngɔmɔk’iyo lotukatukesomoko la iyo yaatotina lotumesomo la Bolimo Botanu , iyo lotendela ndonangola wɛndi wa Mungu la lotendela .
44004032	Botukä wa ebaimelaka baaka la botema la bolimo ko ɔmwito la angwɛnɛ boto woonga mbo yeka eyasɛl’inde yende ko eyande angɛnɛ , nde bitotina yau loomana lau batotina .
44004033	Batomomu lokambekesa bato mboli ya losokwo loa Ngɛnɛ Yesu nda liwa , ko la bofoka finɛ ; booto wa likama wayalaka lau batotina .
44004034	Angwɛnɛ angɔmɔi wau waenoko yeka , eoka batotina ebasɛɛlɛkɛ bilanga kwa ndakɔ , iyo loungesa yao , iyo loesha belïli eyasombak’iyo ,
44004035	iyo loyataka yao se oso wa Batomomu , limɔ likao lokaomo ende boto la boto kwa aenganaka la boeno .
44004036	Ongoma Yosefa , oyafomokö lina liasi liko Balanaba ko la Batomomu , ( litina mbo — Wana wa lifumbesi ) oyaaka wa bɔkɔ̈kɔ wa Lɛwi , boto wa bosanga wa Kupolio ,
44004037	inde loungesa elanga eyaaka lande , inde loesha bolïli bototina , inde loyata wao oso wa Batomomu .
44005001	Nde oto ɔmɔi , lina liande liko Anania , iyo la wali wande ako Safila loungesa elanga .
44005002	Inde loisa botüku wa bolïli , ani wali imɔ akulyi nde , inde loesha e-botüku , inde loyata wao oso wa Batomomu .
44005003	Nde Petelo loonga mbo — ¿ Anania , monito Satana asotumesa botema waɛ mbo olimbeke Bolimo Botanu la lolanga la ndoisa botüku wa bolïli wa elanga ?
44005004	¿ Ayaliki yao angotaungesomo , elanga etiyaleke eyaɛ ? ¿ Aungesomu yao , etiyaleke imɔ nda isosha shaɛ angɛnɛ ? ¿ Monito osoisa loasɔ-lo nda botema waɛ ? Otilimbe bato la lolanga , kangä Mungu .
44005005	Okakä Anania ebaoi-ba , inde lokwa se , inde lowa . Limɔ bɔwa wa likama loundesa bato batotina ebokakä loasɔ-lo .
44005006	Baemba to loemala , iyo lolingela bolyo la bisinda , iyo loömba wao .
44005007	Etaka saa isatɔ , wali wande lɔɔtɔ ina ani atiluweke elokelomu .
44005008	La Petelo loonga lande mbo — ¿ Kambesaka’mi , mbo ino boungesiki elanga ko la bolïli-bo ? Otomali mbo — Eingo , la bolïli-bo .
44005009	Petelo mbo — ¿ Monito osokulyana ndososhela Bolimo Wa Ngɛnɛ Mungu ? Toka , batindi ba ebaömbiki olome waɛ bakɔɔtɔ bome la batotola aɛ lousa .
44005010	Kwaamao otomali lokwa se nda bakolo ba Petelo , inde lowa la ɔtɔkɔ̈ baemba , iyo loosh’inde oko ani asowa , lamao iyo loila bolyo , iyo loömba wao tina la olome wande .
44005011	Limɔ bɔwa wa likama loundesa batotina ba Etanda la batotina ebokakä loasɔ-lo .
44005012	Ko la Batomomu ndembe ya bisisho wike lokelomo sisi ya bato la iyo losɔngɔkɔmɔ nda lilɛlɛ lia Solomo ,
44005013	nde angwɛnɛ wasi wotendela ndowatema lau , nde bato angɛnɛ loinakel’iyo finɛ ,
44005014	la bato boeta eba oso lolendelo Ngɛnɛ , la batolome la batomali .
44005015	Eokao iyo loeshaka eba kambo ango nda mboka , iyo loingekes’iyo nda tange la tokala mbo , aketeke Petelo ango elimi yande ekweke ende bamɔi bau .
44005016	Ongoma bokamu wa bato ba kenge ebitimbi Yelusaleme , iyo loeshakana l’eba kambo la ebawaka la belimo ya bɔwɛwɛ , la batotina bana louwesomo .
44005017	Kongo ko Kanga eyeti losoma finɛ , inde la batotina ebaaka lande , bako botuka wa BaSadoke , iyo lotuma la lisiela , iyo loundesa Batomomu ,
44005018	iyo lot’iyo nda bɔnyɔlɔlɔ wa bokenge .
44005019	Nde la bocho , bokitomo wa Ngɛnɛ loliola biome ya bɔnyɔlɔlɔ , inde lɔkɛs’iyo lousa ,
44005020	inde mbo — Kɛndɛkɛ , emalaka nda Ndakɔ ya Mungu , kambesaka bato wɛndi bototina wa Liwawi-li .
44005021	Okak’iyo ongoma , iyo lɔɔtɔ nda Ndakɔ ya Mungu la bonyanya , iyo loekesa bato . Ayaka Kanga eyeti la ebaaka lande ndoyasɔngɔmɛsɛ ikumbɛ la benyafala ya bana ba Isalaele , iyo lotoma wɛndi nda bɔnyɔlɔlɔ ndokɔsɔ Batomomu .
44005022	Kongo ko iyaka ba-polisi omao , batiɛnɛkɛ imɔ iyo nda bɔnyɔlɔlɔ ; ainwak’iyo , iyo loonga mbo —
44005023	Tooshiki ndakɔ ya bɔnyɔlɔlɔ eliakami biome ngwi , la betingani bemakali nda biome , kongo ko aliol’iso wao , angoosha boto ina .
44005024	Okakä to Komanda wa ba polisi ba Ndako ya Mungu la kanga ebieti ebaoi-ba , iyo lowa toloi nda loasɔ-lo , la mbo loni lokayeke nda loao .
44005025	Nde ɔmɔi loya oyaluwes’iyo mbo — Tɛnɛ ngo , bato ana ebaɔtɛsɛk’ino nda bɔnyɔlɔlɔ , iyo ana nda Ndako ya Mungu , bemali ani batoekesa bato .
44005026	Lamao Komanda la polisi amamwito , iyo lɔkɛ okaesha Batomomu , nde inga to la bolengi , eoka bawangaka mbo bato batakushak’iyo batalɛ .
44005027	Aeshak’iyo batomomu , iyo loemes’iyo oso wa ikumbɛ , limɔ Kanga eyeti lofel’iyo mbo —
44005028	¿ Toisoimak’ino la itinjo mbo otaekesa bato nda e-lina-li ? Nde , tɛnɛ ngo , osotumesa Yelusaleme la liekesi lianu , la ososanga mbo bakila ba e-boto-yo baomaneke oko end’iso .
44005029	Petelo la Batomomu lomutola mbo — Loengani nde ndotalitesa ko Mungu , inga bato .
44005030	Mungu wa batata basu afaka Yesu isosha , nde ino nd’asɛɛsɛlɛsɛkɛ Inde ko ndokakames’Inde nda isandu .
44005031	Mungu nd’asotalia ko Inde kongo , mbo ayaleke Bokota la Bouwesi nda bosamba wande wa olome mbo afeke BaIsalaele fofe ya likalangani la limɛsɛli lia batwanelo ;
44005032	la iso nd’ale baɛni ba njasɔ-bi , imɔ ko la Bolimo Botanu oyasofomo ko la Mungu ende ebatolites’Inde .
44005033	Okak’iyo ongoma , iyo lotwaka belengi ya likama la basangaka ndoola Batomomu ;
44005034	kongo ko ɔmɔi wa BaFalusi , ako Ngamaliele , boekesi wa Bikela , oyatɛmyɔmɔkɔ ko la bato batotina , inde loemala nda ikumbɛ , inde loonga mbo Batomomu bumesomoko lousa sumbu .
44005035	Limɔ inde loonga l’ikumbɛ mbo — Bato ba Isalaele , la wɛlï-o nda yao ebikakelek’ino ende ebato-ba ,
44005036	Eoka sumbu oso wa mbile-ye , oto ɔmɔi ako Teudayo loya , inde lotakema mbo ende wana wa oto la bato kwa mia inɛi lowatema lande . Kongo ko inde loolomo la batotina ebalendeloko inde lomelesomo , angolonga ango sinyo .
44005037	Mbisa yande Yuda wa Ngalilai loya nda mbile ya lotango loa bato , inde loengokolesa bato mbo batutek’inde , inde imɔ loolomo , la batotina ebalendeloko inde lomelesomo mia .
44005038	La kwani ko ongoma , imi mbo , sɛnyanaka la ebato-ba , machak’iyo , eoka eyambo e-kuko-ye la bakeli-ba bende ya bato , ani bitiangolonga ; nde beyala eya Mungu ,
44005039	ani ino angokɔkɔlɔ ndokwesa yao , ango eyata mbo otooshomo mbo osonana ngo ko la Mungu . Ikumbɛ loimela lioi liande .
44005040	Limɔ iyo lota Batomomu lioi , iyo lokuchak’iyo , iyo loim’iyo mbo bataong’imɔ liasi nda lina lia Yesu , limɔ iyo lota Batomomu se .
44005041	Limɔ iyo losokwa nda ikumbɛ , iyo loomala finɛ eoka mbo batangomu mbo baondu ndookesomo sɔni loasɔ loa lina-li .
44005042	Kongo ko la lise la lise nda Ndakɔ ya Mungu la nda ndakɔ ya oto la oto , batiamachaka ndoekesa la ndonangola Mboli Ilau ya Yesu Masiya .
44006001	Nda mbile ena eyaulwaka loketi loa baeki , BaHɛlɛnɛ lokimakimela BaEbele eoka mbo ebawelu balome bau baomelesomökö nda bakaɔ ba lise la lise .
44006002	Eokao eba liu la ambale losɔngɔmɛsɛ etunda ya baeki , iyo loonga lau mbo — Lotiengane lasu mbo tomacheke ndonangola Lioi lia Mungu ndokakela likuwa lia mɛsa ;
44006003	eokao , Beoto , aaka bato bosambale banu ba lokuku lolau , ebasotuma la Bolimo Botanu la wɛlï la totof’iyo isosha sha e-likuwa-li .
44006004	Nde iso nd’atotimbanaka la lisomboli la linangoli lia lioi .
44006005	Batotina ba etunda looka olau nda baoi-ba ; iyo loaa e-bato-ba , bako-Setefano , boto oyatumaka la liimeli la Bolimo Botanu , la Filipo , la Pɔlɔkɔlɔ , la Nikanola , la Timona , la Pamena , la Nikolau ewa ndimela wa Antiokia .
44006006	Iyo loemesa e-bato-ba oso wa Batomomu , limɔ mbisa ya lisomboli , iyo lotelel’iyo bangasa nda botö .
44006007	Lamao lioi lia Mungu lɔsɛngɛ finɛ la loketi loa baeki nda Yelusaleme loulwaka likama la bokamu wa kanga lolitesa liimeli-li .
44006008	La Setefano oyatumesomoko la booto la bofoka , inde lokela ndembe ya bisisho wike sisi ya bato .
44006009	Nde bamɔi ba ɛsɔngɔmɛlɔ ya ebatotangomu Libetino la eba Kulɛnɛ la eba Alesandulea , la eba Kilikia la Asia , iyo loemakala ndowalana la Setefano ,
44006010	nde batiakɔkɔlɔkɔ ndolongela wɛlï la bolimo ewaongaka lande .
44006011	Eokao iyo lofɔlɔ bato ba fɔki mbo baongeke mbo — Tosok’inde atoonga baoi bosɛɔlɔ Mɔsɛ la Mungu imɔ .
44006012	Ongoma iyo lofumbesa bato la biange la batikasa , limɔ iyo loyaosha Setefano , iyo loundes’inde la shɔngɔlɔ , iyo loesh’inde oso w’ikumbɛ .
44006013	Limɔ bawanjeli ba nanga loemesana ebaongaka mbo — E-boto-yo angomacha ndoonga totefola loasɔ loa Elela-ye etanu la Bikela imɔ .
44006014	Tosok’inde atoonga mbo Yesu wa Nasaleta-yo efandolaka elela-ye la ekindolaka biyaelo yasu eyafomoko iso la Mɔsɛ .
44006015	Batotina ebayalaka se nda ikumbɛ lowɛlɛ inde bonono , iyo lɔɛnɛ bɔmbɔ wande kwa bɔfɔnɔ wa bɔmbɔ wa Bokitomo .
44007001	Limɔ Kanga eyeti loonga mbo — ¿ Loasɔ lole ngo ko ani ?
44007002	Setefano mbo — Beoto la batata , toka kɔni , Mungu Oyalongeli lɔɛnɛlɛ ende tata wasu ako Abalayama ani ayalak’inde nda yese ya Mesopotamia oso ani akalimel’inde nda Halana , Inde loonga lande mbo —
44007003	Sokwaka nda yese yaɛ la bofindi waɛ , yauku nda yese eyetɔɛnɛs’mi wɛnɛs’aɛ .
44007004	Lamao inde losokwa nda yese ya Kaladea , inde lolimela nda Halana , limɔ mbisa ya liwa lia sango wande , Mungu losokol’inde omao konda yese olo ayali ino kwani .
44007005	Nde atiafak’inde botiko nda yao , ango litaka limwitɔ lia bakolo ; kongo ko atikelak’inde lisakä liof’inde yese ena yoyaela , end’inde la ende lioti liande mbisa yande , ani atiyaleke kɔni ango la wana .
44007006	Mungu loonga ani , mbo lioti lia Abalayama liyalaka nde beenda nda yese ya bato basi ebatoundesa iyo bɛkɔwa la ebatokongol’iyo la obe ko miaka mia inɛi .
44007007	Mungu loonga imɔ ko mbo — Imi nd’atofa bato ana se ebatoundes’iyo kwa bɛkɔwa , la mbisa iyo belasokolomoko ina la belasemolaka Imi nda elela-ye .
44007008	Limɔ Mungu lofaef’inde ngɛla ya itombe , ongoma Abalayama loota Isaka la inde lotena inde itombe nda lise lia bonanɛi , Isaka loota Yakobo , Yakobo loota bangau basu liu la ambale .
44007009	Limɔ bangau basu loungesa Yosefa nda Ejipeto ko l’eoka ya lisiela , kongo ko Mungu loyalaka lande ;
44007010	Inde louwes’inde nda bifembi yande bitotina , Inde lofaef’inde elame la wɛlï oso wa Falao , Bɔkɔta wa Ejipeto , oyataliaka Yosefa Komanda nda Ejipeto la nda bokulu wande bototina .
44007011	Kongo ko londo lofi lokwa nda yese etotina ya Ejipeto la Kanana la bifembi ya likama , ongoma batata basu batiaoshaka bieka omao .
44007012	Nde okakä Yakobo mbo befonga yaaka nda Ejipeto , inde lotoma batata basu litoma lia oso .
44007013	Limɔ nda lɔkɛndɔ loa imbale , Yosefa loluwesa baloo bande mbo ale to inde angɛnɛ , la bofindi wa Yosefa loluwana fololo ende Falao .
44007014	Limɔ Yosefa lota sango wande ako Yakobo la eba bofindi wande batotina lioi , baaka bato kama bosambale la bɔɔmwi , mbo baɛkɛ end’inde ,
44007015	la Yakobo lɔkɛ konda yese ya Ejipeto , Inde la batata basu lowela ko omao ,
44007016	iyo lotolomo ko omao nda yese ya Shekeme , iyo loingesomo nda losai eloasombaka Abalayama la bieto ende bana ba Hamola nda Shekeme .
44007017	Kongo ko ayaka mbile yokɔkɔmɛsɛ lisakä tina , lisakä lina eliatikaka Mungu ende Abalayama , bato loulwa wike , iyo losɛngɛ nda Ejipeto ,
44007018	konda mbile eyaɔlɔkɔ Bɔkɔta wasi isosha , oyatialuwaka Yosefa .
44007019	Nde inde lokelaka tukela yasu ko bɔlɔwänɛ , inde lokongola batata basu mbo bakusheke banaoli bau tungi mbo batauwa .
44007020	Mɔsɛ aotomoko nda mbile ena , inde lɔɛnɛlɛ litutuku ende Mungu ; ko la tengai isatɔ inde loongolomo nda ndakɔ ya sango wande .
44007021	Nde inde lokushomo tungi , lamao boseka wa Falao loil’inde , la inde lokɔsɔl’inde kwa wana wande angɛnɛ .
44007022	Ongoma Mɔsɛ loekesomo biɛlï bitotina ya BaEjipeto la ayalaka fɔti ya lioi la elalaka nda likuwa liande .
44007023	Akondak’inde otowange wa miaka kama inɛi , botema wande losanga ndɔkɛ fɛtɛti ende beoto yande bako bana ba Isalaele .
44007024	Limɔ ɛnɛk’inde oto ɔmɔi wau atokongolomo , inde losungak’inde , inde lokundela oyakongolomu likundo , inde looma ewa Ejipeto kwu .
44007025	Mɔsɛ loenyela mbo beoto yande baluwi mbo Mungu asouwes’iyo ko la bosamba wande , kongo ko batialuwaka ongoma .
44007026	Limɔ lɛlɛngɔ , inde lɔkɛ liasi end’iyo ani batonana , inde lokota ndɔɔngɛsɛ bolengi wau , inde loonga mbo — Batolome , ino wende beoto ; ¿ Monito otolukana bɔfi ?
44007027	Kongo ko inde ona oyalukaka wina lande bɔfi , inde mbo — ¿ Ndai asɛli aɛ bɔkɔta la bokomyi wasu ?
44007028	Oisɔlɛmbɛ ndoola’mi kwa oliki aɛ ewa Ejipeto lɛlɛngɔ ? Okaka Mɔsɛ e-lioi-li inde lokwa botili , inde lokayala ndimela nda yese ya Midiana , la omao inde loota bana batolome bambale .
44007029	
44007030	Asilaka miaka kama inɛi , bokitomo lɔɛnɛlɛ ende Mɔsɛ nda liɔmbɛlɛ lia löngo loa Sinai , nda isasandu esiafyaka la wambe wa bösä .
44007031	Enɛkɛ̈ Mɔsɛ ongoma , inde lomwaala liɛni lina , la asishanak’inde tina mbo aluweke litina , limiki lia Ngɛnɛ Mungu lookana mbo —
44007032	Imi yende Mungu wa batata baɛ , Mungu wa Abalayama , la wa Isaka , la wa Yakobo ; Mɔsɛ loilima la bɔwa , atitendel’imɔ ndotichaka ;
44007033	Limɔ Mungu loonga lande mbo — Sokolaka tokwaka nda batindi baɛ , eoka elela olo emali aɛ ende nyɛlɛ itanu .
44007034	Isɔɛnɛ ndwɛnɛ bobe ebosokelakomo bato bami nde Ejipeto la isooka besumo yau la isoya se ndɔɔnɔkɔl’iyo omao . Yauku kwani , itotom’aɛ nda Ejipeto .
44007035	E-Mɔsɛ-ao oyafekak’iyo oso mbo — ¿ Ndai asɛli aɛ bɔkɔta la bokomyi ? Mungu nd’atomaka ko inde ndoyala la bɔkɔta la boendoli ko la isosha sha bokitomo oyɛnɛlɛkɛ end’inde nda isasandu .
44007036	Ende inde oyatolak’iyo oso , oyakelaka ndembe ya bisisho nda Ejipeto la nda Eliya ya Balia batelu , la nda liɔmbɛlɛ ko la miaka kama inɛi .
44007037	Ende ko e-Mɔsɛ-yo oyaongaka la bana ba Isalaele mbo — Mungu atotaliela ino Bɔtɔndɔli , ambo ɔmɔi wa beoto yanu kwa ataliaka Inde imi .
44007038	Ende ko inde oyaaka la etanda nda liɔmbɛlɛ amamwito la bokitomo oyaongaka lande nda löngo loa Sinai amamwito la batata basu ; inde lofomo baölo ba loiko bofaef’iso .
44007039	Batata basu batialɛmbɛkɛ ndok’inde , iyo loiliak’inde , iyo lokikwa nda betema yau kiko nda Ejipeto ,
44007040	ani batoonga la Alana mbo — Keelak’iso mungu oyatokɛndɛl’iso oso , eoka e-Mɔsɛ-yo oyasokolak’iso nda Ejipeto , totiluwe ani esokelomo lande .
44007041	Nda bacho bana , iyo lokela bɔfɔɔnɔ wa efembeli ya mbolo , iyo lotamba nyama yofechomo ende bɔfɔɔnɔ ona , limɔ iyo loomala eoka ya likuwa lia besamba yau angɛnɛ .
44007042	Nde Mungu loemboel’iyo bɔmbɔ wande , Inde lomach’iyo ndosemola tolonge twa use , kwa atomoko nda lokasa loa Bɔtɔndɔli mbo — ¿ Mbo watambaka’mi nyama yoolomo la yotumbomo kwa lifaefi Ko miaka kama inɛi nda liɔmbɛlɛ , ino bɔkɔ̈kɔ wa Isalaele ?
44007043	Mba , nde waswaka kumbo ya Moloko la ilonge sha mungu eko Lefana , La tokwelo etwakelak’ino okasemokola twao , Limɔ yeundolak’ino omao okakɛs’ino fangi eyɛmɔi ya Babela .
44007044	Batata basu baaka la hema olo asɔngɔmɔk’iyo ndokambesomo bikela nda liɔmbɛlɛ kwa aongaka inde oyakambesaka Mɔsɛ mbo akeleke yao ko la bɔfɔɔnɔ ewɛnɛsɔmɔkɔ inde .
44007045	Batata basu loaelakanaka hema ena , iyo lotola yao ani iyo amamwito la Yoshua loyɔsɔ e-yese-ye ani basayaka tukela yasi oso wau . Loaaka ongoma ko nda mbile ya Dawidi ,
44007046	oyaɔlɔkɔ booto wa Mungu la oyaomba isosha shoswela Mungu eyaelo eoka ya bɔkɔ̈kɔ wa Yakobo ,
44007047	nde aaka Solomo oyaswelaka Inde ndakɔ angɛnɛ .
44007048	Kongo ko Mungu Oyalongeli aitoyala nda ndakɔ eyekelomu la besamba ya bato , kwa aongaka Bɔtɔndɔli mbo —
44007049	Buse wende këka yami , Wenda bole esolo ya batindi bami ; Ngɛnɛ Mungu mbo — ¿ Boni bɔfɔɔnɔ wa ndakɔ botokeel’ino Imi ; Bosamba wami angɛnɛ boisokela bitotina-bi ?
44007050	Ino bato ba kingo ya betakwa , la ba betema la batoi ba bɛtɛkɔ , ongoma ko fɛtɔ la fɛtɔ ino nd’atofekaka Bolimo Botanu kwa batata banu , ko ino imɔ ko ongoma .
44007051	
44007052	¿ Boni Bɔtɔndɔli atiakongolomoko la batata banu ? Baolaka imɔ ebataka boekï wa loyo loa Wengani , ako Inde oyasowamb’ino la oyasool’ino oko kwanikwani ,
44007053	ino kongo ebafomoko Bikela ko la bakitomo ba isosha , nde otilitese yao .
44007054	Okak’iyo e-baoi-ba iyo looka betema wale finɛ , iyo lonyangakelesa Setefano bainyo bau .
44007055	Nde atumesomoko inde la Bolimo Botanu , inde lotichaka nda use , inde lɔɛnɛ tala ya Mungu la Yesu oyemali nda fangi ya olome ya Mungu ,
44007056	inde loonga mbo — Tɛnɛ ngo , isɔɛnɛ buse boliolomu la Wana wa Boto emali nda fangi ya olome ya Mungu .
44007057	Nde iyo loamama la limiki lifi , iyo loliaka batoi mbo bataoka la batotina losungamel’inde limbilititi ,
44007058	iyo lokushak’inde lousa loa bokenge , iyo loakola ndokushak’inde batälɛ , la ebawanjel’inde losɛlɛkɛ bisinda yau se nda bakolo ba liɛmba ako Saulo .
44007059	Akushak’iyo batälɛ , ani Setefano atosombola mbo — Ngɛnɛ Yesu , aelaka bolimo wami .
44007060	Limɔ inde loswa balui se , inde loamama la limiki lifi mbo — Ngɛnɛ , otangelek’iyo e-likeli-li libe . Aongak’inde ongoma , inde lokwa ilɔ . Nde Saulo lokulya liolomu liande .
44008001	Likongolomu lifi liakolaka ko lise-ao ndoya ende bato ba Etanda nda Yelusaleme ; batotina , sakolo ngo ko Batomomu , lomelesomo nda biese ya Yudea la Samalia .
44008002	Bato bamɔi ba bɔfɔɔmu loila Setefano okaömb’inde , iyo loleel’inde lileeli lifi lia ewa .
44008003	Nde Saulo lobebesa Etanda , inde lɔkaɔtɛ ndakɔ la ndakɔ , inde losulyaka iyo okakɛs’iyo nda bɔnyɔlɔlɔ .
44008004	Limɔ bato ebamelesomoko loketeta ndokanangole Mboli Ilau .
44008005	Nde Filipo lɔkɛkonda bokenge wa Samalia okatel’iyo boekï wa Masiya .
44008006	Bikuke ya bato lolailaka la botema ɔmwito inango sha Filipo ani bokakä iyo l’ani bɛnɛk’iyo ndembe ya bisisho eyakelak’inde .
44008007	Eoka belimo ya bɔwɛwɛ losokwa end’iyo la beulo ya likama la bato wike ebalɛmbɛtɛkɛ l’eba bikoti losäsolomoko säso ,
44008008	yaaka to linɛngina lifi nda okenge ona .
44008009	Boto ɔmɔi ako Simona ayalaka omao nda bokenge ko oso , oyakelaka bisisho yosisimwesa bato ba Samalia la inde loonga la bato mbo ende boto wa lokuku lofi .
44008010	Batotina lowɛlɛmɛ end’inde , ko ebafi la ebakɛkɛ , iyo mbo — Boto-yo ende bofoka wa Mungu ebotangomu Wesesi .
44008011	Iyo lowɛlɛmɛ end’inde eoka ko La mbile yumwa inde losisimwesak’iyo ko la bisisho yande .
44008012	Kongo ko akambesaka Filipo okambes’iyo Mboli Ilau ya Bɔkɔta wa Mungu l’eya lina lia Masiya Yesu , iyo loimela la iyo lolufiomo batolome la batomali .
44008013	Limɔ ango Simona angɛnɛ loimela , inde lolufiomo limɔ inde lowatema la Filipo , la ɛnɛkɛ Simona ndembe ya bisisho eyakelomoko inde lomwaala .
44008014	Okakä Batomomu ebayalaka nda Yelusaleme mbo bato ba Samalia basoaela lioi lia Mungu , iyo lotoma Petelo la Yoane end’iyo .
44008015	Ongoma iyo loya , iyo losomboel’iyo mbo bɔlɛkɛ Bolimo Botanu ,
44008016	eoka bokakwi ende boto angɔmɔi ; balufiomokö kongo nda lina lia Yesu .
44008017	Lamao Batomomu lotel’iyo besamba nda botö la iyo lɔɔlɔ Bolimo Botanu .
44008018	Nde ɛnɛkɛ̈ Simona mbo Bolimo Botanu bosofomo iyo ko la lotalio loa besamba ya Batomomu , inde lotamb’iyo bieto , inde mbo —
44008019	Faka to imi imɔ isosha-si mbo oyakatalieke’mi otalia inde besamba yami , ona ɔlɛkɛ Bolimo Botanu .
44008020	Nde Petelo loonga lande mbo — Bieto yaɛ bisɛɛsɛlɛkɛ amamwito laɛ angɛnɛ , eoka otangi nde mbo otoɔlɔ lifi lia Mungu ko la bieto .
44008021	Oti la likaɔ , angoko botiko nda loasɔ-lo , eoka botema waɛ botiengane chaa nda baiso ba Mungu .
44008022	Eokao kalanganaka nda loasɔ-lo loaɛ lobe , sombolaka Ngɛnɛ Mungu mbo eluwa lisangi lia botema waɛ limɛsɛlɔmɔkɔ ,
44008023	eoka isɔɛnɛ mbo wende la bololo wa shungu nda botema la mbo osokandakomo nda njasɔ ibe .
44008024	Simona lomutola mbo — Tasomboelaka Ngɛnɛ Mungu loasɔ loami , mbo ango lɔmɔi loa yao ebisoong’aɛ lotayela’mi .
44008025	Asilaka to Batomomu ndokambekesa la ndoongana la bato wɛndi wa Ngɛnɛ Mungu , iyo loinwa nda Yelusaleme la iyo lokanangokole Mboli Ilau nda kenge ya Samalia la mboka .
44008026	Bokitomo wa Mungu loonga to la Filipo mbo — Emalaka , tangwaka la ifitika nda mboka eyesokweli Yelusaleme okakɛ konda Ngasa ; ele mboka ya liɔmbɛlɛ .
44008027	Limɔ inde loemala , inde lotangwa . Omao tɛnɛ ngo , boto wa Etiope , Bonyafala wa Bɔkɔta Otomali ako Kandakɛ wa Etiope , aaka bɔfɛnja la ayalaka botingani wa lifoka litotina liande . Ayaka nde ndosemola Mungu nda Yelusaleme ,
44008028	la kwani atoinwa eyande ani ayali se nda elutelo ya punda ani atotanga lokasa loa Yesaya ako Bɔtɔndɔli .
44008029	La Bolimo loonga la Filipo mbo — Kɛndɛkɛ okawatema la elutelo-ye .
44008030	Filipo lokwa mangu la inde lok’inde atotanga lokasa loa Yesaya ako Bɔtɔndɔli . Filipo mbo — Otiluwe litina lia loao elokotang’aɛ ?
44008031	Limɔ inde lomutola mbo — ¿ Itokɔkɔlɔ to moni sakolo ko boto atosanoela’mi litina ? Inde lofela to Filipo mbo akweke ina okayala se amamwito lande .
44008032	Botüku wa lokasa ewatangak’inde waaka mbo — Kwa bɔkɔkɔ ebotokɛsɔmɔ okaolomo , La kwa efembeli ya bɔkɔkɔ atoyalaka tau ani atotenakomo fuu , Ko ongoma inde atialiolaka bɔnɔkɔ wande ;
44008033	Ayalak’inde mbuwa , lokomyomo losofekelomo inde ; Ndai kota mboli ya fɛtɔ yande Ani liwawi liande lisosokolomo nda wenda-bo ?
44008034	Limɔ ewa bɔfɛnja loonga la Filipo mbo — Kambesaka’mi sumbu , ¿ Bɔtɔndɔli aongaka ongoma eoka ya ndai ; eoka yande angɛnɛ , kwa eoka ya boto wasi ?
44008035	Limɔ Filipo loakola ndoonga ko loasɔ elosɔnɔmu nda Lokasa loa Yesaya , la inde lokambes’inde Mboli Ilau ya Yesu ,
44008036	la aɛk’iyo nda mboka , iyo loiyela balia , limɔ ewa bɔfɛnja loonga mbo — Tɛnɛ , balia eya ! ¿ Loni lotokufesa mbo italufiomo ?
44008037	Filipo mbo Boimela la botema waɛ bototina , aɛ kolufiomo ; inde lomutola mbo — Isoimela mbo Yesu Masiya ende Wana wa Mungu .
44008038	Limɔ inde loonga mbo elutelo esikameke , la iyo yaambale lɔkɛsɛnɛ nda balia , la Filipo la ewa bɔfɛnja ; inde lolufya inde .
44008039	Asaɔwak’iyo nda balia , Bolimo wa Ngɛnɛ lɔɔnɔkɔlɔ Filipo la ewa bɔfɛnja atiɛnɛk’inde imɔ liasi , nde inde lotangwa eyande la limɛngɔ finɛ .
44008040	Filipo nde lɔɛnɛnɛ nda Asedodo , inde loetaka okanangole Mboli Ilau nda okenge la okenge konda aiyak’inde nda Kaisalia .
44009001	Kongo ko Saulo loyowayowaka nganyä yosingesa baeki ba Ngɛnɛ , inde lɔkɛ ende Kanga eyeti ,
44009002	okafel’inde kasa ende eba bisɔngɔmɛlɔ nda Damaseke mbo eosha ebimeli Mboka ya Liuwesi , kwa batolome ango batomali imɔ , inde koesh’iyo nda bɛnyɔlɔlɔ konda Yelusaleme .
44009003	Nda lɔkɛndɔ loande , iyak’inde tina la Damaseke , futuku liangangi lia ibalibali sha use loangangel’inde la inde lokwa se kwu nda nyɛlɛ ,
44009004	la inde looka limiki elitoonga lande mbo — ¿ Saulo , Saulo , otokongolaka’mi monito ?
44009005	Inde mbo — ¿ Bwana , wende to ndai ? Inde mbo — Imi yende Yesu oyatokongolomo laɛ .
44009006	nde emalaka , ɔtɔkɔ nda okenge , limɔ lona elokakeleke aɛ kokambesomo aɛ .
44009007	Kongo ko ebakɛndɛni lande loemakala ko tau ; bokakä nde limiki , batiɛnɛkɛ nde boto .
44009008	Saulo loemala ani ayalaka nda nyɛlɛ , nde aliolak’inde baiso , atiɛnɛkɛ yeka , limɔ iyo lounda inde la osamba okakɛs’inde nda Damaseke .
44009009	La ko la becho esatɔ atiɛnɛkɛ , atialaka la atiamwaka yeka .
44009010	Boeki ɔmɔi ayalaka nda Damaseke , lina liande liko Anania ; la Ngɛnɛ loonga lande nda liɛni mbo — Anania ! Inde mbo — Imi-yo , Ngɛnɛ .
44009011	Limɔ Ngɛnɛ mbo — Emalaka , kɛndɛkɛ nda mboka eyetangomu mbo Mboka ya fii la felaka nda ndakɔ ya Yudasi loasɔ loa boto ako Saulo wa Talusu , akosombola ko kwani ,
44009012	la asɔɛnɛ nda liɛni mbo boto ako Anania asoya oyatel’inde besamba mbo ɛnɛkɛ liasi .
44009013	Anania lomutola mbo — Ngɛnɛ , isoka ko ende bato wike , njasɔ ya eboto-yo , njasɔ ibe finɛ eyakelaka’inde ende bato baɛ nda Yelusaleme ;
44009014	la eyamaya ale la isosha sha Kanga eyeti shokandaka batotina ebatosingwaka lina liaɛ .
44009015	Ngɛnɛ loonga lande mbo — Kɛndɛkɛ , eoka ale ɛɛngɔ yami eyesoaa’mi yotolaka lina liami ende tukela ya wenda , la ende bɛkɔta la bana ba Isalaele .
44009016	Eoka Imi nd’atoluwes’inde biale bifi ebikokek’inde ko l’eoka ya lina liami .
44009017	Anania lɔkɛ , inde lɔɔtɔ nda ndakɔ , inde lotalia besamba ende Saulo inde mbo — Saulo etungani yami , Ngɛnɛ Yesu oyɛnɛliki ende aɛ nda mboka ani ayiki aɛ , asotoma’mi mbo wɛnɛkɛ liasi la mbo otumesomoko la Bolimo Botanu .
44009018	Kwaamao yeka kwa mboso losokwa nda baiso bande , limɔ inde lɔɛnɛ liasi ; inde loemala , inde lolufiomo .
44009019	Limɔ alak’inde bieka , inde lowangema bindo .
44009020	Saulo loyala bacho bamɔi amamwito la baeki ba Damaseke la inde lonangoela Yesu nda bisɔngɔmɛlɔ ko la mbile-ao , mbo Inde nd’ale Wana wa Mungu .
44009021	Batotina ebokak’inde lomwaala , iyo mbo — Oyo ati inde oyabebesaka bato ebatosingwaka e-lina-li ? ¿ Atiyeke eya mbo akɛsɛkɛ iyo ende Kanga ebieti ani basokandakomo bɔnyɔlɔlɔ ?
44009022	Kongo ko Saulo lokɔkɔmɔ la bofoka , Inde lolonga BaYuda ebayalaka nda Dameseke la tonango twande , ani aesak’inde batina se mbo Oyo ako Yesu ende Masiya .
44009023	Mbisa ya bacho sumbu wike , BaYude lɔɔtɔ ikumbɛ shool’inde ,
44009024	Kongo ko Saulo lokambesomo kuko yau ; iyo lolamba biome ya okenge iyɔlɛ , la löwa la ocho , mbo bolek’inde .
44009025	Nde baeki bande lɔɔs’inde la ocho , iyo losulol’inde se k’olikolo lia likula nda bofalo .
44009026	Iyak’inde nda Yelusaleme , inde lokota ndowatema la baeki , nde iyo batotina lowang’inde , eoka batiimelaka mbo ale boeki wewe .
44009027	Nde Balanaba loesh’inde ende Batomomu , inde lokambes’iyo ani ɛnɛkɛ Saulo wɛnɛ Yesu nda mboka la ani aongaka Yesu lande , l’ani anangolaka inde la lotendela nda lina lia Yesu nda Damaseke .
44009028	Limɔ Saulo loyalaka lau , inde lɔkɛ lau l’olo l’olo ani atonangokole fololo nda lina lia Ngɛnɛ ,
44009029	la inde lowalana la BaHela , nde iyo lokota ndool’inde .
44009030	Nde aluwaka beoto ongoma , iyo loesh’inde konda Kaisalia , limɔ iyo lotom’inde nda Talusu .
44009031	Ongoma Etanda nda Yudea la Ngalilai , la nda Samalia , nda biese bitotina-bi , yao loyala la lilatɛmi , yao lokɔkɔmɔ kɔkɛ , yao lɔkɛ la oso yowanga Mungu nda lilitesi la ko la lisungi lia Bolimo Botanu yao loulwaka .
44009032	Akɛndɛkɛndɛkɛ Petelo inde loiya ende beoto ya Etanda nda Luda ,
44009033	la omao inde loosha boto ɔmɔi lina liande liko Ainea oyaingaelaka tange ko miaka bonanɛi la loo loa lonyango .
44009034	Petelo loonga lande mbo — Ainea , Yesu Masiya asosäsol’aɛ , emalaka , komiaka tange !
44009035	Inde loemala lisasaya . Batotina ebayalaka nda Luda la Shalona , iyo lɔɛnɛ inde la iyo lokikwa ende Ngɛnɛ .
44009036	Nda Yopa botomali ɔmɔi oyaaka boeki , lina liko Tabita ( litina mbo Dokase ako Kenge ) la aaka botomali wa bofiimbi wokelaka tomo ya booto la bolau .
44009037	Nda bacho ana inde loaelo loo , limɔ inde lowa . Asoolak’iyo bolyo , iyo loingesa wao nda litenya olikolo lia ndakɔ .
44009038	Kwa ayalaka bokenge wa Luda tina la Yopo , okakä baeki mbo Petelo ale nda Luda , iyo lotoma bato ambale end’inde okat’inde lioi mbo — Olenjëke oya end’iso mangu .
44009039	La Petelo loemala okakɛ amamwito lau . Iyak’inde nda ndakɔ , iyo lɔkɛs’inde nda litenya olikolo lia ndakɔ , la eba tika ya olome batotina loemakala ndolingela bolyo ani batolela , iyo lotambaka kanjo la bisinda eyakelaka Dokase ani ayali inde oko amamwito lau .
44009040	Kongo ko Petelo lokusola batotina lousa , limɔ inde loswa balui se ndosombola . Limɔ inde lokikwa ende bolyo , inde loonga mbo — Tabita , emalaka ! Otomali loliola baiso , limɔ ɛnɛkɛ̈ inde Petelo , inde loemesa bɔkɔngɔ .
44009041	Petelo lof’inde bosamba la inde loemes’inde fii . Limɔ ani asota ebaimeli la eba tika ya olome lioi , inde loemes’inde oso wau oko la liwawi .
44009042	E-loasɔ-lo loluwana nda bokenge bototina wa Yopa la bato wike loimela Ngɛnɛ .
44009043	La Petelo lotikala bacho wike nda Yopa la boto ako Simona oyaaka wömesi wa kofo ya nyama .
44010001	Aaka nda Kaisalia boto ɔmɔi lina liande liko Kolenelio , ako Komanda wa botükä wa basilikani ewatangomoko mbo Botükä wa Italia .
44010002	Ayalaka boto wa liengani la bolitesi wa Mungu , inde la eba bofindi wande batotina ; boto wa lifafu liofaefa bato bakaɔ la oyasombokolaka Mungu la bofiili .
44010003	La lilongolongo , inde lɔɛnɛ liɛni ko swa mbo Bokitomo wa Mungu atɔɔtɔ ndakɔ l’ani atoonga lande mbo — Kolenelio .
44010004	Nde inde lowɛlɛ inde liseme la bɔwa finɛ , inde mbo — Bwana , end’iye to ? Bokitomo mbo — Basombokoli baɛ la lifafu liaɛ wike basoiya oso wa Mungu ndoenyelomo lande .
44010005	Tomaka to kwani wɛndi nda Yopa ndokɔsɔ Simona , boto oyatangomu imɔ mbo Petelo ;
44010006	akoyali bɔɛnda ende Simona wömesi wa kofo ya nyama , ndakɔ yande ele tina la balia ba bokwa .
44010007	Asokwaka bokitomo oyaongaka lande , limɔ inde lota bɛkɔwa imbale ya ndakɔ la bosilikani ɔmɔi wa liengani oyatinganaka lande lise la lise ,
44010008	limɔ inde losanoel’iyo loasɔ lototina , la inde lotom’iyo yaatotina nda Yopa .
44010009	Lɛlɛngɔ aɛk’iyo nda lɔkɛndɔ , l’ani iyak’iyo tina la okenge , nda ifitika Petelo lolila olikolo lia ndakɔ okasombola omao .
44010010	Limɔ inde lowa l’isiye la inde loka yɛmɛ yola , nde akolamb’iyo olambel’inde bieka , inde lowa itɔɔ ,
44010011	la inde lɔɛnɛ liɛni , buse loliolomo la yeka kwa lündü lofi loa esinda losulwa se , eloakandomoko bekulu nda tokululu tɔnɛi .
44010012	Bɛfɔnɔ bitotina ya nyama la ebitolandalanda la nɔli imɔ yayalaka omao atiteni ya loao .
44010013	Limɔ limiki lookomo mbo — Petelo , emalaka , olaka , laka !
44010014	Nde Petelo loonga mbo — Mbayo , Ngɛnɛ , eoka itileke yeka ango sinyo , ani ekasaesomu bokili , l’ani ekatanesomu .
44010015	La limiki lookomo lande liasi , mbo — E-yeka-ena eyesotanesa Mungu , aɛ angotanga mbo ende bokili .
44010016	Bitotina-bi lokelakomo bakela basatɔ la mbisa yeka ena losuliomo futuku nda use .
44010017	Awaka Petelo toloi toluwa litina lia liɛni eliɛnɛk’inde , kwaamao bato ebatomomoko la Kolenelio la ebafeliki ndakɔ ya Simona , iyo loemala oko nda biome .
44010018	Iyo loamama ndofela kwa mbo Simona oyatangomo Petelo aingali bɔɛnda onomono .
44010019	Limɔ aenyalaka Petelo e-liɛni-li , Bolimo loonga lande mbo —
44010020	Tɛnɛ , bato bambale bakoluk’aɛ ; emalaka , sulwaka se la kɛndɛkɛ lau , angwɛnɛ ifɔki eoka Imi nd’atomak’iyo ende aɛ .
44010021	Ongoma Petelo losulwa se okaonga la bato mbo — Tɛnɛ , imi yende boto oyatoluk’ino ! ¿ Lini litina elisoy’ino ?
44010022	Iyo loonga nde mbo — Kulenelio , Komanda wa botükä wa basilikani , oto wa liengani la oyatolitesa Mungu , oyatotangomo boto bolau ko la tukela etotina ya BaYuda , oyaongelomu la bokitomu botanu mbo atomeke wɛndi end’aɛ mbo ɔɛkɛ nda ndakɔ yande mbo inde okeke inango shaɛ .
44010023	Ongoma Petelo lofel’iyo mbo bɔtɛkɛ okaingala nda ndakɔ . Lɛlɛngɔ Petelo loemala okakɛ amamwito lau la bamɔi ba beoto ya Yopa lokɛsɛnɛ lande ;
44010024	limɔ lɛlɛngɔ eyemɔi iyo loiya nda Kaisalia . Omao Kulenelio lɔwɛlɛ loyo loau baiso ani asosɔngɔmɛsɛ eba bofindi wande la baina bande ba losamɔ .
44010025	Limɔ aɔtɔkɔ Petelo nda ndakɔ Kulenelio loyatowana lande , inde lotulama se nda bakolo bande ndosemol’inde .
44010026	Kongo ko Petelo loilak’inde likolo , inde mbo — Emalaka , imi imɔ yende ko boto kongo .
44010027	Limɔ aonganak’iyo , Petelo lɔɔtɔ nda ndakɔ , limɔ inde loosha bato wike basɔngɔmu ;
44010028	inde loonga lau mbo-Ino angɛnɛ nd’aluwi la wɛlï mbo boto wa BaYuda asotomo liti mbo angowatema la bato ba tukela yasi , angokɛ fɛtɛti end’iyo . Nde Mungu asoluwesa ambo imi mbo angotanga boto angɔmɔi bokili kwa mbo atitane .
44010029	Eokao , atomoko’mi lioi , iyi nde angofeka ango sinyo . Kwani isofela to mbo — ¿ Oti nde’mi lioi litina moni ?
44010030	Kolenelio loonga mbo — Nda lise lia anɛi elisoeta la mbile-ye ya löwa aaka’mi atosombola nda ndakɔ yami la lilongolongo , limɔ futuku boto oyawatiki bisinda ya tongɛlingɛli loemala oso wami , inde loonga mbo —
44010031	Kolenelio , lisomboli liaɛ la lifafu liaɛ wike , basoenyakelomo la Mungu .
44010032	Tomaka to wɛndi nda Yopa , okata Simona oyatangomu imɔ Petelo lioi , akoyali nda ndakɔ ya Simona wömesi wa kofo ya nyama , tina la balia ba bokwa .
44010033	Lisasaya to , itomiki wɛndi end’aɛ la kwani ko la booto waɛ osoya to . Ongoma to , iso yaatotina tososɔngɔmɔ eya kwani nda baiso ba Mungu , ndolaila bitotina ebisokambesa Mungu okambes’aɛ mbo oongeke yao .
44010034	Limɔ Petelo loakola ndoonga lau mbo — Isɔɛnɛ wewe mbo Mungu aitokwelakwela biɔmbɔ ya bato ,
44010035	kongo ko nda tukela bitotina boto oyatolitesa Mungu la oyatokelaka eyengani , Mungu kokulya inde .
44010036	Ino nd’aluwi lioi eliatomaka Mungu ende BaIsalaele , liko wɛndi wa lilatɛmi ko la Yesu Masiya ( ende Ngɛnɛ wa yaatotina ) ,
44010037	wɛndi-bo wanangolomoko ko la yese etotina ya Yudea , liakoli ko nda Ngalilai la mbisa ya lilufi elianangolaka Yoane ,
44010038	mbo Yesu wa Nasaleta loüchomo la Mungu ko la Bolimo Botanu la bofoka , la mbo Yesu lokakɛndɛkɛndɛkɛ okakele bolau la booto okuwese bato batotina ebakakalesomoko la Satana , eoka Mungu nd’ayalaka lande .
44010039	Iso nd’ale ebaɛni bitotina eyakelak’Inde la nda yese ya Yudea la nda Yelusaleme . Nde iyo lokakames’Inde nda isandu mbo bolek’Inde .
44010040	Mungu atɛmɔlɔkɔ ko E-Yesu-yo la liwawi nda lise lia asatɔ mbisa ya liwa la asɔɛnɛs’Inde fololo ende bato ,
44010041	inga ende batotina , kangä ende ebaɛni ebaaomu la Mungu oso , ambo iso ebasola la ebasomwa amamwito lande mbisa ya litɛmwi liande nda liwa .
44010042	La akambesak’iso mbo toteke boekï la tosanoeleke bato mbo ende ko Inde oyasɛlɔmu la Mungu Bokomyi wa ebakoyala la liwawi la ebasowa imɔ .
44010043	Batɔndɔli batotina batɔndɔlɔkɔ loasɔ loande mbo boto oyakaimelek’Inde , eɔlɔkɔ limɛsɛli lia batwanelo bande ko la lina liande .
44010044	Ani Petelo angotasila ndoonga , Bolimo Botanu lokwa end’iyo yaatotina ebokaka wɛndi .
44010045	Limɔ BaYuda ebimelaka ebayaka amamwito la Petelo , iyo lotwaka liena liomwaala mbo Bolimo Botanu bosowɛlɛmɛ imɔ ko ende ebati BaYuda .
44010046	Eoka bokak’iyo batoongana la baoi basi la batoinekela Mungu . Limɔ Petelo loonga liasi , inde mbo —
44010047	¿ Ndai to atokɔkɔlɔ ofeka balia bolufia e-bato-ba ebasofomo Bolimo Botanu kwa asofomo imɔ ko iso ?
44010048	La inde loonga lau mbo balufiomoko nda lina lia Yesu Masiya . Limɔ iyo lofela Petelo mbo atatikalaka lau bacho bamɔi sumbu .
44011001	Okakä to Batomomu la beoto ebayalaka nda Yudea mbo bato ebati BaYuda imɔ basoimela wɛndi wa Mungu ,
44011002	la ainwaka Petelo nda Yelusaleme , ebalitesaka iongo sha itombe , iyo lofenyana lande , mbo —
44011003	Waɛkɛ ende eba losunga la walaka lau bieka .
44011004	Nde Petelo loakola ndosanoel’iyo loasɔ la wɛlï , inde mbo —
44011005	Imi loyala nda okenge wa Yopa nda lisomboli , awaka’mi itɔɔ , imi lɔɛnɛ liɛni , yeka kwa lündü lofi loa esinda losulwa se , eloakandomoko bekulu nda tokululu tɔnɛi , yao loya ko tina lami .
44011006	Atichaka’mi yao la wɛlï mbo iluweke yao , limɔ yɛnɛkɛ nyama ya okenge la eya lokonda la ebitolandalanda la nɔli imɔ .
44011007	Limɔ imi looka limiki elitoonga lami mbo — Petelo , emalaka , okaka , laka !
44011008	Limɔ imi mbo — Mbayɔ , Ngɛnɛ , eoka angwɛnɛ yeka eyekasaesomu bokili la eyekatanesomu ekaɔti nda bɔnɔkɔ wami .
44011009	Kongo ko limiki lomutola nda use ko liasi mbo — Yeka ena eyesotanesa Mungu , aɛ angotanga mbo ende bokili .
44011010	Bitotina-bi lokelakomo bakela basatɔ , limɔ bitotina losuliomo liasi konda use .
44011011	Tɛnɛ , kola mbile-ao bato basatɔ loiyela ndakɔ eyeyael’iso , ebatomomoko ko nda Kaisalia oyaluka’mi nda Yopa ,
44011012	la Bolimo loonga lami mbo ikɛkɛ lau , angwɛnɛ ifɔki ; e-beoto-bi liambɛ imɔ lɔkɛsɛnɛ lami , la iso atotina lɔɔtɔ nda ndakɔ ya Komanda ,
44011013	limɔ inde lokambes’iso ani ɛnɛk’inde wɛnɛ bokitomo emali nda ndakɔ yande oyaongaka lande mbo — Tomaka wɛndi nda Yopa ndokɔsɔ Simona oyatangomu imɔ mbo Petelo ;
44011014	inde atoonga laɛ inango shouwes’aɛ la bofindi waɛ bototina .
44011015	Anangolaka’mi , Bolimo Botanu lokwa end’iyo kwa imɔ ko end’iso nda baakoelo .
44011016	Limɔ imi loenyela baoi ebaongaka Ngɛnɛ mbo — Yoane nd’alufiaka la balia , nde ino bolufiomoko la Bolimo Botanu .
44011017	¿ Eya to mbo Mungu afaka end’iyo ko lifaefi-ao eliafak’Inde imɔ ko iso ani aimelak’iso Ngɛnɛ Yesu Masiya , ani imi yende to ndai wokɔkɔlɔ ndokufesa Mungu ?
44011018	Okak’iyö ongoma , iyo loyala tau , iyo loinela Mungu , iyo mbo — Mungu asofaefa imɔ ko bato ba wenda likalangani la loiko elosoya la liao .
44011019	Nde ebamelanaka fangi la fangi ko l’eoka ya likongolomu eliayaka loasɔ loa Setefano , iyo lɔkɛkɛ ko nda Foinike la Kupolio la Antiokia , nde batianangolaka wɛndi ende bato , sakolo ngo ko BaYuda kongo .
44011020	Kongo ko bamɔi bau , bato ba Kupulio la Kulene , iyak’iyo nda Antiokia , iyo loonga imɔ la BaHela , iyo lokambes’iyo Mboli Ilai ya Ngɛnɛ Yesu .
44011021	La bofoka wa Ngɛnɛ Mungu wayalaka lau la loketi loa bato ebimelaka la ebakikwaka ende Ngɛnɛ loaaka lofi .
44011022	Okomokö e-mboli-bi nda batoi ba Etanda nda Yelusaleme , iyo lotoma Balanaba nda Antiokia ,
44011023	la iyak’inde omao , inde loomala la limɛngɔ finɛ ndwɛnɛ bootaota wa Mungu end’iyo , la inde lofumbes’iyo batotina mbo bakɔkɔmesɛkɛ betema yau ndowatema la Ngɛnɛ ,
44011024	eoka aaka boto bolau oyatumaka la Bolimo Botanu la liimeli , ongoma bikuke wike lowatema la Ngɛnɛ .
44011025	Limɔ Balanaba lɔkɛ nda Talusu okaluka Saulo ;
44011026	la oshak’inde , inde loesha Saulo nda Antiokia . Limɔ ko la mwaka bototina iyo losɔngɔkɔmɔ la Etanda , la iyo loekesa bikuke ya bato wike omao . Baeki batomoko lina liko Eba Masiya ko oso nda Antiokia .
44011027	Nda bacho-ba to batɔndɔli basokwaka nda Yelusaleme , baɛkɛ nda Antiokia ,
44011028	limɔ ɔmɔi wau ako Angabo oyaekesomu la Bolimo ongoma , inde loemala ndotɔndɔlɔ mbo londo lofi loyaka nde nda wenda bototina . Loao loya nde wewe nda mbile ya Kalaudio Kaisala .
44011029	Baeki losangana to ndotoma bieto , oto la oto kwa akɔkɔlɔkɔ inde , ndosunga beoto ebiyali nda Yelusaleme ;
44011030	la iyo lokela ongoma , iyo lotoma yao ende biange ko la besamba ya Balanaba la Saulo .
44012001	Nda mbile ena , Bɔkɔta Helodi loundesa bamɔi ba Etanda la olengi .
44012002	Inde loola Yakobo boloo wa Yoane la chaka ,
44012003	limɔ ɛnɛk’inde mbo BaYuda basoka bolau finɛ nda loasɔ-lo , inde losangana imɔ loasi loko oundes’imɔ ko Petelo ; yaaka nde bacho ba lituma eliti la fulo ,
44012004	la aundesak’inde Petelo , inde lokandak’inde bɔnyɔlɔlɔ , la betükä binɛi ya basilikani banɛi banɛi bolambak’inde ; inde losanga ndokusol’inde oso wa bato , mbisa ya Elambɔ ya Lieti .
44012005	Ongoma to Petelo lomachana nda bɔnyɔlɔlɔ , kongo ko Etanda losombokola Mungu ko la bofiili loasɔ loande .
44012006	Nde la bocho ewasangaka Helodi ndokusol’inde , Petelo loingala ilɔ atiteni ya basilikani ambale ani akandomu la bɛnyɔlɔlɔ imbale l’ani basilikani ambale loemala nda biome ndolamba ndakɔ ya bɔnyɔlɔlɔ .
44012007	Futuku bokitomo wa Mungu lɔɛnɛlɛ la liangangi loangangela litenya ; inde looma Petelo nda likuka , inde losisɔlɔ inde yai , inde mbo — Emalaka mangu ! Limɔ bɛnyɔlɔlɔ losɔngwasɔngwa nda besamba yande .
44012008	Limɔ bokitomo loonga lande mbo — Wataka bɔkɔli la wataka tokwaka twaɛ . Inde lokela ongoma limɔ bokitomo loonga lande mbo — Wataka imɔ ko kanjo , tutaka’mi !
44012009	Petelo lokuswa okatut’inde , nde atiaenyelaka mbo loao eloakelaka bokitomo loende wewe , atangaka nde mbo asɔɛnɛ liɛni .
44012010	Limɔ iyo loeta botükä wa oso , l’ewa imbale wa betingani , iyo loiyela bome wa yeto ewa lousa , wao loliolama wao angɛnɛ mbo beteke ; iyo lokuswa nda okenge , la akɛndɛkɛ iyo nda mboka , lamao bokitomo losɛnyana lande .
44012011	Aluwaka Petelo oluwa loasɔ la wɛlï , inde loonga mbo — Kwani iluwi nde wewe mbo Ngɛnɛ asotoma bokitomo wande la asɔɔnɔkɔlɔ’mi nda besamba ya Helodi la nda loao lototina eloasangaka BaYuda .
44012012	Aenyeläk’inde ongoma , inde lɔkɛ nda ndakɔ ya Malia , nyango wa Yoane oyatangomu imɔ mbo Malako , olo asɔngɔmɔkɔ bato wike nda lisomboli .
44012013	Atitaka Petelo bome wa lilɛlɛ , boseka wa likuwa ako Loda loya oyaaola ,
44012014	limɔ alembeelaka inde limiki lia Petelo , atitalioelak’inde bome ko l’eoka ya limɛngɔ finɛ , nde inde lokwa mangu okakambes’iyo mbo Petelo aemali nda bome .
44012015	Nde iyo loonga lande mbo — Osowa loseka ! Kongo ko boseka lokɔkɔmɔ ndoonga mbo lole ongoma , nde iyo mbo — Ende bokitomo wande .
44012016	Ani Petelo atotitaka bome lousa ; nde aliolak’iyo , iyo lɔɛnɛ inde , iyo lomwaala finɛ .
44012017	Limɔ inde lɔfɛfɛ bosamba wande mbo bayaleke tau , limɔ inde lokambes’iyo ani asokusola Ngɛnɛ okusol’inde nda bɔnyɔlɔlɔ , inde mbo — Luwesaka Yakobo la beoto loasɔ-lo . Limɔ inde losokwa , inde lotangwa ko elela yasi .
44012018	Asɔswaka bonyanya , loeyaeyo lofi ende basilikani mbo loni loasɔ losoyela Petelo .
44012019	Alukaka Helodi olukak’inde , angoosh’inde ; limɔ inde lokotola basilikani , inde lota ndola mbo bolomoko .
44012020	Limɔ Helodi losokwa nda Yudea , inde lokayala nda Kaisalia . La inde losoma finɛ la bato ba Tulo la Sidona , eokao iyo losɔngɔkɔmɔ end’inde la asilak’iyo ndɔɔngɔlɔ Bulaseto ako bonyafala wa Helodi , iyo loomb’inde ndotinya lau lilatemi eoka yese yau yalendeloko eya Helodi loasɔ loa bieka .
44012021	Eokao ko la lise eliatinyomoko lisho , Helodi lowataka lilɛngɔ lia bɔkɔta la inde loyala se nda kɛka ya likomyi , inde loakola ndonangola end’iyo ;
44012022	limɔ bato ba ekuke loamama la limiki lifi mbo — Limiki lia Mungu , inga elia boto angɛnɛ .
44012023	Kwaamao bokitomo wa Mungu looma Helodi , eoka atiainelaka Mungu la lilitesi ; nduka yande lolomo la tɔngɔnɔ , inde lokwela se .
44012024	Kongo ko wɛndi wa Ngɛnɛ losɛngɛ , wao loulwaka finɛ .
44012025	Asilaka Balanaba la Saulo tomo eyatomomoko iyo , limɔ iyo loinwa Yelusaleme , iyo loesha amamwito lau Yoane oyatangomoko Malako .
44013001	Baaka nde nda Etanda omao nda Antiokia , la batɔndɔli la baekesi , bako Balanaba , la Simona Windo , la Lukio wa Kulene , la Manae oyaaka wana wa nungesa wa Helodi Antipas , la Saulo .
44013002	Asemolak’iyo Mungu la akilak’iyo bieka nda lisomboli , Bolimo Botanu loonga mbo — Üchelaka’mi Balanaba la Saulo nda likuwa elisotomo iyo lioi .
44013003	Limɔ mbisa ani bakilaka bieka ko la lisomboli , iyo lotaliel’iyo besamba , iyo lotik’iyo nda lɔkɛndɔ .
44013004	Atomomoko iyo ongoma ko la Bolimo Botanu , iyo lɔkɛ konda balia nda Selukia , iyo losokwa omao okakɛ la watɔ wa lofofo konda Kupolio .
44013005	Iyakä iyo nda bokenge wa Salami iyo lonangola wɛndi wa Mungu nda bisɔngɔmɛlɔ ya BaYuda ; baaka imɔ la Yoane Malako bosungak’iyo .
44013006	Atandelak’iyo bosanga bototina ko nda bokenge wa Pafo , omao iyo loosha WaYuda ɔmɔi ako Baliesu Elima oyaaka kanga la bɔtɔndɔli wa bolimbake ,
44013007	oyayalaka la Bɔkɔmɔnyi wa bosanga ako Selengio Paulo oyaaka boto wa wɛlï finɛ . Inde lota Balanaba la Saulo lioi , inde loluka fofe yoka wɛndi wa Mungu .
44013008	Kongo ko Elima ako kanga ( litina lia lina lile mbo bosinji ) inde lofekel’iyo , inde lokota ndokufesa Bɔkɔmɔnyi mbo ataimela .
44013009	Lamao Saulo oyaaka imɔ la lina liasi liko Paulo , atumak’inde la Bolimo Botanu , inde lowɛlɛ Elima bonono ,
44013010	inde mbo — Aɛ oyasotuma la yɛnɔ la bolimbakeli , wana wa Satana , oyasoiyela bitotina ebiengani , otiamache ndofinyaka mboka ya liengani ya Mungu ?
44013011	Tɛnɛngɔ , bosamba wa Mungu bosotalema end’aɛ la wayala nde la botuku , otiɛnɛ liso lia use ko mbile bimɔi . Kwaamao liumba la boundundu lokwel’inde , inde lotufatufa okaluke bosamba wa boto wokɛndɛs’inde .
44013012	Limɔ ɛnɛkɛ Bɔkɔmɔnyi loasɔ elosokelomo , inde loimela , inde lomwaala eoka ya liekesi lia Ngɛnɛ .
44013013	Limɔ Paulo la ebakɛsɛni lande , iyo loilia owale okakɛ nda Pelenga nda yese ya Pamfulia , nde Yoane Malako losɛnyana lau , inde loinwa nda Yelusaleme ;
44013014	iyo losokwa nda Pelenga , iyo loiya nda bokenge wa Antiokia Pisidia nda yese ya Galatia . Nda lise lia Yenga , iyo lɔɔtɔ nda ndakɔ ya ɛsɔngɔmɛlɔ , iyo loyala se omao .
44013015	Mbisa ya litangi lia Lokasa loa Bikela la eloa Batɔndɔli , betoli oso ya ɛsɔngɔmɛlɔ lotomel’iyo wɛndi mbo — Beoto , eyambo wende la lioi lia lifumbesi lioonga la bato , ongaka to sumbu .
44013016	Limɔ Paulo loemala , inde lofɛfɛl’iyo bosamba mbo bokeke , inde mbo — BaIsalaele la ino ebatolitesa Mungu , okaka to !
44013017	Mungu wa ebato-ba ba Isalaele loaa batata basu , Inde losɛngɛs’iyo likama nda mbile eyayaelak’iyo nda Ejipeto konda asokolaka iyo omao ko la bofoka finɛ .
44013018	Ko la miaka kama inɛi Inde loles’iyo bieka nda liɔmbɛlɛ ;
44013019	Inde lokakalesa tukela yasi osambale limɔ Inde lofaefa batata basu yese ena yau eko Kanana eyaleke lisango liau ko miaka mia inɛi la kama bɔɔmwi .
44013020	Limɔ mbisa yamao Inde lofaef’iyo Bakomyi konda mbile ya Samwɛlɛ Bɔtɔndɔli .
44013021	Nde mbisa iyo lofelaka Bɔkɔta , la Mungu lof’iyo Saulo wana wa Kishi , boto wa bɔkɔ̈kɔ wa Benyamini , inde loyala bɔkɔta ko miaka kama inɛi .
44013022	Limɔ asokolaka Inde Saulo , Inde lofaef’iyo Dawidi ndoyala bɔkɔta wau . Mungu losanoela Dawidi mbo — Isoosha Dawidi wana wa Yese , boto oyasamomuku lami finɛ la oyatolitesa lisangi liami litotina .
44013023	Kwani Mungu asoeshela Isalaele Bouwesi wa bɔkɔ̈kɔ wa Dawidi , ako Yesu kwa atikak’Inde lisakä .
44013024	Oso wa loyo loande , Yoane loyataka boekï ende batotina ba Isalaele ko lilufi lia likalangani .
44013025	Kongo ko asambosilaka Yoane likuwa liande , inde loongaka mbo — ¿ Otangi nde mbo yende ndai to ? Imi iti Inde ako Masiya , nde Inde Oyatoya liili liami , imi itiengane ango ndofaikola ikulu sha ikwaka shande .
44013026	Beoto , bana ba bofindi wa Abalayama , l’ebanu ebatolitesa Mungu , e-wɛndi-bo bosotomomo ko end’iso yaatotina .
44013027	Eokao iyo ana ebayalaka nda Yelusaleme la betoli oso yau batialembeelaka Inde la batialuwaka litina lia baoi ba batɔndɔli ebasotangokomo Yenga la Yenga , nde bakɔchaka bao ani bafak’Inde se ,
44013028	Batiɛnɛk’Inde la loasɔ loengana la liwa , nde iyo lotinjaka Pilato mbo olek’Inde .
44013029	Asilak’iyo ndokɔcha bitotina eyasɔnɔmɔkɔ nda Lokasa loasɔ loande , iyo losokol’Inde nda lieka , iyo loinges’Inde nda losai .
44013030	Kongo ko Mungu nd’akusolak’Inde nda liwa ;
44013031	limɔ mbisa ko la bacho wike Inde lɔɛnɛkɛlɛ ende ebasokwaka lande nda Ngalilai amamwito lande ani bayaka ono nda Yelusaleme , la iyo ana bende kwani ebatokambekesa bato njasɔ yande .
44013032	La iso nd’atoeshel’ino Mboli Ilau eyatikelomoko lisakä ende batata basu ,
44013033	la Mungu asofaef’iso bana bau ko yao , ko ani asokolaka Mungu osokola Yesu nda liwa , kwa atomoko nda Bɔɛlɛ wa imbale mbo — Aɛ wende wana wami , Imi nd’asoot’Aɛ louse-lo .
44013034	La nda loasɔ loa likusolomu eliakusolaka Mungu okusola Yesu nda liwa , angofɔndɔkɔ imɔ , Mungu loonga mbo — Itofaef’Aɛ basakä batanu ebolendelomo , ebatikelomoko ende Dawidi .
44013035	La nda Bɔɛlɛ wasi imɔ aongaka mbo — Oitomacha ewaɛ wa botanu mbo ɛnɛkɛ liɔli lia liwa .
44013036	Nde Dawidi angɛnɛ akelaka lisangi lia Mungu nda fɛtɔ yande , limɔ inde lokwa ilɔ sha liwa , inde loombomo amamwito la bangau bande , la inde nd’ɛnɛkɛ liɔli lia liwa .
44013037	Nde Inde ona oyakusolaka Mungu , atiɛnɛkɛ liɔli lia liwa .
44013038	Eokao , beoto , loluwomoko lanu la wewe mbo , ko la e-Yesu-yo , ino nd’asokambesomo mboli ya limɛsɛli lia batwanelo , ko lande imɔ , boto la boto oyatolendelo Inde ,
44013039	asoendolomo nda yao bitotina ebitikɔkɔlɛ inde ndoendelomo ko la Bikela ya Mɔsɛ .
44013040	Eokao lambaka la wɛlï to mbo lona eloaongaka Batɔndɔli , lotayaka end’ino , loko mbo —
44013041	Tɛnɛ ngo , ino ba liolya , mwaalaka , sɛɛsɛlɛkɛ , eoka Yelakelaka loasɔ nda bacho banu elotiaimelak’ino , Ambo ani loao lokambesomoko ino fololo .
44013042	Akuswak’iyo nda ɛsɔngɔmɛlɔ , bato lofelak’iyo mbo njasɔ-bi bikambesomoko iyo liasi nda Yenga ya mbisa .
44013043	Amelanaka lisɔngɔmi , BaYuda wike la bandimela amamwito lau , iyo yaatotina lotutaka Paulo la Balanaba , la Batomomu-ba loongana lau ndofumbes’iyo mbo bakɔkɔmɛkɛ nda booto wa Mungu .
44013044	Ayaka Yenga ya mbisa , tina la bokenge bototina losɔngɔmɔ ndoka wɛndi wa Mungu ,
44013045	nde ɛnɛkɛ BaYuda bikuke ya bato , iyo lotuma la lisiela , iyo lofenyakana baoi ba Paulo , iyo losɛɔlɔ inde .
44013046	Lamao Paulo la Balanaba loonga lau la lotendela mbo — Loengani nde mbo wɛndi wa Mungu bonangolomoko ko end’ino oso , kongo ko kwa asofekel’ino wao la asotang’ino mbo otionde ndoɔ̈lɔ liwawi lia loiko , tɛnɛ ngo tosokakikwa ende bato ba tukela yasi .
44013047	Eoka Ngɛnɛ asotel’iso ndola ongoma , mbo — Isosɛlɛ aɛ kwa tala ende bato ba tukela yasi , Mbo oyaleke yɛnɛlɔ ya liuwesi ko nda bako ba wenda .
44013048	Okaka to bato ba tukela yasi ongoma , iyo lokaka limɛngɔ , iyo loinakela wɛndi wa Ngɛnɛ la batotina ebüchomokö ndɔɔ̈lɔ liwawi lia loiko , iyo ana loimela .
44013049	Ongoma wɛndi wa Ngɛnɛ lomelakana nda yese ena etotina .
44013050	Nde BaYuda angɛnɛ lɔfɔɔlɔ batomali ba lisomboli ebalitesomu la biange ya okenge , mbo bafumbeseke bato ndokongola Paulo la Balanaba , limɔ iyo losaya iyo nda bolelo wa yese yau .
44013051	Limɔ Paulo la Balanaba lofufoel’iyo liunge elisowatema la batindi bau , iyo lɔkɛ nda Ikonio ,
44013052	ani baeki lotuma la limɛngɔ la Bolimo Botanu .
44014001	Limɔ nda Ikonio ko ongoma , Batomomu lɔkɛ nda ɛsɔngɔmɛlɔ ya BaYuda , iyo lonangola omao la ongoma bato wike loimela , la BaYuda la BaHela imɔ .
44014002	Kongo ko BaYuda ebafekaka oimela , iyo lofumbesa betema ya bato ba tukela yasi mbo bakeelek’eba beoto bobe .
44014003	Ongoma to , iyo lotikala yumwa omao ani batonangola la lotendela loasɔ loa Ngɛnɛ , la Inde angɛnɛ lokɔkɔmɛsɛ wɛndi wa booto wande ko la ndembe ya bisisho eyakelomoko ko la besamba yau la isosha shande .
44014004	Nde bato ba okenge loatana , bamɔi lowatema la BaYuda , bamɔi la Batomomu .
44014005	Limɔ asangaka la BaYuda l’eba tukela yasi amamwito la benyafala yau ndosungamel’iyo la ndokushak’iyo batalɛ ,
44014006	Batomomu loluwa loasɔ , la iyo lokwa otili nda bekenge ya Lusetula la Delebe , nda tukela ya Lukaonia , la nda yese bitimbi ,
44014007	la iyo lokanangokole Mboli Ilau omao .
44014008	Nda okenge wa Lusetula boto oyatiaka la bofoka nda bakolo loyalaka se nda mboka , aaka la ekoti ko nda baotelo bande , angokɔkɔlɔ ndokɛndɛ .
44014009	Boto-yo lolaila ani atoonga Paulo , Paulo lotichak’inde la ɛnɛk’inde mbo boto ale la liimeli liouwesomo ,
44014010	inde loonga lande la limiki lifi mbo — Emalaka fii nda batindi ; limɔ inde loungwa likolo , inde loakola ndɔkɛndɛkɛndɛ .
44014011	Limɔ ɛnɛkɛ bikuke ya bato lona eloakelaka Paulo , iyo loamama la limiki lifi nda lioi lia Lukaonia mbo — BaMungu basosulwa se end’iso ko la liluku lia balomboki !
44014012	Iyo lota Balanaba lina liko Sheu la Paulo lina liko Heleme eoka ayali nde ikomya sha lioi .
44014013	Aaka esemoelo ya Sheu tina la okenge , kanga yande loesha mbolo la bangɛlɛtɛ ba fɔtɔtɔ konda biome ya okenge , iyo losanga ndosemola batomomu amamwito la bikuke ya bato .
44014014	Nde okaka Paulo la Balanaba ongoma , iyo losalaka bisinda yau , iyo loungwela ekuke ya bato , iyo loamama mbo — ¿ Bato , monito otokela ani ?
44014015	Iso imɔ twende ko balomboki ko la liluku eliyali lanu la tosoeshel’ino Mboli Ilau mbo bosokweke nda yeka-bi ya likeela ko ende Mungu wa loiko , oyakelaka la use la wenda-bo wa se la balia la bitotina imɔ ebile nda yao .
44014016	Nda fɛtɔ ya kwala , amachaka bato ba tukela bitotina mbo bakɛndɛkɛndɛkɛ olo alɛmbɛkɛ’iyo ;
44014017	kongo ko atialenjaka ndosɛlɛ iso boluwesi mbo atokelaka iso ko bolau , wofaef’iso mbula yosokwa nda use la biaa ya biula ya bilanga yokanesela ino la bieka la limɛngɔ imɔ .
44014018	Nde ko la baoi-ba iyo lɔɛnɛ ko tale ndokufesa bikuke mbo batasemol’iyo la iyongo shau .
44014019	Lamao BaYuda angɛnɛ losokwa nda Ikonio oyafumbesa bikuke ya bato la iyo lokushaka Paulo batalɛ , limɔ iyo losulia inde nda liko lia okenge ani iyo lotanga nde mbo asowa .
44014020	Nde mbisa baeki lolingelaka Paulo la inde loemala okainwa nda okenge ; lɛlɛngɔ inde lɔkɛ amamwito la Balanaba konda Delebe .
44014021	Asilaka iyo ndonangoela bato nda okenge ona la ndosɛlɛ baeki wike , iyo loinwa liasi nda Lusetula la Ikonio la Antiokia ;
44014022	ani batokɔkɔmɛsɛ betema ya baeki , iyo lofumbesa mbo baundeke liimeli ngwi , iyo loekes’iyo mbo lole loasu mbo tɔɔtɛkɛ nda Bɔkɔta wa Mungu ko la bifembi wike .
44014023	La nda bitanda bitotina , iyo loaa bamɔi ndoyala benyafala yau , limɔ ko la likufi lia bieka la lisombokoli , iyo lotamb’iyo ende Ngɛnɛ oyasolendelo iyo olendelo Inde .
44014024	Limɔ iyo loetaka tukela ya Pisidia , iyo loiya nda Pamfulia ,
44014025	iyo lonangola wɛndi nda okenge wa Pelenga , limɔ iyo lɔkɛ konda Atalia .
44014026	Lamao iyo lɔkɛ ko la watɔ wa lofofo konda Antiokia , olo üchomokö iyo oso la booto wa Mungu okakelaka likuwa lisɔɔlɔlɔ iyo ko kwani .
44014027	Iyak’iyo omao , iyo lɔsɔngɔmɛsɛ etanda la iyo lokambesa etanda yao ina ebikeliki Mungu amamwito lau nda kɛndɔ la ani aliolak’Inde bome boko fofe yoimela ende bato ba tukela yasi .
44014028	Iyo loumwa to omao sumbu amawito la baeki .
44015001	Lamao beoto bamɔi ba Yudea loakola ndoekesa bato ba etanda mbo — Sakolo ko botenomo totombe kwa boyaeli wa Mɔsɛ ani ino angokɔkɔlɔ ouwesomo .
44015002	Eokao Paulo la Balanaba lowesana lau , iyo lofenyakana lau finɛ nda loasɔ-lo , limɔ beoto lotoma Paulo la Balanaba la bamɔi basi bau , mbo baɛkɛ ende Batomomu la biange nda Yelusaleme ndokafelana eloasɔ-lo .
44015003	Eba Etanda lokatik’iyo nda mboka , limɔ iyo lotandela yese ya Foinike la Samalia , iyo lokambesa eba etanda omao mbo bato ba tukela ya wenda basokikwa ende Mungu , la ongoma iyo lofa beoto limɛngɔ finɛ .
44015004	Iyak’iyo nda Yelusaleme banyangelomoko la etanda la Batomomu la biange , iyo lokambesa bato bitotina ebiakelaka Mungu amamwito lau nda kɛndɔ .
44015005	Kongo ko bamɔi ebawatemaka la botükä wa Bafalusi oso , nde kwani baimeli nde , iyo loemesana ndoonga mbo — Loengani mbo batenomoko totombe la mbo bakambesomoko ndolitesa Bikela ya Mɔsɛ .
44015006	Limɔ Batomomu la biange lɔɔtɔ ikumbɛ sha eloasɔ-lo
44015007	limɔ ani basofelakana yumwa , Petelo loemala , inde loonga lau mbo — Beoto ya Etanda , ino nd’aluwi mbo ko oso oso Mungu loaa imi wanu , mbo bato ba tukela yasi , bokeke wɛndi wa Mboli Ilau ko la bɔnɔkɔ wami la mbo bimeleke .
44015008	La Mungu oyaluwi nde betema ya bato asofaef’iso ndembe yolembeelesa likulyi , eko mbo asof’imɔ ko iyo Bolimo Botanu kwa asofomo iso ,
44015009	atiatwanes’iso lau , nde asotanesa betema yau imɔ ko la liimeli .
44015010	¿ Eokao monito otosomesa Mungu ani atokot’ino ndotaka bekuku ya bolito nda kingo ya baeki , bolito ebotikɔkɔlɛ la batata basu la iso imɔ ndotola wao ?
44015011	Kongo ko , ko la booto wa Ngɛnɛ Yesu , tosoimela mbo totouwesomo , la iso lau imɔ lisanga .
44015012	Ongoma batotina ba lisɔngɔmi loyala ko tau , la iyo lolaila Balanaba la Paulo ani basanoelak’iyo loasɔ loa ndembe ya bisisho ebiakelaka Mungu ende bato ba tukela ya wenda ko lau .
44015013	Asilak’iyo ndoonga , limɔ Yakobo lomutola mbo — Beoto , okaka to lioi liami ;
44015014	Simona asokambes’iso ani ayaeli Mungu oso la booto ende bato ba tukela yasi ndoyɔsɛl’iyo botuka botangokomo la lina liande .
44015015	La baoi-ba basangani nde la bao ebaongaka Batɔndɔli kwala mbo —
44015016	Mbisa yeinwaka nde liasi , Yeemesaka eyaelo ya Dawidi eyaukwaka ; Itowambaka likwɛngwɛ lia yao , ndoswa liao liasi ,
44015017	Mbo bato ebakasandeloko se balukeke Mungu Ambo bato ba bienda batotina ebatotangomo la lina liami .
44015018	Ngɛnɛ aongaka ongoma , ako Inde oyaluwesaka bato njasɔ-bi ko kwaala .
44015019	Eokao , imi nd’atoata loasɔ ko ani , mbo lotiengane lasu ndoeyaeyesa eba tukela yasi ebatokikwaka ende Mungu ;
44015020	kongo ko totomelek’iyo lokasa mbo bakileke yeka ebisoseyama la toongo twa mungu-ya-bɛfɔnɔ , la bafekeke nyongo la bakileke ndola nyama eyolomoko la lokuwamelo loa kingo , la bakila .
44015021	Eoka konda kwalakwala bikela ya Mɔsɛ lonangolomoko nda bokenge la bokenge olo atangomoko lokasa loande Yenga la Yenga nda bisɔngɔmɛlɔ .
44015022	Limɔ Batomomu la Biange la bato batotina ba Etanda lokuliana ndoaa bamɔi bau la ndotom’iyo nda Antiokia amamwito la Paulo la Balanaba . Iyo lotoma Yuda oyatangomu Balasaba la Sila bako betoli oso ya beoto ya Etanda ,
44015023	iyo lotom’iyo la lokasa-lo nda besamba yau — Iso Batomomu la Biange ya beoto , tosotoma losamɔ ende beoto ya tukela yasi nda Antiokia , la nda Sulia , la nda Kilikia .
44015024	Eoka tosooka mbo bato bamɔi basu basookes’ino toloi ko la baoi bau ebasoeyaeyesa betema yanu , ( ani iso totit’iyo ndola )
44015025	tosokuliana nda ikumbɛ ndoaa bato bamɔi la ndotom’iyo end’ino amamwito l’ebasamomu lasu bako Balanaba la Paulo ,
44015026	bato ebasokulya elikanela ya bawawi bau loasɔ loa Ngɛnɛ wasu Yesu Masiya .
44015027	Eokao tosotoma Yuda la Sila mbo basanoelek’ino loasɔ-lo la bɔnɔkɔ ko iyo angɛnɛ .
44015028	Ko la Bolimo Botanu lasu tosokuliana mbo toitotelak’ino bolito wa baiti basi , sakolo ngo ko eba , bako mbo —
44015029	bokileke bieka ebisüchomoko ende mungu-ya-bɛfɔnɔ , la bakila , la nyama eyolomo la lokuwamelo loa kingo la nyongo . Bokilaka njasɔ-bi , ino kokelaka ko olau . Kɔkɔmɔmɔ la wɛli !
44015030	Atomomoko iyo , ongoma iyo lɔkɛ nda Antiokia , iyo losɔngɔmɛsɛ eba Etanda , iyo lofaef’iyo lokasa .
44015031	Atangak’iyo loao , iyo lookaka limɛngɔ lifi nda tokakanelo twa loao .
44015032	Limɔ Yuda la Sila ebaaka imɔ batɔndɔli , iyo lofumbes’iyo ko la linangoli lifi , iyo lowangemesa betema yau .
44015033	Atikalak’iyo sumbu yumwa omao , eba beoto loinol’iyo la lilatemi ende ebatomak’iyo .
44015035	Kongo ko Paulo la Balanaba lotikala nda Antiokia ndokaekese la ndokanangokole Mboli Ilau ya wɛndi wa Ngɛnɛ Mungu , amamwito la bato basi wike .
44015036	Mbisa ya bacho bamɔi Paulo loonga la Balanaba mbo — Toinweke liasi oketaeta fɛtɛti ende eba beoto nda kenge bitotina olo anangolak’iso wɛndi wa Ngɛnɛ mbo twɛnɛkɛ ani ayali iyo .
44015037	Balanaba losanga ndokɛsɛnɛ la Yoane oyatangomu Malako amamwito lau ,
44015038	nde Paulo loenyela mbo etiengane ndowatema la oto oyasenyanaka lau nda Pamfulia , oyatiakɛndɛkɛ lau nda likuwa .
44015039	Iyo lowesana to , la ongoma iyo losenyana ; Balanaba lɔkɛsɛnɛ la Malako , iyo lɔkɛ la watɔ wa lofofo nda bosanga wa Kupolio ,
44015040	nde Paulo loaa Sila ndɔkɛ lande ; limɔ üchomoko iyo nda booto wa Ngɛnɛ ko la beoto ya Etanda ,
44015041	iyo loetaka nda Sulia la Kilikia iyo lowangemesa betema ya eba bitanda .
44016001	Limɔ Paulo loiyela Delebe la Lusetula imɔ , la omao yaaka la boeki ɔmɔi ako Timoteo , wana wa otomali wa BaYuda wa liimeli , nde sango wande aaka WaHela ;
44016002	Timoteo lotangomo boto wa lokuku lolau ko l’eba beoto nda Lusetula la Ikonio .
44016003	Paulo losanga mbo boto-yo akɛkɛ lande nda lɔkɛndɔ , limɔ inde lɔɔsɔ Timoteo , inde loten’inde itombe loasɔ loa BaYuda ebayalaka nda yese ena , eoka iyo yaatotina loluwa mbo sango wande aaka WaHela .
44016004	Etak’iyo nda bokenge la bokenge , iyo lofaekefa beoto lokasa loa baiti ebataka Batomomu la Biange nda Yelusaleme , mbo baliteseke bao .
44016005	Ongoma bitanda lokɔkɔmɔkɔ nda liimeli , la loketi loa yao loulwa lise la lise .
44016006	Lamao iyo loetaka yese ya Felungia la Galatia , ani batakufesomu la Bolimo Botanu okanangola wɛndi nda yese ya Asia .
44016007	Iyak’iyo nda liko lia yese ya Misia , bakotaka ndɔkɛ nda Bitunia , kongo ko Bolimo wa Yesu atialɛmbɛk’iyo ongoma ,
44016008	eokao iyo loetela Misia , iyo lɔkɛ nda Tuloa .
44016009	Limɔ la ocho liɛni lɔɛnɛlɛ ende Paulo , boto wa Makedonia loemala ani atolɔmbɔkɔlɔ Paulo mbo — Lekaka nda Makedonia oyasung’iso !
44016010	Enɛkɛ Paulo liɛni , lisasaya iso loluka fofe yɔkɛ nda Makedonia eoka totangiki nde mbo Mungu asotak’iso lioi mbo tokɛokanangokole Mboli Ilau ende bato omao .
44016011	Ongoma iso loilia owale la watɔ wa lofo , iso lɔkɛsɔmɔ fii la fofo konda bosanga wa Samotulake , la lɛlɛngɔ iso loiya nda Neapoli ,
44016012	osokwa omao konda Filipoi , bokenge woeta wa yese ya Makedonia la olo ayalaka koloni ya BaLoma . Iso loumwaka omao mbile bimɔi .
44016013	Nda lise lia Yenga , iso lokuswa lousa loa bome wa likula lia okenge tina la liyande olo aenyelak’iso mbo ende esomboelo ; iso loyala se omao amamwito la batomali ebasɔngɔmɔkɔ ina .
44016014	Otomali ɔmɔi ako Ludia boungesi wa langi ya bisinda ya bokenge wa Tuatila , inde looka wɛndi , la ayalaka botomali wosemokola Mungu ; Ngɛnɛ lolioel’inde botema mbo alaileke baoi ebaongaka Paulo .
44016015	Alufiomoko inde la bofindi wande , inde lofelak’iso mbo — Eyambo botanga mbo imi yende wimeli wa Ngɛnɛ , yauku oyayalaka nda ndakɔ yami , ongoma inde lotinj’iso ndokulya .
44016016	Lise limɔi aɛk’iso nda esomboelo , iso lotowana la boseka ɔmɔi wa likuwa oyaɔtɛlɔmɔ la bolimo wa litɔli la oyaɔlɛsɛkɛ bangɛnɛ bande bondanda finɛ ko la baoi ba litɔli ,
44016017	inde lotutak’iso la Paulo , ani atoamama mbo — E-bato-ba bende bɛkɔwa ya Mungu Oyalongeli , ebatonangoel’ino mboka ya liuwesi .
44016018	Inde lokelaka ongoma ko bacho wike , nde Paulo lotɛkwa , inde lokikwa okaonga la bolimo mbo — Isotel’aɛ ndola ko la lina lia Yesu Masiya mbo okusweke ende boseka , limɔ wao lokuswa end’inde ko la mbile-ao .
44016019	Nde ɛnɛkɛ bangɛnɛ bande mbo bati imɔ la fofe yɔɔ̈lɔ bondanda loasɔ loande , iyo loundesa Paulo la Sila , iyo losulia iyo nda eolo ya liongo ende benyafala ya okenge .
44016020	Iyo lɔkɛs’iyo ende Bekumi , iyo loonga mbo — E-bato-ba ebatoswanel’iso bosho ono nda bokenge wasu , bende BaYuda ,
44016021	la batonangokola biyaelo ebitiengane lasu ndokulia kwa ndokela eoka tole BaLoma .
44016022	Limɔ eba ekuke losungamel’iyo la Bekumi losalaka bisinda yau , yao losokolomo limɔ iyo loonga mbo banyɔlɔmɔkɔ la tososola .
44016023	Asilak’iyo okuchak’iyo la banyɔlɔ wike , iyo lokush’iyo nda bɔnyɔlɔlɔ , iyo lotela botingani wa bɔnyɔlɔlɔ ndola mbo atinganeke lau ko ngwi .
44016024	Limɔ ko l’eoka asotomo ndola ongoma , inde loundes’iyo , inde lokush’iyo nda tindo y’atiteni , inde lokandaka bakolo bau nda bombele ngwi .
44016025	Nda ɛsɔkɔ ya ocho , Paulo la Sila losombola Mungu , iyo lochwaka bɛɛlɛ ani basi ebakandomu omao lolaila iyo .
44016026	Limɔ futuku lotukeso loa nyɛlɛ lolɛlɛsɛ batalɛ ebaswomoko la ndakɔ ya bɔnyɔlɔlɔ , la biome bitotina loliokolomoko futuku la bakala ba ebakandomu lofaikwa .
44016027	Asiswaka botingani nda ilɔ , inde lɔɛnɛ oko biome bisoliwaliwa , inde lɔɔmɔlɔ chaka la asiaka owa la yao eoka atangi nde mbo ebakandomu basolɔmwa .
44016028	Kongo ko Paulo loama la limiki lifi mbo — Obebesëke lokomba loaɛ angɛnɛ , eoka iso yaatotina tole ko eyamaya .
44016029	Limɔ botingani lotaka faka lioi , inde lɔɔtɔ ko mangu ani anyangaka la bɔwa , inde lokwa se oso wa Paulo la Sila ,
44016030	limɔ inde lümes’iyo lousa , inde mbo — Bwana , ¿ Lole loami ndokela to iye mbo yuwesomoko ?
44016031	Iyo loonga to mbo — Imelaka Ngɛnɛ Yesu , limɔ otouwesomo , l’aɛ la bofindi waɛ .
44016032	Lamao , iyo lokambes’inde la batotina ba bofindi wande , wɛndi wa Mungu .
44016033	Inde lound’iyo ko la saa ena ya bocho , inde losoolaka bakambili bau , la inde la bato bande batotina lolufiomo lisasaya .
44016034	Limɔ inde loesh’iyo nda ndakɔ yande , inde lotaka bieka nda mɛsa oso wau , iyo loomalaka finɛ amamwito la ebande batotina eoka basoimela Mungu .
44016035	La bonyanya , Bekumi lotoma polisi la wɛndi mbo — Faikolaka bato ana !
44016036	Limɔ botingani lokambesa Paulo mbo — Bekumi basotoma polisi mbo bofaikolomoko . Kuswaka to kwani la kɛndɛkɛ eyanu la lilatemi !
44016037	Nde Paulo loonga lau mbo — Bakuchik’iso fololo nda baiso ba bato ani totikomyomo loasɔ , iso bato ba Loma , la basokush’iso nda bɔnyɔlɔlɔ . ¿ Kwani to batokush’iso lousa ko wisakumbo ? Mbayɔ , kangä iyo angɛnɛ bayeke oyakusol’iso la wɛlï .
44016038	Limɔ polisi lokambesa Bekumi e-baoi-ba , la okak’iyo mbo — Bende BaLoma , iyo lokwelo bɔwa .
44016039	Lamao iyo loya oyaɔngɔlɔ’iyo , iyo lokusol’iyo la wɛli ani bafelak’iyo mbo basokweke nda okenge .
44016040	Akuswak’iyo nda bɔnyɔlɔlɔ , iyo lokɔtɔ nda ndakɔ ya Ludia , limɔ ɛnɛk’iyo wɛnɛ beoto , iyo lɔɔnjɔnj’iyo , limɔ iyo lotangwa .
44017001	Akɛndɛk’iyo la mboka ya Amfipoli la Apolonia , iyo loiyela bokenge wa Tesalonika , olo ayalaka ɛsɔngɔmɛlɔ ya BaYuda .
44017002	Paulo , kwa aaka boyaeli wande , inde lɔɔtɔ omao ko yenga bisatɔ , inde lofelakana lau eoka ya Kasa ya Mungu ,
44017003	inde losanoel’iyo la baoi boaesa loao se , mbo loengani nde la Masiya mbo okeke tokange la mbo atɛmwɛkɛ liasi nda liwa , la mbo — E-Yesu-yo oyatonangola’mi end’ino , inde nd’ayali Masiya .
44017004	Bamɔi bau lokulia baoi bande , iyo lowatema la Paulo la Sila , imɔ ko la BaHela ebasemolaka Mungu wike fafo la batomali wike ba betoli oso .
44017005	Kongo ko BaYuda lowɛl’iyo lisiela , iyo lɔɔsɔ batolome bamɔi ba baeteti , limɔ iyo losɔngɔmɛs’iyo nda limbilititi , iyo lofɔɔlɔ bimo nda okenge , iyo lokutukana la ndakɔ ya Yasona ndoluka Paulo la Sila mbo basuliek’iyo nda ikumbɛ sha okenge .
44017006	Nde atiɛnɛk’iyo , iyo lokasulia Yasona angɛnɛ la beoto bɛmɔi ende Bekumi ya okenge , iyo loulaula baoi ba liwanjeli mbo — Ebasoyombayombesa wenda basoya imɔ onomono ,
44017007	la Yasona asof’iyo ndakɔ yande ; iyo yaatotina batotefokola baiti ba Kaisala eoka basoonga mbo wasi nd’ayali Bɔkɔta ako Yesu .
44017008	Okaka Bekumi la ekuke ya bato e-lioi-li , iyo looka betema wale ,
44017009	limɔ ɔsɔkɔ iyo tuka ende Yasona la ebamɔi , iyo lomach’iyo mbo bakɛkɛ .
44017010	Limɔ beoto lotoma Paulo la Sila ko la ocho mbo baɛkɛ nda Beloya . Iyak’iyo omao , iyo lokaɔtɔ nda ɛsɔngɔmɛlɔ ya BaYuda .
44017011	BaYuda-ba balongaka eba Tesalonika la booto , banyangelaka wɛndi la yɛmɛ finɛ la iyo lotichaka Kasa ya Mungu ndɔɛnɛ kwa mbo bitotina-bi bende ngo ko ani .
44017012	Ongoma wike wau loimela to , la batomali bamɔi eba lokuku lolau ba BaHela la batolome imɔ sumbu wike .
44017013	Nde aluwaka BaYuda ba Tesalonika mbo wɛndi wa Mungu bosonangolomo imɔ ko nda Beloya , iyo loya imɔ , iyo lofɔɔlɔ bikuke ya bato mbo baswaneke bosho .
44017014	Limɔ beoto lotoma Paulo lisasaya konda balia ba bokwa l’ani Sila la Timoteo lotikala ko omao .
44017015	Nde ebaɛkɛ okatika Paulo nda mboka , iyo lɔkɛ lande konda Atenai limɔ afomoko iyo ndola ende Sila la Timoteo mbo bayek’ende inde la mangu finɛ , iyo loinwa .
44017016	Aumbakelaka Paulo oumbakel’iyo nda Atenai , inde looka botema wale finɛ ani ɛnɛk’inde mbo bokenge bosotuma la mungu-ya-bɛfɔnɔ .
44017017	Eokao inde lofelakana nda ɛsɔngɔmɛlɔ la BaYuda la bato ebasemolaka Mungu la lise la lise nda eolo ya liöngo imɔ amamwito la bato ebakatowaneke lande omao .
44017018	Bamɔi ba sukulu ya Epikulio la eba wɛlï bako BaStoa lotowana lande , iyo lofelana mbo — ¿ E-boto-bo wa botendelë asosanga ndoonga to iye ? Basi mbo — Eluwa ende bonangoli wa balimo ba yese yasi , ko eoka mbo Paulo loluwes’iyo Mboli Ilau ya Yesu la litɛmwi nda liwa .
44017019	Limɔ iyo lounda Paulo okakɛ lande nda eolo eko Aleopago , iyo mbo — ¿ Toluweke sumbu litina lia liekesi liyai elitoongak’aɛ ?
44017020	Eoka osoeshel’iso mboli ebikaluw’iso ; eokao tole la yɛmɛ yoluwa litina lia yao .
44017021	Eba Atenai la bɛɛnda ebatoyalaka nda bokenge wau , batoetekesa mbile yau bitotina ko ndoongana la ndokaka ko njasɔ biyai .
44017022	Limɔ Paulo loemala atiteni ya eolo ya Aleopago , inde loonga mbo — Ino bato ba Atenai , im’isɔɛnɛ mbo wende bato woimelaka njasɔ bitotina .
44017023	Eoka etaka’mi la mboka ya bokenge wanu , la atichakaka’mi yao ebitosemokol’ino , imi loosha litumbo limɔi elitomu la baoi-ba mbo — Lile elia Mungu Oyatiluwane . Eokao , Imi nd’atoluwes’ino Inde oyatosemol’ino ani otiluwe Inde .
44017024	Mungu oyakelaka wenda la bitotina ebile nda wao , Inde nd’ayali Ngɛnɛ wa use la nyɛlɛ , aitoyalaka nda esemoelo eyekelomu ko la besamba ;
44017025	aitokelakomo likuwa la besamba ya balomboki ko l’eoka mbo aenu nde yeka , eoka Inde angɛnɛ atofaekefa bato liwawi la luli la bitoti imɔ .
44017026	Ko la boto ɔmwito akelaka tukela bitotina ya balomboki mbo bayaleke nda wenda bototina , asokaelel’iyo lisho la belelo ya biyaelo yau .
44017027	Alɛmbi nde mbo balukeke Mungu mbo akatufatufek’iyo , iyo koosh’Inde , kongo ko ati esika lasu boto la boto ;
44017028	Eoka yande to tole la liwawi la totowawawawa la tokoyali balomboki , kwa asoonga imɔ ɔmɔi wanu angɛnɛ nda bɔɛlɛ mbo — Twende imɔ ko eba lioti liande .
44017029	Eokao kwa ayal’iso lioti lia Mungu , lotiengane lasu ndoenyela mbo Mungu akwelu nde bɔfɔɔnɔ wa mbela , kwa ewa bieto ya falata , ango kwa litalɛ elikwɛtɔmu ko la liluwani la baenyeli ba bato .
44017030	Kongo ko Mungu atienyel’imɔ mbile ena ya botutuku wasu , nde kwani asotoma wɛndi ende bato batotina nda biese bitoti mbo bakalanganeke ,
44017031	eoka asotinya lisho elikaatek’Inde wenda bototina la liengani ko la Boto oyasüch’Inde , la asosunga bato ndoimela ko la litɛmwi ndotɛmɔlɔ Inde nda liwa .
44017032	Okaka iyo lioi lia litɛmwi lia ebasowa , bamɔi bau lolimbokol’inde , nde basi mbo — Totooka lioi liaɛ nda loasɔ-lo ko mbile yasi .
44017033	Ongoma Paulo losokwel’iyo nda ikumbɛ ;
44017034	kongo ko batolome bamɔi bau lowatema lande , iyo loimela ; Dionusio boto w’ikumbɛ sha Aleopago aaka wau , la botomali ako Damali , bamɔi basi imɔ .
44018001	Mbisa yamao Paulo losokwa nda Atenai , inde lɔkɛ nda Kolinto ,
44018002	la omao inde lotowana la ɔmɔi wa BaYuda , lina liande liko Akwila wa yese ya Ponto . Inde la wali wande ako Pulisekila basokwi ko kwani nda Italia , eoka Kaisala Kulaudia lota ndola mbo BaYuda batotina basokweke nda Loma .
44018003	Paulo lɔkɛ fɛtɛti end’iyo , limɔ eoka bayalaka nde bato ba likuwa ko limwito , inde loyalaka amamwito lau la iyo losangana nda likuwa , eoka baaka basoli ba hema .
44018004	Nde Yenga la Yenga Paulo loonganaka lau nda ɛsɔngɔmɛlɔ la mbo BaYuda la BaHela imɔ loimela .
44018005	Asokwaka Sila la Timoteo nda Makedonia la iyak’iyo ende Paulo , inde lokɔkɔmɔ ko nda linangoli lia wɛndi , inde lolongamesela BaYuda mbo Masiya ale ko Yesu .
44018006	Kongo ko afekaka iyo la limɔli , inde lofufoel’iyo esinda yande , inde loonga lau mbo — Bakila banu basowɛlɛmɛ ngo ko end’ino angɛnɛ , imi iti’mo la loasɔ loanu , kwani itɔkɛ ko ende bato ba tukela yasi .
44018007	Eokao Paulo losokwa omao , inde lɔɔtɔ nda ndakɔ ya boto ako Tito Yuseto oyasemolaka Mungu . Ndakɔ yande lowatemana la ɛsɔngɔmɛlɔ .
44018008	La Kilisipo , bokumi wa ɛsɔngɔmɛlɔ loimela Ngɛnɛ amamwito la bofindi wande , la bato wike ba Kolinto lokaka , iyo loimela , iyo lolufiomo .
44018009	Limɔ la ocho ɔmɔi , Ngɛnɛ loonga la Paulo ko nda liɛni , mbo — Owangëke , ongaka to ndoonga , oyalëke tau ,
44018010	eoka Imi nd’ayali amamwito laɛ , angwɛnɛ oto oyatolukak’aɛ bɔfi nde kokeel’aɛ loasɔ lobe , eoka Imi yende la bato wike nda okenge-bo .
44018011	Ongoma Paulo lotikalaka ko omao ko tengai liu la bonanɛi , ani aekesak’iyo wɛndi wa Mungu .
44018012	Nde ayalaka Galio Bokomonyi woeta wa yese ya Akaiya , BaYuda losangana la botema ɔmwito ndoundesa Paulo , la iyo loesh’inde oso wa yatelo ya njasɔ .
44018013	Iyo loonga mbo — E-boto-yo asofɔɔlɔ bato mbo basemoleke Mungu la lisemoli elitikuliomo la baiti .
44018014	Nde aliolaka Paulo bɔnɔkɔ wande , Galio loonga la BaYuda mbo — Yambo lole litwanelo ango ko loasɔ loetela lobe , ani yɛni nde litina liokaka loasɔ loanu , BaYuda ;
44018015	nde eya lole loasɔ loa baoi la baina la bikela eyanu angɛnɛ , ino angɛnɛ komiaka loao ; imi angɛnɛ itikulie ndoyala wati wa loao .
44018016	Limɔ inde losayak’iyo nda yatelo ya njasɔ .
44018017	Limɔ iyo yaatotina lokuwamela Sostene botoli oso wa ɛsɔngɔmɛlɔ , iyo loomak’inde omao oso wa yatelo . Kongo ko Galio atiakɛsɛlɛkɛ loasɔ iyɛli ango sinyo .
44018018	Ongoma Paulo lotikala omao bacho sumbu wike , limɔ inde losɛnyana la beoto , inde lɔkɛ nda Sulia la watɔ wa lofofo amamwito la Pulisikila la Akwila ; inde lotena swee nda Kɛnɛkɛlɛa eoka asotinya ɛkanɔ ongoma .
44018019	Limɔ iyo loiya nda Efeso , la Paulo lotika ebamɔi ko omao , nde inde angɛnɛ lɔɔtɔkɔ ɛsɔngɔmɛlɔ okaongakana la BaYuda omao .
44018020	Limɔ afelak’iyo mbo Paulo umweke kɔni lau , atiakuliaka ,
44018021	kongo ko asenyanaka inde lau , inde lotikel’iyo lisakä mbo — Mungu esanga ongoma , imi koinwa end’ino liasi .
44018022	Lamao inde losokwa nda Efeso la watɔ wa lofofo ; asaowak’inde nda Kaisalia , inde lɔkɛ okaseela Etanda , limɔ inde loinwa ko nda Antiokia .
44018023	Umwak’inde omao mbile bimɔi , inde lɔkɛ nda yese etotina ya Galatia la eya Pelungia ko la bokenge la bokenge , inde lɔkɔkɔmɛsɛ baeki batotina .
44018024	Boto wa BaYuda ako Apolo wa bokenge wa Alesandulia loiyela Efeso nda mbile ena ; aaka elälä nda lioi la oyaluwaka Kasa ya Mungu la wɛlï finɛ .
44018025	Boto-yo aekesomoko nda njasɔ ya Ngɛnɛ la eoka botema wande bosokimela , inde lokakambese la ndokekese bato njasɔ ya Yesu la wɛlï , nde aluwaka ko lilufi lia Yoane .
44018026	Inde loakola to ndoonga nda ɛsɔngɔmɛlɔ la lotendela ; okaka Pulisikila la Akwila ongoma , iyo lɔɔsɔ’inde eyau , iyo losanoel’inde liekesi lia njasɔ ya Mungu sanosano .
44018027	Asangak’inde okaleka nda Akaiya , beoto lokulia finɛ , iyo lɔsɔnɔ lokasa ende baeki nda Akaiya mbo banyangelek’inde ; iyak’inde omao , inde losungaka finɛ ebimelaka ko la booto wa Mungu ,
44018028	eoka inde lolongaka BaYuda fɛɛ ko fololo nda baiso ba bato , inde loaesa loao se ko la baoi ba Kasa ya Mungu mbo Yesu ende Masiya .
44019001	Ayalaka Apolo nda Kolinto , Paulo loeta ko la yese ya likolö , limɔ inde loiya nda Efeso , omao inde lotowana la baeki bamɔi ,
44019002	inde lofel’iyo mbo — ¿ Waɔlɔkɔ̈ Bolimo Botanu nda mbile eyimelak’ino ? Iyo mbo — Mba , la totiokaka mbo Bolimo Botanu ayali nde .
44019003	Inde mbo — ¿ Lini to lilufi elialufiomoko lanu ? Iyo loonga to mbo — La lilufi lia Yoane .
44019004	Limɔ Paulo mbo — Yoane lolufia bato la lilufi lia likalangani , la inde lokambesa bato ndoimel’Inde oyakayeke mbisa yande ako Yesu .
44019005	Okakä iyo ongoma , iyo lolufiomo nda lina lia Ngɛnɛ Yesu ,
44019006	limɔ ataliakä Paulo otaliel’iyo bangasa , Bolimo Botanu loya end’iyo la iyo loakola ndoonga baoi ba kanda yasi la ndotɔndɔlɔ ,
44019007	baaka bato ango liu la ambale .
44019008	Limɔ Paulo lɔɔtɔ nda ɛsɔngɔmɛlɔ la ko la tengai isatɔ inde lonangokola la lotendela ndofelakana la ndofumbesa bato loasɔ loa Bɔkɔta wa Mungu .
44019009	Kongo ko akweloko bamɔi lotale la litefoli , la atɔngɔk’iyo botuteli-bo nda batoi ba bokamu wa bato omao , inde losokwa end’iyo , inde lɔkɛ amamwito la baeki , limɔ lise la lise inde lokasanokoela njasɔ-bi nda sukulu ya boekesi ako Tulano .
44019010	Inde lokelaka ani ko miaka imbale , ongoma batotina ebayalaka nda tukela ya Asia looka wɛndi wa Ngɛnɛ , la BaYuda la BaHela lisanga .
44019011	Mungu lokelaka bisisho yoetela ko la besamba ya Paulo ,
44019012	eoka ya totambala la befali ya likuwa lia Paulo eyɔsɔmɔkɔ okakɛsɔmɔ ende eba kambo , la ngwo losokwa la belimo ibe lokuswak’end’iyo .
44019013	Kongo ko BaYuda bamɔi betetaka nda likusoli lia belimo ibe , iyo loakola ndosingwaka lina lia Ngɛnɛ Yesu ende bato ebaɔtɛlɔmɔkɔ la belimo ibe , iyo mbo — Isotel’ino ekanɔ ko la lina lia Yesu oyatotomo boekï ko la Paulo !
44019014	Ebakelaka ongoma baaka batolome bosambale , bana ba Kanga eyeti wa BaYuda ako Sekewa .
44019015	Nde Bolimo obe loonga lau mbo — Iluwi nde Yesu , la isolembeela Paulo ; ¿ ino wende to bandai ?
44019016	Limɔ e-boto-yo oyayali la bolimo obe , inde loungwel’iyo , inde lolonga ndokakales’iyo yaatotina , iyo lokwa otili okasokwa nda ndakɔ ena ko wase l’ani batumaka la bafwa .
44019017	Loasɔ-lo loluwana la batotina ebayalaka nda Efeso , la BaYuda la BaHela lisanga , la bɔwa lounda iyo yaatotina , nde lina lia Ngɛnɛ Yesu loinakelomo finɛ .
44019018	Limɔ bato wike ebimelaka loya oyaaola la ndosanokola tinjela eyakelak’iyo ,
44019019	la wike imɔ ebaluwaka fɔnɔli , iyo losɔnja kasa yau , iyo lofechaka yao nda bösä oso wa bato batotina . Atangak’iyo loketi loa yao , iyo lɔɛnɛ mbo yenganaka ko pata bilɛfu litinda .
44019020	Ko ongoma Wɛndi wa Ngɛnɛ lɔsɛngɛ la lokuku la bofoka .
44019021	Mbisa ya njasɔ-bi , Paulo losanga nda isosha sha Bolimo ndotandela yese ya Makedonia la Akaiya okakɛ konda Yelusaleme ; inde mbo — Mbisa ani isɔkɛ ko omao , lole loami okakɛ ndɔɛnɛ imɔ Loma .
44019022	Limɔ atomaka Paulo basungi bande bambale , bako Timoteo la Elaseto nda Makedonia , inde angɛnɛ lotatikala kɔni mbile ɛmɔi nda Asia .
44019023	Yaaka nde bosho ofi la mbile ena , ko l’eoka ya Liimeli-li .
44019024	Boto ɔmɔi ako Demetulio , botuli wa bieto ya pata , akwelaka bɔfɔnɔ wa Diana ko la bieto ya pata , la likuwa-li lɔɔlɛsɛ betuli ya wɛli ko bieto wike .
44019025	Inde lɔsɔngɔmɛsɛ betuli-bi la basi imɔ ebakelaka bakuwa kwa liao ; inde loonga mbo — Batolome , oluwi nde mbo bondanda wasu bosolendelo ko likuwa-li ,
44019026	la osoɛnɛ la osoka mbo e-boto-yo ako Paulo asolonga ndolimbaka bokamu wa bato wike , inga ono nda Efeso kongo , kangä imɔ nda yese ya Asia etotina ani atoongaka’inde mbo mungu ebikelomu la besamba ya bato biti mungu wewe .
44019027	Ongoma likuwa liasu lile nda tale , liko mbo litawa sɔni la mbo esemoelo ya mungu efi ako Diana lotangomo mbo wawa la mbo lokuku loande lofi loweke , loko eloande oyasemolomoko nda yese etotina ya Asia .
44019028	Okak’iyo baoi-ba , iyo losomasoma finɛ , iyo loamama mbo — Diana wa Efeso oyalongeli !
44019029	Ongoma bokenge bototina loyombayomba la iyo yaatotina lokwa mangu amamwito nda eolo ya bisha , iyo losuliaka lau , Ngayo la Alisetalako ba Makedonia bako bakɛndɛni ba Paulo .
44019030	Limɔ Paulo losanga ndokɔtɔ limbilititi lia bato , kongo ko baeki bakufesak’inde .
44019031	Bekumi bimɔi ya yese ya Asia ebaaka baina la Paulo , iyo lotoma wɛndi end’inde ndolombɔkɔl’inde mbo ataɔtɔ nda eolo ya bisha .
44019032	Limɔ bamɔi loama la lioi limɔi , basi la lioi liasi , etunda loeyaeya finɛ ani wike angoluwa ango litina eliasɔngɔmɔkɔ lau .
44019033	Bamɔi ba ekuke lotanga mbo lole loa Alesandelo , eoka BaYuda lotinjak’inde oso ndoonga , nde afɛfɛk’inde la bosamba mbo bokek’inde eoka alɛmbɛkɛ ndoonga lau ,
44019034	bato lolembeela mbo ende ngo ko WaYuda , iyo loamama ko la saa imbale la limiki limwito mbo — Diana wa Efeso oyalongeli !
44019035	Asilaka ikomya la botikasa wa okenge ndoyalesa ekuke ya bato tau , inde mbo — ¿ Ino bato ba Efeso , boni oto atiluwe mbo bokenge wa Efeso wende botingani wa mungu ofi ako Diana oyakwakwa se nda use ?
44019036	Eoka mbo njasɔ-bi biti yoanganyomo , loengani lanu ndoyalaka tau , angokela bofaofao .
44019037	Eoka osoesha e-bato-ba l’ono ani batibebese esemoelo ya mungu wasu la batisɛɔle mungu otomali wasu .
44019038	Eokao eya to mbo Demetulio la ebasangani lande nda likuwa beyala la oto la loasɔ lɔmɔi , tole la baatelo nda lise lia liongo la twende la Bakomi , bawanjelaneke to ko omao .
44019039	Kongo ko bolɛmbɛ ndokomia loasɔ loasi , loao koongomo nda etunda eyengani la boyaeli wasu ;
44019040	eoka tole nda tale mbo totawanjelomo loasɔ loa loyombayombo louse-lo , eoka toti ango la litina lioengana la loao .
44019041	Aongak’inde ongoma , inde lomelesa etunda ya bato .
44020001	Aɔngɔkɔ bosho , Paulo lota baeki lioi , limɔ aongak’inde baoi bofumbes’iyo , inde losɛnyana lau , inde lɔkɛ konda Makedonia .
44020002	Limɔ etetak’inde nda biese bina , inde lofumbekesa bato la tonango wike , limɔ inde loiya nda yese ya Hela ,
44020003	inde loyala omao ko tengai isatɔ , nde atwanaka BaYuda kuko youndes’inde ani asiakaɔkɛ la watɔ wa lofofo nda Sulia , limɔ inde losanga ndoinwa liasi la mboka ya Makedonia .
44020004	Sopatelo wana wa Pulo , boto wa Beloya la Alisitaluko la Sekundu ba Tesalonika , Ngayo wa Delube , la Timoteo la Tukiko la Tulofimo ba Asia , ito yaatotina lɔkɛsɛnɛ lande ,
44020005	iyo loetel’iso oso ndoumbakel’iso nda Tuloa .
44020006	Nde iso lokwa nda watɔ wa lofofo nda Filipoi mbisa ya bacho ba Elambɔ ya lituma , la nda bocho wa bɔɔmwi iso lotowana lau nda Tuloa ; iso lotikala omao bacho bosambale .
44020007	Nda lise lia Yenga , asɔngɔmɔkɔ iso ndouna lituma , Paulo loongana lau eoka inde losanga ndosokwa la nɔngɔ , ongoma inde loumwesa inango ko nda ɛsɔkɔ ya ocho .
44020008	Yaaka nde faka wike yoanesa litenya lia likolo olo asɔngɔmɔkɔ iyo .
44020009	Isenge simɔi loyala se omao nda lililisa , lina liande liko Eutuku ; eoka ya linangoli lia Paulo liumwaka , inde lokwa ilɔ , limɔ eoka ilɔ lolongak’inde , inde lokwa ko nda ekala ya isatɔ ko nda nyɛlɛ , la inde loilomo oko ani asowa .
44020010	Nde Paulo lɔkɛ se ko end’inde , inde lɔlɔlɔnɔ lande , inde lotukumel’inde , inde mbo — Ofichëke etondo , liwawi likoyali nde lande !
44020011	Limɔ Paulo lolila likolo liasi , inde louna lituma , inde lola , inde loongana lau liasi konda yombe , limɔ inde lɔkɛ .
44020012	Iyo lɔkɛsɛ wana eyau oko la liwawi , la betema yau lɔɔngɔ hɔngila .
44020013	Iso loetel’iyo oso ndɔkɛ ko la watɔ nda Aso , eoka iso losanga ndota Paulo nda watɔ omao , eoka inde lokomia ongoma , mbo inde angɛnɛ loeta la boili .
44020014	Limɔ atowanak’inde lasu nda Aso , iso lot’inde nda watɔ , iso loiyela Mitulene .
44020015	Asokwak’iso omao la watɔ , lɛlɛngɔ iso loiya nda Kio , limɔ yose iso loleka nda Samo , la yose yambale iso loiya nda Mileto .
44020016	eoka Paulo losanga ndoeta Efeso fwa eoka atialɛmbɛkɛ ndoumwaka nda yese ya Asia , kangä ndoendesa , mbo ɛkɔkɔlɔ , inde koiya nda Yelusaleme la lise lia Elambɔ ya Pentekosete .
44020017	Nda Mileto Paulo lotoma wɛndi ende biange ya Etanda nda Efeso , mbo bayeke ,
44020018	limɔ ayak’iyo end’inde , inde loonga lau mbo — Ino nd’aluwi mbo konda lise lia oso eliatelaka’mi litindi nda yese-ye ya Asia boyaeli ewayalaka’mi sisi yanu ko mbile bitotina ;
44020019	yakuwelaka Ngɛnɛ la liikami se , la foo nda baiso , la biale eyayaka ende’mi eoka ya tɔɔlɛ twa BaYuda ;
44020020	itiakufaka ndokambes’ino loasɔ ango lɔmɔi losungak’ino , la itiamachaka ndoekekes’ino fololo nda baiso ba bato , la nda ndakɔ la ndakɔ yanu ,
44020021	la ndosanokoela la BaYuda la BaHela likalangani ende Mungu la liimeli lioimela Ngɛnɛ wasu ako Yesu .
44020022	Tɛnɛ ngo , kwani isoundomo la Bolimo mbo ikɛkɛ nda Yelusaleme , la itiluwe elokakelomoko ende’mi omao ;
44020023	sakolo ko mbo nda kenge bitotina Bolimo Botanu asoluwesa’mi mbo bɔnyɔlɔlɔ la tokange bikoumbakela’mi .
44020024	Kongo ko , eya mbo yekɔkɔlɔ ndosilesa lɔkɛndɔ loami la ndɔɔlɔlɔ likuwa eliafaefaka Ngɛnɛ Yesu ofa’mi , liko ndokanangokole Mboli Ilau ya booto wa Mungu , ongoma ani iitotanga liwawi liami mbo liende la loketi mbo ikɛsɛlɛkɛ liao iyɛli .
44020025	Tɛnɛ ngo , kwani imi angɛnɛ nd’aluwi mbo ino ba bekenge eyakɛndɛlɛkɛ’mi ndotaka boekï wa Bɔkɔta wa Mungu , otiɛnɛkɛ imɔ bɔmbɔ wami liasi .
44020026	Eokao , isotel’ino tele louse-lo mbo iti ango la loasɔ loa liwawi lia boto ango ɔmɔi wanu ,
44020027	eoka itiakufaka ndokambes’ino lisangi litotina lia Mungu .
44020028	Tinganaka la betema yanu angɛnɛ la wɛli , imɔ la batotina ba liyasa elisɛli Bolimo Botanu ɛsɛl’ino betingani mbo ino boleseke Etanda ya Mungu bieka , Etanda eyaɔlɔkɔ Inde ko la bakila ba Ewande angɛnɛ .
44020029	Imi nd’aluwi mbo mbisa ya losokwo loami , ngɔi ya funo bitɔɔtɔkɔ sisi yanu angökela liyasa ngandi ,
44020030	la bamɔi banu angɛnɛ bemalaka ndoonga tofenya toengolesa baeki mbo batutelek’iyo .
44020031	Eokao , lambaka ; enyelaka mbo ko la miaka isatɔ , itiamachaka ndofumbes’ino oto la oto la ocho la löwa ko la foo nda baiso .
44020032	Kwani to isotik’ino ende Ngɛnɛ Mungu la nda lioi lia booto wande , elitokɔkɔlɔ ndokɔkɔmɛs’ino la ndosangoles’ino botiko amamwito la batotina ebasoüchomo ende Mungu .
44020033	Itialolaka kwa pata kwa falanga kwa bisinda ya boto ango ɔmɔi ;
44020034	ino angɛnɛ nd’aluwi mbo bangasa-ba bami bakuwelaka beeno yami la yao ya ebayalaka lami .
44020035	Nda bitotina yɛnɛsɛk’ino mbo ko la likuwa angɛnɛ lole lasu ndosungaka eba bɛlɛmbu , ndoenyakela baoi ba Ngɛnɛ Yesu ani aongaka Inde mbo — Limɛngɔ liofaka yeka , litolongakela elioɔlɔkɔ .
44020036	Aongaka Paulo ongoma , inde loswa balui se , inde losombola amamwito lau batotina .
44020037	Limɔ iyo yaatotina lolela finɛ , iyo lokusamela Paulo kingo , iyo loumb’inde bɔnɔkɔ la losamɔ ,
44020038	nde loasɔ eloafak’iyo ikɛnɛnɛ shoeta , loaka lioi eliaongak’inde mbo batiɛnɛk’imɔ bɔmbɔ wande liasi . Limɔ iyo lɔkɛ okatik’inde nda watɔ .
44021001	Asɛnyanak’iso lau , iso lokwa nda watɔ wa lofofo okaila lɔkɛndɔ ko fii nda Kosa , limɔ lɛlɛngɔ iso loiyela Lode , okasokwa omao okakɛ nda Patala .
44021002	Limɔ oshak’iso watɔ wɔkɛ nda Foinike , iso lokwa nda wao , iso loilia owale .
44021003	Lamao ɛnɛk’iso bosanga wa Kupolio , iso lomacha wao nda bosamba wa wali , iso loeta okakɛ nda Sulia , iso loelama nda ngɔngɛ ya Tula , eoka watɔ wasaolomoko biengo ko omao .
44021004	Oshak’iso baeki , iso loyala lau becho osambale la baeki ana loonga la Paulo ko la Bolimo mbo atakɛk’imɔ nda Yelusaleme .
44021005	Nde asilaka bacho basu botikala , iso losokwa omao okaila lɔkɛndɔ , la baeki batotina amamwito la bali la bana bau , iyo loyatik’iso lousa loa bokenge ; limɔ iso loswa balul se nda ngɔngɛ , iso losombola .
44021006	Limɔ iso losenyana lau , iso lokwa nda watɔ nde iyo loinwa olo eyau .
44021007	Asokwak’iso nda Tula , iso loila lɔkɛndɔ liasi , iso loiyela Petolemai , iso loseela beoto , iso loyala lau ko bocho ɔmɔi .
44021008	Lɛlɛngɔ iso losokwa omao okakɛ nda Kaisalia . Omao iso lɔɔtɔ nda ndakɔ ya Filipo , ewa Bonangoli la ɔmɔi wa Basungi osambale , iso loyalaka lande .
44021009	Inde aaka la baseka banɛi ebatɔndɔlɔkɔ .
44021010	Umwak’iso omao bacho bamɔi , bɔtɔndɔli ɔmɔi ako Agabo wa Yudea loya ,
44021011	inde loyaɔsɔ bɔkɔli wa Paulo , inde lokandaka bakolo la besamba yande angɛnɛ la wao , inde loonga mbo — Bolimo Botanu asoonga ani , mbo — Ko ongoma BaYuda batokandaka botolome oyale ngɛnɛ wa bɔkɔli-bo nda Yelusaleme , la batokɛs’inde ko nda besamba ya bato ba tukela yasi .
44021012	Okak’iso la beoto omao , ebaoi-ba , iso lolɔmbɔkɔlɔ Paulo mbo ataɛk’imɔ nda Yelusaleme .
44021013	Limɔ Paulo lomutola mbo — ¿ Litina moni elitoleel’ino liosɛlɛ botema wami l’ibɛɛli ani ? Imi nd’aengani nde , inga ko ndokandomo kongo , kangä ndowa imɔ nda Yelusaleme , ko l’eoka ya lina lia Ngɛnɛ Yesu .
44021014	Eoka atikulie ndokufesomo , ongoma iso loyala tau , iso mbo — Lisangi lia Ngɛnɛ likelomoko !
44021015	Mbisa ya bacho ana , iso lokomia lɔkɛndɔ , limɔ iso lɔkɛ ko nda Yelusaleme .
44021016	Bamɔi ba baeki ba Kaisalia lɔkɛsɛnɛ lasu , iyo lokatik’iso nda ndakɔ ya Menasona wa Kupolio , ɔmɔi wa baeki ba oso , olo akayaleke iso .
44021017	Iyak’iso nda Yelusaleme , beoto lonyangel’iso la limɛngɔ .
44021018	Lɛlɛngɔ Paulo lɔɔtɔ amamwito lasu olo ende Yakobo ani Biange ya Etanda loyala imɔ ko omao .
44021019	Aseelak’iso beoto , inde lokambes’iyo , tunya la tunya ya bitotina eyakelaka Mungu ende bato ba tukela yasi ko la tomo yande .
44021020	Okak’iyo mboli-bi , iyo loinela Mungu ; iyo loonga lande mbo — Osoɛnɛ to , booto , aina bilɛfu ya BaYuda ebatoimela , la iyo yaatotina batolitesa Bikela la bofiili ;
44021021	la basoluwesomo loasɔ loaɛ mbo otoekekesa BaYuda ebatoyalaka la eba tukela yasi mbo bamacheke Bikela ya Mɔsɛ , la mbo batatena bana bau totombe la batatutaka biyaelo ya kwala .
44021022	¿ Totokela to moni ? Wewe , batokaka mbo osoya .
44021023	Eokao , wakela lona elosoonga iso laɛ . Tole la bato banɛi onomono ebasotinya ekanɔ ,
44021024	Kɛndɛkɛ lau okasaesa iyo la bosalu amamwito laɛ angɛnɛ , kambelak’iyo bieto mbo bamwomoko swee ya otö , limɔ batotina batoluwa mbo ebisoluwesomo iyo loasɔ loaɛ biti to wewe , kangä mbo aɛ angɛnɛ wengani nde wolitesaka Bikela .
44021025	Kongo ko nda loasɔ loa bato ba tukela yasi ebasoimela , twatomelak’iyo lokasa la likomyi liasu mbo bakileke yeka ebisüchomoko ende mungu-ya-bɛfɔnɔ , la bakila , la nyama eyolomo la lokuwamelo loa kingo , la nyongo .
44021026	Ongoma Paulo lɔkɛ la bato ana la lɛlɛngɔ inde lokasaesaka iyo la bosalu , limɔ inde lɔɔtɔ nda Ndakɔ ya Mungu ndoluwesa mbo bacho ba ekanɔ yau basosila , la lisho elikatambomoko bafaefi ba oto la oto , liko mbisa ya bacho osambale .
44021027	Asambosilaka bacho osambale bana , BaYuda ebasokwaka nda yese ya Asia , ɛnɛkɛ̈ iyo Paulo nda Ndakɔ ya Mungu iyo loyombayombesa batotina ba ekuke , iyo lokusamel’inde la besamba yau ,
44021028	iyo loamama mbo — Batolome ba Isalaele , sung’iso ! Ale ko boto-yo oyatoekekesa bato nda wenda bototina mbo batefoleke BaYuda la Bikela la Ndakɔ-ye , la asoesha imɔ BaHela ono nda Ndakɔ ya Mungu ; ongoma asobebesa elela-ye etanu .
44021029	Eoka batangaka mbo Paulo asɔɔtɛsɛ Tulofimo wa Efeso nda ndakɔ ya Mungu , oyɛnɛk’iyo wɛn’inde amamwito la Paulo nda okenge .
44021030	Ongoma bokenge bototina loyombayomba la bokamu losɔngɔkɔmɔ mangumangu , iyo loundesa Paulo , iyo losuliak’inde lousa loa Ndakɔ ya Mungu ; limɔ lisasaya biome bifi ya Ndakɔ loliakomo .
44021031	Akotaka iyo ndoola Paulo , wɛndi lɔkɛ ende Komanda wa basilikani mbo bokenge bototina wa Yelusaleme bososwana bosho .
44021032	Lisasaya inde lɔɔsɔ basilikani la betoli oso yau , inde lɔkɛ lau mangu ende eba Paulo . Limɔ ɛnɛk’iyo Komanda la basilikani , iyo lomacha ndokuchaka Paulo .
44021033	Lamao , ayaka Komanda tina , inde loundesa Paulo , inde lotoma bato bande mbo bakandeke Paulo la bɛnyɔlɔlɔ bimbale , limɔ inde lofela mbo — ¿ Ende to ndai ? ¿ End’iye eyekel’inde ?
44021034	Kongo ko bamɔi ba ekuke loamama lioi limɔi , basi nde lioi liasi , ongoma inde angokɔkɔlɔ ndoluwa loasɔ chaa eoka ya bosho , inde loonga la basilikani mbo bakɛsɛkɛ Paulo nda ndakɔ ya basilikani .
44021035	Iyak’inde nda kili , Paulo lotolomo la basilikani eoka ya bolengi wa limbilititi ,
44021036	la eoka mbo bokamu wa bato lotutak’inde ani iyo loamama mbo — Sokola inde , bola !
44021037	Asambokɛsɔmɔkɔ Paulo nda ndakɔ ya basilikani , inde loonga la Komanda mbo — ¿ Yongeke sumbu laɛ ? Komanda mbo — ¿ Oluwi nde lioi lia BaHela ?
44021038	¿ Oti ango ewa Ejipeto oyayombayombesaka bato nda mwaka wa oso la oyakɛndɛkɛ la baoni bilefu binɛi nda liɔmbɛlɛ ?
44021039	Paulo loonga mbo — Imi yende boto wa BaYuda , wa bokenge boko Talusu nda yese ya Kilikia ; yende wa bokenge wa lokuku . Itoomb’aɛ mbo omacheke sumbu imi yongeke la e-bato-ba .
44021040	Afomoko Paulo isosha , inde loemala nda kili , inde lɔfɛfɛlɛ bato bosamba , lamao ayalak’iyo ko hai , inde loonga lau nda lioi lia BaYuda —
44022001	mbo — Beoto la Batata , okaka kwani sumbu inango shami shotungelesa liwanjeli lianu .
44022002	Okak’iyo mbo atoonga lau nda lioi lia BaYuda , iyo loyala hai ko bii .
44022003	Paulo mbo — Imi yende otolome wa BaYuda , yaotomokö nda Talusu nda yese ya Kilikia , nde yakɔswaka ono nda bokenge-bo , nda bakolo ba Ngamaliele , yaekesomokö Bikela ya batata basu hɛlɛ , yende la bofiili finɛ nda njasɔ ya Mungu kwa ayali imɔ ko ino yaatotina louse .
44022004	Yakongolaka eba liimeli-li konda lioli lia bato , yakandaka la yatomaka nda bɔnyɔlɔlɔ la batolome la batomali lisanga ;
44022005	Kanga eyeti la biange bitotina baluwi nde loasɔ-lo loami mbo wewe , eoka yaɔlɔkɔ kasa y’isosha ende beoto bako BaYuda nda Damaseke la yakɛkɛ ko omao okaundesa ebayalaka omao la okaya lau nda bɛnyɔlɔlɔ nda Yelusaleme mbo bakuchomoko .
44022006	Nde aɛkɛ’mi lɔkɛndɔ lona , la iyaka’mi tina la Damaseke la ifitika , liangangi lifi lia use loangangela’mi , imi lokwa se kwu nda nyɛlɛ ;
44022007	imi looka limiki elitoonga lami mbo — ¿ Saulo , Saulo , otokongokola’mi monito ?
44022008	Limɔ imi lomutola mbo — ¿ Bwana , wende to ndai ? Inde loonga lami mbo — Imi yende Yesu wa Nasaleta oyatokongolomo laɛ .
44022009	Nde bato ebayalaka lami bɛnɛkɛ liangangi , kongo ko batiokaka limiki lia oyaongaka lami .
44022010	Imi loonga mbo — ¿ Ikeleke to moni , Bwana ? Ngɛnɛ loonga lami mbo — Emalaka , kɛndɛkɛ nda Damaseke , limɔ aɛ kokambesomo loasɔ loa bitotina ebisokomielomo aɛ yokela .
44022011	Ongoma itiakɔkɔlɔkɔ ndwɛnɛ eoka ya liangangi lia tɔngɛlingɛli , eokao ebayalaka lami loundaka’mi bosamba , imi loiya nda Dameseke .
44022012	Boto ɔmɔi ako Anania , boto oyasemolaka Mungu kwa asoonga Bikela , boto wa lokuku lolau ende BaYuda batotina ebayali nda okenge ona ,
44022013	inde loya ende’mi la aemalak’inde tina , inde loonga lami mbo — Booto Saulo , ɔlɔkɔ liɛni liaɛ liasi ! Ko la mbile-ao imi loila baiso likolo la imi lɔɛnɛ inde .
44022014	Limɔ inde loonga lami mbo — Mungu wa batata basu loaa aɛ mbo oluweke lisangi liande la mbo wɛnɛkɛ Wengani la mbo wokeke lioi lia bɔnɔkɔ wande angɛnɛ ;
44022015	eoka boyalaka boekï wande ende balomboki batotina nda yao bitotina ebisɔɛnɛ la ebisok’aɛ .
44022016	¿ Kwani , okoumbakela to iye ? Emalaka , lufiomoko , soolomoko batwanelo baɛ , ani otosingwa lina liande liko Yesu .
44022017	Ainwaka’mi nda Yelusaleme la asombolaka’mi nda Ndakɔ ya Mungu , imi lokwa ilɔ shoɛnɛ liɛnɛ ,
44022018	imi lɔɛnɛ Inde ani atoonga lami mbo — Endesa , sokwaka lisasaya nda Yelusaleme , eoka baitokulia inango shaɛ loasɔ loami .
44022019	Imi loonga mbo — Ngɛnɛ , simbi to iyo nd’aluwi imi nd’akuchaka ebaimelak’Aɛ la mbo yakandak’iyo bɔnyɔlɔlɔ ko ndoetaka ɛsɔngɔmɛlɔ la ɛsɔngɔmɛlɔ .
44022020	Limɔ asondwesak’iyo bakila ba bonangoli waɛ ako Setefano , imi angɛnɛ nd’aemali omao ndokulia la ndotingana la bisinda ya ebolak’inde .
44022021	Nde Yesu loonga lami mbo — Kɛndɛkɛ , itotoma nde aɛ ko esika ende bato ba tukela yasi .
44022022	Ko nd’asoonga Paulo lioi-li bato lolaila inango , limɔ iyo loama likama mbo — Sokola bɔfɔnɔ-bo wa oto nda wenda , lotiengane mbo atikaleke la liwawi ono !
44022023	Iyo loamama , iyo loumbokola bisinda yau , iyo lokushaka liunge nda use ;
44022024	limɔ Komanda lota ndola mbo baɔtɛsɛkɛ Paulo nda ndakɔ ya basilikani , inde loonga mbo bakɔtɔlɛk’inde ko la liomi lia sikɔtɛ mbo aluweke litina elisoamamel’iyo wamamela Paulo .
44022025	Nde akandomoko inde la bekulu , Paulo loonga la bosilikani oyaemali tina mbo — ¿ Engani nde lanu ndoomaka boto sikɔtɛ oyale iote sha Loma l’ani akafomu se la wati ?
44022026	Okaka bosilikani e-lioi-li , inde lɔkɛ okakambesa Komanda , inde mbo — ¿ Osambokela nde moni ? E-boto-yo ende iote sha Loma .
44022027	Limɔ Komanda loya oyaonga la Paulo mbo — Ongaka lami , wende to iote sha Loma ? Paulo mbo — Eingo !
44022028	Komanda lomutola mbo — Imi nd’asombaka isosha sha iote ko la loketi lofi . Nde Paulo mbo — Imi nd’aotomoko ko iote .
44022029	Kwaamao ebasiakoomak’inde sikɔtɛ , iyo lot’inde se ; la Komanda imɔ lokwelo bɔwa ani aluwak’inde mbo Paulo ale iote sha Loma la mbo asokandak’inde .
44022030	Nde lɛlɛngɔ eoka Komanda alɛmbɛkɛ ndoluwaka fololo litina lia liwanjeli lia BaYuda owanjela Paulo , inde lofaikol’inde , inde lotela kanga ebieti la ikumbɛ sha BaYuda lioi mbo basɔngɔmɛkɛ , limɔ inde loesha Paulo , inde loemes’inde oso wau .
44023001	Limɔ Paulo lotichaka eba Ikumbɛ , inde mbo — Bitungani yami , botema bosolembeelesa’mi angɛnɛ mbo isolitesaka Mungu la wɛli konda louse-lo .
44023002	Nde Kanga eyeti ako Anania lotel’ebemali tina lande mbo bomeke Paulo nda bɔnɔkɔ .
44023003	Lamao Paulo loonga lande mbo — Mungu nd’atom’aɛ , ako etutu eyesiomu fɛmbɛ ! ¿ Oyali nde se omao ko ndoataka loasɔ loami ko la Bikela ani aɛ angɛnɛ ototwanelo Bikela ko ndoonga mbo yomomoko ?
44023004	Ebemali tina loonga la Paulo mbo — ¿ Otomɔlɔkɔ nde Kanga Eyeti ya Mungu ?
44023005	Paulo loonga mbo — Bitungani , itiluweke mbo ende Kanga Eyeti eoka loatomoko nda Lokasa mbo — Osɛolɔ̈kɔ bokomi wa bato baɛ .
44023006	Limɔ aluwaka Paulo mbo bamɔi ba Ikumbɛ bale BaSadoke la bamɔi bale BaFalusi , inde loamama mbo — Bitungani , imi yende WaFalusi , la wana wa WaFalusi , isoemala ono ndokomiomo ko loasɔ loa iyɛli sha litɛmwi nda liwa .
44023007	Aongaka Paulo ongoma , BaFalusi la BaSadoke lofenyakana la Ikumbɛ loatakana .
44023008	Basadoke nde baongaka mbo angwɛnɛ imɔ litɛmwi nda liwa , la angwɛnɛ bokitomo , angwɛnɛ ango bolimo , kongo ko BaFalusi baongaka mbo iyo yaatotina biyali .
44023009	Limɔ etondo efi lookana la batikasa bamɔi ba botuka wa BaFalusi loemakala , iyo lofenyana mbo — Totiɛnɛ litwanelo ango limɔi ende e-boto-yo ; eluwa ende bolimo oyasoonga lande , ango ko bokitomo .
44023010	Limɔ akɛkɛ tofenya la bosho la oso , Komanda lowanga mbo batasalaka Paulo la bolengi , inde loonga la basilikani mbo bakɛkɛ okaɔnɔkɔlɔ Paulo end’iyo la mbo bayeke lande nda ndakɔ ya basilikani .
44023011	Limɔ la bocho wa mbisa , Ngɛnɛ loemala tina la Paulo , inde loonga mbo — Sambolaka botema waɛ , kwa asokambes’aɛ okambesa bato loasɔ loami ono nda Yelusaleme , ongoma otokambesa bato imɔ ko yao nda Loma .
44023012	Asɔswaka bonyanya , limɔ BaYuda lotwana kuko , iyo lotana tele mbo angola bieka , angomwa ani bakoli ko Paulo ;
44023013	ebatwanaka kuko baaka bato boeta kama inɛi .
44023014	Iyo ana lɔkɛ ende Kanga ebieti la biange , iyo loonga mbo — Tosotinya ekanɔ ko la tele mbo iso angolɛtɛ yeka ani tokoli ko Paulo .
44023015	Eokao to ino angɛnɛ amamwito la Ikumbɛ luwesaka kwani Komanda mbo aeshaka Paulo oso wanu kwa mbo bokomielek’inde e-loasɔ-lo liasi la wɛli , la iso toengani nde ndool’inde ani akayi ango tina .
44023016	Kongo ko wana wa welo wa Paulo looka loasɔ loa iɔlɛ-si , ongoma inde lɔɔtɔ nda ndakɔ ya basilikani okaluwesa Paulo ,
44023017	la Paulo lota ɔmɔi wa betoli oso wa basilikani lioi , inde mbo — Kɛsɛkɛ isenge-si ende Komanda , eoka ale la lioi lioonga lande .
44023018	Ongoma to , inde lɔkɛ lande ende Komanda , inde mbo — Oyakandomu ako Paulo , asota’mi lioi , asofela’mi mbo yesheke isenge-si end’aɛ , ale la lioi lioonga laɛ .
44023019	Komanda lounda to isenge la bosamba , inde lɔkɛ lande sumbu wisakumbo , inde lofel’inde mbo — ¿ Iye to eyetokambes’aɛ okambesa’mi ?
44023020	Isenge mbo — BaYuda basotwana kuko yofelak’aɛ mbo wesheke Paulo ende Ikumbɛ lɛlɛngɔ mbo bakomielek’inde nda loasɔ-lo liasi la wɛli .
44023021	Nde aɛ angoimelel’iyo , eoka bato boeta kama inɛi bakolamba iɔlɛ la basotinyana bikanɔ mbo angola yeka , angomwa ani bakoli ko Paulo ; la basoengana kwani , basoumbakela ko lisakä liaɛ .
44023022	Ongoma Komanda lomach’isenge akɛkɛ ani asoim’inde mbo — Okambesëke oto loasɔ elosois’aɛ ende’mi !
44023023	Limɔ inde lota betoli oso ya basilikani , bato ambale lioi , inde mbo — Komiaka basilikani mia imbale amamwito la bato kama bosambale ebatalekemi nda funda la bato mia imbale ba bakonga mbo bakɛkɛ ko la ocho ,
44023024	la funda yotola Paulo mbo biiyesek’inde la wɛli ko ende Felika ako Gouverneur .
44023025	Inde losɔnɔ lokasa la ebaoi-ba , mbo —
44023026	Imi Kalaudio Lusia , isoseela Gouverneur Oyalongeli ako Felika .
44023027	E-boto-yo ako Paulo akuwamelomökö ko la BaYuda ebasiakool’inde ani iso la basilikani bami loyaomana lau , iso loɔnɔkɔl’inde atiteni yau ani yokakä mbo ende iote sha Loma .
44023028	La eoka yalɛmbɛkɛ ndoluwa litina lia liwanjeli liau owanjela Paulo , imi lɔkɛ lande nda Ikumbɛ shau .
44023029	Imi loluwa mbo awanjelomökö loasɔ loa tofenya twa Bikela yau angɛnɛ , inga eoka ya loasɔ loengani la liwa angoko bɔnyɔlɔlɔ .
44023030	Limɔ aluwesomokö’mi mbo basotwana kuko yool’inde , lisasaya isotom’inde end’aɛ la isokambesa bawanjeli bande mbo baongeke loasɔ loande ko end’aɛ .
44023031	Ongoma basilikani lounda Paulo , iyo lɔkɛsɛ inde , kwa akambesomokö iyo , ko la ocho nda Antipatuli ;
44023032	limɔ lɛlɛngɔ basilikani ebakɛndɛkɛ la bakolo , iyo loinwa nda ndakɔ yau nda Yelusaleme , iyo lomacha ebatalemi nda funda mbo bakɛsɛnɛkɛ lande ,
44023033	limɔ iyo ana loiyela Kaisalia , iyo lofaefaka Gouverneur lokasa , iyo loemesa Paulo oso wande .
44023034	Atangak’inde lokasa , Felika lofela Paulo yese yande la aluwesomokö inde mbo ende wa Kilikia , inde mbo —
44023035	Itooka loasɔ loaɛ la wɛli eyakiyeleke ebatowanjel’aɛ . Inde lokambesa basilikani ndotingana lande nda ndakɔ ya Bɔkɔta Helodi .
44024001	Mbisa ya bacho bɔɔmwi , Kanga Eyeti ako Anania loya amamwito la biange la ikomya ako Telutulo , iyo lokambesa Gouverneur loasɔ loa Paulo .
44024002	Limɔ atomoko Paulo lioi nda likomyi , Telutulo loakola ndowanjel’inde , inde mbo — Bwana Felika Oyalongeli , eoka ya lokele lofi elosokokɔmɛs’aɛ la mbo tosokomielomo njasɔ wike ko la wɛli waɛ nda yese-ye ,
44024003	tosoaolela yao la kelekëlë ya likama mbile bitotina la nda yese etotina .
44024004	Kongo ko mbo itaokes’aɛ esole , itosombol’aɛ kwa ayali aɛ la bɔfɔɔmu , mbo wokeke sumbu sinyo sha inango nda loasɔ-lo .
44024005	Tosɔɛnɛ to e-boto-yo wa bɔfɛnɔa , mbo ende bɔfɔɔli wa liyombayombesi lia BaYuda nda wenda bototina la botoli oso wa botuka wa eba Nasaleta ,
44024006	oyakotaka ango ndobebesa Ndakɔ ya Mungu , nde iso loundes’inde ,
44024007	mbo tokomielek’inde ko la bikela yasu ; kongo ko Komanda Lusia loyaɔnɔkɔl’inde nda besamba yasu la bofoka , inde loonga mbo loasɔ loyeke oso waɛ ,
44024008	nde akakɔtɔlɛkɛ aɛ inde angɛnɛ ; aɛ kokɔkɔlɔ ndoluwa loasɔ loande lototina elosoesh’iso end’aɛ .
44024009	La BaYuda imɔ lokuliana lande nda baoi batotina mbo lole ango ko ani .
44024010	Limɔ amekulaka Gouverneur mbo aongeke , Paulo lomutola liwanjeli , inde mbo — Ko la limɛngɔ itotungelesa liwanjeli lia loasɔ loami eoka isolembeela mbo ko la miaka wike aɛ nd’asoyala wati wa eba yese-ye .
44024011	Otokɔkɔlɔ ndofela la boluwaka mbo bacho baketi ango liu la ambale , ani aiki’mi ndosemola Mungu nda Yelusaleme ,
44024012	la batiosheke’mi ani isofenyakana la boto , ango ani isofɔɔlɔ limbilititi lia bato , kwa nda Ndakɔ ya Mungu , kwa nda bisɔngɔmɛlɔ , kwa nda bokenge ,
44024013	la batikɔkɔlɛ ndokɔcha nda batoi baɛ liwanjeli liau owanjela’mi kwani .
44024014	Nde itoaola oso waɛ mbo itosemokola Mungu wa batata basu ko la Mboka eyetotang’iyo mbo botuka wa tofenya ; isoimela bitotina eyaekesomoko nda Bikela la eyatomoko nda Kasa ya Batɔndɔli ;
44024015	yende la iyɛli sha Mungu esile imɔ ko l’ebatowanjela’mi , siko mbo lilayalaka nde litɛmwi nda liwa lia ebengani l’ebatiengane .
44024016	Eokao , isotakela bolenda mbo iyaleke la botema wa esaela ende Mungu la ende bato lisanga ko mbile bitotina .
44024017	Imi yayaka , ani isoetesa miaka bimɔi , ndoyakusola lifaefi la bakaɔ ende bato ba tukela yami ;
44024018	nde akelaka’mi ongoma , iyo loosha’mi nda Ndakɔ ya Mungu ani yende la bosalu , itiyaleke la limbilititi lia bato , itiyaleke la bosho ;
44024019	kongo ko BaYuda bamɔi ba Asia omao-beyala nde lami la loasɔ ani lole loau mbo bemesaneke oso waɛ ndowanjela’mi .
44024020	Eya loti ani , ebato-ba angɛnɛ baongeke litwanelo eliɛnɛk’iyo wɛnɛ lami ani ayalaka’mi oso wa Ikumbɛ ; sakolo ngo ko liolo limwito eliaongaka’mi ,
44024021	ani amamaka’mi eyemalaka’mi sisi yau , liko mbo — Loende ko loasɔ loa litɛmwi nda liwa elosokomielomo’mi louse oso wanu .
44024022	Nde Felika , oyaluwaka sumbu la wɛli , njasɔ-bi ya botuteli wa Yesu , inde lotaombakeles’iyo , inde mbo — Akayeke Komanda Lusia ko ono , itoaesa loasɔ loaɛ se la wɛli .
44024023	Inde lota botoli oso wa basilikani ndola mbo batinganeke la Paulo la wɛli la booto imɔ , angokufesa bato bande ndoyasung’inde .
44024024	Mbisa ya bacho bamɔi , Felika loya amamwito la wali wande ako Dulusila , boseka wa BaYuda ; inde lota Paulo lioi , limɔ inde looka inango shande loasɔ loa liimeli lioimela Yesu Masiya .
44024025	Kongo ko anangolaka Paulo njasɔ ya liengani la likakalesi lia yɛmɛ la likomyi elikayeke , limɔ Felika lotalimwa la bɔwa , inde mbo — Takɛndɛkɛ kwani , yɛnɛ fofe , itot’aɛ lioi liasi .
44024026	Felika akɛsɛkɛ imɔ iyɛli mbo Paulo efaka nda inde bosömbo , eokao inde lotak’inde lioi mbile la mbile mbo ayeke oyaongana lande .
44024027	Kongoko mbisa ya miaka imbale , Polokio Feseto lofomo isosha nda lifa lia Felika ; limɔ Felika angɛnɛ lomacha Paulo nda bɔnyɔlɔlɔ eoka ya iyambacha shookesa BaYuda bolau .
44025001	Afomokö to Feseto isosha likolo lia yese , la asilak’inde ko becho isatɔ , inde losokwa nda Kaisalia okakɛ nda Yelusaleme .
44025002	Omao kanga ebieti la betoli oso ya BaYuda lokambesa Feseto loasɔ loa Paulo , iyo losombola Feseto ,
44025003	mbo akeelek’iyo booto boko mbo atomek’inde nda Yelusaleme , nde iyo angɛnɛ lokomya ndolamba iɔlɛ shool’inde nda mboka .
44025004	Nde Feseto lomutola mbo Paulo akandomu bɔnyɔlɔlɔ nda Kaisalia la mbo inde ako Feseto asosanga okakɛ omao mbisa ya mbile ko sinyo .
44025005	Inde mbo — Bamɔi banu ba isosha bakɛsɛnɛkɛ lami , eya mbo boto-yo eyala la litwanelo , iyo kowanjel’inde ko omao .
44025006	Inde lotikala lau bacho bonanɛi ango ko liu , limɔ inde loinwa nda Kaisalia . Lɛlɛngɔ Feseto loyala se nda kɛka ya likomonyi , inde loonga mbo Paulo eshomoko nda likomyi .
44025007	Ayak’inde BaYuda ebasokwaka nda Yelusaleme lolingel’inde , iyo lowanjel’inde bawanjeli wike bawaü , nde batiakɔkɔlɔkɔ ndokɔcha bau .
44025008	Paulo lomutola la baoi-ba mbo atungeseleke bawanjeli mbo — Ititwanelo litwanelo ango limwito nda Bikela ya BaYuda , kwa loasɔ loa Ndakɔ ya Mungu , kwa ende Kaisala .
44025009	Nde Feseto lolɛmbɛ ndoetela BaYuda liambilo , eokao inde lofela Paulo mbo — ¿ Olɛmbi nde ndɔkɛ nda Yelusaleme ndokakomielomo ko lami omao ?
44025010	Limɔ Paulo loonga mbo — Yemali nde kwani nda ekomyelo ya Kaisala , olo engani nde mbo ikomielomoko loasɔ-lo ; ititwaneloko litwanelo ango limɔi ende BaYuda , kwa aluwi nd’aɛ la wɛli la wɛli .
44025011	Nde eya to mbo yakela loasɔ lobe kwa litwanelo lioengana la liwa , iitoluka mboka yofeka liwa , kongo ko eya mbo bewanjelaka’mi ko wawa , ani angwɛnɛ boto wokɔkɔlɔ ndofa’mi end’iyo lifaefela . Isotela Kaisala bosakɔ , akomieleke’mi loasɔ .
44025012	Limɔ Feseto lofelana la Ikumbɛ shande , limɔ inde lomutola la Paulo mbo — Osotela Kaisala bosakɔ , waɛkɛ ngo end’inde .
44025013	Etaka bacho bamɔi , Bɔkɔta Akulipa la Belunike loya fɛtɛti yoseela Feseto nda Kaisalia ;
44025014	umwak’iyo omao bacho wike , Feseto lokambesa Bɔkɔta loasɔ loa Paulo , inde mbo — Boto ɔmɔi ale eya , oyamachaka Felika nda bɔnyɔlɔlɔ ,
44025015	la ayalaka’mi nda Yelusaleme , Kanga ebieti la biange ya BaYuda lowanjel’inde oso wami mbo ifek’inde se ,
44025016	la imi lokambes’iyo mbo etiengane la boyaeli wa BaLoma ndofa oto se wawa ani akatowani l’ɔmbɔ l’ɔmbɔ l’ebatowanjel’inde la fofe yomutoela bawanjeli ebasowanjelomo inde .
44025017	Eokao ayak’iyo eyamaya , itiaumbakelaka , nde lɛlɛngɔ imi loyala se nda kɛka ya likomonyi , imi loonga mbo boto-yo aeshomoko nda likomyi .
44025018	Emalaka bawanjeli , batiawanjel’inde la njasɔ ibe eyaenyelaka’mi ;
44025019	kongo ko bafenyakanaka loasɔ loa yao ebisoimelomo lau angɛnɛ la loasɔ loa ɔmɔi ako Yesu oyawaka , oyaongaka Paulo mbo akoyala la liwawi .
44025020	Alefaka’mi mboka yooshaka batina ba loasɔ mbo ikomyele loao , imi lofel’inde kwa mbo atolɛmbɛ ndɔkɛ nda Yelusaleme , ndokakomielomo loao ko omao .
44025021	Nde afelaka Paulo mbo atatikala ko ndokakomielomo ko la Kaisala , imi lota ndola mbo aundomoko nda bɔnyɔlɔlɔ konda mbile eyekatomeke’mi otom’inde ende Kaisala .
44025022	Akulipa loonga la Feseto mbo — Imi angɛnɛ ilɛmbi ndok’inde . Feseto mbo — Lɛlɛngɔ kongo , wokak’inde .
44025023	Ongoma lɛlɛngɔ Agulipa la Belunike loya la balɛngɔ la bɔfɛkɔ finɛ amamwito la eba Komanda la biange ya okenge , iyo lɔɔtɔ nda eatelo ya njasɔ ; limɔ Feseto loonga mbo baesheke Paulo .
44025024	Limɔ Feseto loonga mbo — Bɔkɔta Agulipa la ino batolome batotina ebayali amamwito lasu , bosɔɛnɛ e-boto-yo ; BaYuda batotina basofelaka’mi loasɔ loande , la nda Yelusaleme la ono imɔ , basoanjanja mbo lotiengane mbo atikaleke ango la liwawi imɔ .
44025025	Nde imi angɛnɛ yɛnɛkɛ̈ mbo atikele loasɔ ango lɔmɔi loengana la liwa , kongo ko inde angɛnɛ asofela ndokakomyomo la Kaisala , eokao isosanga ndotom’inde nda Loma .
44025026	Nde itiɛnɛ loasɔ angɛnɛ losɔnɛlɛ nda lokasa lotɔkɛ ende Ngɛnɛ wasu ako Kaisala , eokao isoesh’inde oso wanu , simbi to oso waɛ Bɔkɔta Agulipa , litina mbo akakɔtɔlɔmɔk’inde , yɛnɛ to lioi liosɔnɔ nda lokasa ,
44025027	eoka itangi nde mbo ende efinole ndotoma boto nda bɔnyɔlɔlɔ angoluwesa loasɔ elotowanjelomo inde .
44026001	Limɔ Agulipa loonga la Paulo mbo — Wende la yose yota inango shaɛ . Limɔ Paulo loninɔlɔ bosamba wande , inde loakola ndotungesela bawanjeli ko la limutoli liande ,
44026002	inde mbo — Bɔkɔta Agulipa , yende la limɛngɔ finɛ louse ndota inango shami oso waɛ shotungelesa bawanjeli ba BaYuda owanjela’mi ,
44026003	simbi to eoka mbo beyaeli la tofenya twa BaYuda bisoluwomo laɛ fololo ; eokao itolɔmbɔkɔl’aɛmbo olaileke’mi ko la boliliya .
44026004	Ongoma to , boyaeli wami ko nda isenge shami , kwa ayaläka’mi sisi ya ebami angɛnɛ ko nda liotomu , la nda Yelusaleme , bosoluwana la BaYuda batotina .
44026005	Basotaluwa ko oso , bekulia ndoluwes’aɛ ongoma , mbo isolitesa boyaeli wa BaFalusi ebole botükä eboeti la finɛ nda liimeli la lilitesi lia Mungu .
44026006	La kwani isoemala ono nda likomyi lia liwanjeli ko l’eoka ya iyɛli sha lisakä eliatikaka Mungu ende batata basu ,
44026007	lisakä elisosemokola tukela yasi liu la imbale la löwa la ocho mbo bosheke liao . E Bɔkɔta , isowanjelomo la BaYuda ko l’eoka ya iyɛli-si .
44026008	¿ Monito ino otangi nde mbo lotiloimelomo mbo Mungu atokusola ebasowa nda liwa ?
44026009	Ongoma to imi angɛnɛ loenyela nda botema wami mbo loengani mbo ikeleke njasɔ wike yotwana la lina lia Yesu wa Nasaleta . Yakelaka ko ani nda Yelusaleme ;
44026010	imi nd’akandaka wike wa ebaimeli nda bɔnyɔlɔlɔ ko la isosha eshafomoko’mi ende Kanga ebieti , la nda Ikumbɛ imɔ yakuliaka mbo baolomoko .
44026011	Yakuchakak’iyo nda bisɔngɔmɛlɔ bitotina , imi lokota ndosɛɔlɛs’iyo lina lia Yesu , yawɛlɛk’iyo luno loa likama , yakongolak’iyo imɔ ko nda bekenge ya yese yasi .
44026012	Akɛndɛkɛ’mi ongoma nda mboka ya Damaseke , ko la isosha sha Kanga ebieti ebatomaka’mi ,
44026013	la ifitika , Bɔkɔta , nda mboka imi lɔɛnɛ liangangi elisolongela elia liso lia use , elisosokwa imɔ nda use , liao loangangela’mi fangi la fangi imɔ ko ebakɛndɛnɛkɛ amamwito lami .
44026014	Akwak’iso yatotina kwu nda nyɛlɛ , imi looka limiki litoonga lami la lioi lia BaEbele mbo — ¿ Saulo , Saulo , otokongokola’mi monito ? Oisoka lobaba ndosibiaka bokolo nda bosiki ?
44026015	Limɔ imi loonga mbo — ¿ Bwana , wende ndai ? Limɔ Ngɛnɛ loonga mbo — Imi yende Yesu oyatokongolomo laɛ .
44026016	Kongo ko emalaka nda bakolo baɛ , eoka isɔɛnɛlɛ end’aɛ litina lia mbo isɛlɛk’aɛ bokuwi wami la bonangoli wa yao ebisɔɛnɛ aɛ la yao imɔ ebikɛnɛsɛkɛ’mi wɛnɛs’aɛ mbisa ;
44026017	itosokol’aɛ nda besamba ya bato baɛ angɛnɛ la ende eba biese yasi , olo akatomeke’mi otom’aɛ ,
44026018	mbo olioleke baiso bau , la mbo basokweke nda lilima ndokɛnɛ liangangi lia löwa , mbo basokweke nda bofoka wa Satana ndokakwa nda bofoka wa Mungu mbo bamɛsɛlɔmɔkɔ batwanelo , bafomoko botiko amamwito l’ebasotanesomo ko la liimeli lioimela’mi .
44026019	Eokao , Bɔkɔta Agulipa , itiafekaka ndolitesa liɛni eliɛnɛlɛkɛ nda use ,
44026020	nde oso imi lotanangola ende bato ba Damaseke la mbisa ende eba Yelusaleme la nda yese ya Yudea etotina la ende eba biese yasi mbo bakalanganeke ndokikwa ende Mungu la mbo bakelakeke ko yao ebiengani la likalangani liau .
44026021	Eoka ya njasɔ-bi , BaYuda lokuwamela’mi nda Ndakɔ ya Mungu , la iyo lokota ndoola’mi .
44026022	Konda eweuse isosungomo la Mungu , eokao ikoemala eyamaya ndonangoela bato , l’ebafi l’ebakɛkɛ , nde iitoonga lioi angolimɔi , sakolo ngo ko eyaongaka Mɔsɛ la batɔndɔli mbo yao bilayaka mbisa ,
44026023	biko mbo , loengani nde la Masiya mbo okeke tokange , limɔ eoka Inde atɛmwaka oso nda liwa , Inde akoluwesa la BaYuda la bato ba biese yasi mbo löwa losoangangel’iyo .
44026024	Anangolaka Paulo inango shande , Feseto loamama la limiki lifi mbo — Paulo osowa loseka ! Wɛli wa kasa bosoola’aɛ loseka !
44026025	Nde Paulo mbo — Itiwe loseka , aɛ Feseto Oyalongeli , nde baolo ebakoonga’mi bende ko wewe la wɛli ;
44026026	eoka Bɔkɔta nd’aluwi njasɔ-bi , itoonga oso wande la lotendela , eoka itienyele mbo njasɔ-bi bisoisomo end’inde , eoka bitiakelomoko wisisa .
44026027	¿ Bɔkɔta Agulipa , oisoimela Batɔndɔli ? Iluwi nde mbo osoimela !
44026028	Limɔ Agulipa loonga la Paulo mbo — Ko la sinyo sha lioi osotinja’mi mbo iyaleke boto wa Masiya ?
44026029	Paulo mbo — Ango la sinyo ango ko la yumwa , imi kosombokola Mungu mbo inga aɛ angɛnɛ kongo , kanga imɔ ko batotina-ba ebatoka’mi louse , bayaleke kwa ayali nde’mi , sakolo ngo ko bɛnyɔlɔlɔ-bi .
44026030	Lamao Akulipa loemala amamwito la Gouverneur la Belenike l’ebayalaka se amamwito lau .
44026031	Iyo lɔkɛ okaongana mbo — E-boto-yo atikeleke loasɔ loengana la liwa , ango ko bɔnyɔlɔlɔ .
44026032	Agulipa loonga la Feseto mbo — Aenaka e-boto-yo afelaka mbo akomyomoko la Kaisala , ani asofaikolomo .
44027001	Akomyak’iyo mbo tɔkɛkɛ ko la watɔ wa lofofo ko nda yese ya Italia iyo lota Paulo la ebakandomu basi nda besamba ya botoli oso wa basilikani , ako Yulio wa botuka wa basilikani ebotangomu mbo Wa Auguseto .
44027002	Iso lokwa nda watɔ wa okenge wa Adulamutio ewasangaka ndoetaeta bekenge ebile nda boili wa Asia , limɔ iso loilia owale ; Alisitalako , boto wa bokenge wa Tesaloniko nda Makedonia , inde lɔkɛsɛnɛ lasu nda watɔ .
44027003	Lɛlɛngɔ iso loelama nda Sidona , lamao Yulio lookela Paulo booto , inde lomacha Paulo mbo aɛkɛ baina mbo bakukyeke inde sumbu .
44027004	Iliak’iso owale liasi , iso loeta fangi eyemɔi ya bosanga wa Kupolio , eoka lofofo lokufesak’iso ndoleka ko la fangi ya wali .
44027005	Alekak’iso eliya eyele owale wa Kilikia la Pamfulia , iso loiyela bokenge ɔmɔi wa Lukia boko Mula .
44027006	Omao botoli oso wa basilikani loosha ɛɛndɔ ya watɔ wa okenge boko Alesandulia eyetɔkɛ nda Italia , inde lot’iso nda wao .
44027007	Aɛk’iso la lofofo ko tenenetenene , bacho bamɔi , iso loiya ko la tale nda Kinido , limɔ eoka mbo lofofo lokufesak’iso ɔkɛ ko fii , iso loeta fangi ya bɔlɔkɔ wa bosanga boko Kulete , tina la kolo eko Salomone .
44027008	Ko la bowau , iso lotakela bosanga se , la ongoma iso loiyela elela eyatangomoko mbo Bɛlɔkɔ-belau tina la bokenge boko Lasea .
44027009	Etaka mbile yumwa ongoma , lɔkɛndɔ loa watɔ loya la tale finɛ eoka bolanga ( nda mbile ya Lokufo-loa-yeka ) bosoeta la fomba bitoyala ,
44027010	ongoma Paulo lofaef’iyo likakanelo mbo — Batolome , isoɛnɛ mbo lɔkɛndɔ-lo lotoyala nde la tale la bifembi finɛ , inga nda biengo la watɔ angɛnɛ kongo , kanga imɔ ko nda komba yasu bato .
44027011	Nde Yulio ɛtɛmɛlɛkɛ baoi ba kapitɛni la ngɛnɛ wa watɔ , inga baoi ba Paulo .
44027012	Limɔ eoka bɔlɔkɔ botiengane wotikala ko la tengai ya bɔfɛfyɔ , bato ebalongeli basangaka ndoiliaka owale liasi , mbo bakoteke eluwa bɛkɔkɔlɔ ndoiyela Foinike eko lifɔtɔ elile nda bosanga wa Kulete la elitoɛnɛlɛ fangi eyetofofa fofo imbale , mbo batayalaka omao la mbile ya bɔfɛfyɔ .
44027013	Limɔ afofaka lofofo lolau loa fangi ya Afilika , iyo loenyela mbo basɔɔlɔ fofe eyelɛmb’iyo , eokao iyo losɔmbɔlɔ tondo , iyo lokatakele ngɔngɛ ya Kulete se .
44027014	Nde mbisa ya mbile ko sinyo , lomba loa likama loko elotosokwa nda föngo ya bosanga , loao loomanel’iyo , lototangomo lina mbo Eulakulo .
44027015	Limɔ eoka watɔ lokɔkɔmɔ , angokɔkɔlɔ otambak’imɔ bɔmbɔ nda lofofo , iso lomacha watɔ ndotinjomo la lofofo ;
44027016	limɔ iso lɔɔtɔ bɔlɔkɔ wa bosanga bɔkɛkɛ boko Kauda , limɔ iso losulia etumbe ya watɔ ko la owau .
44027017	Ilak’iyo etumbe nda balia , iyo lɔsɔ bangwändä ba bekulu , iyo lokandakana watɔ la bao , buu ko la bɔkɔngɔ . Limɔ eoka mbo iyo lowanga mbo watɔ botaswama se nda boke boko Sulutisi , iyo losulola hema ya lofofo se , iyo lochaa ko ongoma .
44027018	Nde kwa aomanelo iso batutu finɛ , lɛlɛngɔ iso loakola ndɔwɛlɛ biengo ebisoaa watɔ se nda balia ;
44027019	limɔ nda lise lia asatɔ iyo lɔwɛlɛkɛ hema la bekulu ya watɔ se nda balia .
44027020	Ko la bacho wike liso-lia-use la tolonge angɔɛnɛlɛ la ngumba loetela likama , yao loomakana lasu , ongoma totiakɛsɛk’imɔ iyɛli liasi mbo touwesomoko nde .
44027021	Lamao , eoka batialaka imɔ bieka ko la mbile yumwa , Paulo loemala sisi yau la inde loonga mbo — Batolome , wakuliaka kwa aongaka’mi mbo iso angotasokwa nda Kulete , ani totiweke efembi la e-lituwami-li .
44027022	Nde yaimwesaka kwani betema yanu , eoka angwɛnɛ angɔmɔi wanu wɔsɛɛsɛlɛ , sakolo ngo ko watɔ kongo ,
44027023	eoka la ocho-bo bokitomo wa Mungu , oyale Ngɛnɛ wami la oyatosemokola’mi osemol’Inde , inde loemala tina lami ,
44027024	inde mbo — Owangëke , Paulo , lole loaɛ ndoemala oso wa Kaisala , tɛnɛ ngo Mungu asofaef’aɛ bawawi ba batotina ebasɔkɛsɛnɛ laɛ nda watɔ .
44027025	Ko l’eokao , Batolome , yaimwesaka betema yanu , isoimela nde Mungu mbo lotoyak’end’iso oko ani akambesomoko’mi ,
44027026	Kongo ko iso la watɔ toomelaka nde nda bosanga ɔmɔi .
44027027	Bocho ona waaka ewa liu la anɛi ewasokwak’iso nda Bɛlɔkɔ , la iso lochacha nda eliya ya Adelia , limɔ tina la ɛsɔkɔ ya ocho , basali ba watɔ lotanga nde mbo boili bokoya oko tina ;
44027028	eokao iyo lokweela bolundu wa balia , iyo lota yiso litinda limɔi . Limɔ mbisa sumbu , iyo lokweela liasi , iyo lota yiso liu la bɔɔmwi .
44027029	Limɔ awangak’iyo mbo watɔ botaomela ko nda ngɔngɛ ya batalɛ , iyo lokushaka tondo binɛi nda wendo , iyo losombola mbo bonyanya boyeke .
44027030	Nde basali ba watɔ loluka fofe yokwa botili , iyo lota etumbe nda balia liasi , iyo lokwela la bolimbake mbo batokakusha tondo yasi nda bɔmbɔ wa watɔ .
44027031	Kongo ko Paulo loonga la Komanda Yulio la basilikani mbo — Sakolo ko e-bato-ba kotikala nda watɔ , ani ino angokɔkɔlɔ ndouwesomo .
44027032	Kwaamao basilikani lotenaka bekulu ya etumbe , iyo lomacha yao ndokwa se nda balia .
44027033	Oso wa bonyanya sumbu , Paulo lɔɔnjɔnj’iyo yaatotina mbo baleke bieka , inde mbo — Ko la becho liu la inɛi ino osoumwaka ndoombakela , angola bieka ;
44027034	eokao itolɔmbɔkɔlɔk’ino mbo boleke sumbu bieka , eoka louweso loanu losolendelo ngo ko yao , eoka angwɛnɛ loswee ango lɔmɔi loa botö wa ɔmɔi wanu kosɛɛsɛlɛ .
44027035	Aongaka Paulo ongoma , inde lounda lituma , inde lofaefa Mungu kelekëlë oso wau yaatotina , limɔ inde louna liao , inde loakola ndola liao .
44027036	Limɔ iyo batotina loyaima betema , iyo imɔ lola bieka .
44027037	Iso yaatotina nda watɔ twaaka bato mia imbale la kama bosambale la bato liambɛ .
44027038	Okaneloko iyo bieka , iyo lokushaka bofonga nda balia eoka ndolɛfɛsɛ watɔ .
44027039	Asɔswaka bonyanya , batialembeelaka boili , nde iyo lɔɛnɛ bɔnɔkɔ wa botima la ngɔngɛ ya boke , iyo losanga mbo , bekɔkɔlɔ , iyo koswamesa watɔ se ko omao ;
44027040	limɔ iyo lotenaka bekulu ya tondo , iyo lomacha yao nda balia , la mbile-ao iyo lofaikola bikandelo ya bowacheli . Limɔ iyo loemesa hema ya lofofo ya bɔmbɔ fii , iyo lotamba watɔ boomaneke nda ngɔngɛ .
44027041	Nde iyo loiyela nda nyɛlɛ atiteni ya bɔɛsɔ la botalangu , iyo loswamesa watɔ se la bɔmbɔ loundana angokɔkɔlɔ ndosɔngwa omao , nde wendo loakola ndoachaacha eoka ya batutu ebasoomakana la wao .
44027042	Limɔ basilikani losanga mbo boleke bato ba bɔnyɔlɔlɔ mbo bataungwa nda balia nde kokwa otili .
44027043	Kongo ko Komanda Yulio lokufesa lisangi liau eoka alɛmbɛkɛ ndouwesa Paulo . Inde lota ndola mbo ebaluwi balia , bungweke nda bao oso ndokakɛ nda boili ,
44027044	limɔ ebatikali batalemeke nda baonga la biengo yasi ya watɔ . Ongoma batotina loiya nda boili la louweso .
44028001	Uwak’iso yaatotina ongoma , iso loluwa bosanga mbo bosotomo lina liko Melita .
44028002	Bato ba yese ena ebatiaongaka baoi basu , iyo lokeel’iso booto wa likama , iyo loanesa bösä , iyo lonyangel’iso batotina eoka ya bɔtɔkɔ wa mbula la bɔfɛfyɔ .
44028003	Paulo losɔnjaka bangbokale ba tokolokolo la atak’inde twao nda bösä , njɔ lokuswa nda twao eoka ya etao la yao loundana la lingasa liande .
44028004	Limɔ ɛnɛkɛ bato ba bosanga njɔ esokakema nda lingasa liande , iyo angɛnɛ loongana mbo — Eingo nde , botolome-yo ende booli wa bato , asouwa nda balia , kongo ko Oyengani atimach’inde ndoika imɔ !
44028005	Kongo ko Paulo lɔfɛfɛ njɔ nda bösä , atiokaka lobaba ;
44028006	nde bato lowɛlɛ Paulo baiso mbo atotɛmɛtɛmɛ ango atokwa se kwu la losingo . Limɔ awɛlɛkɛ iyo baiso ko yumwa batiɛnɛkɛ ango loasɔ lowau losoya end’inde , iyo lokikola lienyeli , iyo loonga mbo Paulo ende mungu .
44028007	Nda fangi ena ya bosanga yaaka la bilanga bifi ya Gouverneur ya bosanga ako Pubelio , inde lonyangel’iso nda ndakɔ yande , inde lofaef’iso bɛɛnda bieka bacho basatɔ ko la booto finɛ .
44028008	Loaaka nde mbo sango wa Pubelio loingalaka se la etao la bokolö wa bakila , Paulo lɔkɛ okɛnɛ inde , inde losomboel’inde , la ataliak’inde besamba yande , inde louwes’inde .
44028009	Lamao eba ngwo basi nda bosanga loyaka , iyo losäsesomo .
44028010	Iyo loinakel’iso la besombo wike limɔ asokwak’iso liasi la watɔ wa lofofo , iyo lotaka nda watɔ bieka ebisoeno iso .
44028011	Yaaka nde mbisa ya tengai isatɔ eyailak’iso lɔkɛndɔ nda watɔ wa lofofo wa Alesandulia ewayalaka nda bosanga nda mbile ya bɔfɛfyɔ , lina lia watɔ liko Batolome Baasa .
44028012	Iso loelama nda bokenge wa Sulakuse , iso loumwa omao ko bacho basatɔ ;
44028013	asokwak’iso omao , iso lotimbela sumbu ndokaiyela Legio , limɔ lɛlɛngɔ lofofo loa fangi ya Afilika lofofa , loao loiyes’iso lɛlɛngɔ nda elamelo ya Puteoli ,
44028014	olo atowanak’iso la beoto bɛmɔi ebafelak’iso ndotikala lau bacho bosambale .
44028015	Ongoma iso loiya nda Loma la boili . Beoto ba omao , okak’iyo mboli yasu , iyo loya oyatowana lasu nda eolo ya Liongo lia Apio , nda elela eko Kumbo isatɔ . Limɔ ɛnɛkɛ Paulo wɛn’iyo , inde lofaefa Mungu kelekëlë , inde loyaimwesa botema .
44028016	Iyak’iso nda bokenge wa Loma , Paulo lomachomo ndoyalaka eyande angɛnɛ amamwito la bosilikani oyalambak’inde .
44028017	Mbisa ya bacho basatɔ Paulo lota betoli oso ya BaYuda lioi mbo bayeke end’inde , limɔ asɔngɔmɔk’iyo , inde loonga lau mbo — Beoto , ani ititefole bato basu angoko beyaeli ya batata basu , imi nd’akɛsɔmɔkɔ nda besamba ya BaLoma nda bɔnyɔlɔlɔ nda Yelusaleme ;
44028018	iyo ana lokɔtɔlɔ’mi la basangaka ndofaikola’mi eoka batiɛnɛkɛ’mi la litwanelo lioengana la liwa .
44028019	Nde eoka BaYuda batiakuliaka , ongoma yatinjomoko ndotela Kaisala bosakɔ , nde itiaaka la loasɔ lowanjela eba yese yami angɛnɛ .
44028020	Eoka ya litina-li to , isot’ino lioi mbo yɛnɛk’ino la mbo iongeke lanu , eoka isokandomo la e-bɔnyɔlɔlɔ-bo ko la loasɔ loa iyɛli sha Isalaele .
44028021	Limɔ iyo loonga lande mbo — Iso totiɔlɛ lokasa ango lɔmɔi loa Yudea loasɔ loaɛ , la angwɛnɛ ɔmɔi wa beoto yasu woya ono ndotel’iso mboli kwa ndoongana lasu loasɔ lobe loaɛ .
44028022	Kongo ko tolɛmbi nde ndooka ko end’aɛ ko yao ebisoenyakel’aɛ ; eoka nda loasɔ loa e-botuka-bo toluwi nde mbo bosotangokomo obe nda wenda bototina .
44028023	Iyo lokuliana lande lisho lia lise elikayek’iyo la iyo loya bato wike end’inde nda ndakɔ eyayal’inde ; ko la nɔngɔ buse tuu inde losanoel’iyo , la inde lonangoel’iyo loasɔ loa Bɔkɔta wa Mungu , inde lokota ndoimeles’iyo loasɔ loa Yesu ko la Bikela ya Mɔsɛ la Kasa ya Batɔndɔli .
44028024	Bamɔi loimela inangɔ shande nde bamɔi angoimela .
44028025	Ongoma iyo lofenyakana la iyo loakola ndomelana , ani Paulo loonga lau ko liolo-li limɔi mbo — Baoi ebaongaka Bolimo Botanu ende batata banu ko la Yesaya ewa Bɔtɔndɔli bende ko wewe , bako mbo —
44028026	Kɛndɛkɛ ende e-bato-ba , ongaka lau mbo — La batoi ino bokaka , nde angolüwa litina ; La baiso , ino botichaka , nde angotɛnɛ swa .
44028027	Eoka betema ya e-tukela-ye bisokwelo itɔka , La batoi bau batooka ko ilao kongo ; La basolinja baiso bau ndi , Mbo batɛnɛ la baiso la mbo batoka la batoi , Batalüwaka batina la betema la batakalangana , La mbo itauwes’iyo .
44028028	Eokao luwaka to mbo liuwesi-li lia Mungu lisotomomo ende bato ba tukela yasi , la iyo nd’atokaka liao .
44028029	Aongak’inde ongoma , BaYuda losokwa okafelakana iyo angɛnɛ nda yao .
44028030	Paulo loyalaka ko miaka imbale nda ndakɔ eyakambak’inde angɛnɛ la inde lonyangela batotina ebayaka fɛtɛti end’inde ,
44028031	inde lotaka boeki wa loyo loa Bɔkɔta wa Mungu la inde loekekesa njasɔ ya Ngɛnɛ Yesu Masiya ko fololo angokufesomo .
45001001	Oyasota lokasa-lo ale ko’mi Paulo , bɔkɔwa wa Yesu Masiya la oyatomoko lioi ndoyala Botomomu , yüchomokö ndonangola Mboli Ilau ya Mungu ,
45001002	eyatikak’Inde lisakä ko kwalakwala ko la Batɔndɔli bance nda Lokasa loa Mungu .
45001003	Mboli Ilau-bi yende loasɔ loa Wana wande oyaotomokö wana wa bofindi wa Dawidi nda lokomba loa bolomboki ,
45001004	Inde asɛlɔmɔkɔ Wana wa Mungu ko la bofoka nda bolimo wa botanu ko loasɔ loa litɛmwi nda liwa , Inde ako Yesu Masiya Ngɛnɛ wasu ;
45001005	ko l’eoka yande tosɔɔlɔ elame la isosha sha Botomomu shɔɔlɛsɛ bato ba wenda bototina lilendelu eoka ya lina liande ,
45001006	la ino imɔ osotomo lioi amamwito lau mbo oyaleke eba Yesu Masiya .
45001007	Ende batotina ebasamomu la Mungu nda Loma bako ebasotomo lioi ndüchakomoko ende Mungu , isotomel’ino bootaota la lilatemi , bako eba Mungu Sango wasu la ba Ngɛnɛ wasu Yesu Masiya .
45001008	Oso , isotafaefa Mungu wami kelekëlë ko la Yesu Masiya eoka yanu batotina eoka mbo lilendelu lianu lioimela Yesu lisotomo lokuku nda wenda bototina .
45001009	Mungu Inde angɛnɛ nd’aluwi to , eoka isokuwel’Inde la bolimo wami ani itonangokola Mboli Ilau ya Wana wande , mbo iitomacha ndosingwaka baina banu nda basomboli bami ,
45001010	ani itolɔmbɔkɔlɔ mbo yendesomoko ndoyɛnɛ ino ko la lisangi lia Mungu .
45001011	Eoka yende la yɛmɛ yɔɛn’ino mbo ifek’ino lifaefi limɔi lia Bolimo mbo bokɔkɔmɛkɛ kɔkɛ ,
45001012	litina mbo iso lanu lami tosungakaneke nda lilendelu liasu .
45001013	Ilɛmbi nd’ino beoto , ndoluwa mbo yasangaka mbile wike ndoya end’ino mbo yɔlɛkɛ eula omolo eyanu kwa aɔlɔkɔ̈’mi nda yese yasi , kongo ko isokufesomo kɔni ndoya konda eweuse .
45001014	Yende la bolima bokambela BaHela la Basenje , ende eba wɛli l’eba bibebe lisanga ,
45001015	eokao yende la yɛmɛ kwa atokɔkɔlɔ’mi ndonangola Mboli Ilau imɔ ko end’ino ebale nda bokenge wa Loma .
45001016	Iti to la sɔni loasɔ loa Mboli Ilau ; eoka yende ko bofoka wa Mungu bouwekesa batotina ebatolendelo Yesu Masiya , BaYuda oso limɔ BaHela .
45001017	Eoka ko la Mboli Ilau liengani lia Mungu lisoisolomo ko la lilendelu likɛkɛ konda lilendelu lifi ; kwa atomokö loao nda Lokasa loa Mungu mbo — Eba liengani beikaka ko la lilendelu .
45001018	Efango ya Mungu losokwa nda use , yao loisolomo ende batotina ebatotefola Mungu la ebatiengane ebatokufesa wewe ko la njasɔ ibe yao .
45001019	Eoka , yao ebile yoluwomo loasɔ loa Mungu bisoɛnɛlɛ end’iyo eoka Mungu nd’asoɛnɛs’iyo yao .
45001020	Eyande ebitiɛnɛlɛ to konda lokelomu loa wenda , biko bofoka wande wa layalaya la boyaeli wande wa Mungu , bitoluwana ko la yao ebisokelomo lande ; eokao bati la lioi ango limɔi lia liasala ,
45001021	eoka kwa aluwaka’iyo Mungu , batialitesak’Inde la batiainakelak’Inde , kongo ko basolefaka nda baenyeli la betema ya ebisoomelo liluwani bisotufatufa nda lilima .
45001022	Aongak’iyo mbo bende ba wɛli , iyo lokinjwa ko bibebe
45001023	la iyo lofangola bofɛkɔ wa Mungu wa lokato ko la bilimi ya bato la nɔli la nyama ya bakolo banɛi la yao ebitokaowaowa nda nyɛlɛ .
45001024	Eokao , Mungu lomach’iyo nda bɔwɛwɛ wa yɛmɛ ibe ya betema yau ndotombokolana bindo yau angɛnɛ ,
45001025	eoka basofangola wewe wa Mungu ko la lolanga limɔ basosemokola la basolitesa yao ebikelomu nda lifa lia Bokeli angɛnɛ — Inde ainelomoko la loomalo layalaya , ongoma .
45001026	Eokao , Mungu lomachel’iyo nda yɛmɛ ibe ya sɔni finɛ ; batomali lofetekwana boyaeli wa batomali la wao eboti wa botomali angɛnɛ ,
45001027	la batolome ko ongoma lomachaka ndɔɔtɛlɛ batomali bau , iyo lofɛfɛ la bolëfë wokelana la batolome basi njasɔ ya sɔni , ongoma iyo loaelo nda bindo yau angɛnɛ bosombo wa litwanelo liau .
45001028	Limɔ kwa iyo batikulie ndoluwa Mungu , ko ongoma Mungu asomachel’iyo boenyaenya wa bobe ebotikuliomo la ndokelaka boendu .
45001029	Bato ana basotuma la njasɔ ; bitotina ebitiengane , la bobe la bolole la luno , basotuma imɔ la lisiëlä la lioli lia bato , la bosho , la bolimbake , la bolalo ,
45001030	basɛɔli ba basi , biyani la Mungu , eba tofälä , bɔmɛtɔ , bɔfɛnɔa , bafɔɔli ba obe , batefoli ba sango la nyango ,
45001031	bibebe , batomboli ba basakä , ebati la booto , eba angwɛnɛ liwa-ngandi .
45001032	Bɔfɔnɔ-bo wa bato nd’aluwi likomyi lia Mungu , liko mbo , ebatokelaka njasɔ ya bɔfɔnɔ-bo bengani nde ndowa , kongo ko iyo angɛnɛ batokelaka yao , nde batoimela imɔ ko la olau basi ebatokelaka imɔ ko yao .
45002001	Eokao , aɛ oyatofaka boto wasi se , oti ango la lioi lia liasala lioonga eoka atof’aɛ wasi se , aɛ angɛnɛ imɔ osofomo se ; eoka otokelaka aɛ angɛnɛ ko ongoma .
45002002	Toluwi nde mbo likomyi lia Mungu lile ngo ko wewe elitofaka bato se ebatokelaka bɔfɔnɔ-bo wa obe .
45002003	¿ Aɛ boto oyatofa bato ebatokelaka yao se , ani aɛ angɛnɛ otokelaka yao , otangi nde mbo otolonga ndotila likomyi lia Mungu ?
45002004	¿ Mbo osoolya booto la limɛsɛli lifi lia Mungu la liombakeli liande eliti la esole ? ¿ Otiluwe mbo booto bofi wa Mungu botokɔkɔlɔ ndoinwes’aɛ ko nda likalangani ?
45002005	Kongo ko eoka ya bowau wa botema waɛ ebotikalangane , aɛ angɛnɛ osoukamesa bondanda wa efango eyekawɛlɛmɛkɛ end’aɛ nda lise lia efango elitoɛnɛlɛ nda likomyi lia Mungu ,
45002006	oyatɔɔlɛsɛ boto la boto bondanda woengana la bekeeli yande ;
45002007	ende ebasokɔkɔmɔ nda bekeeli bilau yolukaka tala la loliteso la loiko , atof’iyo ko liwawi lia layalaya ;
45002008	nde ende tochocho etoitolitesa momongo , kangä ko yao ebitiengane , bɛwɛlɔmɔkɔ efango la lisomi .
45002009	Bifembi la bomusi bilawɛlɔmɔkɔ nda botema wa boto oyatokelaka bobe , ende BaYuda oso la BaHela lisanga .
45002010	Nde tala la loliteso la lilatemi ende boto la boto oyatokelaka bolau , ende BaYuda oso la BaHela lisanga .
45002011	Eoka Mungu aitokwelakwela bɔmbɔ wa boto nda likomyi liande .
45002012	Eoka batotina ebasokelaka obe , ani batiluwe Bikela ya Mɔsɛ , belakuchomoko , nde inga to la bieo ya Bikela ; kongo ko batotina ebasokelaka obe ani baluwi Bikela , ambo belafomoko se ko la Bikela .
45002013	Bati to ebatolaila Bikela kongo ebatoengana nda baiso ba Mungu , kangä ebatolitesa yao nd’atofomo likolo nda likomyi .
45002014	Eoka atolitesa bato ba wenda olitesa Bikela ko la betema yau angɛnɛ , ani bati to la Bikela , ambo betema yau yende bikela end’iyo ;
45002015	ambo batotamba bato basi mbo bikela bisotakomo kwa yao ya Lokasa nda betema yau , olo eluwanelo ya olau la obe etokuliana ndoluwesa la wɛli , angoko baenyeli bau bataf’iyo se angoko ndof’iyo lioi lia liasala ,
45002016	nda lise lina elitokomya Mungu okomyela njasɔ ebiisami nda betema ya bato ko la Yesu Masiya-kwa atoekesomo ko la Mboli Ilau ebisonangola’mi .
45002017	Nde eya to mbo watomo lina liko WaYuda la bolendelo ngo ko Bikela ya Mɔsɛ la boomalaka la bɔmɛtɔ nda lina lia Mungu ,
45002018	mbo oluwi nde lisangi liande la otangi nde mbo Bikela bisoeta la olau ebisoekesomo aɛ ,
45002019	la boluwa ndoluwaka mbo aɛ wende botoli oso w’eba botuku woɛnɛs’iyo mboka , la mbo wende imɔ imwɛli shofachela ebale nda lilima ,
45002020	la mbo wende imɔ boluwekesi w’ebati la liluwani la boekesi wa bainɛngɛ eoka wende la boyaeli wa liluwani la wewe nda Bikela yanu ,
45002021	aɛ boekesi wa boto wasi , oitoekesa botema waɛ angɛnɛ ? ¿ Oyatotaka boeki mbo — Wiyëke ! Aɛ angɛnɛ wiyaka nde ?
45002022	¿ Oyatoonga mbo angotwa nyongo , aɛ angɛnɛ ototwaka nyongo ? ¿ Oyatooka bakëngë la fengö bɔlɛlɔ , aɛ angɛnɛ otoiya yeka ya ndakɔ ya mungu ya bɔfɔnɔ ?
45002023	Oyatoomala l’ifäälä eoka ya Bikela , ototefwesa Mungu ani ototefola Bikela ?
45002024	Kwa asɔnɔmɔkɔ nda Lokasa , ko ongoma-Lina lia Mungu litotomo bɔkɛcha nda tukela bitotina ko l’eoka yanu .
45002025	Liteni lia itombe lile la litina lilau ani osolitesa Bikela ya Mɔsɛ , nde botefokola Bikela , limɔ liteni liaɛ lia itombe lile ngo ko losunga wawa .
45002026	¿ Eokao to , eya mbo boto wa losunga elitekesa baiti ba Bikela , losunga elole lande angotangomo to mbo liteni lia itombe ?
45002027	Ongoma oyatikali ngo losunga , nde kolitesa Bikela , inde nd’atokomyel’aɛ oyale la Lokasa loa Mungu la liteni lia itombe lisanga , nde ototefokola Bikela .
45002028	Eoka boto ati to WaYuda oyakweli nde bɔfɔnɔ wande ko lousa , la liteni elisoɛnɛlɛ nda lokomba liti elia wewe ;
45002029	kongo ko boto ale WaYuda oyayali ongoma ko nda botema wande , la liteni lia itombe lile loasɔ loa botema imɔ , ndembe ya bolimo , inga ndembe eyetomu nda lokasa . WaYuda wa wewe atiinelomo la bato , kangä ko la Mungu .
45003001	¿ Eya to ongoma BaYuda bafoti nde l’iye ? ¿ Boni bondanda bofomu nde la liteni lia itombe ?
45003002	Wike , ko la batina wike ; elia oso ko mbo ende BaYuda Baoi ba Mungu basotikomo mbo batinganeke la bao .
45003003	Ko la moni to ? ¿ Bamɔi beyalaka la boeno wa lilendelu ; fee yau kosɛɛsɛlɛsɛ likɔchi lia Mungu liokɔcha basakä bande ?
45003004	Mbayo , ango sinyo ! Kangä mbo batotina baluweke mbo Mungu ende ko momongo , ani basi batotina bende ko la nanga ; kwa atomoko nda Lokasa mbo — Mbo wenganesomoko wewe ko la baoi baɛ , La bolongesomoko ani otokomyielomo loasɔ .
45003005	Nde ango batwanelo basu bɛnɛkɛsɛ liengani lia Mungu , ¿ iso koonga moni ? ¿ Mbo Mungu atiengane ani atokuchak’iso la efango yande ? Imi bolomboki nd’atoonga kongo .
45003006	Mbayo , ango sinyo ! Eya ongoma , ani Mungu kokomya njasɔ ya wenda-bo la moni ?
45003007	¿ Eya to mbo wewe wa Mungu angɛnɛ bosotaliomo tala ko l’eoka ya ewami bolimbakeli , monito imi nd’atofomo se mbo yende boto obe ?
45003008	Monito iso angokelaka bobe ko mbo bolau boyeke , kwa atoonga bato bamɔi ba lisɛɔli libe mbo iso nd’asoonga ongoma ? Bato ana basofakomo se ko wewe .
45003009	¿ Monito , iso BaYuda nd’alongeli to ? Mbayo , ango sinyo ! Iso nd’asotaaesa loasɔ-lo se mbo BaYuda la BaHela lisanga batotina fee bende ko nda eundelo ya bobe ;
45003010	loisotomo nda Lokasa mbo — Angwɛnɛ oto angɔmɔi wengani ,
45003011	Angwɛnɛ woluwa , angwɛnɛ wolukaka Mungu .
45003012	Kongo ko batotina basoengwa mboka , basoeyaeya ko wawa ; Angwɛnɛ wokelaka bolau la wɛli , angɔmwito .
45003013	Kingo yau bile kwa losai elokoliolomo , Ndame yau yende la bolimbakeli ; Lisäkä lia imamoa lile nda bikwekwebu yau .
45003014	Bɛnɔkɔ yau bisotumaka la limɔli la luno .
45003015	Bakolo bau batotangwaka mangu okasendola bakila ;
45003016	Lɔsɛɛsɛlɔ la tokange bisomachomo nda mboka ebietelak’iyo .
45003017	Batiluwe mboka ya lilatemi ;
45003018	Liwangi liowanga Mungu lititichomo la baiso bau .
45003019	Toluwi nde mbo Bikela ya Mɔsɛ bitoonga loasɔ loa ebatokanjomo la Bikela ; ani bɛnɔkɔ bitotina belinjomoko la mbo bato batotina ba wenda batokomyiomo ko la Mungu kongo .
45003020	Eoka nda baiso bande angwɛnɛ bolomboki wofomo likolo ko l’eoka yolitesa Bikela , eoka Bikela bisoesha lilembeelesi lia batwanelo .
45003021	Nde kwani lienganesi lia Mungu lioenganesa bato lisoɛnɛlɛ mbo litikandomo ko la Bikela nde Lokasa loa Bikela la eya Batɔndɔli bitokambes’iso loasɔ loa liao ;
45003022	liengani lia Mungu ko l’eoka ya lilendelu lia Yesu Masiya ende batotina ebatolendelo Inde , bato batitwane ,
45003023	eoka batotina basotwanelo la basoomelo bolau wa tala ya Mungu .
45003024	Batoenganesomoko ko la booto wande , lifaefi elitofomo ko la liendoli lia Masiya Yesu .
45003025	Mungu asɛlɛk’Inde Boendoli wa bato abe , ko la lilendelu liolendelo bakila bande . Ongoma Mungu loɛnɛsɛ liengani liande mbo ko la limɛsɛli lia batwanelo ba oso asomacha bao ,
45003026	eoka ndoɛnɛsɛ mbo Inde angɛnɛ ale liengani nda mbile-ye kwanikwani la mbo ale Wenganesi wa ebatolendelo Yesu .
45003027	Bɔmɛtɔ wasu BaYuda anima to ? Bosotunga tuu . ¿ Eoka ya eni ekela to ? ¿ Eoka ya bekeeli yasu ? Mbayo , kangä eoka ya ekela ya lilendelu .
45003028	Eokao , tosotanga mbo boto atofomo likolo mbo engani nde , ko l’eoka ya lilendelu kongo , inga eoka ya lilitesi lia Bikela .
45003029	¿ Nde Mungu ende to wa BaYuda kongo ? ¿ At’imɔ ko Mungu wa tukela yasi lisanga ? Eingo , imɔ ko wa tukela yasi ,
45003030	ani ende ko Mungu ɔmwito , la atoenganesa ebatotena totombe loasɔ loa lilendelu la eba losunga imɔ ko la lilendelu .
45003031	¿ Ongoma to , mbo tosoambokola Bikela ko l’eoka ya lilendelu-li ? Mbayo , ango sinyo , nde tosekɔkɔmɛsɛ Bikela .
45004001	¿ Toongeke to moni loasɔ loa Abalayama , ngau wasu , mbo aɔlɔkɔ to iye ?
45004002	Eya to mbo Abalayama aenganesomokö eoka ya bekeeli yande , limɔ ale la litina liomala , nde inga to nda baiso ba Mungu .
45004003	¿ Lokasa loa Mungu lotoonga moni ? Abalayama alendeloko ko Mungu , la lilendelu liande liatangomokö mbo liengani .
45004004	Likambi lia boto oyakeli likuwa lititangomo to mbo lifaefi kangä mbo likambi lia bolima ;
45004005	kongo ko boto oyatikele likuwa , nde asolendelo Inde oyatoenganesa ebatilitese Mungu , ambo lilendelu liande lisotangomo mbo liengani .
45004006	Ongoma to Dawidi imɔ asɔsɔnɔ loasɔ loa lɔkɛmɔ loa oto oyatangomu la liengani ko la Mungu oyatitange bekeeli yande ;
45004007	Lɔkɛmɔ lole end’inde oyasomɛsɛlɔmɔ batefoli bande , la oyasofanjakomo batwanelo bande .
45004008	Lɔkɛmɔ lole end’inde ani Ngɛnɛ Mungu atitang’imɔ batwanelo bande .
45004009	¿ Lɔkɛmɔ-lo losofomo ko ende oyasotena itombe kwa ende ewa losunga imɔ ? Eoka tosoonga mbo — Lilendelu lia Abalayama lisotangelomo inde mbo liengani .
45004010	¿ Lisotangomo mbo liengani la moni ? ¿ Ani atenomoko itombe kwa nda mbile ya losunga ? Inga nda mbile ya itombe , kangä nda losunga .
45004011	Limɔ inde lofomo itombe kwa ndembe ndokɔkɔmɛsɛ liengani lia liimeli liande ani akatenomu itumbe mbo ayaleke Sango wa batotina ba lilendelu ani batitenomo itombe nde lisotangelomo iyo mbo liengani ,
45004012	la ale imɔ Sango wa ebatotenomo totombe inga ko l’eoka ya itombe kongo , kangä ebatotutaka imɔ boyaeli wa lilendelu lia sango wasu ako Abalayama ani akatenomu .
45004013	Eoka lisakä eliatikomoko ende Abalayama la ende lioti liande , liko mbo elayalaka bosangoli wa tukela bitotina ya wenda , litiatikomoko ko l’eoka ya Bikela , kangä l’eoka ya liengani elisoya ko la lilendelu .
45004014	Eyambo bende eba lilitesi lia Bikela ebatosangola wenda , ani lilendelu lile to wawa la lisakä lile liyaëlä .
45004015	Eoka Bikela nd’atoesha efango ende ebatotefokola yao ; nde angwɛnɛ bikela , ambo angwɛnɛ litefoli lia yao .
45004016	Eokao lisakä liatikomokö ko la lilendelu mbo likɔkɔmɛkɛ ko la booto wa Mungu kɔkɛ ende bana batotina ba Abalayama , inga ko ende ebatolitesa Bikela kongo , kangä imɔ end’iyo ebale la lilendelu kwa elia Abalayama ( ale sango wasu batotina ,
45004017	kwa loatomoko mbo — Isosɛlɛ aɛ ndoyala sango wa tukela wike ) . Nda baiso ba Mungu ale sango wasu , alendelokö ko Mungu oyafaka loiko ende ebawi la oyatota ndola mbo ebitiyale bikinjweke yao ebile la liwawi .
45004018	Ongoma Abalayama lokɛsɛle iyɛli ani angwɛnɛ imɔ iyɛli sha lioti , la inde lolendelo mbo eyalaka nde sango wa tukela wike , kwa aluwesomoko inde mbo — Lioti liaɛ liyalaka nde ko , ongoma .
45004019	La lilendelu liande litialɛlɛkɛ la bɔlɛmbu ani bindo yande yasiakowa eoka aaka la miaka kwa kama liu , la Sala atiak’imɔ botomali woota .
45004020	Kongo ko atialɛlɛkɛ la fee nda botema loasɔ loa lisakä lia Mungu , nde inde lowangema la lilendelu , inde loinela Mungu ,
45004021	eoka aluwaka wewe mbo Mungu atokɔkɔlɔ ndokɔcha lisakä eliatikak’Inde .
45004022	Ko la eoka-ye lilendelu liande liatangomoko mbo liengani liande .
45004023	Baoi-ba bako-Liatangelomoko inde , batiasɔnɔmɔkɔ ko l’eoka yande kongo ,
45004024	kangä eoka yasu imɔ lisanga ; litangelomoko imɔ ko end’iso ebatolendelo Inde oyatɛmɔlɔkɔ Yesu Ngɛnɛ wasu nda liwa ,
45004025	oyaolomokö ko eoka ya batwanelo basu la oyatɛmɔlɔmɔkɔ eoka ya loenganesomu loasu .
45005001	Aenganesomokö iso to ko la lilendelu , ongoma twende la lilatemi ende Mungu ko l’eoka ya Ngɛnɛ wasu Yesu Masiya ;
45005002	ko lande tosɔɔtɛsɔmɔ nda eyaelo ya lilendelu ko nda elame ya Mungu olo asokɔkɔmɔ iso la tosoomalaka eoka ya iyɛli shoyala nda tala ya Mungu .
45005003	Inga yao kongo , kangä imɔ liomali lile lasu eoka ya bifembi yasu , eoka toluwi nde mbo bifembi bitoeshel’iso likɔkɔmɛlɛ ;
45005004	la likɔkɔmɛlɛ litoeshel’iso bofoka wolembeela bobe ; la wao botoeshel’iso iyɛli sha losamɔ loa Mungu ;
45005005	la iyɛli-si siitookes’iso sɔni eoka losamɔ loa Mungu losowɛlɔmɔ nda betema yasu ko la Bolimo Botanu oyafomoko iso .
45005006	Eyayaelak’iso ko mbuwa nda lisho lioengana , Masiya lowel’iso bato ba obe .
45005007	Eoka ende tale ndowela ango oto wa liengani , nde eya boto bolau angɛnɛ , ambo ɔmɔi kotendela ndowel’inde .
45005008	Nde Mungu lɔɛnɛkɛs’iso eloande losamɔ mbo eyayaelak’iso ko bato babe Masiya awelak’iso .
45005009	Nde simbi to kwa aenganesomu iso eoka ya lisendwi lia bakila bande , Inde nd’atouwes’iso nda efango eyetoya .
45005010	Kwa eyayaelak’iso biyani la Mungu , liwa lia Wana wande lisootwanes’iso lande la lilatemi liasi , simbi to kwani tosootwana lande , totouwesomo ko l’eoka ya loiko loande .
45005011	Inga to la litina-li kongo , kangä imɔ mbo tosoomala la Mungu ko la Ngɛnɛ wasu Yesu Masiya oyasootwanes’iso kwani liasi la lilatɛmi .
45005012	Eokao , kwa ayaka bobe nda wenda-bo ko l’eoka ya bolomboki ɔmɔi kongo , la liwa imɔ loasɔ loa bobe , ko ongoma liwa lisoyaka ende bato , boto la boto , eoka batotina basotwanelo .
45005013	Bobe wayalaka nde nda wenda oso wa Bikela , kongo ko bobe botitangomo ende bato ani Bikela bititayalaka .
45005014	Nde liwa liakakalesäkä wenda ko nda Adamu , boto wa oso , konda Mɔsɛ , ango wokakalesa ebatiakelaka bɔfɔnɔ ona wa obe ewakelaka Adamu , oyaaka ndembe ya Inde oyakayeke .
45005015	Kongo ko litwanelo lina litikweele lifaefi liko liengani eoka ango wike basowa eoka ya litwanelo lia boto ɔmɔi , nde booto wa Mungu la lifaefi lia booto wa boto ona ako Yesu Masiya bosoelwaka finɛ ende bato wike .
45005016	La lifaefi lina litikweele fendelo ya litwanelo lia boto ɔmɔi ona ; eoka litwanelo eliafaka boto ɔmɔi se litiengane la lifaefi lifi elitoesha lienganesi lia batwanelo wike .
45005017	Eoka ya litwanelo lia boto ɔmɔi liwa lisolongela ko la boto ona , nde simbi to ebasɔɔlɔ lilya lia booto la lifaefi lia lienganesi liande , belalengaka la loiko eoka ya Boto ɔmɔi ako Yesu Masiya .
45005018	Ongoma , eoka ya litwanelo lia boto ɔmɔi , bato batotina basofomo se , ko ongoma lienganesi lia boto ɔmɔi lisofaka batotina likolo , lisoemes’iyo liasi , ambo nda loiko loa liengani .
45005019	Eoka ya litefoli lia boto ɔmɔi , bato wike basoyalesomo eba batwanelo , ongoma ko l’eoka ya lilitesi lia Boto Ɔmɔi bato wike batoyalesomo eba liengani .
45005020	Nde Bikela bisoyatuta ko mbisa ko ndokondesa litwanelo , kongo ko akondaka litwanelo , ongoma booto imɔ akondakondaka likama ,
45005021	ani ayalaka bobe bokakalesi amamwito la liwa , ko ongoma booto bosokakalesa bato la lienganesi lioeshaka loiko loa layalaya buu ko la Yesu Masiya Ngɛnɛ wasu .
45006001	¿ Toongeke to moni , mbo — Totikakaleke nda batwanelo basu mbo booto bulwesomoko ?
45006002	Mbayo , ango sinyo ! Iso tosowanjwa nda batwanelo kwa ebasowela bao ; ¿ Totoyalaka to nda bao la moni ?
45006003	¿ Otiluweke mbo iso yaatotina ebasolufiomo ende Masiya Yesu , tosolufiomo imɔ nda liwa liande ?
45006004	Ongoma to tosoombomo amamwito lande nda kito ko la lilufi , mbo , kwa atɛmwɛsɔmɔkɔ Masiya nda liwa ko l’eoka ya tala ya Sango wande , ko ongoma iso imɔ kotutaka boyaeli boyai wa loiko .
45006005	Ango iso tosowatemaka lande la liwa kwa eliande angɛnɛ , ongoma iso kowatemaka lande nda litɛmwi liande .
45006006	Tosoluwa mbo boyaeli wasu wa oso bosoolomo amamwito lande nda lieka mbo bindo ya batwanelo bisɛɛsɛlɛsɔmɔkɔ mbo totayala imɔ bɛkɔwa ya bobe .
45006007	Oyasowa at’imɔ la loasɔ lokuwela bobe ewakakalesak’inde .
45006008	Ango tosowa amamwito la Masiya , ambo tosoimela mbo totoyalana lande nda loiko ;
45006009	eoka tosoluwa mbo Masiya oyatɛmwɛsɔmɔkɔ nda liwa , atiawek’imɔ liasi , liwa litiakakalesek’Inde imɔ liasi .
45006010	Eoka awaka nde ndowa loasɔ loa bobe , angowel’imɔ wao liasi , kongo ko loiko elosoyala lande lole oko l’eoka ya Mungu .
45006011	Ino imɔ ko ongoma , luwaka mbo osowela bobe , kongo ko wende la loiko loasɔ loa Mungu ko la Masiya Yesu .
45006012	Bobe bokakalesëke to bindo yanu ebitowa mbo otalitesa yɛmɛ ibe ya yao ;
45006013	Ofaefëke bilengo yanu nda bobe ndoyalaka biɛla ya obe yonana la bolau , kongo ko faefaka betema yanu ende Mungu kwa ebasotɛmwa nda liwa la bilengo yanu biyaleke biengo yokelaka likuwa eliengani elia Mungu .
45006014	Eoka bobe boitokakales’ino imɔ liasi , eoka oti’mɔ bɛkɔwa ya Bikela , kangä eya Booto wa Mungu .
45006015	¿ Moni to , tokeleke bobe , ko l’eoka mbo tot’imɔ nda isosha sha Bikela , kangä esha booto ? Mbayɔ , ango sinyo !
45006016	Otiluweke mbo bokulya ndoyalaka bɛkɔwa ya oto ndolites’inde , ambo wende bɔkɔwa wa boto oyatokakales’ino ; angoko bɔkɔwa wa bobe , ndokawa ; angoko bɔkɔwa wa lilitesi , ndokaenganaka ?
45006017	Nde kelekëlë ende Mungu eoka mbo ino ewayalaka oso bɛkɔwa ya bobe , nde kwani osolitesa la betema betotina ko Liekesi elisüchomu ino ;
45006018	la asosɔmbɔlɔmɔ ino nda eundelo ya bobe , osoya bɛkɔwa ya liengani kwani .
45006019	Isoonga la bɔfɔno-bo wa loasɔ loa bato , ko l’eoka mbo wende sumbu la bɔlɛmbu . Kwa afaefaka to ino bilengo yanu mbo biyaleke bɛkɔwa ya bɔlɛlɔ la litefoli , ko ongoma kwani faefaka bilengo yanu ndoyalaka bɛkɔwa ya liengani liotanesomo tanelele .
45006020	Eoka ayalak’ino bɛkɔwa ya bobe , otiakakalesomoko la liengani .
45006021	¿ Nda mbile ena , waɔlɔkɔ̈ to boni bosombo wa njasɔ ina ebisok’ino ko sɔni kwani ? Bina bitotungama ngo ko nda liwa .
45006022	Nde asosɔmbɔlɔmɔ ino kwani nda bobe , osoya bɛkɔwa ya Mungu otɔɔlɔkɔ bosombo boko lotanekeso loa bobe , lototungama ngo ko nda loiko loa layalaya .
45006023	Eoka liɔli lia bɔkɔwa wa bobe ende ko liwa ; kongo ko lifaefi lia booto wa Mungu lile loiko loa layalaya bu ko la Masiya Yesu Ngɛnɛ wasu .
45007001	Bitungani yami , isofel’ino ebaluwi nde Bikela , mbo — ¿ Oisoluwa mbo ekela etokanjaka boto ko nda mbile eyekoyali inde la liwawi ?
45007002	Eoka otomali oyale wali wa boto , akoyali botolome la liwawi , liti lisokufes’inde ndosɛnyana la olome . Nde bolome ewa , limɔ botomali asosɔmbɔlɔmɔ nda liti lia botolome .
45007003	Ongoma to , ani olome akoyali , wali ɛsɔngɔnɔ la botolome wasi , inde kotangomo ewa nyongo ; nde olome ewa , wali asosɔmbɔlɔmɔ nda liti , limɔ ɛsɔngɔnɔ la botolome wasi , at’imɔ ewa nyongo .
45007004	Bitungani yami , ko ongoma end’ino , osokwela se nda Bikela ani osowatema la liwa lia bindo ya Masiya , mbo oomaneke la Wasi oyasosokwa nda liwa mbo tooteleke Mungu lioti lia eula .
45007005	Ayalak’iso ko la boyaeli wa bindo kongo , yɛmɛ ya bindo eyaluwak’iso ko l’eoka ya Bikela , yao lofumbekes’iso nda bilengo yasu ko ndoota lioti elikatungeke ko la liwa ;
45007006	nde kwani tososɔmbɔlɔmɔ liti eliakandak’iso eoka tosowela liao mbo totayala imɔ bɛkɔwa ya bikela ya oso eyasɔnɔmɔkɔ , kangä bɛkɔwa ya Bolimo boyai .
45007007	¿ Toongeke to moni , mbo — Bikela yende ko bibe ? Ango sinyo ! Aenaka Bikela , ani itiluweke litina lia batwanelo . Aenaka Bikela mbo — Ololëke , ani itiluweke mbo bolole bole bobe .
45007008	Nde bobe bosoɛnɛ fofe ko la liti , limɔ bosofɔɔlɔ’mi ndolola la yɛmɛ finɛ . Aenaka to liti , ani bobe bot’imo .
45007009	Imi nd’ayalaka oso shɛi la Bikela , nde ayaka Bikela limɔ Bobe lowawa la imi lowa ;
45007010	la liti lioluwesa mboka ya loiko , imi lɔɛnɛ ko liao mbo mboka ya liwa kongo .
45007011	Nde bobe bosɔɛnɛ fofe ko la liti yolimbaka’mi , limɔ liti lisoola’mi ko ndofa’mi se .
45007012	Ongoma to Bikela bisüchomo ende Mungu , la liti lisüchomo imɔ , lile la liengani la bolau .
45007013	¿ Loende to loasɔ lolau elotoeshela’mi liwa ? Mbayo , ango sinyo ! Kangä bobe angɛnɛ ko la mboka ya bolau bosoeshela’mi liwa mbo bobe wɛnɛlɛ wewe ko mbo bobe la mbo wao bolembeelomoko mbo bobe woeta ko la liti .
45007014	Toluwi nde mbo Bikela bile ngo ko ya Bolimo , nde imi angɛnɛ yende ko boto wa bindo , la isotambesomo kwa bɔkɔwa wa Bobe oyatokakalesa’mi .
45007015	Itiluwe to litina lia bekeeli yami , eoka iitokelaka yao ebitosanga’mi okela ; nde isokela ko yao ebisokaka’mi efu .
45007016	Yekela to yao ebitisange’mi okela , ambo isoaola mbo liti lile lilau finɛ .
45007017	Kwani ati to imi angɛnɛ oyatokela bobe , kangä Bobe eboingali atiteni yami .
45007018	Eokao , iluwi nde mbo nda bindo yami , biko lokomba angɛnɛ , angwɛnɛ bolau boyali nd’ina , eoka yende la lisangi liosanga bolau , nde iti ango la bofoka wokelaka wao .
45007019	Eoka itikele bolau ebososanga’mi okela , kangä bobe ebotisange’m wao angɛnɛ imi nd’asokelaka .
45007020	Eya to mbo imi yekela wao ebotisange’mi , ambo ati to’mi oyakeli , kangä Bobe oyaingali lami .
45007021	Isoosha to litina lia boyaeli-bo , mbo ani asosanga’mi okela bolau , limɔ bobe botoyalakana lami tina .
45007022	Isoomalaka to nda botema wami loasɔ loa Bikela ya Mungu ,
45007023	kongo ko isɔɛnɛ bikela yasi nda bilengo yami bitonanaka la botema wami la ebitoundesa’mi kakau nda bikela ya Bobe , ebile nda bilengo yami .
45007024	Imi yende bolomboki nda tale finɛ ! ¿ Ndai to atɔɔnokɔlɔ’mi nda bindo-bi ebisoundomo la liwa ?
45007025	Kelekëlë ende Mungu , ko la Yesu Masiya Ngɛnɛ wasu ! Imi angɛnɛ to nda botema yende bɔkɔwa wa Bikela ya Mungu , nde bindo bile bɔkɔwa wa bikela ya Bobe .
45008001	Eokao ebasowatemaka la Yesu Masiya baitofomo imɔ se ,
45008002	eoka bikela ya Bolimo wa Loiko ebole la Masiya Yesu bisofaikola’mi nda bikela ya bobe la liwa .
45008003	Loasɔ elotikɔkɔlɛ to Bikela ndokela , eoka yende la bɔlɛmbu wa bindo , Mungu angɛnɛ nd’akelaka loko ndotoma Wana wande nda bindo ya bɔfɔnɔ wa bato babe ko ndowa eoka ya bobe la ndofaka bobe wa bindo se ;
45008004	mbo bakakanelo ba Bikela bakɔchɔmɔkɔ lasu ebatikɛndɛsɔmɔkɔ la yɛmɛ ya bindo , kangä ko la Bolimo .
45008005	Ebatolitesa yɛmɛ ya bindo , batoenyakela ko njasɔ ya bindo , ebatolitesa eya bolimo , batoenyakela ko eya bolimo .
45008006	Eoka ndoenyakela ko bindo , ende ko liwa ; nde ndoenyakela bolimo , ende loiko la lilatemi .
45008007	Baenyakeli ba bindo basoiyana la Mungu , baitolitekesa Bikela ya Mungu , eoka batikɔkɔlɛ okela ongoma ;
45008008	ebatoyalaka ko bindo batikɔkɔlɛ ndoomalesa Mungu .
45008009	Kongo ko ino ba Masiya ot’imɔ wokakalesomo la yɛmɛ ya bindo , kangä eya Bolimo , eya to mbo Bolimo wa Mungu boyalaka end’ino . Oyati la Bolimo wa Masiya , ambo ati wande .
45008010	Nde eya to mbo Masiya eyala atiteni yanu , bindo ewa ndowa eoka ya bobe , kongo ko belimo yanu bitoyala la liwawi ko l’eoka ya liengani .
45008011	Eya to mbo Bolimo oyatɛmɔlɔkɔ Yesu nda liwa eyalaka atiteni yanu , ambo Oyatɛmɔlɔkɔ Masiya Yesu nda liwa , efaefaka bindo yanu liwawi liasi ko la Bolimo oyatoyalaka atiteni yanu .
45008012	Eokao , Bitungani yami , lole loasu mbo toyaleke kwa alɛmbi Bolimo inga kwa alɛmbi ko bindo ;
45008013	eoka eya mbo boyalaka kwa alɛmbi bindo yanu limɔ bowaka nde ; kongo ko eya mbo bosingesa yɛmɛ ya bindo ko la Bolimo ambo boyalaka la loiko .
45008014	Eoka batotina ebasotolomo oso ko la Bolimo wa Mungu , bende bana ba Mungu ;
45008015	eoka otifomo bolimo wa bɛkɔwa mbo winweke liasi nda bɔwa , kangä bolimo wa bana angɛnɛ ( ebayalaka bɛkɔwa oso ) la ko la bolimo tosoamama mbo — Abba , Sango wasu !
45008016	Bolimo angɛnɛ asotaka boekï amamwito la ewasu bolimo mbo tole bana ba Mungu ;
45008017	toyala bana , ambo iso kosangola botiko wa Mungu Sango amamwito la Boloo wasu ako Masiya , eya tɔɔlɔ likaɔ lia bemusi yande mbo tɔɔlɛkɛ imɔ likaɔ lia linɛngina lia tala yande .
45008018	Isoenyela mbo bemusi ya mbile-ye bitiengane ango sinyo la tala ebilɛnɛsɔmɔkɔ end’iso mbisa .
45008019	Yeka bitotina ebikelomu la Mungu , bisoumbakelaka la baiso nda mboka wɛnɛ lɔɛnɛsɔ loa bana ba Mungu ;
45008020	yeka ina bitotina yayalaka ko liyaëlä kongo , inga la yɛmɛ ya yao angɛnɛ , kangä la lisangi lia Inde oyakanjaka yao la iyɛli sha Bouwesi ,
45008021	mbo bitotina eyakelomoko bitosɔmbɔlɔmɔ nda ekanjelo ya lɔfɔndɔ ndoyalaka toote twa Mungu etwa bɔfɛkɔ wa tala yande .
45008022	Toluwi nde mbo bitotina ebiyali ono se bitosumasuma nda toelo twa mbota ko nda mbile-ye ;
45008023	inga yao kongo , kangä imɔ ko iso lisanga ebasofomo eula ya oso ya Bolimo , tososumasuma nda betema ani tosowɛlɛkɛ baiso mbo tosɛlɔmɔkɔ bana ba Mungu ko la liendolomu lia bindo yasu .
45008024	Eoka tosouwesomo ko la iyɛli ; nde iyɛli esisɔɛnɛ yao eyetoumbakel’iso , sit’imɔ iyɛli ; ndai kokɛsɛlɛ iyɛli sha yao eyɛn’inde ?
45008025	Kongo ko toumbakela la iyɛli yeka eyetiɛnɛlɛ , iso kowɛlɛ yao baiso la likɔkɔmɛlɛ elitiwe esole .
45008026	Ongoma Bolimo botokɔkɔmɛs’iso la lisungi liande nda bɔlɛmbu ebole lasu ; eoka totiluwe ndosombola la wɛlï , nde Bolimo angɛnɛ atosombokoel’iso la besumo ebitiokane baoi .
45008027	Nde Oyatolukaka ebiisami nda betema , aluwi nde baenyeli ba Bolimo eoka atosomboela ebüchomoko la Mungu ko la lisangi lia Mungu .
45008028	Toluwi nde mbo nda njasɔ bitotina Mungu nd’atokɔkɔmɛsɛ bolau ende batotina ebasami nd’Inde , bako ebasotomo lioi lande la lisangi liande ;
45008029	eoka Mungu aluwaka nde ebasɛlɛk’Inde mbo bafaefomoko bofɔɔnɔ ebole la Wana wande mbo Inde ako Wana ayaleke ko wana wa oso wa bitungani wike .
45008030	Limɔ , ebasangak’Inde oso , Inde lotak’iyo lioi , limɔ ebatomoko lioi , Inde loenganes’iyo , la ebenganesomoko lande , iyo lotaliomoko lande tala .
45008031	¿ Totoonga to moni eoka ya njasɔ-bi ? ¿ Mungu eyalaka lasu , ndai to kofekel’iso ?
45008032	Inde kongo oyatifekel’iso Wana wande angɛnɛ , nde Oyamach’Inde ndoyawel’iso yaatotina , ¿ aitofaef’iso imɔ ko bitotina bofäfä ?
45008033	¿ Ndai atowanjela ebaaomu la Mungu ? Ende Mungu oyasotang’iyo mbo bengani ;
45008034	¿ Ndai kof’iyo se ? Ende Masiya Yesu oyawaka , eingo oyatɛmwaka imɔ , oyale nda fangi ya olome ya Mungu la oyatoongel’iso .
45008035	¿ Ndai atosenyanes’iso shei la losamɔ loa Masiya ? ¿ Mbo bomusi , kwa tale , kwa likongolomu , kwa londo , kwa boeno wa bisinda , kwa bifembi , kwa bita ?
45008036	Loatomoko nda Lokasa ongoma mbo — Tosoolomo ko la nɔngɔ buse tu ko loasɔ loaɛ , tosotangomo mbo bɛkɔkɔ yoolomo .
45008037	Kongo ko nda bitotina-bi tosolonga ndolonga fɛɛ ko la bofoka wa Inde Oyasami nd’iso .
45008038	Iluwi to ndoluwa mbo loti la loasɔ , ango liwa , ango liwawi , ango bakitomo , ango eba tososha , ango eya mbile-ye , ango ebikayeke , ango befoka ,
45008039	ango botalemu wa use , ango bolundu wa balia , ango yeka ya kanda yasi , angwɛnɛ eyetokɔkɔlɔ ndosenyanes’iso shei la losamɔ loa Mungu elosoomana tɔɔ la Masiya Yesu Ngɛnɛ wasu .
45009001	Nda lina lia Masiya isoonga wewe , itite lolanga , mbo eluwanelo yami ya olau la obe etokulia lioi liami ko la Bolimo Botanu liko mbo —
45009002	Ile la ikɛnɛnɛ sifi la bomusi ebotimacheke botema wami .
45009003	Isikiosombola mbo imi isendomoko bieo yosenyanesomo shei la Masiya loasɔ loa bitungani yami ya tukela yasu ;
45009004	bende BaIsalaele , basotangomo bana ba Mungu ; tala ya eyaelo ya Mungu la ngɛla yande la likomyi lia Bikela yande la lisemoli liande la basakä bande , bitotina bisoomana lau ;
45009005	bangau bende ebau , la Masiya ende wa tukela yau nda loasɔ loa bindo , oyatalemi likolo lia yaatotina ako Mungu , ainelomoko ko nda layalaya , ongoma .
45009006	Loti to mbo Lioi lia Mungu end’iyo lisowa liwela , eoka batotina ba tukela ya Isalaele batiomane wewe la Isalaele ,
45009007	batotina bati bana ba Abalayama ko l’eoka ya lioti liande , kangä mbo — Ko la Isaka kongo lioti litotangomo eliaɛ .
45009008	Litina mbo bati to bana ba lioti lia bindo ebatangomu bana ba Mungu , kangä bana ba lisakä batangomu lioti liande .
45009009	Baoi ba lisakä-li bende mbo — Nda mbile-ye la mwaka wa mbisa , yeyaka nde , la Sala eotaka wana otolome .
45009010	Inga to loasɔ lona kongo , kangä imɔ ko Lebeka oyayalaka la lieme ko la sango wasu ako Isaka ,
45009011	eoka ani bana bakaotomu kɔni , l’ani batitakelaka loasɔ ango lolau angoko lobe , mbo likomyi lia Mungu lioaa bana likɔchomoko ,
45009012	inga eoka yolitesa bikela , kangä eoka yota oto lioi . Lebeka lokambesomo mbo — Boloo atokuwela etungani ;
45009013	kwa loatomoko nda Lokasa ongoma mbo — Yasamaka nde Yakobo , nde itiluweke Esau .
45009014	¿ Toongeke to moni , mbo — Angwɛnɛ to liengani ende Mungu ? Mbayo , ango sinyo !
45009015	Mungu loonga la Mɔsɛ mbo — Itowɛlɛ booto ende boto kwa alɛmbi nde’mi , la itowela boto shota kwa alɛmbi nde’mi .
45009016	Eokao to loti loasɔ loa lisangi angoko loa lifumbi lia boto , kangä loa booto wa Mungu .
45009017	Lokasa loa Mungu loonga la Bɔkɔta Falao mbo — Isoemes’aɛ la tala , ko la litina-li , liko mbo yɛnɛsɛkɛ bato bofoka wami la mbo lina liami liluwesomoko nda yese bitotina .
45009018	Ongoma to mbo — Mungu atowɛlɛ booto ende boto kwa alɛmbi nd’Inde la atosɛlɛ boto la lotale oyakalɛmbɛk’Inde .
45009019	Ango bofela’mi mbo — ¿ Monito Mungu atofaka kɔni bato liɛngɔ ? Ndai to kofekel’Inde lisangi liande ?
45009020	¿ Aɛ bolomboki wende to ndai oyatofenyana la Mungu tofenya ? ¿ Yeka eyekokelemu koonga la oyakokel’mde mbo — Okokeli’mi anyo moni ?
45009021	¿ Bokuki-tei ati l’isosha shokela la ibɔ simwitɔ sha ilɔngɔ ango tei ya bɔfɛkɔ , ango ko tei ya bɔkɛcha ?
45009022	¿ Mungu ɛlɛmbɛ to ndwɛnɛsɛ bato efango yande loasɔ loa bobe la ndoluwesa bato bofoka wande bofi , la eombakela la bofiili bofi ko tei ina ebikukiomu la bɔkɛcha ndosɛɛsɛlɛsɔmɔ la efango ,
45009023	ko la litina mbo aluweseke bondanda wa tala yande ebotowɛlɛk’Inde nda tei ya booto ebisotakomia Inde eoka ya bɔfɛkɔ ,
45009024	bako iso angɛnɛ ebatomoko lioi , inga BaYuda kongo kangä imɔ eba yese yasi ?
45009025	Kwa aongak’Inde nda Lokasa loa Hosea mbo — Ebatiaaka bato bami , imi yetak’iyo mbo bato bami ; La oyatiasamomoko , yetak’inde mbo bosamomu .
45009026	Limɔ nda elela olo aongomoko mbo — Ino oti bato bami , Ko omao betangomoko nde mbo Bana ba Mungu wa loiko .
45009027	Yesaya lota boekï loasɔ loa BaIsalaele mbo — Ango loketi loa bana ba Isalaele loyala wike kwa eloa nyɛlɛ yoke nda balia , ko bosandelo se wau kongo bouwesomoko ;
45009028	eoka Mungu atokɔchaka lioi liande chaa la atotenaka likomyi liande shɔɔ nda wenda .
45009029	Kwa atɔndɔlɔkɔ̈ imɔ Yesaya mbo — Aenaka mbo Mungu wa bikuke amachelak’iso koto ya bosandelose , Ani tosokinjwaka kwa Sodoma , ani tosokelomo bɔfɔɔnɔ wa Gomola .
45009030	¿ Toongeke to moni ? Mbo bato ba wenda ebatiaengaka liengani , iyo basoosha liengani , liko liengani elisoya ko l’eoka ya lilendelu ;
45009031	kongo ko BaIsalaele ebaengaka liengani lia lilitesi lia Bikela , iyo batiosheke liao .
45009032	¿ Basoomelo la moni ? Eoka baengaka liao , inga ko la lilendelu , kangä ko la bekeeli ya Bikela ; basokwa ilango nda litalɛ lia likulya , kwa loatomoko nda Lokasa mbo — Tɛnɛngo ! Nda Siona isota litalɛ liokwesa bato likulya , Ango lituka liokwes’iso ilango ; Kongo ko oyatolendelo Inde aitookesomo sɔni .
45009033	
45010001	Bitungani yami , yende la limɛngɔ finɛ nda botema la nda lisomboli liami eoka ya bato , bako BaIsalaele , mbo buwesomoko ,
45010002	eoka isoaola wewe mbo bende la bofimbi finɛ wolitesaka Mungu , nde angwɛnɛ liluwani to .
45010003	Eoka batialuwaka liengani lia Mungu , nde basoluka mboka yokɔkɔmɛsɛ liengani eliau angɛnɛ la batilitese liengani lia Mungu .
45010004	Eoka Masiya nd’atokɔcha Bikela ndoenganesa batotina ebasolendelo Inde .
45010005	Mɔsɛ nd’asɔnɔkɔ mbo boto oyatokɔcha Bikela ko la bekeeli inde atoɔlɔ loiko .
45010006	Nde liengani elia lilendelu lisoonga mbo — Oongëke nda botema waɛ mbo , ¿ Ndai atolila ko nda use ? ( eoka ndokasulola Masiya se ) , oongëke mbo —
45010007	¿ Ndai atokwaka se mbi nda olundu wa ewelo ? ( ndokatɛmɔlɔ Masiya nda liwa ) .
45010008	Nde losoonga to moni ? Mbo liölo lile tina laɛ , nda bɔnɔkɔ waɛ la nda botema waɛ , la liölo lina lile elia lilendelu elisotomo lasu boekï ,
45010009	mbo eyambo boaola la bɔnɔkɔ waɛ mbo Yesu ale Ngɛnɛ , la boimela nda botema waɛ mbo Mungu asotɛmɔlɔ Inde nda liwa , ani buwesomoko .
45010010	Eoka boto atoimela la botema ko ndoenganesomo , la atoaola ko la bɔnɔkɔ ko ndouwesomo .
45010011	Lokasa loa Mungu mbo — Batotina ebatolendelo Inde baitookesomo sɔni .
45010012	Batitwane to , bako BaYuda la BaHela , eoka Ngɛnɛ ɔmwito ale ko Ngɛnɛ wa yaatotina , oyale to la bofäfä ende batotina ebatosingwaka lina liande .
45010013	Eoka mbo — Batotina ebatosingwaka lina lia Ngɛnɛ belauwesomoko .
45010014	¿ Nde batosingwaka lina liande moni ani bakimel’Inde ? ¿ Batoimel’Inde to moni ani bakoki wɛndi wande ? ¿ Batoka wɛndi wande moni , ani batitatomo boekï ?
45010015	¿ Boekï atotaka wɛndi sakolo ngo ko asotomomo la moni ? Kwa asɔnɔmɔkɔ nda Lokasa mbo — Aina bolau mbo basoyanangoel’iso mboli ilau !
45010016	Kongo ko batotina batialailaka mboli ilau la wɛlï , eoka Yesaya aongaka mbo — ¿ Ngɛnɛ , ndai asoimela wɛndi wasu ?
45010017	Ongoma to , liimeli lisoya ko la lioki lia wɛndi la lioki lia wɛndi ko la inango sha Masiya .
45010018	Kongo ko imi mbo — ¿ Mbo bakoki to ? Eingo nde — Bamiki bau basoiyela yese bitotina la tonango twau ko nda bako ba wenda .
45010019	Imi mbo — ¿ BaIsalaele angoluwa la wɛlï to ? Mɔsɛ nd’aongaka ko kwaala mbo — Imi nd’atookes’ino bokelë loasɔ loa bato ebati ango tukela , Itosomes’ino ko loasɔ loa bato ba mbuwa la bibebe .
45010020	Yesaya nde lotendela ndoonga mbo — Isooshana l’ebatilukeke’mi ; isɔɛnɛlɛ ende bato ebatifeleke’mi .
45010021	Limɔ inde loonga l’eba Isalaele mbo — Ko nɔngɔ buse tuu isonanoel’ino besamba yami la losamɔ , End’ino bato ba tukela ya litefokoli la tofenya .
45011001	Itofela to mbo — ¿ Mungu asofeka to bato ba tukela yande ? Mbayo ! Imi imɔ yende wa Isalaele , yende wa lioti lia Abalayama , wa bofindi wa Benyamina .
45011002	Mungu atifeke bato bande ebaluwanaka lande ko oso . ¿ Ango otiluwe elotoonga Lokasa loa Mungu loasɔ loa Eliya ? Inde lokatata eoka ya BaIsalaele ende Mungu mbo —
45011003	Ngɛnɛ Mungu , Basoola batɔndɔli baɛ , basoukola bitambelo yaɛ , la itikali ko imi kongo la batoluka fofe ndoyaola’mi .
45011004	¿ Nde limutoli lia Mungu end’inde lile moni ? Mungu mbo — Bakotikali ende’mi bato bilɛfu bosambale ebatiswe balui se ndosemola Baala .
45011005	Ko ongoma imɔ nda mbile-ye botüku bosandelu nde se ebosoaomo ko la booto wa Mungu .
45011006	Eya to mbo ko la booto , ambo inga eoka ya bekeeli yau ; aenaka ongoma , ani booto botifomo lifaefela .
45011007	¿ Limɔ to moni ? Isalaele loomelo lona eloalukak’inde , nde botüku ona ebosoaomo la Mungu iyo lofomo loao , kongo ko ebamɔi lowa bɔsɛnɔ finɛ .
45011008	Kwa asɔnɔmɔkɔ nda Lokasa mbo — Mungu asowɛlɛk’iyo bolengelenge nda baiso mbo batɛnɛ la mbo batoka la batoi , ko nda eweuse .
45011009	La Dawidi imɔ mbo — Mɛsa olo atolak’iyo elambɔ ekinjweke ilonga , kwa elöngo ; Mbo bakweke tolango tokundel’iyo likundo ,
45011010	Baiso bau batufatufeke mbo batɛnɛ la wɛli Ani bɛkɔngɔ yau beinyakameke mbile la mbile .
45011011	Eokao , imi mbo — ¿ Basokwa ilango sha lifongolitule angoemal’imɔ liasi ? Mbayo , ango sinyo ! Kongo ko , ko la litwanelo liau , liuwesi lisoya ende eba tukela yasi mbo BaYuda bokesomoko bokelë .
45011012	Eya to mbo litwanelo liau lisofotesa eba wenda bototina , la ilango shau sisofotesa tukela yasi , nde simbi to ani Bayuda batotina basoimela .
45011013	Isoonga to nde ende eba tukela yasi , eoka kwa ayali nde imi botomomo ende eba tukela yasi , isotalia sumbu likuwa liami tala ,
45011014	mbo yefɔlɔ sumbu bokelë wa eba lioti liami angɛnɛ la mbo bamɔi bau buwesomoko .
45011015	Eoka eya mbo lofeko loau lootwanesa eba wenda la Mungu liasi , ongoma lonyangelomo loau loisoeshela eloeta , loko mbo loiko losokwa nda liwa ?
45011016	Eya to bɔtɔ̈mɔ wa lituma büchomo ende Mungu , simbi to litotina koküchomo ; eya mbo wili büchomo , simbi to beta imɔ ko ongoma .
45011017	Ango beta bimɔi beunakomo nda isandu , limɔ aɛ ako bota w’isandu sha lokonda kɔtɛsɔmɔ nda lifa lia yao ya bokuma , limɔ beta bitotina koyala la wili ɔmwito , kokaana bofoka wa bülu w’isandu , otakemëke loasɔ loa beta .
45011018	Nde botakema nda loasɔ-lo , luwaka mbo aɛ otisuche wili , kangä wili nd’atokɔkɔmɛsɛ aɛ .
45011019	Boonga to mbo — Beta lounakomo mbo imi yɔtɛsɔmɔkɔ nda lifa lia yao .
45011020	Bolau to , nde yao lounakomo eoka basolengela lilendelu , aɛ angɛnɛ osokɔkɔmɔ ko l’eoka ya lilendelu . Eokao oyalëke la bɔmɛtɔ , kangä la bɔwa .
45011021	Eoka eya to Mungu angomɛsɛlɛ beta eyakondaka nda isandu angɛnɛ , asa kɔni Inde angomɛsɛlɛ aɛ .
45011022	Tɛnɛkɛ to booto wa Mungu la imɔ ko efango yande ; atotulunga ebasokwa se , nde end’aɛ ko booto wa Mungu ani otokɔkɔmɔ nda booto wande , nde aenaka ongoma ani aɛ kotinyomo .
45011023	Ebamɔi imɔ bemachaka litefoli liau , iyo koɔtɛsɔmɔ ndowachomo nda isandu eoka Mungu atokɔkɔlɔ ndowach’iyo nda bokuma liasi .
45011024	Eya to mbo aɛ watinyomo nda isandu sha lokonda ndokawachomo nda bokuma wa isandu sha tuma , eoka ongoma ende efinole , simbi to beta ina kowachomo nda isandu sha yao angɛnɛ .
45011025	Kongo ko , bitungani , itilɛmbɛ mbo oyaleke botutuku nda loasɔ-lo eloisami sumbu litina , mbo otayala la bɔmɛtɔ , eoka boseno wa betema bosounda sumbu BaIsalaele ko nda akɔtɛkɛ eba tukela yasi ndɔɔlɔlɛsɛ lisangi lia Mungu ,
45011026	limɔ BaIsalaele batotina beuwesomoko . Kwa loasɔnɔmɔkɔ nda Lokasa mbo — Boendoli ekuswaka nda okenge wa Siona , Atosokola litefoli lia Mungu ende bana ba Yakobo ;
45011027	Elo loyalaka nde ngɛla yami end’iyo , Ani isosokoel’iyo batwanelo bau .
45011028	Nda loasɔ loa Mboli Ilau bende biyani ko l’eoka yanu , nde loasɔ loa mbo basoaaomo , basosamomo ko l’eoka ya batata .
45011029	Lifaefi la likomyi lia Mungu liotaka bato lioi , liao angokikolomo imɔ .
45011030	Kwa ino angɛnɛ watefokolaka Mungu oso , nde kwani osokelakomo booto ko l’eoka ya litefoli liau ,
45011031	ko ongoma iyo imɔ bende la litefoli mbo ko l’eoka ya booto ewakeelomoko ino , iyo imɔ kokeelomo kwani booto .
45011032	Mungu asokanjaka to batotina nda litefoli ko mbo awɛlɛkɛ iyo yaatotina booto wande .
45011033	Aina bolundu wa bondanda la wɛlï la liluwani lia Mungu ! Eingo ko Boto angokɔkɔlɔ ndoosha litina lia bakomyi bande angoko bɛkɛndɛli yande .
45011034	¿ Ndai to aluwi baenyeli ba Ngɛnɛ Mungu ? ¿ Ndai asotwa lande ikumbɛ ?
45011035	¿ Ndai asotafaef’Inde bosömbo , mbo ainolomoko wao ko la Inde ?
45011036	Eoka bitotina fɛɛ yasokwaka end’Inde , yakelomökö lande la bilainywaka ko end’Inde ; tala biomaneke lande ko layalaya ! Ongoma .
45012001	Bitungani yami , itolɔmbɔkɔl’ino ko l’eoka ya booto wa Mungu mbo ino bücheke bindo yanu nda etambelo ya lifaefi ende Mungu , lifaefi elile la liwawi la botanu ebotoomales’Inde , eoka mbo liyaleke lifaefi lia botema eliengani wewe .
45012002	Boyaeli wanu boyalëke kwa ewa bato ba e-mbile-ye , kangä boyaeli ebosokikolomo ko boyaeli boyai wa betema yanu mbo oluwakeke lisangi lia Mungu la njasɔ yande ebile bilau , eyakuliomoko lande , ebisoɔlɔlɔ hɔlɔhɔlɔ .
45012003	Isoonga to lanu batotina ebale eyanu , ko la isosha sha booto esifomu nde’mi , mbo oyalëke la bɔmɛtɔ la ifääla shoetela , kongo ko ndoenyakelaka liikami se kwa asokaela Mungu okaela oto la oto ikwelo sha lilendelu .
45012004	Kwa iso tole la bilengo wike nda bindo ya oto la oto , la elengo la elengo eti la likuwa ko limwito ;
45012005	ko ongoma iso ebale wike , twende ko bindo ɛmwito ende Masiya la oto la oto ende ko elengo ende wina .
45012006	Tosofomo to bafi bako ishosha sha likuwa lia bɔfɔɔnɔ la bɔfɔɔno kwa afomu nd’iso lifaefela ; oyasofomo litɔndɔli , atɔndɔlɛkɛ ko la likaɔ elifomu end’inde ,
45012007	ambo ende likuwa lia bosungi , asungeke to Etanda , oyasofomo boekesi , aekekeseke ;
45012008	oyasofomo lifumbesi , aongeleke bato la lifumbesi ; bokusokoli wa lifaefi , ambo ko la bofäfä ; oyasofomo botoli oso , ambo ko la itinjo ; oyatɔkɛkɛ fɛtɛti ya booto , akɛkɛ la bɔfɔɔmu la limɛngɔ .
45012009	Losamɔ loanu lotayala la bolimbake ,
45012010	siyamaka la bobe sia ; wachanaka la bolau , ino beoto ya Etanda samanaka kwa bofindi ɔmɔi ; wina atalieke wina lande tala .
45012011	Yalaka l’itinjo , inga l’ilemolemo ; yalakaka ko la Bolimo , kuwelaka Ngɛnɛ la bowangemu .
45012012	Omalakaka la iyɛli , kɔkɔmɔkɔ nda bakongolomu ; sombokolaka la boliliya .
45012013	Kaelaka ebaEtanda yao ebile lau la boeno , sungak’iyo la bieka nda kɛndɔ yau .
45012014	Samboelak’iyo ebatokongol’ino , sambolaka , osendëke bieo .
45012015	Omalaka amamwito l’ebatoomala , lelaka l’ikɛnɛnɛ amamwito l’ebatolela .
45012016	Yalanaka la lisangi la botema ko ɔmɔi ; oyalëke la bɔfɛnɔa , nde kɛsɛnɛkɛ l’eba touwe . Oyalëke l’ifääla shoenyela mbo wɛlï waɛ bosoetela .
45012017	Okundanëke bobe ko la bosakane , enyaka ko ebiɛliami nda baiso ba bato batotina .
45012018	Bokɔkɔlɔ , ino koyalakanaka la batotina la lilatemi .
45012019	Ebasamomu lami , okundakanëke bakundo , nde faka efango ya Mungu fofe , eoka loasɔnɔmɔkɔ nda Lokasa loande mbo — Ngɛnɛ Mungu mbo — Likundeli lile ko loasɔ loami , Imi nd’atosakanesa njasɔ .
45012020	Kongo ko wiyeli waɛ eokaka isiyɛ , fak’inde bieka ; eokaka yɛmɛ ya balia , fak’inde amweke . Ongoma otowɛlɛ bösä wa sɔni nda botö wande . Okwesomöko liangɔ elitonana bobe , kongo ko kwesaka bobe ilangɔ ko la bowangɔ boko bolau .
45012021	
45013001	Batotina , boto la boto , baliteseke ebale l’isosha shokakalesa wenda , eoka angwɛnɛ isosha sakolo ngo ko esisofomo la Mungu , la ebale la shao basotomo ko la Mungu .
45013002	Eokao oyatotefola isosha , asotefola imɔ ko likomyi lia Mungu , la ebatotefola , iyo angɛnɛ batofomo se .
45013003	Eoka bekomyi biti to ewaesa yowaesa ebakeli bolau , kangä ebakeli obe . ¿ Otilɛmbɛ to owangaka ewa isosha ? Kelaka to bolau , limɔ inde koomales’aɛ ,
45013004	eoka ale bokomyi wa Mungu ndoyales’aɛ la bolau . Bokela to obe , wangaka , eoka atifomo chaka ko wawa ; ende to bonyafala wa Mungu wowɛlɛkɛ oyasokelaka obe ko efango ya Mungu .
45013005	Eokao lole loasu ndolites’iyo , inga eoka yowanga efango ya Mungu kongo , kangä imɔ ko l’eoka ya eluwanelo yasu ya olau la obe .
45013006	Ko l’eoka-ye otokambaka bɔsɔmbi , eoka bakomyi bende ebasofomo ko likuwa-li ko la Mungu .
45013007	Faka to ende batotina yao eyengani , biko bɔsɔmbi ende ebengani ndosɔnja yao , bosömbo ende ebengani ndɔsɔ wao , wangaka oyengani ndowangomo , tɛmyaka oyengani ndotɛmyɔmɔ .
45013008	Oyalëke la bolima ende boto angɔmɔi , sakolo ngo ko bolima wosamaka bato basi ; eoka oyatosamaka boyalani lande asokɔcha Bikela .
45013009	Eoka mbo baiti-ba bako-Otwëke nyongo , wolëke boto , wiyëke , ololëke yeka , ango liasi imɔ , batotina basosanoelomo ko la liölo-li limɔi liko mbo — Samaka boyalani laɛ kwa ani otosama aɛ angɛnɛ .
45013010	Losamɔ loitokɔkɔlɔ ndokelela boyalani loasɔ ango lɔmɔi lobe , likɔchi lia Bikela liende ngo ko losamɔ .
45013011	Oisoluwa imɔ ngo ko mbo mbile-ye ende lisho lianu liosiswaka nda ilɔ esiingal’ino , eoka kwani liuwesi liasu lisosishana oko tina , ani liayalaka sumbu esika nda lise lina eliaimelak’iso osooso ;
45013012	Bocho bosambosila , linyanya lisambosɔswa , eokao towatoleke to bekeeli ya lilima , biko eya sɔni , la towateke ko biɛla yonana nda löwa ;
45013013	tokɛndɛkɛndɛkɛ la löwa la boyaeli eboɛliami nda baiso ba bato , inga ndotinyaka tosumbe , la liwa lia bänä , inga la bolëfë la bolefela , inga la liwesani la liya ;
45013014	kongo ko wataka boyaeli wa Ngɛnɛ Yesu Masiya la otakelëke bindo bolenda wa yɛmɛ ya yao .
45014001	Nyangelaka ewa lilendelu lilɛmbu nde inga to ko ndowesana lande eoka ya baenyeli bande .
45014002	Boto ɔmɔi asoimela mbo engani nde ndola bieka bitotina , kongo ko wasi wa bɔlɛmbu atolaka ko yeka ya elanga , angola nyama .
45014003	Oyatolaka asɛɔlɛ̈kɛ wasi oyatile , oyatokilaka yeka afëk’inde se oyatola yeka ena , ani Mungu asonyangela oto ona .
45014004	¿ Aɛ wende to ndai oyatofa bokuwi wa oto wasi se ? Ko Ngɛnɛ ewande kongo nd’atof’inde kwa se , kwa likolo ; atofomo nde likolo to , eoka Ngɛnɛ wasu atokɔkɔlɔ ndoemes’inde likolo .
45014005	Boto ɔmɔi atotanga nde lise limɔi lisolongela liasi , kongo wasi atangi nde bacho batotina batitwane ; nde boto la boto akɔkɔmɛsɛkɛ lienyeli eliande angɛnɛ .
45014006	Oyatotanga lise limɔi mbo yenga , asoenyela ongoma ko loasɔ loa Ngɛnɛ ; la oyatola yeka , atolaka ko l’eoka ya Ngɛnɛ eoka asofa Mungu kelekëlë , la oyatileke eoka ya Ngɛnɛ , asofa imɔ ko Mungu kelekëlë .
45014007	Eoka angwɛnɛ boto wasu oyatoyalaka eoka yande angɛnɛ , la angwɛnɛ boto kowa eoka yande angɛnɛ .
45014008	Eoka toyala to la liwawi , ango tosoyala eba Ngɛnɛ ; la eya mbo towa , tosowa ko eba Ngɛnɛ ; eokao to toyala la liwawi , la towa , twende ango koa eba Ngɛnɛ .
45014009	Liende ngo ko la litina-li mbo Masiya awaka la auwaka liasi , mbo ayaleke ko Ngɛnɛ wa eba liwa l’eba liwawi lisanga .
45014010	¿ Aɛ nd’atofa etungani yaɛ se eoka iye ? ¿ Aɛ nd’atosɛɔlɔ imɔ etungani yaɛ eoka iye ? Eoka iso yaatotina totoemakala oso wa kɛka ya likomanyi lia Mungu ;
45014011	kwa asɔnɔmɔkɔ loao nda Lokasa mbo — Mungu mbo — Kwa ayali Imi , batotina batoswakela’mi balui se , La bɛnɔkɔ bitotina bitoaolela Mungu mbo Ngɛnɛ .
45014012	Ongoma to ɔmɔi la ɔmɔi wasu atokasanoela Ngɛnɛ Mungu loasɔ loande angɛnɛ .
45014013	Eokao totakomyianëk’imɔ boto la boto wina lande , nde komyiaka baenyeli banu mbo angotak’imɔ loasɔ nda mboka ya etungani lokwes’inde ango ilango , ango likulya .
45014014	Isoenyela la isoluwa imɔ ko l’isosha sha Ngɛnɛ Yesu mbo angwɛnɛ yeka eyele bokili ko yao angɛnɛ , sakolo ngo ko end’inde oyatangi nde mbo ende bokili , ambo ende bokili end’inde .
45014015	Nde eya mbo etungani yaɛ eokesomoko botema wale eoka ya bieka ebitol’aɛ , ani otikɛsɛnɛ lande la losamɔ imɔ ; osɛɛsɛlɛsɛ̈kɛ inde ona oyawelomoko la Masiya , ko l’eoka ya bieka eyaɛ .
45014016	Omachëke mbo eyaɛ bilau bisendakomoko bieo ,
45014017	eoka Bɔkɔta wa Mungu boti loasɔ loa yeka yola kwa yomwa , kangä eloa liengani la lilatemi la bootaota wa Bolimo Botanu ;
45014018	eoka oyatokuwela Masiya la boyaeli-bo inde nd’atoomalesa Mungu , la atokuliomo lokuku lolau ende bato .
45014019	Eokao to , totutakeke ko njasɔ ya lilatemi la ebitokɔkɔmɛsɛ baina lasu .
45014020	Owɛlɛ̈kɛ likuwa lia Mungu se ko loasɔ loa bieka . Bitotina bisosäsa , angwɛnɛ bokili , kongo ko bobe finɛ ende boto ona oyatokwesa boto se ko l’eoka ya bieka yola .
45014021	Bolau ko ndokila nyama ya kanda bitoti la bänä ango yeka yasi imɔ ebitokwesa etungani yaɛ .
45014022	Lilendelu liaɛ liyaleke nda botema waɛ olo Mungu kongo nd’atɔɛnɛ liao ; lɔkɛmɔ lole ende inde oyatikɔkɔlɛ ndofa botema Wande se eoka ya yeka ena eyetangi inde mbo elau .
45014023	Nde oyatotaka fee , limɔ elaka yeka ena , asofomo se eoka atileke la lilendelu ; bitotina to ebiti la liimeli bile ko batwanelo .
45015001	Iso to ebale la bosangwu nda lilendelu tosungeke eba bɔlɛmbu ndotolaka belito ya fee ebile lau angoluka fofe yoomala ko iso angɛnɛ ;
45015002	nde oto la oto wasu aomaleseke boyalani nda njasɔ bilau ndokɔkɔmɛsɛ Etanda .
45015003	Eoka Masiya atiaomalesaka Inde angɛnɛ , nde lole kwa asɔnɔmɔkɔ nda Lokasa , mbo — Baɛngɔ ebafomoko end’aɛ , basokwa ko ende Imi .
45015004	Eoka eyasɔnɔmɔkɔ kwala , losɔnɔmɔ eoka ndoekes’iso mbo ende ko la likɔkɔmɛlɛ la lisungi lia Kasa ya Mungu mbo toyaleke la iyɛli angɛnɛ .
45015005	Mungu to oyale Ngɛnɛ wa bɔkɔkɔmu la lisungi lia otema afek’ino fofe yoyalaka la botema ɔmwito kwa alɛmbi ko Masiya Yesu ,
45015006	mbo ko la botema ɔmwito la limiki limwito ino kotaliaka Mungu tala , ako Sango wa Ngɛnɛ wasu Yesu Masiya .
45015007	Eokao nyangelanaka kwa asokela imɔ ko Masiya ndonyangel’ino mbo Mungu ataliomoko tala .
45015008	Imi mbo Masiya ayaka to ende BaYuda eba iongo sha itombe nda boyaeli wa bosungi ndokɔkɔmɛsɛ wewe wa Mungu la ndokɔkɔmɛsɛ imɔ basakä ebafomoko batata ,
45015009	la mbo eba tukela yasi baineleke Mungu eoka ya booto wande end’iyo , kwa asɔnɔmɔkɔ nda Lokasa mbo — Eokao , itoaolaka lina liaɛ la liineli ende eba wenda bototi , La itotwa bɔɛlɛ woinela lina liaɛ .
45015010	Liasi imɔ mbo — Omalaka la limɛngɔ , ino ba wenda bototi , Amamwito l’eba tukela ya Mungu .
45015011	Liasi imɔ mbo — Inelaka Yawe , ino ba wenda , Ino bato batotina yaimweselak’Inde .
45015012	La Yesaya imɔ mbo — Oyaotomökö nda bofindi wa Yese eyaka nde , La oyatotaliomo atokakalesa eba wenda ; Iyɛli sha tukela bitotina sile ko end’Inde .
45015013	Mungu to Ngɛnɛ wa iyɛli shasu , atumesek’ino la bootaota la lilatemi ko la lilendelu mbo ofoteke la iyɛli shanu ko la bofoka wa Bolimo Botanu .
45015014	Bitungani yami , iluwi to ndoluwa imi angɛnɛ loasɔ loanu mbo ino angɛnɛ osotuma fuu la bolau , la liluwani la wɛli la mbo otokɔkɔlɔ imɔ ndoekesa basi .
45015015	Isosɔnɛl’ino la lotendela nda botüku ɔmɔi ko ndoenyakeles’ino njasɔ bimɔi ko la booto ebosofomo’mi ko la Mungu ,
45015016	oyasota’mi lioi ndoyala wɛndi wa Masiya Yesu ende tukela ya wenda ; yende sumbu kwa kanga wa Mboli Ilau ya Mungu oyatotambela Inde eba wenda kwa lifaefi elitokuliomo olau la elitoüchomo ko la Bolimo Botanu .
45015017	Yende to la litina liomala la bɔmɛtɔ sumbu loasɔ loa likuwa liami lia Mungu ko l’eoka ya Masiya Yesu .
45015018	Iitotendela ndoonga loasɔ loasi , sakolo ngo ko nda yao ebisokela Masiya angɛnɛ ko lami ndokesa eba tukela ya wenda , ko la lioi la bekeeli imɔ
45015019	ko la ndembe ya tokesa twa bofoka wa Bolimo Botanu ; ongoma nda Yelusaleme la nda yese bitimbi konda yese olo ayali Makedonia , isɔɔlɔlɔ ndonangokola Mboli Ilau ya Masiya ;
45015020	ongoma to yasamaka sumbu finɛ fofe yonangola Mboli Ilau olo atianangoelomoko lina lia Masiya oso , mbo itaswa likolo lia lionda lia oto wasi ,
45015021	kangä kwa asɔnɔmɔkɔ nda Lokasa mbo — Ebatianangoelomoko mboli yande , belɛnɛkɛ to Inde , La ebatiokaka , belaluwesomoko litina .
45015022	Ko la litina-li isotakufesomo bäkufa wike mbo itaya end’ino
45015023	nde kwanikwani itiɛnɛ imɔ fofe ya likuwa nda yese-ye , isoyala la yɛmɛ finɛ yɔɛn’ino ko la miaka wike ;
45015024	ongoma to akakɛkɛ’mi nda yese ya Isipanya , iyɛli shami sile mbo yɛnɛk’ino ani atoeta’mi la mbo ino okatikɛkɛ’mi nda mboka mbisa ani isookana lanu limɛngɔ sumbu .
45015025	Kongo ko isotakɛ nda Yelusaleme okatika lisungi liko lifaefi ende ebaEtanda ,
45015026	Eoka eba tukela ya Makedonia la Akaiya basosanga osɔnjaka lifaefi la limɛngɔ ndokaela liao ende eba touwe ba Etanda nda Yelusaleme ;
45015027	basokela to ongoma la limɛngɔ la bende lau la bolima eoka ango eba tukela yasi bɛɔlɔ likaɔ lia lifaefi lia bolimo elisoesha BaYuda , ongoma lole loau ndosunga imɔ ko BaYuda la yeka eyele la bindo yau la boeno .
45015028	Akasileke’mi lotomo-lo , la akaɔlek’iyo lifaefi-li elisomonya’mi , limɔ itoketa eyanu okakɛ nda Isipanya .
45015029	Iluwi nde mbo akayeke’mi end’ino , itoeshel’ino ambole ya lifotesi lia Masiya .
45015030	Bitungani yami , isolɔmbɔkɔl’ino ko la Ngɛnɛ wasu Yesu Masiya la ko la losamɔ loa Bolimo mbo iso lanu lami tofumbakaneke nda lisomboli ende Mungu loasɔ loami ,
45015031	mbo yɔnɔkɔlɔmɔkɔ nda besamba ya ba Yudea ebatiimele , la mbo lotomo loami losung’iyo loomaleseke eba Etanda nda Yelusaleme ,
45015032	la mbo iyek’end’ino la bootaota , la Mungu ɛlɛmbɛ ongoma , imi koɛumaka sumbu amamwito lanu .
45015033	Mungu Ngɛnɛ wa lilatemi ayaleke to lanu yaatotina . Ongoma .
45016001	Itoomb’ino ndonyangela welo wasu , bosungi otomali wa Etanda , ako Foibe wa Kenekelea oyasoya end’ino la lokasa-lo .
45016002	Nyangelak’inde ko eoka ya Ngɛnɛ la bonyangeli woengana eba Etanda , la sungak’inde la bitotina ebikayaleke’inde la boeno eoka inde angɛnɛ ayali nde bosungi bolau wa bato wike lami imɔ lisanga .
45016003	Seelaka Pulisika la Akwila , bakuwakani lami nda tomo ya Masiya Yesu ,
45016004	ebasikiotenomo kingo loasɔ loami , eokao lami la eba Etanda nda tukela yasi bitotina , tosofaef’iyo kelekëlë finɛ ;
45016005	seelak’imɔ ko eba Etanda omolo nda ndakɔ yau . Seelaka imɔ Epeneto oyasamomu lami la oyayalaka ewa oso wokalangana nda yese ya Asia nda njasɔ ya Masiya .
45016006	Seelaka Malia oyasokuwel’ino la likuwa lifi .
45016007	Seelaka Andeloniko la Yunia eba bofindi wasu l’ebakandomoko amamwito lami nda bɔnyɔlɔlɔ ebale la lokuku sisi ya Batomomu la ebaaka eba Masiya oso wami .
45016008	Seelaka Ampuliato oyasamomu lami la losamɔ loa Ngɛnɛ wasu .
45016009	Seelaka Ulabano bokuwani lami nda tomo ya Masiya , la Sitaku oyasamomu lami .
45016010	Seelaka Apele oyakuliomu nda likuwa lia Masiya , la seelaka eba bofindi wa Alistobulo .
45016011	Seelaka Helodione wa bofindi wami . Seelaka eba Ngɛnɛ Yesu ba bofindi wa Nalekiso .
45016012	Seelaka Tulufina la Tulufosa ebatokuwekela Ngɛnɛ . Seelaka Pelusi botomali bosamomu oyatokuwela Ngɛnɛ la bofiili .
45016013	Seelaka Lufo boto olau wa Ngɛnɛ la nyango wande oyale imɔ kwa nyango ende’mi .
45016014	Seelaka Asunkilito la Felengona la Helemese la Pateloba la Helema la bitungani yau ebile omao .
45016015	Seelaka Filolongo la Yulia Neleo la welo wande , la Olumpa la batotina ebüchomu ebale amamwito lau .
45016016	Lamolanaka la tɔchɔu etüchomu ende eba Etanda kongo ; bitanda bitoti ya Masiya bitoseela ino .
45016017	Bitungani yami , isolɔmbɔkɔl’ino ndwɛnɛkɛ sumbu ebatofɔɔkɔlɔ liwesani l’ebatokufesa lɔkɛndɔ loa eba Etanda mbo batakɛkɛ fii nda yao ebiaekesomökö ino ; engwaki bato ana .
45016018	Bato ba bɔfɔɔnɔ-bo baitolitesa Masiya Ngɛnɛ wasu nda likuwa liande , kangä ko sɔlɔ yau angɛnɛ ; baoi bau ba ngwasu la bɔlɛtɛlɛtɛ batolimbaka betema ya eba ndundu .
45016019	Lokuku loa lilitesi lianu losofafana ende batotina , eokao isoomala to loasɔ loanu , kongo ko ilɛmbi ino ndoyala la wɛlï finɛ nda njasɔ bilau la esaela nda njasɔ bibe .
45016020	Limɔ Mungu Ngɛnɛ wa lilatemi atomatekela Satana mate lisasaya ose ya batindi banu . Booto wa Yesu Masiya , Ngɛnɛ wasu , boyalakeke lanu !
45016021	Timoteo bokuwani lami , asoseel’ino imɔ ko Lukia la Yasona la Sɔpatulo ba bofindi wami basoseel’ino .
45016022	Imi Teleteo oyasɔni lokasa-lo itoseel’ino la losamɔ loa Ngɛnɛ wasu .
45016023	Gaiyo oyasofa’mi ndakɔ la eba Etanda batotina , basoseel’ino . Elaseto botingani wa bieto ya bokenge-bo la Kulato etungani yasu basoseel’ino .
45016025	Tala end’Inde to oyasokɔkɔlɔ ndokɔkɔmɛsɛ ino kɔkɛ ko la lilendelu lia Mboli Ilau ebisonangola’mi , biko wɛndi wa Yesu Masiya , wao bole lɔɛnɛsɔ loa njasɔ eyaisamaka la ebitiaongomökö kwalakwala ,
45016026	nde kwani bisoisolomo ko la baoi ebataka batɔndɔli la bisoluwesomo kwani ende bato ba wenda bototina ko la isosha sha Mungu wa lokato , ko mbo baliteseke yao ko la lilendelu ,
45016027	tala to ende Mungu , Inde kongo Ngɛnɛ wa wɛlï , ko l’eoka ya Yesu Masiya tala ko layalaya . Ongoma .
46001001	Imi Paulo oyatomu lioi ndoyala Botomomu wa Masiya Yesu ko la lisangi lia Mungu , la etungani ya Etanda ako Sosetene ,
46001002	tosotoma liseeli liasu end’eba Etanda ya Mungu eyayali nda Kolinto end’ebasüchomo ko ende Masiya Yesu , ebatomu lioi lioyalaka ebatanu amamwito la batotina ebatosingwaka lina lia Ngɛnɛ wasu ako Yesu Masiya nda bilela bitotina , Ngɛnɛ wau la ewasu lisanga ;
46001003	tosotomel’ino bootaota la lilatemi lia Mungu Sango wasu la elia Ngɛnɛ wasu ako Yesu Masiya .
46001004	Isofaekefa Mungu kelekëlë eoka yanu ko mbile bitotina loasɔ loa booto wa Mungu ebosofomo ino nda liwatemani lanu la Masiya Yesu ,
46001005	la eoka mbo osofotesomo nda beyaeli bitotina ko lande , la nda liekesi la nda liluwani ,
46001006	l’ani inango sha Yesu siakɔkɔmɛsɔmɔkɔ end’ino ;
46001007	ongoma ino angolengeela lofo angolɔmɔi loa bafi ba Bolimo , ani atolombakelak’ino lɔɛnɛsɔ loa Ngɛnɛ wasu Yesu Masiya ,
46001008	ako Inde oyatokɔkɔmɛsɛ ino ko nda liko , ani oti la litwanelo nda lise lina lia Ngɛnɛ wasu Yesu Masiya .
46001009	Mungu ale wolendelomo , end’Inde oyasot’ino lioi ndosangana la Wana wande ako Yesu Masiya Ngɛnɛ wasu .
46001010	Bitungani yami , isömb’ino to ko la lina lia Ngɛnɛ wasu Yesu Masiya , mbo bokulianeke ino batotina la mbo bawesani batayala sisi yanu , kangä mbo bowachaneke la nda baenyeli la nda likomyi lia njasɔ yanu .
46001011	Eoka , bitungani yami , bamɔi ba Kuloe basokambesa’mi fololo mbo ino wende la besho .
46001012	Imi mbo boto la boto wanu atoonga mbo — Imi yende ewa Paulo . Bamɔi mbo — Nde imi yende wa Apolo ; ango ko mbo — Imi ewa Kefa ; ango ko mbo — Imi ewa Masiya .
46001013	¿ Mbo Yesu asoatana ? ¿ Mbo Paulo aolomokö nda lieka eoka yanu ? ¿ La walufiomokö nda lina lia Paulo ?
46001014	Isofa Mungu kelekëlë mbo itilufieke boto angɔmɔi wanu sakolo ko Kelisipo la Gayo kongo ,
46001015	mbo boto ataonga mbo osolufiomo ko la eliami lina liko Paulo .
46001016	( Ambo yalufiakä imɔ ko eba bofindi wa Setefano ; nde itiluwe kwa mbo isolufia wasi . )
46001017	Eoka Masiya atitomeke’mi ndolufia bato , kangä ndonangoel’iyo Mboli Ilau ; la inga to la wɛlï wa lioi mbo lieka lia Masiya litayala ko liyaëlä wawa .
46001018	Eoka lioi lia linangoli lia lieka liende ko ebebe ende ebakosɛɛsɛlɛ , kongo ko end’iso ebasouwesomo liende bofoka wa Mungu .
46001019	Losotomo to nda Lokasa mbo — Itosɛɛsɛlɛsɛ wɛlï w’ebale la wɛlï , la itosɛɔlɔ liluwani lia eba elälä .
46001020	¿ Ewa wɛlï ende to ndai ? ¿ Botikasa wa Bikela ende ndai ? ¿ Boto wa ngwasu ende to ndai ? ¿ Mungu aisotombola wɛlï wa wenda eoka wende ko ebebe ?
46001021	Eoka ya wɛli wa Mungu to , eba wenda angoluwa Mungu ko la mboka ya wɛli , limɔ Mungu lɔɛnɛ mbo bolau ndouwekesa ebasoimela ko la mboka ya bibebe ya linangoli .
46001022	BaYuda to nd’atofelaka ndembe ya bisisho ; BaHela nd’atolukaka wɛlï ,
46001023	kongo ko iso nd’asonangola Masiya oyaolomökö nda lieka ; ende BaYuda liende ko sɔni finɛ , ende BaHela la eba wenda , liende ko ebebe ;
46001024	kongo ko ende ebasotomo lioi , la BaYuda la BaHela , Masiya ende ko bofoka wa Mungu la wɛli wa Mungu .
46001025	Eoka ebebe ya Mungu esolongela wɛlï wa balomboki fwaa la botembu wa Mungu bosolongela bofoka wa balomboki .
46001026	Bitungani yami , ɛnɛkɛ to , lotomo loanu lioi ende Masiya , mbo bamyɔ kongo ba wɛlï wa bato basotomo lioi , ko bamyɔ kongo ba bofoka , ko bamyɔ kongo bende bana ba bato b’isosha ;
46001027	kongo ko Mungu asoaa bibebe ya wenda-bo mbo atomboleke eba wɛlï , la Mungu asoaa bilɛli ya wenda-bo mbo atomboleke eba bofoka ;
46001028	Mungu asoaa mbuwa ya wenda-bo la twao etoti ango la litina , etoti ango yeka mbo asɛlɛkɛ yao ko wawa ko lau ebayali ,
46001029	ongoma angwɛnɛ bolomboki koomakala nda baiso ba Mungu .
46001030	Nde ino wende bana bande ko eoka ya Yesu Masiya oyasoya wɛli wa Mungu end’iso , oyasoeshel’iso liengani la litanesi la liendoli ;
46001031	ongoma to kwa asɔnɔmɔkɔ nda Lokasa mbo — Oyatoomala , aomaleke ko l’eoka ya Ngɛnɛ .
46002001	Nde ayaka’mi end’ino , bitungani , itiayaka la baoi b’isosha sifi angoko ba wɛli bonangoel’ino inango sha wewe sha Mungu ,
46002002	eoka yasangaka mbo imi angoluwa loasɔ loasi lonangoel’ino sakolo ngo ko eloa Yesu Masiya la liwa liande nda lieka .
46002003	Nde imi nd’ayaka end’ino la bɔlɛmbu wa bindo , la bɔwa la liwangi finɛ ;
46002004	ongoma lioi liami la inango shami sitiayalaka la baoi boimelomo wimelaimela , kangä baoi bɔɛnɛsɛ ino Bolimo la bofoka wa Mungu ,
46002005	mbo lilendelu lianu litalendelo wɛlï wa bato kangä bofoka wa Mungu .
46002006	Totoonga ndoonga to njasɔ ya wɛlï ende batowange nda liimeli , nde boti wɛlï wa wenda-bo ango ewa bakakalesi ba wenda-bo ebelasɛɛsɛlɛkɛ ;
46002007	kongo ko totoonga loasɔ loa wɛlï wa Mungu angɛnɛ ebotiaaka woongomo oso , ewaisomökö kwala , ewasangak’Inde likomyi osooso , ko oso wa wenda , mbo aiyesek’iso nda tala yande .
46002008	Angwɛnɛ angɔmɔi wa bakakalesi ba wenda-bo nd’aluwaka wao , eoka eyambo baluwa ani batiaolaka Ngɛnɛ wa Tala nda lieka ;
46002009	kongo ko kwa asɔnɔmɔkɔ nda Lokasa mbo — Liso likɛni , litoi likoki , botema wa bolomboki bokaenyeli Njasɔ ebisokomya Mungu eoka ya ebatosamaka Inde ,
46002010	nde Mungu asoisoel’iso yao ko la Bolimo eoka Bolimo atɔɛlɛlɛ mbo aluweke bitotina , imɔ ko eya Mungu ebiisomu mbii .
46002011	¿ Boni oto nd’aluwi baenyeli ba oto sakolo ko bolimo wa boto nd’atiteni yande angɛnɛ ? Ko ongoma angwɛnɛ nd’aluwi baenyeli ba Mungu , sakolo ko Bolimo wa Mungu .
46002012	Iso totiaɔlɔkɔ̈ to bolimo wa wenda-bo , kangä Bolimo wa Mungu mbo toluweke yao ina ebiafaefomoko iso ko la Mungu ,
46002013	yao ina ebitonangol’iso , inga to ko nda baoi boekesomo ko la wɛlï wa bato angɛnɛ , kangä eboekesomoko la Bolimo wa Mungu , la nda liekesi ndokweela eya Bolimo ende ebasɛɛli Bolimo .
46002014	Bolomboki angɛnɛ angolembeela to njasɔ eyafaefomoko ko la Bolimo wa Mungu eoka end’inde bende ko bibebe , la atikɔkɔlɛ ndoluwa yao eoka bitolembeelomo ko la lisungi lia Bolimo kongo .
46002015	Nde boto oyasosungomo la Bolimo atolembeela boyaeli wa bitotina , nde inde angɛnɛ atikɔtɔlɔmɔ la boto angɔmɔi .
46002016	¿ Ndai to aluwi baenyeli ba Ngɛnɛ , ndai kotwa lande kuko ? Iso nd’aluwi to baenyeli ba Masiya .
46003001	Nde , Bitungani yami , itikɔkɔlɛkɛ ndoonga lanu kwa atoonga’mi la bato ebasoluwana la Bolimo , kangä kwa mbo wende balomboki kongo , ango ko kwa mbo bana baoli ba Masiya ;
46003002	yamwesak’ino ko baɛlɛ kongo , itilesek’ino yinjo ya nyama eoka otitakɔkɔlɔkɔ ndola yao .
46003003	Eingo ko kwanikwani imɔ okakɔkɔli ndola yao , eoka okoyali nde balomboki , inga eba Bolimo . Kwa ayali ino la liya la liwesani sisi yanu , ¿ loti to la litina mbo wende ko bato angɛnɛ ebati la Bolimo , ani otokelaka kwa atokela balomboki ?
46003004	¿ Atoonga ɔmɔi mbo — Imi nd’ale to wa Paulo , la wasi mbo — Imi yende wa Apolo , eti to mbo wende ko balomboki kongo ?
46003005	¿ Apolo ale to ndai ? ¿ Paulo ende ndai ? Tole ngo ko basungi ba Ngɛnɛ ebatosung’ino nda liimeli kwa asofa Ngɛnɛ ofaefa oto la oto .
46003006	Imi isolɔɔ koto ; Apolo asowɛlɛ yao balia , kongo ko Mungu nd’atokondesa yao .
46003007	Ongoma la bɔlɔi la bɔwɛli wa balia bati yeka , kangä Oyatokondesa yao ako Mungu .
46003008	Nde bɔlɔi la bɔwɛli wa balia bende ko ɔmwito , batitwane , nde oto la oto atofomo ewande bondanda eoka ya eliande likuwa .
46003009	Twende to bakuwani amamwito la Mungu ; ino wende elanga ya Mungu , wende imɔ ndakɔ eyetoswomo la Mungu .
46003010	Kwa bonyafala wa elalaka oyasoakola ndoswa lionda lia ndakɔ , imi imɔ isoswa lionda lia ndakɔ ya Etanda ko la isosha esifomu’mi la Mungu , la wasi nd’atoswa likolo lia liao . Oto la oto asweke likolo lia liao la wɛlï la wɛlï to !
46003011	Eoka lionda elisoswomo nda nyɛlɛ , oto wasi atikɔkɔlɛ ndoswa liasi , sakolo ko elisoswomo oso liko Yesu Masiya .
46003012	Nde boto eswa ndakɔ likolo lia lionda , ango bieto ya loketi , kwa pata kwa batalɛ ba bɔfɛkɔ , kwa baonga , kwa bangala , kwa kasa kongo , nde
46003013	likuwa lia oto la oto litɔɛnɛlɛ fololo ; Lise lina lifi litotombola liao eoka litoisolomo ngo ko la bösä la bösä botokɔtɔlɔ bɔfɔnɔ wa likuwa lia oto la oto .
46003014	Eyambo likuwa elisoswa oto nda lionda likɔkɔmɔ , ani oto-yo kɔɔlɔ bondanda ;
46003015	nde eyambo likuwa lia oto lifechomo , likuwa angɛnɛ lisowa , kongo ko inde angɛnɛ atouwesomo , ambo kwa oto oyasɔɔnɔkɔlɔmɔ nda wambe wa bösä .
46003016	¿ Otiluweke mbo wende eyaelo ya Mungu la mbo Bolimo wa Mungu akoyali atiteni yanu ?
46003017	Boto ebebesa eyaelo ya Mungu , Mungu kobebesa oto ona , eoka eyaelo ya Mungu esüchomo ko eoka yande la ino wende eyaelo ena .
46003018	Boto atalimba botema wande angɛnɛ ; ɔmɔi wanu eenyela mbo ende la wɛlï finɛ nda njasɔ ya wenda-bo , akinjweke ko ebebe mbo ayaleke la wɛlï wa Mungu .
46003019	Eoka wɛlï wa e-wenda-bo bole ko bibebe nda baiso ba Mungu , eoka kwa asɔnɔmɔkɔ loao nda Lokasa , mbo — Atokusamela eba wɛlï nda shɔngɔlɔ shau angɛnɛ ; la liasi mbo —
46003020	Mungu nd’aluwi tofenya twa eba wɛlï , mbo tole ngo ko wawa kongo .
46003021	Ongoma to , oomalëke loasɔ loa bato , eoka bitotina yende eyanu ,
46003022	angoko Paulo , kwa Apolo , kwa Kefa , kwa wenda-bo , kwa liwawi , kwa liwa , kwa njasɔ ya mbile-ye , kwa ebikayeke mbisa , ambo bitotina fɛɛ yende yanu ;
46003023	kongo ino wende eba Masiya , la Masiya ale wa Mungu .
46004001	Tɛnɛngo , taenyelaka mbo iso twende ko basali ba Masiya la ebatoisokoela bato njasɔ ya Mungu ebiisomu ko mbiso ;
46004002	nde oyatofomo likuwa-li , ambo aondu nde wolendelomu nda liao .
46004003	Ende’mi lole ngo ko loasɔ lɔkɛkɛ ani likuwa liami lisotichakomo lanu ango ko la ikumbɛ sha bato basi , la imi angɛnɛ imɔ itikɔtɔlɛ likuwa liami .
46004004	Itiluwe mbo eliami likuwa lile la litwanelo , kongo ko ititange mbo iti to la litwanelo ; oyatokɔtɔlɔ’mi ale ko Ngɛnɛ Yesu .
46004005	Eokao otafëke loasɔ se oso wa mbile ya loyo loa Ngɛnɛ oyatɔɛnɛsɛ fololo yao ebikoisama nda botufɛlɛ , atoisola kuko ya betema ya bato ; kwaamao oto la oto atokaelomo loomalo eloande ko la Mungu angɛnɛ .
46004006	Bitungani yami , nda njasɔ-bi isoonga kwa mbo bile ko loasɔ loasu la Apolo ko l’eoka yanu kongo , mbo boekeke ko lasu litina lia liölo-li , liko mbo — Angoakala lioi lia Lokasa ; mbo ɔmɔi atayala la bɔmɛtɔ wolongela wasi .
46004007	¿ Ndai to nd’asolongesa ɔmɔi wanu likolo lia wina ? ¿ Loni elole laɛ elotifomo oso end’aɛ ? ¿ Wafomo to ; monito otofaema la bɔmɛtɔ kwa mbo otifomo lifaefela ?
46004008	Oisokanelo ! Oisoyala oko bafoka ! Oisoya bɛkɔta angotasungomo ko lasu batomomo ! Aina to bolau mbo boyaleke bɛkɔta , ongoma la iso lanu toyalaneke imɔ l’isosha sha bɛkɔta !
46004009	Itangi nde mbo Mungu asotamb’iso Batomomo liili kwa bato ebasamboolomo ko bɔkɛcha nda baiso ba wenda bototina , la ende bakitomo la bato lisanga .
46004010	Iso twende bibebe eoka ya Masiya ; nde ino wende bato ba liluwani eoka ya Masiya . Iso twende bilɛli ya bato , nde ino wende to baesesi . Ino wende bato bolitesomo ; nde iso twende bichambelo ya bato .
46004011	Konda eweuse tole la boeno wa yeka yola la yomwa , tosolengeela bisinda yowata ; totoomakomoko mbaka , twende tɔkɛndi twa bato , angwɛnɛ bokenge .
46004012	Tosoya imɔ basali , totokela bakuwa la besamba yasu angɛnɛ ; atomɔlɔmɔ iso , totosambola bato ; atokongolomo iso , tosoikamaka se ;
46004013	Atotɔngɔmɔ iso , tosɔɔnjɔnjɛl’iyo . Tosotangokomo ko wisi la lialala lia bokenge konda eweuse .
46004014	Itisɔnɛl’ino ebaoi-ba ko ndokes’ino sɔni kangä ndofaef’ino bana basamomu bami ko liɛngɔ ,
46004015	eoka ambo boyala la ambɔlɛ wa baekesi ba Masiya , kongo ko boti to la basango wike ; imi nd’asokinjwa oyaot’ino ko la Mboli Ilau nda lina lia Yesu Masiya .
46004016	Isotinjak’ino to mbo bokweekela’mi .
46004017	Eokao isotomel’ino Timoteo oyale imɔ ko wana wami bosamomu wa lilendelu lia Ngɛnɛ , la oyatoenyeles’ino bɛkɛndɛli yami yotuta Yesu Masiya , chaa kwa atoekekesa’mi lolo lolo nda bitanda bitotina .
46004018	Bamɔi basoonga la bɔmɛtɔ mbo imi angoya end’ino ,
46004019	nde eyambo Ngɛnɛ esanga ongoma , yeyaka to lisasaya limɔ yeluwaka bofoka angɛnɛ wa bato ana ba bɔmɛtɔ , inga baoi ebatoong’iyo ;
46004020	eoka Bɔkɔta wa Mungu boti loasɔ loa boongaonga kangä loa bofoka wa Bolimo .
46004021	¿ Olɛmbi to iye ? ¿ Mbo iyeke end’ino la likuchi kwa mbo iyeke la losamɔ la botema sambo ?
46005001	Mboli ya nyongo ya ɔmɔi wanu bisomelana finɛ , ende nyongo ibe eyetiluwane ango ende basenji , mbo ɔmɔi wanu asosɔngɔ wali wa sango wande ,
46005002	la osoënda la esaela ! ¿ Lotiete olau mbo oweke sɔni la mbo oyasokela loasɔ-lo asokolomoko sisi yanu ?
46005003	Imi moni ? Bindo yami yende esika lanu , nde bolimo wami bole tina lanu , la kwa asoyala to’mi tina lanu , isosila ndotena loasɔ loa boto oyasokela ongoma ,
46005004	atosɔngɔmɔ’ino nda lina lia Ngɛnɛ Yesu la akayaleke ino amamwito la bolimo wami ko la bofoka wa Ngɛnɛ wasu ako Yesu ,
46005005	kokɛsɛ botoyo obe ende Satana mbo bindo yande esɛɛsɛlɛkɛ mbo bolimo wande angɛnɛ buwesomoko nda Lise lifi lia Ngɛnɛ wasu .
46005006	Baoi banu ba esaela bati balau . ¿ Otiluwe mbo sinyo sha bänä ba lilaka sitokɔkɔlɔ ndokakesa lituma litotina elisobiomu la shao ?
46005007	Tasokolaka to lilaka elisokaka mbo oyaleke kwa lituma lina litanu liesi ; Masiya asoolomo to loasɔ loasu kwa aolomoko nyama ya Elambɔ ya Lieti .
46005008	Ongoma , toleke to Elambɔ , inga la lituma elisoɔlɔ , elile la lilaka lia yɛmɛ ibe , kangä la lituma elitisobiomo la yeka , nde lile elia momongo angɛnɛ .
46005009	Yasɔnɔkɔ nda lokasa loami mbo — Oyalanëke l’ebatotwa nyongo ;
46005010	nde inga to loasɔ loa eba wenda angɛnɛ ebati b’Etanda , kwa eba bolole , l’eba booni , kwa ebatosemola bɛfɔnɔ ya mungu , eoka ongoma engani nde ko ndosokwa nda wenda-bo .
46005011	Nde isɔni nde kwani mbo — Oyalëke la etungani w’Etanda oyale oto wa nyongo , wa bolole , wa lisemoli lia befɔnɔ ya mungu , oyatomɔlɔkɔ bato , oyatowaka bänä , la booni , oyalanëke la bɔfɔnɔ-bo wa boto , angola ango lande bieka !
46005012	¿ Ikomyeke bato ebati ba Etanda litina moni ? ¿ Loisoyala loanu ndokomya bato angɛnɛ b’Etanda ?
46005013	Mungu nd’atokomya ebale lousa loa Etanda . Kusolaka boto ona obe lousa loa Etanda .
46006001	¿ Ndai wanu eyala la loasɔ ende wasi w’Etanda kotendela ndɔkɛ okakomya loao nda likita , inga nda ikumbɛ sh’Etanda ?
46006002	¿ La otiluwe mbo eb’Etanda nd’atokomya njasɔ ya bato ba wenda ? ¿ Eya to mbo wenda bototi bokomyiomoko ko lanu , otiengane ndokomya tonja njasɔ angɛnɛ ?
46006003	¿ Otiluwe mbo totokomyia njasɔ ya bakitomo , asa kɔni eya liwawi-li ?
46006004	¿ Boyala to la njasɔ ya bɔfɔnɔ-bo , monito otokɛ la yao ende ebatilitesomo lanu nda Etanda ?
46006005	Isoonga ongoma mbo okeke sɔni . ¿ Mbo boti la boto angɔmɔi wa wɛlï oyatokɔkɔlɔ ndokomyel’ino bitungani ya Etanda njasɔ ;
46006006	kangä mbo oto w’Etanda kɔkɛsɛ loasɔ loa wina nda likomyi ko oso wa bato ebatiimele ?
46006007	Ongoma wende to la litwanelo eoka mbo otokɛsɛnɛ nda likita la njasɔ yanu . ¿ Loisoeta olau ndokelomo obe , lotiengane ndolimbomo la ndomɛsɛlɛ loao ?
46006008	Kongo ko ino angɛnɛ nd’atokela obe la otolimbaka ango baina ba Etanda angɛnɛ .
46006009	¿ Otiluwe mbo ebati la liengani batisangole elela nda Bɔkɔta wa Mungu ? Olimbomöko nda betema yanu ; eba belëfë , ebatosemola bɛfɔnɔ , eba nyongo , l’ebatotombolana bindo la tosumbe ,
46006010	l’eba biya , eba bolole , ebatowaka bänä , ebatomɔlɔkɔ bato , eba booni , ambo batotina-ba batisangole Bɔkɔta wa Mungu .
46006011	Wayalaka nde bamɔi banu , ko l’ebɔfɔnɔ-bo , kongo ko ososoolomo batwanelo , osüchomo nda Etanda , osoenganesomo eoka ya lina lia Ngɛnɛ Yesu Masiya la eoka ya Bolimo wa Mungu wasu .
46006012	Boto eonga mbo — Bitotina biengani nde lami ndokela ; nde bitotina bitisangele la bolau . Beonga mbo — Bitotina biengani lami ndokela ; kongo ko imi itiyokakalesomoko la yɛmɛ ango ɛmɔi .
46006013	Bieka yola biyali loasɔ loa sɔlɔ la sɔlɔ ko loasɔ loa bieka , la Mungu atosɛɛsɛlɛsɛ yao imbale . Bindo etikelomo ko eoka ya bolëfë , kangä eoka ya Ngɛnɛ la Ngɛnɛ wasu imɔ ko l’eoka ya bindo .
46006014	Mungu nd’atɛmwɛsɛkɛ Ngɛnɛ wasu nda liwa , limɔ ɛtɛmwɛsɛkɛ imɔ ko iso ko la bofoka wande .
46006015	¿ Otiluwe mbo bindo yanu bende bilengo ya Masiya ? ¿ Yɔsɛkɛ to bilengo ya Masiya ndowachaka yao l’ewa bolëfë ? Mbayo , ango sinyo !
46006016	¿ Oisoluwa mbo boto oyatowatema la botomali wa bolëfë , ambo iyo yaambale bende ko bindo emwito ? Eoka Lokasa loa Mungu mbo — Iyo yaambale beyalaka nde ko bindo emwito .
46006017	Nde oyatowatema la Ngɛnɛ ale lande ko bolimo ɔmwito .
46006018	Kwelaka bolëfë botili fwaa ! Njasɔ ibe yasi bitotina ebitokela boto bitikelakomo nda bindo angɛnɛ , nde botwaki wa bolëfë bosobebesa bindo yande angɛnɛ .
46006019	Otiluwe imɔ mbo bindo yaɛ ende eyaelo ya Bolimo Botanu oyale atiteni laɛ Oyasokwaka ende Mungu ?
46006020	Otiomane lanu angɛnɛ , wasombomoko la bolïli . Eokao omalesaka Mungu ko la bindo yanu .
46007001	Nda loasɔ lona to eloasɔnɔk’ino , bolau woeta bole ko mbo boto angowatema la botomali nda lisɔngɔni .
46007002	Kongo ko kwa asoya belëfë likama , botolome la otolome asɛlɛkɛ ewande wali , la wali la wali asɛlɛkɛ ewande olome .
46007003	Bolome la bolome afaefeke wali wande yao ebiengani la lisɔngɔni , ko ongoma wali ende olome wande ;
46007004	wali ati ngɛnɛ wa bindo yande angɛnɛ , kangä olome . Ko ongoma bolome imɔ ati ngɛnɛ wa bindo yande , kangä wali .
46007005	Ofekelanëke lisɔngɔni , ambo ani osokuliana ongoma ko la mbile sinyo , mbo wɛnɛkɛ fofe ya lisomboli , limɔ mbisa koyalana liasi mbo Satana atasoshel’ino ko la boeno wanu wɔɔngɛsɛ yɛmɛ yanu .
46007006	Isoonga ongoma ko ndolɛmbɛl’ino sumbu , inga mbo Mungu nd’ateli nde’mi ekela nda loasɔ-lo .
46007007	Kongo imi nd’alɛmbi mbo batotina bayaleke kwa ayali nde imi ko bɔkɔlɔ ; nde oto la oto afomu nde boyaeli ewande bolau ko la Mungu .
46007008	Ende bɛkɔlɔ la ende ebawelu balome isoonga mbo losoeta la olau ani batikaleke kwa ayali nde’mi angosɔngɔ imɔ ;
46007009	nde eyambo batikɔkɔlɛ ndofeka yɛmɛ , batasɔngɔkɔ to , eoka ndosɔngɔ esoeta ndofɛfɛ la bolëfë .
46007010	Ende ebasosɔngɔ isotela ekela , inga to’mi kangä Ngɛnɛ nd’ataka yao , mbo wali angosɛnyana la olome wande —
46007011	nde eya mbo basosila oko ndosɛnyana ani botomali angosɔngɔnɔ imɔ , angoko koinywa liasi ende bolome — la otolome angosokola wali wande .
46007012	Ende ebamɔi , imi angɛnɛ nd’asoonga , inga to Ngɛnɛ , mbo ango oto wa Etanda eyala la wali oyatiimele , nde wali ekulia ndoyala lande , ongoma bolome angosokol’inde .
46007013	Ko ongoma imɔ , otomali w’Etanda eyala la olome oyatiimele , nde bolome ekulia ndoyala lande , ongoma wali angosɛnyana lande .
46007014	Eoka botolome oyatiimele asüchomo ko l’eoka ya wali wande , la wali imɔ oyatiimele asüchomo ko l’eoka ya olome wande oyasoimela ; aenaka ongoma ani bana banu kokwa bokili wa nyongo , kongo ko basüchomo nda Etanda .
46007015	Nde oyatiimele ɛlɛmbɛ ndosɛnyana , ambo basɛnyanɛkɛ ; nda bɔfɔnɔ-bo wa loasɔ , oto wa Etanda , otomali kwa otolome , atikandomo ; Mungu asot’iso lioi mbo toyaleke la lilatemi .
46007016	¿ Wali wa oto , oluwi nde kwa mbo otouwesa bolome waɛ ; l’aɛ imɔ bolome , oluwi nde kwa mbo otouwesa wali waɛ ?
46007017	Kongo ko bolau ngo mbo boto la boto ayaleke la boyaeli ewafomoko inde la ani atomoko inde lioi ko la Ngɛnɛ Mungu . Isotela bitanda bitotina ekela-ye ongoma .
46007018	¿ Watinyaka to itombe ani Mungu atak’aɛ lioi ? Angosokola imɔ loelo loa itombe . ¿ Ndai ayalaka ko losunga ani Mungu atak’inde lioi ? Atinyomöko itombe !
46007019	Itombe sitiyale loasɔ ; losunga imɔ lotiyale loasɔ . Kongo ko lilitesi lia Bikela ya Mungu lile nde loasɔ loeta .
46007020	Kwani ayalaka boto la boto nda mbile eyatomoko inde lioi , bolau mbo atikaleke ngo ko ongoma .
46007021	¿ Wayalaka bɔkɔwa ani watomoko lioi ? Otakelëke loao bolenda , kongo ko bokɔkɔlɔ ndoendolomo , wɛnɛkɛ fofe , ambo bolau .
46007022	Bɔkɔwa oyasotomo lioi la Ngɛnɛ Yesu , ambo ale ko iote sha Ngɛnɛ ; ongoma imɔ iote oyasotomo lioi ale ko bɔkɔwa wa Yesu .
46007023	Wasombomokö la bolïli ; oyalëk’imɔ bɛkɔwa ya bato kongo .
46007024	Bitungani yami , kwani ayalaka boto la boto eyatomoko inde lioi , atikaleke ngo ko ani amamwito la Mungu wosungak’inde .
46007025	Nda loasɔ loa baseka , itiɔlɛ ekela ya Ngɛnɛ , nde itof’ino liölo lia loasɔ-lo kwa boto wolendelomo ko l’eoka ya booto wa Ngɛnɛ ende’mi .
46007026	Im’isoenyela to mbo , eoka ya bifembi ebikayeke nda mbile-ye , bolau mbo boto atikaleke ko la boyaeli ebole lande kwani .
46007027	¿ Wende la wali ? Olukëke fofe yosɛnyana lande . ¿ Otiyale imɔ la wali ? Olukëk’imɔ wali wasi .
46007028	Nde eyambo bɔsɔngɔ imɔ , liti to litwanelo la boseka esɔngɔnɔ , liti to litwanelo . Kongo ko ebatosɔngɔnɔ bɛnɛkɛ nde bifembi ya liwawi-li la imi nd’alɛmbi ndokufesel’ino yao .
46007029	Litina elitoonga’mi lanu , bitungani yami , lile mbo mbile ebisotikala bit’imɔ yumwa . Ko la yao ebitikali nde , mbo ebasosɔngɔ bayaleke kwa mbo bati la wali ,
46007030	ebasolela batayalaka kwa mbo batilele oto , ebasoyaimwaka batayalaka kwa mbo batioke limɛngɔ ; ebatɔkɛkɛ bokalala , batayalaka kwa mbo batisɛlɛ bieto ,
46007031	la ebasofomo isosha nda wenda-bo kwa mbo batikakalese wao , eoka likɔmɔnyi lia wenda-bo likosekwasekwa fwaa .
46007032	Itilɛmbɛ mbo ino oyaleke la tolöi twa wenda ; oyati la wali atokɛsɛlɛ njasɔ ya Ngɛnɛ iyɛli mbo aomaleseke Ngɛnɛ ,
46007033	nde oyale la wali atɔkɛsɛlɛ njasɔ ya wenda iyɛli mbo aomaleseke wali wande ,
46007034	ongoma asoeyaeya . Ongoma to la bosanga la boseka batokɛsɛlɛ njasɔ ya Ngɛnɛ iyɛli shoüchel’Inde la bindo la botema lisanga . Nde botomali oyale la olome akokɛsɛlɛ eya wenda iyɛli mbo aomaleseke olome wande .
46007035	Isoongel’ino baölo-ba ko ndofotes’ino , inga ndokufesel’ino , kangä mbo oliteseke likomɔnyi lilau la mbo okuweleke Ngɛnɛ angoeyaeya nda botema .
46007036	Nde eyambo boto etanga nde mbo atikomye boseka wande loasɔ loa liäla la wɛlï ani engani nde ndosɔngɔnɔ eoka mbo boseka asɔfɛtɛ bindo , ambo loti la loasɔ , iyo la liäla basɔngɔnɛkɛ .
46007037	Kongo ko ango boto ekɔkɔmɔ nda botema wande , la ani loasɔ loasi lotitakomyomo , la ani boto ale l’isosha shokela ani , esanga nda botema ndotikala la wana wande ko boseka kongo , lole imɔ ko lolau elosokel’inde .
46007038	Ongoma to , boto oyasosɔngɛsɛ boseka wande asokela olau , la oyatisɔngɛsɛ wana wande asokela bolau woeta .
46007039	Wali asokandomo la olome wande la mbile bitotina ebiyal’inde la liwawi , nde bolome ewa , wali atikandomo imɔ , asɔngɔnɛkɛ oyatosang’inde , ko botolome wa Etanda kongo .
46007040	Nde nda botema wami isoenyela mbo etikala ani angosɔngɔmɔ imɔ , eyalaka nde la limɛngɔ ; la itangi nde mbo yende imɔ la Bolimo wa Mungu nda botema wami .
46008001	Kwani to loasɔ loa bieka ebisotambomo oso wa bɛfɔnɔ ya mungu ; toluwi nde mbo iso yaatotina tole la wɛlï nda loasɔ-lo . Kongo ko wɛlï angɛnɛ bototumesa bato la bɔmɛtɔ , nde losamɔ lotokɔkɔmɛsɛ bato la olau .
46008002	Boto etanga nde mbo asɔɔlɔ wɛli , ambo akaluwi wao ewengani lande ndoluwa .
46008003	Nde boto esama nde Mungu , boto ona asoluwomo la Mungu .
46008004	Nda loasɔ loa bieka ebisotambomo nda lisemoli lia bɛfɔnɔ ya mungu , toluwi to mbo angwɛnɛ mungu ya bɛfɔnɔ ya wewe nda wenda-bo , la angwɛnɛ Mungu sakolo ngo ko Ɔmwito .
46008005	Nde yao ebisofomo lina mbo mungu , kwa nda use angoko ono se nda nyɛlɛ-bende bamungu la bangɛnɛ wike , —
46008006	kongo ko iso nd’ayali la Mungu ko Ɔmwito ako Sango oyakelaka bitotina la iso yaatotina tosoomana lande , la Ngɛnɛ ko Ɔmwito ako Yesu Masiya oyakɔkɔmɛsɛkɛ bitotina la iso bato lisanga .
46008007	Nde wɛlï-bo botiyale la batotina , nde bamɔi basotanga mbo bɛfɔnɔ yende wewe konda wainɛngɛ ko kwani la batolaka bieka ina mbo bisotambomo ende mungu ya bɛfɔnɔ limɔ eoka mbo elembeelo ya botema ele la bɔlɛmbu , iyo ana basobeba eoka ya bokili ebosowang’iyo .
46008008	Nde bieka biitoiyes’iso ende Mungu ; tokila bieka toitoomelo la tola iso angofota .
46008009	Kongo ko tichaka la wɛlï mbo lisokoli lia bokili wanu litakwesa basi ebatikɔkɔmɛ .
46008010	¿ Ango boto to ɛɛnɛ aɛ , boto wa wɛlï nda loasɔ-lo , ani otolaka bieka nda mɛsa ya esemoelo ya bɛfɔnɔ ya mungu ani inde angola ko l’eoka mbo elembeelo yande etikɔkɔmɛ loasɔ loa bieka nda esemoelo ya bɛfɔnɔ ?
46008011	Ongoma etungani yaɛ oyatikɔkɔmɛ asosɛɛsɛlɛ eoka ya wɛlï waɛ ani Masiya awelaka nde etungani ena .
46008012	Ko ongoma asokeël’ino bitungani yanu obe ko ndoswak’iyo baswa nda elembeelo eyetikɔkɔmɛ , osokeel’imɔ ko Masiya obe .
46008013	Eokao eyambo yekwesa etungani yami se ko l’eoka ya bieka ina ebisola’mi , itialek’imɔ yao liasi ko layalaya , mbo itakwesa etungani yami se .
46009001	¿ Boyaeli wami angɛnɛ moni ? ¿ Iisofaikolomo bokili wa bikela ya Mɔsɛ ? ¿ Iti to Botomomu ? ¿ Itiɛnɛkɛ Yesu Ngɛnɛ wasu ? ¿ Oisowatekema la Ngɛnɛ Yesu ko l’eoka ya likuwa liami ?
46009002	Ambo bamɔi basi beenyela mbo imi iti Botomomu nde yende ewanu Botomomu ; ino wende ndembe ya chapa ya lotomomo loami la Ngɛnɛ end’ino .
46009003	Isomutoela to ebatokɔtɔlɔ’mi ko la baoi-ba .
46009004	¿ Mbo iso Batomomu toti l’isosha shɔɔlɔ yeka yola la yomwa ?
46009005	¿ Mbo toti l’isosha shokɛsɛnɛ la wali oyale l’Etanda , kwa atokelaka batomomu ebamɔi la bitungani ya Ngɛnɛ la Kefa imɔ ?
46009006	¿ Mbo iso lami la Balanaba kongo toti l’isosha shomacha likuwa lia besamba yasu angɛnɛ ?
46009007	¿ Boni to bosilikani atolaka bieka ebisomb’inde angɛnɛ ? ¿ Oyatokuwa elanga aitolaka yeka ya eula ? ¿ Botingani wa liasa lia mbuli angotamwa baɛlɛ ba liasa ?
46009008	¿ Mbo isoonga ongoma ko l’isosha sha bato kongo ? ¿ Kwa mbo bikela ya Mɔsɛ biisoonga ko ongoma ?
46009009	Nda Lokasa loa bikela ya Mɔsɛ loasɔnɔmɔkɔ mbo — Okandëke bolomba wa mbolo oyatomatekela befonga nda etwangelo .
46009010	¿ Mbo Mungu asokɛsɛ ko mbolo iyɛli kongo ? ¿ Mbo aisoonga ongoma ko l’eoka yasu ? Lioi-li losɔnɔmɔ nde eoka yasu mbo bokuwaki w’elanga la oyatotwaka eula bakeleke likuwa ko l’iyɛli sholaka bieka ya eula .
46009011	¿ Iso tolɔɔ koto ya Bolimo nda eyanu betema , lole to loasɔ lofi mbo iso kɔɔlɔ likaɔ lia eyanu bieka ya bindo ?
46009012	¿ Ango basi befomo to likaɔ ko l’isosha shanu , simbi to iso kofomo i ? Kongo ko totifote ko l’eoka ya Isosha shɔ̈ɔlɔ likaɔ nde tosotendela boeno mbo totakufesa likɛndɛsi lia Mboli Ilau ya Masiya .
46009013	¿ Botiluweke mbo ba kanga ebatokuwela esemoelo ya Mungu nd’atɔɔlɔ likaɔ lia bieka omao la mbo ebatotambaka bafaefi nda etambelo nd’atɔɔlɔ likaɔ lia bafaefi ?
46009014	Ko ongoma imɔ Ngɛnɛ wasu ataka ekela mbo ebatonangokola Mboli Ilau bɛnɛkɛ yeka yoengana beeno yau ko nda yao .
46009015	Kongo ko im’itiɔ̈lɛ ango shaya eoka ya isosha-si la itisɔnɛ baoi-ba mbo yɔlɛkɛ bieka ongoma ; losoeta la olau mbo itawaka , inga to mbo boto kotombola liomali liami lionangola wawa ;
46009016	eoka ango yenangolaka Mboli Ilau , iti to la litina lioyala la bɔmɛtɔ eoka lwende ngo lotimbana loami kongo la liömä liwɛlɛmɛkɛ ende’mi ani itinangole Mboli Ilau .
46009017	Yenangola to la lisangi liami , ani imi kɔɔlɔ bondanda olau , nde la wuno likuwa lile kwa elia bɔkɔwa .
46009018	¿ Boni to bondanda ebokɔɔlɛkɛ’mi ? Ebo kongo , mbo itonangola Mboli Ilau lifaefela angofota l’isosha nda linangoli lia yao .
46009019	Eoka kwa asoyala’mi iyote sha boto , isoyala bɔkɔwa wa batotina ko la lisangi liami angɛnɛ mbo yɔlɛkɛ ambɔlɛ wa bato botuta Ngɛnɛ .
46009020	Yakɛkɛ ende BaYuda kwa WaYuda mbo yɔlɛkɛ BaYuda , yakɛkɛ ende ebatolitesa Bikela ya Mɔsɛ kwa ɔmɔi wau angɛnɛ-ani iti wau wewembo yɔlɛkɛ balitesi ba Bikela ;
46009021	yakɛkɛ ende ebatilitese Bikela kwa ɔmɔi oyatilitese Bikela inga mbo itilitese Mungu , eoka itolitesa Bikela ya Masiya angɛnɛ — mbo yɔlɛkɛ ebatilitese Bikela .
46009022	Ende eba ɛlɛli , yayalaka l’ɛlɛli mbo yɔlɛkɛ eba ɛlɛli . Isotayala kwa bɛfɔnɔ ya batotina mbo yuweseke bamɔi bau batotina .
46009023	Itokelaka ongoma ko l’eoka ya Mboli Ilau mbo yɔlɛkɛ likaɔ lia Mboli Ilau la liuwesi lia yao amamwito lau .
46009024	¿ Botiluweke mbo nda fɔmbi yokɛsɛnɛ mangu batotina nd’atokwaka mangu , ko ɔmɔi kongo nd’atɔɔlɔ bondanda wa bolongi ; kwaka to ongoma mbo ɔsɛkɛ wao !
46009025	Oso wa lise lia fɔmbi batotina ebatofumba ndolonga batokakalesa yɛmɛ ya bindo ; iyo batofumba mbo baɔlɛkɛ bondanda ebotobɛɛkɛlɛ nde iso ko wao ebotilasɛɛsɛlɛ imɔ .
46009026	Imi nd’atokwaka mangu ko ongoma , fii nda mboka ; asonana’mi liangɔ , iitofaliana ko besamba wawa ,
46009027	nde itonana la bindo yami angɛnɛ ndokakalesa yao kwa bɔkɔwa wami , litina mbo imi ako ikomya sha linangoli , itafekomoko .
46010001	Bitungani yami , itilɛmb’ino ndoosala mbo basango basu baaka kwala iyo batotina ebalinjomoko la lifita nda liɔmbɛlɛ la iyo batotina loeta Balia batelu ,
46010002	la batotina fɛɛ lolufiomo la nda balia la nda lifita ko la isosha sha Mɔsɛ .
46010003	Iyo yaatotina lolaka bieka ya bolimo la
46010004	iyo lomwaka limwi eliafomoko iyo yaatotina la Bolimo , eingo eoka batoti bamwaka balia ba litalɛ lia Bolimo eliatutak’iyo , Litalɛ lina liaaka ko Masiya angɛnɛ .
46010005	Kongo ko Mungu atiaomalaka loasɔ loa wike wa bato ana la iyo lokwakwa se belyo wike nda liɔmbɛlɛ .
46010006	Njasɔ-bi yende to beimo end’iso , ndoim’iso mbo totafɛ̈fɛ̈ la yɛmɛ ya bobe kwa akelaka iyo .
46010007	Eingo , oyalëke basemoli ba bɛfɔnɔ ya mungu kwa ayalaka bamɔi bau ; ongoma lososɔnɔmɔ nda Lokasa mbo — Bato loyalaka se ko ndola la ndomwa , limɔ aemalak’iyo ko ndoinaka bisha .
46010008	Tokelëke bolëfë kwa akelaka bamɔi bau limɔ iyo lowaka ko bilɛfu kama imbale la bilɛfu isatɔ ko la lise-ao .
46010009	Tokotëke ndososhela Ngɛnɛ Mungu kwa akelaka bamɔi bau limɔ basɛɛsɛlɛsɔmɔkɔ la njɔ ;
46010010	totaimaima ndofekela Mungu kwa akelaka bamɔi bau limɔ basɛɛsɛlɛsɔmɔkɔ ko la Boombesi .
46010011	Beimo bitotina-bi yawɛlɛmɛkɛ end’iyo nde yasɔnɔmɔkɔ nda lokasa ndoekekes’iso ebasooshomo kwani ko la tuu ya mbile-ye .
46010012	Eokao oyasoenyela mbo asokɔkɔmɔ kɔkɛ , atawɛlɛkɛ baiso mbo atakwa se .
46010013	Lisoshela liitoyak’end’ino sakolo ko liao elitoundana la balomboki . Mungu ale wolendelomo to , la aitomachel’aɛ ndososhelomo la lisoshelomu liolonga bofoka waɛ nde amamwito la liao atoeshel’aɛ imɔ ko esokwelo mbo okɔkɔlɛkɛ ndotendela liao .
46010014	Eokao , basamomu lami , kwelaka lisemoli lia bɛfɔnɔ botili .
46010015	Isoonga lanu kwa ende bato ebatolaila la wɛlï ; ino angɛnɛ kweelaka litina lia baoi ebatoonga’mi .
46010016	¿ Kɔpɔ eyetosomboel’iso lifoti nda Elambɔ eti to mbo tosokaana liuwesi lia bakila ba Masiya ? ¿ Lituma elitounak’iso liti to likao lia biale ya bindo ya Masiya ?
46010017	Kwa ayali lituma ko limɔi , ko ongoma iso ebale ko wike , twende kwa bindo imwito , eoka iso yatotina totokaa ko lituma limɔi .
46010018	Tichaka to BaIsalaele la beyaeli yau ; ¿ Ebatolaka nyama ebisotambomo lifaefi , baisokaana imɔ ko eya etambelo ?
46010019	¿ Iongi to nd’iye ? ¿ Mbo lifaefi elitambomu bɛfɔnɔ liende yeka ? ¿ Kwa mbo bɔfɔnɔ wa mungu wende to la litina ?
46010020	Mbayɔ . Nde isoonga mbo lifaefi elisotamba balomboki nda lisemoli lititambomo Mungu , kangä balimo . Itilɛmbɛ to ino ndoyala basaɔ ba balimo .
46010021	Otikɔkɔlɛ ndomwa kɔpɔ ya Ngɛnɛ la kɔpɔ ya balimo lisanga ; otikɔkɔlɛ ndoyala se nda bieka ya Elambɔ ya Ngɛnɛ la nda eya balimo lisanga .
46010022	¿ Kwa mbo tosofɔɔlɔ bokelë wa Ngɛnɛ ? ¿ Mbo tosolongel’Inde la bofoka ?
46010023	Mbo bitotina biengani nde lami ndokela ? Kongo ko bitotina biitosung’iso . Mbo bitotina biengani nde lami ndokela , kongo ko bitotina biitokɔkɔmɛsɛ Etanda ;
46010024	boto alukëke ko bolau wande angɛnɛ , kangä ewa bato basi .
46010025	Laka to bieka ya kanda bitotina ya liongo , angotafelaka litina loasɔ loa botema waɛ ,
46010026	eoka mbo — Bitotina ebile nda wenda-bo bile ngo ko eya Ngɛnɛ wasu .
46010027	Eyambo ɔmɔi w’ebatiimele et’ino lioi nda bieka , bɔlɛmbɛ , aɛ kɔkɛ okala bitotina ebisofomo aɛ , angotafelaka litina nda botema waɛ .
46010028	Kongo ko eya to mbo boto eonga laɛ mbo — Bieka-bi biüchomu nde loasɔ loa bɛfɔnɔ ya mungu , olëk’imɔ eoka yande oyasoluwes’aɛ la eoka ya botema .
46010029	Itionge loasɔ loa botema waɛ angɛnɛ kangä eoka ya elembeelo ya botema wa wina laɛ . ¿ Mbo losokolomo loa bokili wami lotolendelo likomyi lia botema wa boto wasi ?
46010030	¿ Ango imi yela bieka ko la bootaota wa Mungu , monito batosɛɔlɔ’mi ko l’eoka ya bieka ina ebisoongomo kelekëlë ?
46010031	Eokao , bola yeka , bomwaka , bokela loasɔ angolɔmɔi , kelaka bitotina ngo ko ndoomalesa Mungu .
46010032	Oyalëke to ebatokwesaka basi tolango , kwa BaYuda , kwa BaHela , kwa eba Etanda ya Mungu ;
46010033	la imi ko ongoma itokota ndosunga bato basi batotina ko la njasɔ bitotina , itiluke bondanda wami angɛnɛ kangä ewa basi wike mbo buwesomoko ! Yalaka to batutaki ba boyaeli wami kwa atotutaka’mi ewa Masiya .
46011001	Isoinel’ino to eoka otoenyakela’mi la baoi batotina bami la ndola bitotina ebisoaekelana’mi ndotel’ino ko yao ;
46011002	
46011003	kongo ko ilɛmbi nde mbo oluweke la wɛlï mbo Masiya ale Botö wa bato batotina , botolome ale botö wa wali wande , Mungu ale Botö wa Masiya .
46011004	Botolome ewata yeka yolinjaka botö wande ani atosombola , ango ani atonangola , ambo asotefwesa botö wande la sɔni ;
46011005	nde botomali oyatosombola , ango atonangola ani atilinjeke botö wande , ambo asotefwesa botö wande la sɔni-lole kwa mbo asomwomo swee ya botö loasɔ loa sɔni .
46011006	Ango botomali atilinjeke botö wande , ani bolau ko mbo amweke swee yande , kongo ko eya to mbo lole sɔni ende otomali ndomwomo swee ango ndoyala litunu , atawataka to esinda yolinjaka botö .
46011007	Nde botolome ati l’isosha sholinjaka botö eoka ale la bɔfɔnɔ la bɔfɛkɔ wa Mungu nde botomali ale bɔfɛkɔ wa botolome .
46011008	Nde otolome atiakelomokö ko ndokuswa ende otomali , kangä otomali nd’akuswaka ende otolome .
46011009	La imɔ mbo otolome atiakelomoko litina lia otomali , kangä otomali litina lia otolome .
46011010	Ko l’eoka-ao lole ende otomali ndolinjaka botö wande kwa ndembe y’isosha la eoka ya bakitomo .
46011011	Nde luwaka imɔ mbo nda lisangi lia Ngɛnɛ wasu botomali atiyale ko inde angɛnɛ kongo , la otolome angoyala ko inde kongo ;
46011012	eoka kwa asokwaka otomali wa osooso atiteni ya otolome , ongoma to kwani botolome asootomo ko la otomali , la yaatotina bitosokwaka ko ende Mungu angɛnɛ .
46011013	Ino angɛnɛ kɔtɔlɔkɔ loasɔ-lo nda betema yanu . ¿ Mbo ende to olau mbo otomali asomboleke Mungu ani atilinje botö wande ?
46011014	¿ Mbo botolome wa wanganga oyatitene swee aitoka sɔni ? ¿ Nde botomali eyala la swee bisa biisoyala ko bɔfɛkɔ wande ?
46011015	Swee bifomu nd’otomali kwa yeka yolinjak’inde —
46011016	Nde e-loasɔ-lo loti loasɔ loa bosho , oyatolɛmbɛ ndowalana nda loao , aluweke mbo iso totikulie beyaeli wasi la Bitanda ya Mungu ko ongoma imɔ .
46011017	Nde nda loasɔ loa lisɔngɔmi lia Etanda , atofa’mi of’ino likakanelo , itiinel’ino eoka otisɔngɔmɛ la wɛlï kangä la libebesi .
46011018	Loasɔ loa oso , isooka mbo atosɔngɔmɔ ino nda Etanda , otoatakana botuka la botuka , la im’isoenyela sumbu mbo ende ongoma .
46011019	Eoka loengani nde mbo wataneke botuka la botuka mbo ebasolembeelomo mbo bengani , baluwomoko wewe .
46011020	Atosɔngɔkɔmɔ ino nda elela ɛmɔi eti to ko ndola Elambɔ ya Ngɛnɛ ;
46011021	eoka boto la boto atotaɔsɔ eyande yeka kwa elambɔ yande , limɔ ɔmɔi atoka isiyɛ la wasi asokanelo la limwi .
46011022	¿ Monito , mbo oti la ndakɔ olo atola ino bieka la atomwak’ino ? ¿ Mbo ototefwesa Etanda ya Mungu la otochambola bato ebati la yeka ? ¿ Iongeke to moni ; mbo iinelek’ino ? Nda loasɔ-lo iitoinel’ino !
46011023	Imi nd’afak’ino kwa afaka Ngɛnɛ ofa’mi , loko mbo Ngɛnɛ Yesu nda ocho ona ewawambomoko Inde nda liwa , Inde lounda lituma ;
46011024	Inde lofaefa Mungu kelekëlë , limɔ Inde louna liao , Inde loonga mbo — Eli lile bindo yami ebile eoka yanu ; kelakaka ani ko ndoenyakela’mi .
46011025	Ko ongoma mbisa yola , Inde lofaef’iyo kɔpɔ , Inde mbo — E-kɔpɔ-ye yende Ngɛla Eyai eyetinyomu nda bakila bami ; atomwak’ino kɔpɔ-ye , kelakaka ani ko ndoenyakela Imi .
46011026	Eoka mbile bitotina ebitolak’ino lituma-li la ebitomwak’ino e-kɔpɔ-ye ele ko yota boeki wa litina lia liwa lia Ngɛnɛ wasu konda loyo loasi loande .
46011027	Eokao oyatola lituma-li , ango oyatomwa kɔpɔ-ye la bɔfɔnɔ ebotiengane ambo asoyala la nyongo nda bindo ya Ngɛnɛ la bakila bande .
46011028	Boto atatichaka botema wande angɛnɛ , limɔ aleke lituma la amweke kɔpɔ la bɔfɔnɔ eboöndu olau .
46011029	Eoka oyatola la oyatomwa angoenyela bindo la wɛlï , asola la asomwa lokomyo loande angɛnɛ .
46011030	Ko la litina-li wike banu basolɛlɛ la kambo la bamɔi basoingala tɔlɔ twa liwa .
46011031	Nde eya to mbo tokomya betema yasu angɛnɛ wewe , ani iso angofomo se .
46011032	Kongo ko asokomyomo iso , tosokuchomo la Ngɛnɛ kwa asokuchomo bainɛngɛ mbo totafomo se amamwito la wenda-bo .
46011033	Ongoma to , bitungani yami , akasɔngɔmɛk’ino ndola Elambɔ , umbakelanaka —
46011034	ango ɔmɔi ewa l’isiyɛ atalaka bieka olo eyande-litina mbo otasɔngɔmɔ ko ndofomo se . Itoaesa njasɔ ebimɔi se , eyekayeke’mi end’ino .
46012001	Bitungani yami , itilɛmbɛ mbo oyaleke la botutuku nda loasɔ loa bafi ebasofomo la Bolimo .
46012002	Oluwi nde mbo ani ayalak’ino ko basenji walimbomoko , kwa alimbakomoko ino mbile la mbile , ko ndosemola bɛfɔɔnɔ ya mungu ya biuma .
46012003	Eokao kwani isoluwes’ino la wɛlï mbo boto oyasɔɔtɛlɔmɔ la Bolimo wa Mungu angokɔkɔlɔ ndoonga mbo — Yesu asendomoko bieo ! Boto angokɔkɔlɔ ndoonga mbo — Ngɛnɛ wasu ko Yesu ! sakolo ngo ko l’isosha sha Bolimo Botanu .
46012004	Bafaefi ebafomu la Bolimo bende la bɔfɔnɔ la bɔfɔnɔ , nde Bolimo angɛnɛ ale ko ɔmwito ,
46012005	la bɛfɔnɔ ya bekuweli yokuwela Ngɛnɛ bile to wike , nde Ngɛnɛ ale ko ɔmɔi kongo .
46012006	Bofoka wa Mungu bɔle la bɛfɔnɔ wike , nde ale ko Mungu ɔmwito oyatokɔkɔlɛsɛ yao bitotina ende batotina ebasɛlɛ yao .
46012007	Bolimo bosɔɛnɛlɛ ende boto la boto wa Masiya litina mbo batotina bafotesomoko lande .
46012008	Ende boto ɔmɔi Bolimo asofa lioi lia wɛlï ; ende wasi ko lioi lia liluwani ko la Bolimo-ao ;
46012009	ende wasi ko liimeli lifi imɔ ko la Bolimo ; ende wasi asofa bofoka wouwesaka ngwo imɔ ko la Bolimo-bo ;
46012010	ende wasi asofa bofoka wokelaka bisisho yolongela eya bato ; ende wasi ko isosha shonangola ; ende wasi isosha sholuwa balimo ebalau l’ebati balau ; ende wasi isosha shoonga la baoi ebatiluwane la batotina ; ende wasi isosha shokikola baoi bana nda baoi ebaluwani .
46012011	Nde Bolimo ko Ɔmwito nd’asokɔkɔlɛsɛ ebafaefi-ba batotina la Inde nd’asokaela bao ende boto la boto kwa asosang’Inde .
46012012	Kwa ayali bindo ya oto ko imwito , ani bile la bilengo wike la kwa bilengo-bi ya bindo yende ya bindo imwito , ko ongoma Masiya la Etanda imɔ .
46012013	Eoka mbo iso imɔ yaatotina tosolufiomo ko la Bolimo Ɔmwito ko la lilufi limɔi — la BaYuda la BaHela la bɛkɔwa la tootekwa bindo imwito la batotina basɔɔlɔ ko Bolimo ko Ɔmɔi .
46012014	Bindo ya boto biti ko elengo ɛmɔi kongo , kanga wike .
46012015	Limɔ litindi lionga mbo — Iti bosamba , ongoma imi iti wa bindo ; ko la lioi-li liitosɛnyana la bindo .
46012016	Litoi imɔ lionga mbo — Eoka imi iti liso , ongoma imi iti wa bindo ; nde ko la lioi-li liitosɛnyana la bindo .
46012017	¿ Eya to mbo bindo bitotina biyala ngo ko liso , lioki lia litoi anima to ? ¿ Eya to mbo bindo bitotina biyala ngo ko lioki lia litoi , ani lümbo loa bowase anima to ?
46012018	Kongo ko Mungu nd’asota bilengo nda bindo , ɛmɔi l’ɛmɔi kwa asangak’Inde ;
46012019	¿ Eya to mbo bitotina biyala ko elengo ɛmwito , ani bindo angɛnɛ anima to ?
46012020	Nde tɛnɛngo , bilengo wike , nde bindo ko ɛmɔi .
46012021	Ongoma liso litikɔkɔlɛ ndoonga la bosamba mbo — Iti la boeno waɛ ! La botö imɔ angoonga la batindi mbo — Iti la boeno wanu !
46012022	Ongoma efinole , nde bilengo ebisotangomo ko bilɛli , yao bitikɔkɔlɛ ndoomelo nda bindo ,
46012023	la bilengo ebititang’iso mbo ebilitesomu , yao totowatesa bisinda ya bɔfɛkɔ , nde yao ebitowaka lasu limama , yao bisofomo loliteso eloeta .
46012024	Nde ebile la bɔfɛkɔ biti la boeno wa bɔfɛkɔ wasi . Eingo ko , Mungu asokomya bindo yasu la wɛlï la asofaefa ebisolengeela loliteso ko kotalia wa loliteso ,
46012025	mbo bindo bitaatakana ndowesabana , kangä mbo bilengo bisangeke ko ndokukiana la bolau .
46012026	Ango elengo ɛmɔi eoka wäle , ambo bilengo eitotina imɔ kooka wäle amamwito la yao ; elengo ɛmɔi blitesomo la bɔfɛkɔ , ambo bitotina imɔ kooka limɛngɔ amamwito la yao .
46012027	Ino wende to bindo ya Masiya , ɔmɔi la ɔmɔi ko bilengo ya bindo yande .
46012028	Nda Etanda Mungu asotaka bilengo biko , eba oso Batomomu , limɔ Batɔndɔli , limɔ Baekesi , limɔ ebatokela bisisho , limɔ ebasofomo bofoka wouwekesa eba ngwo , ebasofomo isosha shosungaka basi , isosha sha bekumi , la wɛlï woonga baoi ebatiluane la batotina .
46012029	¿ Mbo batotina bende Batomomu , batotina Batɔndɔli , mbo batotina Baekesi , batotina batokelaka bisisho ,
46012030	batotina basofomo wɛlï wouwekesa eba ngwo , batotina batoonga baoi ebatiluwane , batotina batosanola batina ba baoi ana ?
46012031	Talolaka nde bafi ba Bolimo ebalongeli . Nde itotamb’ino mboka yoiyela boyaeli ewetela .
46013001	Ango yelonga ndoonga la baoi batotina ba bato , angoko eba Bakitomo , nde angwɛnɛ losamɔ , ambo yende kwa elundi ya liuti , kwa tonjinjei kongo .
46013002	Ango yefomo isosha shota loka , yeluwa njasɔ bitotina ebiisami la wɛlï bototina , yeyala la liimeli lioeta elioumbola föngo angɛnɛ , nde angwɛnɛ losamɔ , ongoma yende ko wawa .
46013003	Ango yefaefaka bato likaɔ lia yeka bitotina ebisoomana lami , yefaka ango bindo yami mbo bifechomoko , nde angwɛnɛ losamɔ , ongoma itiafote ango shaya .
46013004	Losamɔ lole la liumbakeli , lole la booto ; loti la bɔmɛtɔ , losamɔ loti la ifaala ;
46013005	losamɔ loitotaka nganyä , lotifɔlɛ njasɔ ya sɔni , loitokota ndolongesa ko ebisolɛmb’inde angɛnɛ , loitosoma sasa , loti la bofëla eoka ya bɔfi .
46013006	Losamɔ loitoomakala eoka ya yao ebitiengane , nde lotoomala la eya momongo .
46013007	Losamɔ lototendela bobe , lotolendelo bitotina , lotokɛsɛkɛlɛ bitotina iyɛli silau , lotokɔkɔmɛlɛ ebiwau bitotina .
46013008	Losamɔ lotilasɛɛsɛlɛkɛ ; kongo ko linangoli nd’atomachomo , liongi lia baoi ebatiluwane litina nd’atosila , liluwani nd’atomachomo .
46013009	Eoka liluwani liasu bato likaɔlwɛ la linangoli liasu litiiyele wewe ;
46013010	nde akayeke yao ebisɔɔlwa , limɔ ebitiiyele chaa , yao kosilasila fɛɛ .
46013011	Ayalaka’mi wainɛngɛ yaongaka kwa wainɛngɛ , yaenyelaka kwa atoenyela wainɛngɛ , yakomyaka batina ba njasɔ kwa atokomya wainɛngɛ nda botema wande , kwani asoya’mi otolome oku , isotamacha biyaelo ya wainɛngɛ .
46013012	Kwani to tosɔɛnɛ wenda kwa atɔɛnɛ boto wɛnɛ elimi nda wɛ̈li wa talatala la botufele , nde mbisa tolɛnɛkɛ sandelele la ɔmbɔ la ɔmbɔ . Kwani liluwani liami litiɔlwɛ , nde mbisa yeluwaka hɔlɔɔ imɔ kwa imi angɛnɛ isoluwomo hɔlɔɔ .
46013013	Tɛnɛ ebitikali ngo ko ebisatɔ , biko liimeli la iyɛli la losamɔ , nde elosolongela lole ngo ko losamɔ .
46014001	Fumbaka ndoosha losamɔ-lo la lolaka imɔ bafaefi ba Bolimo , nde simbi to mbo boyaleke Batɔndɔli ;
46014002	eoka oyatonangola nda baoi ebatiluwane , ationge la bato kangä la Mungu ; angwɛnɛ to boto boluwa litina lia lioi liande eoka ko la Bolimo asoonga njasɔ ebisoisomo ende bato .
46014003	Kongo ko oyatotɔndɔlɔ , asoonga la balomboki baoi bokɔkɔmɛsɛ la bofumbesa la bolatemesa betema yau .
46014004	Oyatoonga la baoi ebatiluwane atokɔkɔmɛsɛ botema wande angɛnɛ , nde oyatotɔndɔlɔ atokɔkɔmɛsɛ Etanda .
46014005	Ilɛmbi nde ino yaatotina ndoonga la baoi ebatiluwane , kongo ko elosolongela finɛ lole mbo boyaleke Batɔndɔli . Oyatotɔndɔlɔ alongeli nde oyatoonga la baoi ebatiluwane , sakolo ngo ko boto kokikola baoi-ba mbo Etanda baɔlɛkɛ bokɔkɔmu ongoma .
46014006	¿ Kongo ko , Bitungani yami , ango yeya end’ino ndoyaonga baoi bana , imi kɔɔlɛs’ino boni bolau ani itionge lanu baoi boisokola litina , kwa boluwes’ino loasɔ , kwa litɔndɔli , kwa liekesi ?
46014007	¿ Ongoma imɔ bofilingi la likwengu ebile ko yeka ebiti la liwawi , eyambo bitikusole limiki la limiki lia eliande kanda , ndai koluwa bɔɛlɛ kwa ewa bofiling kwa ewa likwengu ?
46014008	¿ Eya to mbo ifonge sha bita siyowana limiki , ndai kotonja biɛla yonana ?
46014009	End’ino ko ongoma ; ¿ Eyambo boonga baoi ebatiluwane litina , bato koluwa ebiongomu la moni ? Ani otoonga ngo ko la lofofo kongo .
46014010	Baoi ba kanda la kanda bayali nda wenda-bo , angwɛnɛ fee , angwɛnɛ eliti la eliande litina ,
46014011	nde ani itiluwe litina lia baoi-ba , yende ko boto boyowayowa nda baoi , la oyatoonga imɔ ale ko bɔɛnda ende’mi .
46014012	End’ino ko ongoma ; bolola bafaefi ba Bolimo , fumbaka ndolongela ko ndokɔkɔmɛsɛ Etanda kɔkɛ .
46014013	Eokao oyatoonga la baoi ebatiluwane , atasombolaka mbo afomoko imɔ ko bofoka wokikola baoi-ao ;
46014014	eoka yesombola la baoi ebatiluwane , bolimo wami nd’atosombola , nde botema wami botiluwe litina .
46014015	¿ Loasɔ lole to moni ? Itosombola la bolimo , itosombola imɔ ko la botema wami ; itochwa bɔɛlɛ la bolimo , itochwa ko la botema imɔ .
46014016	Ango bofaefa Mungu kelekele ko la bolimo , limɔ boto wasi oyati la fofe yoluwa litina , inde koaola Ongoma mbisa ya lisomboli liaɛ lia kelekele ? Eoka boto ona atiluwe elitoonga aɛ .
46014017	Ambo osoonga kelekele la olau finɛ , nde boto wasi ona atikɔkɔmɛsɔmɔ ongoma .
46014018	Isofaefa Mungu kelekele eoka mbo imi nd’asoonga la baoi bana , bolongel’ino yaatotina ;
46014019	kongo ko ende’mi , isotalɛmbɛ ndoonga baoi bɔɔmwi boluwana litina nda Etanda , mbo bato basi imɔ baekesomoko , inga ndoonga baoi bilɛfu liu ebatiluwane litina la wɛlï .
46014020	Bitungani yami , oyalëke kwa bana’oli nda baenyeli banu ; kongo ko nda njasɔ ibe yalaka bana’oli , nde nda baenyeli banu yalaka ko batowange baoku .
46014021	Lososɔnɔmɔ nda Lokasa loa Bikela mbo — Itoonga la tukelaye ya bato ko la baoi ebatiluwane lau La ko la bɛnɔkɔ ya beenda , kongo ko baitokaka’mi , Mungu nd’aongaka ongoma .
46014022	Ongoma to , Bolimo asof’iso baoi ebatiluwane kwa ndembe end’iyo ebatiimele inga eoka ebasoimela kongo ko litɔndɔli liti eoka ya ebatiimele , kangä ebasoimela Lioi lia Ngɛnɛ .
46014023	¿ Atosɔngɔmɔ to Etanda nda ɛsɔngɔmɛlɔ ; eyambo batotina beongaka la baoi ebatiluwane , atɔɔtɔkɔ ebatiluwesomo njasɔ yanu l’ebatiimele , iyo baitoonga mbo bosowa loseka ?
46014024	Kongo ko eyambo batotina bɛtɔndɔlɔ , ɔmɔi l’ɔmɔi , limɔ oyatiimele angoko wembela wa oto ɛɔtɔ , atotombolomo njasɔ ibe yande ko lanu , atolembeela obe wande ,
46014025	la ebiisami nda botema wande bitoisolomo , limɔ atotulia bɔmbɔ se , atoinela Mungu la atoaola fololo mbo — Wewe , Mungu ale sisi yanu .
46014026	¿ Bitungani yami , loasɔ lole to moni ? Tɛnɛngo , atosɔngɔkɔmɔ ino , ɔmɔi ale la bɔɛlɛ , wasi ale la linangoli lia litina , wasi atoisola loasɔ lowau , wasi atoonga la baoi ebatiluwane litina , wasi atokikola lioi lina ; nde bolau mbo bitotina bikelomoko ko mbo Etanda ekɔkɔmɛsɔmɔkɔ kɔkɛ .
46014027	Eyambo boto eonga la baoi ebatiluwane , ambo ambale ango ko basatɔ kongo , angoetela ; baongeke la lisho , limɔ wasi akikoleke baoi .
46014028	Nde eya to mbo angwɛnɛ ikɔmi shokikola baoi , limɔ oyatoonga baoi ebatiluwane ayaleke ngo ko tau nda lisɔngɔmi lia Etanda , aongeke ko inde angɛnɛ la Mungu .
46014029	Ebatotɔndɔlɔ baongeke kwa ambale , kwa asatɔ , limɔ ebamɔi balembeeleke litina kwa ayali liao .
46014030	Nde eyambo Bolimo boisoela boto oyali se loasɔ lɔmɔi , limɔ oyasoonga oso koyala tau .
46014031	Ongoma to batotina batokɔkɔlɔ ndotɔndɔlɔ , ɔmɔi la ɔmɔi mbo batotina baekesomoko la mbo batotina bafumbesomoko ;
46014032	la belimo ya ebatotɔndɔlɔ bitokɔkɔlɔ ndotonjomo ko la batɔndɔli .
46014033	Eoka Mungu ati wa liyɛyɛ , kangä wa lilatemi , nda bitanda bitotina y’eba liimeli ko ongoma .
46014034	Batomali batayalaka tau nda lisɔngɔmi lia Etanda , eoka batimachomo ndoonga nda ɛsɔngɔmɛlɔ , nde bakomiomoko kwa asoonga Bikela ya Mɔsɛ .
46014035	Nde belɛmbɛ ndoluwesomo loasɔ lɔmɔi , bafeleke batolome bau angɛnɛ nda ndakɔ , eoka ende sɔni ende otomali ndoonga nda ɛsɔngɔmɛlɔ .
46014036	¿ Mbo lioi lia Mungu lisoya ko lanu , kwa mbo lisoiyela ko ino kongo ?
46014037	Boto etanga nde mbo ale bɔtɔndɔli , ango ko mbo afomu nde Bolimo , aluweke ndolembeela baoi ebakosɔnɔ’mi end’ino mbo bende ekela ya Ngɛnɛ kongo .
46014038	Nde ango boto atiluwe ndolembeela liao , ambo inde angɛnɛ atilembeelomo .
46014039	Ongoma to , Bitungani yami , lolaka finɛ ndotɔndɔlɔ la okufesëke boto ndoonga baoi ebatiluwane ;
46014040	kongo ko bitotina bikelomoko la wɛlï la likɔmɔnyi .
46015001	Bitungani yami , ikoenyeles’ino Mboli Ilau ebisonangoela’mi ino , la ebisoael’ino , la ebisokɔkɔmɛlɛ imɔ lanu ;
46015002	osouwesomo ko la yao biko linangoli lia Mboli eyanangolaka’mi ino , bokɔchaka liao ; aenaka ongoma ani bosoimela liimelela .
46015003	Yafak’ino liölo-li lioeta , kwa afomoko imɔ ko’mi , liko mbo Masiya awaka eoka ya batwanelo basu , kwa asoonga Lokasa loa Mungu ,
46015004	la mbo aombomoko nda kito la mbo atɛmwɛsɔmɔkɔ nda lise lia asatɔ , kwa asoonga Lokasa loa Mungu ,
46015005	la mbo ɛnɔmɔkɔ̈ la Kefa , limɔ l’eba Liu la ambale .
46015006	Mbisa Inde ɛnɔmɔkɔ̈ la beoto boeta mia bɔɔmwi nda lise limɔi , la wike wa beoto ina bakoyali konda eweuse , nde bamɔi bau basokwa ilɔ siko liwa .
46015007	Mbisa ɛnɔmɔkɔ̈ la Yakobo , limɔ la Batomomu batotina .
46015008	Limɔ liili lia yaatotina ɛnɔmɔkɔ̈ ende litaeli ambo ko imi .
46015009	Eoka imi yende itungangɔlɔ sha Batomomu , im’itiöndo ndotangomo botomomu eoka yakongolaka Etanda ya Mungu .
46015010	Nde ko la lifafu lia Mungu yende kwa ayali’mi oko kwani , la booto wa Mungu ende’mi botiyale wawa , kongo ko isokuwaka la owau wolongela iyo yaatotina , nde ati to imi kangä booto wa Mungu amamwito lami .
46015011	Eokao , kwa mbo ale ko imi kwa iyo ana , ongoma tosota boekï wa Mboli Ilau la ongoma ino nd’asoimela yao .
46015012	¿ Eya to mbo inango sha litɛmwi lia Masiya sikonangokolomo , monito bamɔi banu batoonga mbo Litɛmwi nda liwa liti wewe ?
46015013	Eya mbo Litɛmwi lia ebawi liti wewe , ani Masiya atiakuswaka nda liwa ;
46015014	eya to mbo Masiya atiakuswaka ani linangoli liasu la liimeli lianu lile ko wawa .
46015015	Ongoma to tosɔɛnɛlɛ kwa ebasoongela Mungu la lolanga eoka mbo tosokambekesa bato mbo Mungu nd’atɛmɔlɔkɔ Masiya nda liwa ani atiatɛmɔlɔk’Inde wewe , eya to mbo ende wewe mbo ebasowa baitotɛmɔlɔmɔkɔ .
46015016	Eya to mbo ebasowa baitotɛmɔlɔmɔkɔ , ani Masiya atiakuswaka nda liwa ;
46015017	eya to mbo Masiya atiakuswaka , liimeli lianu lile ko wimelaimela la ino bokoyala nda batwanelo banu .
46015018	Ongoma to ebasokwa ilɔ sha liwa ani basolendelo Masiya , basosɛɛsɛlɛ !
46015019	Eya to mbo tosokɛsɛkɛ tɔɛli mbo toyalaka la Masiya nda wenda-bo kongo , ani simbi to iso , twende bato bowɛlɔmɔkɔ ngandi ko la bato batotina !
46015020	Efinole ina ! Nde Masiya asotɛmwa ndotɛmwa nda liwa , ale oyasotakuswa oso w’ebasokwa ilɔ sha liwa .
46015021	Eoka kwa ayaka liwa loasɔ loa boto , ongoma to litɛmwi nda liwa lisoya loasɔ loa Boto .
46015022	Eoka kwa asowaka batotina loasɔ loa Adamu , ko ongoma imɔ batotina bewawesomoko liasi loasɔ loa Masiya .
46015023	Nde tototɛmwa ɔmɔi la ɔmɔi tunya la tunya , Masiya asotola oso , limɔ eba Masiya nda mbile eyekayek’Inde liasi .
46015024	Limɔ batungelo ani Inde asofa yakakaelo yande ende Mungu Sango l’ani asotombola likakalesi liasi la isosha shasi la bofoka wasi bototina tomboo .
46015025	Eoka lole loande ndoyalaka Bɔkɔta kond’atosɛlɛ Mungu biyani bitotina yande ose ya batindi bande .
46015026	Wiyani ewa liili wotombolomo bole ko Liwa ;
46015027	eoka asosɛlɛ bitotina ose ya batindi bande , kongo ko nda lioi liko mbo — Bitotina bisosɛlɔmɔ ose yande , ambo Inde asosakoelomo ako oyasosɛlɛ bitotina ose yande angɛnɛ .
46015028	Limɔ ani bitotina bisosɛlɔmɔ ose yande , wana angɛnɛ atotulamel’Inde se oyasosɛlɛ bitotina ose yande , mbo Mungu aɔlwɛkɛ hɔlɔɔ nda wenda bototina .
46015029	¿ Aenaka ongoma , monito bamɔi basolufiomo ko loasɔ loa ebasotawa oso ? ¿ Eya to mbo ebasowa angotɛmwa imɔ ango sinyo , monito basolufiomo loasɔ loau ?
46015030	¿ Iso imɔ tosoyala nda bifembi ya liwa lise la lise moni ?
46015031	Fufo ! Bitungani , kwa asoomala’mi loasɔ loanu ende Yesu Masiya , im’isowa lise la lise .
46015032	¿ Toenyela kwa asoenyela balomboki , ananaka’mi la nyama nda Efeso , boni bondanda ebole lami ? Eya to mbo ebasowa angotɛmwa liasi , iso mbo — Toleke la tomweke eoka lɛlɛngɔ tosowa !
46015033	Nde olimbomöko to ! Basaɔ babe basobebesa boyaeli bolau .
46015034	Siswa wewe ! Okelëk’imɔ batwanelo ! Eoka bamɔi banu otiluwe Mungu ango sinyo , Isoonga ongoma ko ndokes’ino sɔni finɛ .
46015035	Nde ɔmɔi atofela mbo — Ebasowa batotɛmwa liasi la moni ? ¿ Batoya la boni bɔfɔnɔ wa bindo ?
46015036	Wende to botutuku ako aɛ oyatolɔɔ lokoto nda elanga ; elosolɔɔ aɛ loitoɔ̈tɔ̈ sakolo ko losotawa ;
46015037	la elosolɔɔ aɛ nda nyɛlɛ loti bindo eyekaɔ̈tɛkɛ kangä lokoto wasë , angoko loa bofonga ango ko loa yeka yasi .
46015038	Ale nde Mungu oyatofa loao bindo kwa asosang’Inde , nda lokoto la lokoto ko bindo eyande angɛnɛ .
46015039	Komba bitotina biti to la bɔfɔnɔ ɔmɔi , kongo ko biyali lokomba loa bato , l’eloa nyama , l’eloa nɔli , l’eloa swi .
46015040	Bindo ya use la bindo ya nyɛlɛ bitisangane , nde bɔfɛkɔ wa eya use la bɔfɛkɔ wa eya se bitisangane ;
46015041	bɔfɛkɔ wa liso lia use la bɔfɛkɔ wa songe la bɔfɛkɔ wa tolonge bitwanani la bɔfɛkɔ wa ilonge la ilonge botisangane .
46015042	Boyaeli wa litɛmwi lia ebasowa bole ko ongoma . Bindo bisolɔɔmɔ kwa lokoto , bisolɔɔmɔ la liɔli nde bitotɛmwa angɔɔlɔ imɔ .
46015043	Bisolɔɔmɔ nda nyɛlɛ la bɔsɛnɔ nde bitotɛmwa la bɔfɛkɔ ; bisolɔɔmɔ la ɔlɛmbu nde bitotɛmwa la bofoka .
46015044	Bisolɔɔmɔ la bindo ya bolomboki , nde bitotɛmwa ko la bindo ya bolimo .
46015045	Loasɔnɔmɔkɔ nda Lokasa mbo — Bolomboki wa oso ako Adamu aaka boto wa liwawi ; Adamu wa liili ende Bolimo Bofaefi wa loiko .
46015046	Kongo ko eya bolimo etiaaka oso , kangä eya bolomboki limɔ eya bolimo mbisa .
46015047	Boto wa oso losokwa nda nyɛlɛ ko ilɔngɔ , nde ewa mbisa asosokwa nda Use .
46015048	Kwa ayalaka oyo wa ilɔngɔ , ko ongoma imɔ atoyalaka bana ba ilɔngɔ ; la kwa ayalaka Oyo wa Use , ko ongoma imɔ atoyalaka bana ba Use .
46015049	Kwa ayalak’iso la bɔfɔnɔ wa boto wa ilɔngɔ , ongoma tolayalaka imɔ la bɔfɔnɔ wa Boto wa Use .
46015050	Bitungani yami , isokambes’ino mbo — Binjo la bakila bitikɔkɔlɛ ndosangola eyaelo nda Bɔkɔta wa Mungu la liɔli litikɔkɔlɛ ndosangola eyaelo amamwito la ebatilaɔlɛk’imɔ .
46015051	Tɛnɛ ngo , isokambes’ino loasɔ elosotaisama loko mbo — Iso toitoingala tɔlɔ twa liwa iso yaatotina , kongo ko iso yaatotina tolakindolomoko la bɔfɔnɔ wasi ,
46015052	nda mbile ko ɛkɛkɛ kwa libɛbyi lia liso , ani akaomeke ifonge sha liili . Ifonge silaomomoko nde , limɔ ebasowa belatɛmwaka angɔɔlɔ imɔ la iso ebatitaweke , iso tolakindolomoko la bɔfɔnɔ wasi .
46015053	Lole ende bindo-bi ebitofɔndɔ mbo biwateke yasi ebiti yofɔndɔ imɔ la bindo-bi ebitosinga kowataka yasi ebitilaweke imɔ .
46015054	Lamao akawateke bindo-bi owata yasi ebiti yofɔndɔ la akawateke bindo-bi eyetosinga ko yasi ebitilaweke imɔ , kwaamao lioi lia Lokasa loa Mungu lilakɔchɔmɔkɔ mbo — Liwa lisolindesomo ko la Lilongeli lia Masiya .
46015055	Ee Liwa ! Lilongeli liaɛ anima to ? Ee Liwa ! Linyo liaɛ anima to ?
46015056	Linyo lia Liwa liende ko Bobe , Isosha sha Bobe sile Bikela .
46015057	Nde kelekele ende Mungu oyatofak’iso Lilongeli ko la Ngɛnɛ wasu ako Yesu Masiya !
46015058	Eokao , Bitungani ebisamomu lami , kɔkɔmɛlɛkɛ , oeyaeyëk’imɔ , ɔlɔlɔkɔ likuwa lia Ngɛnɛ la boliliya , eoka osoluwa mbo likuwa lianu lia lotawo elitokelak’ino eoka ya Ngɛnɛ , litikelomo likeela .
46016001	Nda loasɔ loa lifaefi liokɛsɔmɔ ende eba Etanda ebale la boeno , kwa asokambesa’mi okambesa bitanda ya Galatia , ino imɔ kelaka ko ongoma .
46016002	Lise lia oso lia yenga , boto la boto wanu , ücheke likaɔ lia bondanda ebosɔɔl’inde ndokukia liao mbo lifaefi litasɔnjɔkɔmɔ nda mbile eyekayeke’mi .
46016003	Limɔ akayeke’mi end’ino , itotoma lifaefi lianu lia booto nda Yelusaleme ko la besamba ya bato ebatosɔn’ino baina nda lokasa .
46016004	Eya to mbo loengana lami angɛnɛ ndɔkɛ la liao , limɔ iyo kɔkɛsɛnɛ amamwito lami .
46016005	Itoya end’ino fɛtɛti ani akaeteke’mi nda yese ya Makedonia eoka isosanga oeta nda Makedonia ,
46016006	nde eluwa imi koyala lanu sumbu , ango ko la tengai ya bɔfɛfyɔ , limɔ ino nd’atokɔkɔlɔ ndokatika’mi olo akaɛkɛ’mi .
46016007	Itilɛmbɛ ndoya ko fɛtɛti kongo , nde Ngɛnɛ ekulia , iyɛli shami sile mbo itikaleke lanu mbile sumbu yumwa .
46016008	Nde itoyalaka nda Efeso ko nda Elambɔ ya Pentekosete ,
46016009	eoka bome wa fofe ya likuwa bosoliolomo fololo oso wami , la ebalɛmbi ndokufesela’mi bende wike .
46016010	Akayeke Timoteo end’ino , tinganaka mbo batawänges’inde ani atoyala inde lanu , eoka inde atokelaka likuwa lia Ngɛnɛ kwa atokelak’imɔ ko’mi .
46016011	Eokao boto atasɛɔlɛk’inde , nde kɛsɛk’inde lɔkɛndɔ ko la lilatemi mbo ainyweke end’mi ; eoka itotaumbakela inde amamwito la beoto ya Etanda .
46016012	Nda loasɔ loa etungani yasu ako Apolo , isolɔmbɔkɔl’inde balɔmbɔkɔlɔ wike mbo ayeke amamwito la bitungani ebitoya end’ino , kongo ko atisangeke ndoya ko kwani , nde eyaka oko ani akɛnɛk’inde fofe .
46016013	Lambaka bitungani , kɔkɔmɔkɔ nda liimeli , wangemaka la bofoka kwa batolome baoku !
46016014	Nde bitotina yanu bikelomoko ko la losamɔ nda betema yanu .
46016015	Oluwi nde bato ba bofindi wa Setefano mbo baaka eba Etanda ba oso nda Akaya , la mbo iyo angɛnɛ basoundaka likuwa liosungaka eba Etanda ;
46016016	la isolɔmbɔkɔl’ino bitungani mbo oliteseke bato ana la basi imɔ ba bɔfɔnɔ-bo la batotina ebatosungana lasu nda bakuwa bawau-ba .
46016017	Yende la limɛngɔ finɛ mbo Setefana la Folotunato la Akaiko basoya eoka basosilesa boeno wami wɛnɛ ino ,
46016018	la basoyaimwesa to botema wami la eyanu betema lisanga ; luwanaka to la bato ba bɔfɔnɔ-bo .
46016019	Eba Bitanda nda Asia basoseel’ino la losamɔ loa Ngɛnɛ , la Akwila la Pulisika imɔ ko la bato b’Etanda ebatosɔngɔmɔ nda ndakɔ yau basoseel’ino .
46016020	Bitungani bitotina ono batoseel’ino ; lamolanaka la tɔchɔu etüchomu end’eba Etanda .
46016021	Liseeli-li lisɔnɔmu la bosamba wami angɛnɛ ako Paulo .
46016022	Eya to boto atisame Ngɛnɛ , oyo asendomoko ! Ngɛnɛ wasu atoya !
46016023	Booto wa Ngɛnɛ wasu boyalakeke lanu !
46016024	Losamɔ loami loa Masiya loyaleke lanu batotina .
47001001	Imi Paulo , ko la lisangi lia Mungu yende Botomomu wa Masiya Yesu , la Timoteo etungani yasu , liseeli end’eba Etanda ya Mungu nda Kolinto la ende ebasüchomo batotina nda yese etotina ya Akaya ,
47001002	bootaota end’ino la lilatemi lia Mungu Sango wasu la elia Ngɛnɛ wasu ako Yesu Masiya .
47001003	Mungu la Sango wa Ngɛnɛ wasu Yesu Masiya ainelomoko la loomalo , ako Sango wa Booto la Mungu wa liɔngɛsi litotina ,
47001004	oyatɔɔngɛkɛsɛ betema yasu nda bifembi yasu bitoti , mbo tokɔkɔlɛkɛ ndɔɔngɛsɛ betema ya bato basi nda bifembi eyau ko la liɔngɛsi elisɔɔngɛsɔmɔkɔ iso ko la Mungu .
47001005	Mbo kwa asoelwa bemusi ya Masiya end’iso , ko ongoma liɔngɛsi lia Masiya lisoelwel’iso .
47001006	Tookesomo bifembi , ele ko litina mbo bɔɔngɛsɔmɔkɔ la mbo buwesomoko nda yao , la tɔɔngɛsɔmɔkɔ nda bifembi eyasu ele imɔ ko l’eoka ya elianu liɔngɛsi , ndokɔkɔmɛsɛ ino ndotendela bifembi ebitokak’iso imɔ ko kwani .
47001007	Iyɛli shasu eoka yanu sitieyaeye , eoka tosoluwa mbo kwa asowatema ino lasu nda bemusi , ko ongoma otowatema ino ko lasu nda liɔngɛsi lia yao .
47001008	Bitungani yami , totilɛmbɛ ino ndoyala botutuku loasɔ loa bifembi biwau eyayaka end’iso nda Asia , mbo twanyɛlɔmɔkɔ nyɛi ndolongela bofoka wasu , ongoma angwɛnɛ imɔ iyɛli sha liwawi shatikalaka lasu .
47001009	Eingo nde , nda betema yasu angɛnɛ twokakä lofomu se loa liwa ; litina mbo totalendelo bofoka wasu angɛnɛ , kangä ko Mungu oyatotɛmɔlɔ ebasowa .
47001010	Ende Inde oyasɔɔnɔkɔl’iso nda liwa libe la atɔɔnɔkɔlɔ iso imɔ liasi la tosolendelo ko Inde mbo elaɔnɔkɔlɔkɔ iso nda liwa .
47001011	Ani ino otosungakan’imɔ lasu ko la basomboli banu mbo bato wike bafaekefeke Mungu kelekele eoka yasu loasɔ loa bondanda ewafomoko iso eoka ya basomboli wike .
47001012	Eoka loomalo loasu lole mbo botema bosoenyeles’iso wewe mbo beyaeli yasu ende eba wenda-bo , simbi to end’ino , biengani nde la botanu la liengani lia Mungu angɛnɛ , inga nda wɛlï wa balomboki , kangä la booto wa Mungu .
47001013	Eoka totisɔnɛl’ino loasɔ ango lɔmɔi sakolo ngo ko loao elosotangak’ino la elosolembeel’ino wewe , la iyɛli shami sile mbo olembeeleke loao ko nda tuu fololo ,
47001014	kwa asolembeela ino botuku wa njasɔ kongo , la mbo wende la litina liomala eoka yasu , kwa iso imɔ tolaomalaka nde loasɔ loanu nda lise lina lia Ngɛnɛ wasu ako Yesu .
47001015	La eoka yaluwaka ongoma la wɛlï , yasiaka ndotayɛnɛ ino ko oso , mbo yɔlɛsɛk’ino limɛngɔ liasi imɔ
47001016	nda lɔkɛndɔ ko nda Makedonia la liasi nda liinywi liami ndosokwa nda Makedonia limɔ ndotikomo lanu nda lɔkɛndɔ loami nda Yudea .
47001017	Asangaka to imi ani , ¿ mbo isoeyaeyaka ? ¿ Mbo itotika lisakä la Eingo ee , la Mbayo , kwa atokelaka basenji kongo ?
47001018	Kwa ayali nde Mungu wolendelomo , ko ongoma lioi liasu end’ino litieyaeye , Eingo ee , la Mbayo !
47001019	Eoka Wana wa Mungu ako Yesu Masiya oyanangolomoko end’ino ko lasu ako Silwano la Timoteo , Inde atieyaeye nda Eingo ee la Mbayo , nde Inde ale wewe ko Eingo ko .
47001020	Inde nd’atokɔchaka basakä batotina ba Mungu mbo Eingo . Eokao ko la Yesu , iso mbo — Ongoma ende Mungu la lotaliomo tala yande .
47001021	Ale ko Mungu oyasokɔkɔmɛs’iso lanu imɔ lisanga nda liuwesi lia Yesu , Oyasüch’iso ,
47001022	la oyasot’iso ndembe ya chapa yande la oyasof’iso Bolimo wande kwa tukä nda betema yasu .
47001023	Imi nd’atosingwa lina lia Mungu mbo lioi liami lile wewe mbo itiaɛkɛ nda Kolinto mbo itaokes’ino sɔni finɛ .
47001024	Loti to mbo tosolɛmbɛ ndoyala ngɛnɛ wa liimeli lianu , kongo ko tosolɛmbɛ ndosungana lanu loasɔ loa bootaota wanu eoka ino osokɔkɔmɔ nda liimeli lianu .
47002001	Yasangaka to mbo imi angoya imɔ end’ino ndokes’ino botema wale liasi .
47002002	¿ Yokes’ino botema wale , ndai to komalesaka’mi liasi sakolo ngo inde angɛnɛ oyasokesomoko wale ko lami ?
47002003	Eokao isotomel’ino lokasa mbo akayeke’mi itaoka botema wale loasɔ loa bato ebasokɔkɔlɔ ndokesa’mi limɛngɔ ; yaimelaka loasɔ loanu yaatotina mbo limɛngɔ eliami lile imɔ ko limɛngɔ lianu .
47002004	Yasɔnɛlɛk’ino lokasa la efembi la botema wale finɛ la foo wike imɔ , inga to mbo yokesek’imɔ ko ino botema wale , kangä ndoluwes’ino losamɔ lofi finɛ eloami end’ino .
47002005	Eya to mbo boto ɔmɔi asokes’iso botema wale , atiokese ko imi angɛnɛ kongo , kangä ino batotina sumbu , mbo itakɛsɛ loasɔ la oso .
47002006	Likuchi elisokuchomo lande ko lanu batotina , lisoengana to lande ,
47002007	lole loanu to ndomɛsɛl’inde la ndɔɔnjɔnj’inde mbo atalongomo la ikɛnɛnɛ sifi .
47002008	Eokao isoombel’ino mbo okɔkɔmɛsɛkɛ losamɔ loanu end’inde liasi ,
47002009	eoka ko la litina-li imi losɔnɛl’ino lokasa-lo mbo ikɔtɔlɛk’ino kwa mbo wende la lilitesi nda njasɔ bitotina .
47002010	Bomɛsɛlɛ asisa loasɔ , imi imɔ komɛsɛlɛ inde ; la oyasomɛsɛlɔmɔ lanu , asomɛsɛlɔmɔ imɔ ko lami ko l’eoka yanu nda baiso ba Masiya ,
47002011	mbo totafa Satana fofe yolong’iso ; eoka totiunge shɔngɔlɔ shande .
47002012	Aɛkɛ’mi nda Tuloa ndokanangokola Mboli Ilau ya Masiya , bome wa fofe ya likuwa bosolioelomo’mi loasɔ loa Ngɛnɛ ;
47002013	kongo ko botema wami botiae se eoka itiɛnɛkɛ etungani ako Tito . Eokao asɛnyanaka’mi la bato b’omao , imi lɔkɛ nda Makedonia .
47002014	Nde kelekele ende Mungu oyatokɛsɛkɛnɛ lasu mbile bitotina nda bolenga wa bowangɔ ko la Masiya la oyatofafanesa liluwani lia njasɔ yande ko lasu nda bilela bitotina kwa atofafana liɛsɛ lilau .
47002015	Twende to liɛsɛ elisofecha Masiya ofechela Mungu la elisoeolaka ebasouwekesomo la ebasosɛɛsɛlɛk’imɔ ;
47002016	ende ebasosɛɛsɛlɛ , kwa liɛsɛ lia liwa liokɛsɛnɛ lau nda liwa , kongo ko ende eba liuwesi , liɛsɛ lia liwawi liokɛsɛnɛ lau nda loiko . ¿ Ndai to atoengana ndokɛsɛnɛ nda bolenga-bo ?
47002017	Toti to kwa ayali wike , ebatokɛndɛkɛndɛ bokalala wa Lioi lia Mungu , kongo ko twende ebatonangola amamwito la Masiya ko la momongo kwa ebatoyala oso wa baiso ba Mungu .
47003001	¿ Mbo tosoakola ko ndoongel’iso angɛnɛ ? ¿ Mbo twende la boeno wa lokasa , kwa bato bamɔi bende la boeno wa lokasa , loko lokasa loongela iso end’ino , kwa lokasa loanu ndoongel’iso ende basi ?
47003002	Ino angɛnɛ wende lokasa loasu loongel’iso , elososɔnɔmɔ ko nda betema yanu , lokasa elosoluwana la elosotangokomo la bato batotina ;
47003003	la lokasa-lo losɔɛnɛlɛ fololo mbo lole loa Masiya la losoeshomo lami , lotisɔnɔmɔ la wino , kangä la Bolimo wa Mungu wa Loiko ; lotisɔnɔmɔ nda batalɛ kwa asɔnɔmɔkɔ bikela , kangä nda betema ya balomboki .
47003004	Nde iso tosoluwa ndoluwa ongoma ko l’eoka ya Masiya loasɔ loa Mungu angɛnɛ ;
47003005	loti to mbo toondu nde iso angɛnɛ ndotanga mbo loende ko loasɔ loasu , kangä ko loasɔ loa Mungu angɛnɛ .
47003006	Mungu nd’asof’iso isosha shoyala baekesi ba ngɛla eyai , eko ngɛla eyetitomo nda lokasa , kangä nda Bolimo ; eoka bikela eyasɔnɔmɔkɔ bitoola bato , kongo ko Bolimo ale bofaefi wa loiko .
47003007	Eya to mbo isosha sha liwa eshatomoko la bikela nda batalɛ loeshomo la bɔfɛkɔ wa use bokufesa bana ba Isalaele mbo batatichaka bɔmbɔ wa Mɔsɛ ko l’eoka ya liangangi lifi , ani liangangi lisambotiyama ,
47003008	monito bɔfɛkɔ wa isosha sha Bolimo angolongela esha liwa ko fɛɛ ?
47003009	Ango bofɛkɔ wa isosha shofaka bato se shaaka sifi , nde simbi to isosha shoenganesa bobe wa bato sisolongela la bɔfɛkɔ wa likama .
47003010	Eingo , eshaaka la bɔfɛkɔ oso , kwani siti’mɔ la bɔfɛkɔ , ko la litina-li liko mbo bɔfɛkɔ wa kwani bosoeta fɛɛ ;
47003011	eoka ango yao eyesosɛɛsɛlɛ eyala la bɔfɛkɔ , simbi to eyelatikalaka koyala la bɔfɛkɔ woeta .
47003012	Eoka ya iyɛli sifi esile lasu tosotendela ndoonga fololo ,
47003013	inga kwa Mɔsɛ oyalinjaka bɔmbɔ wande l’esinda mbo bana ba Isalaele batawɛlɛ losilo loa bɔfɛkɔ ebosambotiyama bonono .
47003014	Nde betema yau loyala betutuku ; ko ongoma ko nda eweuse ani atotangomo lokasa loa Ngɛla ya oso , esinda ekotikala angosokolomo nda betema yau , eoka etosokolomo ko l’eoka ya Masiya kongo .
47003015	Eingo , ko nda eweuse ani atotangomo Lokasa loa Mɔsɛ , ende kwa mbo esinda esolinja betema yau ;
47003016	kongo ko atokikwa boto ende Ngɛnɛ wasu , lamao esinda esowatolomo .
47003017	Ngɛnɛ wasu ende to Bolimo , nde olo ayali Bolimo wa Ngɛnɛ ko omao bato batikandakomo imɔ .
47003018	Nde iso yaatotina ani biɔmbɔ yasu bitilinjakomo imɔ , limɔ tosɔɛnɛ bɔfɛkɔ wa Ngɛnɛ wasu kwa mbo wɛ̈li wa talatala la tosokindolomo nda bɔfɔnɔ wande wa bɔfɛkɔ ko ndomacha bɔfɛkɔ wa oso , eoka wao bosoyael’iso ko la Ngɛnɛ Bolimo angɛnɛ .
47004001	Eokao ani ayalak’iso la isosha-si ko l’eoka ya booto , toitowa esole ;
47004002	nde tosomachaka njasɔ ya wisakumbo ebile la sɔni , tosofeka ndotimbana la bolimbake , la ndofenyaka wɛndi wa Mungu , kongo ko ani atoisokol’iso wɛndi wa wewe , tosolembeelesa batotina nda betema yau mbo toengani nde la likuwa-li nda baiso ba Mungu .
47004003	Nde ango Mboli Ilau ebitonangol’iso belinjakomo , ambo bisolinjakomo ko end’iyo ebasokasɛɛsɛlɛ .
47004004	Limɔ mungu wa wenda wa mbile-ye asolinjaka betema ya ebatiimele Ngɛnɛ mbo bataɛnɛ bonyanya wa Mboli Ilau ya tala ya Masiya , Oyayali la liluku lia Mungu angɛnɛ .
47004005	Eoka totiteke boekï wa njasɔ yasu angɛnɛ , kangä eya Masiya Yesu Ngɛnɛ wasu , iso tole ko bɛkɔwa yanu loasɔ loa Yesu .
47004006	Eoka ale ko Mungu oyaongaka mbo — Bonyanya wa löwa botosɔswa nda lilima . Inde angɛnɛ asoanesa betema yasu ndoangangesa liluwani lia tala ya Mungu eyesoanganga nda bɔmbɔ wa Masiya .
47004007	Kongo ko tososɛlɛ bondanda-bo wa loketi nda tei ya tɔlɔngɔ mbo bato baluweke mbo bofoka bofi wa wɛndi-bo boti wasu , kangä ewa Mungu .
47004008	Tosokuwamelomo la fangi bitotina , nde tokamiakomu ; tosowaka itɔɔ nde totiwe esole ;
47004009	basokaeng’iso , nde totimachomo la Mungu ; tosokwesomo konda nyɛlɛ , nde totisɛɛsɛlɛsɔmɔ .
47004010	Tosokɛndɛkɛndɛ lise lia lise la nda bindo yasu ko lienyakeli lia liwa eliawaka Yesu , mbo loiko loa Yesu imɔ lɔɛnɛsɔmɔkɔ nda bindo yasu .
47004011	Lise la lise kwa ayal’iso la liwawi , tosofakomo nda besamba ya liwa ndowa loasɔ loa Yesu , ko mbo loiko loa Yesu lɔɛnɛsɔmɔkɔ nda bindo yasu balomboki ebatowaka .
47004012	Ongoma to , liwa nd’atokuwel’iso , nde loiko lotowawes’ino .
47004013	Ani asoyal’iso la bolimo wa liimeli ko la bɔfɔnɔ ewayalaka lande oyasɔnɔkɔ mbo — Isoimela , eokao isoonga . La iso imɔ tosoimela , eekao tosokaongake ,
47004014	eoka tosoluwa mbo Inde oyatɛmwɛsɛkɛ Ngɛnɛ Yesu nda liwa , ɛ̈tɛmwɛsɛkɛ imɔ ko iso amamwito la Yesu la ëmesaka nd’iso amamwito lanu oso wande .
47004015	Bitotina-bi yende ko l’eoka yanu , mbo booto wa Mungu ebotoɔlwa ndotumesa likama lia bato , boulweseke bootaota wa liineli lioomalesa Mungu angɛnɛ .
47004016	Eokao toitowa esole , ango bindo ebisɔɛnɛlɛ bisosɛɛsɛlɛ , nde botema ebotiɛnɛlɛ botoaelesomo bofoka boyai lise la lise .
47004017	Eoka bifembi ebisowaka lasu kwani bieshelaka nd’iso konda layalaya ambɔlɛ wa liomala eliti liokwelomo ,
47004018	eoka toitowɛlɛ yeka ebisɔɛnɛlɛ bonono , kangä yeka ebiitɔɛnɛlɛ , litina mbo ebisɔɛnɛlɛ bitoumwaka ko mbile sinyo kongo , nde ebiitɔɛnɛlɛ la baiso bende yao ebilakataka layalaya .
47005001	Eingo , toluwi nde mbo ango kumbo eyesoyael’iso nda wenda-bo , eukwaka , limɔ iso koyalaka la ndakɔ angɛnɛ eyesoswomo la Mungu , eyetiswomo la besamba , nde ndakɔ eyetoyalaka layalaya nda Use .
47005002	Eoka ani ayal’iso nda kumbo ono , totosumaka la yɛmɛ yoobiamelomo la ndakɔ ena ya Use ,
47005003	mbo akalinjomoko iso la yao , iso angooshomo ko wase .
47005004	Akoyal’iso nda kumbo ya bindo yasu , tososumaka eoka ya bolito wa botema , inga eoka mbo tolɛmbi ndosokoelomo kumbo-ye , kangä ndolinjakomo mbo ena eyekaweke kofangolomo la eyɛmɔi eyekayaleke la loiko .
47005005	Inde oyasokuwel’iso nda loasɔ-lo ale Mungu angɛnɛ , Oyasof’iso Bolimo kwa tukä ya lisakä liande .
47005006	Tosoyaimwa to la lilendelu la mbile bitotina ani tosoluwa mbo bindo yasu bile ko kumbo yasu ya lɔkɛndɔ ani asosiama iso sia la Ngɛnɛ ;
47005007	tosokɛkɛ kɛndɔ yasu ko la liimeli , angotɛnɛ kɔni mboka la baiso .
47005008	Nde tosoyaimwa nda betema yasu la tosotalɛmbɛ ndosiama la bindo-bi la ndokayala olo eyasu ende Ngɛnɛ wasu .
47005009	Eokao , ango toyala amamwito lande , ango toyala esika kwa bɛɛnda , tosolɛmbɛ finɛ ko ndoomalesa Ngɛnɛ wasu .
47005010	Eoka lole lasu , yaatotina ndoemala nda kɛka ya likɔmanyi lia Masiya , mbo boto la boto aɔlɛkɛ liɔli lioengana la bekeeli eyakelak’inde ono nda bindo , ango ko bolau ango ko bobe .
47005011	Eokao , asoluwa iso oluwa mbo Ngɛnɛ wasu ale owangomo , tosotinjaka bato mbo balendeloko ; Mungu nd’aluwi kwa ayal’iso la iyɛli shami sile mbo ino nda betema yanu oluwi imɔ koluwa lisanga .
47005012	Totiongel’iso angɛnɛ liasi , kongo ko tosof’ino fofe yoomalaka loasɔ loasu , mbo ino wɛnɛkɛ fofe yomutoel’iyo ebatoomalaka loasɔ loa wɛnɛɛli wa boto inga loasɔ loa botema wande .
47005013	Eoka towa loseka , ambo ko loasɔ loa Mungu , ango toyala la wɛlï , ambo ko l’eoka yanu .
47005014	Eoka losamɔ loa Masiya losotinjak’iso ; la kwa asotang’iso ongoma mbo Ɔmɔi asowela batoti , ongoma to batotina basowa ndowa .
47005015	Inde asowela batotina , mbo batoti ebasowawa batayalëk’imɔ ko l’eoka yau angɛnɛ , kangä l’eoka ya Inde oyawelak’iyo la oyatɛmwaka nda liwa .
47005016	Eokao to , toitoluw’imɔ boto ko loasɔ loa bindo ; la ango twaluwaka Masiya oso ko loasɔ loa bindo , iso angotang’Inde ongoma imɔ liasi .
47005017	Ongoma to , boto eyala wa Masiya , asoyala boto wa boyaeli boyai ; ewa oso bososokwasokwa , bosokinjwa to boyai !
47005018	Bitotina-bi bisoya end’iso ko la booto wa Mungu oyasootwanes’iso la Inde angɛnɛ liasi ko eoka ya Masiya la asof’iso isosha sha likuwa-li liotwanesi lia bato la Mungu ;
47005019	mbo Mungu ayalaka la Yesu ndootwanesa eba wenda lande angɛnɛ , angotang’imɔ batwanelo bau , nde asof’iso wɛndi-bo wa liotwanesi lia bato .
47005020	Eokao iso twende tokomya nda loasɔ loa Masiya , Mungu atotaka boeki ko la bɔnɔkɔ wasu . Iso tosolɔmbɔkɔlɔk’ino nda lifa lia Masiya mbo otwananeke la Mungu liasi .
47005021	Yesu atialuwaka litwanelo ango limɔi , nde Mungu lotang’Inde mbo ewa batwanelo ko l’eoka yasu bato , mbo iso bato tokinjweke eba liengani nda baiso ba Mungu .
47006001	Ongoma to iso ebasokelana la Masiya elikuwa-li , tosolɔmbɔkɔl’ino mbo wɔlɛ̈kɛ booto wa Mungu liɔlɛlɛ , eoka Inde loonga mbo —
47006002	Nda fofe yɔɔlɛlɛ , isolail’aɛ , La nda lise lia liuwesi isoyasung’aɛ . Tɛnɛngo , kwani ele fofe yɔlɔkɔ booto , Tɛnɛ to louse-lo lise lia liuwesi !
47006003	Totikufese boto angɔmɔi ango sinyo mbo likuwa-li litafomo liɛngɔ .
47006004	Kongo ko iso ebatokuwela Mungu tosokota ndoengana la wɛlï nda likuwa ; ko la likɔkɔmɛlɛ eliti la itɔɔ , la nda bifembi , la nda baömä ,
47006005	la nda bakuchomu , nda bɔnyɔlɔlɔ , nda besho , nda bonui , la botengu wa bocho , la nda londo ;
47006006	ko la botanu wa bekeeli , nda liluwanesi lia Bolimo , nda bofiili , la bɔfɔɔmu , la nda booto ; nda bolimo botanu , la losamɔ eloti la bolimbake ;
47006007	la nda lioi lia momongo , nda bofoka wa Mungu ; la biɛla ya liengani nda bosamba wa olome la nda bosamba wa wali ;
47006008	la loliteso lolau la nda sɔni , la lokuku lobe la nda lokuku lolau imɔ . Tosotangomo mbo tolimbichɔli , nde twende eba momongo ;
47006009	bamɔi angoluw’iso ango sinyo , nde basi basoluwana lasu la wɛlï , tosotangomo mbo ebasambowa ; nde tɛnɛngo tokowawa ; tosokuchomo , nde totiolomo ;
47006010	tosowa ikɛnɛnɛ , nde mbile la mbile tosoomala la limɛngɔ ; twende touwe nde totofotekesa bato wike ; toti ango la shaya , nde tososɛlɛ yeka bitotina .
47006011	Ee , ino BaKolinto , isoasoel’ino bɔnɔkɔ wami la botema wami bole fololo nda baiso banu ;
47006012	betema yanu bitisɔlɔnɛsɔmɔ ko lasu , nde ino angɛnɛ ososɔlɔnɛsɛ betema yanu !
47006013	Inoelaka to’mi ko ongoma , kelaka kwa bana bami , faloelaka’mi betema yanu imɔ !
47006014	Wakolëke ndowatemana la bato basi ebatiimele Ngɛnɛ ; ¿ Liengani la litefoli lia Bikela batosangana to nda lini likaɔ ? ¿ Linyanya la lilima batosangana la moni ?
47006015	¿ Lini likulyani lisoyala la Masiya la Satana ? ¿ Boto wa liimeli , la oyatiimele kosukana la lini to lisaɔ ?
47006016	¿ Eyaelo ya Mungu la bɛfɔnɔ ya mungu kokuliana la moni ? Eoka iso nd’ayali to eyaelo ya Mungu wa liwawi , kwa aongaka Mungu angɛnɛ mbo — Itoyalaka lau la itokɛndɛkɛndɛ sisi yau , Itoyala ewau Mungu , la iyo batoyala ebami bato .
47006017	Eokao , Mungu loonga mbo — Sokwaka sisi yau , sɛnyanaka lau , Omatëke boto oyatitane , limɔ Imi nd’atoaela ino .
47006018	Itoyala kwa Sango end’ino la ino koyala kwa bana bami Batolome la batomali , Mungu Ngɛnɛ wa Bofoka asoonga ongoma .
47007001	Ino ebasamomu lami , ani afomoko iso e-basakä-ba , totaneseke to betema yasu ndosokokola bɔwɛwɛ bototina wa bindo l’ewa botema lisanga , la tükameseke betema yasu uka ende Mungu la lilitesi la bɔwa .
47007002	Faefaka iso elela nda betema yanu , totikeele boto angɔmɔi wanu bobe , totibebeseke boto angɔmɔi , la totilimbake boto angɔmɔi .
47007003	Itionge ani ndof’ino se ; mba , isotaonga oso mbo ino wende nda betema yasu mbo towatemeke nda liwa la nda liwawi imɔ .
47007004	Itokambes’ino fololo mbo isotendela ndoomala loasɔ loanu , botema wami bosoaa se suu la bosotuma fuu la lilatemi loasɔ loanu ; isoyaimwa yai ani ayali’mi la bifembi imɔ wike .
47007005	Eoka ayak’iso nda Makedonia bindo yasu bitiaɛumaka ango sinyo , kangä ko bifembi ya bɛfɔnɔ bitotina , bita la bosho lousa la bɔwa nda botema .
47007006	Kongo ko Inde oyatɔɔngɛsɛ eba betema ya bolito , ako Mungu , Inde nd’aɔngɛsɛkɛ betema yasu eoka ya loyo loa Tito end’iso ;
47007007	inga loasɔ loa loyo kongo , kangä imɔ loasɔ loa liɔngɛsi la limɛngɔ elisok’inde end’ino la asoluwes’inde oluwesa iso eniya yanu , la ngandi eyokak’ino la yɛmɛ yanu yosungak’mi , eokao im’isooka limɛngɔ finɛ .
47007008	Ango yeokesak’ino botema wale nda lokasa lona loami , nde kwani itiok’imɔ ikɛnɛnɛ ani yokaka ikɛnɛnɛ nda loao oso , eoka isɔɛnɛ mbo lokasa lona loafak’ino botema wale finɛ , ambo ko mbile sinyo kongo .
47007009	Kwani isoka limɛngɔ , inga to eoka ya wale ewokak’ino , kangä eoka mbo wakalanganaka eoka ya wale wa betema yanu ; wokaka nde wale ewaeshaka Mungu la ongoma otibebesomo ko loasɔ loasu .
47007010	Botema wale ebososokwa ende Mungu botoesha likalangani elitofɔɔlɔ liuwesi , likalangani liitoesha ikɛnɛnɛ , kongo ko botema wale ebole la eba wenda-bo botofɔɔlɔ liwa angɛnɛ .
47007011	Tɛnɛ to botema wale ebosoeshel’ino Mungu , mbo bosɔɔlɛs’ino bofiili , aina yɛmɛ yosokola loasɔ nda lokomba , aina lisomi liosoma la bobe , aina bɔwa ndowanga Mungu , aina yɛmɛ ya booto , aina bafumba bokucha bɔfɔɔli wa obe ! Nda loasɔ lototina osɔɛnɛsɛ mbo ot’imɔ se nda loao mbo otikulye bɔfɔɔli .
47007012	Nde ambo yasɔnɔkɔ lokasa end’ino , inga mbo boto ona w’obe akuchomoko , inga loasɔ loa boto ona oyakelomoko obe , kangä mbo yɛmɛ yanu yokɔkɔmɔ nda likuwa liasu liɛnɛlɛkɛ fololo , yasɔnɔkɔ ongoma ko nda baiso ba Mungu .
47007013	Eokao tososungakomo lanu . Nde tososungakomo imɔ liasi eoka ya bootaota wa Tito mbo botema wande angɛnɛ bosɔɔngɔ loasɔ loanu yaatotina .
47007014	Kwa asoomala’mi loasɔ loanu nda batoi ba Tito , ongoma kwa baoi bami end’ino bende wewe , ongoma to loomalo loasu ende Tito eoka yanu lole imɔ ko wewe .
47007015	Botema wande bosofɛfɛ la losamɔ end’ino ani asoenyakela lilitesi lianu la bɔwa la linyangi ebiɛnɛk’inde omolo eyanu .
47007016	Isoyaimwa la limɛngɔ eoka isokɔkɔlɔ ndolendelo ino nda njasɔ bitotina .
47008001	Bitungani yami , iluwesek’ino loasɔ loa bootaota wa Mungu ebosɔɛnɛlɛ nda bitanda nda Makedonia , boko mbo basokusokola lifaefi liosunga basi ,
47008002	la mbo nda mbile ya bifembi ebisokɔtɔl’iyo , limɛngɔ elisok’iyo ango nda mbuwa yau , lisoelwaka likama nda lifaefi lifi elisofaef’iyo ko lifaefela .
47008003	Imi angɛnɛ nd’asoaola mbo basokusokola lifaefi litotina elisokɔkɔl’iyo , ango ndoeta likaɔ elioengana , ko la lisangi eliau angɛnɛ ;
47008004	la iyo basolɔmbɔkɔlɔ’mi la bofiili mbo yɔlɛsɛk’iyo bootaota wowatema la ebatokusola lifaefi liosunga bato ba Etanda ebale la beeno .
47008005	Batikusole ko yao ebienyel’iso kongo , kangä eyoeta eoka basotafa Mungu betema yau amamwito la losamɔ end’iso kwa asosanga Mungu angɛnɛ ;
47008006	ongoma tosofela Tito mbo asileke ndosɔnjaka lifaefi lianu lia booto eoka inde nd’asoakola ndosɔnja liao .
47008007	Kongo ko kwa asɔɔlwa ino nda njasɔ bitotina bilau , la liimeli , la linangoli , la liluwani la boliliya nda bakuwa batotina , la losamɔ loanu losamak’iso , bolau mbo ɔlwɛkɛ imɔ nda likuwa-li lia bootaota lisanga .
47008008	Ongoma itit’ino ekela , mba , kongo ko , eoka ya boliliya wa bato basi isolɛmbɛ ndotamba basi mbo losamɔ loanu lole nde wewe .
47008009	Eoka oluwi nde booto wa Ngɛnɛ wasu ako Yesu Masiya , mbo kwa ayalak’Inde la lifoka lioeta fafo , Inde lokinjwa mbuwa eoka yasu , mbo ino angɛnɛ boyalakeke bafoka ko la mbuwa yande .
47008010	Isoluwes’ino kwa asoenyela’mi mbo loengani nde lanu ndosilesa loasɔ-lo elosokel’ino la elososang’imɔ ino nda mwaka wa oso .
47008011	Ongoma to , kwani ɔlɔlɔkɔ ndokelaka ongoma kwa asosang’ino la bofiili ko la yeka ebisosɛl’ino .
47008012	Eoka boto esanga loasɔ la bofiili , ambo lole ko la yeka ebisosɛl’inde , inga ko la yao ebitisɛl’inde .
47008013	Inga to mbo basi basungomoko ko l’eoka ya bifembi yanu , kangä ko la bɔfɔnɔ wa likelemba eliengani ,
47008014	liko mbo nda mbile-ye kwani , lilya lianu litosilesa boeno wau , limɔ lilya liau litosilesa boeno wanu , ongoma to likelemba litoengana ,
47008015	kwa asɔnɔmɔkɔ nda Lokasa loa Mungu mbo — Oyatwaka eula efi , angoyala la lilya ; la oyatwaka ko sinyo , angoomelo .
47008016	Kelekele to ende Mungu oyasofa imɔ ko Tito boliliya-bo wosungak’ino ,
47008017	mbo inde asokulya lioi liami la limɛngɔ , nde inde angɛnɛ asoya end’ino la lisangi liande angɛnɛ .
47008018	Tosotoma oto wasi amamwito lande , ako etungani ena oyasoinelomo mbo Bonangoli bolau wa Mboli Ilau nda bitanda bitotina ;
47008019	la oyasokulyomo imɔ la bitanda mbo akɛsɛnɛkɛ lasu nda kɛndɔ yasu nda likaeli lia lifaefi lia booto , eoka ya loinelo loa Ngɛnɛ wasu la ndoendesa imɔ likuwa liasu ,
47008020	eoka mbo boto ataf’iso liɛngɔ loasɔ loa lifaefi lia bofäfü elitokael’iso ,
47008021	eoka tosotakela bolenda loasɔ loa lokuku lolau loasu nda baiso ba Ngɛnɛ l’eba bato lisanga .
47008022	Tosotoma imɔ etungani yasu amamwito lau eoka tosokɔtɔl’inde mbile wike la tosɔɛn’inde boto wa boliliya finɛ nda njasɔ wike la kwani imɔ boliliya wande bosoetaka eoka ya lilendelu liande loasɔ loanu .
47008023	Bofela loasɔ loa Tito , ale ko bosungi la bokuwani lami okuwel’ino ; bofela loasɔ loa bitungani yasu ebimɔi , bende ebasotomomo la wɛndi wa Bitanda la liomala lia Masiya .
47008024	Ɛnɛsɛkɛ to iyo , nda baiso ba eba bitanda , mbo losamɔ loanu lole wewe la mbo liineli liasu loasɔ loanu ende ebato-ba lile wewe imɔ .
47009001	Nde nda loasɔ loa lifaefi liosunga bato ba Etanda ebale la boeno , ino otienu mbo isɔnɛlɛk’ino liasi ,
47009002	eoka iluwi nde mbo okulyi nde finɛ , kwa asoinakel’mi ino ende eba Makedonia mbo — Eba Akaiya basokomya okusola ko nda mwaka wa oso ; eingo , bofiili wanu bosofumbesa wike wau .
47009003	Isotatoma to e-bitungani-bi mbo baoi bami boinel’ino batayala ko baoi wawa nda loasɔ-lo , kangä mbo boenganeke ndosɔnja liao kwa aongaka’mi ,
47009004	mbo eluwa bamɔi ba Makedonia ebatoya amamwito lami , bataosh’ino ani okakomyi lisɔnji lia lifaefi la ongoma iso kofomo sɔni , asa kɔni ino lisanga , eoka ya baoi ba liomala lina .
47009005	Eokao itangi nde mbo , bolau mbo ilɔmbɔkɔlɛkɛ bitungani-bi mbo batakɛndɛkɛ end’ino ndokakɔmya lisɔnji lia lifaefi elisotik’ino lisakä liokusokola liao , nde basɔnjɛ̈ke liao kwa bɔsɔmbi , kangä kwa lifaefi lia losamɔ .
47009006	Enyelaka to lioi-li mbo — Oyatolɔɔ koto la wima , etwaka eula ko ɛkɛkɛ ; la oyatolɔɔ koto iyongoongo , etwaka imɔ ko likama .
47009007	Boto la boto akusoleke kwa asosang’inde nda botema wande inga l’ikɛnɛnɛ la mbo asotinjakomo , eoka Mungu nd’asami inde oyatofaefa lifaefi la bootaota .
47009008	Mungu atokɔkɔlɔ ndɔɔlɔlɔ bootaota bolau bototina end’ino mbo ko mbile bitotina osɛlɛkɛ lilya lia yeka bitotina , limɔ okusokoleke lifaefi liosungaka bakuwa batotina balau .
47009009	Kwa asɔnɔmɔkɔ nda Lokasa loa Mungu , mbo — Atomelekesa bafaefi , atofaekefa ende eba touwe ; Ongoma liengani lilau liande litotikala layalaya .
47009010	Limɔ Inde oyatofaefa bɔlɔi koto la lituma liola , efaefak’ino yeka yolɔɔ la yokondaka la eulwesaka eyanu eula ya liengani .
47009011	Ongoma otofotesomo ko la bitotina , limɔ lifaefi lianu elitokaelomo lasu , litoɔlɛsɛ ebatofomo liao ko kelekele ende Mungu ,
47009012	eoka likuwa-li lia lisungani litosilesa beeno ya beoto ya Etanda , nde litoelwaka ko ndoyaimwesa Mungu eoka ya kelekele end’Inde .
47009013	Atoluw’iyo oluwa lisungi lianu , limɔ batoinakela Mungu eoka ya lilitesi lianu liolitesa bikela ya Mboli Ilau ya Masiya la eoka ya likaɔ lianu end’iyo la ende batotina ;
47009014	la iyo ana batosombola loasɔ loanu la batosamak’ino finɛ ko l’eoka ya booto wa Mungu eboetaka nda bekeli yanu .
47009015	Kelekele finɛ ende Mungu loasɔ loa lifaefi liande eliti liosanoelomo la baoi !
47010001	Imi angɛnɛ ako Paulo , isolɔmbɔkɔl’ino la liikami se la botema sambo wa Masiya , imi oyasoyala la liɔndwi se oso wanu , nde oyasoyala la boendu ani ayali’mi esika lanu ; bamɔi batoonga ongoma to ;
47010002	imi to nd’asolɔmbɔkɔl’ino mbo otatinjaka’mi ndoyatamb’ino lotendela loami ani akayaleke’mi lanu , ko lotendela lona elototamba’mi otamba bato ana ebatoenyela mbo twende ebatokɛndɛsɔmɔ ko la yɛmɛ ya bindo .
47010003	Totokɛndɛkɛndɛ ono nda bindo nde toitonana bita la bonaneli wa bindo ,
47010004	biɛla to ebitonana lasu , biti ya balomboki , nde bile la bofoka wa Mungu angɛnɛ ndosɛɛsɛlɛsɛ bakula bafi ba bita ,
47010005	ndokwesa baasala ba balomboki la tofenya twa bɔmɛtɔ etosofenya liluwani lia Mungu , ndoundesa baenya batotina kakaa la ndokakalesa bao ende Masiya , bako ebatilitese Inde ,
47010006	ndokɔkɔmɔ mbo tokucheke litefoli litotina , ko ani elianu lilitesi lisɔɔlwa .
47010007	Ototicha ko yao ebile fololo oso wa baiso banu ! Ango boto koimela wewe mbo inde angɛnɛ ale wa Masiya , ataenyelaka liasi nda botema mbo kwa ayal’inde wa Masiya , ko iso imɔ ko ongoma .
47010008	Eoka ango yeomala sumbu loasɔ loa isosha shasu esisofomo ko la Ngɛnɛ wasu ndokɔkɔmɛs’ino , inga ndokwes’ino se , ani imi angofomo sɔni ;
47010009	mbo italɛmbɛ ndowaes’ino ko la kasa-bi ebisɔniki’mi end’ino .
47010010	Eoka bamɔi mbo — Kasa ebitosɔnɔk’inde yende biwaü la bofoka finɛ , kongo ko atɔɛnɛ iso wɛnɛ boyaeli wande , bole ko la bɔlɛmbu la boongeli wande bɔlɛlɛmu imɔ .
47010011	Oyatoonga ani , ataenyelaka liölo-li mbo , kwa ayali nde’mi ani atosɔnɔ’mi lokasa ko esika lanu , yende ko la bɔfɔnɔ-ao nda bekeeli ani yende sisi yanu .
47010012	Iso angotendela to ndosakana la ndokweekelana boyaeli wami la boyaeli wa bato ana ebatoinakelaka boyaeli wau angɛnɛ . Atokweekelana iyo , la atosakana iyo angɛnɛ , bati ango la liluwani .
47010013	Nde toitofaala la isosha shoeta esisokweelomo’iso , kongo ko tosolitesa liko elisokweelomo iso la Mungu , la isosha esisoobiamel’imɔ ko ino .
47010014	Totieteele ino oso , kwa mbo totiyel’ino ; iso nd’ayali eba oso ndoiyel’ino la Mboli Ilau ya Masiya .
47010015	Toitofaala finɛ loasɔ loa bonui wa likuwa lia bato basi , kongo ko tosɔkɛsɛ iɛli mbo , akaulweke liimeli lianu , ko ongoma tukela olo atokuwel’iso kosɛngɛ ;
47010016	mbo tonangoleke Mboli Ilau nda yese ebile fangi yasi yanu , kongo ko iso angoomala l’ifaala loasɔ loa likuwa elisokelomo la tukela ya boto wasi .
47010017	Kwa asɔnɔmɔkɔ nda Lokasa mbo — Oyatoomala , aomaleke ko l’eoka ya Ngɛnɛ !
47010018	Boto oyasokuliomo ati to inde oyatoinela lokuku loande angɛnɛ , kangä boto oyasoinelomo la Ngɛnɛ .
47011001	Bomɛsɛlɛkɛ’mi sumbu nda baölo-ba ebati la wɛlï ! Eingo , talɛmbɛkɛ’mi yongeke ,
47011002	eoka isookel’ino losamɔ kwa eloa Mungu ndüch’ino ; isosɔngɛs’ino ende Masiya mbo itambeke ino ende bolome ɔmwito , kwa boseka oyati la loasɔ .
47011003	Nde isowanga mbo otalimbomo kwa alimbomoko Ewa ko la bɔlɔwanɛ wa Njɔ , la mbo betema yanu imɔ bitaengolomo ndomacha losamɔ loanu losamaka Masiya la momongo la lilendelu .
47011004	Nde boto wasi eya ndoyanangola Yesu wa boyaeli wasi , inga wao ewanangolak’iso , la waɔlɔkɔ Bolimo wasi ebotiɔl’ino oso , ango wakuliaka Mboli Ilau yasi ebitiokek’ino end’iso , ambo ino koimel’inde la olau !
47011005	Itangi nde mbo im’iti mbisa ya ebatomomu ana ba lokuku , ango sinyo .
47011006	Ango yeyela ebebe angoluwa ndoonga , kongo ko imi angoomelo liluwani la isoluwes’ino yaatotina e-njasɔ-bi bitotina ko fololo .
47011007	¿ Mbo isotwanelo to eoka mbo yaikamaka se , ko mbo ino otalemeke likolo ? ¿ Litwanelo mbo yanangoelak’ino Mboli Ilau ya Mungu ko wawa , angɔɔsɔ bieto yanu ?
47011008	Yaɔlɔkɔ bieto kwa wiya ende bitanda yasi mbo isombeke bieka yola mbo ikuweleke ko ino .
47011009	Limɔ ayalaka’mi eyanu nda Kolinto , yaenoko bieka yola , nde itiayalaka la bolito ende boto angɔmɔi wanu , eoka bitungani ya Makedonia lɔɔlɛsɛ’mi yao ebisoeno ani ayak’iyo ono . Itiayalaka to bolito end’ino ango sinyo , la kwani imɔ iitoyala bolito end’ino .
47011010	Wewe wa Masiya bole lami la lole wewe mbo loomalo-lo loami loitokufa ndookana nda yese etotina ya Akaiya .
47011011	¿ Eok’iye to ? ¿ Mbo itisam’ino wewe ? Mungu angɛnɛ nd’aluwi mbo isami nd’ino !
47011012	Nde elosokela’mi , yekelaka ngo ko ongoma , litina mbo itafaef’iyo fofe mbo bataosha fofe yoomala kwa asoomala iso .
47011013	Bato ba bɔfɔnɔ-bo bati batomomu wewe , bende basali ba bolimbake , batokweekela boyaeli wa Batomomu ba Masiya .
47011014	Siti to ilombo , eoka Satana imɔ atokweekela bokitomo wa löwa .
47011015	Loti to loasɔ lomwaala mbo basungi bande kokweekela ebatosungaka Ngɛnɛ wa liengani . Lotungamo loau lotoengana la bekeeli yau !
47011016	Itoonga liasi mbo — Boto atatanga’mi ebebe ; nde botanga’mi ongoma , okaka’mi sumbu kwa atookomo ebebe , mbo yomaleke l’ifaala sumbu , imɔ ko’mi .
47011017	Elitoonga’mi kwani , iitoonga liao l’isosha sha Ngɛnɛ , kangä kwa mbo ebebe ya boto ani isolendelo ifaala-si ;
47011018	ango bato wike kofaala loasɔ loa boyaeli nda wenda-bo , ambo imɔ ko imi nd’atofaala .
47011019	Ko la limɛngɔ ino nd’atolaila eba ebebe eoka ino wende la wɛlï finɛ !
47011020	Ino otolaila to iyo ani batosɛl’ino bɛkɔwa yau , ani batolaka yeka yanu , ani batolimbak’ino la shɔngɔlɔ , ani batotambak’ino lɔfɔlɔ , la ani batotefwesa biɔmbɔ yanu .
47011021	Isoaola loasɔ-lo la sɔni , kwa mbo twende bilɛli ya bato . Kongo ko ango betendela ndoomala l’ifaala nda loasɔ lɔmɔi , ambo imɔ ko imi nd’atotendela ongoma . Nde atoonga’mi wa , yende ko ebebe !
47011022	¿ Bende BaYuda ? Imi imɔ ko ongoma . ¿ Bende bana ba Isalaele ? La imi imɔ . ¿ Bende ba bɔkɔ̈kɔ wa Abalayama ? La imi imɔ .
47011023	¿ Bende bakuweli ba Masiya ? Isoonga kwani loseka ; simbi to’mi yende bokuweli wa Masiya . Isoetel’iyo fwaa , la nda bonui wa bakuwa wike , la nda bɔnyɔlɔlɔ mbile la mbile , isokuchakomo likama , isowa imɔ bawa wike .
47011024	Mbile ko bɔɔmwi , BaYuda loomaka’mi baoma kama inɛi , koomelo lioma limɔi ;
47011025	mbile ko isato imi lonyɔlɔmɔkɔ la tɔnyɔli ; mbile ɛmɔi imi lokushakomo batalɛ ; mbile bisatɔ watɔ wa lofofo ewayalaka’mi lolinda , la löwa la ocho imi locha nda balia ba olundu ;
47011026	nda kɛndɔ wike angoɛuma , la bifembi eoka ya fela , bifembi eoka ya eba wiya , eoka ya bato ba tukela yami angɛnɛ , la eoka ya bato ba biese yasi , bifembi nda ngima ya okenge , la nda liɔmbɛlɛ , la nda balia ba bokwa , bifembi eoka ya bato ebalimbakelaka’mi mbo eba liimeli ;
47011027	nda bonui la likati lia likuwa , nda litenga la ocho , la isiyɛ sha bieka la yɛmɛ yomwa , la fondo wike , la nda bɔfɛfyɔ la boeno wa bisinda yowata ,
47011028	la yasi imɔ ebititomo , limɔ isowamakomo lise la lise ko la ikɛnɛnɛ sha bifembi ya bitanda bitotina .
47011029	¿ Ndai to ale la bɔlɛmbu , ani imi angok’imɔ ko bɔlɛmbu ? ¿ Ndai to atokwesomo ilango , ani imi angosoma eoka yande ?
47011030	Ango engani nde mbo yongeke la ifaala , ambo ko loasɔ loa bɔlɛmbu wami elotofaala’mi .
47011031	Mungu angɛnɛ , Sango wa Ngɛnɛ wasu ako Yesu , oyatoinakelomo layalaya , Inde asoluwa mbo itite lolanga .
47011032	Nda Damaseke Komanda wa Bɔkɔta Aleta alambaka biome ya bokenge wa Damaseke mbo aundeseke’mi ;
47011033	kongo ko imi losulolomo se ko la lililisa lia ndakɔ nda likula lia batalɛ , nda bofalo , la ongoma imi lolɔmwa nda besamba yande .
47012001	Ango yeomala l’ifaala , shao angɔɔlɛsɛ’mi olau ; itɔkɛ la oso okaluwes’ino loasɔ loa liɛni la lɔɛnɛsɔmu loa Ngɛnɛ eyɛnɛlɛkɛ ende’mi .
47012002	Iluwi nde boto oyaundomoko la bofoka wa Masiya , kwani miaka liu la inɛi bisoeta ; elua ayalaka bolomboki , elua atiayalaka la bindo yande , itiluwe , kangä Mungu angɛnɛ nd’aluwi , nde aundomoko inde ongoma la Masiya , inde loilomo likolo konda buse wa isatɔ .
47012003	Iluwi imɔ mbo boto-ao , elua ayalaka bolomboki , elua atiayalaka la bindo yande , itiluwe , kangä Mungu angɛnɛ nd’aluwi , nde inde loilomo konda Paladiso .
47012004	Limɔ inde looka baoi ebati boongomo , bati bosingwomo la bɔnɔkɔ wa boto .
47012005	Itoomala l’ifaala loasɔ loa boto-ao , kongo ko iitoomala l’ifaala loasɔ loami angɛnɛ sakolo ngo ko loasɔ loa bɔlɛmbu ebole lami .
47012006	Ango yesanga ndoomala , imi angoyala ebebe eoka itoonga ko wewe . Nde itokufa ndoonga mbo boto atatanga nde boyaeli wami bosolongela wao ebosɔɛn’inde la bosok’inde ende’mi ;
47012007	limɔ eoka ya ambɔlɛ wa lɔɛnɛsɔmɔ , mbo itaomala finɛ , yafomoko bakɛ̈kɛ wa lowelo finɛ nda lokomba loami , botomomu wa Satana wolukaka’mi bofi mbo itaomala likama .
47012008	Yasombolaka Ngɛnɛ basombola basatɔ nda loasɔ-lo , mbo asokoeleke’mi wao ;
47012009	nde Inde loonga lami mbo — Booto wami boengani nde laɛ , eoka bofoka wami bosɔɔlwa ko nda bɔlɛmbu waɛ . Ongoma to yende la limɛngɔ ndoomala loasɔ loa bɔlɛmbu wami , mbo bofoka wa Masiya boobyameleke’mi kwa losambɔ .
47012010	Eoka ya Masiya to isoyala la limɛngɔ nda botema imɔ ko la bɔlɛmbu , la bɔfi la bifembi , la likongolomu , la baömä ; eoka atoyala’mi la bɔlɛmbu , kwaamao yende la bofoka finɛ .
47012011	Isokinjwa kwa ebebe , nde ino nd’asotinjaka’mi . Loengani nde lanu ndoongela’mi ende basi eoka im’iti mbisa ya batomomu ana ba lokuku , ango sinyo ; ambo iti yeka wewe .
47012012	Kongo ko ndembe ya Batomomu angɛnɛ bisɔɛnɛlɛ ani bisokelomo sisi yanu la bofiili ko la ndembe la bisisho la tokesa .
47012013	¿ Watangomoko nde mbo otiengane la bitanda ebimɔi nda loni to loasɔ , sakolo ko mbo imi angɛnɛ itiyaleke bolito end’ino ? Mɛsɛlɛkɛ to’mi nda litwanelo-li !
47012014	Tɛnɛ ngo , litonji lia asatɔ elikotonja’mi lɔkɛndɔ loami loya fɛtɛti end’ino ; itiayale bolito end’ino eoka itiluke yeka yanu kangä betema yanu . Eoka bana baitosɔnjɛlɛ ebaot’iyo bieto , kangä sango la nyango nd’atosɔnjela bana bau .
47012015	Ongoma to imi nd’atomelesa bieto yami la limɛngɔ la liwawi liami imɔ eoka ya betema yanu . ¿ Yesamak’ino la losamɔ loeta , mbo ino kosama nde’mi la losamɔ lɔmyɔ ?
47012016	Loyaleke to ongoma , nde bamɔi mbo imi angɛnɛ itiyaleke bolito end’ino , kongo ko isolimbakel’ino la shɔngɔlɔ esiyali lami !
47012017	¿ Mbo isolimbak’ino ko ndolola yeka yanu ko la bato ana ebasotoma’mi otomel’ino ?
47012018	Yafelaka Tito ndoya end’ino fɛtɛti la etungani yasi imɔ amamwito lande ; ¿ Mbo Tito asolimbak’ino i ? ¿ Iso lande toisokɛndɛkɛndɛ la botema ɔmwito ? Iso lande toisokɛndɛkɛndɛ cha ko la mboka ko ɛmwito ?
47012019	¿ Otangi nde mbo baoi-ba wike bende ko ndomutoel’ino tofenya ? Nde tosoonga kwa mbo oso wa Mungu la isosha sha Masiya , la baoi batotina bende ko loasɔ loanu , ebasamomu lami , mbo ikɔkɔmɛsɛkɛ ino .
47012020	Iwangi nde mbo itaya oyaosh’ino la boyaeli ebotilɛmbɛ’mi la mbo ino angoosha’mi angɛnɛ la boyaeli ebosolɛmb’ino ; iwangi nde mbo itaosh’ino la liwesani , la liya , la efango la tochocho , litɔngwi la bolao , bɔmɛtɔ la lieyaeyi .
47012021	Isowanga mbo , akayeke’mi liasi , Mungu atachambola’mi loasɔ loanu la mbo itawa ikɛnɛnɛ eoka yanu wike ba batwanelo ebasow’iyo angotakalangana kɔni , bako bɔwɛwɛ la nyongo la bolëfë ebisotwak’iyo .
47013001	Lisanga lia asatɔ-li elisosanga’mi ndoya fɛtɛti end’ino . Nda Lokasa loasɔnɔmɔkɔ mbo — Baölo batotina batokɔkɔmɛsɔmɔ ko la bɛnɔkɔ ya baɛni basatɔ kwa bambale .
47013002	Isotakambes’ebayalaka la njasɔ la isokambes’iyo kwani ko liasi ani iti lanu , kwa aongaka’mi nda lɔkɛndɔ loa imbale ani yayalaka lanu , mbo yeya liasi imi angomacha njasɔ ina la njasɔ ebimɔi imɔ ;
47013003	eoka otikulye mbo Masiya atoonga la bɔnɔkɔ wami sakolo ngo ko wɛnɛ ndembe ; kongo ko Masiya ati la bɔlɛmbu end’ino kangä la bofoka wa likama .
47013004	Nde awaka nda lieka ko la bɔlɛmbu , kongo ko kwani ale la loiko ko la bofoka wa Mungu angɛnɛ . Iso imɔ ko ongoma , twende lande la bɔlɛmbu , kongo ko tosoyala la loiko amamwito lande ko la bofoka wa Mungu angɛnɛ nda likomyi lia loasɔ loanu .
47013005	Kɔtɔlɔkɔ betema yanu angɛnɛ oluweke kwa mbo osokɔkɔmɔ nda liimeli ; lembeelaka njasɔ yanu angɛnɛ . ¿ Otiluwe to mbo Masiya ale nde lanu ? Elua otikuliomo to mbo wengani .
47013006	Yenyeli nde mbo otolembeela mbo iso tosokɔkɔmɔ nda likɔtɔli .
47013007	Nde tososombokola Mungu mbo otakela obe ango sinyo , inga to mbo iso twɛnɛlɛkɛ kwa ebasolonga nda likɔtɔli , kangä mbo ino bokɛndɛlɛkɛ la mboka elau , ani iso tosɔɛnɛlɛ kwa ebasofomo se nda likɔtɔli .
47013008	Totikɔkɔkɔlɛ ndokufesa njasɔ ya wewe , kangä ndokɔkɔmɛsɛ wewe .
47013009	Tosooka limɛngɔ ani iso tole la bɔlɛmbu ani ino nd’asokɔkɔmɔ la bofoka . Lisomboli liasu lile ngo ko mbo wenganesomoko cha .
47013010	Isosɔnɛl’ino la baoi-ba ani akoyali’mi esika lanu , mbo eyekayeke’mi end’ino , itakomia ino la litulungi ko la isosha esisofomo’mi la Ngɛnɛ , eoka shao sisofomo ndokɔkɔmɛsɛ Etanda , inga to ndomelekesa yao .
47013011	Isosila to , bitungani yami , tikalaka to la bolau . Ɔlwaka ndoengana , okaka liɔnjɔnji liami . Okanaka la wɛlï , yalanaka la lilatemi lilau , limɔ Mungu Ngɛnɛ wa losamɔ la lilatemi eyalakaka lanu .
47013012	Lamolanaka la tochɔu etüchomu end’eba Etanda ;
47013013	eba Etanda ono batotina batoseel’ino .
47013014	Booto wa Ngɛnɛ wasu ako Yesu Masiya la losamɔ loa Mungu angɛnɛ , la liyalani lia Bolimo Botanu , biyaleke lanu yaatotina .
48001001	Imi Paulo Botomomu , inga wa bato , la inga ko l’eoka ya bato , kangä ko la Yesu Masiya la Mungu Sango oyatɛmoloko Inde nda liwa ,
48001002	iso la bitungani bitotina ebile amamwito lami , tosotoma lokasa-lo ende eba bitanda nda Galatia .
48001003	Bootaota la lilatemi lia Mungu Sango la elia Ngɛnɛ wasu ako Yesu Masiya biyaleke lanu ;
48001004	Masiya nd’afaka liwawi liande angɛnɛ eoka ya batwanelo basu mbo auwesek’iso nda mbile-ye ya obe , ko la lisangi lia Mungu Sango wasu ;
48001005	Indeataliomoko tala layalaya , ongoma !
48001006	Isoomwala mbo osoumama ndosɛnyana la Inde oyasot’ino lioi ko la booto wa Masiya okawatema la mboli ilau ya bɔfɔnɔ wasi ,
48001007	ebiti Mboli Ilau yasi , kongo ko bato basi batoeyaeyes’ino la basolɛmbe ndofenyaka Mboli Ilau ya Masiya .
48001008	Kongo ko ango iso , ango bokitomo wa Use , ekambes’ino mboli ilau ebisotwana la yao ebisokambesa’mi okambes’ino , ambo inde asendomoko bieo !
48001009	Kwa aongiki’mi oso , kwa akoonga’mi liasi imɔ , mbo ango boto atokambes’ino mboli ilau ebisotwana la yao ebisɔɔl’ino oso , inde asendomoko bieo !
48001010	¿ Mbo isɔɔngɔlɔ to bato kwani , kwa mbo Mungu angɛnɛ ? ¿ Mbo isokota ndoomalesa bato ? Ango yeomalesa bato kwani , ambo iti bɔkɔwa wa Masiya .
48001011	Iluwesek’ino , bitungani yami , mbo Mboli Ilau ebisonangolomo lami biti ya bato ,
48001012	eoka itiɔlɛkɛ yao ende bato , itiekesomo la bato , kongo ko biafomoko ende’mi ko la lɔɛnɛsɔmu loa Yesu Masiya .
48001013	Osooka to boyaeli wami wa oso nda loasɔ loa lisemoli lia Mungu elitosemokola BaYuda , la mbo yakongolaka Etanda ya Mungu la bowau finɛ , yabebekesaka yao la efango finɛ .
48001014	La yalongaka bato wike ba fɛtɔ yami nda loasɔ loa lisemoli lia Mungu la yafumbaka finɛ ndokɔcha ebisoimelomo la basango bami .
48001015	Kongo ko asangaka Mungu oyüchaka’mi ko nda sɔlɔ ya nyango wami , la oyataka’mi lioi ko la booto wande ,
48001016	mbo ɛnɛsɛkɛ Wana wande ende’mi , litina mbo inangoleke Mboli Ilau yande ende bato ba wenda ; lisasaya ititwane kuko la bolomboki ,
48001017	itiɛkɛ nda Yelusaleme end’ebayalaka Batomomu oso wami , kongo ko imi lɔkɛ nda yese ya Alaba , limɔ mbisa imi loinwa nda bokenge wa Damaseke .
48001018	Mbisa ya miaka isatɔ imi lɔkɛ nda Yelusaleme fɛtɛti okaluwana la Kefa , ako Petelo , la imi loyalaka lande becho liu la bɔɔmwi .
48001019	Nde itiɛnɛkɛ Botomomu wasi sakolo ngo ko Yakobo etungani ya Ngɛnɛ wasu .
48001020	Nda njasɔ-bi ebisɔni’mi end’ino , tɛnɛ ngo , oso wa Mungu , itite lolanga .
48001021	Limɔ mbisa , imi lɔkɛ nda yese ya Sulia la Kilikia ;
48001022	nde ititaluwomoko bɔmbɔ ende eba bitanda ba Masiya nda Yudea ,
48001023	bokakä kongo mbo — Inde oyakongolaka iso asonangola loasɔ loa liimeli eloabebesak’inde oso .
48001024	Iyo loinela imɔ Mungu eoka yami .
48002001	Limɔ mbisa ya miaka liu la inɛi imi lɔkɛ liasi nda Yelusaleme , amamwito la Balanaba , la iso lɔkɛsɛnɛ la Tito imɔ .
48002002	Nde imi lɔkɛ ko l’eoka ya liɛnɛsu eliɛnɛkɛ’mi la imi losanoel’iyo Mboli Ilau ebisonangola’mi end’eba wenda ; nde imi losanola ende ebale bolitesomo , ko wisakumbo , mbo itatimbaka la likuwa ko wawa kongo .
48002003	Ango Tito oyaaka lami , kwa ayali inde boto wa BaHela , atiatinjomoko ndotena itombe ;
48002004	loaka nde loasɔ loa balimbakeli bamɔi ebaowaowaka nda ikumbɛ wisakumbo mbo baläeke esaela eyele lasu eba Yesu Masiya mbo bakandakek’iso liasi nda bekili ya oso .
48002005	Nde totikulye ndolites’iyo ango saa ango ɛmɔi , mbo wewe wa Mboli Ilau botikaleke lanu la wɛlï .
48002006	Kongo ko betoli oso ina — loti to loasɔ ende’mi kwa ayalak’iyo oso , Mungu aitoluwa bɔmbɔ wa boto — betoli oso ina batiteleke’mi litï liyai .
48002007	Kongo ko ɛnɛk’iyo mbo Mboli Ilau bisofomo’mi mbo ikɛkɛ okanangola ende eba sunga , kwa asotomo Petelo ende ebasotena totombe ,
48002008	( eoka Inde oyafaka Petelo isosha sha likuwa ende eba totombe , afak’imɔ ko’mi isosha sha likuwa ende eba wenda )
48002009	la aluwaka iyo booto ewafomoko’mi , limɔ Yakobo la Kefa la Yoane , ebatangomu Bakole ba Etanda , iyo lofaef’iso la Balanaba bosamba wa olome wonyangel’iso l’isosha shɔkɛ ndokanangola ende eba wenda , ani iyo angɛnɛ kɔkɛ ende ebasotena totombe ;
48002010	kongo ko iyo lɔlɛmbɛ mbo toenyeleke bato eba touwe , la imi lofumbaka finɛ ndokela ngo ko ongoma .
48002011	Nde ayaka Kefa nda bokenge wa Antiokia imi lof’inde liɛngɔ ko oso wa bɔmbɔ wande eoka ayalaka ko se nda loasɔ-lo .
48002012	Eoka oso wa loyo loa bato bamɔi ebatomomoko la Yakobo , Kefa lolaka bieka amamwito l’ebati BaYuda ; kongo ko ayaka bato ana ba Yakobo , limɔ inde loakola ndosɛnyana lau sumbu eoka inde lowanga ebateni totombe .
48002013	Limɔ BaYuda ebamɔi lowatema lande nda bokwelakwela eboti la momongo , ongoma ko Balanaba imɔ lokuliana lau nda bokwelakwela-bo .
48002014	Nde ɛnɛkɛ’mi mbo batikɛndɛ fii nda mboka ya wewe wa Mboli Ilau , imi loonga la Kefa oso wau batotina , imi mbo — ¿ Eya mbo aɛ , oyale waYuda osolitesa boyaeli w’ebati BaYuda , inga to imɔ kwa wao wa BaYuda , monito ototinjäka ebati BaYuda ndolitesa boyaeli wa BaYuda ?
48002015	Iso twende balomboki ba BaYuda , toti to bato ba batwanelo ba wenda-bo ,
48002016	nde tosoluwa mbo boto aitofomo likolo ko l’eoka yolitesa Bikela , sakolo ngo ko la lilendelu liolendelo Masiya Yesu ; la iso nd’asolendelo Masiya Yesu , mbo tofomoko likolo ko la lilendelu nda lina lia Masiya , inga ko l’eoka yolitesa Bikela , litina mbo bolomboki ango ɔmɔi angofomo likolo ko l’eoka yolitesa Bikela .
48002017	Nde ango iso tokotaka ndofomo likolo ko ende Masiya , tooshomoko imɔ ko la batwanelo , mbo Masiya atotangomo mbo bofaekefi wa batwanelo ? Mbayo , ango sinyo !
48002018	Nde ango yeswaka liasi ndakɔ eyesotawɛlɛkɛ’mi se , ambo isoɛnɛsɛ bato mbo imi angɛnɛ yende ngɛnɛ wa litwanelo .
48002019	Eoka imi nd’asowela Bikela ko l’eoka ya Bikela , mbo iyaleke la loiko ko la Mungu .
48002020	Isowa to la liwa eliawaka Yesu nda lieka , nde ati to’mi oyale la liwawi , Masiya nd’ayali too ende’mi ; la liwawi elisoyala lami nda bindo kwani , lisowawa ko la lilendelu lia Wana wa Mungu oyasamaka’mi la oyafaka liwawi liande angɛnɛ ko l’eoka yami .
48002021	Ititombole booto wa Mungu , eoka ango liengani lilendelo ko Bikela kongo , ani Masiya awaka ko liwela .
48003001	He ! Ino BaGalatia wende bibebe ! ¿ Ndai asosinj’ino , ani oso wa baiso banu Yesu Masiya ɛnɛlɛkɛ fololo nda liwa lia lieka ?
48003002	Ilɛmbi mbo omutoeleke’mi ko lofelo-lo mbo — ¿ Waɔlɔkɔ nde Bolimo ko l’eoka yolitesa Bikela kwa l’eoka yolaila la lilendelu ?
48003003	¿ Wende to bibebe ani ? ¿ Waakolaka l’eoka ya Bolimo , kwani ototungama nde loasɔ loa bindo ?
48003004	¿ Wokakä nde tale wike ko liokela , ango liende ko liokela ?
48003005	¿ Oyasofotes’ino la Bolimo la oyatokelaka bisisho sisi yanu , akeli nde ongoma ko l’eoka yolitesa Bikela kwa l’eoka yolaila Mboli yande la lilendelu ?
48003006	Ko ongoma Abalayama alendeloko Mungu , la lilendelu liande liatangomokö end’inde mbo liengani .
48003007	Luwaka to mbo bato ebale la lilendelu , iyo ana bende bana ba Abalayama .
48003008	Lokasa loa Mungu loatatondoloko mbo Mungu elaenganesaka bato ko la lilendelu , loafaka Abalayama mboli ilau biko mbo — Ko l’eoka yaɛ bato ba wenda bototina befotesomoko .
48003009	Eokao bato ba lilendelu basofotesomo amamwito la Abalayama oyaaka ewa lilendelu .
48003010	Eoka ebasolendelo lilitesi lia Bikela , basosendomo bieo ; ani asosɔnɔmɔ nda Lokasa mbo — Batotina ebaitokokomo nda lilitesi lia bitotina eyasɔnɔmɔkɔ nda Lokasa loa Bikela batosendomo bieo ani batikeleke ongoma .
48003011	Losoluwana to fololo mbo nda baiso ba Mungu angwɛnɛ boto woengana ko l’eoka ya Bikela ; eoka mbo — Ewa liengani eikaka ko la lilendelu ;
48003012	nde Bikela biti ko l’eoka ya lilendelu , kangä mbo — Oyatolitesa bikela eikaka ko l’eoka ya yao .
48003013	Masiya aendolak’iso mbo totasendomo bieo ya Bikela , ani Inde angɛnɛ asendomoko bieo ko l’eoka yasu , eoka lososɔnɔmɔ nda Lokasa mbo — Batotina ebatokakema nda isandu basendomoko bieo !
48003014	Asendomoko bieo mbo , ko la Yesu Masiya lifoti lia Abalayama liyeke ende bato ba wenda la mbo tɔɔlɛkɛ Bolimo oyatikomoko lisakä ko la lilendelu .
48003015	Bitungani yami , isoluwes’ino litina ko la loasɔ loasu bato ; boto angɛnɛ eta ngɛla , angwɛnɛ boto wasi koola yao , ango kokikola litina lia yao , ani ngɛla esokɔchɔmɔ .
48003016	Basakä bamɔi batikelomoko to Abalayama la lioti liande ; Lokasa angoonga mbo — Baoti baɛ wike , mba , kangä mbo — Lioti liaɛ , litina mbo oto ɔmwito ako Masiya .
48003017	Litina elitoonga’mi lile mbo — Bikela ebisoya ko miaka mia inɛi la kama isatɔ mbisa ani Ngɛla yakɔchɔmɔkɔ la Mungu ko oso wa Bikela , la yao angoola Ngɛla la angotombola lisakä .
48003018	Nde ango botiko watikomoko ko l’eoka yolitesa Bikela , ambo botifomo ko la lisakä lia Mungu ; kongo ko Mungu nd’afaefaka Abalayama botiko ko la lisakä .
48003019	¿ Bikela to bile la lini litina ? Bikela yataliomoko nda lisakä eoka ya batwanelo ko nda akayeke lioti aliatikomoko lisakä ; yao lotomo ko la bakitomo la besamba ya ikomya .
48003020	Nde ikomya atiyale ko boto ɔmwito kongo , kangä Mungu angɛnɛ ale Ɔmwito .
48003021	¿ Mbo Bikela bitokufesa basakä ba Mungu ? Mba , ango sinyo ! Eoka eya to mbo Bikela bekɔkɔlɔ ndofaefa bato loiko , ani liengani liafomoko end’ato ko l’eoka ya Bikela .
48003022	Kongo ko Lokasa loa Mungu losoluwesa mbo bitotina bisoliyakomo ko la Bobe , litina mbo lisakä eliatikomoko eoka ya lilendelu lia Yesu Masiya , lifomoko end’ebatolendelo Inde .
48003023	Oso ani lilendelu likafomu iso , twalambomoko la twakanjomoko ko la Bikela ko nd’akaɛnɛsɔmɔkɔ lilendelu angɛnɛ .
48003024	Ongoma Bikela bile kwa köse ya bainɛngɛ end’iso , ndokɛs’iso la bosamba ende Masiya mbo toenganesomoko ko la lilendelu .
48003025	Kongo ko kwani asoya lilendelu , ongoma to’imɔ nda bosamba wa köse .
48003026	Eoka ino yaatotina wende bana ba Mungu ko l’eoka ya lilendelu liolendelo Masiya Yesu .
48003027	Batotina banu ebasulufiomo to ende Masiya , osowataka boyaeli wa Masiya .
48003028	Ongoma angwɛn’imɔ WaYuda , kwa WaHela , angwɛn’imɔ bɔkɔwa kwa iote , angwɛn’imɔ otolome kwa otomali ; eoka ino batotina fɛɛ wende ɔmwito ko ende Masiya Yesu ;
48003029	la eya mbo wende ba Masiya , ambo ino wend’imɔ ba lioti lia Abalayama la imɔ ebasosangola botiko wande ko l’eoka ya lisakä .
48004001	Imi mbo — Ko la mbile eyekayaleke bosangoli ko wainɛngɛ ale ko bɔfɔnɔ wa bɔkɔwa , ani wewe ende ngɛnɛ wa yatotina ,
48004002	asosɛlɔmɔ ose ya isosha sha betingani la benyafala ko nda lisho elisotinyomo la sango .
48004003	Ende iso ko ongoma ; ayalak’iso bainɛngɛ , twayalaka bɛkɔwa ya bolimo wa boyaläala wa wenda-bo .
48004004	Nde enganaka mbile chaa , Mungu lotoma Wana wande ndoyaotomo la botomali , ko nda yakakaelo ya Bikela ,
48004005	mbo aendoleke ebayalaka nda isosha sha Bikela la mbo aɔlɛsɛk’iso ishosha shotangomo bana bande .
48004006	Limɔ eoka mbo wende bana , Mungu asotomel’iso Bolimo wa Wana wande nda betema yasu , oyatoamama mbo — Abba , Sango wasu .
48004007	Ongoma to , oti’mɔ bɔkɔwa , kangä wana angɛnɛ ; ango boyala wana , ambo wende imɔ bosangoli wa botiko ko l’eoka ya isosha sha Mungu .
48004008	Nde nda mbile ena ani atialuwak’ino Mungu , wasɛlɔmɔkɔ bɛkɔwa ya belimɔ ebiti la boyaeli wa mungu ,
48004009	kongo ko kwani asoluw’ino Mungu , angoko ndoluwana la Mungu , monito osoinywa liasi nda belima ya boyalaäla la eya bɔlɛmbu la mbuwa ebisolɛmbɛ ino mbo boyalesomoko bɛkɔwa ko liasi ?
48004010	Ino nd’atolitekesa baise la tengai la byaa la miaka .
48004011	Isowanga to loasɔ loanu kwa mbo isookel’ino bonui wa likuwa ko liokela .
48004012	Bitungani yami , isolɔmbɔkɔl’ino mbo okinjweke kwa ayali nde’mi , eoka imi nd’asokinjwa kwa ayali nde ino . Otiakeelaka’mi obe oso ;
48004013	oluwi nde mbo ko l’eoka ya lokambo loa bindo yanangoelak’ino Mboli Ilau osooso ,
48004014	la kwa ayalaka boyaeli wami la tale finɛ end’ino , otiaolyaka’mi la otiafekaka’mi , nde wanyangelaka’mi kwa mbo yaaka bokitomo wa Mungu , eingo kwa mbo Masiya Yesu angɛnɛ .
48004015	¿ Bootaota ona wanu bole to anima kwani ? Isoaola la wɛlï mbo , yambo wakɔkɔlɔ , ani waɔmɔlɔ baiso banu mbo ofaefeke’mi bao !
48004016	¿ Mbo isokinjwa wiyani lanu ko l’eoka mbo isokambes’ino ko loasɔ elole wewe ?
48004017	Bamɔi basofɔɔl’ino , inga la bolau , kangä eoka mbo basosanga ndosakoel’ino angɛnɛ mbo ino angɛnɛ ofɔɔlɛk’iyo .
48004018	Lole lolau ndolukomo la bofiili nda njasɔ bilau ko mbile bitotina , inga ko ani eyayaelaka’mi lanu kongo ,
48004019	ino bana bami bakɛkɛ , isokel’ino ikɛnɛnɛ liasi kwa toelo angɛnɛ ko nda akaotelomoko ino Masiya .
48004020	Ilɛmbi to finɛ ndoyala lanu kwanikwani , la ndoonga lanu la baölo ba bɔfɔnɔ wasi eoka isoka botema wale loasɔ loanu .
48004021	Kambesaka’mi , ino ebalɛmbi ndokomyiomo la Bikela , ¿ Mbo otioke to bakakanelo ba Bikela ?
48004022	Loasɔnɔmɔkɔ nda Lokasa loa Bikela mbo Abalayama ayalaka la banatolome ambale , ɔmɔi wana wa bɔkɔwa otomali la ɔmɔi wana wa wali iote ;
48004023	kongo ko wana wa otomali ako bɔkɔwa lootomo ko l’eoka ya isosha sha bindo , nde wana wa wali iote lootomo ko l’eoka ya lisakä lia Mungu .
48004024	Loasɔ-lo lole bombila ebole la litina end’iso ; Batomali-ba bende kwa Ngɛla imbale . Ngɛla ɛmɔi yaaka ya löngo loa Sinai eyengani la Agala ewa bɔkɔwa la bana ba ngɛla ena basootomo ko bɛkɔwa ya yao .
48004025	Löngo loa Sinai lole nda yese ya Alaba , la losokweelomo la Yelusaleme eyayali kwani eoka bo-kenge-bo la bana bande lisanga , bende bɛkɔwa .
48004026	Kongo ko Yelusaleme eyele nda Use ende la bɔfonɔ wa wali iote ako Sala la wao bole nyango wasu .
48004027	Loasɔnɔmɔkɔ mbo — Yaimwaka la limɛngɔ , otomali wa ekomba oyatiaotaka wana , Anjanjaka la amamaka la linɛngina aɛ oyatiaokaka toelo ; Eoka loketi loa bana ba botomali wa booi , Losolonga eloa bana ba botomali oyale la bolome !
48004028	Bitungani yami , tole to bana ba lisakä , kwa ayalaka Yisaka ,
48004029	nde kwa inde oyaotomoko ko loasɔ loa bindo angɛnɛ akongolaka kwalakwala inde oyaotomoko ko loasɔ loa Bolimo , lole to ongoma nda mbile-ye .
48004030	Kongo ko , ¿ Lokasa loa Mungu losoonga moni ? Lokasa mbo — Sayaka bɔkɔwa la wanaotolome wande , eoka wana wa bɔkɔwa aitofomo likaɔ lia botiko amamwito l’ewa iote .
48004031	Eokao to , Bitungani yami , toti bana ba bɔkɔwa otomali , kangä bana ba iote sha wali .
48005001	Emakalaka to sikɔkɔ kwa toote ani asofaikolomo iso ko la Masiya , la okandokomöko imɔ liasi ko la bɔnyɔlɔlɔ wa bɔkɔwa .
48005002	Tɛnɛ , imi Paulo nd’asoonga lanu mbo — Botinyomo itombe , ani Masiya angosung’ino nda loasɔ angolɔmɔi .
48005003	Eingo , isokambes’ino liasi la wɛlï mbo batotina ebasotinyomo itombe baondu nde ndolitesa Bikela bitotina .
48005004	Ino ebasotanga mbo wenganesomoko ko l’eoka yolitesa Bikela , ososɛnyana la Masiya ; osoomelo booto .
48005005	Eoka iso nd’asoombakelaka iyɛli sha liengani ko la lilendelu .
48005006	Ende ebasowatema la Masiya Yesu , itombe sile wawa , la losunga lole imɔ ko wawa , kangä lilendelu litofumbaka ko l’eoka ya losamɔ .
48005007	Wakɛndɛkɛ l’olau finɛ nda mboka , ¿ ndai to asokufesel’ino ndotutaka wewe angɛnɛ ?
48005008	Lifumbesi liokufes’ino litiye ko la Inde oyatak’ino lioi liotut’Inde .
48005009	Sinyo sha bänä ba lilaka sitokɔkɔlɔ ndokakesa lituma litotina elisobiomu la shao .
48005010	Isolendelo Ngɛnɛ wasu loasɔ loanu mbo ino angoenyela baenyeli basi la mbo boto ona oyasoeyaeyesa ino , kwa asisa kwa ndai , inde ona atokuchomo la bowau .
48005011	Kongo ko , Bitungani yami , eya to mbo imi nd’atonangoela bato mbo batenomoko itombe , ¿ Monito isokongolomo imɔ ko kwani ? Ani sɔni ya liwa lia lieka lisosilesomo .
48005012	Bolau mbo ebasolɛlɛs’ino batinyek’iyo angɛnɛ lokomba .
48005013	Bitungani yami , ino nd’atomu lioi mbo oyaleke toote , kongo ko iote sina sitayala fofe sholitesa yɛmɛ ya bindo , kangä mbo bokuwekelaneke kwa bɛkɔwa ko la losamɔ .
48005014	Eoka Bikela bitotina bisokɔchɔmɔ ko la liölo limwito , liko mbo — Samaka boyalani laɛ kwa ani otosama aɛ angɛnɛ .
48005015	Nde ango boichakanaka la bolakanaka komba , tichaka la wɛlï mbo botasɛɛsɛlɛ fɛɛ !
48005016	Isoonga lanu mbo — Kɛndɛkɛndɛkɛ ko la wɛlï wa Bolimo , limɔ otiangɔɔlɔlɛsɛ yɛmɛ ibe ya bindo .
48005017	Eoka yɛmɛ ya bindo bitonanaka la Bolimo la lisangi lia Bolimo litonanaka la bindo . Yao imbale bisoiyelakana mbo otakela yao ebisosang’ino okela .
48005018	Eya mbo botutaka Bolimo , ani otikakalesomo ko la Bikela .
48005019	Bekeeli ebitofumbekesomo la bindo bisoluwana fololo , biko bolëfë bowɛwɛ , ifoifoi ;
48005020	lisemoli lia bɛfɔnɔ ya mungu , basoo , liya , liwesani , lisiyela , bifango , shɛnɛsɛ , lisɛnyani ;
48005021	toloi twa ebisoimelomo , luno , liwa lia bänä , bisha ya tosumbe la njasɔ yasi ya bɔfɔnɔ-bo . Isotaonga lanu kwa aimaka’mi oimak’ino ko oso , mbo ebatokela bɔfɔnɔ-bo wa njasɔ batiɔtɛkɛ nda Bɔkɔta wa Mungu .
48005022	Nde tuma twa eula ya Bolimo twende losamɔ , limɛngɔ , lilatemi , limɛsɛkɛlɛni , booto , boyaeli bolau , liengani , botema wolendelomo ,
48005023	botema sambo , botema wokakalesa yɛmɛ ya bindo . Njasɔ ya bɔfɔnɔ-bo bitikufesomo la bikela .
48005024	Ebasoomana la Masiya Yesu basoola ebisok’iso nda botema la yɛmɛ ya bindo lisanga ko ndoola yao nda lieka .
48005025	Toyala to la liwawi lia Bolimo , ambo tokɛndɛkɛ ko fii nda mboka ya Bolimo .
48005026	Toyalëke to la lomuli loa bɔmɛtɔ , la lɔfɔlɔ , toyalanëke la bokelë .
48006001	Kongo ko Bitungani yami , eya to mbo boto wa Etanda eoshomo nda litwanelo , ino ebafomu Bolimo Botanu kokomya boto-yo la botema sambo ; la ino angɛnɛ tichaka la wɛlï mbo otakwa nda lisoshela .
48006002	Tolakanaka belito , ongoma otokɔcha ekela ya Masiya .
48006003	Boto nde koenyela mbo ende boto wolitesomo , ani wewe ati yeka , ongoma asolimba botema wande angɛnɛ .
48006004	Bolau ko mbo boto la boto akɔtɔlɛkɛ eliande likuwa , limɔ atoyala la litina lioomala eoka ya eliande likuwa , inga eoka ya elia boto wasi .
48006005	Boto la boto atotolaka bolito wa bokuku wande angɛnɛ .
48006006	Oyatoekesomoko lioi lia Mboli Ilau , afaefeke oyatoekes’inde likaɔ lia yeka yande bitotina .
48006007	Olimbomöko nda betema yanu ; oitotelaka Mungu kungutu , eoka kwa bɔfɔnɔ wa koto ebitolɔɔkɔ boto , atotwaka ngo ko eula ya bɔfɔnɔ-ao .
48006008	Oyatolɔɔ elanga ya bindo yande angɛnɛ , etwaka ngo ko ebiyɔlu ; nde oyatolɔɔ elanga ya Bolimo , etwaka ngo ko loiko loa layalaya .
48006009	Totatɛkwɛ̈kɛ okelaka bolau , eoka akayeke lisho lioengana , iso kotwa eula ani totitaweke likati .
48006010	Eokao akayalek’iso la fofe , tokeeleke bato batotina booto , nde simbi to end’iyo ebale bofindi wa ebasoimela .
48006011	Tɛnɛ ndembe bifi ebisɔnɛli’mi ino ko la bosamba wami angɛnɛ !
48006012	Bato ebalɛmbi ndɔɛnɛlɛ la olau loasɔ loa bindo , iyo ana basotinjak’ino mbo otinyomoko totombe , litina mbo iyo angɛnɛ batakongolomo loasɔ loa lieka lia Masiya .
48006013	Nde bato angɛnɛ ebatotinyomo totombe baitolitesa Bikela , kongo ko balɛmbi ino ndotinyomo mbo baomaleke mbo ino nd’asotinyomo nda bindo yanu .
48006014	Nde imi angokulya loomala , ango sinyo , sakolo ngo ko eloa lieka lia Ngɛnɛ wasu ako Yesu Masiya ; nda lieka lina liande wenda-bo bosowa ende’mi la imi imɔ isowela wenda bototina .
48006015	Itombe siti to la litina , la losunga loti ango la litina , kangä boyaeli wa liwawi liyai .
48006016	Lilatemi la shota biyaleke la bato ebatokɛsɛnɛ nda mboka-ye ya fii la biyaleke imɔ la BaIsalaele ba Mungu !
48006017	Ko la mbile ebikayeke , boto angɔmɔi ataokesa’mi bonui eoka nda lokomba loami imi nd’atoli ngelo ya Yesu .
48006018	Bitungani yami , booto wa Ngɛnɛ wasu ako Yesu Masiya boyalaneke la belimo yanu . Ongoma .
49001001	Imi Paulo , Botomomu wa Masiya Yesu ko la lisangi lia Mungu , ende ebüchomu ebale nda Efeso la ende ebasokokomɛlɛ ndoimela Masiya Yesu ,
49001002	booto end’ino la lilatemi lia Mungu Sango wasu la elia Ngɛnɛ wasu ako Yesu Masiya .
49001003	Mungu la Sango wa Ngɛnɛ wasu ako Yesu Masiya , ainelomoko la loomalo , ako Inde oyasofotes’iso la loomalo lototina la bafaefi ba bolimo oyale nda Use , ko l’eoka ya Masiya ,
49001004	imɔ kwa aaka Inde iso ko l’eoka ya Masiya oso wa bakɔkɔmɛlɛɛlɔ ba wenda bototina , mbo iso toyaleke ebüchomu l’ebatiɛnɛlɛ la batwanelo nda baiso bande .
49001005	Ko la losamɔ , Mungu nd’asangaka ko kwala ndotang’iso bana bande angɛnɛ ko l’eoka ya Yesu Masiya ;
49001006	ko l’eoka ya loomalo loa lisangi liande mbo booto wande wa likama ewafaefak’Inde iso lifaefela eoka ya Inde Oyasamomu la lɔkɛmɔ ;
49001007	la ko la liwatemi lande tosoendolomo eoka ya bakila bande , tosomɛsɛlɔmɔ batwanelo basu kwa engani nde la lilya lia booto wande ,
49001008	ebosowɛl’Inde end’iso .
49001009	Asoluwes’iso lisangi liande ko la wɛlï la liluwani fafo liande , liko lisangi liande elisoisokoelomo iso kwa asɔɛn’Inde bolau nda kuko ya Masiya ,
49001010	liko likɔmɔnyi lia wenda bototina eyakenganeke lisho , mbo bitotina ebile nda Use , la ono se biwatemeke ndolitesa Ɔmwito kongo ako Masiya .
49001011	Ko l’eoka yande tosoɔla imɔ likaɔ ko lande oyasosɛl’iso kwala , kwa asangak’Inde oyatokomya bitotina ko la lisangi liande angɛnɛ ,
49001012	litina mbo toomaleseke tala yande , iso ebalendeloko Masiya oso .
49001013	Ino imɔ ebasowatema la Masiya , ebasoka inango shande sha wewe , siko Mboli Ilau ya liuwesi lianu , ino osolendelo ko Inde la watomoko chapa yande eko Bolimo Botanu ewatikomoko ino lisakä .
49001014	Bolimo ale tukä ya loendolomo loasu , tukä eyefomu iso konda eyekaɔlɛk’iso loao wewe , mbo tala ya lina liande einelomoko .
49001015	Eokao , imi angɛnɛ to oyasoka mboli ya lilendelu lianu ndolendelo Ngɛnɛ Yesu la losamɔ loanu ndosamaka ebüchomu batotina ,
49001016	itimache ndofaka Mungu kelekele eoka yanu la ndosingwaka baina banu nda basomboli bami ,
49001017	mbo Mungu wa Ngɛnɛ wasu ako Yesu Masiya , Sango wa tala , afek’ino bolimo wa wɛlï la ewoisola litina lia njasɔ yande ;
49001018	la imɔ ko mbo aaneseke baiso ba betema yanu swaa mbo ino oluweke kwa ayali iɛli esiafomoko ino ani atomoko ino lioi la kwa ayali imɔ lilya lia tala-ye eyesosangol’ino ebüchelomu Masiya ,
49001019	la mbo oluweke likama lia bofoka wande ewoeta ebole lasu ebasoimel’Inde , bofoka ona ebole la isosha la itinjo shofumbes’iso ;
49001020	bofoka-bo wande ewayalaka lande ani atɛmɔlɔkɔ Masiya nda liwa , l’ani ayalesak’Inde se nda osamba wande wa olome nda Use ,
49001021	omao likolo lia kanda bitotina ya likomyi la isosha la bofoka la likakalesi la likolo lia baina batotina ebatosingwakomo , inga to nda mbile-ye kongo , kangä imɔ nda mbile eyekayeke .
49001022	Ongoma Mungu asɛlɛkɛ yaatotina ose ya batindi bande la afak’Inde isosha shoyala Botö wa njasɔ bitotina ya Etanda ;
49001023	Etanda yende Bindo yande , yende lɔɔlwɔ loande oyatɔɔlɔlɔ yaatotina hɔlɔɔ .
49002001	La ino imɔ osofomo liwawi liyai , ino ebawaka oso nda batwanelo la nda batongwi banu ,
49002002	ani akɛndɛkɛndɛk’ino ndotutaka Bɔkɔta wa isosha sha bofolalu , Bolimo Obe oyatofumbaka ko kwani sisi ya bana ba totefola .
49002003	La iso batotina imɔ twakɛndɛkɛ sisi ya bato ba bɔfɔnɔ-bo nda yɛmɛ ya bindo la twalitesaka ko yao eyalɛmbɛkɛ bindo la baenyeli angɛnɛ , la ongoma twayalaka balomboki ebenganaka la efango ya Mungu kwa ebamɔi batotina .
49002004	Nde Mungu ko l’eoka ya booto wike ebosofota lande la eoka ya losamɔ lofi elososamak’Inde osam’iso ,
49002005	eyayaelak’iso ko belyo nda batongwi basu , Inde lof’iso liwawi liyai ko la Masiya angɛnɛ , ( osouwesomo ngo ko la booto )
49002006	la atɛmɔlɔkɔ iso la asoyales’iso se nda Use amamwito lande ko la liwatemi la Masiya Yesu ,
49002007	Mungu lokela ongoma mbo , nda mbile ebilayeke , lilya lia likama lia booto wande liɛnɛkɛlɛkɛ fololo , boko booto wande end’iso ebawatemi la Masiya Yesu .
49002008	Eoka osouwesomo ngo ko la booto ko l’eoka ya lilendelu la liuwesi-li liti l’eoka yanu , lile ngo ko lifaefi lia Mungu angɛnɛ ;
49002009	inga l’eoka ya yao ebisokelak’ino , mbo boto angɔmɔi atafaala l’iomala .
49002010	Eoka iso twende likeli liande , iso ebasotonjomo liasi ani asowatema iso la Masiya Yesu mbo tokelakeke ko yao ebisotatonja Mungu oso mbo tokɛndɛlɛkɛ ngo ko ndayao .
49002011	Eokao enyelaka to mbo ino ebayalaka koso ba tukela ya wenda-bo , nda loasɔ loa lokomba ebatangomu nde mbo Eba sunga ko la bato ebatangomu Eba totombe , loasɔ loa lokomba ko la besamba ya bato ,
49002012	enyelaka to mbo nda mbile ena wasiamaka la Masiya , otiayalaka eba tukela ya Isalaele la bɛɛnda nda loasɔ loa ngɛla ya basakä ba Mungu , l’angwɛnɛ iɛli sha liuwesi , angwɛnɛ Mungu nda wenda-bo .
49002013	Nde kwani ko l’eoka ya Masiya Yesu , ino ebasiamaka esika , ososishanesomo tinatina ko la bakila ba Masiya .
49002014	Eoka Inde angɛnɛ ende lilatemi liasu , asosanganes’iso ba tukela imbale ko bofindi ɔmwito la asowɛlɛ likula elisosɛnyanes’iso se ,
49002015	ani ko nda bindo yande angɛnɛ asoola liiyani liko Bikela ya ndola la bakakanelo , ko la litina mbo akindoleke yaambale ko boto ɔmwito oyai ; ongoma to lilatemi ;
49002016	la mbo aotwaneseke yaambale nda bindo ɛmwito ende Mungu ko la liwa liande nda lieka , ongoma asotungesa liiyani ko la liao .
49002017	Limɔ Inde loya oyanangoel’ino Mboli Ilau ya liɔngɛsi lia njasɔ yanu , bako ino ebasiyamaka esika , la end’iso imɔ ebayalaka tina la Mungu ;
49002018	eoka ko lande ako Masiya , iso lanu yaambale tosɔɔlɔ isosha shɔɔtɔ ende Mungu Sango ko la Bolimo Ɔmwito .
49002019	Eokao , ino ot’imɔ bɛɛnda la ebasolimela nda yese yasi , nde osoya oko toote twa yese ya ebüchomu ba Mungu l’eba bɔkɔ̈kɔ wande angɛnɛ .
49002020	Ino ososwomo nda lionda lia Batomomu la Batɔndɔli , ani Masiya Yesu angɛnɛ ale litalɛ lia ikululu sha ndakɔ etotina ;
49002021	ndakɔ etotina esoundakana ndokɔkɔmɔ ko lande ako Yesu la etokondakana ko ndoiyela esemoelo eyüchomu ende Ngɛnɛ .
49002022	Ongoma , ino imɔ ososwomo amamwito ndoyala eyaelo ya Mungu ko la Bolimo wande .
49003001	Ko la litina-li to , imi Paulo , boto wa Masiya oyakandomu bɔnyɔlɔlɔ , eoka yanu ba tukela yasi ,
49003002	eluwa nde osoka mbo isosha sha likuwa-li lifomu ende’mi ko la booto wa Mungu ,
49003003	la imɔ mbo Mungu angɛnɛ nd’aisoelaka’mi njasɔ yande ebiaisomoko oso , kwa asɔnɛli’mi ino oso ko la baoi bamyɔ kongo ;
49003004	akatangek’ino bao , ino kokɔkɔlɔ olembeela liluwani liami lioluwa njasɔ ya mbiso ya Masiya ,
49003005	ebitialuwesomoko ende bato ba fɛtɔ ya oso , kwa asɔɛnɛsɔmɔ nde yao fololo ende Batomomu la Batɔndɔli ebüchomu ko la Bolimo .
49003006	Ebisoɛnɛsɔmɔ biko mbo bato ba biese yasi bende imɔ l’isosha shosangola botiko ko ɔmɔi la mbo bende ba bofindi ko ɔmɔi , la batofomo imɔ ko lisakä lia liuwesi lia liwatemi la Masiya Yesu ko l’eoka ya Mboli Ilau ,
49003007	Yafomoko isosha shosungaka nda likuwa-li ko la lifi lia booto wa Mungu eliafomoko’mi ko la lifumbesi lia bofoka wande .
49003008	Booto-bo wafomoko ende’mi , ambo imi oyatiangoengana la itungangɔlɔ sha ebüchomu batotina ba Masiya , mbo inangokoeleke bato ba wenda-bo Mboli Ilau ya bondanda wa Masiya ebotiango woluwana loketi ,
49003009	mbo yɛnɛsɛkɛ bato batotina litina lia yao eyaisomoko ko la fɛtɔ ya oso nda botema wa Mungu oyakelaka bitotina ;
49003010	mbo wɛlï wa Mungu ebole la bɛfɔnɔ wikewike boluwesomoko ende bekomyi l’eba tososha nda Use ko la Etanda ,
49003011	kwa asangaka ngo ko Inde kwalakwala la kwa asokoch’Inde kwanikwani ko la Masiya Yesu Ngɛnɛ wasu .
49003012	Twende la isosha shotendela ndoonga lande la ndosishana lande ko la lilendelu ndolendelo Inde ako Masiya .
49003013	Eokao isolɔmbɔkɔlɔ mbo totawa esole eoka ya bifembi ebitokaka’mi loasɔ loanu , eoka yao bile ko liomala lianu .
49003014	Ko la litina-li to , isoswa balui se oso wa Sango ,
49003015	oyasosingwomo lina-li lia Sango nda befindi bitotina , la nda Use la ono se ,
49003016	isosombola mbo , kwa ayal’Inde angɛnɛ la bondanda wa liomala la tala , awangemeseke ino la Bolimo wande , atiteni yanu ,
49003017	la mbo Masiya ayalakeke nda betema yanu ko la lilendelu , mbo okokomɛkɛ la ɔɔ̈tɛkɛ nda losamɔ kwa isandu nda nyɛlɛ ,
49003018	la mbo okɔkɔlɛkɛ ndoluwa , amamwito la batotina ebüchomu ba Masiya , ikweelo sha losamɔ loande , siko bofalu la bosa , la bolundu la botalemu ,
49003019	ndoluwa losamɔ loa Masiya eloti loluwomo la wɛli wasu ; mbo otumesomoko fuu ko la lotumeso loa Mungu .
49003020	Mungu oyasokɔkɔlɔ ndokela yao ebisoetela basomboli la baenyeli basu ,
49003021	ko la bofoka eboyali nd’atiteni yasu , Inde afomoko tala la isosha sha Etanda la esha Masiya Yesu ko layalaya . Ongoma .
49004001	Eokao , imi Paulo , oyakandomu bɔnyɔlɔlɔ eoka ya likuwa lia Ngɛnɛ , isolɔmbɔkɔl’ino ndokɛndɛkɛndɛ la boyaeli wengani l’ebatomu lioi ndotutak’Inde ,
49004002	la liikami se la botema sambo la limɛsɛkɛlɛni la lisambolani ko la losamɔ ,
49004003	fumbaka la bofiili wokuliana kwa boto ɔmwito nda liwatemani lia lilatemi ko la Bolimo .
49004004	Bindo yende ngo ko ɛmwito la Bolimo ngo ko Ɔmwito , kwa ani atomoko ino lioi la iɛli ko simɔi ,
49004005	ko Ngɛnɛ Ɔmwito , lilendelu limɔi , lilufi ko limɔi ,
49004006	ko Mungu ɔmɔi ako Sango wa yaatotina , oyale likolo lia yaatotina , oyasuchi yaatotina , la oyale atiteni ya batotina .
49004007	Nde booto wa Mungu bofomu nd’iso oto la oto ko la likao lia lifaefi lia Masiya .
49004008	Nda loasɔ-lo Lokasa loa Mungu loonga mbo — Ailomoko Inde likolo , Inde lokɛsɛnɛ la limbilititi lia ebaindomoko lande , limɔ akaelaka bato bakaɔ .
49004009	¿ Baoi-ba bende to la lini litina ; Ailomoko , liti to mbo atasulwäkä oso ko ono se nda nyɛlɛ ?
49004010	Oyasulwaka se ale ngo ko Inde oyailomoko olikolo lia Use bototina mbo atumeseke yaatotina ,
49004011	la bakaɔ ebafak’Inde , bako mbo , bamɔi Batomomu , bamɔi Batɔndɔli , bamɔi banangoli ba Mboli Ilau , bamɔi betingani ya liyasa lia Yesu , bamɔi baekesi ,
49004012	mbo bakomiomoko ndokelaka likuwa lia basungi ba ebüchomu , ndokokɔmɛsɛ Etanda eko bindo ya Masiya ,
49004013	konda akiyelek’iso yaatotina kwa ɔmwito nda lilendelu la liluwani lia Wana wa Mungu , konda akakondek’iso botolome oku yoengana l’ikweelo sha boyaeli wa Inde oyasɔɔlwa ako Masiya .
49004014	Mbo totayala imɔ kwa bana’oli bofalimana la boeyaeyaesomoko la fofo bitotina ya liekesi lia bato ba bolimbakeli , ko la shɔngɔlɔ sha iɔlɛ shau sholimbaka basi .
49004015	Kongo ko atoongan’iso ko momongo la losamɔ , tokondeleke ngo ko ende Masiya nda njasɔ bitotina , Inde ale boto angɛnɛ ,
49004016	la eoka ya Botö-yo bindo bitotina ani bisoonjakelakana la bisowatemana ko l’eoka ya baonge batotina ebatomu nde la bofoka woengana likuwa lia elengö la elengö ebitofumbesa likondi lia bindo , ndokɔkɔmɛlɛ la losamɔ .
49004017	Eokao isoonga lanu liasi la isokambes’ino nda lina lia Ngɛnɛ wasu , mbo otayal’imɔ kwa akoyali eba tukela ya wenda , la liyaëlä nda betema yau ;
49004018	basotufatufa nda baenyeli , basosiama sia la loiko loa Mungu eoka ya botutuku ebole nda betema yau eoka bisokwa bowäü finɛ .
49004019	Baitok’imɔ la basotaka betema yau se nda bolëfë la basolola bekeeli bitotina ya bɔwɛwɛ .
49004020	Nde ino otieke njasɔ ya Masiya ongoma ;
49004021	ambo woki nde mboli yande la mbo wekesomu nde wewe wa njasɔ ebisoomana lande ako Yesu .
49004022	Sokolaka to boyaeli wanu wa oso kwa atosokolomo esinda eyesoya ɛkwɛlɛ , boyaeli ebosɔɔlɔ eoka ya yɛmɛ ya bolimbake ,
49004023	la kindolomoko nde boyaeli boyai wa bolimo wa betema yanu ;
49004024	wataka boyaeli wa boto boyai oyasotonjomo la liluku lia Mungu la liengani la botanu wa wewe .
49004025	Eokao , machaka bolimbake bototina fɛɛ , onganaka ko la wewe , eoka oto la oto ale ngo ko elengo ya bindo ɛmwito .
49004026	Bosoma nde , okelëke litwanelo nda lisomi liaɛ ; likɔlɔse litaosh’ino oko la lisomi lianu ,
49004027	la ofëke Satana fofe nda betema yanu .
49004028	Ewa wiya , wiyëk’mo , kangä akelaka likuwa liwau la besamba yande angɛnɛ , mbo ayaleke la yeka yofaefaka eba boeno .
49004029	Okusolëke lioi ango limɔi lia bɔwɛwɛ nda bɛnɔkɔ yanu , kangä lioi lilau lioengana fofe mbo liokeseke ebatoka liao ko bootaota .
49004030	Wokesëke Bolimo Botanu wa Mungu botema wale , watomoko nde ndembe ya chapa ya Bolimo-ao loasɔ loa lise lia liendolomu lianu .
49004031	Bokëlë la bolengi la efango la bosho la limɔli , bitotina-bi bisokolomo end’ino la lisiela lisanga .
49004032	Nde yalakanaka la booto , la ngandi , la limɛsɛlɛni kwa amɛsɛlɛkɛ Mungu omɛsɛl’ino ani awatemani ino la Masiya .
49005001	Eokao , kwekelaka Mungu ani atokelak’Inde kwa bana bande ebasamomu .
49005002	Kɛndɛkɛndɛkɛ la boyaeli wa losamɔ , kwa Masiya asamak’imo ko iso la afaefaka liwawi liande angɛnɛ eoka yasu , lifaefi la litambi ende Mungu , eliaka la liɛsɛ lilau .
49005003	Nde njasɔ-bi biko bolëfë la bɔwɛwɛ bototina ango bolole , bitiengnae ango ndosingwomo lanu ebüchomu la Masiya ;
49005004	la boendu la baoi ba sɔni la këka imɔ ebitiengane lanu , kangä liineli lia kelekele .
49005005	Luwaka to la wɛlï mbo , boto wa bolëfë , wa bɔwɛwɛ , kwa ewa bolole , oyale kwa bosemoli wa bɛfɔnɔ ya mungu , ati ango la botiko nda Bɔkɔta wa Masiya la ewa Mungu .
49005006	Boto angɔmɔi ataimbak’ino la baoi ebati la litina , eoka efango ya Mungu esoyela bana ba totefola ko loasɔ loa e-njasɔ-bi .
49005007	Eokao oyalanëke lau basaɔ ;
49005008	wayalaka nde oso ko lilima , kongo ko kwani wende löwa ani awatemani ino la Ngɛnɛ . Kɛndɛnɛkɛ to la boyaeli wa bana ba löwa ,
49005009	Eoka tuma etosokonda nda löwa tole njasɔ bitotina ebile bilau , ebile la liengani , ebile wewe .
49005010	Kotaka ndoluwa ko njasɔ ebitoomalesa Ngɛnɛ ,
49005011	okɛsɛnɛ̈kɛ la bekeeli ya lilima ebitiɔlɛs’ino bolau , kanga kotombola yao .
49005012	Eoka sɔni finɛ ango ndoongana njasɔ ebitokel’iyo la wisakumbo .
49005013	Nde asoisolomo bitotina-bi ko la löwa , limɔ bisoɛnɛlɛ fololo , eoka bitotina ebisoɛnɛlɛ fololo bile lowa .
49005014	Eokao , kwa asoonga bɔɛlɛ mbo — Siswa , aɛ oyaingali , Kuswaka nda liwa , oyasowa ; Limɔ Masiya nd’atoanes’aɛ kwa löwa !
49005015	Tichakaka to la wɛlï ani atokɛnd’ino , inga kwa bibebe , kangä kwa eba wɛlï ;
49005016	wetesëke fofe ya liuwesi eoka mbile-ye bile ibe .
49005017	Eokao oyalëke bato ebatienyele njasɔ la wɛlï , kangä koluwa kwa ayali lisangi lia Ngɛnɛ .
49005018	Owëke bänä , eoka bao bende la libebesi , nde tumesomoko la Bolimo .
49005019	Twelanaka bɛɛlɛ la ngambi la yulwelo ya Bolimo , mbo lielo la tongolole twa bɛɛlɛ ya betema yanu biiyeke ko ende Ngɛnɛ wasu ,
49005020	la kelekele mbile la mbile eoka ya yeka bitotina ende Mungu Sango , ko la lina lia Ngɛnɛ wasu ako Yesu Masiya .
49005021	Litesanaka eoka ya liwangi liowanga Masiya .
49005022	Ino bali , litesaka balome banu angɛnɛ kwa atolitesomo Ngɛnɛ ,
49005023	eoka bolome ende botö wa wali wande , kwa ayali Masiya imɔ Boto wa Etanda la Bouwesi wa bindo eko Etanda .
49005024	Kwa ani atolitesa Etanda olitesa Masiya , ko ongoma bali baliteseke balome bau nda njasɔ bitotina .
49005025	Ino batolome , samaka bali banu kwa asamaka Masiya osama Etanda la afaka liwawi liande eoka ya Etanda ,
49005026	mbo ücheke yao ko la litanesi lia lilufi ïia bali la lioi lia tele ,
49005027	la mbo atambeke Etanda kwa wali , la tala l’angwɛnɛ liälö , l’angwɛnɛ basushɛlɛ , l’angwɛnɛ loasɔ loasi lobe , sakolo ngo ko mbo ayaleke wüchomu la angwɛnɛ litwanelo .
49005028	Ongoma loengani mbo batolome basameke bali bau kwa bindo yau angɛnɛ . Oyasosama wali wande , asosama imɔ ko inde angɛnɛ .
49005029	Boto aitoiyela bindo yande angɛnɛ , nde atoongola yao la atotɛmya yao , kwa atokelaka Masiya loasɔ loa Etanda ,
49005030	eoka tole bilengo ya Bindo yande .
49005031	Eoka ya litina-li , boto atomacha sango la nyango wande la atowatema la wali wande limɔ iyo yaambale batoyala ko bindo ɛmwito .
49005032	Loasɔ-lo eloisameli litina , lole lofi ; nde imi nd’atangi mbo lole loa Etanda la eloa Masiya ;
49005033	kongo ko ino imɔ , oto la oto , asameke wali wande kwa inde angɛnɛ , la wali mbo aliteseke bolome wande .
49006001	Ino bana , litesaka ebaot’ino , eoka engani nde ndokela ongoma ende ebawatemi la Ngɛnɛ .
49006002	Litesaka sango waɛ la nyango waɛ , yao ende ekela ya oso eyele la lisakä ,
49006003	mbo oyaleke la bolau la mbo umweke yumwa ono se .
49006004	Nde ino basango , osomesëke bana banu , kongo ko kɔsɔlɔk’iyo kwa atoekekesomo bana la likomyi la liekesi lia Ngɛnɛ wasu .
49006005	Ino bɛkɔwa , litesaka bangɛnɛ banu ebale bato la bɔwa la liilimi la botema wa momongo kwa mbo otolitesa Masiya ;
49006006	inga to kwa toambacha ko l’eoka basotichak’ino , kangä kwa bɛkɔwa ya Masiya ebatokelaka lisangi lia Mungu la botema bototina ;
49006007	la lisangi lilau kwa mbo lile likuwa lia Ngɛnɛ wasu , inga elia bato kongo ,
49006008	osoluwa to mbo boto la boto oyasokela likuwa la olau , Ngɛnɛ koinoel’inde imɔ ko olau , kwa ende bɔkɔwa kwa iote .
49006009	Ino bangɛnɛ kelaka imɔ ko ongoma end’iyo , la machaka ndowaekes’iyo eoka osoluwa mbo Ngɛnɛ wau la ewanu imɔ ale nda Use , la mbo aitokwelakwela biombo ya bato .
49006010	Lioi lia tuu , mbo — Wangemaka ko la liwatemi amamwito la Ngɛnɛ wasu la bofoka wa isosha shande .
49006011	Wataka biɛla bitotina ya Mungu mbo okɔkɔlɛkɛ ndokɔkɔmɔ ani otonana la fuko ya tɔɔlɛ twa Satana .
49006012	Eoka nda bita-bi , toitonana la binyo la bakila , kangä la bekumi la tososha la bakakalesi ba wenda wa botutuku la ngendi ya belimo ibe ya use .
49006013	Eokao , undaka to biɛla bitotina ya Mungu mbo okɔkɔlɛkɛ ndokɔkɔmɛlɛ nda lise libe , la ani osonana la bofoka bototina , ko ndokɔkɔmɔ .
49006014	Kɔkɔmɔkɔ to kɔkɛ ! Wataka bɔkɔli nda tɛta yanu la momongo , la libala lia liengani nda bokükü ,
49006015	la tokwaka nda batindi , toko liendesi lia Mboli Ilau ya lilatemi ;
49006016	undaka bitotina-bi , simbi to nguwa ya lilendelu , ko la yao bokɔkɔlɔkɔ ndotungelesa kɔkɔ ya bösä bitotina ya Ewa Bobe .
49006017	Aelaka imɔ kɔmɔ ya yeto eko liuwesi , la chaka eyefomu la Bolimo , eko Lioi lia Mungu .
49006018	Sombokolaka mbile bitotina la basomboli la baömbi batotina ko la Bolimo , eokao yalaka la botengu wosombokola la bofiili loasɔ loa ebüchomu batotina ba Masiya .
49006019	Sombokolaka imɔ loasɔ loami mbo lioi lioengana lifomoko’mi ani akalioleke’mi bɔnɔkɔ wami inangokoleke la lotendela njasɔ ebisoisolomo ya Mboli Ilau ;
49006020	eoka ya Mboli Ilau imi nd’ale wɛndi la ikomya oyakandomu bɔnyɔlɔlɔ , sombokolaka to mbo iteke boeki wa yao la lotendela , ani engani lami ndoke a .
49006021	Mbo ino oluweke kwa ayalli’mi la ani atokela’mi , ongoma to Tukiko etungani oyasamomu lasu la bosungi wa lotimbana nda likuwa lia Ngɛnɛ , inde nd’atoluwes’ino njasɔ bitotina .
49006022	Isotoma inde end’ino ko l’a litina-li , mbo oluweke ani ayali njasɔ yasu la mbo afumbeseke betema yanu .
49006023	Lilatemi la losamɔ , amamwito la lilendelu , ya Mungu Sango la Ngɛnɛ wasu ako Yesu Masiya , bifomoko ende bitungani yasu ya Etanda .
49006024	Booto boyaleke la batotina ebatosamaka Ngɛnɛ wasu ako Yesu Masiya la losamɔ elotilasaek’imɔ .
50001001	Iso Paulo la Timoteo bɛkɔwa ya Masiya Yesu , tosotoma e-lokasa-lo end’ino batotina ebüchomu ende Masiya Yesu ebayali nda bokenge wa Filipoi , la ende Bekumi la Basungi b’Etanda ;
50001002	booto end’ino la lilatemi lia Mungu Sango wasu la elia Ngɛnɛ wasu ako Yesu Masiya !
50001003	Itofaekefa Mungu kelekele mbile la mbile ani itosingwaka baina banu nda basomboli bami ,
50001004	eoka yanu yaatotina ko la limɛngɔ itosombokoel’ino la kelekele ,
50001005	eoka ya lisungani lianu lasu nda limelanesi lia Mboli Ilau ko nda lise lia oso eliokak’ino yao ko nda kwani .
50001006	Isoimela wewe to mbo Mungu oyasoakola ndokela likuwa lilau nda betema yanu , Inde nd’atɔɔlɔlɔ liao hɔlɔɔ nda lise lina lia Masiya Yesu .
50001007	Engani nde lami ndoenyakel’ino yaatotina ongoma , eoka isami nd’ino nda botema wami , eoka nda bɔnyɔlɔlɔ bosoyaiaka lami la nda ïmutoli liomutoela bawanjeli bami , la nda likɔkɔmɛsi lia Mboli Ilau wasukanaka lami lisaɔ lia booto wa Mungu , ino yaatotina .
50001008	Mungu nd’aluwi fololo mbo isookel’ino yaatoti eniya efi la losamɔ lona elole la Masiya Yesu ,
50001009	la loao elotosombokoela’mi ino lole mbo losamɔ loanu lonlweke la losɛngɛkɛ nda liluwani la nda wɛlï wolembeela obe la olau ,
50001010	la mbo okulieke yao ebisolongela l’olau . Ongoma to mbo oyaleke la betema ya momongo , angokwa se nda loasɔ ko nda lise lia Masiya ,
50001011	la mbo otumesomoko fuu la tuma etosokondaka nda liengani elisotela ko l’eoka ya Yesu Masiya mbo Mungu afomoko tala la iomala .
50001012	Bitungani yami , ilɛmbi to mbo oluweke njasɔ ebisoomana lami bisokɛsɛ Mboli Ilau ko la oso , bitikufese yao .
50001013	Ongoma basilikani ba Kaisala la bato basi batotina loluwa fololo mbo bɛnyɔlɔlɔ yami yende ko l’eoka ya Masiya ;
50001014	la ko l’eoka ya bɛnyɔlɔlɔ yami , lilendelu lia wike wa Bitungani liolendelo Ngɛnɛ lisoulwa , la basotendela ndonangola lioi lia Mungu l’angwɛnɛ bɔwa .
50001015	Nde bamɔi batonangoela Masiya ko l’eoka ya lisiela la bokele , nde basi ko la botema bolau ;
50001016	eba basokelaka ani eoka ya losamɔ , eoka basoluwa mbo isotomo ono ko ndoaolela Mboli Ilau .
50001017	Kongo ko ebamɔi batonangoela Masiya ko la bokele la bosho inga la momongo , kangä eoka basotanga mbo batokesa’mi tale nda bɔnyɔlɔlɔ .
50001018	¿ Loni to loasɔ ? Kangä mbo Masiya asonangokoelomo la mboka bitotina , ango ko la bokwelakwela , ango ko la momongo ; nda loasɔ-lo isoka limɛngɔ . Eingo ko , la yokaka nde limɛngɔ fuu
50001019	eoka iluwi nde mbo loao lotoeshela’mi louweso ko la basomboli banu ko la lifotesi lia Bolimo wa Yesu Masiya ,
50001020	ani asotaenyela’mi la iɛli silau mbo itiokesomoko sɔni nda loasɔ ango lɔmɔi , kongo ko la lotendela lofi Masiya atotaliomo tala kwanikwani la nda mbile bitotina , ko la njasɔ ebitoyaka nda bindo yami , ango ndoika , ango ndowa .
50001021	Eoka , ende’mi ndoyalaka la liwawi ende ngo ko ndowatemaka la Masiya , la ndowa ende ko bondanda wa botalia .
50001022	Eya to mbo lole loami ndotikala nda bindo-ye , ambo likuwa liami litofota , nde itiangoluwes’ino eloaa .
50001023	Isoɛumɛlɛ nda njasɔ-bi bimbale ; yende la yɛmɛ yosokwa nda liwawi-li la ndokayala la Masiya eoka loao lole la olau woeta ,
50001024	kongo ko loasɔ lolongela lole ngo mbo itatikalaka nda bindo eoka yanu .
50001025	Eokao , isoimela la wɛlï la wɛlï mbo itotikala la itoumwaka lanu yaatoti mbo ɔkɛkɛ la oso la limɛngɔ nda lilendelu lianu ,
50001026	mbo wɛnɛkɛ litina elietami ndotalia Masiya Yesu tala loasɔ loami , eoka ya loyo loami end’ino liasi .
50001027	Loasɔ-lo lɔmɔi loeti nde , loko mbo boyaeli wanu nda okenge boenganeke la Mboli Ilau ya Masiya , litina mbo , yeya ndoyɛn’ino , kwa mbo itiye , nde yokeke mboli ya boyaeli wanu mbo osokɔkɔmɔ kɔkɛ la botema ɔmwito , ani otonanela Mboli Ilau amamwito , la lisangi limɔi nda lilendelu ,
50001028	la osisimwëke ango sinyo eoka ya biyani lanu ; ongoma lotendela loanu lole ndembe yɔɛnɛs’iyo lɔsɛɛsɛlo loau la liuwesi lianu , mbo liao lisofomo nde ko la Mungu .
50001029	Eoka osofaefomo isosha loasɔ loa Masiya , inga ko ndolendelo Inde kongo , kangä imɔ ndokaka biale wike eoka yande ;
50001030	ino osonana bita ina eyɛnɛk’ino oso ende’mi la ebitöökel’ino kwani loasɔ loami .
50002001	Eya to mbo Masiya eyala l’isosha shofumbes’ino , la losamɔ ango ko la booto wa Bolimo ango la ngandi la shota ,
50002002	tumesaka botema wami la limɛngɔ ko la liyalani lianu la botema ɔmwito , la losamɔ ko lɔmɔi , la lisangani limɔi la lienyakeli limɔi imɔ .
50002003	Okelëke loasɔ ango lɔmɔi ko la lomuli loa bɔmɛtɔ la lɔfɔlɔ , kangä la liikami se , la boto la boto atangeke mbo wina nd’alongel’inde angɛnɛ .
50002004	Boto la boto atatakela ko eyande angɛnɛ bolenda , kangä imɔ ko eya bato basi .
50002005	Yalaka to la bolimo ona nda betema yanu ewayalaka nda botema wa Masiya Yesu ,
50002006	kwa ani ayalak’Inde la liluku lia Mungu angɛnɛ , atiatangaka mbo ndoyala la liluku lia Mungu lole loasɔ lotuchomo ,
50002007	kongo ko Inde lɔwɛlɛ tala yande se waa , Inde lɔɔsɔ liluku lia bɔkɔwa ani aotomoko la bɔfɔnɔ wa boto ;
50002008	aoshomokö Inde la boyaeli wa boto angɛnɛ , Inde loikama imɔ se la lilitesi suu ko nda liwa , ambo liwa nda lieka angɛnɛ .
50002009	Eokao Mungu asotalia Inde tala likolo lia yaatotina , la asofaef’Inde lina liolongela baina batotina ,
50002010	mbo nda lina lia Yesu , batotina baswakameke balwi se , ko eba Use la eba ono se , ko eba ewelo ; la mbo
50002011	ndamɛ bitotina biaokoleke mbo YESU MASIYA ale NGƐNƐ mbo Mungu Sango inelomoko la tala .
50002012	Ongoma to , ebasamomu lami , kwa alitesak’ino oso , imɔ ko kwani kɔkɔmɛlɛkɛ nda liuwesi lianu la bɔwa la liwangi , inga ani ayali’mi lanu kongo nde simbi to ani itiyale tina lanu ;
50002013	eoka ale ko Mungu oyatof’ino la lisangi la bofoka wokela kwa asolɛmb’Inde angɛnɛ nda likomyi liande .
50002014	Kelaka bitotina ebikakelek’ino angokimakima la tofenya ,
50002015	mbo oyaleke l’esaela l’angwɛnɛ litwanelo , kwa bana ba Mungu ebatiɛnɛlɛ la litwanelo atiteni ya fɛtɔ ya bato ba tofenya la bɛtɛkɔ ; sisi ya bato ana , ino nd’atoɛnɛlɛ kwa tɔmwɛli nda wenda-bo ,
50002016	ani ososɛlɛ Lioi lia loiko . Ongoma to mbo nda lise lia Masiya yomaleke mbo itikwe fɔmbi ko wawa , la mbo itikele likuwa lia bonui ko likeela .
50002017	Ango liwawi liami liwɛlɔmɔ likolo lia litambi lia lilendelu lianu , imi kokaka limɛngɔ la imi kofichana lanu limɛngɔ finɛ .
50002018	Ino imɔ ko ongoma , okaka limɛngɔ la fichanaka lami limɛngɔ finɛ .
50002019	Nde iɛli shami , la Ngɛnɛ Yesu ekulya , sile shotoma Timoteo end’ino lisasaya , mbo imi imɔ yaimweke botema ani akokeke’mi mboli yanu .
50002020	Eoka iti la boto wasi wotakela bolenda wa njasɔ yanu kwa asokelak’inde ;
50002021	eoka basi batotina batotutaka ko eyau njasɔ kongo , inga to eya Masiya Yesu .
50002022	Oluwi nde mbo osokulya inde , mbo asosunga kwa sango la wana amamwito lami nde likuwa lia Mboli Ilau .
50002023	Ile la iɛli shotom’inde nda mbile eyekaluweke’mi kwa atokomyomo loasɔ loami ,
50002024	nde isolendelo Ngɛnɛ mbo imi angɛnɛ itoya end’ino lisasaya .
50002025	Nde isoenyela mbo engani ndotomel’ino Epafulotito , ale etungani la bokuwani lami la bosilikani amamwito lami , al’imɔ wɛndi wanu oyasotom’ino otomela’mi ndoyasungaka’mi nda beeno ebile lami .
50002026	Eoka ayalaka la yɛmɛ yɔɛn’ino nda ikɛnɛnɛ shande eoka ino wokaka mbo ayalaka la lokambo .
50002027	Ayalaka nde la lokambo wewe oko tina lowa , nde Mungu lookel’inde ngandi , la inga to inde angɛnɛ kongo , kangä imɔ ko lami lisanga , mbo itoka ikɛnɛnɛ sha likama .
50002028	Eokao isoumama otomel’ino inde lisasaya , mbo akɛnɛkɛ ino wɛnɛ inde liasi , bokeke limɛngɔ finɛ la mbo eshami ikɛnɛnɛ sisileke sumbu .
50002029	Aelaka to inde la limɛngɔ la booto eoka ya Ngɛnɛ , litesaka ebayali kwa inde ,
50002030	asikiowa eoka ya likuwa lia Masiya , ani ataka liwawi liande se kwa mbele mbo inde aɔlɔlɛkɛ lisungi eliomeluku ino liosunga’mi .
50003001	Nda njasɔ ebimɔi , Bitungani yami , okaka limɛngɔ ko l’eoka ya Ngɛnɛ ; itiwe likati ndosɔnɛl’ino ko njasɔ-ao la bile yolendelomo lanu .
50003002	La wɛlio eoka ya ebale kwa ngwa ! Itoko imɔ ebatokelaka obe la yɛnɔ , imɔ ko ebatotinya totombe litinyela ,
50003003	eoka iso nd’ayali ebatotinya twao la wewe ebatosemola Mungu ko la Bolimo la ebatoomala ko l’eoka ya Masiya Yesu , la ebaitolendelo njasɔ ya bindo ;
50003004	ambo imi yende la litina liolendelo imɔ ko njasɔ ya bindo ! Eya to mbo boto wasi etanga nde mbo ale la litina liolendelo njasɔ ya bindo , ambo simbi to imi !
50003005	Yatinyomoko itombe nda lise lia bonanɛi , yende boto wa bɔkɔ̈kɔ wa Isalaele , wa bofindi wa Benyamina , WaEbele wa lioti lia BaEbele , nda njasɔ ya Bikela yaaka WaFalusi ;
50003006	eoka ya bofimbi finɛ yakongolaka Etanda , la itiatwaneloko ango sinyo nda loasɔ loa lienganesi lia Bikela .
50003007	Kongo ko yao ina ebilongiki lami , isotanga yao oko mbo ebisowela’mi ko l’eoka ya Masiya ;
50003008	eingo nde , ikotanga bitotina oko mbo bisowa ko l’eoka ya ambɔlɛ wa bolau woluwaka Masiya Yesu , Ngɛnɛ wami . Ko l’eoka yande isolefesa bitotina la isotanga yao mbo ndɛlɔ , mbo yɔlɛkɛ Masiya kwa bondanda la mbo yoshaneke lande batebate ,
50003009	inga ani isɛli nde liengani liami angɛnɛ eliolitesa Bikela , kangä liengani liolendelo Masiya , liko liengani lia Mungu elisosekwa nda lilendelu .
50003010	mbo ani asokweela’mi boyaeli wa liwa liande , iluweke Inde angɛnɛ la bofoka wa litɛmwi liande , la likaɔ lia lisangani lande nda bemusi yande ,
50003011	mbo eluwa imi koiyela litɛmwi nda liwa .
50003012	Ititange nde mbo isoiyela kɔni , kwa mbo isɔɔlwa kwani , kongo ko isokatutake mbo eluwa itukumeleke loao elosotukumelomo’mi ko la Masiya Yesu .
50003013	Bitungani , ititange imi angɛnɛ mbo isoundaka isotukumela loao , nde loasɔ lɔmɔi elotokela’mi , loko mbo itoosakala njasɔ ebile ombisa yami , la itonanwa nano nda fɔmbi mbo yosheke ebile oso wami ,
50003014	isoengaka nda elongelo , mbo yɔlɛkɛ bosömbo ebokafomoko bolongi boko ndotomo lioi omao likolo , ko ende Mungu ko l’eoka ya Masiya Yesu .
50003015	Eokao , iso ebale batowange nda lilendelu , toenyakeleke ongoma , la eya mbo boenyela la bɔfɔnɔ wasi , ani Mungu angɛnɛ eluwesak’ino imɔ ko loao .
50003016	Kongo ko nda loao elosoiyel’iso kwani , tokɛndɛlɛkɛ ngo ko fii nda mboka ya loao .
50003017	Bitungani , sanganaka ndotutakela’mi la wɛlɛkɛ bato bana baiso , ebatotutakela etichelo yasu ;
50003018	eoka isokambes’ino bakambesa wike la isokambes’ino kwani liasi ko la foo nda baiso , mbo bato wike batokɛndɛkɛndɛ la boyaeli wa biyani la lieka lia Masiya .
50003019	Bato ana batotungama ngo ko nda losɛɛsɛlɔ , mungu yau ngo ko sɔlɔ ; iomala shau ngo ko sɔni , batoenyakela ko njasɔ ya se .
50003020	Eoka ewasu bokenge bole to nda Use , olo atokuswa Bouwesi oyatoumbakela iso oumbakel’Inde la iɛli sifi , ako Ngɛnɛ wasu Yesu Masiya ;
50003021	Inde nd’atokindola bindo yasu ya mbuwa , nda bɔfɔnɔ wa bindo yande ya tala ya iomala ko la bofoka wa isosha shande shokakalesa yeka bitotina kakala end’Inde .
50004001	Ongoma to Bitungani yami ebasamomu la ebale lami la yɛmɛ yɔɛn’ino , ebale limɛngɔ la boyoyo wa bowangɔ ende’mi , kɔkɔmɛlɛkɛ to ongoma basamomu lami , ko l’eoka ya Ngɛnɛ wasu .
50004002	Isolɔmbɔkɔlɔ Ewodia la isolɔmbɔkɔlɔ imɔ ko Suntuke mbo baluwaneke ko l’eoka ya Ngɛnɛ ;
50004003	eingo la isofela’aɛ oyale bosungani lami wa wewe , mbo osungeke e-batomali-ba , eoka iyo bakelakanaka lami likuwa lia Mboli Ilau , amamwito la Kulemento la basi imɔ ebakelanaka lami likuwa , bale la baina nda Lokasa loa Loiko .
50004004	Okaka to limɛngɔ ko mbile bitotina ko l’eoka ya Ngɛnɛ , isoonga ko ongoma liasi , mbo — Okaka limɛngɔ !
50004005	Bato batotina bɛnɛkɛ mbo ino angɛnɛ wende la limɛsɛkɛlɛni . Ngɛnɛ wasu ale tina !
50004006	Otakelëkë loasɔ ango lɔmɔi loanu bolenda , nde nda njasɔ bitotina luwesaka Mungu yao ebitofelak’ino ko la lisomboli la liömbi amamwito la kelekele imɔ .
50004007	Limɔ lilatemi lia Mungu elilongeli wɛlï wasu bototina litotekamesa la betema yanu la basangi banu ko l’eoka ya Masiya Yesu .
50004008	Nda njasɔ ebitikali , Bitungani yami , enyakelaka la wɛlï njasɔ-bi , biko ebile wewe , ebile yolitekesomo , ebiengani , ebile la botanu , ebile yosamomo , ebile la lokuku lolau ; beondo nde ndotaliomo la ndosemokolomo , ino koenyakela yao .
50004009	Njasɔ imɔ ebisoekak’ino la ebisoael’ino ende’mi , la yao ebisokak’ino la ebisɔɛn’ino ani yayalaka lanu , kelakaka ngo ko yao ; limɔ Mungu Ngɛnɛ wa lilatemi eyalaka nde lanu .
50004010	Nde yende la limɛngɔ fuu eoka ya Ngɛnɛ , eoka osoakola oko liasi ndotakela bolenda wosunga’mi ; watakelaka nde bolenda , kongo ko waenoko nde fofe yosunga’mi .
50004011	Inga to mbo isoonga ani ko loasɔ loa boeno , eoka imi isoeka ndotekama teka nda boyaeli eboyali nde’mi ;
50004012	iluwi nde ndoyala ko mbuwa , la ndoyala imɔ la lilya . Nda njasɔ bitotina la loasɔ la loasɔ , imi nd’asoosha litina lioyala la lisängo , ango la isiye , ango la lilya , ango la mbuwa ,
50004013	isokɔkɔlɔ bitotina ko lande oyatofaefa’mi bofoka wande ako Masiya .
50004014	Nde wakeelaka’mi olau finɛ ani wokelaka’mi booto nda bifembi .
50004015	Ino ba Filipoi imɔ nd’aluwi to mbo nda baakoelo ba likambesi lia Mboli Ilau olo nda Makedonia ani asokwaka’mi omao , angwɛnɛ Etanda yasi losukana lami lisaɔ liofaefa la liɔɔsɔkɔ bɔkɛɛ , sakolo ko ino kongo .
50004016	Nda bokenge wa Tesalonika imɔ , watomakaka bɛkɛɛ yoengana boeno wami batoma ango bambale .
50004017	Loti to mbo isolola likaɔ , nde isolola tuma etosootaka kwa bosömbo nda lotango loanu .
50004018	Isosɛlɛ to bitotina la yoeta , isokanelo imɔ ani asɔɔlɔ’mi bɔkɛɛ ewatomelak’ino’mi ko la Epafulotito ; bole bɔkɛɛ wa liɛsɛ lilau , lifaefi elitoaelomo la olau la elitoomalesa Mungu finɛ .
50004019	Nde Mungu wami , ko la lifoka lia tala elisosɛl’Inde , atofaef’ino bitotina ebisoeno ino , ko l’eoka ya Masiya Yesu .
50004020	Ende Mungu ako Sango wasu , tala biomaneke ko ndalayalayal Ongoma .
50004021	Liseeli ende boto la boto oyüchomu nda lina lia Masiya . Bitungani ebile lami ono batoseel’ino .
50004022	Ebuchomu batotina batoseel’ino , nde simbi to eba ndakɔ ya Kaisala .
50004023	Booto wa Ngɛnɛ wasu ako Yesu Masiya boyalaneke la belimo yanu .
51001001	Imi Paulo , Botomomu wa Masiya Yesu ko la lisangi lia Mungu la Timoteo etungani yasu ,
51001002	ende ebüchomu ende Masiya la bitungani yasu la lilendelu nda bokenge wa Kolose ; booto end’ino la lilatemi lia Mungu Sango wasu .
51001003	Totofaekefa Mungu kelekele ako Sango wa Yesu Masiya Ngɛnɛ wasu , ani atosombokol’iso osombokoel’ino ,
51001004	eoka tosoka mboli ya lilendelu lianu ndolendelo Masiya Yesu la losamɔ loanu ndosamaka ebüchomu batotina , loasɔ loa iɛli esisüchomo eoka yanu nda Use .
51001005	Wokakä nde oso loasɔ loa iɛli-si nda lioi lia wewe wa Mboli Ilau ,
51001006	eyaiyelak’ino kwa nda wenda bototina imɔ , mboli-bi bisoota tuma la bisokondaka kwa asokelak’imɔ yao sisi yanu ko nda lise eliokak’ino la elialuwak’ino litina lia booto wa Mungu la wewe .
51001007	Waekesomoko imɔ ani ko la Epafula , bokuwani lasu oyasamomu la oyale bosungi wa lotimbana wa Masiya ndosung’ino nda lifa liami ,
51001008	la oyasoluwes’iso losamɔ loanu lowachani la Bolimo .
51001009	Eokao , ko nda lise eliaokak’iso ongoma , totimache ndosomboel’ino la ndömbel’ino mbo otumesomoko la liluwani lia lisangi liande la wɛlï bototina la lilembeeli lia Bolimo ;
51001010	mbo oyaleke la boyaeli wengana nda baiso ba Ngɛnɛ wasu la boomales’Inde , ani bosoota tuma twa bekeeli bilau bitotina l’ani bosokonda ndoluwaka Mungu .
51001011	Bowangemeke la bofoka bototi ko la isosha sha tala yande la likɔkɔmɛlɛ la bofiili amamwito la bootaota ,
51001012	ani otofaka kelekele ende Mungu Sango oyasof’iso isosha shosangola botiko w’ebüchomu la Masiya nda eyaelo ya löwa .
51001013	Mungu asɔɔnɔkɔl’iso nda isosha sha lilima la asofangola eyaelo yasu ndot’iso nda Bɔkɔta wa Wana wande oyasamomu lande ,
51001014	ko lande ako Wana wande , tosoendolomo la tosomɛsɛlɔmɔ batwanelo basu .
51001015	Ale bɔfɔnɔ ebosɔɛnɛlɛ wa Mungu oyaitɔɛnɛlɛ , Oyaotomu oso wa wenda bototina ewakelomoko ;
51001016	eoka ko loasɔ loande bitotina fɛɛ yakelomoko , la nda Use la ono se , la ebisɔɛnɛlɛ l’ebitiɛnɛlɛ , ango këka ya bɛkɔta , ango bakakalesi , ango bakomyi , ango tososha , bitotina fɛɛ yakelomoko ko lande la eoka yande .
51001017	Inde angɛnɛ nd’ayalaka oso wa bitotina la bitotina bisoundakana ngo ko lande .
51001018	La Inde angɛnɛ ende Botö wa bindo eko Etanda , Oyaotomoko liasi , oso wa batotina ebatɛmwaka nda liwa , Botoli oso mbo ayeke tii ewa oso wa yaatotina fɛɛ .
51001019	Eoka liaaka nde likomyi lioengana mbo tososha tototina toyalaka ngo ko lande ,
51001020	la mbo aotwaneseke yaatotina lande angɛnɛ ko lande ako Masiya , asotinya ngɛla ya lokele ko la bakila ba lieka liande , ndootwanesa yaatotina , ango eya se , ango eya Use .
51001021	La ino , wasiamaka sia la Mungu , wiyanaka lande nda baenyeli banu ko la bekeeli ibe ,
51001022	kongo ko kwani asootwanes’ino ko la bindo ya boto nda liwa liande ndoemes’ino oso wande ani osüchomo , l’ani ososaesomo , angwɛnɛ ango litwanelo ,
51001023	ambo ani akakɔkɔmɛk’ino nda lilendelu , angoeyaeyak’imɔ , angosokwasokwak’imɔ nda iɛli sha Mboli iïau eyokak’ino la ebisotomo boeki ende yaatotina eyakelomoko ose ya Use , la imi Paulo isoya bokuwi wa Mboli-ao .
51001024	Isoomala to nda bemusi ebisokelaka’mi ino l’ani asɔɔlɔlɔ’mi bemusi ya Masiya ebisoomelo nda bindo yami angɛnɛ loasɔ loa bindo yande , eko Etanda .
51001025	Yafomoko isosha shosungaka likuwa lia Etanda ko la Mungu ndokuwel’ino mbo iisoelek’ino lioi litotina fɛɛ lia Mungu ,
51001026	liko lioi eliaisomökö oso ende bato ko miaka wike la fɛtɔ wike , nde kwani nda mbile-ye , lisoisoelomo ebüchomu lande .
51001027	Mungu losanga ndoluwes’iyo wike wa tala ya njasɔ-bi ebisoisolomo ende bato ba wenda , la lioi lina lile mbo — Masiya kowatema lanu , ambo ende tuka ya iɛli sha tala ena .
51001028	Ende Inde kongo oyatonangokoela iso onangoel’Inde , oimaka boto la boto , la ndoekekesa boto la boto la wɛlï bototina , litina mbo toemeseke boto la boto oso wande ko boto oyasɔɔlwa ende Masiya oyawatemani lande .
51001029	Ko la litina-li itokelaka likuwa la bonui ani itofumbaka ko la bofoka ona ebotofumbekes’Inde ofumbesa’mi .
51002001	Ilɛmbi nde mbo ino boluweke ani atokelaka’mi likuwa lia efembi finɛ eoka yanu la eoka ya eba Laodikiya l’ebamɔi ebakɛni bɔmbɔ wami angɛnɛ ,
51002002	mbo betema yau bifumbesomoko ani baɛowatemana la losamɔ , mbo bayaleke la wike wa liluwi liokɔkɔmɔ nda lilembeeli lia mbiso ya Mungu , ambo Masiya .
51002003	Bendanda bitotina ya wɛlï la liluwani biisamani nde ko ende Inde .
51002004	Isoonga lanu ongoma mbo boto atalimbak’ino ndoimela efinole ko la baoi ba bɔlɛtɛlɛtɛ ,
51002005	eoka ango itiyale lanu nda bindo , ambo yende lanu nda bolimo , la isoomala ani atɔɛnɛ’mi likɔmɔnyi lianu la bɔkɔkɔmu wa lilendelu elisolendel’ino Masiya .
51002006	Kwa aelak’ino Masiya Yesu Ngɛnɛ wasu , ongoma kɛndɛnɛkɛ lande nda betema yanu ,
51002007	ani osokɔkɔmɔ kɔkɛ kwa isandu , ani ososwomo se suu kwa ndakɔ , ani osokɔkɔmɛlɛ nda lilendelu liande , kwa aekesomoko ino la liineli lia kelekele ya likama .
51002008	Lambaka la wɛlï mbo boto atalimbak’ino ndoind’ino ko la baoi ba wɛli wa bato , ebale ko lilimbi eliti la litina ; liekesi-li lisotutaka ko toongo twa bato angɛnɛ , la etwa belimo ya oso ya wenda-bo , la liti liekesi lia Masiya .
51002009	Eoka ambɔlɛ wa litina lia isosha sha Mungu bosoyala nda bindo ya Masiya kwa asoyala boto nda ndakɔ yande ,
51002010	la asoyalak’ino lande , osotumesomo fuu lande oyale Botö wa likomyi la isosha sitotina .
51002011	Asoyalak’ino lande , watinyomoko totombe etotitinyomo ko la besamba ya balomboki , kangä ko la liwatoli lia bindo ya bolomboki nda itombe sha Masiya ;
51002012	waombomoko lande nda lolufiomo loanu , la nda loao imɔ watɛmɔlɔmɔkɔ amamwito lande ko la lilendelu nda bofoka wa Mungu oyatɛmɔlɔkɔ Inde nda liwa .
51002013	La ino , ayalak’ino ko belyo nda loasɔ loa batongwi banu la sunga ya bindo yanu , osofomo liwawi liyai amamwito la Masiya , ani asomɛsɛl’iso batongwi basu batotina ;
51002014	asalaka lokasa loa bolima wasu loasɔ loa bakakanelo ebatefolak’iso , aombolaka loao tungi , la awachaka loao la likɔ̈kɔ nda lieka .
51002015	Inde lotombola bakomyi la tososha , la Inde lochambola bao chambo la Inde loomalaka fololo eoka yolong’iyo ko la lieka .
51002016	Boto angɔmɔi atafëk’ino se eoka yola la yomwa yeka la eoka ya lilämbɔ ango elia tandole ango elia yenga ;
51002017	bitotina-bi yende ko bɛfɔnɔ ya bilimi ya njasɔ ebikayeke , kongo ko bindo angɛnɛ bisoomana la Masiya .
51002018	Boto angɔmɔi atakomy’ino ndotinjak’ino ndoikamela bakitomo se la liɔndwi se oso wau , boto wa bɔfɔnɔ-bo atolitesa saki ebisɔɛn’inde , atowaka bɔmɛtɔ finɛ angwɛnɛ litina ko l’eoka ya baenyeli ba bindo kongo ,
51002019	ani atiwateme la Botö ako Masiya oyatokondesa bindo bitotina , ebisoonjakelakana la baonge la betata l’ebitokonda la likondesi lia Mungu angɛnɛ .
51002020	Eya to mbo osowa amamwito la Masiya , nda loasɔ loa belimo ya boyalaäla ya wenda-bo , monito otoyalaka imɔ nda njasɔ ya wenda , ndolitesa baiti ba wao ,
51002021	bako-Oundëke , la olɛtɛ̈kɛ , la omatëke ?
51002022	Yeka bina ebiongomu bitɔɔlɔ ani bisolomo , la ndola la baiti yende ko eya bato kongo .
51002023	Baiti ba bɔfɔnɔ-bo basotangomo la bato bamɔi mbo wɛlï wokakalesa , wotefokola , wokilaka yɛmɛ ya bindo , kongo ko bati ango la litina liokufesa ifoifoi sha bindo .
51003001	Eya to mbo osotɛmɔlɔmɔ amamwito la Masiya , fumbaka ndolukaka njasɔ ya Use , olo ayali Masiya nda kɛ̈ka nda osamba w’olome wa Mungu .
51003002	Takelaka njasɔ ya use bolenda , inga to yao ebile ono se !
51003003	Eoka osowela yao , la kwani liwawi lianu lisoisama la Masiya ko ende Mungu .
51003004	Nde akɛnɛlɛkɛ Masiya oyale liwawi liasu , limɔ ino bolɛnɛkɛ lande nda tala .
51003005	Eokao singesaka yɛmɛ ibe ebile nda bindo yanu ya ono se , biko bolëfë la njasɔ ya bɔwɛwɛ la ifoifoi la yɛmɛ yasi ibe , la bolole ebole lisemoli lia bɛfɔnɔ ya mungu ;
51003006	ko l’eoka ya njasɔ-bi efango ya Mungu esoyela bana ba totefola ,
51003007	la ino imɔ wakelaka yao oso ani ayaelak’ino sisi ya bɔfɔnɔ ona .
51003008	Nde kwani sokolaka bitotina-bi ya ekanda-ye , biko bolengi la efango , la lisiela la limɔli la baoi ba boendu , angokusw’imɔ nda bɛnɔkɔ yanu .
51003009	Otakanëke nanga ani ino kosokola imɔ boyaeli wa oso la bekeeli ya oso kwa boto oyatosokola bisinda ,
51003010	la wataka boyaeli boyai ebosotonjomo la wɛlï ko la boyaeli wa Mungu oyakelaka wao ;
51003011	nde nda wao , angwɛnɛ imɔ WaHela la WaYuda , ango ewa itombe kwa ewa losunga , ango bɔɛnda , bosenji wa Sukutiya , ango bɔkɔwa ango iote , kangä Masiya ende yaatotina la awachani la yaatotina .
51003012	Eokao , ino ebasoaomo , ebüchomu , ebasamomu ba Mungu , wataka botema wa shota la ngandi la liikami se , la botema sambo , la limɛsɛkɛlɛni ,
51003013	la lisambolani ko la losamɔ ; la boto eyala la wina la loasɔ lɔmɔi , ino ko mɛsɛkɛlenɛ kwa Ngɛnɛ asomɛsɛkelɛ imɔ ko ino .
51003014	Simbi to taliaka likolo lia bitotina-bi ko losamɔ eoka loao lole ngo bɔkɔli bokandaka yao hɔlɔɔ .
51003015	La lilatemi lia Masiya liyaleke bokomyi wa betema yanu , eoka osotomo lioi ongoma mbo oyaleke bindo ɛmwito . Yalakaka imɔ la kelekele .
51003016	Lioi lia Masiya liyaleke la lifotesi sisi yanu , ekesanaka la imakanaka la wɛlï bototina , ko la bɛɛlɛ la ngambi la yuwelo ya Bolimo , la kelekele ende Mungu nda betema yanu .
51003017	La baölo batotina ebatoong’ino la bekeeli bitotina yanu , bikelomoko ngo ko nda lina lia Ngɛnɛ Yesu , l’ani atofaekefa ino Mungu Sango kelekele ko l’eoka yande ako Yesu .
51003018	Ino bali , litesaka balome banu kwa aondu nde l’eba Ngɛnɛ wasu .
51003019	Ino batolome , samaka bali banu , oyalëke la loanga end’iyo .
51003020	Ino bana , litesaka ebaot’ino nda njasɔ bitotina , eoka engani nde ongoma l’eba Ngɛnɛ .
51003021	Basango , ofɔɔlɛ̈kɛ bana banu mbo batoka likati .
51003022	Ino bɛkɔwa , litesaka bangɛnɛ banu ebale bato , nda njasɔ bitotina , inga to kwa toambacha ko l’eoka basotichak’ino , kangä la botema bototina , l’ani asowangak’ino Ngɛnɛ .
51003023	Bakuwa ebakakelek’ino , kelaka bao ko la botema bolau kwa mbo okuweli nde Ngɛnɛ wasu , inga bato kongo ;
51003024	osoluwa to mbo otɔɔlɔ botiko wande kwa bosömbo wengani , wende bɛkɔwa nda likuwa lia Ngɛnɛ ako Masiya .
51003025	Ebatokelaka obe kokambomo imɔ bobe ebosokel’iyo , angokwelakwela bɔmbɔ wa boto .
51004001	Ino bangɛnɛ , keelaka bɛkɔwa yanu la liengani la olau , osoluwa to mbo ino imɔ wende la Ngɛnɛ nda Use .
51004002	Sombokolaka la bofiili , lambakaka la botengu imɔ amamwito la kelekele ende Mungu ,
51004003	somboelak’imɔ ko iso mbo Mungu alioelek’iso bome wa linangoli lia lioi lia ebisoisolomo ya Masiya , oyakandelomu’mi bɔnyɔlɔlɔ ,
51004004	mbo isanoleke yao fololo kwa engani nde lami ndoonga .
51004005	Yalakaka la boyaeli wa wɛlï ende ebati b’Etanda , wetesëke fofe yoluwesa basi Mboli Ilau ;
51004006	la baoi banu bayalakeke mbile bitotina la bootaota , la loendo kwa loao loa bokwa nda bieka , mbo oluweke ndomutoela boto la boto la lioi lioengana lande .
51004007	Tukiko , etungani oyasamomu lasu , atoluwes’ino njasɔ yami bitotina ; ale bosungi wa lotimbana la bokuwani lami nda likuwa lia Ngɛnɛ wasu ;
51004008	la isotom’inde end’ino ko la litina-li , mbo oluweke ani ayali njasɔ yasu , la mbo afumbeseke betema yanu .
51004009	Amamwito lande , isotoma imɔ Onesimo etungani oyasamomu lasu la oyale la lotimbana , ale ɔmɔi wanu angɛnɛ ; beluwesak’ino njasɔ bitotina ebisokelomo ono .
51004010	Alisitaluka oyale amamwito lami nda bɔnyɔlɔlɔ , asoseel’ino la Malako imɔ ako wana wa tata ya Balanaba ; wafomoko bakakanelo loasɔ loande , eya end’ino , ino konyangel’inde eyanu .
51004011	Yoswa imɔ oyatangomu Yuseto asoseel’ino ; ebato-ba kongo , ba ebatenyi itombe basungani nde lami nda Bɔkɔta wa Mungu la basosucha’mi la lisungi liau .
51004012	Ɔmɔi wanu angɛnɛ ako Epafula , asoseel’ino , ale bɔkɔwa wa Masiya Yesu la atosombokoel’ino la bonui mbo okɔkɔmɛkɛ kɔkɛ ndokɔchaka lisangi litotina lia Mungu .
51004013	Isoaola la wewe oso wanu mbo asokuwel’ino la bonui finɛ , la eoka ya eba Laodikiya la Hiyelopoli lisanga .
51004014	Luka , bonganga bosamomu lasu asoseel’ino , la Dema imɔ ko ongoma .
51004015	Seelaka bitungani bitotina nda bokenge wa Laodikiya , la Numfa l’eba Etanda ebatosɔngɔkɔmɔ omolo nda ndakɔ yande .
51004016	Akatangomoko lokasa-lo end’ino , kɛsɛkɛ loao ende Etanda nda Laodikiya mbo batangek’imɔ ko loao , la ɔsɔkɔ imɔ ko eloa Laodikiya mbo ino otangeke loao .
51004017	La ongaka la Alikipo mbo — Tichaka to likuwa elisofomo aɛ eoka ya Ngɛnɛ wasu , mbo ɔlɔlɛkɛ liao la wɛlï .
51004018	Liseeli-li lile ko la bosamba wami angɛnɛ ako Paulo , enyakelaka mbo ikandomu nde bɔnyɔlɔlɔ . Booto boyaleke lanu !
52001001	Paulo la Silwano la Timoteo , iso tosotoma lokasa-lo ende eb’Etanda ya Tesalonika eyomani la Mungu Sango la Ngɛnɛ wasu ako Yesu Masiya . Booto la lilatemi biyaleke lanu !
52001002	Totofaekefa Mungu kelekele eoka yanu mbile la mbile ani totosingwaka baina banu nda basomboli basu ;
52001003	toitomacha ndoenyakela likuwa lia liimeli lianu la bonui wa losamɔ loanu la bokokomu wa iɛli shanu loasɔ loa Ngɛnɛ wasu ako Yesu Masiya , nda baiso ba Mungu Sango wasu .
52001004	Eoka , Bitungani ebasamomu ba Mungu , tosoluwa mbo bosoaomo lande ;
52001005	eoka Mboli Ilau ebitonangol’iso , bitiayak’end’ino ko la lioi lia bɔnɔkɔ kongo , kangä imɔ la bofoka la isosha sha Bolimo Botanu la yao lokuliomo lanu finɛ , ongoma to oluwi nde bɔfɔnɔ wa bato ewayalak’iso sisi yanu ko l’eoka yanu ;
52001006	la ino lokweekel’iso la Ngɛnɛ wasu ani aimelak’ino wɛndi ko la bifembi wike , amamwito La bootaota wa Bolimo Botanu ;
52001007	ko ongoma ino bosoɛnɛlɛ kwa etichelo ende ebimeli batotina nda yese ya Makedonia l’eya Akaiya lisanga .
52001008	Eoka wɛndi wa Ngɛnɛ bosokuswa end’ino okokana kwa ifonge , inga to nda Makedonia la Akaiya kongo , kangä imɔ nda biese bitotina , lilendelu lianu liolendelo Mungu lisomelana , la ongoma iso totieno imɔ ndoonga lioi ango limɔi .
52001009	Eoka bato ana angɛnɛ batomelekesa mboli ya fɛtɛti yasu olo eyanu la mbo wamachaka bɛfɔnɔ ya mungu ndokikwa ende Mungu wa wewe oyale la liwawi , ndoyala bɛkɔwa ya Mungu angɛnɛ ,
52001010	la ndoumbakela Wana wande ani akasulweke Inde se nda Use , Mungu atɛmolɔk’ïnde nda liwa , ako Yesu oyasɔɔnɔkɔlɔk’iso nda efango eyekayeke .
52002001	Bitungani yami , ino angɛnɛ to nd’aluwi mbo fɛtɛti eyayak’iso omolo end’ino etiayaka liyëlä ,
52002002	kongo ko okak’iso biale finɛ la akelomoko iso sɔni nda Filipoi , kwa aluw’ino , twatendelaka ko la lisungi lia Mungu ndonangoel’ino Mboli Ilau ya Mungu atiteni ya bifembi wike .
52002003	Eoka lifumbesi lia inango shasu liti lia batwanelo , liti lia bɔlɛlɔ , liti ango la bolimbakeli ;
52002004	kongo ko kwa asokuliomo iso ko la Mungu angɛnɛ ndolendelomo nda linangoli lia Mboli Ilau , ko ani to tosoonga , inga ndoomalesa bato angɛnɛ , kangä Mungu oyatokotakela betema yasu .
52002005	Eoka ino nd’aluwi mbo tociaɔngɔlɔk’ino la baoi basu ango ko la litina liololaka yeka yanu , kwa aluwi nde Mungu ;
52002006	totialukaka lokuku loa bato , angoko end’ino , angoko ende bato basi imɔ , ani twakɔkɔlɔkɔ ndokomya ino la isosha kwa esha Batomomu ba Masiya .
52002007	Kongo ko twayalanaka lanu la bɔfɔu kwa bana’oli la kwa nyango oyatokukia bana bande angɛnɛ .
52002008	Aniyak’iso oniy’ino ongoma twayalaka la limɛngɔ ndokael’ino , inga ko Mboli Ilau ya Mungu kongo , kangä imɔ ko bawawi basu lisanga , eoka bosoyala ebasamomu lasu .
52002009	Bitungani yami , osoenyakela to likuwa lia bonui la likati eliakelakak’iso la ocho la löwa , litina mbo totayala la bolito end’ino ango ɔmɔi , eyanangoelak’iso enangoel’ino Mboli Ilau ya Mungu .
52002010	Ino nd’aluwi la Mungu imɔ aluwi eoka osɔɛnɛ mbo boyaeli wasu sisi yanu ebimeli wende la botanu la liengani la boti la litwanelo ango limɔi ;
52002011	ino nd’aluwi imɔ ko mbo , twafumbesak’ino , boto la boto , kwa atokelaka sango ende bana bande ,
52002012	twaɔnjɔnjak’ino , twaimak’ino mbo oyalakeke la boyaeli woengana bato ba Mungu oyasot’ino lioi mbo ɔɔtɛkɛ nda Bɔkɔta la nda tala yande angɛnɛ .
52002013	Ko l’eoka ya litina-li , iso imɔ totimache ndofaefa Mungu kelekele eoka mbo imelak’ino wɛndi wa Mungu ewokak’ino end’iso , otiaaelaka wao kwa mbo wɛndi wa bato kongo , kangä mbo wende wɛndi wa Mungu wewe la mbo wao bokokelaka likuwa nda betema yanu ebasoimela .
52002014	Bitungani , ino nd’asokweekela to bitanda ya Mungu ya bato ebasoomana la Yesu Masiya , ebile nda Yudea ; mbo ino nd’asookesomo bifembi-ao ko la besamba ya bato ba tukela yanu , kwa aokesomoko iyo ko la besamba ya BaYuda ,
52002015	ebaolaka la Ngɛnɛ Yesu la Batɔndɔli imɔ l’ebasokongoï’iso , ongoma batiomalese Mungu nde bende biyani la bato batotina ,
52002016	ani asokufes’iyo okufes’iso ndoongana la ebati ba tukela yasi mbo buwesomoko , litina mbo ko mbile bitotina baɔlɔɛkɛ ikweelo sha batwanelo bau ; kongo ko efango esoosh’iyo nda tuu .
52002017	Bitungani , eoka mbo tososɛnyana lanu ko mbile sinyo kongo , ko lɔsɛnyano loa bindo ebisoɛnɛlɛ , inga eloa betema yasu , ongoma twalɛmbɛkɛ la yɛmɛ finɛ ndɔɛnɛ biɔmbɔ yanu liasi ,
52002018	eingo , twalɛmbɛkɛ ndoyɛn’ino , ko imi Paulo liasi la liasi , nde Satana akufesaka nd’iso .
52002019	¿ Ndai to koyala iɛli shasu , kwa linɛngina liasu , kwa iyoyo sha iomala shasu , oso wa bɔmbɔ wa Ngɛnɛ Yesu nda bayelo bande , mbo bati imɔ ko ino ?
52002020	Eingo , ino wende tala la linɛngina liasu .
52003001	Eokao , ani atiakɔkɔlɔkɔ iso ndoumwak’imɔ , twasangaka ndomachana nda Atenai ko iso angɛnɛ ,
52003002	la iso lotoma Timoteo , etungani yasu la bokuwi wa Mungu nda Mboli Ilau ya Masiya , litina mbo akɔkɔmɛsɛk’ino la mbo afumbesek’ino nda lilendelu lianu ,
52003003	litina mbo boto angɔmɔi wanu ataeyaeya eoka ya bifembi-bi , eoka ino angɛnɛ nd’aluwi mbo lole loasɔ loasu ngo ko ongoma .
52003004	La ayalak’iso amamwito lanu , iso lokambes’ino oso mbo totokesomoko bifembi ongoma la kwani bisokweel’ino , kwa aluwi nd’ino .
52003005	Eoka ya litina-li , ani itikɔkɔlɛ ndoumwak’imɔ , yatomaka wɛndi ndoluwa ani ayali lilendelu lianu , eoka mbo Bokotakeli atakotel’ino la mbo bonui wa likuwa liasu litayala ko wawa .
52003006	Kongo ko kwani asoinwa Timoteo end’iso la asoyaeshel’iso mboli ilau ya lilendelu lianu la losamɔ loanu la asokambes’inde okambes’iso mbo otoenyakel’iso la olau , mbile bitotina , la mbo otoyalaka la yɛmɛ yɔɛn’iso , kwa iso imɔ ko ndɔɛn’ino ,
52003007	ko la litina-li , Bitungani , betema yasu bisoaesomo se loasɔ loanu la bifembi la tale yanu , ko ol lilendelu lianu ,
52003008	eoka kwani asok’iso ongoma mba osokɔkɔmɔ fii ende Ngɛnɛ , tokoyali nde la liwawi liyai .
52003009	¿ Boni to bɔfɔnɔ wa kelekele ebisokɔkɔl’iso ndoinoela Mungu eoka yanu , loasɔ loa limɛngɔ litotina elitoyaimwa lasu eoka yanu nda baiso ba Mungu ?
52003010	La ocho la löwa , totosombokola la sheteseli mbo twɛnɛnɛkɛ lanu l’ɔmbɔ l’ɔmbɔ la mbo tokɔkɔmɛsɛkɛ bina ebisoomelo nda lilendelu lianu .
52003011	Nde Mungu angɛnɛ la Sango wasu , la Ngɛnɛ wasu ako Yesu alongameseke mboka yasu fii ko end’ino ;
52003012	la Ngɛnɛ aulweseke la atumeseke losamɔ loanu losamakana la elosama batotina imɔ kwa ayali imɔ eloasu end’ino ,
52003013	litina mbo Inde akɔkɔmɛsɛkɛ betema yanu mbo biyaleke bitanu l’angwɛnɛ ango litwanelo , kangä liengani nda baiso ba Mungu Sango wasu nda bayelo ba Ngɛnɛ wasu ako Yesu , amamwito la ebüchomu bande batotina !
52004001	TUU ya loasɔ , Bitungani , tosoomba la tosolɔmbɔkɔl’ino nda lina lia Ngɛnɛ wasu ako Yesu , mbo kwa okak’ino end’iso loasɔ loa boyaeli wanu wa bɔkɛndɛli wanu , la boomaleseli woomalesa Mungu , la kwa atokelaka ino ko kwani , mbo takɛndɛlɛkɛ to oso nda wao .
52004002	Eoka oluwi nde bakakanelo ebatelak’iso etel’ino la isosha sha Ngɛnɛ wasu ako Yesu .
52004003	Eoka eli liende lisangi lia Mungu , liko liüchomu litanu lianu , mbo bokileke ndotwa nyongo ;
52004004	la mbo boto la boto wanu aluweke ndɔɔlɔ wali wande angɛnɛ ewüchomu la lolitesomo ,
52004005	inga to la ifoifoi sha yɛmɛ ya bolëfë kwa esha tukela yasi ya wenda ebatiluwe Mungu ,
52004006	mbo boto atalimba etungani yande ndokeel’inde litwanelo nda loasɔ-lo . Eoka Ngɛnɛ wasu nd’ayali Bosakanesi wa njasɔ bitotina-bi , kwa asotaonga’mi lanu oso ndoaesel’ino litina se la wɛlï .
52004007	Eoka Mungu atit’iso lioi mbo toyaleke la bɔlɛlɔ kangä mbo tüchomoko la botanu .
52004008	Eokao , oyatotefola ekela-ye , atitefole bolomboki , kangä to Mungu oyasofaekef’ino Bolimo Botanu .
52004009	Nde nda loasɔ loa lisamani lia bitungani , oti ango la boeno wɔsɔnɛlɔmɔ lokasa , eoka ino angɛnɛ osoekesomo la Mungu ndosamakana ;
52004010	eingo ino nd’asami bitungani bitotina nda yese etotina ya Makedonia . Kongo ko tosolɔmbɔkɔl’ino Bitungani ndokelak’imɔ ongoma la ndoetela eloa oso ,
52004011	la fɔɔlɔkɔ ko ndɔɔngɛsɛ njasɔ la lilatemi la ndotimbakana , boto la boto ko loasɔ loande angɛnɛ la ndokelaka likuwa la besamba yanu angɛnɛ , kwa asokambes’iso ekambes’ino oso ,
52004012	litina mbo boyaeli wanu boenganeke nda baiso ba bato ebati b’Etanda la mbo botaeno boto angɔmɔi wosung’ino .
52004013	Bitungani , totilɛmbɛ mbo oyaleke la botutuku nda loasɔ loa ebasoingala tɔlɔ twa liwa , mbo ino otawa ikɛnɛnɛ imɔ kwa bato basi ebati l’iɛli .
52004014	Eoka ango toimela mbo Yesu awaka la atɛmwaka liasi , ko ongoma ko la Yesu , Mungu atotolanesa ebasoingala tɔlɔ amamwito lande .
52004015	Eoka tosokambes’ino e-loasɔ-lo ko la lioi lia Ngɛnɛ , liko mbo iso ebakayaleke la liwawi la ebakatikaleke ko nda bayelo ba Ngɛnɛ , totiaetelek’iyo oso ebaingalaka tɔlɔ ;
52004016	eoka Ngɛnɛ ko Inde angɛnɛ nd’atoya se la liamami lia isosha , la limiki lia bokitomo wa taïa , la ifonge sha Mungu oyatosokwa nda Use , limɔ ebawaka ko ende Yesu , belatɛmwaka oso ;
52004017	lamao iso ebakatikaleke la liwawi , tolailakomoko amamwito lau ko nda bafita ndokatowana la Ngɛnɛ k’olo likolo , ko ongoma tolayalaka nde layalaya amamwito la Ngɛnɛ .
52004018	Eokao latemesaka betema ko la e baoi-ba .
52005001	Nde nda loasɔ loa mbile la basho , Bitungani yami , oti la boeno wosɔnɛlɔmɔkɔ lokasa ,
52005002	eoka ino nd’aluwi la wɛlï mbo Lise lia Ngɛnɛ liyaka nde kwa atoya wiya la ocho .
52005003	Akaongek’iyo mbo — Lilatemi kwani , tosotekama ! kwaamao lisɛɛsɛli litoomanel’iyo futuku kwa atoyaka toelo ende botomali oyatoli lieme , angokwel’imɔ botili .
52005004	Kongo ko , Bitungani , ino otiyale nda lilima , mbo lise lina koomanel’ino futuku kwa wiya ,
52005005	eoka ino yaatotina wende bana ba liangangi la bana ba löwa ; toti bato ba ocho angoko eba lilima ,
52005006	Eokao to toingalëke tɔlɔ kwa atoingala bato basi , nde toyaleke la botengu , angomwa bänä ;
52005007	eoka ebatoingala tɔlɔ batoingakala tɔlɔ ko la ocho , la ebatowa bänä , batowa bao imɔ ko la ocho .
52005008	Kongo ko asoyalak’iso bana ba löwa , totinganeke la boyaeli wasu la wɛlï , towateke botaka wa lilendelu la losamɔ la kɔmɔ ya yeto eko iɛli sha liuwesi .
52005009	Eoka Mungu atiukames’iso ndowa efango , kangä ndɔɔlɔ liuwesi ko la Ngɛnɛ wasu ako Yesu Masiya ,
52005010	oyawelak’iso , litina mbo , ango toyala la botengu , ango toingala tɔlɔ , ani toyaleke ngo ko la liwawi amamwito lande .
52005011	Eokao latemesaka betema , la kɔkɔmɛlɛkɛ boto la boto , kwa atokelaka nd’ino kwani .
52005012	Tosoomb’ino liasi , Bitungani , mbo oluwaneke lau ebatokuwel’ino la bonui l’ebale Betoli oso wanu nda njasɔ ya Ngɛnɛ , ebatoimak’ino .
52005013	Tɛmiak’iyo la losamɔ finɛ eoka ya likuwa liau . Yalakanaka la lilatemi .
52005014	Tosolɔmbɔkɔl’ino , Bitungani , mbo — Imaka eba booshaosha , fumbesaka bilɛɛlɛ ya bato , tinganaka l’eba bɔlɛmbu , owëke esole loasɔ loa boto angɔmɔi .
52005015	Lambaka mbo otakundanëke bobe ko la bosakane ende boto angɔmɔi ; nde lise la lise engaka fofe yokelakane bolau la ende bato batotina lisanga .
52005016	Okaka limɛngɔ lise la lise ;
52005017	omachëke ndosombokola ,
52005018	faekefaka Mungu kelekele nda beyaeli bitotina , eoka lisangi lia Mungu elisoyel’iso ko la Yesu Masiya lile ngo ko ongoma .
52005019	Otungesëke Bolimo ;
52005020	osɛɔlɛ̈kɛ litɔndɔli .
52005021	Kongo ko kɔtɔlɔkɔ bitotina mbo olembeeleke la oundeke ko yao ebile bilau ,
52005022	la kilaka bobe wa kanda bitotina .
52005023	Mungu wa lilatemi , Inde angɛnɛ aukamesek’ino hukaa , la belimo la betema la bindo yanu bitekakemeke teka , angwɛnɛ ango litwanelo , nda bayelo ba Ngɛnɛ wasu ako Yesu Masiya !
52005024	Inde oyasot’ino lioi ende wolendelomu , la Inde nd’atokɔcha liao .
52005025	Bitungani , sombokoelak’iso ;
52005026	lamokolaka bitungani bitotina y’Etanda la tɔchou etüchomu .
52005027	Isotel’ino ekano ko la lina lia Ngɛnɛ mbo e-lokasa-lo lotangomoko ende bitungani bitotina y’Etanda .
52005028	Booto wa Ngɛnɛ wasu Yesu Masiya boyalakeke lanu .
53001001	Paulo la Silwano la Timoteo , iso tosotoma lokasa-lo ende eb’Etanda ya Tesalonika eyomani la Mungu Sango wasu la Ngɛnɛ ako Yesu Masiya .
53001002	Booto la lilatemi elia Mungu Sango la Ngɛnɛ Yesu Masiya biyaleke lanu !
53001003	Lole loasu ndofaekefa Mungu kelekele eoka yanu mbile bitotina , Bitungani , kwa aondu nde eoka ya lilendelu lianu lisokonda finɛ la lisamani lianu yaatotina , boto la boto , lisoulwaka finɛ .
53001004	Ongoma tosoomala loasɔ loanu nda bitanda ya Mungu eoka ya likɔkɔmɛlɛ lianu la lilendelu lianu nda bakongolomu la bifembi ebisokak’ino .
53001005	Ongoma , njasɔ-bi bile ndembe yɔɛnɛs’iso likomyi lia liengani lia Mungu mbo ino botangomoko ebengani ba Bɔkɔta wa Mungu , ani ino imɔ osoka biale eoka ya wao .
53001006	Ambo Mungu nd’asosakanesel’iyo bifembi ebasokes’ino ko bifembi ,
53001007	la atofaef’ino ebasoka bifembi ko lɔɛumɔ amamwito lasu imɔ , ani akaɛnɛlɛkɛ Ngɛnɛ Yesu ndosokwa nda Use amamwito la bakitomo bande ba bofoka ,
53001008	ko la bosä wa loiloi , la atotena likuchi lia ebatiluwe Mungu l’ebatilitese Mboli Ilau ya Ngɛnɛ wasu ako Yesu .
53001009	Iyo ana belakuchomoko la lisɛɛsɛli lia lokato , belasɛnyaka shɛi la bɔmbɔ wa Ngɛnɛ nda tala ya bofoka wande ,
53001010	ani akayek’Inde nda lise lina ndotaliomo tala ko la ebasüchomo lande la ndomwaalomo ende batotina ebimelaka , eoka inango shasu shonangoel’ino sisoimelomo wewe .
53001011	Ko l’eoka-ye totosombokoel’ino mbile la mbile , mbo Mungu wasu atangeke ino mbo wengani nde wotomo lande lioi la mbo aɔlɔlɛkɛ basangi batotina banu balau la bekeeli ya lilendelu ebisokelak’ino ko la bofoka wande ,
53001012	mbo lina lia Ngɛnɛ wasu ako Yesu litaliomoko tala ko lanu , la ino imɔ ko lande , eoka ya booto wa Mungu wasu la Ngɛnɛ wasu ako Yesu Masiya .
53002001	Bitungani , nda loasɔ loa bayelo ba Ngɛnɛ wasu ako Yesu Masiya la lɔsɔngɔmɔ loasu lotowana lande , tosoomb’ino
53002002	mbo botaeyaeya futuku nda baenyeli banu , la mbo otasisimwa ango loasɔ loa bolimo , ango ko lioi ango ko lokasa eloongomu mbo losekwi nde ende’mi mbo Lise lia Ngɛnɛ lisoya kwani .
53002003	Boto angɔmɔi atalimbëk’ino la mboka ango ɛmɔi , eoka lise lina angotaya kɔni , sakolo ngo ko inanesa sifi siya oso la Ewa litefoli koyaɛnɛsɔmɔkɔ oso , ako wana wa lɔsɛɛsɛlɔ ,
53002004	oyatotefwesa la oyatoomala l’ifala mbo asolonga oyasotangomo Mungu la bitotina ebisosemolomo la bato , kwa mbo ayali nde nda këka ya eyaelo ya Mungu angɛnɛ l’ani atotaka boeki mbo ale ko Mungu .
53002005	¿ Otienyel’imɔ mbo yakambesak’ino njasɔ-bi ani ayalaka’mi oko lanu ?
53002006	La kwani oluwi nde bofoka ebokokufesel’inde mbo aiselomoko nda lisho elitinyomu inde .
53002007	Nde litefoli elisoisama likokelaka likuwa liande kwani , ko ɔmɔi nd’atokufekesa liao kond’atosekwa liao sisi yasu .
53002008	Lamao to Ewa litefoli atoisolomo fololo la Ngɛnɛ Yesu eolak’inde ko la luli lia bɔnɔkɔ wande la esɛɛsɛlɛk’inde ko la liameli lia bayelo bande .
53002009	Bayelo bande bale ko l’eoka ya bekeeli ya Satana ko la bofoka la ndembe ya bisisho ya bolimbakeli ,
53002010	la bɔlɔwanɛ bototina bobe wolimbaka ebatosɛɛsɛlɛsɔmɔ , eoka batiakuliaka losamɔ loa njasɔ ya wewe nda betema mbo buwesomoko .
53002011	Eokao to , Mungu asotomel’iyo botwanelesi wa bofoka oyatolimbak’iyo mbo bimeleke ko lolanga lona ,
53002012	mbo batotina ebatiaimelaka njasɔ ya wewe l’ebasoomala la linɛngina lia njasɔ ebitiengane , iyo ana bafomoko se .
53002013	Nde lole loasu ndofaekefa Mungu kelekele eoka yanu mbile bitoti , ino Bitungani ebasamomu la Ngɛnɛ wasu , eoka mbo Mungu nd’aak’ino nda liako mbo uwesomoko ko la loukameso loa Bolimo la lilendelu lia njasɔ ya wewe .
53002014	La Mungu asot’ino lioi ko la Mboli Ilau ebisonangoel’iso end’ino , mbo ino ɔɔlɛkɛ tala ebiomani la Ngɛnɛ wasu ako Yesu Masiya .
53002015	Eokao , Bitungani , kɔkɔmɛlɛkɛ la undaka ko ngwi liekesi eliaɔlɔk’ino end’iso ango ko la lioi lia bɔnɔkɔ , ango ko la lokasa loasu .
53002016	Nde Ngɛnɛ wasu angɛnɛ ako Yesu Masiya , la Mungu Sango wasu , oyasamak’iso la oyafak’iso liɔnjɔnji elitilasilek’imɔ la iɛli silau ko la booto wande ,
53002017	afumbeseke betema yanu ndokɔkɔmɛsɛ yao nda bekeeli bitotina bilau la nda baoi batotina balau .
53003001	Tuu ya loasɔ , Bitungani , sombokoelak’iso mbo wɛndi wa Ngɛnɛ wendeseke la botaliomoko tala , kwa asokelaka wao sisi yanu ,
53003002	la mbo tɔɔnɔkɔlɔmɔkɔ nda besamba ya bato babe ebatiengane , eoka bati to batotina nd’ayali la lilendelu .
53003003	Kongo ko Ngɛnɛ wasu nd’ayali wolendelomo la Inde atokɔkɔmɛs’ino kɔkɛ la atotingana lanu mbo Ewa obe atakwes’ino .
53003004	Tosolendelo imɔ Ngɛnɛ loasɔ loanu mbo bokokela la bokelak’imo ko njasɔ bina ebisot’iso otel’ino ekela .
53003005	Ngɛnɛ wasu alongameseke to betema yanu fii nda mboka ya losamɔ loa Mungu la nda likɔkɔmɛlɛ lia Masiya .
53003006	Tosotel’ino ndola , Bitungani , ko la lina lia Ngɛnɛ wasu ako Yesu Masiya , mbo ɔsɛnyanɛkɛ l’ebaitokɛsɛnɛ l’ebamɔi nda likuwa la ebaitolitesa liekesi elisɔɔl’ino end’iso .
53003007	Eoka ino angɛnɛ nd’aluwi mbo lole loanu ndotutel’iso ; mbo ayalak’iso omolo eyanu , totiakɛndɛkɛndɛkɛ wawa ,
53003008	la totialaka bieka ya boto sakolo ko ndokamb’inde , kongo ko twakelaka likuwa lia bonui la likati , la ocho la löwa , litina mbo totayala la bolito end’ino ango ɔmɔi .
53003009	Eti to mbo toti l’isosha ongoma , kangä to mbo boyaeli wasu angɛnɛ bofek’ino etichelo mbo otutelek’iso .
53003010	Eoka eyayalak’iso lanu , twatelak’ino ekela mbo — Boto atikulye ndokela likuwa , alëke bieka !
53003011	Tosokaka to mbo bamɔi banu baitokɛsɛnɛ l’ebamɔi nda likuwa , baitokelaka likuwa , batoetaeta okela ko likeëlä .
53003012	Tosota to bɔfɔnɔ-bo wa bato ndola la tosolɔmbɔkɔl’iyo la lina lia Ngɛnɛ wasu ako Yesu Masiya mbo bakeleke likuwa liau ko la hai la wɛlï , mbo baleke eyau angɛnɛ bieka .
53003013	Kongo ko , Bitungani , otɛkwɛ̈kɛ ndokelaka bolau .
53003014	Nde , boto atilitese lioi elisɔni nd’iso nda lokasa-lo , luwaka boto ona ko la ndembe , angoyalana lande imɔ lisaɔ mbo boto ona okeke sɔni
53003015	nde otangëk’inde mbo wiyani , kangä koimak’inde kwa etungani yanu .
53003016	Inde angɛnɛ ako Ngɛnɛ wa lilatemi afaefek’ino lilatemi mbile bitoti la nda beyaeli bitotina ; Ngɛnɛ wasu ayaleke lanu yaatotina !
53003017	Liseeli-li ko l’ewami bosamba ako Paulo ; lile to ndembe yolembeela kasa bitotina yami , itosonoko ngo ko anyo .
53003018	Booto wa Ngɛnɛ wasu Yesu Masiya boyalakeke lanu yaatotina !
54001001	Imi Paulo Botomomu wa Masiya Yesu ko l’eoka ya lioi lia isosha sha Mungu Bouwesi wasu la eoka ya Masiya Yesu oyale iɛli shasu ,
54001002	ende Timoteo wana wami wa wewe nda lilendelu ; booto la shota la lilatemi lia Mungu Sango la Masiya Yesu Ngɛnɛ wasu biyaleke laɛ !
54001003	Kwa alɔmbɔkɔlɔkɔ’mi aɛ ani aɛkɛ’mi okakɛ nda Makedonia , ongoma tikalaka kɔni nda Efeso mbo oteke eb’asisa ndola mbo bataekekesa liekesi lia bɔfɔnɔ wasi ,
54001004	la mbo batasilesa mbile yau nda bembila ya njasɔ ya fɛtɔ ya oso ebitofɔɔlɔ tofenya etoitokɔkɔmɛsɛ likɔmɔnyi lia Mungu elile nda lilendelu .
54001005	Nde litina lia liekesi lile ngo ko losamɔ elotokuswa nda botema botanu la eluwelo elau yolembeela njasɔ la lilendelu eliti la bolimbake .
54001006	Bamɔi basotwanelo la basolota nda mboka ya njasɔ-bi la basokwa nda beongaonga ;
54001007	bale la yɛmɛ yoyala baekesi ba Bikela ya Mose , nde batiluwe baoi ebasoong’iyo ango ko litina imɔ lia njasɔ ebitoekes’iyo bato .
54001008	Nde tosoluwa mbo Bikela bile bilau , eya to mbo boto kolitesa yao la wɛlï ,
54001009	ani toluwi nde mbo Bikela bitiatelomoko eba liengani , kangä ebatiengane la eba totefola , bato babe l’ebale la batwanelo , ebati balau , ebatokwaka baiti , batefwesi ba sango , batefwesi ba nyango la baoli ba bato ,
54001010	la bato ba nyongo , l’ebatotombolana bindo la tosumbe , l’ebatoungesa bato angɛnɛ , l’eba nanga , l’ebatotombola ekanɔ yau , l’ebatokelaka ko njasɔ yasi ebitwani la liekesi lilau ,
54001011	eliengani nde la Mboli Ilau ya tala ya Mungu wa lokemo , biko Mboli Ilau ebifomu’mi mbo inangoleke yao .
54001012	Imi nd’asofaef’Inde kelekele oyasɔɔlɛsɛ’mi bofoka wokela ongoma , Inde ako Masiya Yesu Ngɛnɛ wasu , mbo atangi nde mbo yende yolendelomo ndotomomo nda likuwa liande ,
54001013	ani oso yayalaka bɔsɛɔli la bokongokoli oyabebesak’Inde finɛ ; kongo ko yafomoko shota eoka yakelaka ongoma ani ikoyali ko botutuku l’angwɛnɛ liimeli ,
54001014	nde bootaota wa Ngɛnɛ wasu bosoelwela’mi la bosotumesa’mi fuu , bu ko la lilendelu la losamɔ loa Masiya Yesu .
54001015	Liölo-li liende wewe la liondu ndolendelomo la batotina liko mbo — Masiya Yesu ayaka ono nda wenda-bo mbo uweseke bato abe . La imi angɛnɛ yende ewa obe wetela ;
54001016	kongo ko yawɛlɔmɔkɔ shota ko la litina-li liko mbo nda loasɔ loami , kwa ewa oso , Yesu Masiya ɛnɛsɛkɛ iso bato liombakeli liande eliti liowa esole , kwa ekweelo end’iyo ana ebakalendeloko Inde loasɔ loa loiko loa layalaya .
54001017	Lilitesi la tala bifomoko ende Bɔkɔta Oyatilawek’imɔ ko layalaya , oyaitɔɛnɛlɛ , oyayali ko Inde angɛnɛ ngo ko Mungu wa lokato loa layalaya , ongoma !
54001018	Timoteo wana wami , isotel’aɛ ndola-ye kwa aongelomoko aɛ k’oso mbo ko la isosha sha baoi ana onaneke bita bilau ,
54001019	ani okɔkɔmɛli la lilendelu la eluwelo elau yolembeela njasɔ , nde bamɔi basofekela eluwelo , limɔ lilendelu liau lisolinda mbii kwa watɔ nda liande .
54001020	Humanayo la Alesandelo bende bato ba bɔfɔnɔ-bo , la isofa iyo ende Satana mbo baekesomoko ndomacha lisɛɔli lia Mungu .
54002001	Isotafelak’ino oso to , mbo osomboleke , ömbeke , olɔmbɔkɔlɛkɛ ko la kelekele , loasɔ loa bato ba kanda bitotina ,
54002002	la eoka ya bɛkɔta l’ebasotaliomo l’isosha , litina mbo boyaeli wasu boyaleke la lilatemi la liɔngɛsu la lilitesi lia Mungu la bato lisanga .
54002003	Ongoma lole lolau la losokuliomo nda baiso ba Mungu Bouwesi wasu ,
54002004	oyalɛmbi mbo bato batotina buwesomoko la mbo biyeleke ko nda liluwani lia wewe .
54002005	Eoka Mungu ende ko Ɔmwito la Ikomya atiteni ya Mungu la bato ko Ɔmwito kongo , ako Boto ko Masiya Yesu ,
54002006	oyafak’Inde angɛnɛ kwa liendoli lia batotina la inango-si sianangolomoko nda lisho elioengana .
54002007	Imi nd’atomoko bonangoli la Botomomu nda likuwa-li , isoonga ko momongo , itite lolanga , ko ndoekekesa bato ba tukela ya wenda njasɔ ya lilendelu l’eya wewe .
54002008	Isosanga to mbo batolome batolakeke oso nda lisomboli nda tukela bitotina , ani batoilaka besamba betanu l’angwɛnɛ lisomi la tofenya ;
54002009	la mbo batomali bawateke bisinda yoengana la wɛlï la limama la sɔni , inga to la swee ya belowa , la bisinda ebile la bɔfɛkɔ wa falata , la tokɛikɛli , la bisinda ya loketi lofi ,
54002010	kongo ko bayaleke la boyaeli la bekeeli bilau kwa aondu nde la batomali ebasoaolela likuwa lia Mungu .
54002011	Botomali ayaleke la lilitesi lia boeki la tau la liikami sefinɛnde
54002012	itikulye botomali ndoekesa nda ɛsɔngɔmɛlɔ ango ndokomya batolome , kangä ndoyala tau .
54002013	Eoka Adamu akelomoko oto oso , limɔ Awa mbisa ;
54002014	la Adamu atialimbomoko , kangä otomali nd’alimbomoko mbo akweke nda bobe .
54002015	Nde batomali buwesomoko ngo ko nda lioti lia bana , eya to mbo bekɔkɔmɛlɛ nda lilendelu la losamɔ la botanu ebowatemani la limama .
54003001	Liölo-li liende wewe mbo — Boto eluka ndoyala Bokumi wa Etanda , ambo ale la yɛmɛ ya likuwa lilau .
54003002	Eokao loengani nde mbo Bokumi ayaleke boto oyati ango la litwanelo , bolome wa wali ɔmwito kongo , boto oyatiwe bänä , oyaluwi nde njasɔ la wɛlï , boto wa likɔmɔnyi , oyatonyangela bɛɛnda , boekesi bolau ,
54003003	inga boto wa bosho nda bänä , kwa bosaesae , kangä bɔfɔɔmu oyatilɛmbɛ bosho , boto oyatisame ko bieto .
54003004	Ayaleke boto oyatokomya bofindi wande angɛnɛ la wɛlï , la oyatokakalesa bana bande la lilitesi lilau .
54003005	¿ Eoka eya mbo atiluwe ndokomya bofindi wande angɛnɛ , inde kokukya to Etanda ya Mungu la moni ?
54003006	Ayaleke boto w’Etanda oyakumwi sumbu , mbo atafaala la bɔmɛtɔ wokwes’inde nda lifomu se lia Satana .
54003007	Nde ayaleke imɔ la lokuku lolau ende ebati b’Etanda mbo atatombolomo la mbo atakwa nda ilonga sha Satana .
54003008	Basungi b’Etanda imɔ ko ongoma , bayaleke la lilitesi lia liatemi , inga la bɛnɔkɔ imbale , inga bawi bänä la ebasolola lisɔnji lia bieto wike ;
54003009	kangä ebatoundaka njasɔ ya lilendelu ebisoisolomo , ko la eluweelo elau yolembeela litina .
54003010	Iyo imɔ batakɔtɔlɔmɔkɔ , limɔ ango batiyale la loasɔ angɔlɔmɔi , bakeleke likuwa lia Basungi .
54003011	Batomali ebale Basungi imɔ ko ongoma , bayaleke la lilitesi lia lilatemi , inga tomwatomwa , inga bawi bänä , kangä bolendelomo nda bitotina .
54003012	Basungi batolome bayaleke nde batolome ba wali ɔmwito , l’ebatokomya bana bau la befindi yau angɛnɛ la wɛlï ;
54003013	eoka ebatokelaka likuwa lia Bosungi la wɛlï batofomo loliteso lolau la batokwelo lotendela loa lilendelu liolendelo Masiya Yesu .
54003014	Isosɔnɛl’aɛ bakakanelo-ba ani isokɛsɛ iɛli shoyɛn’aɛ mbisa ya mbile ko sinyo ,
54003015	nde yeumwa oya end’ino , ani isosɔnɛl’aɛ mbo oluweke boyaeli ewengani lasu nda bofindi wa Mungu , boko Etanda ya Mungu Ngɛnɛ wa liwawi eyele likole la esukameselo ya njasɔ ya wewe .
54003016	Toisoaola nde mbo njasɔ ya lisemoli lia Mungu ebisoisoelomo iso bile ngo ko likama fafo , mbo — Masiya ɛnɛsɔmɔkɔ̈ nda boyaeli wasu balomboki , enganesomokö ko la Bolimo , ɛnɔmɔkɔ̈ fololo la bakitomo . Anangoelomokö ende tukela ya wenda-bo , akuliomokö la bato ba wenda ; ilomokö nda Use okataliomo tala omao .
54004001	Bolimo atoonga to lasu fololo mbo nda bacho ba liili bamɔi basu batosɛnyana la Lilendelu ko ndolaikila balimo ba bolimbakeli la liekesi lia balimo babe ,
54004002	ko la shɔngɔlɔ sha bɛnɔkɔ ya eba nanga . Biluwelo ya baekesi-ba bisobeba la bösä wa bobe ,
54004003	batofekela bato ndosɔngɔnɔ la batofumbesa bokili wa yeka yola ebiakelaka Mungu mbo eba liimeli la liluwani lia wewe baaeleke yao ko la kelekëlë .
54004004	Eoka bitotina ebikelomu la Mungu bile bilau , angwɛnɛ ango ɛmɔi yokilomo ani esoaelomo ko la kelekëlë ;
54004005	eoka ani esüchomo ko la lioi lia Mungu la lisomboli .
54004006	Bosanokoela eba Etanda bakakanelo-ba , ani otoyala bokuwani olau wa Masiya Yesu oyasokɔsɔlɔmɔ la baoi ba lilendelu la liekesi lilau elisotut’aɛ otutaka liao .
54004007	Fekaka ndoka bishä la bembila ya batata ebiti la lisungi ; fumbesaka aɛ angɛnɛ ndoeka bosemoeli wa Mungu .
54004008	Lifumbesi lia bindo lile la lisungi sumbu nde lifumbesi lia lilitesi lia Mungu litosungak’iso nda njasɔ bitotina eoka lisɔɔlɛs’iso lisakä lia loiko loa kwanikwani la eloa mbisa imɔ lisanga .
54004009	Liolo-li liende wewe la liondu ndolendelomo la batotina ;
54004010	ko l’eokao tosofumba la bonui kwa eba liangɔ , eoka mbo iɛli shau sile ngo ko ende Mungu Ngɛnɛ wa liwawi , Oyayali Bouwesi wa bato batotina , nde simbi to wa eba lilendelu .
54004011	Taka ndola la ekesaka Etanda njasɔ-bi .
54004012	Boto angɔmɔi ataolya aɛ eoka ya isɛngɛ shaɛ , kongo ko yalaka etichelo ende eba lilendelu , la nda baoi baɛ , la boyaeli , la losamɔ , la lilendelu , la botema botanu waɛ .
54004013	Kond’akayeke’mi , tinganaka la litangi nda ɛsɔngɔmɛlɔ la linangoli la liekesi lia lioi lia Mungu .
54004014	Olenjëke isosha esile laɛ la eshafomoko aɛ ko la litɔndɔli la lotalio loa besamba ya biange ya Etanda .
54004015	Enyaka njasɔ-bi ndotimbakana la yao la bofiili mbo batotina bɛnɛkɛ mbo osɔkɛ la oso .
54004016	Tinganaka la botema waɛ angɛnɛ la liekesi imɔ , kɔkɔmɔkɔ nda yao ; bokelaka ongoma , otouwesa l’aɛ angɛnɛ la ebatokak’aɛ lisanga .
54005001	Ofëke botowange liɛngɔ , kangä koim’inde la wɛlï kwa mbo sango waɛ ; imaka tosenge kwa mbo bitungani yaɛ ;
54005002	biange ya batomali kwa mbo banyango , besängä la baseka kwambo baelo baɛ la botema botanu nda njasɔ bitotina .
54005003	Litesaka la kukyaka ebawelu balome la bato bau wewe ,
54005004	nde eya to mbo lotika eyala la bana , ango ko bana babana bande , bataekaka mbo lole end’iyo ndokeela bofindi wau angɛnɛ booto la ndoinoela ebaot’iyo ko losamɔ eoka ongoma yengani nde nda baiso ba Mungu .
54005005	Nde botomali oyawelu olome la oyale lotika wewe , asokokomɛsɛ iɛli shande la atotumbanela liömbi la lisomboli ko la ocho la löwa .
54005006	Nde lotika oyaokanelu nde bamɛngo bande , inde asowa ani akowawa kɔni .
54005007	Komyak’imo ko loasɔ-lo mbo batatwanelo ango sinyo .
54005008	Nde boto elenjaka ndokukya eba bofindi , simbi to ebaot’inde angɛnɛ , ambo asoanganya Liimeli , l’ani ale la obe wolongela oyatiimele .
54005009	Otëke lina lia lotika nda lokasa ani akaiyeli miaka kama liambɛ , la sakolo ko ayalaka wali wa boto ko ɔmɔi ,
54005010	la mbo ayali nde la lokuku lolau eoka ya bekeeli bilau , ambo oyasokosolo bana , oyasonyangela bɛɛnda nda lɔkɛndɔ loau , oyasosoola batindi b’eba Etanda , oyasosungaka eba touwe , oyasotimbana la bakuwa balau ba kanda bitotina .
54005011	Nde otëke lina lia lotika oyati wange , eoka atatɛkwa ndolitesa Masiya , ko ndolɛmbe ndɔkɛ liäla liasi ,
54005012	limɔ atofomo se eoka mbo asotombola lisakä lia oso .
54005013	La imɔ ko batokwelo bato ba bewandu oketete la ndakɔ la ndakɔ , tinga ko bewandu kongo , kangä imɔ fomboli la betendele la tolailai ebatotaka mboli ebitiengane lau .
54005014	Eokao ilɛmbi finɛ mbo ebawelu balome ebakayi biange baɛkɛ baäla basi baoteke bana la bakomanyeke bofindi wau angɛnɛ mbo batafa Wiyani fofe yotombola Etanda .
54005015	Nde bamɔi basosila oko okatute Satana .
54005016	Eya to mbo oto w’Etanda eyala la tika ya olome olo eyande , asungek’iyo la wɛlï , la Etanda etafomo bolito ona , la mbo Etanda esungeke tika yasi ebati l’ato bosungak’iyo .
54005017	Biange y’Etanda ebitokomya likuwa liau la wɛlï , bengani nde ndɔɔlɔ loliteso lofi , simbi to ebasokelaka likuwa lifi lia linangoli la liekesi ;
54005018	eoka Lokasa loa Mungu mbo — Okandëke bolomba wa mbolo oyatomatekela befonga nda etwangelo , la imɔ mbo — Bosali engani nde ndofomo liɔli liande .
54005019	Okuliëke liwanjeli liowanjela wange w’Etanda sakolo ngo ko la bɛnɔkɔ ya bato bambale kwa asatɔ ebɛnɛkɛ loasɔ .
54005020	Nde ebasofomo se nda njasɔ , fak’iyo liɛngɔ oso wa baiso ba batotina mbo ebamɔi imɔ bawaeke .
54005021	Itoimak’aɛ la wɛlï oso wa Mungu la oso wa Masiya Yesu la bakitomo ebaaomu lande , mbo okɔchɛkɛ bakakanelo-ba , angwɛnɛ ikwelakwela la angokɛlɛ ɔngɔ ɔmɔi .
54005022	Otalielëke boto bosamba waɛ la mangu , angosangana la batwanelo ba bato basi ; yalesaka ewaɛ botema la botanu .
54005023	Omwëk’imɔ ko baliä ko balia kongo , nde taka sinyo sha liamɔ eoka ya sɔlɔ yaɛ la biale ebisokak’aɛ mbile la mbile .
54005024	Batwanelo ba bato bamɔi bisɔɛnɛlɛ sandelele ndokakɛs’iyo ko nda lofomo se , nde eba bato basi batokatutel’iyo liili .
54005025	Ko ongoma imɔ bekeeli bilau bisɔɛnɛlɛ swa , la ango bitiɛnɛlɛ ongoma , yao bitikɔkɔlɛ ndoisakama .
54006001	Bato ebaundakomu bɛkɔwa bafaefeke bangɛnɛ bau lilitesi kwa aondu lau , mbo lina lia Mungu la liekesi lia njasɔ yande litamɔlɔkɔmɔ .
54006002	Ango ebale la bangɛnɛ ebayali b’Etanda baolyëke bangɛnɛ bau eoka mbo bende beoto b’Etanda ; kongo ko bakuwekelek’iyo la lilitesi lioeta eoka ebatokuwelomo la wɛlï bende b’Etanda la ebasamomu lau . Ekesaka la fumbesaka ongoma .
54006003	Eya to mbo boto ekekesa la bɔfɔnɔ wasi la atikulye baölo-ba balau ba Ngɛnɛ wasu Yesu Masiya la liekesi lilau lia Mungu ,
54006004	ambo ona asotuta la bɔmɛtɔ ani wewe atiluwe yeka , ale ko la loo nda botema elotofɔɔlɔ tofenya la liwesani eoka ya baoi , elitokusola imɔ luno la bosho la litɔngi lia bato basi la toloi tobe ,
54006005	bato ana batowalakana eoka betema yau bitiluw’imɔ wewe la batangi nde mbo lisemoli lia Mungu lile ko fofe yɔɔlɔ yeka .
54006006	Eingo , liende la fofe yɔɔlɔ yeka ya likama bu ko la liɔngɛsu lia yɛmɛ ;
54006007	eoka totiaeshaka yeka angɔmɔi lasu nda wenda-bo la totikɔkɔlɛ ndosokwa la yeka ,
54006008	kongo ko toyala la yeka yola la eyowataka , ambo toaeseke betema se la yao .
54006009	Nde ebasosanga ndofota la bieto , basokwa nda lisoshela la ilonga sha yɛmɛ ibe ebitoiyesa bato nda liöma la losɛɛsɛlɔ .
54006010	Eoka yɛmɛ ya bieto wike ele litina lia njasɔ ibe wike ; la eoka mbo bamɔi basoongwamela yao , basolota mboka ya lilendelu la basotwɛlɛkɛ betema yau angɛnɛ la saka ya tɔkɛnɛnɛ .
54006011	Nde aɛ angɛnɛ , Boto wa Mungu , engwaka njasɔ bitotina bina la botili ; engelaka nde ko liengani , la lilitesi lia Mungu , lilendelu la losamɔ , la likɔkɔmɛlɛ la botema sambo .
54006012	Fumbaka nda liangɔ lilau lia lilendelu ; kusamelaka loiko loa layalaya elosotomelomo aɛ lioi la eloaolelak’aɛ nda baiso ba batangeli wike .
54006013	Isotel’aɛ likakanelo-li oso wa baiso ba Mungu oyasosɛlɛkɛ batotina la liwawi , la oso wa baiso ba Masiya Yesu oyaaolelaka la lisanoli lilau ende Pontio Pilato ,
54006014	mbo ɔkɔchɛkɛ ekela ena l’angwɛnɛ ango litongwi konda liɛnɛlɛ lia Ngɛnɛ wasu Yesu Masiya ;
54006015	lilaɛnɛsɔmɔkɔ nda lisho liande angɛnɛ ako Inde oyale Bokakalesi wa lokemo , Ngɛnɛ ko Ɔmwito , Bɔkɔta wa bɛkɔta la Ngɛnɛ wa bangɛnɛ .
54006016	Inde angɛnɛ kongo nd’ayali la loiko elotilawek’imɔ la oyayali nda liangangi eliti liowana la boto , Oyatiɛnɔmɔ la boto , atikɔkɔlɛ ndoɛnɛ Inde . Loomalo la tososha bifomoko end’Inde ko layalaya . Ongoma .
54006017	Imaka bafoka ba wenda wa mbile-ye mbo batafaala la bɔmɛtɔ , angokɛsɛ tɔɛli twau nda lifoka elile ngo ko wawa , kangä ende Mungu oyatofaekef’iso lifoti lia bitotina ebitoomakales’iso .
54006018	Nde bakeleke bekeeli ya booto , bafotakeke ko la bakuwa balau la basukaneke la basi basaɔ la bakaeleke bakaɔ ;
54006019	la ongoma batosɔnjɛlɛ bondanda wau bolau eoka ya mbile ebilayeke , mbo baɔlɛkɛ loiko loa wewe .
54006020	Ee Timoteo , tinganaka la loao elosotikomo laɛ ! Taka bɔkɔngɔ nda beongaonga la tofenya ebile ko wawa , ebitotangomo la bamɔi mbo wɛlï finɛ .
54006021	Bamɔi ebasoimela wɛlï-ao basoomelo lilendelu angɛnɛ . Booto wa Mungu boyaleke laɛ .
55001001	Imi Paulo Botomomu wa Masiya Yesu ko la lisangi lia Mungu , eoka ya lisakä lia loiko elosoomana la Masiya Yesu ,
55001002	ende Timoteo wana wami wa losamɔ ; booto la shota la lilatemi lia Mungu Sango la Masiya Yesu Ngɛnɛ wasu biyaleke laɛ .
55001003	Itofaekefa Mungu kelekëlë ani itoenyakela’aɛ mbile la mbile nda basomboli bami ende Mungu oyasokuwela’mi okuwel’Inde la botema botanu , kwa akelaka imɔ bangau bami .
55001004	La ocho la löwa , ani atoenyakela’mi foo yaɛ eyɛnɛnɛk’iso laɛ , itokwelo yɛmɛ yɔɛnɛ aɛ liasi , mbo iyaleke ko la limɛngɔ fuu liasi .
55001005	Isoenyelesomo loasɔ loa lilendelu liaɛ lia momongo , lia bɔfɔnɔ ewayalaka oso la tata waɛ otomali , ako Loisi la elia nyango waɛ ako Euniki la iluwi nde mbo liyali imɔ ko laɛ .
55001006	Ko l’eokao itoenyakeles’aɛ ndofumbesa isosha sha booto eshafomoko aɛ la Mungu ko la lotalio loa besamba yami ;
55001007	eoka Mungu atiafaefak’iso bolimo wa bɔwa , kangä ewa bofoka la losamɔ la likɔmɔnyi lia botema .
55001008	Eokao owëke limama nda linangoli loasɔ loa Ngɛnɛ wasu , ango ko eoka yami oyakandakcmu bɔnyɔlɔlɔ eoka yande , kongo ko aelaka likaɔ lia biale ebitookak’iso eoka ya Mboli Ilau , ko la bofoka wa Mungu ,
55001009	oyasouwes’iso , oyasot’iso lioi lia lotanesomo , inga eoka ya bekeeli yasu , kangä eoka ya lisangi liande angɛnɛ la booto wande ewafomoko iso ende Masiya Yesu ko oso wa lotango loa mbile ,
55001010	ebosoisoelomo iso kwani ko la lɔɛnɛlɔ loa Bouwesi wasu ako Masiya Yesu oyasotungamesa liwa la oyasoanesa loiko la liwawi elitilafɔndɛk’imɔ , ko l’eoka ya Mboli Ilau .
55001011	La imi nd’atomokö bonangoli la Botomomu la boekesi ,
55001012	ko l’eokao isokaka imɔ ko biale-bi . Nde itioke sɔni eoka iluwi nde ndoluw’Inde oyasolendokolomo lami la iluwi nde mbo asokɔkɔlɔ ndotingakana la yao ebisofaefa’mi efaef’inde ko nda lise lina lia Ngɛnɛ .
55001013	Tutelaka ko eluweselo ya liekesi lilau elisok’aɛ ende’mi ko la lilendelu la losamɔ loa Masiya Yesu ;
55001014	tinganaka la wɛlï la yao ya wewe ebisofaefomo aɛ ko la Bolimo Botanu oyayali atiteni yasu .
55001015	Osoluwa loasɔ loko mbo baina batotina nda tukela ya Asia basolɔmwɛlɛ’mi , bu ko la Fungelo la Elumongene amamwito lau .
55001016	Ngɛnɛ wasu awɛlɛkɛ bofindi wa Onesifolo shota eoka inde nd’asoyasunga’mi mbile la mbile la atiokele bɔnyɔlɔlɔ wami sɔni ,
55001017	nde iyak’inde nda Loma , inde lumama okaluke’mi la inde loosha’mi omao .
55001018	Ngɛnɛ wasu afek’inde fofe yoosha shota sha Ngɛnɛ nda lise lina liande ; la lisungi liande nda Efeso , aɛ nd’aluwi liao finɛ .
55002001	Aɛ , wana wami , wangemesomoko ko la booto ebole la Masiya Yesu ,
55002002	la yao ebisokak’aɛ ende’mi nda baiso ba batangeli wike , ɔlɛsɛkɛ imɔ ko bato basi ebolendelomo mbo baekekeseke imɔ ko basi .
55002003	Aelaka likaɔ lia biale ebitokak’iso kwa bosilikani bolau wa Masiya Yesu .
55002004	Bosilikani oyasɔkɛ bita aitoluwan’imɔ la njasɔ ya okenge eoka mbo aomaleseke Komanda oyasotak’inde lina nda lotango .
55002005	La boto wa liangɔ imɔ , aitofomo ikëmbë sha ngɔi sakolo ngo ko asolitesa baiti ba liangɔ .
55002006	Bokuwi wa elanga oyatokaka bonui , aondu nde ndɔɔlɔ eula ya elanga oso wa basi .
55002007	Enyakelaka elotoonga’mi la Ngɛnɛ wasu atolembeeles’aɛ litina litotina .
55002008	Enyakelaka Yesu Masiya wa bofindi wa Dawidi , oyatɛmwɛsɔmɔkɔ nda liwa , kwa asoekesomo nda Mboli Ilau ebisonangola’mi ;
55002009	la eoka ya Mboli Ilau-bi isoka biale oko kwani asokandomo’mi bɔnyɔlɔlɔ kwa oto obe finɛ , kongo ko Lioi lia Mungu litikandomo .
55002010	Eokao isotendela bitotina mbo ebasoaomo la Mungu , baɔlɛkɛ imɔ ko liuwesi elisoomana la Masiya Yesu ko la tala ya layalaya lisanga .
55002011	Liölo-li lile ngo ko wewe , mbo — Eya to mbo tosowa amamwito la Masiya , ambo tolayalanaka lande nda loiko ;
55002012	Eya mbo tokɔkɔmɛlɛ biale , tolaɔlɔkɔ likaɔ nda yakakaelo yande . Toanganya Inde , ani Inde elaanganyaka iso ;
55002013	Eya mbo iso toti bolendelomo , Inde angɛnɛ asokɔkɔmɔ ewolendelomo , eoka atikɔkɔlɛ ndotombola lioi liande angɛnɛ .
55002014	Enyelesaka iyo njasɔ-bi . Nda baiso ba Ngɛnɛ telak’iyo imɔ liti mbo bafenyakanëke tofenya twa baoi , eoka ongoma twao angosunga loasɔ , kangä koeyaeyesaka ebatoka liekesi .
55002015	Fumbaka la bofiili ndoɛnɛlɛ oso wa Mungu kwa bokuwi oyatoomalesa ngɛnɛ wande , angoka sɔni nda bokalala wa lioi lia wewe eoka atosanoela lioi la liengani .
55002016	Fekaka to beongaonga la tofenya ebile wawa eoka ongoma batokɛkɛ la oso nda litefoli lia njasɔ ya Mungu , la baoi bau batokɔnɔ kwa loo nda Etanda .
55002017	Humanayo la Fileto bale bato ba bɔfɔnɔ-bo ,
55002018	basolota nda mboka ya wewe ani basoonga mbo litɛmwi nda liwa lisosila oko kwani , la ongoma basoeyaeyesa lilendelu lia bato bamɔi .
55002019	Kongo ko esukameselo eyekɔkɔmu , eyaswomokö ko la Mungu ekoyali ina la esotomo ndembe ya chapa yande , mbo — Ngɛnɛ nd’aluwi ebande ; la imɔ mbo — Boto la boto oyatosingwa Lina lia Ngɛnɛ asɛnyanɛkɛ la bitotina ebitiengane .
55002020	Nda ndakɔ ya likama , biɛngɔ ina biti ko eya mbela la bieto ya pata kongo , kangä imɔ ko eya tosandu la tɔlɔngɔ , la bimɔi bile yotaliomo nda likuwa , la ebimɔi biti yotaliomo .
55002021	Eya to mbo boto etanesa botema wande ndosokola ebimɔi , inde koyala kwa ɛɛngɔ yotaliomo , eyesüchomo la eyengani nde la likuwa lia ngɛnɛ wa ndakɔ la eyekɔmɔnyɔmu bakuwa batotina balau .
55002022	Kwelaka to yɛmɛ ya liemba botili , nde engaka liengani , la lilendelu , la losamɔ , la lilatemi amamwito l’ebatosingwaka lina lia Ngɛnɛ ko la betema betanu .
55002023	Fekaka ndoka tofenya la bosho wa bibebe eoka bile wawa la oluwi nde mbo bitofɔɔlɔ liwesani kongo .
55002024	Nde bɔkɔwa wa Ngɛnɛ wasu ationdu nde ndowesakana , kangä ndoyala boto wa shɔnjɔnja ende batotina la boekesi wa wɛlï la bɔfɔɔmu .
55002025	aekeseke ko la botema sambo ebatotefokol’inde , eluwa Mungu atofaef’iyo fofe yokalangana la yoluwa njasɔ ya wewe ,
55002026	la mbo buwesomoko see nda ilonga sha Satana esisoundes’iyo kakau mbo bakeleke lisangi liande .
55003001	Luwaka nde mbo nda bacho ba liili , mbile biwaü finɛ bilayaka .
55003002	Eoka bato belayalaka la yɛmɛ ya njasɔ yau angɛnɛ kongo , la yɛmɛ ya bieto wike , tofäalä , bɔmɛtɔ , ebatosɛɔlɔ basi , ebaitolitesa ebaot’iyo , ebati la bootaota , ebati la boyaeli botanu ,
55003003	ebati la booto , la angwɛnɛ liwa-ngandi , eba tomwatomwa , ebatiluwe ndofekela yɛmɛ yau , ebale la bolengi wa nyama , ebatilɛmbɛ bolau ,
55003004	ebatowamba baina , eba bofaofao nda njasɔ , ebatofaala la bɔfɛnɔ , ebasami ko bamɛngɔ nde batisame Mungu ,
55003005	batokweela boyaeli wa basemoli ba Mungu , nde batoanganya bofoka wande nda betema . Taka to bɔfɔnɔ-bo w’ato bɔkɔngɔ !
55003006	Bamɔi bau batɔɔndɔkɔkɔ ndokaɔtɔ nda ndakɔ mbo baɔngɔlɛkɛ totomali etosokaka bolito wa njasɔ ibe , la etosofɛfɛ la yɛmɛ ya bɛfɔnɔ wike ,
55003007	ebatoekaeka liekeëlä , angokɔkɔlɔ ndoosha liluwani lia wewe ango sinyo .
55003008	Kwa afekwanaka nde Yane la Yambele ofekwana la Mose , ko ongoma , e-bato-ba batofekwana njasɔ ya wewe ; betema yau bisobeba la obe la bati boimelomo nda njasɔ ya lilendelu .
55003009	Kongoko baitolonga ndɔkɛ la oso eoka bibebe yau bitoluwana la batotina kwa ayalak’imɔ loasɔ loa bato ana kwaala .
55003010	Nde aɛ Timoteo , osotuta liekesi liami la wɛlï , boyaeli wami , la yao ebisosangaka’mi , lilendelu liami , liombakeli liami angowa esole , losamɔ loami , la likɔkɔmɛlɛ liami ,
55003011	la likongolomu la biale eyokaka’mi , la nda Antiokia la nda Ikonio la Lusetula . Aina bakongolomu ebokaka’mi ! Nde Ngɛnɛ lɔɔnɔkɔlɔkɔ’mi nda bao batotina fɛɛ .
55003012	Eingo ko , batotina ebasangi ndoyalaka la lilitesi lia Mungu ko la Masiya Yesu nda liwawi-li , bekongolomoko nde ;
55003013	kongo ko bato babe la balimbakeli batokaetama nda obe , batolimbaka la batolimbokomo imɔ .
55003014	Nde aɛ angɛnɛ , kɔkɔmɔkɔ nda yao ebisoek’aɛ la ebisoimel’aɛ mbo yende wewe ani asoluwak’aɛ bato ebasoekekes’aɛ ,
55003015	la mbo , ko nda shainɛngɛ shaɛ osoluwa Kasa ya Mungu ebisokɔkɔlɔ ndɔɔlɛs’aɛ liluwani lia lilendelu liolendelo Masiya Yesu .
55003016	Lokasa lototina losotomo ko la Bolimo wa Mungu la loondu nde ndosungak’iso nda liekesi lilau , la nda boimo la litomboli lia yao ebiti wewe la ndokɔsɔlɔ ebale kwa bainɛngɛ nda liengani ,
55003017	mbo Boto wa Mungu aɔlweke hɔlɔɔ ani asosungomo ndokela bakuwa balau batotina .
55004001	Isotel’aɛ likakanelo nda baiso ba Mungu la Masiya Yesu oyatoatakela ebakoyala la liwawi , l’ebasowa ; ko la loyo loande la Bɔkɔta wande ,
55004002	taka boeki wa Lioi liande ; emaelaka likuwa liaɛ la nda mbile ya fofe , l’ani fofe etiɛnɛlɛ , imakaka , faka liɛngɔ , fumbesaka , owëke esole ango sinyo nda liekesi liaɛ .
55004003	Eoka mbile elayaka nde eyetiokeke bato liekesi lia wewe , kongo ko , l’eoka ya yɛmɛ yau angɛnɛ , batotaka likama lia baekesi lioi eoka batoi bau angɛnɛ bende la longo lokaka njasɔ biyai ,
55004004	la batoimbokola batoi bau nda liekesi lia wewe la batokatute bembila ya batata .
55004005	Nde aɛ angɛnɛ , aekesaka botema se , tendekelaka biale , kelaka likuwa lia Bonangoli wa Mboli Ilau , ɔlɔlɔkɔ lotimbana loaɛ loa bosungi .
55004006	Nde loasɔ loami angɛnɛ , Imi ikowɛlɔmɔ se , kwa lifaefi elisowɛlɛmɛ se nda etambelo la mbile ya lɔkɛndɔ loami losamboiya ;
55004007	isolonga ndonana liango lilau , isoiya la lilongi nda fɔmbi , isokɔcha tele yami ya lilendelu ;
55004008	ko la mbile eyekayeke iyoyo sha bowangɔ sisüchelomo’mi ; la Ngɛnɛ wasu elafaka’mi shao nda lise lina liande , Inde nd’ale Bokomyi ewengani . Tinga’mi angɛnɛ kongo , kangä imɔ ko batotina ebasolombakela loyo loande la losamɔ , iyo belafomoko imɔ ko shao .
55004009	Fumbaka ndoya ende’mi lisasaya ,
55004010	eoka Dema , oyasami nde njasɔ ya wenda-bo , asomacha’mi okakɛ nda Tesalonika ; Kelesekene asɔkɛ nda Galatia la Tito nda Dalamatia .
55004011	Ko Luka kongo ayali lami ono ; taosoko Malako , yauku lande amamwito laɛ , eoka asosunga’mi la lotimbana nda likuwa .
55004012	Isotoma Tukiko nda Efeso .
55004013	Eyekayek’aɛ , eshaka kanjo eyamachaka’mi olo eya Kalapo nda Tuloa la kasa ina imɔ , nde simbi to kofo yosɔnɛlɔmɔ kasa .
55004014	Alesandelo botuli wa mbela asotamba’mi bokondo finɛ ; Ngɛnɛ elaolɛsɛk’inde likundo lioengana la bekeeli yande .
55004015	Aɛ imɔ kolamb’inde la wɛlï eoka afekelak’iso inango finɛ ;
55004016	Boto angɔmɔi ationgele’mi nda limutoli liami lia oso liomutola liwanjelomu , nde batotina bamacheliki’mi ; lotatangelomo iyo mbo loasɔ !
55004017	Nde Ngɛnɛ wasu ayalanaka lami ndɔɔlɛsɛ’mi bofoka , mbo ko lami linangoli lia wɛndi wande limelesomoko nda wenda la mbo tukela ya bato batotina bokeke wao ; la isɔɔnɔkɔlɔmɔ nda bɔnɔkɔ wa simba ,
55004018	Ngɛnɛ wasu atɔɔnɔkɔlɔ’mi nda bobe bototina la atouwesa’mi yɔtɛkɛ nda Bɔkɔta wande wa Use . Ataliomoko tala ko layalaya , ongoma .
55004019	Seelelaka’mi Pulisika la Akwila la bofindi wa Onesifolo .
55004020	Elaseto asotikala nda Kolinto la isomacha Tulofimo nda Mileto ani ayali la loo .
55004021	Fumbaka ndoya ono oso wa tengai ya bondiya . Eubulu asoseel’aɛ , la Pudeno la Lino la Kalaudia la bitungani bitotina ya Etanda imɔ basoseelak’aɛ .
55004022	Ngɛnɛ wasu ayaleke la bolimo waɛ . Booto boyaleke lanu .
56001001	Imi Paulo bɔkɔwa wa Mungu la Botomomu wa Yesu Masiya , eoka yokondesa lilendelu lia ebasoaomo la Mungu , la yokondesa liluwani liau lia wewe wa njasɔ ya Mungu ,
56001002	ko la iɛli sha liwawi lia layalaya eloatikaka Mungu lisakä ko oso wa lotango loa mbile , ( Mungu aitota lolanga ) .
56001003	Nda lisho elienganaka , Inde loɛnɛsɛ Lioi liande ko la linangoli lia wɛndi ebosofomo ende’mi ko la isosha sha Mungu Bouwesi wasu .
56001004	Ende Tito wana wami wa wewe oyasangani lami nda lilendelu limɔi , booto la lilatemi lia Mungu Sango la Masiya Yesu ako Bouwesi wasu .
56001005	Yatikak’aɛ nda bosanga wa Kulete ko la litina-li , liko mbo wenganeseke la wɛlï njasɔ ina ebimachani la mbo oteke Bekumi nda okenge la okenge kwa atelaka’mi angɛnɛ otel’aɛ ndola .
56001006	Boto oyati la litwanelo , oyasɔngi wali ko ɔmɔi , oyale la bana ebasoimela Yesu , ebatiwanjelomo mbo bale bifembesi la totefola ;
56001007	eoka loondu nde mbo Bokumi w’Etanda oyale kwa Bonyafala wa bofindi wa Mungu , ayaleke boto oyati la loasɔ ango lɔmɔi , ango ichocho la etenge , inga boto wa bosho nda bänä kwa boto bolola bieto wike .
56001008	Kongo ko ayaleke oyatonyangela bɛɛnda , oyasami nde bolau , oyaluwi nde njasɔ la wɛlï , wa liengani ende bato la ende Mungu , la oyatokakalesa botema wande angɛnɛ ;
56001009	boto oyatokɔkɔmɛlɛ liekesi lia wewe elisoimel’iso mbo akɔkɔlɛkɛ , inde angɛnɛ , ndoekekesa basi liekesi eliengani la ndotombola bato ebatotefokola liao .
56001010	Eoka eba totefola la beongaonga la belimbake bende wike , asa kɔni ebasoimela liteni lia totombe .
56001011	Loengani nde mbo balinjomoko bɛnɔkɔ eoka basoeyaeyesa befindi bitotina bimɔi ani asoekekes’iyo liekesi eliti lau l’isosha shoekesa , mbo bɔlɛkɛ bieto kongo .
56001012	Ɔmɔi wau angɛnɛ ako bɔtɔndɔli wau loonga mbo — Eba Kulete bende bato ba nanga , nyama ibe , bafofa bieka eba bowandu ko mbile bitotina .
56001013	Liölo-li liande lile ngo ko wewe ; eokao fak’iyo liɛngɔ liwau mbo bakɔkɔmɛkɛ nda lilendelu lilau ,
56001014	la mbo batalaila bishä ya BaYuda la baiti ba bato ebasolota mboka ya wewe .
56001015	Ende ebasotana betema , bitotina bisosäsa la botanu , kongo ko ende bato ba bɔwɛwɛ la ebati la lilendelu , ambo loasɔ ango lɔmɔi loti lotanu , nde baenyeli bau la bienyelo yau bile la bɔwɛwɛ .
56001016	Basoaolaka mbo basoluwa Mungu , kongo ko batoangany’Inde ko la bekeeli yau , bende bato ba efu , ba litefoli la basoomekelo bakuwa balau batotina .
56002001	Nde aɛ angɛnɛ , Tito , nda liekesi , ongaka lau ko njasɔ ebisoondo liekesi lilau ;
56002002	mbo biange bitolome bayaleke la boyaeli wa wɛlï la liengani lia biuwa , la bɔkɔkɔmu nda lilendelu la losamɔ la bofiili .
56002003	Ekesaka biange bitomali mbo bayalek’imɔ la boyaeli ewengani l’ebatokuwela Mungu , angotomwatomwa , angowaka bänä ;
56002004	kangä ebatoekesa njasɔ bilau mbo bakɔsɔlɛkɛ besanga la baseka la wɛlï mbo basameke balome bau la bana bau ,
56002005	ndoluwa njasɔ la wɛlï ndoyalaka la limama , ndokelaka bakuwa ba ndakɔ , ndoyala la booto , la ndolitesa balome bau , mbo lina la lioi lia Mungu litatomo bɔkɛcha .
56002006	Tosenge tooku ko ongoma , fumbesaka iyo mbo bayaleke la boyaeli wa wɛlï ;
56002007	nda njasɔ bitotina , aɛ angɛnɛ yalaka etichelo ya bekeeli ilau , la nda liekesi la momongo la boyaeli , l’angwɛnɛ isɛkɛsi ,
56002008	kangä la liekesi eliti liotombolomo eoka liengani la olau , mbo wiyani laɛ okeke sɔni eoka atioshe lioi libe lioonga loasɔ loasu .
56002009	Ekesaka bɛkɔwa ndolitesa bangɛnɛ bau mbo baomalesek’iyo nda njasɔ bitotina , angofenyana lau tofenya ,
56002010	angoiya bokwangä ; kangä ndɔɛnɛsɛ bangɛnɛ bau lotimbana lolendelomo la wɛli mbo baɔlɛsɛkɛ liekesi lia Mungu Bouwesi wasu ko lokuku lolau nda njasɔ bitotina .
56002011	Eoka booto wa Mungu bosɔɛnɛlɛ ndoeshela bato batotina liuwesi ,
56002012	la bosoekekes’iso ndotika lisakä liofekaka njasɔ ebiti ya Mungu , la yɛmɛ ya wenda-bo , kangä ndoyalaka la boyaeli ewengani la lilendelu lia njasɔ ya Mungu nda mbile-ye ya kwani ,
56002013	ani tokoumbakela la iɛli sha lokemo shasu siko lɔɛnɛlɔ loa tala ya Mungu ofi la Bouwesi wasu ako Masiya Yesu ,
56002014	oyafak’Inde angɛnɛ eoka yasu mbo aendolek’iso nda njasɔ ibe bitotina la mbo ataneseleke tukela ya bato boomana lande bako ebatofumbaka ndokelaka bekeeli bilau .
56002015	Taka boeki wa bakakanelo-ba , la linangoli la liimi la isosha sitotina la boto angɔmɔi ataoly’aɛ .
56003001	Enyelesak’iyo mbo baliteseke bɛkɔta l’ebale l’isosha likolo liau , kuliaka baiti bau , la umamaka okela bakuwa balau batotina ,
56003002	la mbo batatɔngɔ boto angɔmɔi , batawesana , kangä mbo bayaleke la bɔfɔɔmu ani batoyalana la batu batotina la bɔɔngu .
56003003	Osooso iso nd’ayalaka imɔ ko bibebe , totefola , twalimbokomöko nda loeyaeyo , twalitesaka yɛmɛ ibe la bamɛngɔ ba bɛfɔnɔ wike , twatimbanaka nda bobe la luno , twaiyomoko la basi la twaiyanak’imɔ ;
56003004	kongo ko ɛnɛlɛkɛ̈ to booto bofi la losamɔ lofi loa Mungu Bouwesi wasu ,
56003005	Inde louwes’iso , inga eoka ya bekeeli ya liengani eyakelak’iso , kangä ko l’eoka ya booto wande angɛnɛ , Inde louwes’iso ko la lisooli la liotomu liyai eliafomoko iso la Bolimo Botanu ,
56003006	oyawɛlɛkɛmɛ end’iso ko l’eoka ya Yesu Masiya Bouwesi wasu ,
56003007	litina mbo toenganesomoko ko la booto wande , la tosangoleke botiko wa iɛli sha loiko loa layalaya .
56003008	Liölo-li lile wewe la isangi nde mbo wekesek’iyo mbo ebasolendelo Mungu batimbaneke la wɛli nda bakuwa balau , ongoma lole lolau la lotosungaka bato finɛ .
56003009	Kongo ko kufaka otakana fee litela , ango ko loasɔ loa tunya ya fɛto ya oso , ango ko loasɔ loa bosho wa Bikela eoka fee bina bitisung’iso la bile ko beongaonga wawa .
56003010	Sɛnyanaka la boto oyatolɛmbɛ ko ndokomya njasɔ ko inde angɛnɛ , ani osotaf’inde boimo ɔmɔi ango imbale ;
56003011	luwaka mbo bɔfɔnɔ-bo wa boto asofenya ebisomel’iso la batwanelo , la asof’inde angɛnɛ se .
56003012	Eyakatomeleke’mi Alutema , ango ko Tukiko end’aɛ , umamaka oya ende’mi nda bokenge wa Nikopoli , eoka isosanga ndokayalaka omao nda tengai ya bondiya .
56003013	Kotaka sumbu ndokɛsɛ Sena oyale ikomya , la Apolo , nda lɔkɛndɔ loau la mbo bataomelo yeka .
56003014	Bato ebasu imɔ bekeke ndokelaka bakuwa balau bosilesa beeno yau mbo batalengeela bieka .
56003015	Batotina ebale ono amamwito lami basoseelak’aɛ ; seelaka eba Etanda ebasami nd’iso . Booto wa Mungu boyaleke lanu yaatotina .
57001001	Imi Paulo , boto wa Masiya Yesu oyakandomu bɔnyɔlɔlɔ , la etungani yasu ako Timoteo ,
57001002	tosotoma lokasa-lo ende Filemona bokuwani lasu wa losamɔ , la ende welo wasu w’Etanda ako Apia , la ende Alikipo bosilikani lasu nda bita-bi , la ende eb’Etanda ebatosɔngɔkɔmɔ nda ndakɔ yaɛ , Filemona .
57001003	Booto end’ino la lilatemi lia Mungu Sango wasu la elia Ngɛnɛ wasu ako Yesu Masiya !
57001004	Itofaekefa Mungu kelekele mbile bitotina ani itosingwaka baina banu nda basomboli bami ,
57001005	eoka isokaka loasɔ loa losamɔ la lilendelu elile laɛ ende Ngɛnɛ Yesu la ende ebüchomu batotina bande ;
57001006	la isosombola mbo lisanganesi lia lüendelu liaɛ liɛnɛsɔmɔkɔ nda liluwani lia bitotina bilau yanu ebile ya Masiya .
57001007	Eoka yende la limɛngɔ la botema bosoaa se eoka ya losamɔ loaɛ , mbo betema ya eba Masiya bisoyaimwaka ko eoka yaɛ , etungani .
57001008	Eokao , ango yetendela finɛ ndotel’aɛ ekela nda lina lia Masiya mbo oondu nde ndokela kwa atoonga’mi ,
57001009	kongo ko isɔlɛmbɛ ndolɔmbɔkɔl’aɛ eoka ya losamɔ ; Imi Paulo , wange finɛ la imɔ boto wa Masiya Yesu oyale kwani nda bɔnyɔlɔlɔ ko l’eoka yande ,
57001010	ikolɔmbɔkɔl’aɛ loasɔ loa ewami wana ako Onesimo oyasoota’mi oot’inde onomono nda bɔnyɔlɔlɔ .
57001011	Oso Onesimo atiaaka bosungi waɛ , nde kwani ale bosungi bolau waɛ , la ewami lisanga .
57001012	Isoinol’inde end’aɛ kwa mbo isotomel’aɛ botema wami angɛnɛ .
57001013	Ko’mi angɛnɛ , ani isosanga ndotikala lande ono eyami , mbo akuweleke’mi loasɔ loaɛ angɛnɛ , ono ayali’mi nda bɔnyɔlɔlɔ eoka ya Mboli Ilau ;
57001014	nde itilɛmbɛkɛ ndokela loasɔ angolɔmɔi sakolo ngo ko ani aɛ nd’aluwi oso , mbo booto waɛ botatinjakomo , kangä ko l’eoka ya lisangi liaɛ angɛnɛ .
57001015	Eluwa ko la litina-li asɛnyanɛsɔmɔkɔ laɛ ko mbile sinyo , mbo oyaleke lande layalaya ,
57001016	nde inga imɔ kwa bɔkɔwa , kangä ndolongela bɔkɔwa , kwa etungani oyasamomu lami finɛ , nde simbi to laɛ , loasɔ loasu balomboki la eoka ya Ngɛnɛ wasu .
57001017	Eokao , botanga’mi mbo lisaɔ liaɛ , aɛ koael’inde kwa mbo waeli nde’mi angɛnɛ .
57001018	Eyambo akeelak’aɛ loasɔ lobe , la eyala la bolima waɛ , taka to wao nda lokasa loami ;
57001019	Imi Paulo nd’asosɔnɔ la bosamba wami angɛnɛ mbo — Imi itokamba . Itaonga laɛ mbo wende imɔ la bolima woeta ende’mi , boko liwawi liaɛ angɛnɛ .
57001020	Eingo , etungani , yɔlɛkɛ sumbu bondanda end’aɛ nda likuwa lia Ngɛnɛ wasu ; yaimwesaka botema wami eoka ya Masiya .
57001021	Isosɔnɛl’aɛ ongoma eoka isolendelo lilitesi liaɛ la eoka isoluwa mbo otokela ambo loasɔ lolongela elosoonga’mi .
57001022	Tonjelak’imɔ imi ndakɔ yoingala , eoka iɛli shami sile mbo yeinolomoko end’ino ko l’eoka ya basomboli banu .
57001023	Epafula oyale amamwito lami nda bɔnyɔlɔlɔ eoka ya Masiya Yesu , asoseel’aɛ ,
57001024	la Malako la Alisitaluka la Dema la Luka basungani lami nda likuwa .
57001025	Booto wa Ngɛnɛ Yesu Masiya boyaleke la belimo yanu .
58001001	MUNGU oyaongaka la batata basu kwala mbile la mbile , ko la bɛnɔkɔ ya batɔndɔli la kanda la kanda ya boongeli ,
58001002	asoonga lasu imɔ kwani nda bacho-ba ba liili ko la Wana , oyasosangesomo yaatotina ko la Mungu . Ko lande Mungu lokel’imɔ bitotina ebile nda wenda-bo .
58001003	Ayalaka bongalikimi wa tala ya Mungu la boyaeli wa liluku eliengani chaa la elia Mungu ; ayalaka Bosukamesi wa wenda bototina ko la Lioi liande lia bofoka . Asilak’Inde ndotanekes’iso batwanelo la bobe , Inde loyala se nda bosamba w’olome wa Oyaeti ako Mungu olikolo nda use ,
58001004	ongoma asolongela bakitomo fɛɛ , eoka asosangola lina elisolongela baina bau fɛɛ .
58001005	¿ Aongaka to la boni bokitomo la eni to mbile , mbo — Aɛ wende wana wami , Imi nd’asoot’Aɛ louse-lo ? La liasi mbo — Itoyala nde Sango end’Inde , la Inde nd’atoyala wana ende’mi .
58001006	La liasi imɔ , aeshelak’Inde wana wande wa oso ende balomboki nda wenda , Inde mbo — Bakitomo batotina ba Mungu basemolek’Inde .
58001007	Nde nda loasɔ loa bakitomo , Inde loonga mbo — Inde nd’asɛli fofo mbo bakitomo bande , La ndamɛ ya bosa mbo ebatolites’Inde .
58001008	Nde nda loasɔ loa Wana , Inde loonga mbo — Ee Mungu , kɛka yaɛ elayalaka layalaya , Isosola sha isosha shaɛ , sile sha Bɔkɔta wande .
58001009	Ososamaka liengani , nde osoiyela litefokoli lia bikela ; Eokao Mungu , ako Mungu waɛ , asosiy’Aɛ la baita büch’Aɛ la limɛngɔ liolongela elia basaɔ baɛ .
58001010	La imɔ — Aɛ , Ngɛnɛ , waswaka bisukamelo ya wenda nda baakoelo , Buse bole ngo ko likeli lia besamba yaɛ angɛnɛ ;
58001011	Wao bolasɛɛsɛlɛkɛ , nde Aɛ bolatikalaka la lokato , Bilaulamaka kwa bisinda ebisowa baɔmbɔ .
58001012	Aɛ bolaundukolaka wao kwa esinda ya bɔsɔkɔ , La bilafangolomoko kwa shɛmɛsɛ ; Nde Aɛ wende ngo ko ano , La miaka yaɛ bitilatungek’imɔ .
58001013	¿ Nde aongi to la boni bokitomo la eni mbile , mbo — Yalaka se nda fangi ya bosamba wami wa olome , Konda akateke Imi baiyani laɛ kwa esolo ya batindi baɛ ?
58001014	¿ Bakitomo batotina baisoyalaka belimo ebitosemokola Munga la ebitomomu okasungaka loasɔ loa ebakasangoleke liuwesi ?
58002001	Eokao loengani nde lasu mbo toenyakeleke ndoenyakela ko yao ebisokak’iso , elua totacha kwa watɔ atocha mbole .
58002002	Eoka eya mbo Lioi eliaongomoko lasu ko la bakitomo liyala nde wewe la eya nde wewe mbo njasɔ bitotina bisokuchakomo , kwa batwanelo kwa batefoli , ko la lokucho loengana ,
58002003	ani iso kokufa loao la moni , ani tosolenjalenja liuwesi lifi-li ? Liuwesi-li liaongomoko la Ngɛnɛ oso la liakɔchɔmɔkɔ end’iso ko l’ebokaka Inde ,
58002004	la Mungu angɛnɛ lokuliana lau ko la ndembe ya bisisho la tokesa twa kanda la kanda , la bakaɔ ebasokaela Bolimo Botanu kwa asosangak’Inde .
58002005	Eoka Mungu atiafaefaka bakitomo isosha shokakalesa bato ebatoyalaka nda wenda ebokayeke , ebokoongel’iso oko kwani .
58002006	Nde asisa loonga nda lokasa lɔmɔi mbo — ¿ Bolomboki end’iye mbo oenyakelek’inde , La wana wa oto mbo oniyek’inde sumbu ?
58002007	Osɔɔndɔl’inde ose ya bakitomo la mbile kɔni sumbu , Osowates’inde iyoyo sha tala la lilitesi ;
58002008	Ososɛlɛ bitotina kakala ose ya batindi bande . Nde asɛlɛk’Inde bitotina kakala end’inde , litina lile mbo atiamachaka angɔmɔi eyetisɛlɔmɔ kakala end’inde . Kongo ko tokɛni kɔni bitotina ndosɛlɔmɔ kakala ende bolomboki ;
58002009	nde tosotichak’Inde oyaɔndɔlɔmɔkɔ ose ya bakitomo ko la mbile sinyo , ako Yesu Oyasotaliomo tala la lilitesi lia yaatotina eoka ya bomusi wa liwa , mbo ko la booto wa Mungu aluweke bololo wa liwa loasɔ loa bato batotina .
58002010	Loaenganaka to mbo Mungu , eoka bitotina lokelomo lande la ko l’eoka yande , l’ani asoesh’Inde bana wike ko nda tala , mbo aɔlɔlɛkɛ Botoli oso oyasoiyes’iyo nda liuwesi ko la bemusi finɛ .
58002011	Eoka Oyasücha bato la bato ebasüchomo , batotina bende ngo ko la Sango ɔmwito ; ko la litina-li , Yesu atioke sɔni yot’iyo lina liko bitungani .
58002012	Inde mbo — Itotaka boeki wa lina liaɛ ende bitungani yami Nd’atiteni ya windi w’ebasosɔngɔmɔ itoinel’Aɛ la bɔɛlɛ .
58002013	La imɔ mbo — Imi nd’atolendelo Inde . La imɔ liasi , mbo — Imi-yo la bana ebasofaefa Mungu efaefa’mi .
58002014	Ongoma , eoka ya mbo bana bende la bindo la bakila lisanga , ko ongoma asosɛlɛ imɔ ko yao , mbo ko la liwa liande , asɛɛsɛlɛk’inde oyayali la isosha sha liwa , ako Satana ;
58002015	la mbo aɔnɔkɔlɛkɛ batotina ebaindomoko bɛkɔwa ko la liwawi liau litotina nda iwaesa sha liwa .
58002016	Wewe atiunde bakitomo bosamba ndosungak’iyo , kangä bana ba Abalayama ebasosungomo lande .
58002017	Eokao loaenganaka lande mbo akweke la liluku lia bitungani yande , mbo ayaleke Kanga Eyeti ya booto la eyolendelomo nda likuwa lia Mungu , litina mbo amɛsɛlɛkɛ batwanelo ba bato .
58002018	Yesu asokɔkɔlɔ ndosungaka ebasokɔtɔlɔmɔ nda lisoshela , ko l’eoka mbo Inde angɛnɛ aokesomoko bemusi la asoshelomoko oso .
58003001	Eokao to , Bitungani ebasüchomo , ino ebasotomo lioi elisosekwa nda use end’ino yaatotina , enyakelaka Botomomu la Kanga Eyeti oyasoaolelomo ko lasu , ako Yesu ,
58003002	oyayalaka wolendelomo nda lotimbana end’Inde oyafaefak’Inde isosha , la Mose ko ongoma loyala la lotimbana nda likɔmɔnyi litotina lia ndakɔ ya Mungu .
58003003	Eoka Yesu asofaefomo tala ya isosha ndolonga eya Mose , kwa boswi la bokomyi wa ndakɔ asofaefomo tala la lilitesi yolongela eya ndakɔ eyaswak’inde .
58003004	Ndakɔ la ndakɔ esoswomo la boswi , nde oyaswaka la oyakomyaka yaatoti ale ngo ko Mungu .
58003005	Mose ayalaka to la lotimbana lolendelomo nda likɔmɔnyi lia ndakɔ ya Mungu , kwa Bosungi mbo aluweseke njasɔ ebikaongomoko end’inde mbisa ,
58003006	kongo ko Masiya ayalaka la lotimbana lolendelomu elole eloa Wana angɛnɛ nda ndakɔ ya Mungu . La iso nd’ayali bofindi wa ndakɔ yande , eya to mbo tokɔkɔmɛlɛ lotendela la bofiili nda iyomala sha iɛli shasu .
58003007	Eokao lole kwa asoonga Bolimo Botanu mbo — Louse-lo boka lioi liande ,
58003008	Okwelöko betema bewaü kwa akelaka batata la litefokoli ; Nda lise lia likotelomu nda liɔmbɛlɛ ,
58003009	Olo akotelaka batata banu okotela’mi , Limɔ iyo bɛnɛkɛ̈ tokesa etwakelaka’mi ko miaka kana inɛi .
58003010	Eokao yasomaka la fɛtɔ ena , la imi loonga mbo — Basoeyaeyaka mbile bitotina nda betema yau , Batiluweke mboka yami .
58003011	Kwa atinyaka’mi ekanɔ nda lisomi liami , mbo — Batilaɔtɛk’imɔ nda baɛumɛlɔ bami .
58003012	Bitungani , tichaka , eluwa ɔmɔi wanu atayala la botema obe wotaka fee , la wosɛnyanes’ino la Mungu wa liwawi .
58003013	Nde fumbesakanaka lise la lise , ani akotangomu buse mbo Louse , mbo boto angɔmɔi wanu atakwelo botema bowaü ko la bolimbake wa bobe .
58003014	Eoka , eya to mbo tounda lilendelu ko ngwi konda liakoli konda liko , anyo iso kootwana la Masiya ,
58003015	kwa asoongomo lioi mbo — Louse-lo boka lioi liande , Okwelöko betema bewaü kwa akelaka batata la litefokoli .
58003016	¿ Bandai to ebokaka lioi-li batefokolaka Mungu ? ¿ Batiayalaka nde batotina ebasokwaka nda Ejipeto ko la Mose ?
58003017	¿ Mungu asomaka nde la yandai ko miaka kama inɛi ? Batiaaka ebakelaka obe la ebakwaka belyo se nda liɔmbɛlɛ ?
58003018	¿ Atinyaka nde ekanɔ ende bandai , mbo batilaɔtɛk’imɔ nda baɛumɛlɔ bande , sakolo ngo ko iyo ana ebatefolak’Inde ?
58003019	Eokao tosɔɛnɛ mbo batiakɔkɔlɔkɔ ndɔɔtɔ ina eoka batiaaka la lilendelu .
58004001	Eokao , kwa asotikomo lisakä liɔɔtɔ nda baɛumɛlɔ bande , towangeke mbo boto ɔmɔi wanu atatangomo mbo asoomelo bao .
58004002	Eoka iso nd’asonangoelomo Mboli Ilau imɔ kwa iyo ana ; kongo ko lioi eliokak’iyo litiaɔlɛsɛk’iyo yeka eoka litiasobianaka la lilendelu nda betema ya ebokaka liao .
58004003	Kongo ko iso ebasoimela lisakä , tosɔɔtɔ nda baɛumɛlɔ , kwa aongak’Inde mbo — Kwa atinyaka’mi ekanɔ nda lisomi liami , mbo — Batilaɔtɛk’imɔ nda baɛumɛlɔ bami . Kongo ko tokesa twande twakelomoko konda lokelomo loa wenda-bo .
58004004	Aongaka to olo nda lokasa , loasɔ loa lise lia osambale , mbo — Limɔ Mungu loɛuma la lise lia osambale nda bakuwa batotina ebakelak’Inde .
58004005	Aongaka imɔ liasi mbo — Batilaɔtɛk’imɔ nda baɛumɛlɔ bami .
58004006	Eokao losotikaelomo to bamɔi baɔtɛkɛ nda bao , limɔ ebanangoelomoko oso Mboli Ilau ina basoomelo ndɔɔtɔ eoka batiaaka la lilendelu ,
58004007	nde Inde lotinya lisho liasi mbo Louse , ani aongak’Inde ko la Bɔɛlɛ wa Dawidi mbisa ya fɛtɔ wike , la baoi ebasoongomo oso , mbo — Louse-lo boka lioi liande , Okwelöko betema bewaü .
58004008	Eoka eya mbo Yoswa afak’iyo fofe yoɛuma ani atiaongak’imɔ loasɔ loa lise liasi mbisa ;
58004009	baɛumɛlɔ ba Yenga basotikala oko ende bato ba Mungu ,
58004010	eoka oyakaɔtɛkɛ nda baɛumɛlɔ bande , asoɛuma nda bakuwa ebande , kwa aɛumaka imɔ Mungu nda ebande bakuwa .
58004011	Totafumbaka to ndɔɔtɔ nda baɛumɛlɔ bana , mbo boto atakwa nyongo ko la kanda ena ya litefoli .
58004012	Eoka Lioi lia Mungu likoyali la liwawi l’itinjo , lowelo loa liao losolongela eloa ambɔtɛ ya fänga imbale , litotwɛlɛ ko nd’atiteni ya botema la bolimo , la ko nd’atiteni ya baonje la bɔɔngɔ wa tokwa , la litoataka baenyeli la basangi ba betema .
58004013	Angwɛnɛ yeka eyakelomoko lande eyetiɛnɛlɛ oso wa bɔmbɔ wande , eoka bitotina fɛɛ bile wase la bisotambomo fololo oso wa baiso ba Inde oyale Bokomyi wasu .
58004014	Twende to la Kanga-Eyeti Efi oyasɔɔtɔ hɔu nda Use , ako Yesu Wana wa Mungu , eokao tokɔkɔmɛkɛ kɔkɛ nda liaolelomu liasu oaolel’Inde .
58004015	Eoka toti la Kanga-Eyeti oyatikɔkɔlɛ ndokel’iso ngandi eoka ya biale yasu , nde Inde angɛnɛ asoshelomoko nda njasɔ bitotina kwa iso , nde angwɛnɛ litwanelo .
58004016	Tosishaneke to la lotendela tina la kɛka yande ya booto , mbo tɔɔlɛkɛ shota la mbo tosheke booto bosungak’iso nda mbile ya boeno .
58005001	Eoka kanga-eyeti oyasoaomo ende bato asofomo isosha shoongela bato nda njasɔ ya Mungu , mbo atambeke Mungu bafaefi la nyama yofechomo eoka ya batwanelo .
58005002	Atokɔkɔlɔ ndowela eba botutuku ebale la batwanelo ngandi , eoka inde angɛnɛ asowa imɔ ko la biale .
58005003	Ko la litina-li aondu nde ndotamba batambi loasɔ loande angɛnɛ imɔ ko loasɔ loa bato batotina .
58005004	Nde boto aitotalema tala ko la isosha shande angɛnɛ nda likuwa-li , kangä ani asotomo lioi ko la Mungu , kwa atomoko ko Alana lioi .
58005005	Ko ongoma , Masiya atiatalemaka Inde angɛnɛ tala yoyala Kanga-Eyeti , kangä Inde ataliaka Masiya oyaongaka mbo — Aɛ wende Wana wami , Imi nd’asoot’Aɛ louse-lo .
58005006	La nda bɔɛlɛ wasi mbo — Aɛ wende Kanga konda layalaya , ko la liluku lia Mɛlɛkisɛdɛkɛ .
58005007	Ayalak’Inde ako Yesu la bindo ono , Inde losombola , Inde lolɔmbɔkɔlɔ la bileli finɛ la foo wike end’Inde oyasokɔkɔlɔ ndouwes’Inde nda liwa la Inde lolailomo ko eoka ya lilitesi ende Mungu .
58005008	Ango aaka ngo Wana , nde Inde loeka lilitesi ko l’eoka mbo Inde looka bemusi ,
58005009	limɔ aɔlɔlɔmɔkɔ Inde , Inde loya Ngɛnɛ wa liuwesi lia lokato ende ebatotina ebatolitekes’Inde ,
58005010	l’ani asosingwomo ko la Mungu la lina liko Kanga-Eyeti ko la liluku lia Mɛlɛkisɛdɛkɛ .
58005011	Tole la njasɔ wike yoonga loasɔ loande , njasɔ ebile biwau yosanoela litina eoka osoya la tolao nda batoi .
58005012	Nde to wengani ko l’embile-ye ndoyala ngo baekesi , kongo ko wende la boeno wa boto woekes’ino liasi batina ba njasɔ ya lioi lia Mungu ko la liakoli , la wende la boeno wa baɛlɛ bomwa , inga kɔni bieka yotaunomo ;
58005013	eoka oyatomwaka baɛlɛ ati la wɛlï woluwaka njasɔ ya liengani , eoka akoyali nde wana oli .
58005014	Kongo ko bieka yotaunomo bile ya bato baoku ebasoekaka la ebasoluwa ndolembeela la bolau la obe .
58006001	Totamachaka to njasɔ ya liakoli ebiomani nde la Masiya , la tɔkɛsɛnɛkɛ la oso nda yao ebisɔɔlwa , inga ndotak’imɔ liekesi lia likalangani loasɔ loa bekeeli ebisowa , la liimeli lia Mungu ,
58006002	la liekesi lia lilufi , la lotalio loa besamba , la lɔtɛmwɔ nda liwa , la liataki lia njasɔ elia layalaya ;
58006003	Mungu ɛlɛmbɛ , ani iso kokela ongoma .
58006004	Eoka nda loasɔ loa ebasoeshomo nda löwa , ebasofomo bɔtɔ̈mɔ wa lifi lia Use la ebasokaana Bolimo Botanu la beoto ,
58006005	l’ebasoaela bɔtɔ̈mɔ wa lioi lilau lia Mungu la bofoka wa mbile eyekayeke ,
58006006	limɔ basotaka njasɔ-bi se , angokɔkɔlɔ imɔ ndoinol’imɔ iyo liasi la likalangani , eoka anyo basoola Wana wa Mungu nda lieka ko liasi eoka yau angɛnɛ la basokes’Inde sɔni nda baiso ba bato .
58006007	Nyɛlɛ ebisomwaka mbula ebisotɔnɔkɔ ina , la ebisɔtɛ̈kɛsɛ bieka yolesa bato ebasolɔɔ yao , nyɛlɛ ina bitɔɔlɔ lifotesi lia Mungu .
58006008	Kongo ko eya mbo ɛɔtɛkɛsɛ ko kɛkɛ la toilaila , ani nyɛlɛ ina biti la litina , la bisambotutunyomo , tuu ya yao ko wambe .
58006009	Ango toonga ngo ko ano , ino ebasamomu , tosoenyela wewe mbo njasɔ yolongela bina , bitoyel’ino , biko ebisoomana la liuwesi lianu .
58006010	Eoka Mungu ale la liengani la aitolenja bakuwa banu la lisungi lia losamɔ elisotambak’ino , ko l’eoka ya lina liande , ende ebüchomu b’Etanda , la okosungak’iyo ko kwani .
58006011	Tolɛmbi nde finɛ mbo boto la boto wanu atambeke bofiili-ao ko nd’akaiyelek’ino nda iɛli esitoundak’ino kɔkɛ ko nda liko ,
58006012	mbo otayala la elemolomo , kangä bakweekeli ba iyo ebasosangola basakä ba Mungu ko la lilendelu la likɔkɔmɛlɛ .
58006013	Eoka atikelaka Mungu Abalayama lisakä , Inde lotinya imɔ ko ekanɔ la lina liande angɛnɛ , eoka angwɛnɛ lina liasi liolongela eliande ,
58006014	Inde mbo — Fufo , yefotesak’aɛ la yelaulwesaka bofindi waɛ .
58006015	Ongoma inde lɔɔlɔ to lisakä ko la likɔkɔmɛlɛ liande .
58006016	Bato angɛnɛ batotinyaka bikanɔ ko la lina lia Inde oyalongel’iyo , la nda tofenya twau tototina ekanɔ etosilesa loasɔ .
58006017	Ko ongoma , alɛmbɛkɛ Mungu ndotamba finɛfinɛ basangoli ba lisakä lina mbo kuko yande angokikwakikwa , Inde lowacha imɔ ekanɔ la lisakä liande ,
58006018	mbo ko la njasɔ bimbale-bi ebitilakikwek’imɔ la ebitilatombolomoko la Mungu , iso balomboki ebasokwela Mungu botili , tosɔɛnɛ lisungi lia bofoka , mbo tokusameleke iɛli esisoeteel’iso oso .
58006019	Iɛli-si sile end’iso kwa tondo ya bolimo eyeitosɔngwa la eyesoswomo se suu la eyesɔɔtɔ nda kuku ombisa ya Eüchelo ,
58006020	olo asoeteel’iso Botoli oso wasu ako Yesu , Oyasoyala Kanga-Eyeti ko l’eoka yasu , layalaya la liluku lia Mɛlɛkisɛdɛkɛ .
58007001	Oyoto’yo , ako Mɛlɛkisɛdɛkɛ , bɔkɔta wa Salema , kanga ya Mungu Oyalongeli , atowanakä la Abalayama , ani ainwak’inde nda liömä lia bɛkɔta la inde loonga lande liölo lia lifotesi ;
58007002	la Abalayama lokael’inde likaɔ limɔi nda liu lia findaka eyaindak’iyo . Ayalaka oso Bɔkɔta wa Liengani , lina liande lisosanolomo ongoma , limɔ ale imɔ Bɔkɔta wa Salema , litina mbo — Bɔkɔta wa Liɔngɛsi .
58007003	La sango la nyango wande , la bangau la batata , la baotelo la bawelo bande angoluwana , nde ayalak’inde la bɔfɔnɔ wa Wana wa Mungu , asotikala kanga konda loiko .
58007004	Tɛnɛ ngo lokuku loa likama loa oto’yo ! Ngau wasu wa oso , ako Abalayama angɛnɛ , lofaefak’inde likaɔ lia liu lia ngwoko ya findaka eyaindomoko .
58007005	La bana ba Lewi imɔ ebasɔɔsɔ isosha sha kanga basotelomo ndola yosɔnjaka bakaɔ ba liu ende bato ; batɔɔsɔkɔ bao ko ende bitungani yau ebale imɔ ko bana ba ngau ako Abalayama .
58007006	Nde oyatiaaka wana wa ngau yau nd’afomoko bakaɔ ana ko la Abalayama , la inde loongel’inde liölo lia lifotesi ani Abalayama nd’aaka ngɛnɛ wa basakä ba Mungu .
58007007	Lioi-li litikɔkɔlɛ ndofinyomo la wee , liko mbo — Oy’ɔkɛkɛ nd’atofotesomo ko la oy’ofi .
58007008	Ono kwani , ende balomboki ebatowaka ebatɔɔlɔ bakaɔ ba liu , nde omolo nda mbile ena , oyaɔlɔkɔ atangomoko mbo boto wa liwawi lia loiko .
58007009	Ele kwa ndoonga mbo Lewi angɛnɛ , oyaɔlɔkɔ bakaɔ , inde nd’akusolaka bao oso ko la Abalayama ,
58007010	eoka ayalaka ko nda bindo ya ngau wande eyatowanaka Mɛlɛkisɛdɛkɛ la Abalayama .
58007011	Nde eya to mbo likɔmɔnyi lia bakanga ba Lewi liaɔlɔlɔkɔ bato nda baiso ba Mungu ( eoka mbo bato bafomoko nde Bikela ko la liao ) , boni to boeno wa kanga yasi ya liluku lia Mɛlɛkisɛdɛkɛ , tinga oyatangomoko kanga ya liluku lia Alona ?
58007012	Eoka kanga befetekwanesomo , ambo Bikela kofetekwanesomo imɔ lisanga .
58007013	Nde Inde oyasoongelomo njasɔ-bi aaka wa tukela yasi , eyetiaaka la boto wokuwela etambelo nda ndakɔ ya Mungu .
58007014	Losoluwana fololo mbo Ngɛnɛ wasu atɛmwaka nda Yuda la Mose atiaongaka lioi ango limɔi loasɔ loa isosha sha kanga nda tukela ena .
58007015	Loasɔ-lo losoluwana fololo , nde simbi to mbo kanga yasi asotɛmwa ko la bɔfɔnɔ wa Mɛlɛkisɛdɛkɛ ,
58007016	oyatiafomoko isosha sha kanga ko la ndola ya Bikela ya balomboki , kangä ko la bofoka wa loiko elotilaɔlɔkɔ imɔ .
58007017	Eoka losoongelomo’inde mbo — Aɛ wende Kanga konda layalaya , ko la liluku lia Mɛlɛkisɛdɛkɛ .
58007018	Nde ekela ya oso esofangolomo eoka yaaka la bɔlɛmbu la liyaela lifi
58007019	eoka ekela etiaɔlɔlɔkɔ yeka ; kongo ko iɛli esholongela sisoeshomo iso esitosishanes’iso tina la Mungu .
58007020	La lotiaaka ongoma sakolo ko la ekanɔ —
58007021	eoka kwaala bafomoko isosha sha kanga l’angwɛnɛ ekanɔ , nde Oyo wa kwani ko la ekanɔ ya Inde oyaongelak’inde mbo — Ngɛnɛ Mungu atinyaka ekanɔ la atilakalanganek’imɔ , mbo Aɛ wende Kanga konda layalaya .
58007022	Ko l’ekanɔ-ye oyasoyala tuka ya Ngɛla yolongela , ale ko Yesu .
58007023	Kanga ya kwaala yaaka nde wike , eoka liwa liakufesak’iyo ndoumwaka ;
58007024	kongo ko Inde akotikala konda layalaya eoka aitoaekelana isosha sha Kanga .
58007025	Eokao konda layalaya asokɔkɔlɔ ndouwesa ebatosishanaka la Mungu ko lande , ani atoyalaka’Inde la liwawi layalaya ko ndoongekel’iyo .
58007026	Loondu nde lasu ndoyala la Kanga-Eyeti ya bɔfɔnɔ wande , la botanu , ati la bolimbake , ati la loasɔ , asosɛnyana la bato ba batwanelo la asotaliomo tala olikolo lia use .
58007027	Ati ango la boeno botambaka lise la lise litambi loasɔ loa batwanelo bande angɛnɛ oso , limɔ loasɔ loa batwanelo ba bato kwa akelakaka Kanga-Ebieti ina ; akelaka nde ano likela limwitoto ani atambaka Inde liwawi liande angɛnɛ .
58007028	Eoka Bikela nd’afaka balomboki isosha shoyala kanga-bieti , kongo ko liölo lia ekanɔ eyayaka mbisa ya Bikela , lisoücha Wana Oyasɔɔlɔlɔmɔ konda layalaya .
58008001	Litina elisoeta nda njasɔ ebisoongak’iso , lile mbo , tole la Kanga-Eyeti oyayali nde la bɔfɔnɔ-ao , oyakoyali se nda fangi ya osamba wa olome wa kɛka ya Oyalongeli nda Use ;
58008002	Oyatokuwela Mungu nda Kumbo ya Etowanelo ya wewe eyaswomoko ko la Ngɛnɛ Mungu , inga la balomboki .
58008003	Kanga-ebieti to basofomo isosha shotambaka bafaefi ba nyama yofechomo , eokao loengani nde imɔ la Kanga-Eyeti ye mbo ayaleke la yeka yotamba Mungu .
58008004	Eya to mbo eyala ono nda wenda-bo ani atiyale kanga , eoka kanga bikoyala ndotambaka bafaefi kwa aongomu nda Bikela .
58008005	Iyo nd’atokuwela ko bɔfɔnɔ la elimi ya Esemoelo nda use ; kwa aluwesomokö Mose eyasamboswak’inde kumbo ya esemoelo , Mungu loonga mbo — Tatichaka mbo wakela bitotina kwa ayaliki ikweela esisotambomo aɛ nda löngo .
58008006	Nde kwani Yesu asɔɔlɔ isosha shokuwela Mungu esisolongela , imɔ ko mbo Inde nd’ayali Bokumi wa Ngɛla eyesolongela eya oso , la eyesokɔkɔmɛsɔmɔ ko la basakä bolongela .
58008007	Eoka eya to mbo ngɛla ya oso etiaomeloko loasɔ , ani angolukak’imɔ fofe ya ngɛla yasi .
58008008	Kongo ko Mungu oyasofak’iyo liɛngɔ eoka yao loomelo , Inde loonga mbo — Ngɛnɛ Mungu asoonga mbo — Toka kɔni , bacho belayaka nde ebakatinyeke lami Ngɛla Eyai la bokulü wa Isalaɛlɛ l’eba Yuda ;
58008009	Inga kwa yao eyatinyaka’mi la batata bau nda lise eliaundaka’mi iyo la osamba , Mbo isokolek’iyo nda yese ya Ejipeto ; eoka batiaumwaka ndolitesa Ngɛla yami , Limɔ Imi lolemol’iyo ; Ngɛnɛ Mungu loonga ewa .
58008010	Tɛnɛ ngɛla eyelatinyaka’mi la bokulü wa Isalaɛlɛ mbisa ya bacho ana ; Ngɛnɛ Mungu loonga ewa . Itota bikela yami nda baenyeli bau , la itosɔnɔ yao ko nda betema yau ; Limɔ itoyalaka eyau Mungu la iyo batoyalaka ebami bana .
58008011	Boto angoekekes’imɔ boyalani lande ; Ango boto angoongana la etungani yande mbo — Luwaka Ngɛnɛ ! Eoka batotina batoluwaka’mi la wɛlï , kond’afi kond’akɛkɛ .
58008012	Yelaokelak’iyo booto womɛsɛkɛlɛ iyo batongwi bau , La itilaenyelek’imɔ batwanelo bau .
58008013	Aongomoko lioi liko-Ngɛla Eyai , litina lile mbo atangaka eya oso kwa mbo esoulama la yeka eyesoulamaka ambo esokata la esambosɛɛselɛ .
58009001	Ngɛla ya Oso yaaka nde la ndola ya lisemoli la Eüchelo nda wenda-bo .
58009002	Eoka kumbo yakomiomoko eya lousa , la nda litenya-li liaaka la etalielo ya päka , la mɛsa olo atambomoko batuma , litenya lina liatangomoko Eüchelo ya Botanu .
58009003	Limɔ ombisa ya esinda ya bolelo litenya liasi liatangomoko mbo Eüchelo ya Botanu Wolongela ,
58009004	la liayalaka la litumbe lia efechelo ya tosandu twa liɛsɛ la kwokwolo yoisa ngɛla la isako eshasɛlɛkɛ Mana la yeka-bi bisatɔ yalinjomoko la yeto ya loketi fafo ; la itumbe sha Alana eshaɔ̈tɔ̈kɔ batɔmbɔ , la batalɛ ba Ngɛla loyala imɔ ko nda kwokwolo ;
58009005	la olikolo lia kwokwolo Bakeluba bambale ba tala loinamaka bafafu bau likolo lia Eyaelo ya Booto wa Mungu . Toti kwani la mbile yoonga loasɔ loa yeka la yeka sumbu .
58009006	Limɔ atonjomoko ebitotina-bi , kanga yaɔtɔkɔkɔ nda litenya lia lousa ndokakelaka likuwa lia lisemoli ;
58009007	kongo ko Kanga-Eyeti kongo nd’aɔtɔkɔ nda litenya lia kuko eko Eüchelo ya Botanu Wolongela , ko liɔtɔ limwito nda mwaka la inde angɔɔtɔ sakolo ngo ko asotamba bakila eoka yande la eoka ya batwanelo ba bato .
58009008	Ongoma Bolimo Botanu asoluwes’iso mbo mboka yɔɔtɔkɔ nda Eyaelo ya Botanu ɛkɛnɛli ani litenya lia oso likoyali ,
58009009	yao ele ko ndembe ya ikweela ende eba mbile-ye , nda loasɔ-lo bafaefi la nyama yofechomo bisotambakomo nde bitikɔkɔlɛ ndɔɔlɔlɔkɔ baenyeli ba betema ya ebatosemola Mungu .
58009010	Nde bina bile ko l’eoka ya bieka yola la yomwa la basooli ba kanda la kanda ; bile ko ndola ya bindo ebisotomo konda mbile ya lienganesi lia yao .
58009011	Nde ayaka Masiya ndoyayala Kanga-Eyeti ya ebilau ebikayeke , Inde lɔɔtɔ ko la litenya lia Eüchelo ya Botanu eyesolongela la eyesɔɔlwa , eyetikelomo la besamba la eyeti ya balomboki kongo ,
58009012	Inde lɔɔtɔ to nda Eüchelo ya Botanu Bolongela , inga to la bakila ba mbuli angoko ba bifembeli ya mbolo , kanga la bakila bande angɛnɛ , la ongoma Inde loosha liendolomu liasu lia layalaya .
58009013	Eya to mbo bakila ba mbuli la mbolo la biuta ya mbolo itomali ebisomɛmyakomo , betanekesa ko bindo ya bato ebasokwaka bekila ,
58009014	nde simbi to bakila ba Masiya kotanekesa baenyelo ba betema yanu ebisoowana la bekeeli ya liwa mbo bokuweleke Mungu wa Loiko . Ko la Bolimo wa layalaya Inde angɛnɛ lotamba Mungu botema wande ebotiaaka la loasɔ ango lɔmɔi .
58009015	Masiya ale to Bokumi wa Ngɛla Eyai ko la litina-li , mbo ebasotomo lioi baɔlɛkɛ botiko wa layalaya ewatikelomoko iyo lisakä , eoka liwa lina lisoesha liendolomu lia batɔngwi nda ngɛla ya oso .
58009016	Nda loasɔ loa lokasa loa botiko , loti ango l’isosha sakolo ko liwa lia ngɛnɛ wa loao lisotaluwana la wewe .
58009017	Botiko bososangolomo ko la liwa lia ngɛnɛ wa wao , boitosangolomo ani ngɛnɛ akoyali la liwawi .
58009018	Ko ano to Ngɛla ya oso etiatinyomoko sakolo ngo ko la bakila ;
58009019	eoka asilaka Mose ndokambesa bato batotina ndola bitotina ya Bikela , inde lɔɔsɔ bakila ba bifembeli ya mbolo l’eba mbuli amamwito la balia la fuu ya bɛkɔkɔ ebisotomo langi bitelu la bafifa , inde lomɛmyaka bao nda Lokasa loa ngɛla la ende bato batotina ,
58009020	inde loonga mbo — Eba bende bakila ba ngɛla eyateelaka Mungu ino .
58009021	Limɔ inde lomɛmyaka bakila ko ongoma nda Kumbo eyüchomu la nda biengo bitotina yosemoela Mungu .
58009022	Ko la likomyi lia Bikela , tina la biengo bitotina bisosaesomo ko la bakila , etiye to la lisɛndwi lia bakila , ani angwɛnɛ limɛsɛli .
58009023	Eokao loaenganaka mbo tokweelo twa tutakela ya yeka ya Use bitanesomoko ko la yeka-bi nde yeka angɛnɛ ya Use kotanesomo ko la batambi bolongela bina .
58009024	Eoka Masiya atiɔtɛkɛ nda Eüchelo ya Botanu eyaswomoko ko la besamba ya bato , eyele ko ikweela sha eya wewe , nde Inde lɔɔtɔ nda Use angɛnɛ okɛnɛlɛ omao oso wa baiso ba Mungu eoka yasu .
58009025	Atiaɔtɔkɔ ko ndotambak’Inde angɛnɛ batamba wike kwa aɔtɔkɔkɔ Kanga-Eyeti mwaka la mwaka la bakila ebatiaaka ebande angɛnɛ ;
58009026	ani awaka to tokange bawa wike konda bakeelo ba wenda konda eweuse . Nde kwani asɔɛnɛlɛ ko liɛnɛlɛ limwitoto nda basilelo ba mbile mbo asɛɛsɛlɛsɛkɛ batwanelo fɛɛ ko la litambi lia botema wande angɛnɛ .
58009027	Balomboki baondu nde ndowa liwa limwito , la mbisa yaamao oko liati lia njasɔ kongo ;
58009028	ko ongoma asotambomo Masiya lotambo ko lɔmɔi mbo atoleke batwanelo ba bato wike , limɔ elaɛnɛlɛkɛ liasi ende ebatolombakel’Inde , inga imɔ la batwanelo , kangä loasɔ loa liuwesi liau .
58010001	Bikela yende ko elimi ya ambɔlɛ wa bolau ebolayeke , biti to ikweelo angɛnɛ sha yao ebiyali nde wewe , eokao ko l’eoka ya batambi ebatotambakomo mwaka la mwaka , bitikɔkɔlɛ ndɔɔlɔlɔkɔ ebatosishakana tina la yao .
58010002	Aenaka ongoma , ani batambi baisomacha ndotambokomo , eoka betema ya basemokoli betanesomoko , ani iyo koluwa wewe mbo bende la batwanelo ?
58010003	Kongo ko , batambi bana batoenyakelesa bato batwanelo bau mwaka la mwaka ;
58010004	eoka bakila ba mbolo l’eba mbuli batikɔkɔlɛ ndosokola batwanelo basu .
58010005	Eokao , aiyelak’Inde wenda-bo , Inde loonga mbo — Otilɛmbɛ batambi bofechomo la bafaefi ba bieka , Ende ngo bindo eyesotonj’Aɛ eoka yami ;
58010006	Otiomale nda batambi ba nyama yofechomo , La bafaefi eoka ya batwanelo basu .
58010007	Limɔ , Imi loonga to mbo — Tɛnɛngo , Imi nd’asoya oyakela lisangi liaɛ , Ee Mungu ; Loasɔnɔmɔkɔ ongoma nda botüku wa Lokasa eoka yami .
58010008	Aongaka oso mbo — Batambi bofechomo la bafaefi ba bieka la batambi ba nyama yofechomo la bafaefi eoka ya batwanelo , otilɛmbɛ bao la otiomale nda bao , ( ani batambomoko kwa asɔnɔmɔkɔ nda Bikela )
58010009	limɔ Inde loonga mbo — Tɛnɛngo , Imi nd’asoya oyakela lisangi liaɛ . Asotombola eloa oso mbo akɔkɔmɛsɛkɛ eloa mbisa .
58010010	Ko la lisangi lina tosotanekesomo ko la litambi limwitoto lia bindo ya Yesu Masiya .
58010011	La kanga bitotina bitoemakala lise la lise ndokelaka lotimbana lotambaka batambi liasi la liasi ko litambi lia bɔfɔnɔ-ao , la bao batikɔkɔlɛ imɔ ndosokola batwanelo basu ;
58010012	kongo ko atambak’Inde ako Masiya litambi ko limwito eoka ya batwanelo , limɔ Inde loyala se ko nda liko nda bosamba wa olome wa Mungu ,
58010013	limɔ atoumbakela ko nd’akasɛlɔmɔkɔ biyani lande kwa esolo ya batindi bande ,
58010014	eoka ano ko la litambi limwito , asɔɔlɔlɔkɔ ebasüchomo , konda layalaya .
58010015	La tole imɔ la likuliomu lia Bolimo Botanu , oyasotaonga mbo —
58010016	Tɛnɛ ngɛla eyelatinyaka’mi lau mbisa ya bacho ana , Ngɛnɛ Mungu loonga ongoma ; Itota bikela yami nda betema yau , La itosɔnɔ yao ko nda baenyeli bau .
58010017	La batwanelo bau la batongwi bau , itilaenyeleke imɔ bao .
58010018	Ongoma to asomɛsɔlɔmɔ batwanelo , ani angwɛnɛ imɔ litambi eoka ya batwanelo .
58010019	Bitungani , kwa ayali iso la lotendela ndɔɔtɔ nda Eüchelo ya Botanu , ko l’eoka ya bakila ba Yesu ,
58010020	eyele mboka eyai , l’eya loiko , eyalioelak’Inde olioel’iso ko la esinda ya bolelo , eko bindo yande ,
58010021	la eoka mbo twende la Kanga-Eyeti Oyalongeli ndokɔmɔnya bofindi wa Mungu ,
58010022	tosishaneke to tina lande la botema wa momongo la lilendelu lifi , ani betema yasu bisomɛmyakomo loasɔ loa limɛsɛli lia obe , la bindo yasu bisosoolomo la balia batanu .
58010023	Tokɔkɔmɛkɛ to kɔkɛ nda liaoleli lia iɛli shasu , angomelaimela , eoka oyatikelak’iso lisakä ale wolendelomu .
58010024	Toenyakeleke ndofumbesana nda njasɔ ya losamɔ la bekeeli bilau ,
58010025	angolenja ndosɔngɔkɔmɔ , kwa atokelaka bamɔi , kangä kofumbesana , simbi to ani asɔɛn’ino mbo Lise lina lia Ngɛnɛ lisoya tina .
58010026	Nde tokela obe ngo ko la yɛnɔ ani tososila ndoluwesomo mboka ya wewe , ano angotikal’imɔ litambi loasɔ loa batwanelo basu , kangä ko iwaesa sha baatelo ba njasɔ yasu la efango ya lofio eyetoombesa biyani lande hombe .
58010027	
58010028	Boto oyatotefola Bikela ya Mose , inde kowa angwɛnɛ liwa ngandi , ko la bɛnɔkɔ ya bato bambale ango basatɔ ebɛnɛkɛ loasɔ .
58010029	Asa kɔni boto oyasotefwesa Wana wa Mungu la oyasotanga bakila ba ngɛla mbo bɔwɛwɛ ani basotanes’inde , la oyasotefwesa bɔmbɔ wa Bolimo wa Booto ; ¿ Otangi nde mbo boto-yo engani nde eni kanda ya likuchi lifi to ?
58010030	Eoka toisoluw’Inde oyaongaka mbo — Likundeli lile loasɔ loami , Imi nd’atosakanesa njasɔ . La mbo — Ngɛnɛ nd’atoyala wataki wa bato bande .
58010031	Iwaesa sina , siko ndokwa se nda besamba ya Mungu wa Lokato !
58010032	Enyakelaka to mbile ya kwala eyaeshomoko ino nda löwa loa liuwesi ani aumwak’ino ndonana la bifembi liangɔ ;
58010033	mbile bimɔi watambomoko bɔkɛcha la bifembi finɛ nda baiso ba bato la mbile bimɔi wawatemaka la baina ebakelakomoko ongoma .
58010034	Eoka wawelak’imɔ eba bɔnyɔlɔlɔ ngandi la wasaekelaka betema la limɛngɔ eyaindomoko biengo yanu eoka waluwaka mbo ino angɛnɛ wende la biengo yolongela ebilayaleke lanu ko layalaya .
58010035	Omachëke to lilendelu lianu elile la bondanda wa likama ebokɔɔlɛk’ino .
58010036	Nde ende la boeno wa likɔkɔmɛlɛ mbo akakelek’ino lisangi lia Mungu bɔɔlɛkɛ ko yao eyatikomoko lisakä .
58010037	Eoka ko mbile sinyo sinyo , Limɔ oyakayeke , Inde eyaka nde la aitomɔngɔmɔngɔ .
58010038	Nde boto wami wa liengani eikaka ko la lilendelu , kongo ko einywa bituki mbisa , Ani botema wami angoomala loasɔ loande .
58010039	Nde iso toitoinywa bituki mbisa ndokakwa nda lɔsɛɛsɛlɔ , kangä mbo twende bato ba lilendelu kond’akaɔlɛk’iso betema yasu la liuwesi .
58011001	Lilendelu lile to liluwi lioimela njasɔ ebikokɛsɛkɛl’iso toɛli , la lile liaesi se lia njasɔ ebikɛnɛli kɔni end’iso .
58011002	Eoka ko la liao bangau bakuliomoko la lokuku lolau .
58011003	Ko la lilendelu tosoluwa mbo yaatotina yakelomoko ko la lioi lia Mungu , mbo yao ebisɔɛnɛlɛ bitiakelomoko ko la yao ebisɔɛn’iso la baiso .
58011004	Ko la lilendelu , Abele lotambela Mungu litambi elialongaka elia Kaina , ani atangomoko mbo boto wa liengani ko la Mungu oyaaelaka bafaefi bande ; ongoma ko l’eoka ya lilendelu , oyawaka akoonga .
58011005	Ko la lilendelu Anoka ilomoko nda Use mbo atɛnɛ liwa ; litiaoshak’inde eoka Mungu nd’ailak’inde . Eoka ani akilomo nda Use aongelomoko mbo boto oyaomalesaka Mungu ,
58011006	la aenaka lilendelu boto angokɔkɔlɔ ndoomales’Inde . Eoka loengani la boto oyatoya ende Mungu mbo aimeleke mbo ayali , la mbo atɔɔlɛs’iyo bondanda , bako ebatolukak’Inde .
58011007	Ko la lilendelu Noa oyataluwesomoko loasɔ loa ebikɛnɛlɛkɛ , inde lolitesa Mungu , la inde loswa watɔ kwa ndakɔ eoka ndouwesa bofindi wande ; ko ongoma inde lofa eba wenda se , la inde ako Noa losangola botiko wa liengani elitosangolomo ko l’eoka ya lilendelu .
58011008	Ko la lilendelu Abalayama , ani atomoko lioi , inde losekwa ko la lilitesi okakɛ nda elela eyekaɔlɛk’inde kwa botiko la inde losekwa ani atialuwaka olo atɔkɛ lande .
58011009	Ko la lilendelu inde lolimela nda yese eyatikelomoko inde lisakä , kwa bɔɛnda , la inde loyalaka nda kumbo la Isaka la Yakobo ebasanganaka lande nda lisangoli lia lisakä .
58011010	Eoka inde loluka bokenge ebotoswomo suu nda lionda , Bosweeli la Bɔfɔɔli ngo Mungu angɛnɛ .
58011011	Ko la lilendelu Sala ani atiaak’imɔ wali woota , ambo inde aɔlɔkɔ bofoka woaelo lieme , eoka inde lotang’Inde wolendelomo oyatelak’inde lisakä , ako Mungu .
58011012	Ongoma to boto ɔmɔi oyaaka ngo kwa bolyo loota bato wikewike kwa bokamu wa tolonge twa use la kwa boke nda ngɔngɛ ya liyande angotangomo loketi .
58011013	E-batotina-ba bawaka ngo ko la lilendelu ani bakakɔchɛlɔmu lisakä , nde iyo lɔɛnɛ liao kwa ilimele sha okenge iyo loinela liao , l’ani iyo loaolaka mbo baaka bɛɛnda la bakɛndi nda wenda-bo ;
58011014	nde bato ebatoonga ani , batoluwesa basi fololo mbo basokalukake yese yasi yolimela ina .
58011015	Eya to mbo baenyakelaka yese ena olo asekwak’iyo , ani bɛnɛkɛ fofe yoinywa omao .
58011016	Kongo ko balɛmbɛkɛ finɛ ko yese yolongela , eko eya Use ; eokao Mungu atiaokaka sɔni ndotangokomo Mungu wau , eoka Inde lotatonjel’iyo bokenge .
58011017	Ko la lilendelu , akɔtɔlɔmɔkɔ Abalayama , inde lotamba Isaka kwa litambi liofechomo ani atikelomoko lisakä , inde lotamba wana ɔmwitoto wande ;
58011018	ako inde oyaongelomoko mbo — Ko la Isaka bana batotangomo ebaɛ ;
58011019	eoka inde lotanga mbo Mungu atokɔkɔlɔ ndotɛmɔlɔ ango ebasowa la ainolomoko wana wande kwa mbo asouwa nda liwa .
58011020	Ko la lilendelu Isaka loonga baoi ba lifotesi ende Yakobo la Esau nda njasɔ ebikayeke .
58011021	Ko la lilendelu , Yakobo ani aaka inde tina lowa , inde loonga baoi ba lifotesi ende ɔmɔi la ɔmɔi wa bana ba Yosefa limɔ inde lotulama likolo lia itumbe shande nda lisomboli .
58011022	Ko la lilendelu , Yosefa ani atungamak’inde , inde loenyela loasɔ loa liunjwi lia bana ba Isalaɛlɛ la inde lotel’iyo ndola eoka ya bolyo wande .
58011023	Ko la lilendelu , Mose loisomo ko tengai isatɔ ko l’ebaotak’inde , eoka iyo lɔɛnɛ mbo aaka wana wa litutuku la batiawangaka liti lia bɔkɔta wa Ejipeto .
58011024	Ko la lilendelu , akondaka Mose otowange , inde lofekaka ndotangomo Wana wa boseka wa Falao ,
58011025	nde inde loɛtɛmɛlɛ ndokongolomo amamwito la bato ba Mungu , inga to bamɛngɔ ba batwanelo ebatoumwa ko mbile sinyo .
58011026	Atangaka mbo sɔni kwa eya Masiya kolongela lifoka lia likama lia yese ya Ejipeto , eoka inde lololaka bondanda ebokaɔlɛk’inde .
58011027	Ko la lilendelu inde losekwa nda Ejipeto , inga eoka ya bɔwa ndowanga efango ya bɔkɔta , kangä mbo akɔkɔmɔkɔ ko ndowɛlɛ Oyaitɔɛnɛlɛ baiso .
58011028	Ko la lilendelu inde lokela Elambɔ ya Lieti la inde lomɛmyaka bakila mbo Boombesi wa bana ebaotomu oso atamata ango iyo .
58011029	Ko la lilendelu bana ba Isalɛlɛ loleka Eliya ya Balia Batelu kwa mbo boili , nde akotaka eba Ejipeto okela ongoma , iyo lolinda mbi .
58011030	Ko la lilendelu bakula ba bokenge wa Yeliko lowɛlɛmɛ se ani balingelomoko ko bacho osambale .
58011031	Ko la lilendelu Lahaba , botomali wa bolëfë , atiasɛɛsɛlɛkɛ amamwito l’eba litefokoli , eoka inde lonyangela totombi la booto .
58011032	¿ Iongeke to bini njasɔ imɔ ? Eoka mbile bitoomelo’mi ndotangela njasɔ ya Gideona , l’eya Balaka , l’eya Samisona , l’eya Yɛfɛta , l’eya Dawidi , l’eya Samwele , l’eya bɛtɔndɔli ;
58011033	mbo ko la lilendelu , e-bato-ba bakakalesaka bɛkɔta , iyo bakomiaka njasɔ la liengani , iyo baɔlɔkɔ basakä , bakandaka bɛnɔkɔ ya simba ,
58011034	batiamesaka bolengi wa bösä , balɔmwaka fänga ya chaka , baɔlɔkɔ bofoka ani bawaka boleka , bakweloko bewangɔ ya bita , baunaka bikuke ya biyani ya yese yasi .
58011035	Batomali banyangelaka bato bau ebawaka , ko la litɛmwi ; bamɔi baunakomoko tokwa tototina nde bafekaka ofaikolomo mbo baosheke lotɛmɔlɔmɔ eloeta .
58011036	Bamɔi bakotelomoko ko la lomuchamucho la likuchaki lia tososola , batomoko bakala la bɛnyɔlɔlɔ ;
58011037	Baolomoko ko la fëngu ya batalɛ , batenomoko yaki la besumani , baolomoko la angɔngɔnɔ , bakɛndɛkɛndɛkɛ ani bawati kofo ya bɛkɔkɔ l’eya mbuli , la boeno bofi , nda bifembi biwau , bakelakomoko bobe finɛ .
58011038	bato ba wenda batiaondoko oyalana lau ; baeyaeyaka nda baɔmbɛlɛ la nda föngo , la nda basɛkɔ la fowa ya nyɛlɛ .
58011039	La ango batotina-ba baluwanaka la lokuku lolau ko l’eoka ya lilendelu liau , kongo ko batitaɔlɔkɔ kɔni lisakä ,
58011040	eoka Mungu nd’asotüchel’iso loasɔ lolongela l’olau , mbo bataɔlɔlɔmɔ ko iyo , kangä iso lau lisanga .
58012001	Eokao , asolingakelomo iso ongoma la ekuke efi ya ebasoaolela lilendelu liolendela Yesu , toteke belito bitotina se imɔ ko la bobe ebosowatema la bakolo basu , tokweke mangu la winikɔlɔ nda fɔmbi eyesokomielomo iso ;
58012002	tokwɛlɛkɛ ngo Yesu bonono oyale Botoli oso la Oyatɔɔlɔlɔ imɔ lilendelu liasu , oyatendelaka liwa lia lieka ko l’eoka ya bootaota ewüchelomoko Inde , oyaolyaka sɔni ya lieka , Inde asoyala se nda bosamba wa olome wa kɛka ya Mungu .
58012003	Enyakelak’Inde oyatendekelaka tofenya tobe twa bato ba batwanelo mbo ino angɛnɛ otaoka itɔɔ la mbo otalewa nda betema yanu .
58012004	Nda bita ebisonanak’ino la obe , bafumba banu bakasɛndɔli bakila banu .
58012005	Oisoosala baoi ebaongomoko lanu kwa atoimomo bana angɛnɛ ? Wana wami , oolyëke liekesi lia Ngɛnɛ Mungu , Olewëke ani atoimakomo aɛ ko lande ;
58012006	Eoka Ngɛnɛ Mungu atoekekesa la likuchi wana ona oyatosam’Inde , Atokuchaka imɔ bana ebatotangomo ebande .
58012007	Tendekelaka to eoka ya likuchi , ko ongoma Mungu asokeel’ino kwa mbo wende bana bande . ¿ Oni to wana atikomyomo la sango wande ?
58012008	Eya mbo otikomyomo kwa atokomyomo bana batotina , ambo ot’imɔ bana wewe , kangä eba nyongo .
58012009	Loasɔ loasi imɔ , iso balomboki twende la basango bokomya iso , tosolitekes’iyo , nde simbi to iso kokakalesomo la Sango wa belimo la mbo toyaleke la loiko , eti wa ?
58012010	Basango basu nd’atokuchak’iso ko mbile sinyo kongo , kwa atosang’iyo , nde Mungu nd’atokomya iso mbo toenganeke olau la mbo toyaleke batanu kwa ayali imɔ ko Inde .
58012011	Nda mbile ya lokomyo , lole ngo ko la bomusi , loti la limɛngɔ , nde mbisa ebasoekesomo la loao , batɔɔlɔ bondanda wa lilatemi , boko liengani .
58012012	Eokao , ilaka besamba yanu ebisolɛmbɛlɛmbɛ la wangekemesa balui banu ebasotatema ,
58012013	longamesaka mboka ya batindi banu ko fii , mbo eba bikoti batafelengwana , kangä mbo basäsolomoko .
58012014	Kotaka ndoyalana la lilatemi , ino la basi batotina , la botanu imɔ ; otiyale la wao ani otilɛnɛkɛ Mungu , boto angɔmɔi .
58012015	Tɛnɛkɛ la wɛli mbo boto angɔmɔi wanu ataomelo booto wa Mungu , la mbo litina lia bololo litaɔ̈tɔ̈ nda betema yanu ndof’ino liwesani , l’ani batotina kobebesomo ;
58012016	la wɛli imɔ mbo boto angɔmɔi atakwelo bolëfë , angoko itomwela kwa ayalaka imɔ Esau oyaungesaka lisakä lia botiko ebokɔɔlɛk’inde , ko la bieka ya lila limwito .
58012017	Oluwi nde mbo , mbisa ani alɛmbɛk’inde fofe yosangola lisakä lia lifotesi , inde lofekelomo , eoka atiɛnɛkɛ fofe yokalangana , ango kwa alukak’inde yao la foo imɔ .
58012018	Nde otisishaneke tina la yeka yomatelomo la besamba , eko bösä wa loiloi , la boutuutu la lilima lia ndi la lomba lofi ,
58012019	angoko losongo loa ifonge la limiki lia baölo , la ebokaka liao loombaka mbo bataongelomo lioi liasi imɔ ,
58012020	eoka batiakɔkɔlɔkɔ ndotendela liti eliatomoko mbo — Eya ngo nyama komata löngo , yao koolomo ko la batalɛ .
58012021	La eoka mbo wɛnɛɛli ona walongaka l’iwaesa , Mose loonga mbo — Isowa bɔwa , isoilima to !
58012022	Nde ososishana tina la Löngo loko Siona , ngima ya Mungu wa Loiko eko Yelusaleme ya Use , la ende litunda lia likama lia Bakitomo ebasosɔngɔkɔmɔ nda basemoelo ,
58012023	la ende Etanda y’ebaotomoko ko oso ebasotomo baina nda Use , la ende Mungu Wataki wa yaatotina , la ende belimo ya bato ba liengani ebasɔɔlɔlɔkɔ hɔlɔɔ ,
58012024	la ende Yesu Bokumi wa Ngɛla Eyai , la imɔ nda bakila ebamɛmyɔmɔkɔ ebatoonga njasɔ bilau yolongela eya bakila ba Abela .
58012025	Tɛnɛkɛ la wɛlï mbo otatefokol’Inde oyasoonga ; eya to mbo iyo ana batiakufaka likuchi eoka batefokolak’inde oyaimak’iyo ono nda wenda-bo , nde asa kɔni iso ebasotefwes’Inde omolo nda Use oyasoimak’iso .
58012026	Limɔ limiki liande liatukatukesa nyɛlɛ , nde kwani asotika lisakä mbo — Ko liasi imɔ itotukatukesa litukesa limɔi , inga ko nyɛlɛ kongo , kangä imɔ ko use lisanga .
58012027	Lioi-li liko mbo — Liasi limɔi , lile la litina mbo losokolomo loa yao ebisolɛlɛlɛsɔmɔ , biko yao ebisokelomo kongo , mbo yao ebitilɛlɛlɛsɔmɔ bitikaleke .
58012028	Eokao , asoaelak’iso Yakakaelo ya Bɔkɔta wasu eyetilalɛlɛlɛlɛ , toyaleke la bootaota ebotosung’iso ndoomalesa Mungu la lisemoli la lilitesi la bɔwa ;
58012029	eoka Mungu wasu ende bösä wa liambilo .
58013001	Beoto ya Etanda , samakanaka la bɔkɔkɔmu ;
58013002	angolenja ndokeela bɛɛnda imɔ booto , eoka ongoma bamɔi basonyangela bakitomo angɛnɛ ani batilembeel’iyo !
58013003	Enyakelaka ebasokandakomo bɔnyɔlɔlɔ kwa mbo bosokandomo imɔ amamwito lau ; imɔ ko ebasokeelomo obe finɛ , bende imɔ la bindo kwa ino .
58013004	Batotina baliteseke lisɔngɔni ; ebasosɔngɔnɔ angoingala la wasi eoka Mungu nd’atofak’eba nyongo la bolëfë se .
58013005	Botema botumëke la yɛmɛ ya bieto ; omala ko la yao ebisosɛlɛ ino , eoka Mungu angɛnɛ nd’aongaka mbo — Iitota aɛ se ; iitomacha aɛ booi .
58013006	Eokao tosoonga la lotendela mbo — Mungu nd’ale Bosungi wami , itiangowanga . ¿ Balomboki angɛnɛ batokɔkɔlɔ ndokeela’mi iye ?
58013007	Enyelaka ebayalaka Betoli oso yanu , ebaongelak’ino Lioi lia Mungu . Asoenyakel’ino boyaeli wa bawelo bau , tutelaka lilendelu liau .
58013008	Yesu Masiya ale lɛlɛngɔ la louse la konda layalaya ngo ko boyaeli ɔmɔi .
58013009	Oeyaeyesomoko ko la liekesi lia kanda la kanda la elia bɔfɔnɔ ebotiluwane lasu , eoka bolau mbo botema bokɔkɔmɛsɔmɔkɔ ko la booto wa Mungu , inga la yeka yola ebiitosungaka ebatotutaka boyaeli wa yao .
58013010	Ebatokuwela etambelo ya Kumbo Eüchomo bati l’isosha sholaka eyele nda eyasu etambelo ;
58013011	eoka akɛsɛkɛ Kanga-Eyeti bakila ba nyama nda Eüchelo ya Botanu kwa litambi eoka ya bobe , belyo ya nyama angɛnɛ yafechomoko lousa loa likula lia okenge .
58013012	Ko ongoma to , Yesu awaka biale omolo lousa loa likula lia bokenge ( wa Yelusaleme ) mbo ataneseke bato batotina ko la bakila bande angɛnɛ .
58013013	Kwani tümeke to lousa loa likula okawatemaka lande nda sɔni eyokak’inde ,
58013014	eoka toti la bokenge wokɔkɔmɔ eyamaya , nde tosokaluke ebokayeke .
58013015	Ko la Inde ako Yesu , totambeke lifaefi lia liineli ende Mungu ko mbile bitotina , liko eula ya bɛnɔkɔ yasu ebitoaolela lina liande .
58013016	Olenjëke to ndokeelana bolau la ndosungakana la bakaɔ , eoka ongoma bile batambi boomalesa Mungu finɛ .
58013017	Litesaka betoli oso yanu la kuliaka likomyi liau la liikami se , eoka batolamba la belimo yanu la löwa la ocho kwa bato ebatokasanoela lotimbana loau mbo batimbaneke nda likuwa ko la bootaota , inga la bokikimeli , eoka wao angosung’ino ango sinyo .
58013018	Somboelak’iso eoka toluwi nde mbo betema yasu biti la loasɔ , kongo ko tolɛmbi ndoyalaka la liengani nda njasɔ bitotina .
58013019	Nde isolɔmbɔkɔl’ino finɛ mbo osomboeleke’mi mbo yeinolomoko end’ino lisasaya .
58013020	Kwani Mungu wa lilatemi , Oyatɛmɔlɔkɔ Ngɛnɛ wasu ako Yesu nda liwa , oyale Botingani woeta wa bɛkɔkɔ , ko la bakila ebatinyak’Inde la Ngɛla ya layalaya ,
58013021	aɔlɛsɛk’ino bitotina bilau yokelaka lisangi liande , ani Inde atokela end’ino yao ebitoomales’Inde angɛnɛ , ko la Yesu Masiya ; la tala bitotina bifomoko end’Inde ko layalaya ! Ongoma .
58013022	Nde isoomb’ino , Bitungani , ndoka lioi lia liɛngɔ lia lokasa loami , eoka isosɔnɛl’ino ko baoi bamyɔ .
58013023	Luwaka to mbo etungani yasu ako Timoteo asotomo se , la eya nde lono sumbu lisasaya , iso lande koyɛn’ino .
58013024	Seekelaka betoli oso yanu betotina la batotina ebüchomu ende Masiya . Eba yese ya Italia basoseekel’ino .
58013025	Booto wa Munga boyaleke lanu yaatotina ! Ongoma .
59001001	Imi Yakobo , bɔkɔwa wa Mungu la wa Ngɛnɛ Yesu Masiya , nd’atoseela eba tukela liu la imbale ebasomelakana nda wenda mia .
59001002	Bitungani yami , atotowakan’ino la bakoteli ba bɔfɔnɔ la bɔfɔnɔ , tangaka nde mbo ende litina lioka ko limɛngɔ lifi ,
59001003	eoka osoluwa mbo likɔtɔlɔmu lia lilendelu lianu litoeshel’ino likɔkɔmɛlɛ .
59001004	Nde machaka likɔkɔmɛlɛ liɔlwɛkɛ mbo ino angɛnɛ ɔlwɛkɛ hɔlɔoɔla wenganeke hele , angoomelo loasɔ angɔlɔmɔi .
59001005	Nde eya mbo ɔmɔi wanu eomelo wɛlï , afeleke ngo Mungu oyatofaekefa batotina lifaefela , angoimaima , ani wao bofaefomoko inde .
59001006	Nde afeleke ko la lilendelu , angota fee ; eoka oyatotaka fee ende kwa litutu nda liyande elitoeyaeya la elitonyɛngɛnyɛngɛ la lomba .
59001007	Boto wa bɔfɔnɔ-bo atatanga nde mbo ɛɔlɔkɔ nde yeka ango ɛmɔi ende Ngɛnɛ ,
59001008	eoka ale ko boto wa betema imbale l’ewa loeyaeyo nda biyaelo yande bitotina .
59001009	Etungani wa liikami se , aomaleke eoka ya lotalio loande ;
59001010	nde ewa lifoka , ko l’eoka ya liikami se liande , eoka atosɛɛsɛlɛ kwa lɔfɔtɔtɔ loa elanga .
59001011	Eoka löwa lososɔswa la efanga ya loao esobɛɛlɛsɛ elanga , limɔ fɔtɔtɔ nda yao bitowɛlɛkɛmɛ se , limɔ wano wa yao botosɛɛsɛlɛ fɛɛ . Ko ongoma ewa lifoka atosɛɛsɛlɛ oko nda kɛndɔ yande .
59001012	Boto oyatokɔkɔmɔ nda likoteli ende la limɛngɔ fuu , eoka akasilek’inde ndokɔtɔlɔmɔ , inde kofomo iyoyo sha loiko eshatikaka Ngɛnɛ lisakä liofaef’iyo ebatosamak’Inde .
59001013	Atokɔtɔlɔmɔ boto , ataonga mbo — Isokɔtɔlɔmɔ ko la Mungu angɛnɛ ; eoka Mungu atikɔkɔlɛ ndokɔtɔlɔmɔ nda njasɔ ibe , la Inde angɛnɛ aitososhela boto angɔmɔi ;
59001014	kongo ko boto la boto asososhelomo ko la yɛmɛ yande angɛnɛ ebitokokɛl’inde kwa swi , la bitɔɔngɔl’inde kwa nyama .
59001015	Lamao mbisa yɛmɛ eyesoaelo lieme , koota litwanelo , la mbisa akaelyeke litwanelo , liao koota ngo liwa .
59001016	Olimbomöko , Bitungani yami !
59001017	Bafaefi batotina la bɛkɛɛ bitoti ebile bilau l’ebisoeliama , bisosekwa olo nda Use ende Sango wa baangangi oyaitokikwakikwa ango sinyo , la angwɛnɛ ango ndembe ya likikwi .
59001018	Asangaka ndokel’iso bana bande ko la Lioi lia wewe , mbo iso toyaleke sumbu eula ya yaatotina ebikakelek’Inde mbisa .
59001019	Bitungani ebisamomu lami , luwaka nde lioi-li , mbo — Boto la boto umamaka ndoka , nde ongaka l’imɔngi , somaka imɔ ko l’imɔngi kongo ;
59001020	eoka lisomi lia balomboki liitoeshel’iso liengani lia Mungu .
59001021	Eokao siamesaka njasɔ bitotina ya bɔwɛwɛ la sheteseli sha bobe bototina , limɔ aelaka wɛndi ebosolɔɔmɔ nda betema yanu ko la liikami se , eoka bosokɔkɔlɔ ndouwesa belimo yanu .
59001022	Nde litesaka wɛndi , oyalëke ko ebatokaka la batoi kongo ndolimbaka betema yanu angɛnɛ .
59001023	Eya to mbo boto eokaka wɛndi , angolitesa wao , engani nde kwa boto oyatotichaka bɔmbɔ ewaotomoko lande , nda wɛli wa talatala ,
59001024	limɔ ani asolembeel’inde angɛnɛ , inde kosekwa , inde koosala kwa ayal’inde .
59001025	Kongo ko inde oyatowɛlɛkɛ Bikela baiso , biko bikela ebisɔɔlwa l’ebisosɛlɛ boto iote angɛnɛ , limɔ ekɔkɔmɛlɛ kɔkɛ , angoosala ebisokak’inde , kangä bolitesi nda bekeeli yande , ambo boto ona atoyaimwaka la limɛngɔ nda yao ebitokel’inde .
59001026	Boto kotanga mbo ayali oyatolitekesa njasɔ ya Mungu , ani aitoaesa lolamɛ se , inde nd’atolimbaka botema wande angɛnɛ , la lilitesi liande lile ngo ko wawa .
59001027	Lilitesi lia njasɔ ya Mungu elile litanu , angwɛnɛ litwanelo ango limɔi nda baiso ba Mungu Sango lile ngo ko ano , mbo ndotingakanaka l’eba tika ya sango l’eba tika ya batolome nda mbile ya bifembi yau la ndoyala la botanu , angwɛnɛ ango liälö lia wenda-bo .
59002001	Bitungani yami , okwelakwelëke biɔmbɔ ya bato nda lilendelu liolendelo Yesu Masiya , Ngɛnɛ wasu wa tala .
59002002	Eoka boto ɛɔtɔ nda ɛsɔngɔmɛlɔ yanu ani awati toketi twa loela la bisinda ya bɔfɛkɔ finɛ , limɔ boto wasi wa iuwe ɛɔtɔ ani awati ko bisinda ya baɔmbɔ̈ ,
59002003	limɔ asolɛlia ino boto oyawati bisinda ya bɔfɛkɔ la otoonga lande mbo — Yalaka sumbu se eya elela elau ; nde , ende oto wa iuwe , ino mbo — Emalaka onamona , ango ko mbo — Yalaka se nda batindi bami ,
59002004	¿ Oitotwanesa bato ongoma la oisokinjwa bakomyi ba baenyeli babe ?
59002005	Toka , Bitungani ebisamomu lami . ¿ Mungu aisoaa eba touwe nda wenda-bo mbo bayaleke bafoka nda lilendelu la mbo basangoleke isosha nda Bɔkɔta ewatikak’Inde lisakä liofaef’iyo ebasosam’Inde ?
59002006	Nde ino nd’asosɛɔlɔ boto-yo wa iuwe ; ¿ Bafoka baisokakales’ino la owau , baitosuliak’ino nda ekomyelo ya njasɔ ?
59002007	¿ Iyo ana baisomɔlɔkɔ Lina lia tala elitangelomu ino ?
59002008	Nde ango bokɔcha ekela ya Bɔkɔta kwa asɔnɔmɔkɔ nda Lokasa , mbo — Samaka boyalani laɛ kwa aɛ angɛnɛ , ongoma otokela olau .
59002009	Kongo ko eya mbo bokwelakwela biɔmbɔ ya bato , ani osokwa litwanelo , la ongoma Bikela bisof’ino se mbo batefokoli ba yao .
59002010	Eoka boto oyasokɔcha Bikela bitoti , nde kotwanelo nda ekela ko ɛmɔi , ambo asofomo se nda bitotina .
59002011	Eoka Inde oyaongaka mbo — Ochwëke nyongo , aongak’imɔ mbo — Olëke boto ; eya to mbo , otichweke nyongo , nde osoola boto , ambo wende botefoli wa Bikela .
59002012	Ongaka to la kelakaka bekeeli kwa bato ebakatelomoko ko la Bikela ya toote .
59002013	Eoka boto oyatiwɛlɛkɛ bato basi shota , ona atoatelomo njasɔ l’angwɛnɛ to shota ; shota sisoomala mbo sisolonga nda likomyi .
59002014	¿ Bitungani yami , boto eonga mbo ale la liimeli , ani atikele yeka yokɔcha liao , boni to bolau ? ¿ Mbo liimeli lina lisokɔkɔlɔ ndouwes’inde ?
59002015	Boto wanu , ango ko otolome , ango ko otomali , eyala la boeno wa bisinda yowata la bieka yolaka lise la lise ,
59002016	ɔmɔi wanu koonga lau mbo — Takɛndɛkɛ la wɛlï , ɔtɔkɔ sumbu bosa , okaneloko bieka ; nde otifek’iyo yeka ebisoeno bindo yau , boni to bolau anyo ?
59002017	Liimeli imɔ ko ongoma , eya mbo litikɔchɔmɔ la bekeeli , ambo lisowa liao angɛnɛ .
59002018	Kongo ko boto ɔmɔi koonga mbo — Aɛ wende la liimeli , nde imi yende boto oyatokela bolau ; tambaka’mi liimeli liaɛ elitikɔchɔmɔ la bekeeli , limɔ imi nd’atotamb’aɛ liimeli liami ko la bekeeli yami .
59002019	Osoimela mbo Mungu ende ko Ɔmwito ; osokela olau , nde belimo ebe bisoimela imɔ la bisotalimwa .
59002020	Boto w’ebebel ¿ Olɛmbi nde ndoluwa litina lia lioi-li , mbo liimeli elitikɔchɔmɔ la bekeeli lile ngo wawa ?
59002021	¿ Mbo Abalayama tata wasu , atilongesomoko ko la bekeeli yande eyasɛlɛk’inde wana wande ako Isaka nda etumbelo ?
59002022	Osɔɛnɛ to mbo liimeli losungana la bekeeli yande la mbo liimeli lisɔɔlwa ko la bekeeli yande ;
59002023	la ongoma Lokasa loa Mungu lokɔchɔmɔ ani aongaka loao mbo — Abalayama alendeloko Mungu la liimeli liande liatangomokö end’inde mbo liengani , la inde lotangomoko Wina wa Mungu .
59002024	Ongoma osɔɛnɛ to mbo boto atolongesomo ko la bekeeli yande la inga ko l’eoka ya liimeli kongo .
59002025	¿ Ko ongoma Lahaba botomali wa bolëfë , atialongesomoko ko la bekeeli yande , ani anyangelak’inde ebatomomoko tɔtɔmbi limɔ inde loinol’iyo ko la mboka yasi ?
59002026	Eoka bindo ebisosɛnyana la bolimo bisoya ko bolyo , bisowa ; ko ongoma liimeli elisosɛnyana la bekeeli lisowa ndowa .
59003001	Bitungani yami , bato wike banu batayalaka baekesi , eoka kwa aluw’ino mbo iso baekesi totoatelomo njasɔ la likomyi lioeta elia basi l’owau .
59003002	Eoka iso batotina totokwaka batwanelo wike , la boto oyatikwe litwanelo nda lioi liande , ambo ende elalaka wewe oyatokɔkɔlɔ ndoaesa lolamɛ se la bindo bitoti imɔ .
59003003	Totaka biwachelo nda bɛnɔkɔ ya funda mbo balitesek’iso , limɔ totokɛndɛkɛsɛl’iyo bindo bitotina .
59003004	Tɛnɛk’imɔ ko bitumbe ya lofofo ; ango biyali bifi fafo , la bitotinjakomo la fomba ya bolengi finɛ , nde bitowachelomo ko la kai ɛkɛkɛ kongo olo atosanga oyayali nda wendo .
59003005	Lolamɛ ko ongoma , lole elëngö ɛkɛkɛ ya bindo , kongo ko lotofɔlɔ loasɔ loa likama . Tɛnɛ , lokëke loa liäla , ambo lɔkɛkɛ , lotofechaka ngonda efi fafo .
59003006	Lolamɛ lole bösä , la atiteni ya bilëngö ya bindo yasu lotobebesa betema la likama lia bobe ebototumesa bindo ; lolamɛ lotoanesa lotunyo loa liwawi-li , la loao angɛnɛ lotoana la bösä wa Ngehena .
59003007	Eoka kanda bitotina ya nyama , la nɔli , la tolandalanda nda nyɛlɛ , la nyama bitotina ya balia bitokakalesomo la bisosila ndokakalesomo kakala ko la balomboki ,
59003008	nde angwɛnɛ bolomboki wokɔkɔlɔ ndokakalesa lolamɛ . Loao loende bobe eboti bokomyomo , losotuma la lisäkä lia liwa .
59003009	Totoinela Ngɛnɛ Mungu ako Sango ko la lolamɛ , la loao imɔ totomɔlɔkɔ bato ebasokelomo la liluku lia Mungu .
59003010	Liineli la limɔli nd’atokuswaka ko nda bɔnɔkɔ ɔmɔi . Bitungani yami , lotiengane mbo loyaleke ongoma .
59003011	¿ Mbo isolo sitokusola balia ba lɔɛtɛ l’eba likase ko la liöndo limwito ?
59003012	¿ Mbo bosau kokɔkɔlɔ ndoota mbila , Bitungani yami , kwa mbo toyayöliki koota sau ? Mbayɔ , la balia ba bokwa imɔ angokɔkɔlɔ ndokusola balia ba lɔɛtɛ .
59003013	¿ Ndai wanu ayali nde boto wa wɛlï la bokwafi ? Boto ona ɛnɛsɛkɛ to basi bekeeli yande nda boyaeli wa botema sambo wa wɛlï ebototimbana lande .
59003014	Nde eya mbo boyalaka la lisiela la lisakani lia bosho nda betema yanu , oongëke la ifaala la nanga ebitokufesa momongo .
59003015	Wao boti to wɛlï ebokuswi nde nda Use , kangä ewa wenda-bo , ewa bindo , l’ewa belimo ebe ;
59003016	eoka olo ayali ko lisiela la lisakani lia bosho , ko omao loeyaeyo la bobe wa bɛfɔnɔ bitotina .
59003017	Nde wɛlï ebokuswi nde nda Use wende oso la botanu , limɔ wende la lilatemi la bɔfɔu , bosotuma la shota la bekeeli ya booto , boti l’ikwelakwela la bolimbakeli .
59003018	Eula ya boyaeli wa lilatemi etotwomo ko la bato ebasolɔɔ imɔ ko boyaeli wa lilatemi .
59004001	¿ Bita la bawesani ebayali lanu basekwi nde lonima to ? Biisosekwa nda biɛmɛ ebisotukatukana lanu mbo bikakaleseke betema yanu ?
59004002	Wende la yɛmɛ ya biengo nde otiɔlɛ , otoola la otololaka nde otikɔkɔlɛ ndosɛlɛ yao , otowesakana , otonana bita ; nde otiɔlɛ eoka otifele yao .
59004003	Otofelaka la oitoaela eoka otofelaka nde efinole ko mbo osileseke yao nda yɛmɛ yanu .
59004004	Wende bato ba nyongo ! ¿ Otiluwe mbo lisaɔ lia eba wenda lile wiyani la Mungu ? Eokao oyakasangeke osukana lisaɔ lia eba wenda-bo ambo asokwa wiyani la Mungu .
59004005	¿ Elua otangi nde mbo Lokasa loa Mungu losoonga ko liongëla mbo — Bolimo ewayalesak’Inde nda betema yasu bosolol’iso la bokelë ?
59004006	Nde Mungu atofaekef’iso booto woetela , kwa asoonga imɔ lokasa mbo — Mungu atofekela eba bɛmɛtɔ , nde atofaekefa eba liɔndwi se ko booto wande .
59004007	Eokao litesaka ko Mungu kongo , fekelaka Satana , limɔ atokwel’ino botili .
59004008	Sishanaka tina la Mungu , limɔ Inde atosishana tina lanu . Solaka besamba yanu , ino bato ba batwanelo la tanesaka betema yanu , ino ba betema imbale !
59004009	Okaka tokɛnɛnɛ , lelaka , wɛlɛkɛ foo se ; twɛlɔ etososɛk’ino , tokinjweke ndeli la limɛngɔ likinjweke ko tolöi .
59004010	Ɔndɔkɔlɔkɔ betema yanu se nda baiso ba Mungu , limɔ Inde elataliak’ino likolo .
59004011	Bitungani , osɛɔkɔlɔnɛ̈kɛ ! Oyatosɛɔkɔlɔ etungani , kwa oyatoata loasɔ loa etungani yande , ambo asosɛɔkɔlɔ Bikela la asoataka Bikela . Nde eya mbo boataka Bikela , ambo oti imɔ bolitesi wa Bikela , kangä wataki wa yao .
59004012	Oyataka Bikela la Bokomyi wa Bikela ale ko Ɔmwito , ako Inde kongo oyatokɔkɔlɔ ndouwesa la ndosɛɛsɛlɛsɛ bato . ¿ Aɛ wende to ndai oyatoataka boyalani laɛ loasɔ ?
59004013	Tɛnɛ ngo , ino ebatoonga mbo — Ango ko louse , ango lɛlɛngɔ tɔkɛkɛ nda bokenge boko asisa , tolaingalaka omao ko mwaka ɔmɔi okatimbesa bokalala la tolaɔlɔkɔ bondanda ;
59004014	kongo ko wende ebatiluwe kɔni ani atoyala liwawi lianu lɛlɛngɔ . Eoka wende kwa liumba elisɔɛnɛlɛ ko sinyo sha mbile , lamao kosɛɛsɛlɛ .
59004015	Nda lifa lia baoi bana , ino koonga mbo — Eya mbo Ngɛnɛ ɛlɛmbɛ ongoma , iso koyala la liwawi , iso kokela e-loasɔ-lo , ango ko lona .
59004016	Nde kwani ino nd’atofaala la bɔmɛtɔ wanu la bɔmɛtɔ bototi-bo bole ko bobe .
59004017	Eokao , oyatoluwa ko ndokela olau , nde angokela wao , ani lona kotangomo obe end’inde .
59005001	Tɛnɛ ngo , ino bafoka . Lelaka , ulaulaka loasɔ loa bemusi ebikayek’end’ino .
59005002	Bieto yanu bisofɔndɔkɔ la bisinda yanu bisobeba la fomboli ;
59005003	mbela la falata yanu bisoliakama la batalɛ la batalɛ bana batotikala kwa tuka yof’ino se , la bao batofechaka lokomba loanu kwa bösä ; ososɔnjaka bondanda nda bacho ba liko .
59005004	Tɛnɛ , bieto ya basali banu ebatwaka eula ya bilanga yanu , biko yao ebisɔnɔkɔlɔ ino end’iyo , yao to bisoamamel’ino la bamiki ba ebatwaka eula yanu basɔɔtɔ ko nda batoi ba Mungu Ngɛnɛ wa Bikuke .
59005005	Ono nda wenda walaka bieka ya bonuku la wakaneloko yɛmɛ yanu , watumesaka betema yanu l’enika la lise lia liömä lifi .
59005006	Osofaefa ewa liengani se , osool’inde ; atifekel’ino ango sinyo .
59005007	Eokao , Bitungani , owëke esole ko nda bayelo ba Ngɛnɛ wasu . Tɛnɛ ngo , ngɛnɛ wa elanga atoumbakela eula ya tuma etosɔlɛmb’inde finɛ , aitowaka esole ko nd’akatɔnɛkɛ mbula ya biää la mbula ya bɔtɔkɔ .
59005008	Ino imɔ owëke esole , kɔkɔmɛsɛkɛ betema yanu eoka bayelo ba Ngɛnɛ wasu basamboya tina .
59005009	Bitungani , okimakimanëke mbo otafomo se nda liataki . Tɛnɛ , Wataki akoemala nda bome .
59005010	Bitungani , böluka etichelo eoka ya winikɔlo wa bato ebatiawaka esole , tichaka Batɔndɔli ebaongaka ko nda lina lia Ngɛnɛ .
59005011	Tɛnɛ , toisotanga bato ana ebakɔkɔmɔkɔ la bofiili , mbo Eba Limɛngɔ . Osookak’imɔ loasɔ loa bɔkɔkɔmu wa Yobo , la osɔɛnɛ lisangi lia Mungu eoka yande , la ani Ngɛnɛ Mungu asotuma fuu la ngandi la shota .
59005012	Bitungani yami , loasɔ lɔmɔi losolongela to , loko mbo — Otinyëke ekanɔ , ango ko la Use , ango la se , ango la ekanɔ ya kanda yasi ; nde Eingo eyetosingwak’ino , eyaleke ngo ko Eingo , la Mbayo ngo ko Mbayo kongo , mbo otafomo se nda liataki .
59005013	¿ Ɔmɔi wanu atoka wale ? Asombokoleke to ! ¿ Ɔmɔi wanu nd’asoyaimwa olau ? Achweke to bɔɛlɛ !
59005014	¿ Ɔmɔi wanu ayali nde la loo ? Ateke biange ya Etanda lioi , basombokoelek’inde , balɔkɛsɛk’inde baita nda lina lia Ngɛnɛ ;
59005015	la lisomboli lia liimeli litouwesa boto ona wa lokambo la Ngɛnɛ atosäsesa nd’inde liasi . Eya mbo asokela batwanelo , bemɛsɛlɛmɔkɔ inde .
59005016	Sanokolanaka to batwanelo banu , sombokoelanaka mbo bosasesomoko säsosäso . Lisomboli lia boto wa liengani litokɔkɔlɔ likuwa lia likama .
59005017	Eliya aaka boto wa liluku kwa eliasu , la inde losombola ndosombola mbo mbula etatɔnɛkɛ , la mbula etiatɔnɔkɔ nda nyɛlɛ ko la miaka bisatɔ la tengai liambɛ ,
59005018	limɔ inde losombola liasi la buse lotɔnɛsɛ mbula la nyɛlɛ lɔɔ̈tɔ̈ tuma twa yao .
59005019	Bitungani yami , eya mbo boto wanu esekwaka nda mboka ya wewe la wasi koinol’inde liasi ,
59005020	aluweke mbo boto oyasoinola boto mbo asekweke nda mboka ya efinole , ambo atouwesa bolimo wande nda liwa la atoliaka ambɔlɛ wa batwanelo .
60001001	Petelo ako Botomomu wa Yesu Masiya asotoma lokasa-lo ende bato ebasolimela amamwito l’ebasomelakana okayale nda Ponto , la nda Galatia , la nda Kapadokia , la nda Asia la nda Bitunia ,
60001002	ebaaomoko ko la liluwani lia oso lia Mungu Sango , ebüchomoko ko la Bolimo , litina mbo oliteseke la mbo ɔmɛmyakɔmɔkɔ la bakilaba Yesu Masiya . Booto la lilatemi biulweke end’ino !
60001003	Lɔkɛmɔ loyaleke ende Mungu ako Sango wa Ngɛnɛ wasu , Yesu Masiya ! Ko l’eoka ya shota shande sifi , aotak’iso liasi la iɛli siyai ko la litɛmwi lia Yesu Masiya nda liwa ,
60001004	la mbo ɔɔlɛkɛ botiko ebotilasɛɛsɛlɛ , ebotiabebe , ebotiabɛɛlɛk’imɔ la ebosoisoelomo ino nda Use ,
60001005	ako ino ebasotekamesomo ko la bofoka wa Mungu la lilendelu lianu mbo bɔɔlɛkɛ liuwesi elisotaumbakela ndoisokolomo nda mbile ya liko .
60001006	Nda loasɔ-lo otoyaimwa yai nde kwani ko mbile ɛmɔi eluwa lole lanu ndokaka biale ya bakoteli ba bɔfɔnɔ la bɔfɔnɔ ,
60001007	mbo likoteli lia lilendelu lianu elisolongela mbela la loketi lofi la elisokotelomo imɔ ko la bösä ani etosɛɛsɛlɛ , liao liko lilendelu lianu lieshelek’ino loomalo la tala la lɔkɛmɔ nda lɔɛnɛsɔ loa Yesu Masiya .
60001008	Otiɛn’Inde , nde ososam’Inde ; ambo kwani boitɔɛn’Inde , nde osolendelo ko Inde , la otoyaimwa la limɛngɔ elisolongela baoi angɛnɛ la elisoilakama la tala ;
60001009	ongoma tuu ya lilendelu lianu yende mbo osɔɔlɔ liuwesi lia belimo yanu .
60001010	Batɔndɔli ebatɔndɔɛlɛkɛ ino loasɔ loa booto ebokayeke end’ino , balukaka la bafelaka liuwesi-li ;
60001011	bafelakaka mbo ndai la eni mbile eyanangolaka Bolimo wa Masiya nda betema yau , ani atɔndɔlɔ̈kɔ̈ Inde biale ebikokeke Masiya la tala ebikayeke mbisa ya yao .
60001012	Lɔɛnɛsɔmɔkɔ end’iyo mbo bakelaka ongoma , inga ndosung’iyo angɛnɛ , kangä ko ino , nda njasɔ ebisokambesomo ino kwani ko l’ebasonangoel’ino Mboli Ilau ko la Bolimo Botanu oyatomomu konda Use oya end’ino ; la bakitomo bende la yɛmɛ yotichaka imɔ ko njasɔ-ao .
60001013	Eokao wangemesaka bienyelo yanu , taka betema yanu se , kɛsɛkɛ iɛli shanu fwaa ko nda bootaota ebokaeshelomoko end’ino nda bayelo ba Yesu Masiya .
60001014	Yalaka kwa bana ba lilitesi , otutelëk’imɔ yɛmɛ ya bindo kwa akelak’ino nda mbile ya botutuku wanu ;
60001015	kongo ko kwa eyalak’Inde oyatak’ino lioi ko Botanu , ino imɔ yalaka batanu nda beyaeli yanu bitotina ,
60001016	eoka losotomo nda Lokasa mbo — Yalakaka batanu eoka Imi yende botanu .
60001017	Eya to mbo ososingwakel’Inde kwa Sango , ako Inde oyatoataka boto la boto eloande loasɔ ko la liengani , ino koyalaka la lilitesi lia bɔwa ko la mbile ebisolimel’ino ono ;
60001018	oluwi nde mbo waendolomoko nda biyaelo ya boyalaala ebisosangol’ino ende batata banu , otiaendolomoko la bieto ebitosɛɛsɛlɛ kwa falata la mbela ,
60001019	kangä la bakila ba Masiya ebale la loketi lofi finɛ , ebale kwa eba efembeli ya bɔkɔkɔ eyeti la limɛmɛ , l’angwɛnɛ litwanelo .
60001020	Inde nd’aomokö oso wa bakeelomo ba wenda , nde asɔɛnɛsɔmɔ ko kwani nda bacho ba liko ko l’eoka yanu ;
60001021	ako ino ebatoimela Mungu ko l’eoka yande . Mungu nd’atɛmɔlɔkɔ Inde nda liwa la ataliak’Inde tala , mbo liimeli la iɛli shanu biyaleke ngo ko ende Mungu .
60001022	Ani asotanes’ino belimo yanu ko la lilitesi lia wewe ko mbo osamanakeke la losamɔ loa bitungani elole la momongo , ongoma samakanaka to la botema bototi .
60001023	Osootomo liasi , inga la koto ebitosɛɛsɛlɛ , kangä ko la yao ebiitosɛɛselɛ imɔ , ko l’eoka ya Lioi lia Mungu elitoyala la liwawi ko nda lokato ;
60001024	eoka mbo — Bindo ya balomboki batotina yende kwa bangala ba elanga , La wano wa yao kwa fɔtɔtɔ ya elanga ; Bangala batobɛɛlɛ , la fɔtɔtɔ bitokwaka se ,
60001025	Kongo ko Lioi lia Mungu litotikala ko layalaya . Liende ko wɛndi ebosonangoelomo ino nda Mboli Ilau .
60002001	Eokao sɛnyanaka la bobe wa bɛfɔnɔ bitoti la belimbakeli bitoti , la nanga , la funo la basɛɔli batoti ;
60002002	kwa atofumbaka banaoli , ino fumbaka ko ongoma ndɔɔlɔ baɛlɛ ba njasɔ ya bolimo , mbo okondeke ko la bao nda liuwesi ,
60002003	ani osotalɛtɛ mbo Ngɛnɛ wasu ale la booto .
60002004	Yauku to end’Inde , ako litalɛ elile la liwawi , elisofekomo la bato , nde nda baiso ba Mungu lisoaomo la lisolitesomo ;
60002005	ino angɛnɛ imɔ yalaka batalɛ ebale la liwawi , ebatoswomo la ndakɔ ya bolimo , mbo ino boyaleke botükä wa Kanga ebiüehomu ndotambaka bafaefi ba betema ebengani ndoaelomo la Mungu ko l’eoka ya Yesu Masiya .
60002006	Losotomo to nda lokasa mbo — Tɛnɛ ngo , nda Siona isoswa litalɛ lia ikululu , Elisoaomo la elisolitesomo la boto oyatolendelo Inde aitokesomo sɔni !
60002007	Eokao , end’ino ebasolendelo Inde ale lɔkɛmɔ , nde ende ebaitolendelo , ale Litalɛ elisofekelomo la baswi , Nde liao lisoswomo nda botö wa ndakɔ .
60002008	La mbo — Litalɛ liokwes’ato tolango la litalɛ liowaka bakulya ; ebaitolitesa wɛndi eoka batokwa tolango , kwa akomyomoko ko oso .
60002009	Nde ino wende balomboki ebasoaomo , botükä wa Kanga ya Bɔkɔta , tukela ya bato ebüchomu , la bato ebasoomana la Mungu kongo , mbo oteke boekï wa tolombo etwakelak’Inde oyatak’ino lioi liosekwa nda lilima oyaɔtɔkɔ nda eloande löwa lomwaalomo .
60002010	Oso otiaaka bofindi wa bato , nde kwani wende bofindi wa Mungu ; oso otiaɔlɔkɔ shota , nde kwani osɔɔlɔ shota .
60002011	Basamomu , isoombak’ino ebayali kwa bato ebasolimela la bɛɛnda nda wenda-bo , mbo ofekeke yɛmɛ ya bindo ebitonana bita la belimo yanu .
60002012	Yalakaka la boyaeli bolau sisi ya bato ba wenda , litina mbo , atosɛɔlɔ iyo osɛɔl’ino , mbo wende ebatokelaka obe , bɛnɛkɛ ko bekeeli ilau la beineleke ko Mungu nda lise elikayek’Inde end’iyo .
60002013	Litesaka baiti batotina bau ebale l’isosha ende bato , eoka ya Ngɛnɛ wasu ; ango ende Bɔkɔta oyalongeli ,
60002014	ango ende Bekumi ebasotomomo lande ndokucha ebatokelaka obe , la ndoomalesa ebatokelaka olau .
60002015	Eoka ongoma lisangi lia Mungu lile mbo bekeeli yanu bilau biyaleseke bato ba bibebe ko tau ani atoongak’iyo baoi ba botutuku .
60002016	Kwa ayal’ino toote , otangëke mbo iote shanu sile ko fofe yokelaka bobe , kongo ko yalaka bɛkɔwa ya Mungu .
60002017	Litesaka bato batotina , samaka beoto ya Etanda , wangaka Mungu angɛnɛ , litesaka Bɔkɔta oyalongeli !
60002018	Bakuwi , litesaka bangɛnɛ banu la bɔwa finɛ , inga ko ebale la olau la bɔfɔu kongo , kangä imɔ ko ebakokelak’ino efinole .
60002019	Eoka eya to mbo boto oyaenyeli nde Mungu , etendela ndoka wale ko l’angwɛnɛ litina , ongoma inde koomalesa Mungu ;
60002020	¿ Nde bokela obe , l’aɛ koomakomo mbaka , botendela la bɔfɔu , otɔɔlɔ loni to lokuku ? Kongo ko , bokelaka bolau , l’aɛ kookesomoko wale , botendela wao la olau , ani otoomalesa nde Mungu .
60002021	Eoka otomu nde lioi ko la litina-li , mbo Masiya looka wale ko l’eoka yanu , ongoma Inde lotikel’ino etichelo mbo otuteleke banyata bande .
60002022	Atiakelaka loasɔ lobe , la limutoli lia bolimbake litiaokomoko nda bɔnɔkɔ wande ;
60002023	amɔlɔkɔmɔkɔ Inde , atiamutolaka la limɔli , okekesomoko Inde biale , atiatak’iyo nganyä , nde Inde lomacha loasɔ ko ende Mungu oyatoataka loao ko la liengani .
60002024	Inde angɛnɛ atolaka batwanelo nda bindo yande nda isandu sha lieka , mbo toweleke batwanelo basu la mbo toikeke ko la liengani .
60002025	Ko la bakambile bande , ino nd’asosäsesomo säsosäso . Eoka ino nd’alotalotaka kwa bɛkɔkɔ , nde kwani osoinwaka ende Botingani la Bokuki wa belimo yanu .
60003001	Ongoma ino bali , litesaka balome banu angɛnɛ , litina mbo , eya mbo bamɔi batiimele Lioi lia Ngɛnɛ , limɔ iyo kɔɔsɔmɔ , inga la baoi , kangä ko la boyaeli wa bali bau ,
60003002	ani atɔɛnɛkɛ batolome limama la boyaeli wanu botanu .
60003003	Bɔfɛkɔ wanu boyalëke to ko wao ebole lousa , boko swee ya belowa , la lilɛngɔ lia mbela , la liwati lia bisinda ya bɔfɛkɔ kongo ;
60003004	kangä bɔfɛkɔ eboisami nda botema wa boto , lilɛngɔ elitilasɛɛsɛlɛkɛ liko botema sambo la bɔfɔu , ebole la loketi lofi fafo nda baiso ba Mungu .
60003005	Eoka batomali ba kwaala lokɛsɛkɛlɛ iɛli shau ko ende Mungu , bawataka bɔfɛkɔ ongoma la balitesaka batolome bau ,
60003006	kwa Sala alitesaka Abalayama , inde lotang’inde mbo — Ngɛnɛ wami ; l’ani atokelak’ino ko bolau , wende bana bande nde owangeke iwaesa ango simɔi .
60003007	Ino batolome ko ongoma , yalanaka la bali banu la wɛlï ani otoenyela mbo botomali atiengane otolome la bofoka , eoka ino lau osowachana ndosangola bootaota wa loiko mbo basomboli banu batakufesomo .
60003008	Lioi lia tuu ko mbo , yalanaka la botema ɔmwito , okelanaka ngandi , samanaka la beoto ya Etanda , la shota la liikami se .
60003009	Otakundanëke bobe ko la bosakane , angoko limɔli eoka ya limɔli , kangä la lifotesi lia lɔkɛmɔ , eoka watomoko lioi ko la litina-li mbo osangoleke lioi lia lɔkɛmɔ .
60003010	Eoka , inde oyalɛmbi ko ndosama liwawi-li la ndɔɛnɛ bacho balau , Akufeseke lolamɛ loande lotaonga bobe , la bɔnɔkɔ nda bɔlɔwane ;
60003011	Aloteke mboka ya obe , akeleke ko olau , Alukeke lilatemi ko ndotutaka liao .
60003012	Eoka baiso ba Mungu basowɛlɛ eba liengani bonono , Batoi bande batolaila basomboli bau Nde bɔmbɔ wa Ngɛnɛ bole la wuno ani atoticha ebatokelaka bobe .
60003013	¿ Ndai kokeel’ino obe eyambo bofumbaka ndokela olau ?
60003014	Kongo ko bookaka wale loasɔ loa liengani , ambo wende la limɛngɔ fuu ! Owangëke iyo , otatemëke ;
60003015	Uchaka Masiya kwa Ngɛnɛ wa betema yanu . Yalakaka la baoi ba limutoli liomutoela boto oyatofelak’ino litina lia iɛli esile lanu , kongo ko mutolaka ko la liikami se la lilitesi ;
60003016	elembeelo ya njasɔ eyaleke ko la botanu , litina mbo eyekamɔlɔmɔkɔ ino , ebatotɔngɔkɔ boyaeli wanu olau wa Masiya , kofakomo ngo ko sɔni .
60003017	Losolongela bolau mbo ino wokeke wale ko eoka yokelaka olau , eya to mbo Mungu esanga ongoma , inga to eoka yokelaka bobe .
60003018	Eoka Masiya awaka loasɔ loa batwanelo ba bato , ko liwa limɔi , ewa liengani awelaka ebati la liao , mbo aeshelek’iso ende Mungu ; aolomoko nda boyaeli wa bolomboki , afaefomoko loiko la Bolimo .
60003019	Ko la Bolimo akɛkɛ okanangoela belimo nda ekandelo ,
60003020	bako ebatefolaka lioi lia Mungu kwaala nda mbile eyaumwaka Mungu ndoumbakela angowa esole nda bacho ba Noa eyakelomokö watɔ wa liuwesi , nda wao ko bamyɔ kongo , bako bato bonanɛi , bauwesomoko la balia .
60003021	Loende ikweelo sha lilufi elitouwes’ino kwani , inga lisooli lia lilo lia bindo , kangä tele ya elembeelo elau ende Mungu , ko l’eoka ya litɛmwi lia Yesu Masiya nda liwa ,
60003022	oyakɛkɛ nda Use , oyayali kwani nda bosamba w’olome wa Mungu , omao ko bakitomo la tososha la befoka bitotina bisokakalesomo kakala ko lande .
60004001	Eoka mbo Yesu okaka biale nda bindo , wangemesaka betema yanu ko la lienyeli-li mbo oyasokaka biale nda bindo asomacha batwanelo ,
60004002	litina mbo , ko la mbile ebisotikala , boyaeli boitofɔɔlɔmɔ ko la yɛmɛ ya boto , kangä la lisangi lia Mungu .
60004003	Mbile eyesoeta yaɔlɛsɛk’ino fofe yokelaka kwa ebilɛmbi bato ba wenda , biko ndokwa nda mboka ya bolëfë la yɛmɛ ya obe , liwa lia bänä , bisha ibe , limwi lia bänä la lisemoli lia bɛfɔnɔ ya mungu elisofekomo la bikela .
60004004	Basomwaala kɔni eoka oitowatemana lau nda toongo twa sheteseli , limɔ basomɔlɔk’ino ;
60004005	nde batoaolela loasɔ-lo end’Inde oyakoengani ndoatel’iyo , l’ebakoyali la liwawi l’ebasowa imɔ .
60004006	Ko la litina-li , Mboli Ilau yanangolomoko ango ende ebawakä , mbo kwa asoatelomo iyo njasɔ kwa balomboki , belimo yau biyaleke la loiko kwa Mungu .
60004007	Nde tuu ya bitotina bisoya tina ; eokao taka betema yanu se la sombokolaka la baenyeli ebatani la wɛlï .
60004008	Loasɔ elosolongela , lole ngo ko ndokɔkɔmɔ nda lisamakani , eoka losamɔ lotoliaka ambɔlɛ wa batwanelo .
60004009	Nyangelaka bɛɛnda angokimakima ;
60004010	bafi ebasofaefomo ino , boto la boto , kaelanaka bao kwa basungi balau bokaela bɔfɔnɔ la bɔfɔnɔ wa booto wa Mungu .
60004011	Boto enangola , ambo ko baölo ba Mungu ; boto eyala bosungi nda likuwa , ambo ko la bofoka ebotɔɔlɛsɛ Mungu end’inde , litina mbo nda bitoti-bi Mungu ataliomoko tala ko la Yesu Masiya . Tala la isosha shokakalesa bile yande ko layalaya . Ongoma .
60004012	Basamomu , omwaalëke loasɔ loa likoteli elile kwa bösä elisoyakotel’ino kwa mbo loasɔ elotiluwane losoyel’ino ,
60004013	nde okaka ko limɛngɔ eoka anyo ososangana nda lioki lia biale ya Masiya , mbo nda lɔɛnɛsɔ loa tala yande , ino bokaka imɔ ko limɛngɔ la linɛngina .
60004014	Bomɔlɔkɔmɔ eoka ya lina lia Masiya , wende la limɛngɔ , eoka tala la bolimo wa Mungu bisoelama end’ino .
60004015	Nde boto angɔmɔi wanu ataoka wale mbo ale booli wa boto , ango ko wiya , ango oyatokelaka obe , ango italaila .
60004016	Kongo ko boto eoka wale ko l’eoka mbo ale wa Masiya , okëke sɔni , nde aineleke tala ya Mungu ko nda e-lina-li .
60004017	Eoka mbile esoya elikakoleke liataki lia njasɔ ya bofindi wa Mungu ; la eya mbo liakola end’iso , tuu ya loasɔ loa ebatotefokola Mboli Ilau ya Mungu koyala to moni ?
60004018	¿ Ango ewa liengani euwa ko la tale , ambo oyatiluwe Mungu la ewa batwanelo kotɛmwa anima to ?
60004019	Eokao ebatokaka wale ko l’eoka ya lisangi lia Mungu , bateke belimo yau ko la bekeeli bilau , ko nda besamba ya Bokeli Wolendelomo .
60005001	Ino biange ya Etanda , imi oyale imɔ ko wange la ɔmɔi oyɛnɛkɛ biale ya Masiya la oyatosangana lanu imɔ nda tala eyekɛnɛsɔmɔkɔ , isolɔmbɔkɔl’ino mbo —
60005002	Kukyaka liyasa lia Mungu eliyali lanu , komyaka liao , inga eoka osotinjakomo , kanga mbo osolɛmbɛ ndokela lisangi lia Mungu ; inga la yɛmɛ ya bieto , kangä la botema wa mengi ;
60005003	inga kwa bangɛnɛ ba botiko ebosofomo ino , kangä kwa bitichelo ende liyasa lianu .
60005004	Limɔ akɛnɛlɛkɛ Botingani Wolongela , ino kɔɔlɔ boyoyo wa tala ebotilabɛɛlɛkɛ .
60005005	Ino tosenge imɔ , litesaka biange ; ino yaatotina , wataka liikami se kwa bisinda ya likuwa lianu , eoka mbo — Mungu atofekela eba bɛmɛtɔ , nde atofaekefa eba liɔndwi se ko booto wande .
60005006	Eokao ɔndwaka se hɔndwa nda bosamba wa bofoka wa Mungu mbo ataliek’ino la mbile yoengana ;
60005007	umbolaka tɔkɛnɛnɛ twanu ende Mungu eoka Inde nd’asotakela ino bolenda .
60005008	Taka betema yanu se , lambaka ! Wiyani lanu ako Satana atotimbatimba okaluke boto wola .
60005009	Fekelaka inde , nanaka lande ko la liimeli elisokɔkɔmɔ kɔkɛ , ani asoluw’ino mbo beoto yanu nda wenda-bo basokaka imɔ ko bifembi kwa ino .
60005010	Mungu , Ngɛnɛ wa booto bototina , oyasot’ino lioi mbo ɔɔtɛkɛ nda tala yande ko la Masiya konda layalaka , mbisa ani asokaka biale ko mbile sinyo , Inde angɛnɛ eɔlɔl’ino , ekɔkɔmɛsek’ino , ewangemesak’ino , efaefak’ino bofoka !
60005011	Ende Inde isosha shokakalesa ko layalaya ! Ongoma .
60005012	Isosɔnɛl’ino lokasa sumbu lɔkɛkɛ ko la bosamba wa Silwano , etungani yolendelomo ( kwa atangi nde’mi ) , isofumbes’ino la isoekekes’ino mbo njasɔ-bi yende ya booto wa wewe wa Mungu ; kɔkɔmɔkɔ nda wao kɔkɛ !
60005013	Eb’Etanda ya Babilona , ebasoaomo kwani ayali ino , basoseel’ino ; la Malako wana wami ko ongoma .
60005014	Lamolanaka la tɔchɔu twa losamɔ etüchomu . Lilatemi end’ino yaatotina ebawatemani la Masiya !
61001001	Simona Petelo , bɔkɔwa la Botomomu wa Yesu Masiya , asotoma lokasa-lo ende bato ebasɔɔlɔ liimeli elile la lokuku lolau kwa eliasu liimeli , ko la liengani lia Mungu wasu la Bouwesi wasu ako Yesu Masiya ,
61001002	Booto la lilatemi biulweke end’ino , ko la liluwani lioluwa Mungu la Yesu Ngɛnɛ wasu !
61001003	Eoka bofoka wande ebosekwi ende Mungu bosofaef’iso bitotina ebiomani nde la loiko la lisemoli lia Mungu , ko la liluwani lia Inde oyatak’iso lioi ko la tala la likama lia bolau wande ,
61001004	ko la yao asotikel’iso basakä bande balau ebalongeli fafo , litina mbo oyaleke la likaɔ lia liluku lia Mungu ani osokwela lifɔndi elikoyali ono nda wenda ko l’eoka ya yɛmɛ ibe .
61001005	Limɔ ko l’eoka ya litina-li , fumbaka finɛ ndowachaka boyaeli bolau amamwito la liimeli lianu , amamwito la boyaeli bolau imɔ ko liluwani ,
61001006	amamwito la liluwani imɔ ko likakalesi lia betema yanu , la amamwito la likakalesi lia botema imɔ ko likɔkɔmɛlɛ , la amamwito la likɔkɔmɛlɛ imɔ ko lisemoli lia Mungu ,
61001007	amamwito la lisemoli lia Mungu imɔ ko eniya ya bitungani ya Etanda , amamwito la eniya imɔ ko losamɔ .
61001008	Eoka bosɛlɛ nde njasɔ-bi la biulwa end’ino likama , limɔ bitokufesel’ino bowandu la ɛkwɛlɛ nda liluwani lia Ngɛnɛ wasu ako Yesu Masiya .
61001009	Eoka boto oyasoomelo njasɔ-bi , ambo ale la botuku la atɔɛnɛ ko yao ebile tina lande , asoosala lotaneso loa batwanelo bande ba osooso .
61001010	Eokao , Bitungani fumbaka finɛ ndokɔcha loasɔ loko mbo osotomo lioi la mbo osoaomo la Mungu , eoka bokela ongoma ani ino angokwa imɔ se ;
61001011	ongoma to otofaefomo lifaefela , ko isosha shɔɔtɔ nda bɔkɔta wa layalaya wa Ngɛnɛ wasu ako Yesu Masiya Bouwesi wasu .
61001012	Eokao , yelaenyeles’ino e-njasɔ-bi mbile la mbile , ani ososila oko ndoluwa yao la ndokɔkɔmɛlɛ kɔkɛ nda wewe ebosoluw’ino .
61001013	Itangi nde mbo losoengana lami , ko la mbile eyetikali lami nda bindo , ndofumbes’ino ko la lienyelesi lia njasɔ-bi ,
61001014	eoka isoluwa mbo mbile yosekwa nda bindo yami esoya oko tina , kwa ɛnɛsɛkɛ imɔ Ngɛnɛ wasu ako Yesu Masiya wɛnɛsɛ’mi .
61001015	Itofumba to ndokomya mbo mbisa ya liwa liami , ino bokɔkɔlɛkɛ ko mbile la mbile ndoenyakela e-njasɔ-bi .
61001016	Aluwesak’iso oluwes’ino bofoka la loyo loa Ngɛnɛ wasu ako Yesu Masiya , totiatutelaka bembila eyafɔlɔmɔkɔ la wɛlï wa bato , kongo ko twɛnɛkɛ tala yande ya likama .
61001017	Eoka afomoko Inde loinelomo la tala ko ende Mungu Sango , limiki lifi lia Ngɛnɛ wa tala loonga mbo — Oyo ende Wana wami wa losamɔ , oyatoomalesa nde Imi ;
61001018	la iso angɛnɛ twaokaka limiki-li eliasekwaka nda Use , eyayaelak’iso lande nda löngo lotanu .
61001019	Tole imɔ ko la liolo lia litɔndɔli elisokɔkɔmɛsɔmɔ kɔkɛ , eokao bolau ngo ko mbo botinganeke la liao kwa faka eyesoanganga nda elela ya botufɛlɛ ko nd’akasɔsweke buse , ani üonge sha lisɔi sisotɛmwa nda betema yanu .
61001020	Taluwaka to mbo angwɛnɛ litɔndɔli lia Kasa ya Mungu lisoaesomo litina se ko la wɛlï wa boto angɛnɛ kongo ,
61001021	eoka litɔndɔli litiayaka ko la lisangi lia boto ko mbile ango ɛmɔi , kongo ko bato angɛnɛ ebatinjakomo ko la Bolimo Botanu , iyo loonga ko la isosha sha Mungu .
61002001	Nde batɔndɔli ba bolimbakeli batɛmwaka sisi ya bato , kwa akayek’imɔ ko baekesi ba bolimbakeli sisi yanu , batoeshel’ino tofenya ko wisisa tosɛɛsɛlɛsɛ Etanda , batoanganya ango Ngɛnɛ oyasoendol’iyo ; ongoma batoeshel’iyo angɛnɛ ko lisɛɛsɛli lia lisasaya .
61002002	Limɔ wike betutaka nde boyaeli wa bolëfë , la eoka yau , mboka ya wewe etomɔlɔkɔmɔ .
61002003	Limɔ ko la bolole wau batɔsɔkɔ bieto yanu kwa bokalala wa baoi ebatofenyak’iyo la yɛnɔ ; nde likuchi liau ko kwaala litiyeke l’imɔngi la lisɛɛsɛli liau litiingale la bolengelenge .
61002004	Eya to mbo Mungu atiamɛsɛlɛkɛ bakitomo eyatwaneloko iyo , nde koumbokol’iyo nda eyaelo ya Satana , la atak’iyo nda basɛkɔ ba botufɛlɛ wa ndi mbo bakandokomoko ko nda liateli lia njasɔ ;
61002005	atiamɛsɛlɛkɛ eba wenda wa kwaala , kongo ko auwesaka Noa ako Boekï wa Liengani buu ko la bato basi osambale ani aeshaka fela efi nda wenda wa bato ebatiluwaneke la Mungu ;
61002006	aombesaka Inde bekenge ya Sodomo la Amola ko ndokindola yao ko biuta ko biuta , ongoma Inde lɔsɛlɛ yao ko etichelo ende bato ba mbisa ebakaluwaneke ango la Mungu ;
61002007	ɔnɔkɔlɔkɔ imɔ Mungu Loti ewa liengani , oyaokesomoko tale ko la boyaeli wa bolëfë wa bato babe ,
61002008	( eoka boto ona wa liengani , ani ayalak’inde sisi yau lise la lise , ɛnɛk’inde la okak’inde bekeeli yau eyatefokolaka Bikela , inde lokaka botema wale finɛ , boko botema wa liengani ) .
61002009	Ongoma Ngɛnɛ nd’aluwi ndɔnɔkɔlɔ eba liengani nda lisoshela la ndoundekesa ebati la liengani nda lokuchakelo ko nda lise lia liataki ,
61002010	nde asa kɔni ebatolitekesa yɛmɛ ibe ya bindo ebisobebes’iyo la ebatosɛɔlɔ tososha . Bende la lotendela lobe la etenge , la baitowanga ndomɔlɔkɔ ebatalemi tala ;
61002011	ani bakitomo ebalongeli iyo la bofoka la isosha , angofak’iyo se la limɔli nda baiso ba Ngɛnɛ .
61002012	Nde e-bato-ba bende kwa nyama ebiti la liluwani ko la boyaeli wa bindo kongo , eyaotomoko ko ndoundakomo kala la ndoolomo , batomɔlɔkɔ njasɔ ebitiluwek’iyo litina , batosɛɛsɛlɛsɔmɔ ko la lɔsɛɛsɛlɔ loa yao ,
61002013	batokelakomo obe ko l’eoka ya bobe ebosokelak’iyo . Batangi nde mbo limɛngɔ ko bilambɔ ya sɔni yolomo ko la löwa . Bende kwa bakɔi la bamɛmɛ babe , basoendaenda nda bilambɔ yanu ya losamɔ .
61002014	Baiso bau basobalyana l’eba batomali ba nyongo , angotatɛkwa batwanelo , batɔɔngɔlɔ betema ya bato ebatikɔkɔmɛ , eoka betema yau bisoekekesomo ko ndolola yao ebiti eyau .
61002015	Bana ba mɔlɔ ! Basoengwa mboka ya fii , basokaeyaeya okatutaka mboka ya Balaama , wana wa Beola , oyalɛmbɛkɛ finɛ ko bosombo wokamba ebitiengane ,
61002016	nde inde lofomo liɛngɔ ko l’eoka ya eliande litefoli ; punda y’euma loonga la limiki lia boto , ongoma yao lokufesa loseka loa bɔtɔndɔli ona .
61002017	Bende tosolo etoti ango la balia , baumba ebasotinjakomo la lomba ; botufɛlɛ wa ndi bosüchelomo iyo .
61002018	Eoka atoongak’iyo betendele ya likama , batɔɔngɔlɔ bato ebasambosekwa nda bofoka wa ebatokelaka batwanelo , la batɔɔngɔl’iyo ko la yɛmɛ ya bolëfë wa bindo .
61002019	Batotikel’iyo lisakä lioyala iote , ani iyo angɛnɛ bende bɛkɔwa ya boyaeli wa bɔwɛwɛ ; eoka boto ende bɔkɔwa wa inde oyasolongel’inde .
61002020	Eya to mbo besekwaka nda boyaeli wa wenda-bo ko la liluwani lia Ngɛnɛ la Bouwesi wasu ako Yesu Masiya , limɔ bekandakomo liasi la belongelomo ko la wao , boyaeli wau wa mbisa bosoetela ewa oso la bobe .
61002021	Eoka bolau wolongela ko mbo ani batialuwaka mboka ya liengani , inga to mbo basekweke nda bikela bitanu eyafaefomoko iyo la eyaluwak’iyo la wɛlï .
61002022	Wisha wa wewe bosoowanel’iyo boko mbo — Ngwa esoinwela yeka eyesosɛndɛk’inde ; la wasi mbo — Ndɛi esosoola bindo , la esoinwa okalɔkwalɔkwa nda baïti .
61003001	Ebasamomu , e-lokasa-lo loende eloa imbale elososɔnɛlɛ’mi ino , la nda yaambale isofumbekesa baenyeli balau banu ndoenyeles’ino ;
61003002	mbo otaosala baölo ebaongaka Batɔndɔli batanu ko osooso , la ekela ya Ngɛnɛ la Bouwesi eyaongomoko ko la Batomomu banu .
61003003	Taluwaka to loasɔ-lo , mbo nda bacho ba liko , ebatolimbokola beyaka la batolitekesa ko yɛmɛ yau angɛnɛ ,
61003004	la batoonga mbo — ¿ Lisakä lia loyo loande ko anima to ? Eoka ko nda mbile eyakwaka batata basu tɔlɔ twa liwa bitotina bikotikala kwa ayalaka ngo ko yao ko nda liakoli lia wenda-bo .
61003005	Nde basoosala loasɔ-lo la yɛnɔ , loko mbo biuse yaaka kwaalakwaala la se imɔ yakelomoko nda balia la ko la balia l’eoka ya lioi lia Mungu ,
61003006	la ko la balia wenda ewayalaka lolindaka la fela , wao losɛɛsɛlɔ .
61003007	Nde ko la lioi-ao biuse la se ebikoyali kwani bisoukamesomo eoka yofechomo ko la bösä la bisüchelomo lise lia liataki la lɔsɛɛsɛlɔ loa bato ebatiluwane la Mungu .
61003008	Nde ino , ebasamomu , oosalëke loasɔ-lo lomwito , loko mbo — Ende Ngɛnɛ Mungu , lise limɔi liende kwa miaka bilɛfu , la miaka bilɛfu yende kwa lise limwito end’Inde .
61003009	Ngɛnɛ wasu ati l’imɔngi shokocha lisakä liande , ani asotanga bato bamɔi mbo imɔngi , nde atoumbakel’ino angowa esole , eoka atilɛmbɛ mbo boto angɔmɔi asɛɛsɛlɛkɛ , kangä mbo batotina biyeleke nda likalangani .
61003010	Liyaka nde , liko Lise lia Ngɛnɛ , kwa wiya ; nda lise lina biuse bilawanjwaka mbao ko la liela lia wambe , liso lia use , la tengai la tolonge bilalangwalangwaka la etao ya likama limɔ wenda la yao ebikelomo ina bilaisolomoko .
61003011	Eoka mbo bitotina-bi bilalangwaka ongoma , oondu nde ndoyala boni to bɔfɔnɔ wa bato wa boyaeli botanu la lilitesi liolitesa Mungu ,
61003012	l’ani atoumbakel’ino la yɛmɛ yoendesa loyo loa lise lia Mungu , ko la loao biuse bilafyaka la bilalangwaka la liso lia use , la tengai la tolonge bilalangwaka la etao ya likama .
61003013	Nde yende ko biuse biyai la wenda boyai ebikolukak’iso la olo akayeleke ko liengani , kwa atikak’Inde angɛnɛ lisakä .
61003014	Eokao , ebasamomu , akolukak’ino njasɔ-bi fumbaka to mbo Inde oshek’ino l’angwɛnɛ limɛmɛ , angwɛnɛ ango litwanelo , kangä lilatemi .
61003015	Tangaka mbo liumbakeli lia Ngɛnɛ wasu , liende ko liuwesi , kwani asɔnɔkɔ etungani oyasamomu lasu ako Paulo ɛsɔnɛl’ino ko la wɛlï ewafaefomoko inde ,
61003016	kwa atoongak’inde imɔ nda kasa yande bitotina . Nda yao , bimɔi yende la tale yoluwa litina ; eba botutuku , l’ebatikɔkɔmɛ batofenyaka batina , kwa atokelak’imɔ iyo nda kasa yasi ya Mungu ko nda losɛɛsɛlɔ loau angɛnɛ .
61003017	Eokao to ino ebasamomu , kwa asotaluw’ino njasɔ-bi , lambaka mbo otaengolesomo ko la litwanelo lia bato babe la mbo ino otasekwa nda likɔkɔmɛlɛ lianu angɛnɛ .
61003018	Nde kondaka nda booto la nda liluwani lia Ngɛnɛ wasu la Bouwesi ako Yesu Masiya . Tala bifomoko end’Inde la kwani la ko nda layalaya !
62001001	Lona eloayalaka ko nda baakoelo , eloaokak’iso , la elwɛnɛk’iso la baiso basu , eloatichakak’iso , la eloamatakak’iso la besamba yasu , loko loasɔ loa Lioi lia Liwawi ,
62001002	( liwawi lina liɛnɛsɔmɔkɔ to la twɛnɛkɛ liao la tosokambesa ino la tosonangoel’ino loasɔ loa Liwawi lina lia layalaya eliayalaka ko ende Sango la eliɛnɛsɔmɔkɔ end’iso ) .
62001003	Lona elwɛnɛkɛ nd’iso la eloaokak’iso , tosonangoela imɔ ko ino , mbo ino imɔ osukaneke lasu lisaɔ ; la lisukani-li liasu lile to amamwito la Sango la amamwito la Wana wande ako Yesu Masiya .
62001004	Tososɔnɛl’ino njasɔ-bi mbo bootaota wasu bɔɔlwɛkɛ .
62001005	Wɛndi ebokak’iso ende Ngɛnɛ la wao ebotonangoel’iso ino wende mbo — Mungu ende Löwa la end’Inde angwɛnɛ lilima ango sinyo .
62001006	Eya toonga mbo tososukana lande l’ani tokoyali nda lilima , ongoma tosoonga ko lolanga la toti bato ba wewe ;
62001007	nde eya mbo tokɛndɛ nda löwa kwa ayali Inde nda löwa , ani tososukana boto la boto lisaɔ , la bakila ba Yesu Wana wande basotanekes’iso batwanelo batotina .
62001008	Eya toonga mbo toti la bobe , ani tosolimbakel’iso angɛnɛ la wewe bot’imɔ nda betema yasu ;
62001009	nde toaola batwanelo basu , Inde nd’ayali wolendelomo la ewa liengani mbo amɛsɛlɛk’iso batwanelo basu la atanekes’iso bitotina ebitiengane .
62001010	Eya toonga mbo totikeleke batwanelo ani tosof’Inde lolanga la lioi liande lit’imɔ nda betema yasu .
62002001	E bana bami bakɛkɛ , isosɔnɛl’ino njasɔ-bi mbo otatwanelo ; nde eya to mbo boto etwanelo , ani tole la Boongeli woongel’iso ende Sango , ako Yesu Masiya Oyengani ,
62002002	la Inde nd’ale Likambi lioendol’iso loasɔ loa batwanelo basu , inga ko eoka eyasu kongo , kangä eoka ya eba wenda bototi .
62002003	Toluwi nde mbo tosolu wak’Inde ko ani asolites’iso bikela yande .
62002004	Oyatoonga mbo — Isoluw’Inde , ani atilitese bikela yande , inde ale ngo la lolanga la wewe bot’imɔ nda botema wande ;
62002005	nde oyatolitesa lioi liande , wewe losamɔ loa Mungu losoengana chaa nda botema wande . Ko la loasɔ-lo tosoluwa mbo toyali nde tɔɔ end’Inde ;
62002006	boto oyatoonga mbo asokɔkɔmɔ tɔɔ end’Inde , ambo aondu nde ndoyala la boyaeli ewayalaka lande .
62002007	Ino basamomu , itisɔnɛl’ino ekela eyai , kangä ekela eyesoumwaka la eyaɔlɔk’ino ko nda liakoli ; ekela eyesoumwa yende lioi elisokak’ino .
62002008	Nde isosɔnɛl’ino oko ekela eyai , la end’Inde la end’ino lisanga yende ngo wewe , mbo lilima lisowanjwa la löwa loa wewe losoana oko kwani .
62002009	Boto oyasoonga mbo ale nda löwa ani asoiyana la booto lande , akoyali ngo ko nda lilima ko kwani .
62002010	Boto oyasosama booto lande , asoanyema nda löwa la at’imɔ la litina liokwesaka basi likulia .
62002011	Nde boto oyasoiyana la booto lande akoyali kɔni nda lilima la akokɛndɛkɛndɛ nda lilima , aitoluwa olo atɔkɛ lande eoka lilima lisotufesa baiso bande .
62002012	Bana bakɛkɛ , isosɔnɛl’ino lokasa eoka batwanelo banu basomɛsɛlɔmɔ ko l’eoka ya lina liande .
62002013	Basango , isosɔnɛl’ino lokasa eoka oluwi nde Inde Oyayali ko nda liakoli . Tosenge , isosɔnɛl’ino lokasa eoka osokwesa la osolonga Ewa Bobe . Bana , isosɔnɛl’ino lokasa eoka osoluwa Sango .
62002014	Basango , isosɔnɛl’ino lokasa eoka oluwi nde Inde Oyayali ko nda liakoli . Tosenge , isosɔnɛl’ino lokasa eoka wende la bofoka finɛ , la lioi lia Mungu likoyali nda betema yanu la eoka osokwesa Ewa Bobe .
62002015	Osamëke wenda-bo , ango ko biengo ebile nda wenda-bo ; eya mbo boto esama wenda-bo , ambo ati la losamɔ loa Mungu nda botema wande .
62002016	Eoka bitoti ebile nda wenda , biko yɛmɛ ya bindo , la yɛmɛ yolola ebitɔɛnɛ bato la baiso , la tofälä twa liwawi-li , yao-bi bitisekwe ende Sango kangä nda wenda-bo .
62002017	Wenda-bo bosowanjwa mbao la yɛmɛ ya wao imɔ , kongo ko inde oyatolitesa lisangi lia Mungu atotikala nde ko layalaya .
62002018	Bana’mi , mbile ya liko esoya to ; kwa okak’ino mbo Bofekwani la Masiya atoya , ongoma kwani bafekwani ba Masiya basoyala ; ko ongoma tosoluwa mbo mbile ya liko esoya .
62002019	Basekwak’end’iso nde batiayalaka ebasu , eoka eya to mbo beyalaka ebasu , ani basoumwaka lasu ; nde basekwaka end’iso eoka ndwɛnɛsɛ fololo mbo batotina bati ebasu .
62002020	La ino nd’asowɛlɔmɔ ko loücho loa Ewa Botanu , limɔ ino batotina nd’aluwi ebile wewe ;
62002021	isosɔnɛl’ino lokasa , inga eoka mbo otiluwe wewe , kangä mbo oluwi nde wao la mbo lolanga loti ango loa wewe .
62002022	¿ Ndai to nd’ayali ewa lolanga , sakolo ngo ko inde oyatoanganya mbo — Yesu ati Masiya ? Oyatoanganya Sango la Wana , boto ona ende Bofekwani la Masiya ;
62002023	angwɛnɛ boto oyatoanganya Wana , koyala la Sango . Nde oyatoaolela Wana , ale imɔ ko la Sango .
62002024	Nde ebisokak’ino ko nda liakoli , bitikaleke ngo ko lanu ; eya to mbo yao ebiokak’ino nda liakoli betikala nda betema yanu , ani ono kotikala tɔɔ ende Wana la ende Sango imɔ .
62002025	La lisakä eliatikelak’Inde etikel’iso liende ngo ko mbo Liwawi lia layalaya .
62002026	Isosɔnɛl’ino njasɔ-bi loasɔ loa bato ebatoengoles’ino .
62002027	Nde loücho elosowɛlɛmɛ ino ko end’Inde , losotikala lanu , la bot’imɔ la boeno mbo boto ekesek’ino ; kangä eloande loücho lotoekekes’ino njasɔ bitotina la loao loende wewe , loti lolanga . La kwani asoekesa loao oekes’ino , tikalaka ngo ko end’Inde .
62002028	Kwani , bana bakɛkɛ , yalakaka ngo ko end’Inde , litina mbo akɛnɛlɛk’Inde toyaleke ko la lotendela lolau , angowangatalel’Inde la sɔni nda loyo loande .
62002029	Eya to mbo boluwa mbo ende Wengani , luwaka imɔ ko mbo boto oyakakeleke ko eya liengani , ambo aotomu nde ko lande .
62003001	Tɛnɛ ngo , aina losamɔ elosofaefa Sango efaef’iso mbo totangomoko bana ba Mungu ; la twende ko ongoma ! Litina elitiluweke eba wenda oluw’iso lile mbo batiluwek’Inde angɛnɛ .
62003002	Ino basamomu , kwanikwani tole bana ba Mungu , nde bɔfɔnɔ ebokayalek’iso , bokɛnɛsɔmɔkɔ kɔni ; kongo ko toluwi nde mbo akɛnɛlɛk’Inde , tolayalaka nde ko bɔfɔnɔ wande , eoka tolɛnɛk’Inde ani ayal’inde .
62003003	Boto la boto oyale la iɛli-si eoka ya Masiya , atotanesa botema wande angɛnɛ , ani ayal’Inde angɛnɛ botanu .
62003004	Boto la boto oyatotwanelo , ongoma asotefola Bikela ; litwanelo lile ngo ko litefoli lia Bikela .
62003005	La ino nd’aluwi mbo Masiya ɛnɛlɛkɛ nde mbo asokoleke batwanelo basu la mbo end’Inde angɛnɛ , angwɛnɛ litwanelo .
62003006	Oyatoyalana lande , boto ona angotwanelo ; oyatotwanelo ambo atiɛnɛ Inde la atiluw’Inde .
62003007	Bana bami , omachëke mbo boto alimbek’ino . Oyakakeleke ko liengani , ambo ende boto wa liengani kwa ayali Masiya Ewa Liengani .
62003008	Oyatokelaka batwanelo ambo inde ale wa Satana eoka Satana asotwanekelo ko nda liakoli ; Wana wa Mungu nd’ɛnɛlɛkɛ ko la litina-li liko ndosɛɛsɛlɛsɛ ebisokelaka Satana .
62003009	Boto oyaotomu nde la Mungu , aitokelaka batwanelo , eoka lokoto loa liwawi lia Mungu losotikala lande , limɔ aitokɔkɔlɔ ndokelaka batwanelo eoka asootomo ko la Mungu .
62003010	Ko la e-litina-li losoɛnɛlɛ fololo l’ebale bana ba Mungu , l’ebale bana ba Satana ; boto oyaitokelaka liengani , ambo ona ati wana wa Mungu , la oyatisame etungani yande imɔ ko ongoma .
62003011	Wɛndi ebokak’ino ko nda liako , bole ngo ko mbo tosamaneke ;
62003012	angoyala kwa ayalaka Kaina oyaaka wana w’Oyo Bobe la oyaolaka etungani yande . ¿ Aokal’inde litina moni ? Eoka bekeeli yande angɛnɛ yaaka bibe , la eya etungani yande yaaka ko eyengani .
62003013	Bitungani yami , omwalëke eya mbo eba wenda-bo beiyana lanu ;
62003014	iso nd’aluwi mbo tososekwa nda liwa okakwa nda liwawi , eoka mbo tososama bitungani . Oyati la losamɔ , ambo akotikali nda liwa .
62003015	Boto oyasoiyana la etungani yande , ambo inde ale booli wa boto , la oluwi nde mbo booli wa boto ati la loiko loa layalaya lotikala nda botema wande .
62003016	Ko la litina-li , tosoluwa losamɔ , mbo Masiya amachaka liwawi liande ndowel’iso ; ongoma lole loasu ndomacha liwawi liasu ndowela bitungani yasu .
62003017	¿ Nde boto eyala la biengo ya wenda-bo la inde kɔɛnɛ etungani yande la boeno la eliekelak’inde botema wa shota , ani losamɔ loa Mungu koyala nda botema wande la moni ?
62003018	Bana bami , tosamaneke , nde inga ko la lioi , ango ko la bɔnɔkɔ kongo , kangä ko la bekeeli la wewe .
62003019	Ko la litina-li toluwi nde mbo twende bana ba wewe , la tosɔɔngɛsɛ betema yasu nda baiso bande ,
62003020	ani betema yasu angɛnɛ bitof’iso se ; eoka Mungu nd’alongeli betema yasu la aluwi nde bitotina .
62003021	Basamomu , eya mbo betema yasu bitif’iso se , ani tosoyala la lotendela lolau ende Mungu ,
62003022	limɔ yeka eyekafelek’iso , totɔɔlɔ yao end’Inde eoka mbo tosolitesa bikela yande la tosokelaka ngo ko yao ebisɔɛnɛlɛ bolau nda baiso bande .
62003023	Eye yende ekela yande , mbo tolendeloko lina lia Wana wande , ako Yesu Masiya la mbo tosamaneke kwa atelak’Inde etel’iso ekela .
62003024	Boto oyatolitekesa bikela yande , ambo asoyalaka lande la Inde asoyalaka la boto ona ; limɔ ko la loasɔ-lo toluwi mbo atoyalaka lasu , ko la Bolimo oyafak’Inde efaef’iso .
62004001	Basamomu , wimelëke balimo batoti , kɔtɔlɔkɔ bao oluweke kwa mbo basoyala ba Mungu ; eoka batɔndɔli ba nanga wike basokakɛndɛlɛ wenda-bo .
62004002	Otolembeela Bolimo wa Mungu ko ano ; bolimo oyatoaola mbo Yesu Masiya asoya nda bindo ya boto , ambo bolimo ona bole wa Mungu ;
62004003	nde bolimo oyaitoaola Yesu , ambo bolimo ona boti wa Mungu , la wao wende wa Bofekwani la Masiya , ewokak’ino mbo botoya nde , la kwani bole oko nda wenda-bo .
62004004	Nde ino , bana bami , wende ba Mungu la osolongela iyo , eoka Inde oyale nda betema yanu , ale ofi wolonga inde oyale nda wenda .
62004005	Iyo bende ba wenda-bo , eokao batoonga ko yao ebisekwi nda wenda la wenda botokak’iyo .
62004006	Iso twende bana ba Mungu , Inde oyaluwi nde Mungu , Inde nd’atokak’iso . Ko la litina-li , tosoluwa bolimo wa wewe la bolimo wa bolimbakeli .
62004007	Basamomu , tosamaneke , eoka losamɔ lososekwa ende Mungu , la boto oyatoyalaka la losamɔ , aotomu nde la Mungu la aluwi nde Mungu .
62004008	Boto oyatiyaleke la losamɔ , atiluwe Mungu ; eoka Mungu ende Losamɔ .
62004009	Losamɔ loa Mungu losɔɛnɛlɛ end’iso ko la loasɔ-lo , loko mbo Mungu atomaka Wana wande ɔmwito nda wenda-bo , litina mbo tɔɔlɛkɛ loiko ko lande .
62004010	Losamɔ loa wewe losɔɛnɛlɛ ko la loasɔ-lo , inga mbo iso nd’asamaka Inde , kangä mbo Inde nd’asamak’iso la mbo atomaka Wana wande mbo ayaleke Likambi lioendol’iso loasɔ loa batwanelo basu .
62004011	Basamomu , eya mbo Mungu asosamak’iso ongoma , ani lole loasu ndosamakana imɔ .
62004012	Angwɛnɛ boto angɔmɔi nd’ɛnɛkɛ Mungu lise ango limɔi ; eya mbo tosamakana , ani Mungu koyalaka lasu la losamɔ loande lotɔɔlwa nda betema yasu .
62004013	Ko ongoma , tosoluwa mbo tosoyalaka lande la Inde imɔ ko lasu eoka mbo asofaef’iso Bolimo wande .
62004014	La iso nd’asɔɛnɛ la tosoonga fololo mbo Sango atomaka Wana wande ako Bouwesi wa wenda-bo .
62004015	Boto oyakaaoleke mbo Yesu ende Wana wa Mungu , ambo Mungu angɛnɛ asoyalaka nda botema wande la inde asoyalaka ko ende Mungu .
62004016	La iso nd’aluwi la tosoimela losamɔ elososamaka Mungu esamak’iso . Mungu ale ngo ko Losamɔ la boto oyasoyalaka ngo nda losamɔ , ambo asoyalaka ngo ende Mungu la Mungu imɔ ko end’inde .
62004017	Nda loasɔ-lo losamɔ loasu losɔɔlwa mbo toyaleke la lotendela lolau nda lise lia liateli lia njasɔ eoka tosoyala kwa ayali imɔ ko Inde nda wenda-bo .
62004018	Nda losamɔ angwɛnɛ bɔwa , nde losamɔ elosɔɔlɔlɔ lososokola bɔwa fwa , eoka bɔwa bole ko loasɔ loa likuchaki la oyasoka bɔwa , akaɔlwi ndoka losamɔ .
62004019	Iso nd’asosamaka , eoka Inde nd’asamak’iso ko oso .
62004020	Eya mbo boto eonga mbo — Isosama Mungu , ani asoiyana la etungani yande , ambo ale la lolanga ; eoka inde oyatisame etungani yande oyasɔɛn’inde , ambo atikɔkɔlɛ ndosama Mungu oyatiɛnɛk’inde .
62004021	Limɔ tole la ekela-ye eyatak’Inde , eko mbo — Inde oyasosama Mungu , asameke imɔ ko etungani yande .
62005001	Boto oyasoimela mbo Yesu ende Masiya , ambo asootomo la Mungu la boto oyasosama Inde oyaot’inde , ambo asosama imɔ ko oyaotomu lande .
62005002	Ko la loasɔ-lo toluwi nde mbo tososama bana ba Mungu , ani tososamaka Mungu angɛnɛ la mbo tosolitesa bikela yande .
62005003	Eoka losamɔ losamaka Mungu lole ngo ko mbo toliteseke bikela yande ; la bikela yande biti ango la bolito wotola .
62005004	Eoka ebisootomo la Mungu , yao nd’atolongela wenda-bo , la lilongeli elitolongela wenda-bo lile ngo ko liimeli liasu .
62005005	¿ Ndai asolongela wenda-bo , sakolo ngo ko inde oyasoimela mbo Yesu ende Wana wa Mungu ?
62005006	Ende Inde oyayaka ko la balia la bakila , ako Yesu Masiya , atiayaka ko la balia kongo , kanga ko la balia la bakila imɔ ;
62005007	la Bolimo ale bokambesi woluwes’iso , eoka Bolimo ale ngo ko wewe .
62005008	Bakambesi boluwes’iso loasɔ-lo , bende basatɔ , bako Bolimo la balia la bakila , la yaasatɔ bende ko ɔmwito .
62005009	Tokulia inango sha bato , ambo esha Mungu koeta esha balomboki , eoka mbo akambesak’iso loasɔ loa Wana wande .
62005010	Inde oyasolendelo Wana wa Mungu ale ngo ko la inango nda botema wande angɛnɛ ; nde oyatiimele Mungu , asof’Inde lolanga eoka atiimele inango esisonangola Mungu loasɔ loa Wana wande angɛnɛ .
62005011	La inango sina sile ngo ko mbo Mungu afak’iso loiko loa layalaya la loiko-lo lole ngo ko la Wana wande .
62005012	Oyasoyalaka la Wana , asoyala la loiko , la oyatiyale la Wana , ambo atiyaleke la loiko .
62005013	Isosɔnɛl’ino njasɔ-bi , bako ino ebasolendelo lina lia Wana wa Mungu , mbo boluweke fololo mbo wende la loiko loa layalaya .
62005014	Limɔ twende la lotendela lolau loko mbo , tofel’Inde yeka ko la lisangi liande , Inde kookak’iso ;
62005015	eya to mbo toluwa mbo atokak’iso nda yao eyetofelak’iso , ani tosoluwa mbo tosoyala la lofelo lona elofel’iso inde .
62005016	Eya mbo boto ɛnɛ etungani yande ani atokela litwanelo elitikwe nda liwa , afeleke Mungu oyatof’inde loiko loasɔ loa batwanelo ebatiengane la liwa . Batwanelo bamɔi batoiya nda liwa , itionge mbo asomboleke loasɔ loa bao .
62005017	Njasɔ bibe bitotina bile ngo ko batwanelo , nde bimɔi biitoiya ko nda liwa .
62005018	Toluwi nde mbo boto oyaotomu la Mungu , aitokelaka batwanelo , nde oyasootomo la Mungu , atotinganaka lande limɔ Ewa Bobe angomata ango inde .
62005019	Toluwi nde mbo tole bana ba Mungu la wenda-bo bototina bosoundomo ko la Ewa Bobe .
62005020	Kongo ko toluwi imɔ mbo Wana wa Mungu asoya la asofaef’iso liluwani mbo toluweke Inde oyale wewe , la tokoyala lande oyale wewe , ako Wana wande Yesu Masiya . Inde ale ngo ko Mungu wa wewe la Ngɛnɛ wa loiko loa layalaya !
62005021	Bana bami , lambaka ino angɛnɛ , otalitesa bɛfɔnɔ ya mungu .
63001001	Imi Wange w’Etanda , nd’asosɔnɔ lokasa-lo ende botomali wa elame oyaaomu la Mungu , la ende bana bande , ebasamomu lami batotina la wewe ; la inga ko lami kongo , kangä imɔ ko la batoti ebaluwi njasɔ ya wewe ,
63001002	ko l’eoka ya wewe eboyali nda betema yasu la ebokayaleke imɔ lasu ko layalaya .
63001003	Booto la shota la lilatemi ya Mungu Sango la Yesu Masiya ako Wana wa Sango , biyaleke lasu nda wewe la losamɔ !
63001004	Isokaka limɛngɔ finɛ eoka isoosha bamɔi ba bana baɛ batokɛndɛlɛ ko nda wewe , kwa atelomoko iso ekela ko la Sango .
63001005	La kwani , Botomali wa elame , isömb’aɛ ing’imɔ ndosɔnɛl’aɛ ekela eyai , kangä ko yao eyaaka lasu ko nda liako , eko mbo tosamaneke .
63001006	La losamɔ lona lole ngo ko mbo tokɛndɛlɛkɛ ko nda bikela yande ; ekela ena , kwa okakä ino ko nda liako , mbo okɛndɛlɛkɛ nda losamɔ .
63001007	Eoka balimbakeli wike basokakɛndɛkɛ nda wenda-bo , bato ebaitoaola mbo Yesu Masiya asoya nda bindo ya boto . Bɔfɔnɔ-bo ale bolimbakeli la bofekwani la Masiya .
63001008	Lambaka betema yanu , mbo otalefesa yao ebisokuwel’ino , kangä mbo bɔɔlɛkɛ bondanda ebosɔɔlwa .
63001009	Boto oyatoetela oso , angokɔkɔmɔ ko nda liekesi lia Masiya , ambo ona atiyale la Mungu ; nde oyasokɔkɔmɔ nda liekesi , ambo ona asoyala la Sango la Wana .
63001010	Boto eya end’ino ani atieshe liekesi-li , ɔtɛsɛ̈k’inde nda ndakɔ , oseelëk’inde !
63001011	Eoka boto oyatoseel’inde , ambo asosangana lande nda bekeeli bibe yande .
63001012	Ile la njasɔ wike yoonga lanu , nde itiangosɔnɔ la lokasa la wino kongo ko yende la iɛli shoyɛn’ino la ndoongana lanu l’ɔmbo l’ɔmbɔ , mbo limɛngɔ lianu liɔlwɛkɛ .
63001013	Bana ba etungani yaɛ etomali oyasoaomo basoseel’aɛ .
64001001	Imi Wange w’Etanda nd’asosɔnɔ lokasa-lo ende Gayo oyasamomu lami la wewe .
64001002	Isosomboel’aɛ oyasamomu lami , mbo oyalakeke la ngwɛngwɛlɛ nda njasɔ bitotina la nda bosasu lisanga , kwa ayal’imɔ ko bolimo waɛ la ngwɛngwɛlɛ .
64001003	Eoka isokaka bootaota finɛ ani asoya bitungani bimɔi y’Etanda oyaluwesa’mi loasɔ loa wewe ebole laɛ la kwa atokɛndɛl’aɛ ko nda wewe .
64001004	Iti ango la bootaota wolongela ebo , boko mbo bana bami batokɛndɛkɛ ngo ko nda wewe .
64001005	Bosamomu lami , asosungak’aɛ osunga bitungani y’Etanda , simbi to bɛɛnda , ambo lole bokeeli wa liimeli ,
64001006	la basokambesa Etanda loasɔ loa losamɔ loaɛ ; otokela bolau finɛ ndokatik’iyo nda kɛndɔ , kwa aondu nde la likuwa lia Mungu .
64001007	Eoka basoila lɔkɛndɔ ko l’eoka ya Lina liande la batiɔsɛkɛ yeka ende ebati basu .
64001008	Eokao lole end’iso ndosungaka bato bana , mbo toyaleke ebasangani lau nda likuwa lia wewe .
64001009	Yasɔnɔkɔ sumbu ende eb’Etanda , kongo ko Diotelefe oyalɛmbi finɛ ndoyala botoli oso , atikulie ndolites’iso ;
64001010	Eokao , yeya , itoenyakela ebitokelak’inde la baoi babe ebatoongaong’inde loasɔ loasu , nde atisɛlɛ eya , inde angɛnɛ angonyangela bitungani la asosokol’iyo nda Etanda .
64001011	Bosamomu lami , otutelëke bekeeli ebe , kanga ebilau . Oyatokelaka olau , ale wana wa Mungu ; nde oyatokelaka obe ambo atiɛnɛkɛ Mungu .
64001012	Demetulio asokuliomo la batotina mbo boto olau la imɔ ko l’eoka ya wewe angɛnɛ ; iso imɔ nd’asokulia mbo ale bolau la oluwi nde mbo likulyi liasu lile ngo ko wewe .
64001013	Iyaliki nde la njasɔ wike yosɔnɛl’aɛ , nde itilɛmb’imɔ ndosɔnɔ la bɔsɔni wa wino ;
64001014	nde yende la iɛli shoyɛn’aɛ mbisa ya mbile sinyo limɔ iso koongana l’ɔmbɔ l’ɔmbɔ .
64001015	Lilatemi liyaleke laɛ ! Baina ono basoseel’aɛ . Seelaka baina lasu boto la boto ko la lina liande .
65001001	Yuda ako bɔkɔwa wa Yesu Masiya , la etungani ya Yakobo , asotoma lokasa-lo ende bato ebatomokö lioi , ebasosamomo la Mungu Sango l’ebasokukyiomo la Yesu Masiya .
65001002	Shota la lilatemi la losamɔ biulweke end’ino !
65001003	Ino ebasamomu , ayalaka’mi la yɛmɛ yosɔnɛl’ino lokasa loasɔ loa liuwesi elisoomana lasu yaatoti , limɔ yatinjomoko ndosɔnɛl’ino mbo ofumbeke ndonanela liimeli elisoekesomo ebuchomu ende Masiya ko liekesa lia likɔkɔmɛlɛ .
65001004	Eoka bato bamɔi basɔɔtɔ nda Etanda wisisa ebafomoko se la likuchi-li ko kwaala ; bende bato ebatiluwe Mungu , batokikokola booto wa Mungu mbo fofe yokelaka bolëfë la yoanganya Bɔkɔta la Ngɛnɛ wasu ɔmwito , ako Yesu Masiya .
65001005	Ilɛmbi nde ndoenyales’ino loasɔ-lo , ani waluwesomoko loao ko oso la likɔkɔmɛlɛ , mbo Ngɛnɛ wasu louwesa bato bande nda yese ya Ejipeto , nde mbisa Inde loombesa ebatiaimelaka hombe .
65001006	Bakitomo imɔ ebatiatikalaka nda eyau ekomyelo nde basekwaka nda eyaelo yau angɛnɛ , basotikakomo nda botufɛlɛ wa ndi , nda bɛnyɔlɔlɔ ya lokato ko nda liateli lia njasɔ lia lise lina lifi ;
65001007	kwa akelomoko imɔ Sodomo la Amola la bekenge ebitimbi ani bakelakaka belëfë la ebafɔlɔkɔ lisɔngi lia efinole , iyo ana basosɛlɔmɔ etichelo ani bakuchomoko ko la bösä wa layalaya .
65001008	Nde e-bato-ba batokelaka ko ongoma , nda saki batobebesa bindo , batotefokola tososha la batosɛɔkɔlɔ ebatalemi tala .
65001009	Nde Bokitomo oyalongeli ako Mikaele , awesanak’inde la Satana loasɔ loa bolyo wa Mose , atiatendelaka ndof’inde se la limɔli , kangä ndoonga lande mbo — Mungu afek’aɛ liɛngɔ !
65001010	Kongo ko e-bato-ba batomɔlɔkɔ njasɔ ebitiluwek’iyo litina , nde njasɔ ina ebisoluw’iyo ko la yɛmɛ yau kwa aluw’imɔ ko nyama ebiti la wɛlï basosɛɛsɛlɛsɔmɔ ko la likeli lia yao .
65001011	Aina ngandi lau ! Eoka basokɛndɛ ko nda mboka ya Kaina , la batoengaka litwanelo lia Balaama eoka yɔsɔ bondanda , la batosɛɛsɛlɛ kwa Kola ko nda litefwesi lia isosha .
65001012	Bato-ba bende kwa bakɔi babe nda bilambɔ yanu ya losamɔ , batolaka kwa afofa angowa sɔni ; bende kwa bafita ebasokɛndɛkɛndɛsɔmɔ ko la lofofo , bende kwa tosandu etosobɛɛkɛlɛ mbisa ya eula , angwɛnɛ tuma , tosowa to bawa ambale la tosouwolomo la biili ;
65001013	bende imɔ kwa batutu ba balia ebatofifaka tofi toko sɔni yau angɛnɛ ; bende kwa tolonge etosoeyaeyaka , nde botufɛlɛ wa ndi bosüchelomo iyo ko nda layalaya .
65001014	Enoka wa fɛtɔ ya osambalɛ mbisa ya Adamu , atɔndɔlɔ̈kɔ̈ eoka ya e-bato-ba , mbo — Tɛnɛ ngo , Ngɛnɛ asoya la tukela ya bilɛfu ya ebande batanu
65001015	ndoyaatakela batotina la ndotombokola ebatiluweke Mungu loasɔ loa yao ebisokelak’iyo la baoi bawau ebaongakak’iyo ebatiluweke Mungu ndoongel’Inde la lolanga .
65001016	Bato ana bende ebatoimaimaka , bende la bɛfɛfɛlɛ , batolitesa ko yɛmɛ yau angɛnɛ , bɛnɔkɔ yau bitoongaka betendele la toambacha ndɔɔngɔlɔ bato bɔlɛsɛk’iyo bondanda .
65001017	Nde ino ebasamomu , enyekelaka baölo ebaongomoko oso ko la Batomomu ba Ngɛnɛ Wasu ako Yesu Masiya ;
65001018	iyo loonga lanu mbo — Nda mbile ya liko , ebatolimbokola beyaka ko ndolitesa ko yɛmɛ yau angɛnɛ ebitiluwane la Mungu .
65001019	Eba batosɛnyanɛsɛ beoto , batoluwa ko bindo , bati ango la Bolimo lau .
65001020	Nde ino ebasamomu , kɔkɔmɛlɛkɛ kwa ndakɔ eyeswomu se suu , nda liimeli lianu elilongeli l’otanu , sombokolaka ko la Bolimo Botanu ;
65001021	tikalaka tɔɔ nda losamɔ loa Mungu , umbakelaka shota sha Ngɛnɛ wasu ako Yesu Masiya ko nda loiko loa layalaya .
65001022	Wɛlɛkɛ bamɔi ebasotaka fee ko shota ;
65001023	uwesaka bamɔi ko ndɔɔnɔkɔlɔ iyo kwa atɔɔnɔkɔlɔmɔ isandu nda bösä , wɛlɛkɛ basi ngandi ko la bɔwa , nde otoiyela ango bisinda yau ebisobebaka ko la njasɔ ya yɛmɛ ya bindo .
65001024	Ende Inde oyasokɔkɔlɔ ndotingakana lanu mbo otawa likulya nda mboka la ndoemes’ino oso wa tala ya bɔfɛkɔ wande la limɛngɔ fuu l’angwɛnɛ liälö ango limɔi ,
65001025	ko ende Mungu Ɔmwito , Bouwesi wasu , ko l’eoka ya Yesu Masiya Ngɛnɛ wasu , loomalo la tala ya Bokakalesi la isosha , ko oso wa mbile la kwani nda mbile-ye la ko nda layalaya ! Ongoma .
66001001	Liɛnɛsu lia Yesu Masiya , eliafaefaka Mungu Inde , mbo atambeke bɛkɔwa yande njasɔ ebisamboya la Inde lotoma bokitomo wande ndoluwesa liao ende bɔkɔwa wande ako Yoane ,
66001002	oyakambesaka lioi lia Mungu la likambesi lia Yesu Masiya , ko bitotina eyɛnɛk’inde .
66001003	Limɛngɔ end’inde oyatotangelaka bato l’ende ebatokaka baoi ba litɔndɔli-li l’ebatolitekesa ebisosɔnɔmɔ nda liao ; eoka mbile esamboya tina .
66001004	Yoane , ende bitanda osambale ebile nda yese ya Asia , Booto la lilatemi end’ino , eya Inde oyayali , la oyayalaka , la oyakayeke ; la eya Belimo bosambale ebiyali oso wa kɛka yande ,
66001005	la eya Yesu Masiya , Bokambesi wolendelomo la ewa oso ewatɛmwaka nda liwa la Bokakalesi wa Bɛkɔta ya wenda .
66001006	Ende Inde oyasosamak’iso la oyasɔɔnɔkɔlɔk’iso nda batwanelo basu ko la losendwo loa bakila bande angɛnɛ la oyasoyales’iso yakakaelo la botukä wa Kanga ebüchomu ende Mungu la Sango wande , tala la isosha bifomoko ngo ko end’Inde ko layalaya ! Ongoma .
66001007	Tɛnɛ ngo , atoya nda bafita la baiso batotina bɛlɛnɛk’Inde swaa , buu ko l’ebatumak’Inde likonga , tukela bitotina ya wenda elaleelak’Inde etondo ; ngo ko anyo , ongoma .
66001008	Bɔkɔta Mungu asoonga mbo — Imi yende Alafa la Omega , litina mbo liako la losilo , oyayali , la oyayalaka la oyakayeke ako Ngɛnɛ wa Bofoka bototina .
66001009	Imi Yoane , boloo wanu la ɔmɔi oyasangani lanu nda bifembi la nda likakalesi la nda likɔkɔmɛlɛ lia Yesu Masiya , imi loyala oko nda bosanga ewatangomoko mbo Patemo loasɔ loa lioi lia Mungu la likambesi lia wɛndi wa Yesu Masiya .
66001010	Nda lise lia Ngɛnɛ , yakwaka nda Bolimo kwa nda efima , limɔ ombisa yami , imi loka limiki lifi kwa elia ifonge ,
66001011	eliaongaka mbo — Sɔnɔkɔ nda lokasa ko yao ebikɛnɛk’aɛ la tomaka loao ende bitanda bosambale , nda Efeso , la nda Semuluna , la nda Pelagamona , la nda Tuateila , la nda Saladisi , la nda Filadelafia , la nda Laodikiya .
66001012	Limɔ imi lokikwa mbo yɛnɛkɛ ngɛnɛ wa limiki eliaongaka lami , la akikwaka’mi , limɔ imi lɔɛnɛ bitalielo ya päka bosambale ebitulomu nda mbela ,
66001013	la atiteni ya bitalielo ya päka , imi lɔɛnɛ ɔmɔi oyɛnɛli kwa Wana wa Boto . Awataka kanju ko nda batindi la bɔkɔli wa mbela nda bokükü .
66001014	Botö wande la swee biyali bifufu kwa fululu angɛnɛ , bifufu kwa basasɛ ba mbula la baiso bande bayali kwa bösä wa loiloi ,
66001015	la batindi bande bayali kwa bosongo ebosofufolomo ani bosotalangolomo la bösä , la limiki liande liyali kwa elundi ya tolimo ;
66001016	la nda bosamba wa olome , inde lounda tolonge osambale la ambɔtɛ wa fänga imbale ebiötu lokuswa nda bɔnɔkɔ wande , la bɔmbɔ wande kwa liso lia use , ani liao lisoanganga nda efanga ya löwa .
66001017	Limɔ ɛnɛkɛ’mi wɛnɛ Inde , imi lokwa se nda batindi bande , kwa mbo isowa ; Inde lotaliela’mi bosamba wande wa olome , Inde loonga mbo — Owangëke , Imi yende ewa oso , l’ewa mbisa ,
66001018	la Oyakoyali la loiko ; yawäkä , nde tɛnɛngo , ikoyali la loiko loa layalaya la isounda fungola ya liwa la eya Ewelo .
66001019	Eokao sɔnɔkɔ njasɔ ebisɔɛn’aɛ , la yao ebiyali la ebikayeke mbisa .
66001020	Feu ya loasɔ loa tolonge bosambale etwɛniki aɛ nda bosamba wami wa olome la bitalielo bosambale ya päka ya mbela , ambo tolonge bosambale twende bakitomo ba bitanda bosambale , la bitalielo ya päka bosambale yende bitanda bosambale angɛnɛ .
66002001	Ende bokitomo ako Botingani wa Etanda nda Efeso , sɔnɔkɔ mbo — Inde oyaundi tolonge bosambale nda bosamba wande wa olome , oyatokɛndɛkɛndɛ atiteni ya bitalielo ya päka bosambale , Inde nd’aongi mbo —
66002002	Iluwi nde bekeeli yaɛ la bonui wa likuwa liaɛ la likɔkɔmɛlɛ liaɛ , la mbo botikɔkɔlɛ ndwɛnɛ bato babe nde osokotela ebasoonga mbo bende batomomu ani bat’iyo la osotombol’iyo mbo bende la lolanga .
66002003	Iluwi imɔ mbo osokɔkɔmɔ la bofiili la osotendela ebiwau ko l’eoka ya lina liami , angotatɛkwa bonui .
66002004	Kongo ko , yende l’aɛ la loasɔ-lo , loko mbo osotamacha losamɔ loaɛ loa oso .
66002005	Eokao , enyekelaka olo asokwel’aɛ se la kalanganaka la kelaka bekeeli eyakelak’aɛ ko oso . Nde otikele ongoma , ani yeyaka end’aɛ la yesukolaka etalielo ya päka yaɛ nda elela ya yao , sakolo ngo ko osokalangana .
66002006	Kongo ko , wende la loasɔ-lo lolau , loko mbo osoiyela bekeeli y’eba Nikolaita , ebisoiyel’imɔ ko Imi wiyela yao .
66002007	Inde oyayali la litoi , okeke yao ebitoonga Bolimo la bitanda . Yefaefak’inde oyatolonga , isosha sholaka tuma twa isandu sha loiko , esisoyala nda Paladiso ya Mungu .
66002008	La ende bokitomo ako Botingani wa Etanda nda Semuluna , sɔnɔkɔ mbo — Ewa oso , l’Ewa mbisa , oyawaka la oyauwaka liasi la loiko , Inde nd’aongi mbo —
66002009	Iluwi nde bifembi yaɛ la mbuwa yaɛ , ani wewe wende lifoka , la limɔli elisomɔlɔkɔmɔ ino ko l’ebasoonga mbo bende BaYuda , ani bati BaYuda , kangä ɛsɔngɔmɛlɔ ya Satana .
66002010	Owangëke to biale ebisambokesomo aɛ ; tɛnɛ Bowanjeli ako Satana , asambokusha bamɔi banu nda bɔnyɔlɔlɔ mbo okotelomoko , limɔ botokaka bifembi ko bacho liu . Nde kɔkɔmɔkɔ nda lilendelu ko nda liwa limɔ yefaefak’aɛ iyoyo sha loiko .
66002011	Inde oyayali la litoi okeke yao ebitoonga Bolimo la bitanda . Inde oyatolonga atiokesomoko wale wa liwa lia ambale .
66002012	La ende bokitomo ako Botingani wa Etanda nda Pelagamona , sɔnɔkɔ mbo — Inde oyaundaka ambɔtɛ wa fänga imbale ebiötu , Inde nd’aongi mbo —
66002013	Iluwi nde olo ayali aɛ , ko olo ayali kɛka ya Satana ; nde osokusamela lina liami ngwi la otiangane lilendelu liami ango nda mbile ya Antipa , boaoleli wami wa lilendelu , oyaolomoko sisi yanu , olo ayali Satana .
66002014	Kongo ko yende laɛ la njasɔ bimyɔ , mbo wende la bamɔi omao ebasoimela liekesi lia Balaama oyaekesaka Balaka ndosɛlɛ litalɛ liokwesa bana ba Isalaele tolango mbo baleke bieka ebitambomu ende bɛfɔnɔ ya mungu la mbo bakeleke bolëfë .
66002015	Ongoma aɛ wende imɔ l’ebasoimela liekesi lia eba Nikolaita ;
66002016	eokao kalanganaka , eya to mbo otikalangane , ani itoya end’aɛ lisasaya , la itonanaka la bato ana la ambɔtɛ wa bɔnɔkɔ wami .
66002017	Inde oyayali la litoi , okeke yao ebitoonga Bolimo la bitanda ! Yefaefak’inde oyatolonga ngo ko isosha sholaka Mana ebisoisama , la itofaef’inde itaatalɛ sifufu esitomu la lina liyai elitiluwe boto angɔmɔi , sakolo ko inde oyatɔɔlɔ liao .
66002018	La ende bokitomo ako Botingani wa Etanda nda Tuateila , sɔnɔkɔ mbo — Wana wa Mungu oyayali la baiso kwa bösä wa loiloi la batindi kwa bosongo ebosofufolomo , Inde nd’aongi mbo —
66002019	Iluwi nde bekeeli yaɛ la losamɔ loaɛ la liimeli liaɛ la lisungi liaɛ la likɔkɔmɛlɛ liaɛ la mbo bekeeli yaɛ ya mbisa bisolongela eya oso .
66002020	Kongo ko yende laɛ la loasɔ-lo , loko mbo osomacha botomali ona ako Yesabele oyatangi nde mbo ale bɔtɔndɔli , mbo ekeseke bato , la mbo alimbeke bɛkɔwa yami bachweke bolëfë la baleke bieka ebitambomu ende bɛfɔnɔ ya mungu .
66002021	Yafaefak’inde fofe mbo akalanganeke loasɔ loa nyongo yande , nde atilɛmbɛkɛ ndokalangana .
66002022	Toka kɔni , itoinges’inde nda tange la loo amamwito l’ebatochwaka lande nyongo ko nda bifembi ya likama , sakolo ko batokalangana bekeeli yau ;
66002023	la yolaka bana bande la liömä lifi . Limɔ bitanda bitotina beluwaka nde mbo Imi yende Inde oyasotichaka baenyeli la betema ya bato la yefaefaka boto la boto wanu liɔli lioengana la bekeeli yanu .
66002024	Kongo ko isoonga lanu ebamɔi nda Tuateila ebatiimele liekesi-li , ebatiluwe njasɔ ebisotangomo la bamɔi mbo njasɔ ya Satana ebiisomu mbii , imi mbo iitotaliel’ino bolito wasi ,
66002025	nde takuamelaka ko yao ebiimel’ino , ko nd’akayeke Imi .
66002026	La end’inde oyatolonga la oyatolitesa bekeeli yami ko nda liko , yefaefak’inde isosha shokakalesa tukela ya wenda ,
66002027	la atokakales’iyo la isosola sha yeto la atoataka iyo kwa tei ya tɔlɔngɔ , ani asɔɔlɔ imɔ ko Imi , isosha ende Sango wami ,
66002028	la yefaefak’inde ilonge sha lisɔi .
66002029	Inde oyayali la litoi , okeke yao ebitoonga Bolimo la bitanda !
66003001	Ende bokitomo ako Botingani wa Etanda nda Saladisi , sɔnɔkɔ mbo — Inde oyayali la Balimo bosambale ya Mungu la tolonge bosambale , Inde nd’aongi mbo — Iluwi nde bekeeli yaɛ ; osotangomo mbo wende la liwawi , kongo ko osowa .
66003002	Lambaka to , la kɔkɔmɛsɛkɛ ebitikali ebisambowa eoka itiɛnɛ bekeeli yaɛ mbo bisɔɔlwa nda baiso ba Mungu .
66003003	Eokao enyelaka yao ebisoimel’aɛ la ebisokak’aɛ , litesaka yao la kalanganaka . Nde eya mbo otilambe , ani yeyaka end’aɛ kwa atoya wiya limɔ oitoluwa mbile eyekayeke lami end’aɛ .
66003004	Nde okoyali nde la bamyɔ nda Saladisi ebatibebese bisinda yau la bɛkɛndɛkɛndɛkɛ amamwito lami ko la bisinda bifufu , eoka bengani nde .
66003005	Inde oyatolonga , ewatesomoko ongoma la bisinda bifufu , la itiafanjeke lina liande nda lokasa loa loiko , nde yeaolaka lina liande oso wa Sango wami la oso wa bakitomo bande .
66003006	Inde oyayali la litoi , okeke yao ebitoonga Bolimo la bitanda !
66003007	Ende bokitomo ako Botingani wa Etanda nda Filadelafia , sɔnɔkɔ mbo — Inde oyayali Botanu la wewe , ako Inde oyayali la lofungola loa Dawidi , la oyatoliola , angwɛnɛ boto atolia ; la oyatolia , angwɛnɛ boto atoliola , Inde nd’aongi mbo —
66003008	Iluwi nde bekeeli yaɛ , tɛnɛ ngo , oso waɛ isota bome eboliolomu nde , angwɛnɛ boto angɔmɔi kokɔkɔlɔ ndoliaka wao ; iluwi imɔ mbo wende ko la bofoka sinyo kongo , nde osolitesa lioi liami la otianganye lina liami .
66003009	Tɛnɛ ngo , itofaef’ino eba ɛsɔngɔmɛlɔ ya Satana ebasoonga mbo bende BaYuda , ani bati bau , nde bale la lolanga ; tɛnɛ ngo , itoiyes’iyo mbo bayeke oyatulama se oso wa batindi baɛ , la mbo baluweke fololo mbo isosama aɛ .
66003010	Eoka osokɔchaka lioi liami lia likɔkɔmɛlɛ , Imi imɔ yetinganaka laɛ nda mbile ya likoteli elisamboya ende bato ba wenda bototina ndoyakotela ebasoyala ono se .
66003011	Itoya lisasaya , takuamelaka to yao ebile laɛ , mbo boto ataɔnɔkɔlɔ iyoyo shaɛ sha loiko .
66003012	Inde oyatolonga , itosɛl’inde likole nda ndakɔ ya Mungu wami , la atilasekwek’imɔ omao la yelasɔnɔkɔ end’inde lina lia Mungu wami , la lina lia bokenge wa Mungu wami , boko Yelusaleme eyai ebotosulwa se nda Use ko ende Mungu wami , la lina eliyai liami angɛnɛ .
66003013	Inde oyayali la litoi , okeke yao ebitoonga Bolimo la bitanda !
66003014	Ende bokitomo ako Botingani wa Etanda nda Laodikiya , sɔnɔkɔ mbo — Inde oyayali la lina liko Ongoma , ako Bokambesi wolendelomu la Liako lia eyakelomoko la Mungu , Inde nd’aongi mbo —
66003015	Iluwi nde bekeeli yaɛ , mbo oti la bondiya , oti l’etao ; ani imi kolɛmbɛ mbo oyaleke kwa la bondiya , kwa la etao .
66003016	Nde ongoma , eoka wende la lotatambe , inga la bondiya inga l’etao , isambosɛndɛk’aɛ nda bɔnɔkɔ wami .
66003017	Eoka mbo osoonga mbo — Imi yende lifoka la isosɔnja bieto la it’imɔ la boeno wa yeka , la eoka otiluwe mbo osowɛlɔmɔ ngandi ako aɛ , boto wa mbuwa l’iuwe , la botuku , la wase .
66003018	Eokao isofumbes’aɛ mbo oyek’ende Imi oyasomba mbela ebisotanesomo la bösä mbo ofoteke wewe , la ndoyasomba bisinda bifufu yowataka la wɛli mbo sɔni ya wase ebole laɛ botɛnɛlɛ la ndoyasomba lisoo lia baiso , liolɔkɔ nda baiso baɛ mbo wɛnɛkɛ la wɛli .
66003019	Imi isoimaka la isokucha ebatosamaka’mi osam’iyo ; eokao yalaka la bofiili la kalanganaka .
66003020	Tɛnɛ , isoemala nda bome la isotitaka bome kɔkɔkɔ ; eyambo boto eoka limiki liami , la eliola bome , ani yɛɔtɔkɔ end’inde la yelaka lande bieka , la inde elaka amamwito lami .
66003021	Inde oyatolonga , itofaefak’inde isosha shoyala se amamwito lami nda kɛka yami , kwa alongaka’mi angɛnɛ la kwa ayalaka’mi se amamwito la Sango wami nda kɛka yande .
66003022	Inde oyayali la litoi , okeke yao ebitoonga Bolimo la bitanda !
66004001	Mbisa ya njasɔ-bi , imi loticha la tɛnɛ , bome loliolomo nda Use , la limiki lia oso eliokaka’mi ani lisoonga lami kwa ifonge , liao loonga lami liasi mbo — Lilaka ono la itɔɛnɛs’aɛ yao ebiondu ndoya ko mbisa .
66004002	Lisasaya imi lokayalake la Bolimo , limɔ tɛnɛ ngo , kɛka lotomo nda Use la boto ayali se nda yao !
66004003	La Inde oyayali se omao , lokwelo bɔfɔnɔ wa lisasɛ lia bɔfɛkɔ liko jaspe la kwa lisasɛ liko sardoine la bonama lolingela kɛka ewɛnɛli kwa bɔfɔnɔ wa lisasɛ lia ikɛikɛli .
66004004	La kɛka yasi litinda la inɛi lolingela kɛka efi la biange litinda la inɛi loyala se nda kɛka ina , bawataka bisinda bifufu la nda betö yau toyoyo twa mbela .
66004005	Limɔ tobalibali la bamiki bafi la bilundi ya kaki lokuswakuswa nda kɛka efi la päka osambale ya bösä loana oso wa kɛka efi , bile balimo osambale ya Mungu ,
66004006	la oso wa kɛka efi loyala eliya ewɛnɛli kwa talatala ya wɛ̈li . La ebayali la liwawi banɛi lolingelaka kɛka efi la fangi la fangi , iyo lotuma la baiso , la oso la mbisa ;
66004007	ewa oso wa liwawi loyala kwa simba , l’ewa ambale kwa mbolo , l’ewa asatɔ loyala la bɔmbɔ kwa ewa boto , l’ewa anɛi loyala kwa elöngö eyetoungwaka .
66004008	Ebayali la liwawi banɛi loyala ɔmɔi l’ɔmɔi la bafafu liambɛ , iyo lotuma la baiso atiteni la fangi bitotina , la löwa la ocho angotatɛkwa ndoongaka mbo — Botanu , Botanu , Botanu , Ngɛnɛ Mungu wa Bofoka bototina , oyayali , la oyayalaka la oyakayeke !
66004009	La atofaekefa eba liwawi efaef’Inde oyayali se nda kɛka la oyayali la liwawi lia layalaya , ko tala la lilitesi la kelekele ,
66004010	limɔ biange litinda la anɛi batotulakamel’Inde se oyayali nda kɛka efi la oyayali la liwawi ko layalaya , l’ani batokusha toyoyo twau se oso wa kɛka efi , iyo batoonga mbo —
66004011	Ngɛnɛ Mungu wasu , Aɛ oondu nde ndɔɔlɔ tala la lilitesi la bofoka , eoka Aɛ nd’akelaka bitotina ebiyali la yakelomoko ko l’eoka ya lisangi liaɛ .
66005001	Limɔ yɛnɛkɛ nda lingasa lia bosamba w’olome wa Inde oyayali se nda kɛka efi , lokasa elosɔnɔmu nd’atiteni la nda bɔkɔngɔ wa loao la elosɔlɔnɔmu la bisɔlɔnɛlɔ bosambale ;
66005002	limɔ imi lɔɛnɛ bokitomo wa bofoka oyaamamaka la limiki lifi mbo — ¿ Ndai aondu nde ndoliola lokasa la ndosɔmbɔlɔ bisɔlɔnɛlɔ ya loao ?
66005003	La angwɛnɛ boto angɔmɔi la nda use la nda nyɛlɛ la ose ya nyɛlɛ , oyasokɔkɔlɔ ndoliola lokasa , ango ko ndoticha nda loao ;
66005004	limɔ imi lolelaka finɛ , eoka angwɛnɛ boto angɔmɔi ɛnɛli mbo aondu nde ndoliola lokasa , ango ndoticha nda loao .
66005005	La ɔmɔi wa biange loonga lami mbo — Olelëke , tɛnɛ ngo Simba ya tukela ya Yuda , la Wili wa Dawidi asolonga ndoliola lokasa la bisɔlɔnɛlɔ ya loao .
66005006	La atiteni ya kɛka efi l’eba liwawi banɛi la nd’atiteni ya biange , imi lɔɛnɛ Wana wa bɔkɔkɔ oyemali omao kwa mbo aolomu nde , la ayali la baseke bosambale la baiso bosambale ebale Balimo bosambale ba Mungu ebasotomomo ko nda biese bitotina ;
66005007	la Inde lɔkɛ , Inde loaela lokasa nda bosamba w’olome wa Inde oyayali se nda kɛka efi .
66005008	La ɔsɔkɔ Inde lokasa , eba liwawi banɛi , la biange litinda la anɛi lotulama so oso wa Wana wa bɔkɔkɔ , boto la boto lounda likwengu la biengo ya mbela ebitumi la liɛsɛ lia mwɛmwɛ , yengani basomboli ba ebatanu .
66005009	La biange lochwa bɔɛlɛ boyai boko mbo — Aɛ oondu nde ndoaela lokasa la ndoliola bisɔlɔnɛlɔ ya loao , eoka waolomoko la waendolelaka Mungu bato ko la bakila baɛ , bako bato ba tukela bitotina l’eba baoi batotina ba bato la yese bitotina ;
66005010	la ososɛl’iyo bɛkɔta la bakanga ende Mungu wasu la bekakalekesa nda biese bitoti .
66005011	Limɔ imi loticha la imi loka limiki lia bakitomo wike ebasolingekela kɛka efi , amamwito l’eba liwawi la biange la loketi loau loyala litunda lia likama la bilɛfu ya bilɛfu ;
66005012	iyo loonga la limiki lifi , iyo mbo — Wana wa bɔkɔkɔ oyaolomoko aondu nde ndofomo bofoka , la lifoka , la wɛli , la isosha , la tala , la lifotesi !
66005013	Limɔ imi loka bitoti ebikelomu , biko ebile nda use , la ono se , l’ebile ose ya nyɛlɛ , la nda balia la bitoti ebile ina , yao loonga mbo — Lifotesi la lilitesi , la tala , la bofoka , bifomoko end’Inde oyayali se nda kɛka efi la ende Wana wa Bɔkɔkɔ ko layalaya !
66005014	La eba liwawi banɛi loonga mbo — Ongoma ! Limɔ biange loswaka balui se nda lisemokoli .
66006001	Limɔ imi lɔɛnɛ ani asɔmbɔlɔkɔ Wana wa bɔkɔkɔ ɛmɔi ya bisɔlɔnɛlɔ bosambale , la imi loka ɔmɔi w’eba liwawi banɛi ani atoonga la limiki kwa elundi , mbo — Yauku !
66006002	Imi lɔɛnɛ la tɛnɛ ngo punda efufu , la boto oyatalemi nda yao lounda botaliya la inde lofomo iyoyo sha lilongi , limɔ inde lokuswa okalongela wenda .
66006003	Limɔ asɔmbɔlɔkɔ Inde ɛsɔlɔnɛlɔ ya imbale , imi loka ewa liwawi lia ambale ani inde loonga mbo — Yauku !
66006004	La punda yasi lɔtɛmwa eyetelu la boto oyatalemi nda yao lofomo isosha shɔɔnɔkɔlɔ lilatemi nda wenda mbo bato boolakaneke , la afomoko ambɔtɛ wa likama .
66006005	Limɔ asɔmbɔlɔkɔ Inde ɛsɔlɔnɛlɔ ya isatɔ , imi loka ewa liwawi lia asatɔ ani inde loonga mbo — Yauku ! Imi lɔɛnɛ la tɛnɛ ngo punda yindo , la oyatalemi nda yao lounda ikweelo sha bolito nda bosamba wande .
66006006	Limɔ imi loka kwa mbo limiki , sisi y’eba liwawi banɛi , elitoonga mbo — Ikweelo sha bofonga sitokwa lofalanga lɔmɔi la tokweela tosatɔ twa bangwindi ko lofalanga lɔmɔi , nde obebesëke baita la bänä !
66006007	Limɔ asɔmbɔlɔkɔ Inde esɔlɔnɛlɔ ya inɛi , imi loka limiki lia ewa liwawi lia anɛi ani inde loonga mbo — Yauku !
66006008	Imi lɔɛnɛ la tɛnɛ ngo punda elafwi kwa bolyo , la oyatalemi nda yao lotomo lina liko Liwa la ngɛnɛ wa Ewelo lotutana lande la iyo lofomo isosha shokakalesa botüku wa inɛi wa wenda , ndoola bato la ambɔtɛ la londo la loo la nyama ya lokonda .
66006009	Limɔ asɔmbɔlɔkɔ Inde ɛsɔlɔnɛlɔ ya bɔɔmwi ; ose ya etumbelo ya lifaefi , imi lɔɛnɛ belimo ya bato ebaolomoko eoka ya lioi lia Mungu la eoka ya likambesi liau liokambekesa basi ;
66006010	iyo loamama la limiki lifi , iyo mbo — ¿ E Ngɛnɛ oyale Botanu la Wewe , otoumwaka to ko mbile yanga , angotaatel’iso njasɔ la angotakundel’iso bakila end’iyo ana ebayali nda wenda-bo ?
66006011	Limɔ boto la boto lofomo kanjo efufu la iyo loongomo mbo bataɛumaka kɔni mbile sinyo , ko nd’akaɔlwɛkɛ loketi loa ebasangani lau , bako bɛkɔwa la bitungani ebakaolomoko kwa aolomoko imɔ ko iyo angɛnɛ .
66006012	Limɔ imi lɔɛnɛ ani asɔmbɔlɔkɔ Inde ɛsɔlɔnɛlɔ ya liambɛ , la nyɛlɛ lotukatuka likama la liso-lia-use lowindiala kwa likunia la songe lokweelo bakila ,
66006013	la tolonge twa use lokwaka se nda nyɛlɛ kwa atotaka bokumo baküka se ani botolɛlɛsɔmɔ ko la lofofo lofi .
66006014	Limɔ biuse losɛnyakana kwa lokasa elosoundukolomo la föngo la besanga betotina losokolomo nda biyaelo ya yao .
66006015	Limɔ bɛkɔta ya biese la benyafala la betoli oso ya bita , la bafoka la bato bafi la bɛkɔwa bitoti la toote imɔ , iyo loisakama nda fowa la nda batalɛ ba föngo ;
66006016	l’ani batoonga la föngo la batalɛ mbo — Wɛlɛkɛmɛkɛ se olikolo liasu la isamelak’iso nda bɔmbɔ wa Inde oyayali se nda kɛka efi la nda efango ya Wana wa bɔkɔkɔ ,
66006017	eoka lise lina lifi lia efango yande lisoya , limɔ ¿ Ndai to atokɔkɔlɔ ndoemesana fii omao ?
66007001	Mbisa yaamao , imi lɔɛnɛ bakitomo banɛi bemakali nda bako banɛi ba wenda-bo la bakufesi fofo inɛi ya wenda mbo lofofo lotafofa nda nyɛlɛ , kwa nda balia , kwa nda isandu ango simɔi .
66007002	Limɔ imi lɔɛnɛ bokitomo wasi , oyatɛmwaka nda ɛsɔswɛlɔ ya bonyanya , ani aundi ndembe ya ɛsɔlɔnɛlɔ ya Mungu wa liwawi , la inde loamamela bakitomo banɛi la limiki lifi , bako ebakitomo ebafomoko isosha shobebekesa nyɛlɛ la balia ,
66007003	inde mbo — Obebesëke nyɛlɛ , angoko balia , angoko tosandu , ani tokasɔlɔnɛsi bɛkɔwa ya Mungu wasu la ndembe nda toangala twau .
66007004	Limɔ imi loka loketi loa ebasɔlɔnɔmɔkɔ la ndembe , loko bilɛfu mia la bilɛfu kama inɛi la inɛi , bako eba tukela bitoti ya bana ba Isalaele .
66007005	Eba tukela ya Yuda ebasɔlɔnɔmɔkɔ la ndembe , ko bilɛfu liu la imbale , Eba tukela ya Lubena , ko bilɛfu liu la imbale . Eba tukela ya Gada , ko bilɛfu liu la imbale .
66007006	Eba tukela ya Asela , ko bilɛfu liu la imbale . Eba tukela ya Nafatali , ko bilɛfu liu la imbale . Eba tukela ya Manase , ko bilɛfu liu la imbale .
66007007	Eba tukela ya Simeona , ko bilɛfu liu la imbale . Eba tukela ya Lewi , ko bilɛfu liu la imbale . Eba tukela ya Isaka , ko bilɛfu liu la imbale .
66007008	Eba tukela ya Sebulone , ko bilɛfu liu la imbale . Eba tukela ya Yosefa , ko bilɛfu liu la imbale . Eba tukela ya Benyamina , ko bilɛfu liu la imbale .
66007009	Mbisa yaamao , imi loticha la tɛnɛ ngo ekuke ya likama eyetikɔkɔlɛ ndotangomo la boto angɔmɔi , bato ba biese bitoti l’eba tukela la kanda ya bato l’eba baoi batoti , iyo loemakala oso wa kɛka efi l’oso wa Wana wa bɔkɔkɔ la bawataka kanjo bifufu la bakanga ba batoko nda besamba yau .
66007010	La iyo loamamaka la limiki lifi , iyo mbo — Liuwesi lisoomana la Mungu wasu Oyayali se nda kɛka efi la imɔ ko la Wana wa bɔkɔkɔ .
66007011	La bakitomo batoti ebalingeli kɛka efi la biange , l’eba liwawi banɛi , iyo lokwa biɔmbɔ se oso wa kɛka efi la iyo losemokola Mungu ,
66007012	iyo loonga mbo — Eingo ko , lifoti la tala la wɛlï la kelekele la lilitesi la bofoka la isosha biyaleke la Mungu wasu ko layalaya ! Ongoma !
66007013	Limɔ ɔmɔi w’eba biange lofela’mi , inde mbo — ¿ Bende bandai to ebasowataka kanjo bifufu la basekwi nde l’onima ?
66007014	La imi loonga lande mbo — Ngɛnɛ , Aɛ nd’aluwi . Limɔ Inde loonga lami mbo — Eba bende ebasosekwa nda bifembi bifi la basosoola kanjo yau la basofufola yao nda bakila ba Wana wa bɔkɔkɔ .
66007015	Eokao bayali nde oso wa kɛka efi ya Mungu , la batosemokola Inde la löwa la ocho nda Ndakɔ yande la Inde Oyayali se nda kɛka efi eobyamelak’iyo .
66007016	Batiokek’imɔ tosiyɛ liasi , ango ko yɛmɛ yomwa , la löwa la efanga ya loao bitiomanelek’iyo ,
66007017	eoka Wana wa bɔkɔkɔ Oyayali nd’atiteni ya kɛka efi eyalaka nde Botingani wau la ɛkɛsɛk’iyo ko nda tosolo twa balia ba loiko , la Mungu angɛnɛ eɔmbɔkɔlɔkɔ foo bitoti nda baiso bau .
66008001	Limɔ asɔmbɔlɔkɔ Inde ɛsɔlɔnɛlɔ ya bosambale , Use loyala ko hai ko la botüku wa saa ɛmɔi ,
66008002	la imi lɔɛnɛ bakitomo bosambale ebemakali oso wa Mungu , limɔ tofonge bosambale lofaefomo iyo .
66008003	La bokitomo wasi loya la inde loemala tina la etumbelo ya lifaefi ani aundi efechelo ya mwɛmwɛ la inde lofomo mwɛmwɛ wike ya liɛsɛ mbo atambeke yao amamwito la basomboli ba ebatanu nda efechelo ya mbela eyayali oso wa kɛka efi ;
66008004	la bolilya wa mwɛmwɛ lolilaka ende Mungu eoka ya basomboli ba ebatanu ani bososekwela lingasa lia bokitomo .
66008005	Limɔ bokitomo lotola efechelo ya mwɛmwɛ , inde lotumesa yao la bösä wa efechelo la inde lokushaka wao se nda nyɛlɛ ; limɔ yaaka bilundi la bamiki ba tobalibali , la nyɛlɛ lotukatuka .
66008006	Limɔ bakitomo bosambale ebaundi tofonge bosambale , iyo lokomiana iyo angɛnɛ ndooma tofonge .
66008007	La ewa oso looma ifonge , limɔ basasɛ ba mbula la bösä ebisosɔbiɔmɔ la bakila , yao lotɔnɔ se nda nyɛlɛ , limɔ botüku wa isatɔ wa nyɛlɛ loseka la botüku wa isatɔ wa tosandu loseka la chwingi chwesi tototi loseka fɛɛ .
66008008	La bokitomo wa ambale looma ifonge , limɔ yeka kwa löngo lofi elosoana la bösä lokushomo nda balia , la botüku wa isato wa balia lokinjwa kwa bakila ;
66008009	la botüku wa isatɔ wa yao ebiyali nda balia , ebiyali la liwawi , yao lowa , la botüku wa isatɔ wa biatɔ losɛɛsɛlɛsɔmɔkɔ .
66008010	La bokitomo wa asatɔ looma ifonge , limɔ ilonge sifi esiafyaka kwa imwɛli lokwa se , la shao lokwa se nda botüku wa isatɔ wa baande la tosolo two balia ;
66008011	la lina lia ilonge sina lisotangomo mbo Samba . Limɔ botüku wa isatɔ wa balia lokinjwa samba la bato wike lowa la balia eoka basokinjwa ko bololo .
66008012	La bokitomo wa anɛi looma ifonge , limɔ botüku wa isatɔ wa liso lia use lotufesomo , la botüku wa isatɔ wa songe , la botüku wa isatɔ wa tolonge , mbo botüku wa isatɔ wa twao botufeke ko la lilima la mbo botüku wa isatɔ wa löwa botaana la songe ko la ocho lisanga .
66008013	Limɔ imi loticha , la imi loka elongo eyesoungwa nd’atiteni ya use la se , yao loamama la limiki lifi mbo — Aeko , aeko , aeko ende ebasoyala nda wenda , eoka ya baoma basatɔ basi ebakaomeke bakitomo basatɔ nda tofonge !
66009001	Limɔ bokitomo wa bɔɔmwi looma ifonge , la imi lɔɛnɛ ilonge esiakwaka se nda nyɛlɛ ; la inde lofomo lofungola loa liöndo eliti la tunga ;
66009002	la inde loliola liöndo eliti la tunga ; limɔ bolilya lokuswaka nda liao , kwa bolilya wa litumbo lifi la liso lia use la buse imɔ lotufaka eoka ya bolilya wa liöndo .
66009003	Limɔ bakelele lokuswaka nda bolilya , bao lomelana nda wenda la bafomoko isosha kwa shao sha tomamowa ;
66009004	la twao lofomo boimo mbo batabebesa bangala , ango ko chwingi , ango ko tosandu , ko bato kongo ebatisɔlɔnɛsɔmɔ la ndembe ya Mungu nda toangala twau .
66009005	La bafomoko isosha shokekes’iyo biale ko tengai bɔɔmwi kongo , inga shoola bato ; nde wale ewokes’iyo balomboki wayalaka kwa wao wa imamowa esitoicha boto .
66009006	La nda bacho ana , bato belukaka liwa nde batiɛnɛkɛ liao , la beyalaka la yɛmɛ yowa , kongo ko liwa likwakelak’iyo otili .
66009007	Bakelele lɔɛnɛlɛ kwa punda ebisotonjomo okanana bita la nda betö iyo lowata yeka kwa toyoyo twa mbela la biɔmbɔ yau loyala kwa biɔmbɔ ya balomboki ;
66009008	la swee yau loyala kwa swee ya batomali la bainyo bau kwa bainyo ba simba ;
66009009	la mboso ya bekükü yau loyala kwa betaka ya yeto la elundi ya bafafu bau loyala kwa elundi ya bilutelo ya punda wike ani bitoengaka mangu okakɛ bita ;
66009010	iyo loyala la bekali kwa tomamowa la bainyo nda yao la bofoka wau wobebesa balomboki ko tengai bɔɔmwi loyala ko nda bekali .
66009011	Bale la Bɔkɔta wokakales’iyo , ako bokitomo wa liöndo eliti la tunga , lina liande nda lioi lia BaYuda mbo Abadona , la nda lioi lia BaHela mbo Apolona , litina mbo Bosɛɛsɛli .
66009012	Aeko , liömä lia oso lisoeta ! Toka kɔni , baömä bambale batoya mbisa !
66009013	Limɔ bokitomo wa liambɛ looma ifonge , lamao imi loka limiki lisokuswa nda baseke ba etumbelo ya lifaefi ya mbela eyeyali oso wa Mungu ;
66009014	limiki loonga la bokitomo wa liambɛ oyaundi ifonge mbo — Faikolaka bakitomo banɛi ebakandakomu nda liande lifi liko Eufalate .
66009015	Limɔ bakitomo banɛi ana ebatakomiomoko ndoumbakela ko saa-ye , la lise-li , la tengai-ye , la mwaka-bo , iyo lofaikolomo mbo boleke botüku wa isatɔ wa balomboki .
66009016	Loketi loa ebananaka bita ebatalemaka nda punda loko batinda ba batinda ba bilɛfu , imi loka loketi loau .
66009017	Nda lɔɛnɛsɔ , imi lɔɛnɛ punda la ebatalemaka nda yao , kwa mbo bawataka betaka bitelu kwa bösä la boele , la betö ya punda loyala kwa betö ya simba la bösä la bolilya la boele lokuswaka nda bɛnɔkɔ yau ;
66009018	la botüku wa isatɔ wa balomboki loolakomo ko la baömä-ba basatɔ , bako bösä la bolilya la boele eyakuswaka nda bɛnɔkɔ yau .
66009019	Eoka bofoka wa punda bole ko nda bɛnɔkɔ yau la nda bekali yau , eoka bekali yau loyala kwa njɔ ebile la betö eyau , la bitobebesa balomboki ko la yao .
66009020	Bato ebasandeloko se , ebatiaolokomoko ko la baömä-ba , batiakalanganaka loasɔ loa bekeeli ya besamba yau , batiangomachaka lisemoli lia belimo ibe la bɛfɔnɔ ya mungu ebisotulomo nda mbela la bieto ya pata la besongo , l’ebisokwɛtɔmɔ nda batalɛ la tosandu , ebitikɔkɔlɛ ango ndoka ango ndɔɛnɛ kwa ndokɛndɛkɛndɛ ;
66009021	la batiakalanganaka loasɔ loa baoli bau boolaka bato , ango ko basoo bau la bilëfë yau la wiya wau .
66010001	Limɔ imi lɔɛnɛ bokitomo wasi wa ofoka ani atosulwa se nda buse , inde lolingelomo la litumba la bonama nda botö wande la bɔmbɔ wande loyala kwa löwa la bakolo bande kwa bakole ba bösä .
66010002	La inde loyala la ikakasa esiliolomu nda lingasa liande , la inde lota litindi liande lia olome nda balia , la elia wali nda boili .
66010003	Limɔ inde loamama la limiki lifi kwa atoulaula kwa simba ; la amamak’inde ongoma , limɔ bilundi osambale lolundalunda l’ebau bamiki .
66010004	Alundaka bilundi osambale , yasiaka osɔnɔ lokasa limɔ imi loka limiki nda use elisoonga mbo — Sɔlɔnɛsɛkɛ yao ebisoonga bilundi osambale , osɔnɛ̈kɛ yao nda lokasa .
66010005	Limɔ bokitomo oyɛnɛkɛ’mi ani emesani nda balia la nda boili , inde loila bosamba wande w’olome likolo , limɔ inde lotinya ekanɔ ko la Inde oyayali la loiko loa layalaya , oyakelaka buse la ebiyali nda wao , la wenda la ebiyali nda wao , la balia imɔ ko la ebiyali nda bao , mbo angwɛnɛ imɔ fofe youmwaka ,
66010006	
66010007	kangä mbo , ani akaongeke bokitomo ko la limiki lia ifonge , limɔ njasɔ ebiisomu la Mungu , yao kɔɔlwa kwa atelak’Inde batɔndɔli bande boeki .
66010008	Limɔ limiki eliokaka’mi nda use , imi loka liao ko liasi , liaongaka mbo — Kɛndɛkɛ okaaela ikakasa esiliolomu nda lingasa lia bokitomo oyemali nda balia la nda boili .
66010009	Limɔ imi lɔkɛ ende bokitomo , imi loonga lande mbo afeke’mi ikakasa-si . La inde loonga lami mbo — Aelaka shao la mɛlɛkɛ shao bokekenu , sitoyala la bololo nda sɔlɔ yaɛ kongo ko nda bɔnɔkɔ waɛ sitoyala la lɔɛtɛ kwa eloa wee .
66010010	La imi loaela ikakasa sina nda lingasa lia bokitomo , imi lomɛlɛ shao bokekenu , la nda bɔnɔkɔ wami shao lookana la lɔɛtɛ kwa eloa wee , nde alaka’mi shao , sɔlɔ yami lokwelo bololo .
66010011	Limɔ imi loongomo mbo — Lole loaɛ mbo otɔndɔlɛkɛ liasi loasɔ loa bato wike la tukela wike la baoi ba bato la bɛkɔta wike .
66011001	Limɔ yafomoko ifende eshaaka kwa ikweelo , la imi loongomo mbo — Emalaka la kweelaka Ndakɔ ya Mungu la etumbelo ya lifaefi la loketi loa bato ebatosemola Mungu omao ,
66011002	la machaka balɛlɛ lousa loa Ndakɔ ya Mungu , okweelëke bao , eoka basofaefomo bato ba tukela ya wenda la batomatekela bokenge botanu ko tengai kama inɛi la imbale .
66011003	La yefaefaka banangoli bami bambale isosha shonangola la betɔndɔkɔlɔkɔ ko bacho ɛlɛfu ɛmɔi la mia imbale la kama liambɛ , ani batowataka ko bakunia .
66011004	Eba bende tosandu tombale twa tuma twa baita la bitalielo ya päka bimbale eyemesani oso wa Ngɛnɛ wa wenda ,
66011005	la boto ɛlɛmbɛ ndobebesa iyo , ani bösä botokuswaka nda bɛnɔkɔ yau la botofecha biyani lau ; boto ɛlɛmbɛ ndobebesa iyo , aondu nde ndoolomo ko ongoma .
66011006	Eba bende l’isosha sholinjaka use mbo mbula etatɔnɔ ko la bacho ebatotɔndɔkɔl’iyo ; bende l’isosha shokindola balia ko bakila la ndoomaka wenda la baömä batoti ko mbile la mbile , kwa akalɛmbɛk’iyo .
66011007	Limɔ akasileke iyo linangoli liau , nyama eyetokuswa nda liondo eliti la tunga atonana lau bita la atolongel’iyo , la atoolak’iyo ;
66011008	limɔ belyo yau beyalaka nde nda lɔmbɔ loa bokenge bofi ebosotangomo nda inango sha njasɔ ya bolimo mbo Sodomo la Ejipeto , olo olomoko imɔ ko Ngɛnɛ wau nda lieka .
66011009	Bato ba biese wike la tukela wike la eba baoi wike la eba wenda bototi , betichaka belyo yau bacho basatɔ la botüku , la batofeka mbo belyo ina betaombomo nda kito ;
66011010	la ebatoyalaka nda wenda belaomalaka loasɔ loau , belainaka bisha la belafaekefana bafi , ko l’eoka mbo e-batɔndɔli-ba bambale bokesaka bato ebayali nda wenda ko wale finɛ .
66011011	Limɔ mbisa ya bacho basatɔ la botüku , luli loa liwawi , eloa Mungu angɛnɛ , loao lɔɔtɛl’iyo la iyo loemala nda batindi bau , la bɔwa wa likama lokwelo ebɛnɛk’iyo .
66011012	Limɔ iyo ana loka limiki lifi nda use elitoonga lau mbo — Lilaka ono likolo ! La iyo lolila likolo nda litumba la biyani lau lɔɛnɛk’iyo .
66011013	Limɔ ko la mbile-ao nyɛlɛ lotukatuka finɛ la botüku wa liu wa bokenge lowɛlɛmɛ se ; bato bilɛfu bosambale lowa nda lotukatuko loa nyɛlɛ la bato ebatikelaka lokwelo bɔwa la iyo loinela Mungu wa Use .
66011014	Aeko , liömä lia ambale lisoeta ! Toka kɔni , liömä lia asatɔ litoya la mangu !
66011015	Limɔ bokitomo wa osambale looma ifonge , limɔ bamiki bafi lokomoko nda use , ebaongaka mbo — Likakalesi lia wenda-bo lisoyela elia Ngɛnɛ wasu la elia Masiya wande , la Inde ekakalesaka wao ko layalaya .
66011016	Limɔ biange kama imbale la inɛi ebayalaka se oso wa Mungu nda kɛka yau , iyo loswaka biɔmbɔ yau se , iyo losemokola Mungu , iyo loonga mbo —
66011017	E Mungu Ngɛnɛ wa Bofoka bototina , Oyayali la Oyayalaka , tosofaef’Aɛ kelekele eoka osoaela bofoka waɛ bofi la osoakola ndokakalesa wenda .
66011018	Eba tukela ya wenda basomaka , nde eyaɛ efango loya , la mbile yoataka njasɔ y’ebasowa esoiyela , la mbile yokaela bɛkɔwa yaɛ bondanda wau , bako bɛtɔndɔli l’ebatanu , l’ebasolitesa lina liaɛ , l’ebakɛkɛ , l’ebafi lisanga , la mbile yosɛɛsɛlɛsɛ ebatosɛɛsɛlɛsɛ wenda-bo .
66011019	Limɔ Ndakɔ ya Mungu eyele nda Use loliolomo la kwokwolo ya Ngɛla yande lɔɛnɛlɛ nda Ndakɔ yande ; limɔ tobalibali la bamiki ba bilundi lɔɛnɛlɛ la nyɛlɛ lotukatuka la mbula ya basasɛ bafi lotɔnɔ .
66012001	Limɔ esisho ya likama lɔɛnɛlɛ nda Use , botomali oyalingelomu la liso lia use , la tengai ose ya batindi bande , la iyoyo sha tolonge liu la tombale nda botö wande .
66012002	Botomali loyala la liɛmɛ elisoya lisɔlɛ la inde loomaoma la toelo la bomusi woota .
66012003	Limɔ esisho yasi lɔɛnɛlɛ nda Use ; tɛnɛ , likilɔ lifi litelu eliyali la betö osambale la baseke liu la beyoyo bosambale ya bɛkɔta nda betö yande .
66012004	La bokali wande lɔɔmbɔlɔ botüku wa isatɔ wa tolonge twa use la wao lokusha twao se nda nyɛlɛ . Limɔ likilɔ loemala oso wa botomali oyayali oko tina loota , mbo , akaotek’inde , limɔ inde komɛlɛ wana wande .
66012005	Limɔ botomali loota wana otolome oyakakakaleseke tukela bitoti ko la isosola sha yeto . La wana wande lɔɔnɔkɔlɔmɔ okakɛsɔmɔ ko ende Mungu olo nda kɛka efi yande .
66012006	Limɔ botomali lokwa otili nda liɔmbɛlɛ olo ayali elela eyesotonjelomo inde ko la Mungu mbo bakukiek’inde omao bacho ɛlɛfu ɛmɔi la mia imbale la kama liambɛ .
66012007	Limɔ bonano wayalaka nda Use , Mikaele la bakitomo bande lonanaka la Likilɔ ; la Likilɔ la eyande bakitomo lonanaka ,
66012008	nde batialongaka la batiafomoko imɔ elela nda Use .
66012009	Limɔ Likilɔ lifi , eko njɔ ya kwalakwala oyasotomo lina liko Bowanjeli la Satana , oyatolimbaka wenda bototi , inde lokushakomo ko nda nyɛlɛ amamwito la bakitomo bande .
66012010	Limɔ imi loka limiki lifi nda Use , eliaongaka mbo — Kwani bisoya to liuwesi la bofoka la yakakaelo ya Mungu wasu la isosha sha Masiya wande eoka Bowanjeli wa bitungani yasu asokushomo se , ako inde oyasowanjekel’iyo oso wa Mungu wasu ko la löwa la ocho .
66012011	Basolongel’inde ko l’eoka ya bakila ba Wana wa bɔkɔkɔ la eoka ya lioi lia likambesi liau , la losamɔ loau losamaka liwawi liau angɛnɛ lotiakufesak’iyo ndowa .
66012012	Eokao , omakalaka , Buse la ino ebasoyala nda wao ! Aeko wale end’ino ba wenda la balia , eoka Bowanjeli asosulwel’ino se la efango ya likama , eoka aluwi nde mbo akoyali la fofe ko la mbile sinyo kongo !
66012013	Limɔ ɛnɛkɛ Likilɔ mbo asokushomo nda nyɛlɛ , inde lokakongola otomali oyaoti wana otolome .
66012014	Nde botomali lofomo bafafu bambale ba elongo efi mbo akweke botili nda liɔmbɛlɛ , ko nda elela yande olo atokukiomo inde ko mbile bisatɔ la botüku wa mbile , ndosɛnyana la njɔ omao .
66012015	Limɔ Likilɔ lowɛlɛkɛ botomali balia kwa liande angɛnɛ nda bɔnɔkɔ wande , ombisa ya botomali , mbo balia balindesek’inde kwa fela .
66012016	Kongo ko nyɛlɛ losunga botomali la nyɛlɛ loasola bɔnɔkɔ wande , la inde lomɛlɛkɛ balia ebawɛlɛkɛ Likilɔ nda ewande bɔnɔkɔ .
66012017	Limɔ Likilɔ losomela botomali , inde losekwa omao okananaka la bana ebamɔi bande bita , bako ebatolitekesa bikela ya Mungu l’ebatokɔkɔmɛlɛ likambesi lia Yesu .
66013001	Limɔ inde loemala nda boke wa balia . Limɔ yɛnɛkɛ nyama eyaeswaka nda balia bafi , eyali la baseke liu la betö bosambale la nda baseke awati beyoyo liu ya bɛkɔta la nda betö baina ba lifekwani bayali .
66013002	La nyama eyɛnɛkɛ’mi yaaka kwa ngɔi la batindi bande bayali kwa batindi ba nyama efi la bɔnɔkɔ wande boyali kwa bɔnɔkɔ wa simba . La Likilɔ lof’inde bofoka wande la kɛka efi yande la isosha sifi .
66013003	La ɔmɔi wa betö osambale lɔɛnɛlɛ kwa mbo waswomoko lifwa lia liwa nde liswa liwau losäsesomo sasosaso limɔ wenda bototi lotuta mbisa ya nyama la limwaali ,
66013004	la iyo losemokola Likilɔ eoka afaka nyama isosha shande limɔ iyo losemokola nyama , iyo mbo — ¿ Ndai engani la nyama-ye , la ndai atokɔkɔlɔ ndonana lande ?
66013005	La nyama lofomo bɔnɔkɔ woonga baoi b’ifaala la lifekwani la inde lofomo imɔ isosha shokela njasɔ yande ko tengai kama inɛi la imbale ;
66013006	limɔ nyama loasola bɔnɔkɔ wande ko ndofekwana la Mungu la lina liande , la Ndakɔ ya Mungu la ebasoyala olo nda Use .
66013007	Inde lofomo imɔ ko isosha shonana bita la ebatanu la ndolongel’iyo la isosha shokakalesa bekulü bitoti ya bato , la baoi batoti la tukela bitoti nda wenda .
66013008	Batotina ebayali nda wenda-bo batosemol’inde , bako boto la boto oyatitomo lina ko nda baakowelo nda lokasa loa loiko loa Wana wa bɔkɔkɔ Oyaolomoko .
66013009	Boto eyala la litoi , okeke to !
66013010	Boto eondu nde ndoindomo , ambo atoindomo to ; boto eola boto wasi , ambo aondu nde ndoolomo la ambɔtɛ . Nda loasɔ-lo likɔkɔmɛlɛ la liimeli lia ebatanu bitɔɛnɛlɛ .
66013011	Limɔ yɛnɛkɛ nyama yasi eyaeswaka nda nyɛlɛ , inde loyala la baseke bambale kwa eba efembeli ya bɔkɔkɔ , nde limiki liande loyala kwa elia Likilɔ .
66013012	Inde lofomo isosha sha nyama ya oso la inde lokakalesa bato oso wa nyama ena , mbo wenda bototi la bato ebayali ina basemokoleke nyama ena ya oso oyaaka la liswa liwau eliasäsesomoko sasosaso .
66013013	Inde atokelaka bisisho ya likama biko ndoeshaka ango bosä ono se ko nda use fololo nda baiso ba bato ;
66013014	la atolimbaka ebayali nda wenda-bo ko la bisisho ebitokel’inde ko la isosha esifomu inde nda baiso ba nyama ya oso , la atoongaka la bato ebayali nda wenda-bo mbo bakeleke bɔfɔnɔ wa nyama ena oyaswomoko lifwa la ambɔtɛ la oyakoyali la liwawi .
66013015	La isosha shafomoko ende nyama shofaefa bɔfɔnɔ ona wa nyama ko luli , mbo bɔfɔnɔ imɔ aongeke la mbo ebatisemokole bɔfɔnɔ wa nyama baolomoko .
66013016	Atowachaka batoti , ko ebafi l’ebakɛkɛ , la bafoka l’ebatouwe , la toote la bɛkɔwa , ko chapa nda bosamba wa olome la nda liangala lia boto la boto ,
66013017	la mbo angwɛnɛ boto wɔkɔkɔlɔ ndosomba yeka , kwa ndoungesa yeka , sakolo ngo ko asoyala la chapa eko lina lia nyama ena ango ko loketi loa lina liande .
66013018	Elo lole loasɔ loa wɛlï ; inde oyayali la liluwani atangeke to loketi loa nyama , eoka lole ngo loketi loa bolomboki , la loketi loande lole mia liambɛ la kama liambɛ la liambɛ .
66014001	Limɔ imi loticha la tɛnɛ ngo Wana wa bɔkɔkɔ emali nda löngo loko Siona , la amamwito lande bato bilɛfu mia la bilɛfu kama inɛi la bilɛfu inɛi ebasotomo lina liande la lina lia Sango wande nda toangala twau .
66014002	Limɔ imi loka limiki litosekwa nda Use , kwa elundi ya tolimo twa balia , kwa elundi ya likama , la kwa tongololi twa liomi lia bakwengu .
66014003	Limɔ iyo lochwa bɔɛlɛ boyai oso wa kɛka efi la oso wa eba liwawi banɛi la oso wa biange . Boto angɔmɔi kokɔkɔlɔ ndoeka bɔɛlɛ ona , sakolo ngo ko eba bilɛfu mia la bilɛfu kama inɛi la bilɛfu inɛi , bako ebaendolomoko nda wenda-bo .
66014004	Bende ebatiakwanaka la batomali bokili eoka baitosɔngɔ ; bende ebatotutaka Wana wa bɔkɔkɔ l’olo l’olo akakɛndɛk’Inde . Bende ebasoendolomo ende balomboki , bayaleke kwa buka wa eula ewukamesomoko ende Mungu la ende Wana wa bɔkɔkɔ ,
66014005	la lilimbakeli litiokomoko nda bɛnɔkɔ yau la bati ango la litwanelo .
66014006	Limɔ imi lɔɛnɛ bokitomo wasi oyatoungwaka atiteni ya use la se , la afomoko Mboli Ilau ya loiko mbo anangoeleke bato abasoyala nda wenda la tukela bitoti la befindi bitoti , la ende bato ba baoi batoti ;
66014007	inde loonga la limiki lifi mbo — Wangaka Mungu la faefak’Inde tala , eoka saa ya liatakeli liande esoya ; la semokolak’Inde oyakelaka use la se , la eliya efi ya balia la tosolo lisanga .
66014008	Limɔ bokitomo wasi , ewa ambale , lotutel’inde , inde loonga mbo — Bosoukwa ! Bosoukwa , boko Babilona , bokenge bofi ebosomwesa bato ba tukela bitoti bänä ba bolenge wa bolëfë wande !
66014009	Limɔ bokitomo wasi , ewa asatɔ , lotutel’inde , inde loonga la limiki lifi mbo — Boto esemola nyama-ye la bɔfɔnɔ wande , la ewachomo chapa nda iangala ango nda bosamba wande ,
66014010	inde nd’atomwaka imɔ ko bänä ba bolengi wa Mungu ebasowɛlɔmɔ ko bao , angwɛnɛ ango balia , nda kɔpɔ ya efango yande . Limɔ eokesomoko wale finɛ ko la bosä la boele , oso wa bakitomo batanu la oso wa Wana wa bɔkɔkɔ .
66014011	Limɔ bolilya wa likongolomu liau botolilaka olo nda use ko layalaya la baitwɛuma la löwa la bocho , bako ebasosemokola nyama ena la bɔfɔɔnɔ wande , l’ebasɔɔlɔ chapa ya lina liande .
66014012	Nda loasɔ-lo ɛnɛkɛ to likɔkɔmɛlɛ lia ebatolitesa ndola ya Mungu la liimeli lia Yesu !
66014013	Limɔ imi loka limiki nda use elitoonga mbo — Sɔnɔkɔ mbo ebakaweke ani basoyala la Ngɛnɛ wasu , bende ngo ko la limɛngɔ . Bolimo asoonga imɔ ko mbo — Eingo ko , mbo batɛkumeke kɔni nda bonui wa bakuwa bau , eoka bekeeli yau bitotutakana lau .
66014014	Limɔ imi loticha la tɛnɛ ngo lifita lifufu , la oyayali se nda lifita loyala kwa bɔfɔnɔ wa Wana wa Boto ; nda botö wande inde lowata boyoyo wa mbela la nda bosamba wande inde lounda chaka ya lowelo .
66014015	Limɔ bokitomo wasi lokuswa nda Einelo ya Mungu la inde loamamel’Inde oyayali se nda lifita ko la limiki lifi , mbo — Ilyaka chaka yaɛ , twaka eula , eoka mbile yotwa esoya la eula ya wenda-bo esotela .
66014016	Limɔ Inde oyayali se nda lifita , loilyaka chaka yande nda wenda la eula ya wenda lotwomo fɛɛ .
66014017	Limɔ bokitomo wasi lokuswa nda Einelo ya Mungu nda Use , la inde imɔ lounda chaka ya lowelo .
66014018	La bokitomo wasi lokuswa nda etumbelo ya lifaefi , inde loyala la isosha nda bösä la inde loamamel’Inde oyaundi chaka ya lowelo , la limiki lifi , mbo — Ilyaka chaka yaɛ ya lowelo la twaka bekima ya tuma twa elanga ya wenda , eoka tuma twa wao tosotelatela .
66014019	Limɔ bokitomo loilyaka chaka yande nda wenda la inde lotwaka tuma twa elanga ya wenda la inde lokushaka twao nda liyöndo lifi liotwangela tuma twa efango ya Mungu ;
66014020	limɔ etwangelo ya tuma lomatekelomoko ko omolo nda liko lia bokenge , la bakila lokuswaka nda etwangelo , bao loelwa helo ko nda kingo ya punda , ndolindesa nyɛlɛ esika kwa tokweelo ɛlɛfu ɛmɔi la mia liambɛ .
66015001	Limɔ imi lɔɛnɛ esisho yasi nda Use , esisho efi yomwaalomo ; bakitomo bosambale loyala la baömä bosambale ba liili , eoka efango ya Mungu etosilela oko nda bao .
66015002	Limɔ imi lɔɛnɛ eliya eyɛnɛli kwa talatala ya wɛ̈li eyesosobiana la bösä , limɔ ebasolonga nyama ena la bɔfɔnɔ wande la loketi loa lina liande , iyo loemala nda ngɔngɛ ya eliya ya talatala , la iyo lounda bakwengu ba Mungu .
66015003	La iyo lochwaka Bɔɛlɛ wa Mose , bɔkɔwa wa Mungu , la Bɔɛlɛ wa Wana wa bɔkɔkɔ , iyo lochwaka mbo — E Ngɛnɛ Mungu wa Bofoka Bototi , bekeeli yaɛ bile bifi yomwaalomo ; Baatakeli baɛ bengani nde la wewe , Aɛ Bɔkɔta wa tukela ya wenda !
66015004	¿ Ngɛnɛ Ndai aitowangak’Aɛ , ndai to aitotalia lina liaɛ tala ? Eoka ko Aɛ kongo nd’ale Botanu la tukela ya wenda bototi beyaka , la betulakamel’Aɛ se eoka bakomyi baɛ basɔɛnɛkɛsɔmɔ .
66015005	La mbisa yaamao , imi lɔɛnɛ Ndako ya Mungu eyele nda Use loliolomo ,
66015006	la bakitomo bosambale lotɛmwa ani baundi baömä bosambale . Bawataka bisinda bitanu ebilangalangi la balingakomu nda bokuku ko la bɛkɔli ya mbela .
66015007	Limɔ ɔmɔi wa eba liwawi anɛi lofaefa bakitomo bosambale biengo ya mbela osambale , ebitumi fuu ko la efango ya Mungu wa liwawi lia layalaya ;
66015008	la Einelo ya Mungu lotuma la bolilya wa liineli lia Mungu la bofoka wande , la boto angɔmɔi wokɔkɔlɔ ndɔɔtɔ nda Einelo ya Mungu ko nd’akasileke baömä bosambale ba bakitomo bosambale .
66016001	Limɔ imi loka limiki lifi elisosekwa nda Einelo ya Mungu , eliaongaka la bakitomo bosambale mbo — Kɛndɛkɛ la Wɛlɛkɛ biengo bosambale ya efango ya Mungu nda wenda .
66016002	Bokitomo wa oso lɔkɛ , inde lɔwɛlɛ eengo yande nda wenda , limɔ balomboki ebayali la chapa ya nyama ena , l’ebasemolaka bɔfɔnɔ wande , iyo lowɛlɔmɔ bakülü ba bomusi finɛ .
66016003	Limɔ ewa ambale lowɛlɛ eengo yande nda eliya ya balia , la bao lokinjwa kwa bakila ba boto oyasowa , la bitotina ebile la liwawi nda balia lowa .
66016004	Limɔ ewa asatɔ lowɛlɛ eengo yande nda baande la tosoolo twa balia la bao lokinjwa ko bakila .
66016005	Limɔ yokaka bokitomo wa balia , aongaka mbo — Aɛ wengani nde , Oyayali la oyayalaka , Aɛ Botanu eoka osoatela njasɔ ngo ko ongoma ,
66016006	mbo iyo ana ebasowɛlɛ bakila ba ebatanu la batɔndɔli se , osof’iyo imɔ ko bakila bomwa . Baondu nde ongoma !
66016007	Limɔ imi loka limiki lia etumbelo ya lifaefi , elisoonga mbo — Eingo ko , Mungu Ngɛnɛ wa Bofoka Bototi , baatakeli baɛ bengani nde la wewe .
66016008	Limɔ ewa anɛi lowɛlɛ eengo yande nda liso lia use , la liao lofomo isosha shofecha balomboki la bösä ;
66016009	limɔ iyo lofechomo la bösä wa likama , la iyo losɛɔkɔlɔ lina lia Mungu oyayali la isosha nda baömä-ba nde batiakalanganaka ndotalia Mungu tala .
66016010	Limɔ ewa bɔɔmwi lowɛlɛ eengo yande nda kɛka ya nyama la yakakaelo yande lotufaka la lilima , iyo lotauna ndamɛ yau eoka ya bomusi ;
66016011	la iyo losɛɔkɔlɔ Mungu wa Use eoka ya bomusi wau la eoka ya bakülü bau , nde batiakalanganaka eoka ya bekeeli yau .
66016012	Limɔ ewa liambɛ lowɛlɛ eengo yande nda liande lifi liko Eufalate la balia ba liao loömaka tau mbo mboka etonjelomoko bɛkɔta ebakatɛmwɛkɛ nda fangi ya ɛsɔswɛlɔ ya bonyanya .
66016013	Limɔ imi lɔɛnɛ belimo isatɔ ya bɔwɛwɛ kwa bɔfɔnɔ wa batɔkɛ ebatokuswa nda bɔnɔkɔ wa Likilɔ la nda bɔnɔkɔ wa nyama la nda bɔnɔkɔ wa bɔtɔndɔli wa bolimbake ;
66016014	eoka bende belimo ibe ebitokelaka bisisho la ebitokakɛndɛ ende bɛkɔta ya wenda bototi okasɔnj’iyo nda bita ya lise lina lifi lia Ngɛnɛ Mungu wa Bofoka Bototi . (
66016015	Toka kɔni , itoya kwa wiya ! Inde ale la limɛngɔ fuu oyatoyala la botengu ani atotingana la bisinda yande mbo atakɛndɛkɛndɛ wase la mbo sɔni yande ɛtɛnɛlɛ fololo . )
66016016	La belimo losɔnja bɛkɔta nda elela eyetangomu nda lioi lia BaEbele mbo Ala-Mengedo .
66016017	Limɔ ewa bosambale lowɛlɛ eengo yande nda bofalu wa use , limɔ limiki lifi lokuswa nda kɛka efi omolo nda Einelo ya Mungu , liao loonga mbo — Lososila to !
66016018	Limɔ tobalibali lɔɛnɛlɛ , la bamiki ba bilundi lokana , la nyɛlɛ lotukatuka likama , lotitɛnɛlɛkɛ ongoma ko nda bayelo ba balomboki nda wenda-bo , litukatuki lina liaaka lia likama .
66016019	Bokenge Bofi lotenana ko betuku bisatɔ la bekenge ya tukela ya wenda lowɛlɛmɛ se ; Babilona bokenge bofi loenyelomo ko la Mungu ndofaefa wao kɔpɔ ya bänä ba efango ya bolengi wande .
66016020	La besanga betotina lolɔmwalɔmwa la föngo angɔɛnɛlɛ imɔ .
66016021	La mbula ya basasɛ bafi ba bolito wa litalɛ lifi lotɔnɔkɔ se ende bato la bato losɛɔkɔlɔ Mungu eoka ya liömä lia mbula ya basasɛ , litina mbo liömä lina liaaka liwau fafo .
66017001	Limɔ ɔmɔi wa bakitomo bosambale ebaundaka biengo bosambale , inde loya oyaonga lami mbo — Yauku l’ono la itɔɛnɛs’aɛ lofomo se loa ewa bolëfë ofi , oyayali se nda sanganela ya baande wike ;
66017002	bɛkɔta wa wenda-bo basotwana lande bolëfë la bato ebayali nda wenda basowa bänä ba bolëfë wande .
66017003	Limɔ inde lotola bolimo wami nda liɔmbɛlɛ , limɔ imi lɔɛnɛ botomali oyayali se nda bɔkɔngɔ wa nyama etelu eyetumesomu la baina ba lifekwani la nyama loyala la betö bosambale la baseke liu .
66017004	Botomali lowata bisinda yindo la bitelu ebitomu bɔfɛkɔ wa mbela la basasɛ ba loketi la tɔkɛikɛli la nda bosamba wande inde lounda kɔpɔ ya loela eyetumi la bɛwɛwɛ la ifwe sha bolëfë wande ;
66017005	la nda iangala shande lina lotomo eliyali nde la litina eliisameli , liko-Babilona , bokenge ofi , nyango wa eba bolëfë la bɛwɛwɛ ya wenda .
66017006	Yɛnɛkɛ botomali ona oyawaka bänä ba bakila ba ebatanu la ba ebasowela Yesu . La ɛnɛkɛ’mi wɛn’inde ongoma , imi lomwaala finɛ .
66017007	Limɔ bokitomo loonga lami mbo — ¿ Osomwaala eoka iye ? Itoisoel’as litina lia botomali-bo la litina lia nyama oyasotolak’inde , ako nyama oyale la betö osambale la baseke liu .
66017008	Nyama eyɛnɛk’aɛ wɛnɛ yao , eyayalaka , eyet’imɔ kwani , la esambosaowa nda liöndo eliti la tunga , la eyetɔkɛ okasɛɛsɛlɛ . Ebayali nda wenda batomwaala , bako ebatitomo baina nda lokasa loa loiko ko nda baakoelo ba wenda-bo , ani akɛnɛk’iyo nyama eoka ayalaka , la kwani at’imɔ la eyaka nde ono .
66017009	Loasɔ-lo lole loa liluwani lia wɛlï ; betö osambale yende föngo osambale olo ayali botomali se ,
66017010	bende imɔ ko bɛkɔta osambale . Bɔɔmwi bau basokwa se , ɔmɔi akoyali nde , wasi akayi kɔni , nde akayek’inde loenganaka lande ndoumwa ko mbile sinyo ;
66017011	la nyama oyayalaka la oyat’imɔ kwani , inde angɛnɛ ale ewa bonanɛi la ale wa eba bosambale , nde atɔkɛ okasɛɛsɛlɛ .
66017012	La baseke liu ebɛnɛk’aɛ , bende bɛkɔta liu ebakafomu kɔni isosha shau nde bɛɔsɔkɔ isosha sha bɔkɔta ko saa ɛmɔi amamwito la nyama .
66017013	Eba bende la botema ɔmwito la basofaefa nyama bofoka la isosha shau ;
66017014	benanaka nde bita la Wana wa bɔkɔkɔ , la Wana wa bɔkɔkɔ belongaka nde iyo , eoka Inde nd’ale Ngɛnɛ wa bangɛnɛ la Bɔkɔta wa bɛkɔta la ebasɔkɛsɛnɛ lande bende ebasotomo lioi , la ebasoaomo , la ebasokɔkɔmɛlɛ .
66017015	Limɔ inde loonga lami mbo — Balia ebɛnɛk’aɛ olo ayali ewa bolëfë se , bende bato la bikuke la tukela ya wenda la baoi ba bato ba wao .
66017016	La baseke liu ebɛnɛk’aɛ , la nyama imɔ , beiyanaka nde la ewa bolëfë la besɛlɛk’inde wase kwa isimo , belaka lokomba loande la befechak’inde la bösä ;
66017017	eoka Mungu nd’afak’iyo isosha nda betema yau shokela ko lisangi liande angɛnɛ ko la botema ɔmwito la ndofaefa nyama isosha shau sha bɔkɔta ko nd’akakɔchɔmɔkɔ baoi ba Mungu angɛnɛ .
66017018	La botomali oyɛnɛk’aɛ wɛn’inde , ende bokenge bona bofi eboyali l’isosha sha bɔkɔta ndokakalesa bɛkɔta ya wenda-bo .
66018001	Mbisa yaamao , imi lɔɛnɛ bokitomo wasi ani atosulwa se nda Use , oyayali l’isosha sha likama la wenda loanyekema ko la bɔfɛkɔ wande .
66018002	Limɔ inde loamama la limiki lia likama mbo — Bosoukwa ! Bosoukwa , boko Babilona bokenge bofi ! Bosokinjwa eyaelo ya belimo ebe la eisamelo ya belimo bitotina ya bɔwɛwɛ , la nɔli ya bɔwɛwɛ ebisoiyelomo la bato ;
66018003	eoka tukela bitoti bisomwa bänä ba bolengi wa bolëfë wande la bɛkɔta ya wenda-bo basotwana lande bolëfë l’ebatotimbaka bekalala nda wenda basofotaka ko l’eoka ya lifoka lia bieka ya bonuku wande .
66018004	Limɔ imi loka limiki liasi , elisekwi nda use , elisoonga mbo — Sokwaka end’inde , ino bato bami , sokwaka mbo otasangana lande nda batwanelo bande la mbo otaaelo baömä bande ;
66018005	eoka batwanelo bande basoiya ko nda use la Mungu asoenyela libebesi liande .
66018006	Sakanaka lande ko la bosakane ebososakana imɔ ko inde , la botalya wa bakaɔ bambale ba bekeeli yande ; tumeselak’inde kɔpɔ imbale ya limwi elisomwes’inde bato .
66018007	Kwa aomalak’inde angɛnɛ la kwa alak’inde bieka ya bonuku , kwani ɔlɛsɛk’inde biale la ndeli , eoka nda botema wande , inde nd’aongi mbo — Isoyala ko Bɔkɔta otomali , imi iti lotika la itiangoluwa ndeli .
66018008	Eokao , ko la lise limɔi , baömä batoyel’inde , bako liwa la ndeli la londo , la atofyesomo ko la bösä ; eoka Ngɛnɛ Mungu oyatoatel’inde njasɔ , ale ngo ko la bofoka .
66018009	Limɔ bɛkɔta ya wenda ebatwaka lande bolëfë la ebalaka lande bilambɔ ya bonuku , beleelak’inde la befichelak’inde etondo ani akɛnɛk’iyo bolilya wa lofecho loande ;
66018010	bemalaka esika lande , eoka ya bɔwa wa bifembi yande la belelaka mbo — Aeko ! Aeko ! Bokenge ona wa likama , boko Babilona ! Bakomyelo baɛ basoya ko nda saa ɛmɔi kongo .
66018011	Limɔ ebatimbi bekalala nda wenda batolelaka la batowaka beuwe loasɔ loande , eoka angwɛn’imɔ boto bosomba biengo eyaesak’iyo nda biatɔ yau ,
66018012	biko eya mbela la bieto bifufu , la basasɛ ba loketi lofi , la tɔkɛikɛli twa bɔfɛkɔ la bisinda bifufu la yindo la bitɛlu ebilëfu finɛ , la tosandu twa bɔkɛsɛ la biengo ya fanda ya njɔku , biengo ebikelomu la tosandu twa loketi , l’ebitulomu la mbela la yeto , l’ebikelomu la batalɛ bafufu ;
66018013	la kalafulu la baningo ba baɛsɛ , la mwemwe yotumba , la ndɛmbu , la bänä la baita , la fufu la bangwindi , la mbolo la bɛkɔkɔ , la punda la bilutelo ya punda , la bɛkɔwa la bawawi ba balomboki .
66018014	Tuma etotelu etwalɛmbɛk’aɛ la yɛmɛ finɛ , tososekwa end’aɛ , la bieka ya bonuku la biengo ya bɔfɛkɔ bisosɛɛsɛlɛl’aɛ , biitɔɛnɛl’imɔ liasi .
66018015	Ebatimbi bekalala ya biengo-bi , ebasofotaka ko l’eoka yande , iyo beemakalaka esika eoka ya bɔwa wa bemusi yande ; belelaka la bewaka nde beuwe , beongaka mbo —
66018016	Aeko ! Bomusi ende bokenge ona wa likama oyawataka bisindi bifufu l’ebitelu la yindo ebitomu bɔfɛkɔ wa mbela la basasɛ ba loketi la tɔkɛikɛli ;
66018017	ongoma bafoka bana bafi basosɛɛsɛlɛ ko la saa ɛmɔi kongo ! La bakapitɛni ba biatɔ la ebatɔkɛkɛ kɛndɔ nda yao , la basali ba biatɔ ina ya lofofo l’ebatotimbaka bokalala nda eliya ya balia , iyo yaatotina loemakala esika ,
66018018	la ɛnɛk’iyo bolilya wa lofecho loande , iyo loamama , iyo mbo — ¿ Boni to bokenge wengani nde la e-bokenge-bo bofi ?
66018019	Limɔ iyo lowɛlɛkɛ liunge nda betö yau , la alelak’iyo l’awak’iyo beuwe , iyo loamama mbo — Aeko ! Bomusi ende bokenge ona wa likama , olo afotaka batotina ebayalaka la biatɔ ya lofofo ko l’eoka ya lifoka liande , ongoma bososɛɛsɛlɛ fɛɛ !
66018020	Aɛ Use , omakalaka loasɔ loande , la ino ebatanu , la batomomu , la batɔndɔli , eoka Mungu nd’asokundel’ino ko end’inde ako Babilona !
66018021	Limɔ bokitomo wa bofoka finɛ loila litalɛ lifi fafo la inde lokusha liao nda eliya ya balia , inde loonga mbo — Ko ongoma , Babilona boko bokenge ofi , bokushomoko la bolenge bofi la boitɔɛnɛl’imɔ liasi .
66018022	La bamiki ba ebatoomaka bakwengu , l’ebatochwa bɛɛlɛ , l’ebatomaka befilingi la tofonge , batotina baitokomo imɔ liasi omolo eyaɛ ; la angwɛn’imɔ bato b’elalaka ba wɛlï wa bɔfɔnɔ angɔmɔi kɔɛnɛlɛ imɔ liasi end’aɛ , la bosöngö la lokulu angokana imɔ liasi olo eyaɛ .
66018023	Liangangi lia päka liitoangang’imɔ liasi la limiki lia liäla la bowai liitokomo imɔ liasi olo eyaɛ ; eoka batimbaki bekalala baɛ bayalaka eb’isosha sha likama nda wenda-bo , la eoka tukela bitoti balimbomoko ko la basoo baɛ ba fɔnɔli .
66018024	Bakila ba batɔndɔli la ba ebatanu la bakila ba batotina ebolakomoko nda wenda bɛnɛkɛlɛkɛ ko olo eyaɛ .
66019001	Mbisa yaamao , yokaka limiki lia likama kwa elia ekuke efi fafo nda Use , elitoonga mbo — Inekelaka Ngɛnɛ Mungu ! Liuwesi la tala la bofoka bisoomana la Mungu ,
66019002	eoka baatakeli bande bengani nda la wewe ; asofa ewa bolëfë ofi se oyabebesaka wenda-bo ko la bolëfë wande la Mungu nd’asokundel’inde bakila ba bɛkɔwa yande angɛnɛ !
66019003	Limɔ iyo loonga imɔ liasi mbo — Inekelaka Ngɛnɛ Mungu ! Bolilya wa lofecho loande botolila likolo ko layalaya !
66019004	Biange kama imbale la anɛi , la eba liwawi banɛi lotulamela Mungu se , iyo losemol’Inde oyayali nda kɛka efi , iyo mbo — Ongoma , inekelaka Ngɛnɛ Mungu !
66019005	Limɔ limiki elisokuswa nda kɛka efi loonga mbo — Inelaka Mungu wasu la kelekëlë , ino bɛkɔwa yande bitoti la ino ebasowangak’Inde , la bafi la bakɛkɛ lisanga .
66019006	Limɔ imi loka eyoko kwa eya ekuke efi finɛ la kwa elia elundi ya tolimo twa balia kwa bilundi bifi ya use , yao loonga mbo — Inekelaka Ngɛnɛ Mungu ! Eoka Ngɛnɛ Mungu wasu ale Bɔkɔta la Ngɛnɛ wa bofoka bototina .
66019007	Toomaleke la toficheke limɛngɔ finɛ , totalieke ko Inde tala , eoka lisɔngɔni lia Wana wa bɔkɔkɔ lisoya la Bowai asokɔmɔnya inde angɛnɛ ;
66019008	la afomu nde isosha showata bisinda bilau ebilangalangu la bitanu , eoka bisinda bitanu-bi yengani la bekeeli ilau ya bato batanu .
66019009	Limɔ bokitomo loonga lami mbo — Sɔnɔkɔ mbo , Bende la limɛngɔ bako ebasotomo lioi nda elambɔ ya lisɔngɔni lia Wana wa bɔkɔkɔ . La inde loonga imɔ lami mbo — Eba bende baoi ba wewe ba Mungu .
66019010	Limɔ imi lokwa se nda batindi bande ndosemol’inde , nde inde loonga lami mbo — Otakelëke ani ! Yende bokuwani laɛ la bitungani yaɛ ebasolitesa likambesi lia Yesu . Semolaka ko Mungu ! ( Eoka likambesi lia Yesu lile ko litina lia litɔndɔli . )
66019011	Limɔ yɛnɛkɛ Use bosoliolomo la tɛnɛ ngo , punda efufu , la Inde oyatalemi nda yao lotangomo lina liko mbo — Ewolendelomo la Momongo ; la Inde nd’asoatakela njasɔ la atonanaka bita ko la liengani .
66019012	Baiso bande bale kwa bösä wa loiloi , la nda botö wande awati beyoyo wike ya bɛkɔta , la lina elitomu lande litiluwomo la boto angɔmɔi sakolo ko Inde angɛnɛ .
66019013	Awati kanjo eyetomu nda bakila la lina elisotangomo lande lile mbo — Lioi lia Mungu .
66019014	La ngendi y’eba bita ya Use lotutak’Inde nda punda bifufu , la bawati bisinda bifufu ebilangemi la bitanu .
66019015	Ambɔtɛ ewötu finɛ lokuswa nda bɔnɔkɔ wande mbo asweke tukela ya wenda la wao , la Inde nd’atokakales’iyo la isosola sha yeto ; atomatakela tuma nda etwangelo ya bänä ba bolengi wa efango ya Mungu Ngɛnɛ wa bofoka bototi .
66019016	Lina liande lisotomo nda kanjo la nda yɛlɔ yande , liko mbo — Bɔkɔta wa bɛkɔta la Ngɛnɛ wa Bangɛnɛ .
66019017	Limɔ imi lɔɛnɛ bokitomo ɔmɔi oyemali nda liso lia use , la inde loamama la limiki lifi , inde loonga la nɔli bitotina ebitoungwaungwa nda atiteni ya use la se , inde mbo — Yauku oyasɔngɔmɔ nda elambɔ efi ya Mungu
66019018	mbo oleke binyo ya komba ya bɛkɔta , la komba ya betoli oso ya bita , la komba ya bɛwangɔ , la komba ya punda , la ya ebatalemi nda punda , la komba ya toote tototina la bɛkɔwa , l’ebakɛkɛ l’ebafi lisanga .
66019019	Limɔ imi lɔɛnɛ Nyama la bɛkɔta ya wenda , la ngendi yau ya bita , iyo losɔngɔkɔmɔ ndonana la Inde oyatalemi nda punda la ngendi yande ya bita .
66019020	La Nyama loindomo kala amamwito la bɔtɔndɔli ona wa bolimbake oyakelaka bisisho oso wa baiso ba Nyama , biko bisisho eyalimbaka bato ana ebatomoko chapa ya Nyama la ebasemokolaka bɔfɔnɔ wande . Iyo ambale lokushomo ani bakowawa nda eliya ya bösä ebosoaakana la boele .
66019021	Basi ebamɔi loolomo ko la ambɔtɛ wa Inde oyatalemi nda punda , ango ambɔtɛ ebosokuswa nda bɔnɔkɔ wande ; limɔ nɔli bitoti lokanelo binyo ya komba yau .
66020001	Limɔ imi lɔɛnɛ bokitomo ani atosulwa se nda Use , inde lounda lofungola loa liöndo eliti la tunga la bɔnyɔlɔlɔ wa likama nda osamba wande ;
66020002	la inde lotukumela Likilɔ liko njɔ ya kwalakwala , eko Bowanjeli la Satana , la inde lokanda inde ngwi ko miaka ɛlɛfu .
66020003	Limɔ bokitomo lokusha Satana tubu nda liöndo eliti la tunga , limɔ inde lolinjaka liao , inde losɔlɔnɛsɛ liao olikolo liande mbo atalimba imɔ tukela ya wenda kond’akasileke miaka ɛlɛfu . Mbisa yaamao loenganaka nde mbo afaikolomoko oko mbile sinyo .
66020004	Limɔ imi lɔɛnɛ kɛka bifi la ebayalaka se ina , bafomoko isosha shoataka njasɔ ya bato , imi lɔɛnɛ imɔ belimo ya ebatenomoko kingo eoka ya likambesi lia Yesu la eoka ya lioi lia Mungu la ebatiasemolaka Nyama , angoko bɔfɔnɔ wande , l’ebatiatomoko chapa yande nda toangala la nda besamba yau . Iyo ana louwaka liasi la iyo lofomo isosha shokakalesa tukela amamwito la Yesu ko la miaka ɛlɛfu .
66020005	Nde basi ebamɔi , ebawaka , iyo batiatauwaka konda akasileke miaka ɛlɛfu . Eli liende likuswi lia oso nda liwa .
66020006	Bende la limɛngɔ finɛ , bende batanu bako ebasoyala nda likuswi lia oso nda liwa . Liwa lia ambale liti l’isosha end’iyo , kongo ko belayalaka nde bakanga ba Mungu la ba Masiya la belafomoko isosha shokakalesa tukela amamwito lande ko miaka ɛlɛfu .
66020007	Limɔ akasileke miaka ɛlɛfu , Satana elafaikolomoko nda bɔnyɔlɔlɔ wande ,
66020008	la elakuswaka ndokalimbaka tukela ya bato nda bako banɛi ba wenda , bako Goga la Magoga , ndokasɔnja iyo nda bonano ; loketi loau lole kwa eloa nyɛlɛ yoke ya balia .
66020009	Iyo losɔngɔkɔmɔ nda bofalu wa wenda okalingela eyaelo ya bikuke ya ebatanu la bokenge ebosamomu . Limɔ bösä losekwa omolo nda use la wao losɛɛsɛlɛs’iyo fɛɛ .
66020010	Limɔ Satana oyalimbak’iyo lokushomo nda eliya ya bösä la boele , olo ayalaka la Nyama la Bɔtɔndɔli wa bolimbake , limɔ belokesomoko biale la lowa la ocho konda layalaya .
66020011	Limɔ imi lɔɛnɛ kɛka efi efufu , la Inde oyayali se nda yao , la use la se lokwa otili oso wa bɔmbɔ wande la elela ya yao etiɛnɛlɛk’imɔ .
66020012	La imi lɔɛnɛ ebawaka , l’ebafi l’ebakɛkɛ lisanga , bemakali oso wa kɛka efi , limɔ kasa yaliolomoko . La Lokasa loasi loliolomoko , loko Lokasa loa Loiko ; la ebawaka baatakelomoko njasɔ ko nda yao ebiasɔnɔmɔkɔ nda kasa , eoka ya bekeeli yau .
66020013	La eliya ya balia lofetesa ebawelaka nda bao , la Liwa la Ewelo lokusokola ebawaka ebaingalaka nda yao limɔ baatakelomoko , boto la boto , eoka ya bekeeli yau .
66020014	Limɔ Liwa la Ewelo lokushomo nda eliya ya bösä , liao liende liwa lia ambale , liko eliya ya bösä ;
66020015	la eyambo boto atiɛnɛlɛkɛ lina nda Lokasa loa Loiko , ani inde lokushomo nda eliya ya bösä .
66021001	Limɔ imi lɔɛnɛ use boyai , la se eyai , eoka wenda wa oso la use wa oso bisowanjwa , la eliya ya balia etiyale imɔ liasi .
66021002	La imi lɔɛnɛ bokenge ona botanu , boko Yelusaleme eyai , ebotosulwa se ende Mungu nda use , la bosokomiomo kwa bowai asowatesomo lilɛngɔ eoka ya olome wande .
66021003	Limɔ imi loka limiki lifi elisokuswa nda kɛka efi , elisoonga mbo — Toka kɔni , eyaelo ya Mungu ende sisi ya bato , la Inde atoyalaka amamwito lau , la iyo batoyalaka bato bande , la Mungu angɛnɛ nd’atoyalaka amamwito lau .
66021004	Atɔɔmbɔkɔlɔ foo bitotina nda baiso bau , limɔ liwa litiayalek’imɔ liasi , ango ïkɛnɛnɛ , ango etondo ya lileli , ango wale angoyal’imɔ liasi , eoka eya oso bisowanjwa mbao .
66021005	Limɔ Inde oyayali se nda kɛka efi loonga mbo — Toka kɔni , isokela bitotina biyai ! Bokitomo loonga mbo — Sɔnɔkɔ mbo — Baoi-ba bende bolendelomu la momongo .
66021006	Limɔ Inde loonga lami mbo — Losoya to ongoma . Imi yende Alafa la Omega , Liako la Losilo , Imi nd’atofaefak’inde oyayali la yɛmɛ yomwa balia ba isolo sha balia ba liwawi ko lifaefela ;
66021007	Inde oyatolonga esangolaka yao-bi la yeyalaka nde Mungu wande la inde eyalaka nde wana wami .
66021008	Kongo ko bafefe ba bɔwa l’ebatiimele , l’eba betema ya bɛwɛwɛ , la baoli ba bato , l’eba belëfë , l’eba basoo ba fɔnɔli , l’ebatosemola bɛfɔnɔ ya mungu la batotina ba nanga , iyo ana bɛɔlɔkɔ eliau likaɔ nda eliya ya bösä ebosoaakana la boele , liwa-li liende elia ambale .
66021009	Limɔ ɔmɔi wa bakitomo bosambale ebaundaka biengo bosambale ebitumi la baömä bosambale ba liili , inde loya la inde loonga lami mbo — Yauku l’ono , limɔ itotamb’aɛ Bowai , wali wa Wana wa bɔkɔkɔ !
66021010	La inde lotola bolimo wami nda löngo lofi losa , limɔ inde lotamba’mi bokenge botanu , boko Yelusaleme ebosulwi se ende Mungu nda Use ,
66021011	eboanesomu la liangangi lia Mungu . Lolangalango loa wao loende kwa eloa lisasɛ lia bɔfɛkɔ wa loketi lofi loko jaspe , elile la liangangi kwa elia wɛ̈li .
66021012	Bokenge bole la likula lifalu la botalemu fafo , elile la biome liu la imbale , la bakitomo liu la ambale bayali nda biome la baina batomu nda biome , bako baina ba tukela liu la imbale ya bana ba Isalaele .
66021013	Nda fangi ya ɛsɔswɛlɔ ya bonyanya biyali biome bisatɔ , la nda fangi ya nord ko biome bisatɔ , la nda fangi ya sud ko biome bisatɔ , la nda fangi ya litele ko biome bisatɔ imɔ .
66021014	La likula lia bokenge liaswomoko nda batalɛ ba lionda liu la bambale la baina liu la ambale batomu nda bao , bako baina ba Batomomu ba Wana wa bɔkɔkɔ .
66021015	Inde oyaongaka lami ayalaka la isosola sha loela kwa ikweelo , mbo akweeleke bokenge la biome ya wao la likula lia wao .
66021016	Bokenge loswomo la bako banɛi ebengani la bosa ɔmɔi ; la bosa bole kwa bofalu wa wao . Limɔ inde lokweela bokenge la isosola , mbo bakilomɛta bilɛfu imbale la mia inɛi . La bosa , la bofalu , la botalemu wa bokenge biengani nde chaa .
66021017	Limɔ inde lokweela likula lia bokenge , bofalu wengani banganjo mia la kama inɛi la inɛi , la ikweelo sha bolomboki , siko esha bokitomo imɔ .
66021018	Yeka eyaswomoko la likula ko basasɛ ba bofɛkɔ bako jaspe la bokenge angɛnɛ waaka ko mbela ya loketi kwa talatala etani tanelele ;
66021019	la batalɛ ba lionda bakomyomoko la bɛfɛkɔ ya basasɛ ba loketi ba bɔfɔnɔ wike ; elia oso ko jaspe , elia ambale ko saphir , elia asatɔ ko calcédoine , elia anɛi ko émeraude ,
66021020	elia bɔɔmwi ko sardonyx , elia liambɛ ko sardoine , elia bosambale ko chrysolithe , elia bonanɛi ko béryl , elia libwa ko topaze , elia liu ko chrysoprase , elia liu la limɔi ko jacinthe , elia liu la ambale ko améthyste .
66021021	La biome liu la imbale loyala ko tokɛikɛli liu la tombale , bome ɔmɔi l’ɔmɔi ko ikɛikɛli simwito sifi ; la lɔ̈mbɔ loa bokenge loyala ko mbela ya loketi kwa talatala etanu tanelele .
66021022	Nde itiɛnɛkɛ Ndakɔ ya Mungu omao nda bokenge , eoka Ngɛnɛ Mungu oyale Ngɛnɛ wa Bofoka bototina , Inde nd’ayali Einelo ya wao la Wana wa bɔkɔkɔ lisanga .
66021023	La bokenge boti ango la boeno wa löwa , ango ko tengai ndoanekesa wao , eoka tala ya Mungu angɛnɛ litoangangela wao la Wana wa bɔkɔkɔ ale kwa päka ya wao .
66021024	Tukela ya wenda belakɛndɛkɛndɛkɛ nda liangangi lia wao , la bekɔta ya wenda belayaka ina la bɛfɛkɔ yau ;
66021025	La biome ya wao bitialiakomoko la löwa , imɔ ko la ocho , eoka bocho bot’imɔ omao ;
66021026	limɔ belaeshaka tala la lilitesi lia tukela ya wenda nda wao .
66021027	Nde yeka eyetitane , ango boto wa bɔwɛwɛ , kwa oyatosama nanga , angɔɔtɔkɔ omao , kangä ko ebasotome baina nda Lokasa loa Loiko loa Wana wa bɔkɔkɔ .
66022001	Limɔ bokitomo lotamba’mi liande lia balia ba Loiko , ebɛnɛli kwa talatala ya wɛ̈li , la ebasokuswakuswa nda kɛka efi ya Mungu la eya Wana wa bɔkɔkɔ ,
66022002	l’ebatocha nd’atiteni ya lɔ̈mbɔ loa bokenge ; la nda bɔngɔ la bɔngɔ wa liande , bosandu wa Loiko boyali ebotota bɛfɔnɔ liu la imbale ya tuma ko tengai la tengai ; la kasa ya isandu bile yosäsekesa tukela ya wenda .
66022003	La yeka eyesendomu bieo angoyal’imɔ ina , ko kɛka efi ya Mungu la eya Wana wa bɔkɔkɔ etoyala nda wao , la bɛkɔwa yande batosemokol’Inde ;
66022004	la batɔɛnɛkɛ bɔmbɔ wande la lina liande litotomo nda toangala twau .
66022005	Bocho boitoyal’imɔ omao ; limɔ bat’imɔ la boeno wa liangangi lia paka , kwa liangangi lia löwa , eoka Ngɛnɛ Mungu elaanekes’iyo la iyo belafomoko isosha sha bɛkɔta ko layalaya .
66022006	Limɔ inde loonga lami mbo — Ebaoi-ba bende bolendelomu la momongo . La Mungu , Ngɛnɛ wa belimo ya bɛtɔndɔli , asotomo bokitomo wande mbo atambeke bɛkɔwa yande njasɔ ebisamboya ;
66022007	la toka kɔni , Itoya lisasaya ! Limɛngɔ finɛ end’inde oyatolitesa baoi ba litɔndɔli lia e-Lokasa-lo !
66022008	Imi Yoane nd’okakä la imi nd’ɛnɛkɛ̈ njasɔ-bi ; la okakä-mi la ɛnɛkɛ̈’mi yao , yakwaka se ndosemola oso wa batindi ba bokitomo oyatambaka’mi njasɔ-bi ;
66022009	nde inde loonga lami mbo — Otakelëke ani ! Yende bokuwani laɛ la bitungani yaɛ , biko bɛtɔndɔli , la iyo ana ebatolitesa baoi ba Lokasa-lo . Semolaka ngo ko Mungu !
66022010	Limɔ inde loonga lami mbo — Osɔlɔnɛsɛ̈kɛ baoi ba litɔndɔli lia Lokasa-lo , eoka mbile esamboya .
66022011	Boto oyatiengane , ayaleke kɔni ko ongoma ; boto oyayali la botema wa bɔwɛwɛ , ayaleke kɔni ko la bɔwɛwɛ ; la boto oyengani , ayaleke kɔni ko ongoma ; boto oyayali la botema botanu , ayaleke kɔni la botanu .
66022012	Toka kɔni , itoya lisasaya ! La itoya amamwito la bondanda wami wɔɔlɛsɛ boto la boto kwa engani nde la bekeeli yende .
66022013	Imi yende Alafa la Omega , Ewa oso l’Ewa mbisa , Liako la Losilo .
66022014	Bende la limɛngɔ finɛ , bako ebasosoola kanjo yau mbo bayaleke l’isosha shoiya nda isandu sha loiko , la shɔɔtɔ nda bokenge ko la biome .
66022015	Omao lousa , bende eba belëfë kwa eya ngwa , l’eba basoo ba fɔnɔli , l’eba nyongo , la baoli ba bato , l’ebatosemola bɛfɔnɔ ya mungu , la batotina ebasami ndolimbakela basi la yɛnɔ .
66022016	Imi Yesu nd’atomi bokitomo wami end’ino okakambesa njasɔ-bi ende Bitanda . Imi yende Wili la lioti lia Dawidi , Ilonge sha lisɔi , esilangalangi finɛ .
66022017	La Bolimo la Bowai imɔ , basoonga mbo — Yauku ! La oyatoka aongeke ko mbo — Yauku ! La inde oyale la yɛmɛ yomwa , ayeke ! Oyakalɛmbɛkɛ , aɔsɛkɛ balia ba Loiko ko lifaefela .
66022018	Itoimaka boto la boto oyatoka baoi ba litɔndɔli lia Lokasa-lo , mbo — Eya mbo boto etaka baoi basi nda loao , Mungu etelaka inde baömä ebasosɔnɔmɔ nda Lokasa-lo ;
66022019	la eya mbo boto esokola baoi ba Lokasa loa litɔndɔli-li , Mungu esokoel’inde likaɔ liande lia isandu sha loiko , la elia bokenge botanu , ebisosɔnɔmɔ nda Lokasa-lo .
66022020	Inde oyasotaka boimo-bo nda njasɔ-bi , asoonga mbo — Eingo ko , itoya lisasaya ! Ongoma to , yauku , Ngɛnɛ Yesu !
66022021	Booto wa Ngɛnɛ Yesu boyaleke la batotina ! Ongoma .
