# language_name:        Northern Sotho
# closest ISO 639-3:    nso
# ISO_15924:            Latn
# year_short:           1986
# year_long:            1904 complete Bible<br>1951 Bible revised<br>1986 Bible edited (new orthography)
# vernacular_title:     BIBELE
# english_title:        The Bible in Northern Sotho
# URL:                  https://www.bible.com/de/bible/124/gen.1.nso51
# copyright_short:      © Bible Society of South Africa 1986
# copyright_long:       BIBELE © 1951, 1986 Bible Society of South Africa. Used by permission. All rights reserved.<br>These Scriptures have been made available in electronic format and on this website for your personal use only. Any other use including but not limited to copying or re-posting elsewhere on the internet is prohibited. This text may not be sold or otherwise offered for sale. This Bible text may be quoted in any form (written, visual, electronic or audio), up to and inclusive of five hundred (500) verses without express written permission of the publisher, providing the verses do not amount to a complete book of the Bible nor do the verses quoted account for twenty-five percent (25%) or more of the total text of the work in which they are quoted. When these Scriptures are quoted in any work, notice of copyright must appear on the title or copyright page. For more information on copyright or to apply for copyright use, please visit www.biblesociety.co.za.<br>The first complete Bible appeared in 1904. This translation was revised in 1951 and received a new orthography in 1986. Please visit www.biblesociety.co.za. to order a printed copy of this Bible.
# notes:                
40001001	Lengwalo la lešika la Jesu Kriste , morwa wa Dafida , morwa wa Aborahama .
40001002	Aborahama o tswetše Isaka ; Isaka a tswala Jakobo ; Jakobo a tswala Juda le bana babo ;
40001003	Juda a tswala Pheretse ; Pheretse a tswala Esiromo ; Esiromo a tswala Arama ;
40001004	Arama a tswala Abinadaba ; Abinadaba a tswala Nahasone ; Nahasone a tswala Salamone ;
40001005	Salamone a tswala Boase ; Boase a tswala Obede a na le Ruthe ; Obede a tswala Isai ;
40001006	Isai a tswala Dafida kgoši ; Dafida kgoši a tswala Salomo a na le mosadi wa Uria ;
40001007	Salomo a tswala Rehabeama ; Rehabeama a tswala Abia ; Abia a tswala Asa ;
40001008	Asa a tswala Josafate ; Josafate a tswala Jorama ; Jorama a tswala Usia ;
40001009	Usia a tswala Jothama ; Jothama a tswala Ahasi ; Ahasi a tswala Hiskia ;
40001010	Hiskia a tswala Manase ; Manase a tswala Amoni ; Amoni a tswala Josia ;
40001011	Josia a tswala Jekonya le bomonnagwe mehleng ya bothopja bja Babele ;
40001012	Bothopja ge bo fitile , Jekonya a tswala Sealathiele ; Sealathiele a tswala Serubabele ;
40001013	Serubabele a tswala Abihudi ; Abihudi a tswala Eliakima ; Eliakima a tswala Asoro ;
40001014	Asoro a tswala Tsadoko ; Tsadoko a tswala Akima ; Akima a tswala Eliudi ;
40001015	Eliudi a tswala Eleasara ; Eleasara a tswala Mathane ; Mathane a tswala Jakobo ;
40001016	Jakobo a tswala Josefa monna wa Maria e a belegego Jesu e a bitšwago Kriste .
40001017	Moloko ka moka go tloga ka Aborahama go fihla ka Dafida o na le ba lesome le metšo e mene ; le gona go tloga ka Dafida go fihla ka bothopja bja Babele , moloko o na le be lesome le metšo e mene ; le go tloga ka bothopja go fihla ka yena Kriste , moloko o na le ba lesome le metšo e mene .
40001018	Tša matswalo a Jesu Kriste šidi : Maria mmagwe a sa beeleditšwe ke Josefa , ba sešo ba kopana , o hweditšwe e le moima ka Moyamokgethwa .
40001019	Josefa monna wa gagwe , ka gobane e le yo bolo , a sa rate go mo goboša , a akanya go ka mo tlogela ka go ngwega .
40001020	Ya re a sa eleletša tše bjalo , a bona Morongwa wa Modimo a mo tšwelelela dilorong a re : Josefa morwa wa Dafida : Se boife go beka Maria mosadi wa gago , gobane se a se imilego ke se se tšwago go Moyamokgethwa .
40001021	O tlo belega morwa , wa tlo mo rea leina la Jesu , gobane ke yena a tlo go phološa sethšaba sa gagwe dibeng tša sona .
40001022	Tše ka moka di diregile gore go phethege se se boletšwego ke Morena ka moporofeta e a itšego :
40001023	Bonang , kgarebe e tlo ima , ya belega morwa ; ba tlo mo rea leina la Imanuele , ge le fetolwa ke go re : Modimo o na le rena .
40001024	Josefa ge a tsogile borokong , a dira ka mo Morongwa wa Morena a laetšego ka gona , a beka mosadi wa gagwe .
40001025	Me a se ke a mo tseba , a ba a belege morwa wa gagwe wa leitšibolo ; a mo rea leina la Jesu .
40002001	Eitše ge Jesu a belegwe motseng wa Betlehema nageng ya Juda mehleng ya kgoši Herode , gwa tšwelela ba bohlale ba Bohlabela , ba fihla Jerusalema .
40002002	Ba re : E kae Kgoši ya Bajuda e sa tšo go belegwa ? Gobane re bone naledi ya gagwe kua Bohlabela , mme re tlile go mo lotšha .
40002003	Kgoši Herode ge a di kwa a tšhoga , le motse ka moka wa Jerusalema wa thšoga le yena .
40002004	A re a kgobile baperisita ba bagolo bohle le bamangwalo ba setšhaba a tsomeša go bona mo Kriste a tlo go tswalewa gona .
40002005	Ba mmotša ba re : Ke Betlehema nageng ya Juda , gobane go ngwadilwe ke moporofeta , a re :
40002006	Le wena Betlehema naga ya Juda , ruri ga o e monyenyane gara ketapele tša ga Juda ; gobane go wene go tlo tšwa Yena Moetapele e a tlo go diša tšhaba sa Isiraele .
40002007	Ya ba gona Herode a biletšago ba bohlale thopeng a ba botšišeša lebaka leo naledi e bonetšego ka lona .
40002008	A ba roma a re ba ye Betlehema , a re : Sepelang , le botšišeše taba tša ngwana e ; e tlo re ge le mo hweditše , le ntsebiše , gore le nna ke ye ke mo lotšhe .
40002009	Bona ge ba kwele la kgoši , ba sepela ; gomme ba bona naledi yela ba e bonego bohlabela , e ba eta pele , ya ba ya ema godimo ga felo fao ngwana a bego a le gona .
40002010	Ya re ge ba bona naledi yeo , ba thaba gagologolo .
40002011	Ba tsena ngwakong , ba hwetša ngwana le Maria mmagwe , ba khunama ba mo lotšha . Ba phutholla mahumo a bona , ba mo ntšhetša dineo tša gauta le diorelo le ditlolo .
40002012	Gomme ge ba laetšwe ke Modimo dilorong gore ba se ke ba feta ka ga Herode , ba boela nageng ya gabo ka tsela e šele .
40002013	Eitše ge ba tlogile , Morongwa wa Morena a tšwelela go Josefa dilorong , a re : Tsoga , o tšee ngwana le mmagwe o tšhabele Egipita , o yo dula gona , ke be ke tle ke go botše ; gobane Herode o rata go tsoma ngwana e gore a mmolaye .
40002014	Josefa a tsoga a tšea ngwana le mmagwe e le bošego , a falalela Egipita .
40002015	A dula gona , Herode a ba a hwa ; ya ba gore go phethege se se boletšwego ke Morena ka moporofeta e a itšego : Morwa wa ka ke mmiditše kua Egipita .
40002016	Bjale Herode ge a bona a gakišitšwe ke ba bohlale , a befelwa gagolo , a roma bahlanka , ba ya ba bolaya bašemanyana ka moka ba Betlehema , le ba mathokong ka moka a naga yeo , ba nywaga e mebedi le ba ba ba hlatlamago , a lekanya ka lebaka le a le botšišitšego go ba bohlale .
40002017	Ke mo go phethegilego se se boletšwego ke moporofeta Jeremia , ge a re :
40002018	Kwa Rama go kwetše lentšu la dilo le dikolomelo tše di ntši . Rahele o llela bana ba gagwe ; o gana go homotšwa , gobane ga ba sa le gona .
40002019	Ya re Herode a hwile , Morongwa wa Morena a tšwelela go Josefa dilorong , a le kua Egipita .
40002020	A re : Tsoga , o tšee ngwana le mmagwe , o ye nageng ya Isiraele ; gobane ba ba bego ba tsoma go bolaya ngwana e , ba hwile .
40002021	Josefa a tsoga , a tšea ngwana le mmagwe , a tla nageng ya Isiraele .
40002022	Gomme ge a ekwa gore nageng ya Juda go buša Arakelao bakeng sa Herode tatagwe , a boifa go ya gona ; a kwa taelo ka toro , mme a khudugela dinageng tša Galilea .
40002023	A fihla a aga motseng wo ba rego ke wa Natsaretha ; ya ba go phethega se baporofeta ba se boletšego ba re : O tlo bitšwa Monatsaretha .
40003001	Mehleng yeo gwa tšwelela Johane Mokolobetši , a goelela a le lešokeng la Juda ,
40003002	A re : Sokologang , gobane mmušo wa magodimo o batametše .
40003003	Ke yena yo moporofeta Jesaya a mmoletšego a re : Lentšu la segoeledi lešokeng le re : Thakgang mmila wa Morena , le lekelanye tsela tšagwe .
40003004	Ge e le yena Johane o be a apere kobo ya boya bja kamela , a itlemile matheka ka lerala ; mme dijo tša gagwe e be e le ditšie le dinose tša naga .
40003005	Ke mo ba Jerusalema le ba naga ya Juda ka moka , le ba mošono le mošola wa noka ya Jorodane , ba tšwetšego go yena ,
40003006	Ba kolobetšwa ke yena nokeng ya Jorodane , ba ipolela dibe .
40003007	Ya re ge a bona bafarisei le basadutsei ba bantši ba etla kolobetšong ya gagwe , a bolela nabo a re : Lena matswingyana a dinoga , ke mang a le rutilego go tlo phonyokga bogale bjo bo tlago ?
40003008	Napang le enywe dienywa tše di amanago le tshokologo .
40003009	Le se ke la eleletša go tlo re : Re na tatawešo , Aborahama ; gobane ke a le botša , Modimo o kgona go tsošetša Aborahama bana mo mabjeng a .
40003010	Le gona , selepe se šetše se beilwe medung ya dihlare ; mme sehlare sefe le sefe se se sa enywego dienywa tše botse , se tlo rengwa sa lahlelwa mollong .
40003011	Ge e le nna ke le kolobetša ka meetse fela , ke hlatlangwa ke e a tlo go mpheta ka maatla , yo ke sa swanelego le go mo rwalela dieta tša gagwe . Yena o tlo le kolobetša ka Moyamokgethwa le ka mollo .
40003012	O swere leselo ka seatla ; mme seboa sa gagwe o tlo se fsielela ruri , a kgobela mabele a gagwe sešegong ; moko wona o tlo o fiša ka mollo wo o sa timego .
40003013	Mehleng yeo gwa fihla Jesu a etšwa Galilea ; a tla nokeng ya Jorodane go kolobetšwa ke Johane .
40003014	Johane a gana , a re : Ke nna ke swanetšego go kolobetšwa ke wena ; mme a o tla go nna ?
40003015	Jesu a fetola a re : Lesa bjalo go dirwe ka mokgwa wo ; gobane go re swanetše ge re phetha toko ka moka . — Ke mo Johane a mo dumeletšego .
40003016	Ya re ge Jesu a kolobeditšwe , a etšwa meetseng , gwa napa gwa bulega legodimo , mme a bona Moya wa Modimo o theoga bjalo ka leeba , o etla godimo ga gagwe .
40003017	Gwa tloga go kwala lentšu le le tšwago legodimong le re : Yenayo ke yena Morwamoratwa wa ka , yo ke kgahlwago ke yena .
40004001	Mehleng yeo Jeus a išwa šokeng ke Moya , gore a lekwe ke Diabolo .
40004002	Ya re ge a feditše matšatši a masome a mane le mašego a ona a sa je selo , a ba a kwa tlala .
40004003	Mme Moleki a batamela , a bolela nae a re : Ge o le Morwa-Modimo , bolela le mabje a a fetoge bogobe .
40004004	Jesu a fetola a re : Go ngwadilwe gore motho ga a phele ka bogobe fela ; o phela ka mantšu ohle a a tšwago molomong wa Modimo .
40004005	Diabolo a mo iša motseng o mokgethwa , a mmea sehlweng sa Ntlokgethwa .
40004006	A bolela nae a re : Ge o le Morwa-Modimo , ikušetše kua fase , gobane go ngwadilwe gwa thwe : O tlo go laelela barongwa ba gagwe , ba go kuka ka matsogo , gore leoto la gago le se kgopje ke lebje .
40004007	Jesu a fetola a re : Le gona go ngwadilwe gwa thwe : Morena Modimo wa gago o se ke wa mo leka !
40004008	Ya ba gona Diabolo a mo išitšego thabeng e telele , a mmontšha mebušo ka moka ya lefase le letago la yona ;
40004009	a bolela nae a re : Tšonatše ka moka ke tlo go neela tšona , ge o ka khunama wa lotšha nna .
40004010	Ke mo Jesu a fetotšego a re : Ntlogele Sathane , gobane go ngwadilwe gwa thwe : o khunamele Morena Modimo wa gago , o direle Yena a nnoši !
40004011	Ya ba gona Diabolo a mo tlogelago , gwa napa gwa batamela barongwa ba mo direla .
40004012	Mohla Jesu a kwele gore Johane o golegilwe , o tlogile a ya Galilea .
40004013	A khuduga Natsaretha , a tla a aga Kaperenaume motseng wa lewatleng , wa nageng ya Sebulone le Nafutali .
40004014	Ya ba gona go phethega se se boletšwego ke Jesaya moporofeta e a itšego :
40004015	Naga ya Sebulone , le naga ya Nafutali , tseleng ya lewatle , mošola wa Jorodane , Galilea ditšhabeng ,
40004016	Setšhaba se se dutšego fsifsing se bona seetša se segolo ; mme ba ba dutšego nageng le moriting wa lehu , ba hlabelwa ke seetša se segolo .
40004017	Ke lona lebaka le Jesu a thomilego ka lona go goelela a re : Sokologang , gobane mmušo wa magodimo o batametše .
40004018	Ya re ge a šika le lewatle la Galilea , a bona banna ba babedi , barwa ba motho o tee ; e be e le Simeone e a reetšwego la Petro , a na le Andrea ngwanabo ; ba be ba rea malokwa a bona lewatleng , gobane e be e le barei ba dihlapi .
40004019	A bolela le bona a re : Ntateleng , ke le dire barei ba go phutha batho .
40004020	Ke mo bona ba napilego ba tlogela malokwa a bona , ba mo latela .
40004021	Ge a tloga moo , a bona ba babedi ba bangwe , barwa ba motho o tee ; e be e le Jakobo morwa wa Tsebedeo , le Johane ngwanabo . Ba be ba dutše leselawatleng la Tsebedeo tatabo , ba hunaganya malokwa a bona ; mme a ba bitša .
40004022	Bona ba napa ba tlogela leselawatle la tatabo , mme ba mo latela .
40004023	Bjale Jesu a sepela le naga ya Galilea ka moka , a fela a ruta diphuthegong tša bona , a tsebatša Ebangedi ya mmušo wa magodimong , a fodiša malwetši ka moka le mefokolo ka moka mo bathong .
40004024	Mme tumo ya gagwe ya enela naga ya Siria ka moka , batho ba tliša bohle ba ba babjago ke malwetši a mehutahuta , le ba ba swerwego ke mahloko le ba meoya e mebe , le magafa a ngwedi , le ba ba rephilego ditho ; ba ba tliša go Yena , mme a ba fodiša .
40004025	A tšama a latelwa ke mašaba a mantši a ba Galilea le Dekapoli le Jerusalema , le ba naga ya Juda , le ba mošola wa noka ya Jorodane .
40005001	Eitše ge a bona mašaba , a rotogela thabeng a dula , mme barutiwa ba gagwe ba batamela .
40005002	A ahlama a ba ruta a re :
40005003	Ba lehlogonolo ke ba ba humanegilego mo moyeng , gobane bonabao mmušo wa magodimo ke wa bona .
40005004	Ba lehlogonolo ke ba ba nyamilego , gobane bonabao ba tlo homotšwa .
40005005	Ba lehlogonolo ke ba boleta , gobane bonabao ba tlo tšea lefase ya ba kabelo ya bona .
40005006	Ba lehlogonolo ke ba tlala ya gore ba loke , ba ba nyoretšwego gona , gobane bonabao ba tlo horišwa .
40005007	Ba lehlogonolo ke bagaugedi , gobane bonabao ba tlo gaugelwa .
40005008	Ba lehlogonolo ke ba pelotshekegi , gobane bonabao ba tlo bona Modimo .
40005009	Ba lehlogonolo ke badirakhutšo , gobane bonabao ba tlo bitšwa bana ba Modimo .
40005010	Ba lehlogonolo ke ba ba tlaišetšwago toko , gobane mmušo wa magodimo ke wa bonabao .
40005011	Ba lehlogonolo ke bolena , ge ba le roga , ba le tlaiša , ba le phara ka bobe ka moka ka maaka ka baka la ka .
40005012	Thabang le hlalale , gobane moputso wa lena ke o mogolo magodimong . Hleng le baporofeta ba le etilego pele , ba ba tlaišitše ka mokgwa woo .
40005013	Lena le letswai la lefase . Bjale ge letswai le tapa le sa tlo nokwa kang ? Ga le sa hola selo , ge e se go lahlwa la gatwa ke batho .
40005014	Lena le seetša sa lefase . Motse wa thabeng ga o kgone go utama .
40005015	Le gona motho ga a gotetše lebone a le ribegetša ka seroto . Lebone ba le hloma sehlomong sa lona , la tsebo bonegela bohle ba ngwakong .
40005016	Le sa lena seetša a se bonegele batho ka mokgwa woo , gore ba bone mediro e mebotse ya lena , ba tumiše Tata weno wa magodimong .
40005017	Le se ke la eleletša la re ke tlile go fediša molao le baropofeta . Ga nka ka tla go fediša , ke tlile go tlatša .
40005018	Ruri , ke a le botša , legodimo le lefase di tlo šutha , go sešo gwa šutha le “ i ” e tee , le ge e le mothalwana o tee wa molao di sešo tša phethega tsohle .
40005019	Ke gona , e a kago fediša e nngwe ya ditaelo le ge e ka ba e nyenyane , mme a ruta batho a realo , o tlo thwe ke e monyenyane mmušong wa magodimo . — Fela , e a di phethago a di ruta o tlo thwe ke e mogolo mmušong wa magodimo .
40005020	Gobane ke a le botša ge toko ya lena e sa phadiše kgole toko ya ba mangwalo le ya bafarisei le ka se ke la tsena mmušong wa magodimo .
40005021	Le kwele ge ba bogologolo ba boditšwe gwa thwe : O se ke wa bolaya ! Mme e a bolayago o tlo swanelwa ke kahlolo .
40005022	Ge e le nna ke le botša ke re : Mang le mang e a befelelwago ngwanabo ka lefela , o tlo swanelwa ke kahlolo . E a rego : Lefela , a era ngwanabo , o swanetšwe ke tsheko ya lekgotla . E a rego : Setlaela , a era ngwanabo , o swanetšwe ke molete wa mollo .
40005023	Ke gona , ge o tliša neo ya gago aletareng , mme o le gonafao wa elelwa gore ngwaneno o na le taba le wena ,
40005024	gona tlogela neo ya gago moo aletareng , o thome go yo boelana le ngwaneno , o tsebo tliša neo ya gago .
40005025	O tsome ka pele go kwana le e a sekišanago le wena o sa le tseleng le yena ; mosekišananago a se tlo go gafela moahlodi , moahlodi a go gafela mohlanka , mme wa kgoromeletšwa kgolegong .
40005026	Ruri , ke a go botša , moo o ka se ke wa ba wa tšwa , o sešo wa lefa le yona tšheletana ya kgoreletšo .
40005027	Le kwele ba bogologolo ba boditšwe gwa thwe : O se ke wa otswa !
40005028	Ge e le nna ke le botša ke re : Mang le mang e a lebelelago mosadi a mo kganyoga , o šetše a otswitše pelong ya gagwe .
40005029	Ke gonagee ge o kgopišwa ke leihlo la gago la le letona , le gonye o le lahle ; gobane se se tlo go go hola , ke ge se sengwe sa ditho tša gago se senyega , gore mmele wa gago ka moka o se tlo lahlelwa moleteng wa mollo .
40005030	Ge o kgopišwa ke seatla sa gago sa le letona , se ripe o se lahle kgole , gobane se tlo go go hola ke ge se sengwe sa ditho tša gago se senyega , gore mmele wa gago ka moka o se tlo lahlelwa moleteng wa mollo .
40005031	Le gona go kile gwa thwe : E a hlalago mosadi wa gagwe , a a mo fe lengwalo la tlhalo .
40005032	Ge e le Nna ke botša lena ke re : E a hlalago mosadi wa gagwe , ge e se ka baka la bootswa , o a mo otswiša ; gomme e a tšeago mohlalwa , o a otswa .
40005033	Le gona le kwele ge go boditšwe ba bogologolo gwa thwe : O se ke wa ena maaka ; mme o phethe tše o di enetšego Modimo .
40005034	Ge e le nna ke botša lena ke re : Le se ke la ba la ena , le ge e le ka legodimo , ka gobane ke sedulo sa Modimo ,
40005035	le ge e le ka lefase , ka gobane ke bogato bja nao tša gagwe : le ge e le ka Jerusalema , ka gobane ke motse wa yena Kgoši e kgolo ,
40005036	le ge e le ka hlogo ya gago , ka gobane le ntsha e tee ya moriri wa gago ga o kgone go e šweufatša goba go e fifatša .
40005037	Mo go ya lena polelo “ E ” e be “ E ” , “ Aowa ” e be “ Aowa ” ; se se eketšwago se tšwa bobeng .
40005038	Le kwele ge go thwe : Leihlo le lefya ka leihlo ; leino le lefya ka leino .
40005039	Ge e le nna ke botša lena ke re : Le se ke la ganela bobe . Ge motho a go phasola thama ya go le letona , o mo sekegele le e nngwe .
40005040	E a ratago go go sekiša le go go amoga kobjana , mo tlogelele le yona kobo .
40005041	E a go gapeletšago go sepela sekgala se tee , sepela nae o fetše tše pedi .
40005042	E a go kgopelago o mo nee ; o se gerule e a rego : Nkadime .
40005043	Le kwele ge go thwe : Rata wa geno , o hloye lenaba la gago .
40005044	Ge e le nna ke botša lena ke re : Ratang manaba a lena ; ba ba le rogago le ba šegofatše ; ba ba le hloyago le ba setše , ba ba le pharago le ba le hlomarago le ba rapelele .
40005045	Ke gona ge le tlo ba bana ba Tataweno wa magodimong ; gobane yena , letšatši la gagwe o le hlabišetša ba babe le ba bolo ; le pula ya gagwe o e nešetša baloki le bakgopo .
40005046	Ka gobane ge le rata ba ba le ratago , le tlo bona moputso wang ? A ba lekgetho ga ba dire bjalo le bona ?
40005047	Gomme ge le dumedišana le bana beno fela , a ke mo le phalago ba bangwe ? A ba lekgetho ga ba dire bjalo le bona ?
40005048	Bjalo bang babolokatlalo , bjalo ka Tataweno wa magodimong e le Yobolokatlalo .
40006001	Itoteng gore toko ya lena e se be ya go dirwa pele ga batho gore le bonwe ke bona . Ge le dira ka mokgwa woo , moputso wa Tataweno wa magodimong le ka se o bone .
40006002	Ke gona ge o dira tša kgaugelo , o se iteletše phalafala boka baikaketši ge ba dira diphuthegong le mekgotheng , e le gore ba retwe ke batho . Ruri ke a le botša , ke gona ge ba tšere moputso wa bona .
40006003	Wena , ge o dira tša kgaugelo , seatla sa gago se setshadi se se ke sa tseba tše di dirwago ke se setona .
40006004	Gore ya gago kgaugelo e dule e utame ; ke mo Tatago yena mošetšaphihlo a tlo go go bušetša ka tše di bonalago .
40006005	Le mohla le rapelago , le se etše baikaketši ; gobane ba rata go rapela ba eme phuthegong le magahlanong a mekgotha , e le gore ba bonwe ke batho . Ruri , ke a le botša , ke gona ge ba tšere moputso wa bona .
40006006	Wena , ge o rapela , tsena phapošing ya ngwako wa gago , o tswalele mojako , o rapele Tatago o utame ; ke mo Tatago yena mošetšaphihlo , a tlo go go bušetša ka tše di bonalago .
40006007	Ge le rapela , le se ke la touta bjalo ka ba ditšhaba ; gobane bona ba re ba tlo kowa ge ba bolabola tše ntši .
40006008	Le se ke la etša bona ; gobane Tataweno , tše le di hlokago o a di tseba le sešo la mo kgopela .
40006009	Lena , ge le rapela , le re : Tatawešo wa magodimong ! Leina la gago a le kgethwe ;
40006010	mmušo wa gago a o tle ; thato ya gago a e dirwe mono lefaseng bjalo ka ge e dirwa legodimong ;
40006011	re fe lehono bogobe bja rena bja ka mehla ;
40006012	re lebalele melato ya rena bjalo ka ge re lebalela ba ba nago le melato go rena ;
40006013	o se re iše molekong ; gomme o re phološe bobeng ; gobane mmušo ke wa gago , le maatla , le tumišo , ka go sa felego . Amene .
40006014	Gobane ge le lebalela batho dikarogo tša bona , gona Tataweno wa magodimong , le lena o tlo le lebalela .
40006015	Fela , ge le sa lebalele batho dikarogo tša bona , Tataweno le lena a ka se le lebalele dikarogo tša lena .
40006016	Mohla le ikonago dijo , le se ke la etša baikaketši ba go šošobanya difahlogo ; gobane ba befiša defahlogo tša bona gore ba bonwe ke batho ge ba ikona . Ruri ke a le botša , ke gona ge ba tšere moputso wa bona .
40006017	Wena ge o ikona , tlola hlogo o hlape mahlo .
40006018	E le gore o se ke wa bonwa ke batho ge o ikona , o bonwe ke Tatago moiphihli ; ke mo yena Tatago mošetšaphihlo a tlo go go bušetsa ka tše di bonalago .
40006019	Le se ke la ikgobelela mahumo lefaseng , mo go senyago tshwele le diji , mo go phulago mahodu a utswa .
40006020	Mahumo ikgobeleng legodimong , mo go sa senyego tshwele le diji , mo go sa phulego mahodu a utswa .
40006021	Gobane mo go lego lehumo la gago , ke mo go lego pelo ya gago .
40006022	Leihlo ke lona lebone la mmele . Bjale , ge leihlo la gago le lokile , mmele wa gago ka moka o tlo etša .
40006023	Fela , ge leihlo la gago e le le lebe , mmele wa gago ka moka o tlo ba wa lefsifsi . Bjale , ge seetša se lego go wena e le lefsifsi , lona lefsifsi e tlo ba le lekaakang ?
40006024	Ga go e a kgonago go hlankela marena a mabedi ; a ka tlo hloya e mongwe , a rate e mongwe ; goba a gomarele e mongwe , a nyatše e mongwe . Le ka se kgone go direla Modimo , mme la direla le Mamona .
40006025	Ke ka baka leo ke rego : Le se ke la belaelela bophelo bja lena la re : Re tlo jang ? Re tlo nwang ? Le mmele le se ke la o belaelela la re : Re tlo aparang ? Afa bophelo ga bo fete dijo ka bogolo ? Le mmele , afa ga o fetiše seaparo ?
40006026	Lebelelang dinonyana tša sebakeng : ga di bjale , ga di bune , ga di kgobelele dišegong ; mme Tataweno o a di otla . Afa lena ga le di fetiše gagolo ?
40006027	Le gona , e ka ba mang wa lena e a kago kgona go eketša leemo la gagwe ka go le belaelela , a kgona le moelonyana o tee ?
40006028	Le diaparo le di belaelelang ? Šetšang matšobana a naga , ka mo a melago a sa dire , a sa ohle .
40006029	Mme ke a le botša , le Salomo letagong la gagwe ka moka , ga a ka a apara bjalo ka le lengwe la ona .
40006030	Bjale , ešita le bjang bja mohla o tee wa lehono , ge bjona Modimo a bo apeša ka mokgwa woo , a ka lesa bjang go direla lena tše di fetišago ? Lena bahlayatumelo !
40006031	Ke gona lesang go belaela la re : Re tlo jang ? Re tlo nwang ? Re tlo aparang ?
40006032	Tšeo ka moka ke tše baditšhaba ba di tsomago ka kudu . Ge e le Tataweno wa magodimong o tseba gobane le lena tšeo ka moka le phela ka tšona .
40006033	Sa pele le tsome mmušo wa Modimo le toko ya wona ; ke mo le tlo go ekeletšwa ka tšeo ka moka .
40006034	Ke gona , le se ke la belaelela tša ka moswana , gobane la ka moswana le tlo ipelaelela tša lona . Tšatši le lengwe le le lengwe le lekanwa ke bošula bja lona .
40007001	Le se ke la ahlola , gore le lena le se tlo ahlolwa .
40007002	Gobane moahlolelo wo le ahlolago ka wona , le lena le tlo ahlolwa ka wona ; le seelo se le elago ka sona , le lena le tlo elelwa ka sona .
40007003	O reng o bona lehlokwana la mo ihlong la ngwaneno , o sa lemoge kwata ya mo ihlong la gago ?
40007004	Mme o ka bolela bjang le ngwaneno wa re : Anke ke ntšhe lehlokwana mo ihlong la gago , mola leihlong la gago go na le kwata ?
40007005	Moikaketšitena ! Thoma go ntšha kwata ya mo ihlong la gago ke mo o tlo go boneša , wa kgono ntšha lehlokwana mo ihlong la ngwana weno .
40007006	Se sekgethwa le se ke la se neela dimpya . Dipheta tša lena le se di lahlele dikolobe , di se tlo di gata ka dihlaku , tša le kutulogela mme tša legobatša .
40007007	Kgopelang , ke mo le tlo go fiwa . Nyakang , ke mo le tlo go bona . Opaopang , ke mo le tlo go bulelwa .
40007008	Gobane mang le mang a kgopelago , o a amogela ; e a tsomago o a hwetša ; e a opaopago o tlo bulelwa .
40007009	Gobane motho ke mang mo go lena , yo e rego ge ngwana wa gagwe a mo kgopela bogobe , mme a mo nea lebje ?
40007010	Yo e rego ge ngwana a mo kgopela sešeba , a mo nea noga ?
40007011	Hleng lena le lego ba babe , le tseba go nea bana ba lena dineo tše botse , Tataweno wa magodimong a ka se le phale ka go ntšha tše di botse , a nea ba mo kgopelago ?
40007012	Tšohle tše le ratago gore batho ba le direle tšona , le lena le ba direle tšona tšeo ; gobane molao o realo , le bona baporofeta .
40007013	Tsenang ka kgoro e pitlaganego ; gobane kgoro e išago tahlegong ke petleke , le tsela ye e yago gona e phatlaletše , mme ba ba tsenago ka yona ke ba bantši .
40007014	Gobane kgoro e išago bophelong e pitlagane ; le tsela ye e yago gona ke e tshese ; mme ba ba e bonago ga ba nene .
40007015	Phafogelang baporofeta ba maaka , ba ba tlago go lena ba apere kobo tša nku , mola ka teng ba le diphiri tše di jago batho .
40007016	Le tlo ba tseba ka dienywa tša bona . Afa dirara di fulwa meetlweng ? Goba mago a a fulwa menganeng ?
40007017	Šidiogee . Sehlare se se botse , e ka ba sefe le sefe , ke sona se enywago dienywa tše di botse . Mme sehlare se se sa tsebalegego se enywa dienywa tše mpe .
40007018	Sehlare se botse ga se kgone go enywa dienywa tše mpe ; le sehlare se se sa tsebalegego ga se kgone go enywa dienywa tše botse .
40007019	Dihlare ka moka tše di sa enywego dienywa tše di botse , di tlo rengwa tša lahlelwa mollong .
40007020	Ke gonagee , le tlo ba tseba ka dienywa tša bona .
40007021	Mmušong wa magodimo go ka se ke gwa tsena bao bohle , ba e rego ge ba ra nna , ba re : Morena ! Morena ! Go tlo tsena ba ba dirago thato ya Tate wa magodimong .
40007022	Ke ba bantši , ka mohla woo ba tlo go nthera ba re : Morena ! Morena ! A ga ra ka ra porofeta ka leina la gago ? A ga ra ka ra leleka meoya e mebe ka leina gago ? A ga ra ka ra dira matete ka leina la gago ?
40007023	Ke mo nna ke tlo go fetola ka la ka ka re : Ga ke ešo ka ba ka le tseba ; ntlogeleng lena badirabokgopo !
40007024	Mang le mang a kwago tše ke di bolelago tše , mme a di dira , ke mo swantšha ka monna yo bohlale , e a agilego ngwako wa gagwe lwaleng .
40007025	Gwa theoga pula , gwa tla lefula , gwa tšutla ledimo , tša wela ngwako woo , mme wa se we , ka ge o theilwe lwaleng .
40007026	Gomme mang le mang e a kwago tše ke di bolelago tše , mme a se di dire , ke mo swantšha ka monna wa setlaela , e a agilego ngwako wa gagwe lešabašabeng .
40007027	Gwa theoga pula , gwa tla lefula , gwa tšutla ledimo , tša wela ngwako woo , mme wa wa ; go wa ga wona ya ba mo gogolo .
40007028	Gomme ya re ge Jesu , a feditše dipolelo tše , mašaba a batho a tlabja ke thuto ya gagwe ,
40007029	Ka gobane a ba ruta boka e a nago le maatla , e sego bjalo ka bamangwalo .
40008001	Ya re ge a fologile thabeng , a latelwa ke mašaba a mantši a batho .
40008002	Gwa napa gwa rotoga motho wa lephera , a tla a mo khunamela a re : Morena , ge o ka rata , o ka kgona go mphodiša !
40008003	Jesu a ntšha seatla , a mo kgwatha , a re : Ke rata fao ! Fola ! Mme lephera la gagwe la napa la fola .
40008004	Jesu a bolela nae a re : Bona ! O se ke wa botša motho . Sepela o yo ipontšha go moperisita , o iše neo e laetšwego ke Moše gore e be bohlatse go bona .
40008005	Eitše ge Jesu a tsena Kaperenaume , gwa tla tona ya lekgolo ya mo kgopela ya re :
40008006	Morena , mohlanka wa ka o letše ka ngwakong ; o rephile ditho ; di mmolaya ka mokgwa o šoro .
40008007	Jesu a re : Ke tlo tla ka mo fodiša .
40008008	Tona ya fetola ya re : Morena , ga ka swanela ge o ka tsena ka tlase ga tlhaka ya ntlo ya ka ; o nko bolele lentšu fela , mohlanka wa ka a fole .
40008009	Hleng le nna , ke le motho a bušwago , ke na le bahlabani ba ke ba bušago , ke roma yo ka re : Sepela , mme a sepela ; ke bitša e mongwe ka re : Tlaa , mme a tla ; ke laela mohlanka wa ka ka re : Dira se , a dira .
40008010	Jesu ge a ekwa a kgotsa , a bolela le ba mo latelago a re : Ruri , ke a le botša , le go Isiraele ga ke ešo ka hwetša tumelo e kaakaa !
40008011	Mme ke a le botša , bohlabela le bodikela go tlo tšwa ba bantši ba tla ba dula dijong le Aborahama le Isaka le Jakobo mmušong wa magodimong ,
40008012	Mme barwa ba mmušo ba tlo ntšhetšwa ntle lefsifsing la ntlentle . Gona moo go tlo ba le dillo le ditsikitlano tša meno .
40008013	Ge e le tona yeo , Jesu a bolela le yona a re : Sepela , o diregelwe ka mo o dumetšego ka gona . Mme mohlanka wa yona a fola ka yona nako yeo .
40008014	Eitše ge Jesu a tsena ngwakong wa Petro , a hwetša mogwegadi wa Petro a letše a babja ke letadi .
40008015	A mo swara ka seatla , mme letadi la mo tloga , a tsoga a ba apeela .
40008016	Ya re e šetše e le mantšibua , ba tliša ba bantši ba ba nago le meoya e mebe ; mme Jesu a leleka meoya yeo e mebe ka go bolela le yona , a fodiša bohle ba ba babjago .
40008017	Ya ba gona go phethega se se boletšwego ke moporofeta Jesaya ge a itše : Ke yena a rwelego malwetši a rena , a ipeleša mahloko a rena .
40008018	Jesu ge a bona a bokanetšwe ke mašaba a mantši , a re : A re seleleng mošola .
40008019	Ke mo e mongwe wa bamangwalo a tlilego go yena a re : Moruti , ke tlo go latela mo gohle mo o yago .
40008020	Jesu a fetola a re : Diphukubje di na le melete , le dinonyana tša sebakeng di na le dihlaga ; ge e le Morwamotho ga a na mo a kago samiša hlogo .
40008021	E mongwe wa barutiwa ba gagwe a tla a re : Ntumelele , ke thome go yo boloka tate .
40008022	Jesu a fetola a re : Latela nna , o lese bahu ba boloke bahu ba bona .
40008023	Ya re ge a tsena leselawatleng , a latelwa ke barutiwa ba gagwe .
40008024	Gwa napa gwa tsoga ledimo le letona , leselawatle la ribegelwa ke maphoto , yena a ithobaletše .
40008025	Barutiwa ba batamela ba mo tsoša ba re : Morena , phološa ; re a lahlega !
40008026	Yena a re : Le boifang lena bahlayatumelo ! A tsoga , a kgalema phefo le lewatle ; gwa napa gwa ruthela ruri .
40008027	Batho ba tlabega ba re : Ke mothomang yena e , ge ledimo le lewatle le tšona di mo kwa ?
40008028	Ya re ge a fihlile mošola nageng ya Bagadara , a gahlana le banna ba babedi ba meoya a mebe ba etšwa mabitleng , ba galefile ka kudu , go se motho e a kago beta pelo a feta ka tsela yeo .
40008029	Banna bao ba goa ba re : Re na le tabamang le Wena ? Wena Jesu Morwa-Modimo ! A o tlile mono go re tlaiša e sešo ya ba lebaka ?
40008030	Gomme gona moo go be go na le mohlape wa dikolobe tše ntši , o fula ka kgojana .
40008031	Meoya e mebe ya mo kgopela ya re : Ge o re leleka , re rome re yo tsena mohlapeng wa dikolobe .
40008032	Jesu a re : Yang ! Gomme ya tšwa ya ya mohlapeng wa dikolobe . Mme mohlape ka moka šoolee , o iphekemetša ka legaga , wa wela lewatleng , wa hwela meetseng .
40008033	Badiši ba tšhaba , ba fihla motseng ba bolela tšohle , le tše di dirilwego bao ba meoya e mebe .
40008034	Bohle ka motse ba tswa ba gahlanetša Jesu ; gomme ge ba mmone , ba mo rapela ba re a fete , a tloge mo mellwaneng ya bona .
40009001	Jesu a tsena leselawatleng , a sela a tsena motseng wa gagwe .
40009002	Gwa napa gwa tla batho , ba tliša motho e a rephilego ditho , a letše malaong . Jesu ge a bona tumelo ya bona , a bolela le motho eo a rephilego ditho a re : Beta pelo , ngwanaka ! O lebaletšwe dibe tša gago .
40009003	Ge a realo ba bangwe ba bamangwalo ka mo dipelong tša bona ba re : Motho e o goboša Modimo !
40009004	Jesu ge a bona megopolo ya bona , a re : Le reng le eleletša tše mpe dipelong tša lena ?
40009005	Se se bolelo ke sefe ? A ke ge motho a re : O lebaletšwe dibe tša gago ! goba ge a ka re : Tsoga , o sepele !
40009006	Fela , le tlo lemoga gobane Morwamotho o na le maatla a go lebalela batho dibe ! — Ya ba gona a bolelago le yo a rephilego ditho a re : Tsoga ! Rwala malao a gago , o ye ngwakong wa gago .
40009007	Monna eo a tsoga , a ya ngwakong wa gagwe .
40009008	Mašaba a batho ge a bona tšeo , ba tlabega , ba tumiša Modimo e a filego motho maatla a makaakaa .
40009009	Ge Jesu a tloga moo , a bona motho e a bitšwago Mateo , a dutše ngwakong wa lekgetho ; a mmitša a re : Ntatele ! Mateo a tsoga a mo latela .
40009010	Ya re ge Jesu a dutše dijong ngwakong wa Mateo , gwa tla ba lekgetho ba bantši le badiradibe , ba dula dijong le Jesu le barutiwa ba gagwe .
40009011	Bafarisei ge ba bona fao , ba botšiša barutiwa ba gagwe ba re : Moruti wa lena o jelang le ba lekgetho le badiradibe ?
40009012	Jesu a ba kwa , mme a re : Ballangaka ga se ba ba thabilego , ke ba balwetši .
40009013	Yang le ithute se se bolelwago ke Lentšu le le rego : Se nna ke se ratago ke kgaugelo , ga se didimo . Gobane ga ka tlela go bitša ba ba lokilego gore ba sokolege , ba ke tlilego go ba bitša ke badiradibe .
40009014	Gwa tla barutiwa ba Johane ba re : Ke go reng rena le bafarisei re ikona gantši , mola barutiwa ba gago ba sa ikone ?
40009015	Jesu a fetola a re : Afa bagwera ba monyadi ba ka kgona go hlokofala ge monyadi a sa na le bona ? Matšatši a monyadi a sa na le bona ? Matšatši a monyadi a tlo go tlošwa go bona a setla ; ke mo ba tlo go ikona .
40009016	Ga go motho e a kago bea setsiba sa lešela le lefsa seaparong se se tala ; setsiba seo sa go thiba se ka gagola seaparo , sa godiša lešoba .
40009017	Le gona morara o mofsa ga o photlelwe mo nkgong e onetšego ; nkgo e ka palega , morara wa falala , le yona nkgo ya senyega . Morara o mofsa o tšhelwa mo nkgong e mpsha , tša kgona di bolokana ka dipedi .
40009018	A re a sa ba botša tšeo , gwa ba go tlile e mongwe wa bagolo , a mo khunamela a re : Ngwananyana waka o sa tso felela gonabjale . Fela , ge o ka tla wa mmea seatla , o tlo phela .
40009019	Jesu a tsoga a mo latela , a na le barutiwa ba gagwe .
40009020	Gwa napa gwa tla mosadi , e a feditšego nywaga e lesome le metšo e mebedi a babja ke ngope ; a batamela ka morago a swara morumo wa kobo ya Jesu .
40009021	Gobane mo pelong ya gagwe o be a re : Ge nka fo swara kobo ya gagwe , ke tlo phološwa !
40009022	Jesu a retologa a mmona , a re : Beta pelo , ngwanaka ! Tumelo ya gago e go phološitše ! Mme mosadi eo a phološwa ka yona nako yeo .
40009023	Bjale Jesu ge a fihla ngwakong wa mogolo , a hwetša go na le baletši le lešaba le le tlatšago lešata .
40009024	A re : Sirogang ! Ngwananyana e ga a ka a hwa ; o robetše ! Mme ba mo sega .
40009025	Gomme ge lešaba le leleketšwe ntle , yena a tsena ; a swara ngwananyana ka seatla , mme ngwananyana a tsoga .
40009026	Tumo yeo gomme ya tšwela nageng yeo ka moka .
40009027	Jesu ge a tloga moo , a latelwa ke difofu tše pedi ; tša goa tša re : Morwa-Dafida , re šokelwe !
40009028	Jesu a tsena ngwakong , mme difofu tšeo tša tla go yena ; a di botšiša a re : A le dumela gore ke na le maatla a go dira seo ? Tšona tša re : E , Morena !
40009029	Ke mo a kgwathilego mahlo a bona , a re : A nke le dirwe ka mo le dumetšego .
40009030	Mahlo a bona a buduloga ; mme Jesu a ba laela a re : Le bone gore go se ke gwa tseba motho .
40009031	Fela bona ge ba etšwa moo , ba kwatša tumo ya gagwe nageng yeo ka moka .
40009032	Ba re ba sa tloga , batho ba ba ba tlišitše motho wa semuma , e a nago le moya o mobe .
40009033	Ya re moya o mobe o lelekilwe , semuma sa bolela . Mašaba a batho a tlabega a re : Tše bjalo ga di ešo tša bonwa go Isiraele .
40009034	Ge e le bafarisei , bona ba re : O leleka meoya e mebe ka kgoši ya yona meoya e mebe .
40009035	Gomme Jesu a hlomaganya metse ka moka le metsana , a fela a ruta diphuthegong tša gona , a goelela Ebangedi ya mmušo wa magodimo , a fodiša malwetši ka moka le mefokolo ka moka mo bathong .
40009036	Ge a bona mašaba a batho a ba šokelwa ; ka gobane ba be ba lapile , ba lahlegile wa dinku tše di se nago modiši .
40009037	A bolela le barutiwa ba gagwe a re : Puno ke e ntši ; mme badiri ga ba nene .
40009038	Ke gona kgopelang Mong wa puno a romele badiri punong ya gagwe .
40010001	Ya re ge a biditše barutiwa ba gagwe ba lesome le metšo e mebedi , a ba fa matla a go leleka meoya ya ditšhila , le a go fodiša malwetši ka moka le mefokolo ka moka .
40010002	Ge e le maina a baapostola ba lesome le metšo e mebedi šea : Wa pele ke Simone e a reetšwego la Petro , le Andrea ngwanabo ; le Jakobo morwa wa Tsebedeo , le Johane ngwanabo ;
40010003	le Filipi le Baratolomeo ; le Tomase le Mateo wa lekgetho ; le Jakobo morwa wa Alifeo ; le Lebeo wa go ekeletšwa ka la Tadeo ;
40010004	le Simone wa Kana , le Judase Isikariote wa go mo eka .
40010005	Ke bona ba lesome la metšo e mebedi ba Jesu a ba romilego , a ba laela a re : Le se ke la fapogela tseleng ya go ya go ba ditšhaba ; le gona le se ke la tsena motseng wa ba Samaria .
40010006	Le phegelele go ya go dinku tše di timetšego tša moloko wa Isiraele .
40010007	Le sepele le tšame le re : Mmušo wa magodimo o batametse .
40010008	Fodišang balwetši ; tsošang bahu ; thakgafatšang ba lephera ; lelekang meoya e mebe . Le filwe fela ; le lena fang fela .
40010009	Le se ke la ipabalela ka gauta le ge e le ka silifera dikgwameng tša lena .
40010010	Le mekotla ya leeto , le ge e le kobo ya bobedi , le ge e le dieta , le ge e le lepara , le se ke la tloga natšo ! Gobane mohlanka sa gagwe ke go newa dijo .
40010011	Ge le tsena motseng goba motsaneng , le botšiše ge go ka ba le e a swanetšego go iwa go yena ; Le ye le dule ga gagwe , le be le fetele pele .
40010012	E re ge le tsena lapeng , le dumediše ba gona .
40010013	Gomme ge lapa leo le swanetše , gona molao wa lena o tlo le tlela ; fela , ge le sa swanela , gona molao wa lena o tlo boela go lena .
40010014	Ge motho a sa le amogele , a gana go kwa le dipolelo tša lena , le tloge lapeng leo , le ge e le motseng woo , le hlohlore le lerole la naong tša lena .
40010015	Ruri , ke a le botša , motse woo ka tšatši la kahlolo , — naga ya Sodoma le Gomora e tlo bona tše kaone .
40010016	Tsebang , ke le roma boka dinku gare ga diphiri ; ke gona le hlalefe wa dinoga , le ila bomenetša bjalo ka maeba .
40010017	Le phafogele batho , gobane ba tlo le sekiša dikgorong , mme ba tlo le otla mo diphuthegong tša bona .
40010018	Ba tlo le bega go babuši le dikgoši ka baka laka , ya tlo ba bohlatse , go bona le go ba ditšhaba .
40010019	Ge ba le iša tshekong , le se ke la phoraphora , la re : Re yo reng ? Gobane ka lebaka la gona le tlo newa se le tlo go se bolela ;
40010020	gobane ga se lena le bolelago , ke Moya wa Tataweno o bolelago ka lena .
40010021	Gomme ngwanabomotho o tlo bolaiša ngwanabo , mme tatago motho o tlo bolaiša ngwana wa gagwe ; mme bana ba tlo tsogela batswadi matla ba ba bolaiša .
40010022	Le tlo ba ba ba hloilwego ke bohle ka baka la leina laka . Gomme a tlo go kgotlelela go iša bofelong , ke yena a tlo go phološwa .
40010023	E re ge ba le tlaiša motseng o mongwe , le tšhabele go o mongwe . Ruri , ke a le botša , Morwamotho o tlo tla le sešo la enetša metse ye Isiraele .
40010024	Morutiwa ga a fete moruti wa gagwe ka bogolo , le mohlanka ga a fete mong wa gagwe .
40010025	Go lekane ge morutiwa a eba bjalo ka moruti wa gagwe , le mohlanka ge a eba bjalo ka mong wa gagwe . Ge Mong wa ngwako ba mmiditše Beletsebulu , ba ngwako wa gagwe a ba ka se ba dire tše di fetišago tšeo ?
40010026	Le se ke la boifa gee ; gobane ga go thopa ye e sa tlo go bipollwa ; ga go sephiri se se sa tlo go tsebja .
40010027	Se ke le botšago sona lefsifsing , se boleleng seetšeng ; se le se kwago le sebelwa tsebeng le se goelele le le seokamong .
40010028	Le se boife ba ba bolayago mmele , ba sa kgone go bolaya moya ; gagolo le boife Eo a kgonago go senya mmele le moya moleteng wa mollo .
40010029	A dithaga tše pedi ga di rekwe ka peni ? Gomme le e tee ya tšona e ka se wele fase ge Tataweno a sa rate .
40010030	Ešita la meriri ya dihlogo tša lena e badilwe ka moka !
40010031	Ke gona , se boifeng ; le feta dithaga e le tše ntši .
40010032	Mang le mang e a mpolelago pele ga batho , le nna ke tlo mmolela pele ga Tate wa magodimong .
40010033	Gomme e a ntahlago pele ga batho , le nna ke tlo mo lahla pele ga Tate wa magodimong .
40010034	Le se ke la re ke tlile go bjala khutšo lefaseng ; ga ka tla go bjala khutšo , ke tliša lerumo .
40010035	Gobane ke tlile go šitanya motho le tatagwe , ngwanenyana le mmagwe , ngwetši le matswalagwe .
40010036	Mme babo motho e tlo ba manaba agwe .
40010037	Yo e rego ge a rata tatagwe le mmagwe , a fetiša go rata nna , ga a swanelwa ke go ba wa ka ; mme ge a rata morwagwe le morwedi wa gagwe , a fetiša go rata nna , ga a swanelwa ke go ba waka .
40010038	Le yo a sa tšeego fapano sa gagwe mme a ntšhala morago , ga a swanelwa ke go ba wa ka .
40010039	E a ikhweletšago bophelo bja gagwe , o tlo bo timetša ; e a timelelwago ke bjona ka baka la ka , o tlo bo hwetša .
40010040	E a le amogelago , o amogela nna ; gomme e a amogelago nna , o amogela E a nthomilego .
40010041	E a amogelago moporofeta ka ge a na le leina la moporofeta , o tlo fiwa tebogo ya moporofeta . E a amogelago moloki ka ge a na le leina la moloki , o tlo fiwa tebogo ya moloki .
40010042	E a gelago e mongwe wa banyenyane ba sego sa meetse a batago , ka ge a na le leina la morutiwa , ruri ke a le botša , a ka se tingwe moputso wa gagwe .
40011001	Eitše ge Jesu a feditše go laela barutiwa ba gagwe ba lesome le metšo e mebedi , a tloga moo a yo goelela a ruta batho metseng ya bona .
40011002	Gomme Johane a le kgolegong , a kwa go bolelwa mediro ya Kriste , mme a roma ba babedi ba barutiwa ba gagwe .
40011003	A botšiša Jesu a re : A ke wena e a boletšwego a thwe : O etla ? Goba re sa letela e mongwe ?
40011004	Jesu a fetola a re : Yang , le tsebiše Johane tše le di kwago le tše le di bonago .
40011005	Difofu di a bona ; dihlotša di a sepela ; ba lephera ba a fodišwa ; difoa di a kwa ; bahu ba a tsoga ; mme bahumanegi ba begelwa taba tše botse .
40011006	Mme le mmotše le re : Wa lehlogonolo ke eo a sa kgopjego ka nna .
40011007	Ya re ge bao ba sepela , Jesu a thoma go bolela le mašaba a batho tša Johane , a re : Le be le tšwetše šokeng go bogang ? A le be le bona lehlaka le le tšokotšwago ke phefo ?
40011008	Ke re le be le tšwetše go bonang ? A le be le bona motho moaparatšeboleta ? Baapari ba tše boleta šebala nywakong ya dikgoši .
40011009	Ke re , le be le tšwetše go bonang ? A le be le re le bona moporofeta ? Ka kgonnthe ! Ke a le botša ; Ke e a fetago le moporofeta .
40011010	Gobane ke yena e a ngwadilwego a thwe : Ke nna e ! Ke roma motseta wa ka wa go Go eta pele a go thulela tsela .
40011011	Ruri ke a le botša , mo go ba ba belegwego ke basadi ga go ešo gwa tsoga e mongwe e a fetago Johane Mokolobetši ; fela yo e lego e monyenyane mmušong wa magodimo o a mo feta .
40011012	Go tloga mehleng ya Johane Mokolobetši , le bjale , mmušo wa magodimo o tsenwa ka bogale ; mme bagale ke bona ba o thopago .
40011013	Gobane baporofeta ka moka , le wona Molao , ba be ba porofeta ba goma ka Johane .
40011014	Gomme , ge le rata go amogela lentšu le , ke yena Eliya , yo a bego a thwe o tlo tla .
40011015	E a nago le ditsebe tša go kwa , a a kwe .
40011016	Fela ba mehla yeno ke tlo ba swantšha kang ? Ba swana le bana ba ba dutšego lepatlelong , ba biletšana le dithaka tša bona ba re :
40011017	Re le leleditše naka , la gana go bina ; ra le hlabela sello , la gana go golola .
40011018	Gobane Johane o tlile a ikona go jeng le go nweng , mme ba re : O ne moya o mobe .
40011019	Gwa tla Morwamotho , a ja , a nwa ; ba re : Bonang , motho wa sejato wa monwi , mogwera wa ba lekgetho le badiradibe . Gomme bohlale bo bonala ka bana ba bjona .
40011020	Mehleng yeo Jesu a thoma go kgalema metse yeo a dirilego ditiro tše ntši tše matla mo go yona , ka gobane e sa ka ya sokologa , a re :
40011021	Joo Koratsima joo ! Joo Betsaida joo ! Mediro e matla ye e dirilwego mo go lena ge e ka be e dirilwe motseng wa Tiro le wa Sidone , e ka be e sokologile kgale , e apere mankgeretla , e dutše meloreng .
40011022	Ke fetša ka go le botša gore , tša Tiro le Sidone mohla wa kahlolo e tlo ba tše kaone go tša lena .
40011023	Le wena Kaperenaume , o phagamišitswe wa goma ka legodimo ; mme o tlo theošetšwa kwa bodulabahu ; gobane ditiro tše matla tše di dirilwego go wene , ge e ka be di dirilwe motseng wa Sodoma , o ka be a sa le gona le lehono .
40011024	Ke fetša ka go le botša gore , ša naga ya Sodoma mohla wa kahlolo e lo ba tše kaone go tša lena .
40011025	Ka lona lebaka leo Jesu a bolela a re : Ke a go reta , wena Tate Mong a legodimo le lefase , ka gobane tšeo o di fihletše ba bohlale le ba tlhaloganyo mme wa di utollela ba e lego bana .
40011026	Go bjalo , Tate ! Gobane ke tšona tše o di ratilego .
40011027	Tšohle di gafetšwe nna ke yena Tate ; gomme ga go e a hlathago Morwa , ge e se Tate , le e a hlathago Tate , ge e se Morwa , le yo Morwa a ratago go mo utollela .
40011028	Tlang go nna bohle ba le lapišitšwego , ba le imelwago ; nna ke tlo le khutšiša .
40011029	Le ithweše joko ya ka , le rutwe ke nna ; gobane ke yo bolo le wa pelo e kokobetšego ; mme le tlo hwetša khutšo ya meoya ya lena .
40011030	Gobane joko ya ka ga e robe , morwalo wa ka ke o bohwefe .
40012001	Ka mohla o mongwe wa Sabatha Jesu o be a phatša mašemong . Barutiwa ba gagwe ba swerwe ke tlala , ba thoma go kga diako ba di ja .
40012002	Bafarisei ge ba bona fao , ba bolela nae ba re : Bona ! Barutiwa ba gago ba dira se se sa swanelago go dirwa ka Sabatha .
40012003	Jesu a fetola a re : A ga la bala se Dafida a kilego a se dira mohla wola a swerwe ke tlala , a na le batho ba gagwe ?
40012004	Ka mo a nago a tsena Ngwakong wa Modimo , a ja magobe a go bewa pele ga Morena , a go bego go sa swanela go ka lewa ke yena le batho ba gagwe , ge e se baperisita fela ?
40012005	Le gona , a ga la bala Molaong gore ka Sabatha baperisita mo Ntlongkgethwa ba goboša Sabatha , ba se be le molato ?
40012006	Gomme nna ke le botša ke re : Yo e lego e mogolo go Ntlokgethwa o fa .
40012007	Gomme ge le ka be le hlatha lentšu le rego : Se nna ke se ratago ke kgaugelo , ga se sedimo , — le ka be le lesitše go lahla ba ba se nago molato .
40012008	Gobane Morwamotho , le tšatši la Sabatha ke yena Mong wa lona .
40012009	A feta a tla phuthegong ya bona .
40012010	A hwetša go na le motho wa letsogo le le omeletšego . Ba mmotšiša ba re : A go swanetše ge go fodišwa motho ka Sabatha ? — Ba realo e le go nyaka molato go yena .
40012011	Jesu a fetola a re : Motho ke mang mo go lena , yo e rego ge a na le nku e tee , ya wela moleteng ka Sabatha , e a ka se kego a e swara a e ntšha ?
40012012	Bjale motho , a ga a fete nku gagologolo ? Gona go dumeletšwe go dira botse ka Sabatha .
40012013	Ya ba gona a bolelago le motho eo , a re : Otlolla letsogo la gago ! A le otlolla , la boela le fodile , le etša lela le lengwe .
40012014	Ge e le bafarisei , bona ba tšwa , ba lakana go mmolaya .
40012015	Jesu , ka go ba lemoga , a tloga felo fao , a latelwa ke mašaba a mantši a batho ; a fodiša bohle .
40012016	A ba laela a re ba se ke ba mmolela .
40012017	Ke mo go phethegilego se se boletšwego ke Jesaya moporofeta ge a re :
40012018	Mohlanka wa ka šo , yo ke mo hlaotšego , moratwa wa ka e a kgahlago pelo yaka . Ke tlo bea Moya wa ka mo go yena , mme o tlo tsebiša ditšhaba kahlolo .
40012019	A ka se ke a omana , a ka se ke a goa , go ka se ke gwa ba e a kwago lentšu la gagwe mekgotheng .
40012020	Lehlaka le le thinyegilego a ka se ke a le thokgela ruri ; mme lebonenyana le le kunyelelago a ka se le timele ruri , a tlo ba a tšweletša phenyo kahlolong .
40012021	Mme ditšhaba di tlo holofela ina lagwe .
40012022	Ka lebaka leo gwa tlišwa motho , e a nago le moya o mobe , e le sefofu le semuma ; Jesu a mo fodiša ; mme motho eo wa sefofu le semuma a bona , a bolela .
40012023	Mašaba ka moka a tlabega , a re : Afa yo ga se yena Morwa Dafida ?
40012024	Ge e le bafarisei , bona ge ba ekwa tšeo , ba re : Motho yo , ge a leleka meoya e mebe , o dira ka Beletsebulu kgoši ya meoya e mebe ; ga se tše dingwe .
40012025	Gomme Jesu ka ge a tseba kgopolo tša bona , a re : Mmušo ofe le ofe , ge o ikgaoganya , o a šwalalana ; le ngwako ge o ikgaoganya , ga o eme .
40012026	Bjale ge Sathane a ka leleka Sathane , ge a ikgaoganya , mmušo wa gagwe o tlo ema bjang ?
40012027	Ge le re nna ke leleka meoya e mebe ka Beletsebulu , ge e le barwa ba lena ba e leleka ka mang ? Ke gona , baahlodi ba lena e tlo ba bona .
40012028	Nna bjale ge ke leleka meoya e mebe ka Moya wa Modimo , ke gona ge mmušo wa Modimo o tlile go lena .
40012029	Ka gobane ngwakong wa mogale motho a ka tsena bjang a thopa dilo tša gagwe , ge a sešo a tlema mogale eo , a kgona a thopa ngwako wa gagwe ?
40012030	E a sa emego le nna , o lwa le nna ; le e a sa kgobelego le nna , o a gašanya .
40012031	Ke ka baka leo ke rego : Batho ba tlo lebalelwa sebe mang le mang , le yona thogako ; fela , go rogaka Moya , batho ba ka se ke ba go lebalelwa .
40012032	Le gona , e a boletšego lentšu a ganetša Morwamotho , o tlo lebalelwa ; fela e a ganetšago Moyamokgethwa , a ka se ke a ba a lebalelwa lebakeng leno le lebakeng le le tlo go tla .
40012033	Sehlare , le re ke se se botse , ge dienywa tša sona e le tše botse . Sehlare , le re ga se tsebalege , ge se enywa tše di sa tsebalegego . Sehlare se tsebja ka kenyo .
40012034	Lena matswinyana a dinoga , le ka kgona bjang go bolela tše di botse mola le le ba babe ? Gobane molomo o bolela tše pelo e di falatšago .
40012035	Motho yo botse o ntšha tše botse lehumong le le botse la pelo ; motho e mobe o ntšha tše mpe lehumong le lebe .
40012036	Mme ke a le botša , ka tšatši la kahlolo batho ba tlo sekišwa mantšu ohle a lefela a ba a boletšego .
40012037	Ke mantšu a gago a tlo go go emela ; mme ke mantšu a gago a tlo go go bea molato .
40012038	Ke mo ba bangwe ba bamangwalo le ba bafarisei ba boletšego le yena ba re : Moruti , re rata go bona ge o dira mohlolo .
40012039	Jesu a fetola a re : Moloko o mobe wo wa bahladi o nyaka mohlolo ; mme o ka se ke wa fiwa mohlolo o mongwe , ge e se mohlolo wa Jona moporofeta .
40012040	Gobane boka Jona ge a fetša matšatši a mararo le mašego a mararo a le mpeng ya hlapikgolo , le Morwamotho o tlo fetša matšatši a mararo le mašego a mararo a le pelong ya lefase .
40012041	Banna ba Ninife mohla wa kahlolo ba tlo tsoga ba lebana le moloko wo ba o tšwa ; gobane bona ba sokologile ka mokgoši wa Jona . Gomme tsebang , yo e lego e mogolo go Jona o fa .
40012042	Mohumagadi wa borwa mohla wa kahlolo o tlo tsoga a lebana le moloko wo a o tšwa ; gobane yena o tlile a etšwa pheletšong ya lefase , a kwa bohlale bja Salomo . Gomme tsebang , yo e lego e mogolo go Salomo o fa .
40012043	Mohla moya wa ditšhila o tšwago go motho , o a putlaputle dinaga tša lesehla ; o nyaka bokhutšo a se bo hwetše .
40012044	Ke mo a rego : Ke tlo boela ngwakong waka wo ke tšwilego go wona ! Gomme ge a fihla gona , o o hwetša o le fela , o fsietšwe o hlophilwe .
40012045	Bjale o a ye a boe le e mengwe meoya e šupago , e o fetišago ka bobe , mme o tsene o dule gona ; mme tša mafelo a motho eo e be tše mpe , tše di fetišago tša pele . Moloko o mobe wo o tlo tlelwa ke tše bjalo .
40012046	A re a bolela le batho , gwa rotoga mmagwe le bana babo ; ba ema ntle , ba nyaka go bolela le yena .
40012047	Motho e mongwe a mmotša a re : Mmago šoo , le bana beno ; ba eme fao ntle ; ba nyaka go bolela nago ?
40012048	Jesu a fetola a bolela le monna eo a re : Mmane ke mang ? Le bana bešo ke bomang ?
40012049	A emiša letsogo a šupa barutiwa ba gagwe , a re : Mmane šo , le bana bešo !
40012050	Gobane mang le mang e a dirago thato ya Tate wa magodimong ke ngwanešo , ke kgaetšedi ya ka le mmane .
40013001	Ka lona tšatši leo Jesu a tšwa gae , a yo dula lewatleng .
40013002	A phuthegelwa ke mašaba a mantši a batho a ba a namela leselawatle a dula , mašaba a ema a šikile le leboto la lewatle .
40013003	Jesu a ba botša ditaba tše ntši ka diswantšho , a re : Bonang , go tšwile mobjadi a bjala .
40013004	Ge a bjala , tše dingwe tša wela tseleng , mme dinonyana tša tla tša di ja .
40013005	Tše dingwe tša wela lekgwareng , mo go se nago mobu o montši ; tša akgofa tša mela ka ge mobu o sa iše fase .
40013006	Ya re tšatši le hlabile , tša pona tša omelela ka go hloka medu .
40013007	Tše dingwe tša wela metlweng ; mme metlwa ya mela ya di bipa .
40013008	Tše dingwe tša wela mobung o botse , tša enywa dienywa ; tše dingwe tša tšwa lekgolo , tše dingwe tša tšwa masome a selelago , tše dingwe tša tšwa masome a mararo .
40013009	E a nago le ditsebe tša go kwa a a kwe .
40013010	Barutiwa ba batamela ba mmotšiša ba re : Ke ka baka lang ge o bolela nabo ka diswantšho ?
40013011	Yena a fetola a re : Lena le neilwe go hlatha thopa tša mmušo wa magodimo ; bona ga ba ka ba newa .
40013012	Gobane e a nago natšo , o tlo newa wa go humišwa ; gomme e a se nago natšo , o tlo amogwa le tše a nago natšo .
40013013	Ke ka baka leo ke bolelago nabo ka diswantšho , gobane le ge ba bona ga ba bone , le ge ba ekwa ga ba kwe ba hlaloganya .
40013014	Go bona go phethega porofeta ya Jesaya ye e rego : Go kwa le tlo kwa , mme le ka se hlaloganye ; go bona le tlo bona , gomme le ka se lemoge .
40013015	Gobane pelo tša setšhaba se di retetše ; tsebe tša bona di thibetše ; ba foufetše mahlo . Ba ka se hlwe ba bona ka mahlo , ba ka se hlwe ba ekwa ka ditsebe , ba ka se hlaloganye ka dipelo , ba ka se ke ba sokologa ka ba phološa .
40013016	A lena mahlo ke a lehlogonolo , gobane a a bona ; le ditsebe tša lena , gobane di a kwa .
40013017	Ruri ke a le botša , baporofeta ba bantši le baloki ba bantši ba be ba hlologetšwe go bona tše le di bonago , mme ga ba ka ba di bona , le go kwa tše le di kwago , mme ga ba ka ba di kwa .
40013018	Lena bjale kwang seswantšho sa mobjadi .
40013019	Motho e a kwago Lentšu la mmušo wa magodimo a sa le kwišiše , yo Mobe o a tle a ubule tše di bjetšwego pelong ya gagwe . Ke yena mobjalwatseleng .
40013020	Mobjalwalekgwareng ke eo , e rego ge a ekwa Lentšu , a akgofa a le amogela ka thabo .
40013021	Fela , ga a na medu mo pelong ya gagwe , ke wa lebakanyana fela . Mohla go tsoga tlhokofatšo le tlaišo ka baka la lona Lentšu , o tloga a ngala .
40013022	Mobjalwametlweng ke e a kwago Lentšu , mme la bipja ke dipelaelo tša bophelo bjono le bofora bja lehumo , yena a opafala .
40013023	Mobjalwammung o botse ke e a kwago Lentšu a kwešeša , a kgona a enywa dienywa ; e mongwe a tšwa lekgolo , e mongwe masome a selelago , e mongwe masome a mararo .
40013024	A ba anegela se sengwe seswantšho , a re : Mmušo wa magodimo o swana le motho e a bjetšego peu e botse mo tšhemong ya gagwe .
40013025	Ya re ge batho ba robetše , lenaba la gagwe la tla la bjala mefoka gare ga mabele , mme la tloga .
40013026	Ya re lekgaba ge le gola le tswala , mefoka le yona ya bonala .
40013027	Bahlanka ba tla go mong wa bona , ba mmotšiša ba re : Morena a ga wa ka wa bjala peu e botse tšhemong ya gago ? Bjale mefoka e e tšere kae ?
40013028	A fetola a re : Tšeo di dirilwe ke lenaba ! Bahlanka ba re : Bjale a o rata ge re ka ya ra e kgobela ?
40013029	Yena a re : Aowa ! Le ka tlo re le kgobela mefoka , la tomola le mabele .
40013030	Lesang di gole ga mmogo , go be go tle puno . Ka lebaka la go buna ke tlo bolela le babuni ka re : Thomang ka go kgobela mefoka , le e tleme dingata e yo fišwa ; ge e le mabele le a kgobele sešegong sa ka .
40013031	A ba anegela se sengwe seswantšho , a re : Mmušo wa magodimo o swana le thorwana ya lehloko , ye motho a e tšerego a e bjale tšhemong ya gagwe .
40013032	E lego yona e nyenyane go dipeu ka moka ; fela , ge e medile e tšwa wona morogo o mogolo ; e ba sehlare se dinonyana tša sebakeng di tlo go tla tša aga dihlaga makaleng a sona .
40013033	A ba anegela se sengwe seswantšho , a re : Mmušo wa magodimo o swana le komelo , ye mosadi a e tšerego a e tswakanya le bupi bja ntlatla tše tharo , komelo ya bo omela bjohle .
40013034	Tše ka moka Jesu o di boletše ka diswantšho a bolela le mašaba a batho ; mme ga a ka a bolela nabo ge e se ka diswantšho .
40013035	Ya ba gona go phethega se se boletšwego ke moporofeta e a itšego : Ke tlo ahlama ka hlaba seema , ka bola thopa tša bogologolo .
40013036	Bjale Jesu a laelana le mašaba a batho , a ya gae . Barutiwa ba gagwe ba tla go yena ba re : Re hlathollele seswantšho sa mefoka tšhemong .
40013037	Jesu a fetola a re : Mobjadi wa peu ke Morwamotho .
40013038	Tšhemo ke lefase . Peu e botse ke bana ba mmušo wa magodimo ; mme mefoka ke bana ba bobe .
40013039	Lenaba le le bjalago mefoka ke Diabolo ; puno ke bofelo bja lebaka leno ; babuni ke barongwa .
40013040	Bjalo ka mefoka ge e kgobelwa ya fišwa ka mollo , le bofelong bya lebaka leno go tlo ba bjalo .
40013041	Morwamotho o tlo roma barongwa ba gagwe , ba yo hlaola dikgopišo ka moka ba di ntšha mmušong wa gagwe , ba hlaola badirabokgopo .
40013042	Mme ba tlo ba lahlela sebešong sa mollo , mo go tlo go ba le dillo le ditsikitlano tša meeno .
40013043	Ke moo ba ba lokilego ba tlo go taga bjalo ka letšatši ba le mmušong wa Tatabo . — E a nago le ditsebe tša go kwa a a kwe .
40013044	Mmušo wa magodimong o swana le lehumo le le fihlilwego tšhemong , le motho e rego ge a le bone a le uta ; mme ka go le thabela a ya a rekiša thoto ya gagwe ka moka , a reka tšhemo yeo .
40013045	Le gona mmušo wa magodimo o swana le mmapatši e a tsomago dipheta tše botse .
40013046	Yo e itšego ge a hweditše pheta ya theko e kgolo , a tloga a yo rekiša thoto ya gagwe ka moka , a reka yona pheta yeo .
40013047	Le gona mmušo wa magodimo o swana le lokwa le le reilwego lewatleng , la phuthela hlapi tša mehuta yohle .
40013048	Le e itšego ge le tletše , ba le gogela lešing , ba dula ba hlaola tše botse ba di hlophela dibjeng , tše mpe ba di lahla .
40013049	Go tlo ba bjalo bofelong bja lebaka leno . Barongwa ba tlo tšwa ba hlaola ba babe mo gare ga ba ba lokilego .
40013050	Mme ba tlo ba lahlela sebešong sa mollo , mo go tlo go ba le dillo le ditsikitlano tša meno .
40013051	Jesu a ba botšiša a re : A ditaba tše ka moka le di kwišitše ? Bona ba re : Ee , Morena !
40013052	Yena a re : Ke gona motho wa mangwalo , mang le mang e a rutegetšego mmušo wa magodimo o swana le mong wa lapa , e a ntšhago tše mphsa le tša kgale lehumong la gagwe .
40013053	Jesu ge a feditše go bolela ka diswantšho tšeo , a tloga felo fao .
40013054	A tla motseng wa gabo , a ba ruta phuthegong ya bona ka mokgwa wa go ba tlaba , ba ba ba re : Bohlale bjo le maatla a di mo tšwela kae ?
40013055	A ga se yena morwa wa mmetli yola ? A mmagwe ga ba re ke Maria ? A bana babo ga se Jakobo le Jose le Simone le Juda ?
40013056	Le dikgaetšedi tša gagwe , a ga di mo go rena ka moka ?
40013057	Ba re : O a re gakiša . Jesu a re : Moporofeta ga a ke a nyatšega ge a se motseng wa gabo le lapeng la gabo .
40013058	Gomme felo fao ga a ka a dira mehlolo e mentši , ka gobane ba be ba sa dumele .
40014001	Mehleng yeo Herode Teterareka a kwa ba bolela Jesu .
40014002	A re a bolela le bahlanka ba gagwe a re : Motho eo ke Johane Mokolobetši ; o tsogile bahung ; ke gona go tšwago maatla ao a dirago ka ona .
40014003	Ka gobane Herode o be a swere Johane a mo tlema , a mo iša kgolegong ka baka la Herodia mosadi wa Filipi ngwanabo .
40014004	Ka gobane Johane o be a mo sotše a re : Ga go a go lokela ge o na nae .
40014005	Bjale , le ge a ratile go bolaya Johane , a lesa ka go boifa setšhaba , ka gobane ba be ba re ke moporofeta .
40014006	Fela , mohla go binwa monyanya wa matswalo a Herode , morwedi wa Herodia a tla a bina ba bokane , mme Herode a mo thabela ,
40014007	A ba a mo enela a re o tlo mo fa se a kago se kgopela .
40014008	Ngwanenyana eo a bolela se mmagwe a mo rutilego sona , a re : Mphe hlogo ya Johane Mokolobetši , e tlišwe fa ka mogopo .
40014009	Kgoši ya nyama ; fela ka baka la keno , le ka baka la ba ba dutšego dijong le yena a laela a re a e newe .
40014010	A roma bahlanka ba ya ba kgaola Johane hlogo mo ngwakong wa kgolego .
40014011	Hlogo ya Johane ya tlišwa ka mogopo , ba e neela ngwanenyana eo ; yena a e iša go mmagwe .
40014012	Gwa tla barutiwa ba Johane ba rwala setopo sa gagwe , ba ya ba se fihla ; ba tloga ba yo botša Jesu .
40014013	Jesu ge a kwile tšeo , a tloga felo fao ka leselawatle , a ya felo ga lešokeng mo go sego batho . Batho , bona ba re go di kwa , ba mo latela ka dinao ba etšwa metseng .
40014014	Jesu ge a tšwelela , a bona lešaba le lentši la batho , a ba šokelwa , a fodiša balwetši ba bona .
40014015	E šetše e le mantšibua , barutiwa ba gagwe ba tla go yena ba re : Felo fa ke lešokeng , mme e šetše e le mantšibua . Gomiša mašaba a a batho , ba ye metseng ba ithekele dijo .
40014016	Jesu a fetola a re : Ba tlogelang ? A ba fiwe dijo ke bolena .
40014017	Barutiwa ba re : Ga re na selo mo , ge e se dinkgwa tše tlhano le hlapi tše pedi .
40014018	Jesu a re : Di tlišeng fa go nna !
40014019	A laela a re batho ba dule fase mabjanyeng , a tšea dinkgwa tšeo tše tlhano le hlapi tše pedi , a lelalela legodimong a leboga , a ngwatha a nea barutiwa dinkgwa tšeo , bona ba nea batho .
40014020	Bohle ba ja ba hora , ba kgobela marathana a tlala diroto tše lesome le metšo e mebedi .
40014021	Gomme ba ba llego e be e ka ba banna ba dikete tše tlhano , go sa balwa basadi le bana .
40014022	Bjale Jesu a gapeletša barutiwa ba gagwe , a re ba namele leselawatle , ba mo etepele ba selele mošola , yena a sa laelana le mašaba .
40014023	Ya re a laelane le ona , a rotogela thabeng mo go sego batho , a rapela , la ba la dikela a le moo a nnoši .
40014024	Mme leselawatle le be le šetše le le gare ga lewatle le akgaakgwa ke mafula , le bušetšwa nthago ke phefo .
40014025	Ka lebaka la tišo ya bone ya bošego Jesu a tla go bona a sepela godimo ga bodiba .
40014026	Barutiwa ge ba mmona ge a sepela godimo ga bodiba , ba hlaba mokgoši ba boifa .
40014027	Jesu a akgofa a bolela le bona a re : Beang dipelo ; ke nna ; se boifeng !
40014028	Petro a fetola a re : Morena , ge e le wena , mpotše ke tle moo go wena ke sepele godimo ga meetse !
40014029	Jesu a re : Tlaa ! Petro a tšwa leselawatleng a sepela godimo ga meetse , a ya go Jesu .
40014030	Fela , ge a bona ledimo , a boifa , a thoma go teka ; a goa a re : Morena , mphološe !
40014031	Jesu a akgofa a iša seatla a mo swara , a re : O reng o belaela wena mohlayatumelo !
40014032	Ya re ge ba namela leselawatle , phefo ya okobala .
40014033	Ba mo leselawatle ba tla ba mo khunamela ba re : Ka kgonthe , o Morwa wa Modimo !
40014034	Ba sela , ba fologa ba fihlile nageng ya Genetsareta .
40014035	Banna ba felo fao ge ba mmona , ba roma batho , ba ya mathokong ka moka a naga yeo , ba tliša bohle ba ba nago le mahloko , ba tla go Jesu .
40014036	Ba mo kgopela go ka fo kgwatha morumo wa kobo ya gagwe ; bohle ba kgwatha ba folela ruri .
40015001	Mehleng yeo bamangwalo le bafarisei ba ba tšwago Jerusalema , ba tla go Jesu ba re :
40015002	Barutiwa ba gago ba selelang molao le metlwae ya ba bagolo ba sa hlape diatla ge ba eja bogobe ?
40015003	Jesu a fetola a re : Le lena le selelang molao wa Modimo le eya ka metlwae ya lena ?
40015004	Gobane Modimo o laile a re : Godiša tatago le mmago ; a buša a re : E a rogago tatagwe le mmagwe o tlo hwa lehu .
40015005	Lena la tla la re : E a botšago tatagwe le mmagwe a re : Tše ke bego ke swanetše go le hola ka tšona ke di dirile sedimo , — le re a ka lesa go godiša tatagwe le mmagwe .
40015006	Le lahla molao wa Modimo , le eya ka metlwae ya lena .
40015007	Baikaketšitenang ! Jesaya o porofetile gabotse a era boena , ge a re
40015008	Setšhaba se se mpatamela ka legano , se ntheta ka melomo ; mola dipelo tša bona di le kgole le nna .
40015009	Gomme ge ba mpoifa , e fo ba lefela , ke thuto ya malayabatho .
40015010	A bitša lešaba la mo kgobokanela , a bolela a re : Theetšang le kwišiše !
40015011	Motho ga a tšhilafale ka se se tsenago ka ganong ; o tšhilafala ka se se tšwago ka molomo .
40015012	Barutiwa ba gagwe ba tla ba re : A o tseba gore bafarisei , ge ba ekwa se o se boletšego , ba kgopilwe ?
40015013	Jesu a fetola a re : Dibjalo ka moka tše di sa kago tša bjalwa ke Tate wa legodimong , di tlo tomolwa .
40015014	Ba leseng . Ke difofu dihlahladifofu ; gomme ge sefofu se hlahla sefofu , di tlo wela moleteng ka dipedi .
40015015	Petro a fetola a re : O nke o re hlathollele šwantšho seo .
40015016	Jesu a re : A le lena le sa fela le hloka tlhaologanyo ?
40015017	A ga lešo la lemoga gore tšohle tše di tsenago ka ganong di ya mpeng , mme tša tlo lahlwa ka tsela ya tšona ?
40015018	Ge e le tše di tšwago ka molomo di botoga pelong ; mme ke tšona di tšhilafatšago motho .
40015019	Gobane mo pelong ke mo go tšwago dikgopolo tše mpe , le dipolao , le ditlhalo , le maotswa , le bohodu , le bohlatse bja maaka , le maroga .
40015020	Ke tšona tšeo di tšhilafatšago motho . Go ja ka diatla tše di sa hlapiwago ga go tšhilafatše motho .
40015021	Jesu a tloga moo , a širogela dinageng tša Tiro le Sidone .
40015022	Gwa tšwelela mosadi wa Mokanana wa mathoko ao , a goeletša a re : Nkgaugele , Morena Morwa-Dafida ; ngwanenyana waka o hlakišwa mo gobe ke moya o mobe .
40015023	Yena a se mo arabe le ka lentšu le tee . Barutiwa ba gagwe ba tla ba mo rapela ba re : O nke mo hunolle , gobane o re šetše nthago ka lešata !
40015024	Jesu a fetola a re : Ga ka rongwa gošele ge e se go dinku tše di lahlegilego tša moloko wa Isiraele .
40015025	Mosadi yola a fihla , a mo khunamela a re : Morena , nthuše !
40015026	Jesu a fetola , a re : Ga go botse ge motho a tšea bogobe bja bana , a bo lahlela dimpjanyana .
40015027	Mosadi a re : Go bjalo , Morena , gomme dimpjanyana di e di je marathana a waga majelong a beng ba tšona .
40015028	Ke mo Jesu a fetotšego a re : Mosadi ! Tumelo ya gago ke e kgolo ; o nke direlwe tše o di ratilego . Gomme ngwananyana wa gagwe a fola go tloga ka yona nako yeo .
40015029	Jesu a tloga felo fao a tla lewatleng la Galilea , a namela thaba a dula .
40015030	Mašaba a mantši a batho a tla go yena ; ba tla ba na le dihlotša , le difofu , le dimuma , le digole , le ba bangwe ba bantši ; ba ba bea fase maotong a gagwe , yena a ba fodiša .
40015031	Mašaba a tlabega ge e bona dimuma di bolela , digole di fodile , dihlotša di sepela , difofu di bona ; mme ba reta Modimo wa Isiraele .
40015032	Jesu a bitša barutiwa ba gagwe a re : Batho ba ke ba kwela bohloko gobane e šetše e le matšatši a mararo , ba ehlwa le nna ba se na se ba se llego . Gomme ga ke rate go ba laela ba sa na le tlala , ba se tlo lapa tseleng .
40015033	Barutiwa ba gagwe ba fetola ba re : Magobe a go ka horiša lešaba le lekaakaa re tlo a bona kae mona lešokeng ?
40015034	A ba botšiša a re : Le na le dinkgwa tše kae ? Bona ba re : Ke tše di šupago , le dihlapi tše di sego nene .
40015035	Ke mo Jesu a laetšego a re mašaba a bokane fase .
40015036	A tšea dinkgwa tšeo tše šupago , le dihlapi tšeo , a leboga , a ngwatha a nea barutiwa , barutiwa ba nea mašaba .
40015037	Ka moka ba ja ba hora ; ba topa marathana a šetšego , a tlala diroto tše di šupago .
40015038	Gomme ba ba llego e be e le banna ba dikete tše nne , go sa balwa basadi le bana .
40015039	A laelana le mašaba , a namela le selwatle , a tla mathokong a Magdala .
40016001	Gwa tla bafarisei le basadutsei ba mo leka ; ba mo kgopela ba re a ba bontšhe mohlolo o tšwago legodimong .
40016002	Jesu a fetola a re : Ka mantšibua le re : Le tlo tsoga go sile , gobane le hubetše .
40016003	E sa le bosasa le re : Lehono e tlo duma , gobane legodimo le hubetše , le gona go ne maru . — Lena baikaketši , ponalo ya legodimo le tseba go e hlaologanya , mme mahlola a mabaka le reng le sa a kgone ?
40016004	Moloko o mobe wo wa bahladi o tsoma mohlolo , mme o ka se ke wa fiwa mohlolo o mongwe , ge e se wola wa Jona moporofeta . — O realo mme a ba tlogela a sepela .
40016005	Bjale barutiwa ba gagwe , mola ba selela mošola , ba be ba lebetše go tloga le mefago .
40016006	Jesu a bolela le bona a re : Phafogang , le ile dikomelo tša bafarisei le basadutsei .
40016007	Ge a realo bona ba eleletša ba re : O ra mefago ye re se kaga ra tšwa nayo .
40016008	Jesu , ka go tseba tša mo dipelong tša bona , a re : Le eleletšang mo dipelong tša lena ? Lena bahlayatumelo ! Le re ke ra mphago wo le sa kago la tšwa nawo !
40016009	A ga lešo la hlaologanya ? A ga le sa gopola dinkgwa tšela tše tlhano tša go lewa ke banna ba dikete tše tlhano , le bokae bja diroto tše šetšego natšo ?
40016010	Le dinkgwa tšela tše di šupago tša go lewa ke banna ba dikete tše nne , le bokae bja diroto tše le šetšego natšo ?
40016011	Bjale le reng le sa hlaologanye gore ke be ke sa bolele mefago , ge ke re : Phafogelang komelo ya bafarisei le basadutsei ?
40016012	Ke mo ba lemogilego gobane o be a sa šupe komelo ya magobe ; o be a era thuto ya bafarisei le basadutsei .
40016013	Eitše ge Jesu a fihlile mathokong a Kesarea-Filipi , a botšiša barutiwa ba gagwe a re : Batho ge ba bolela Morwamotho ba re ke mang ?
40016014	Bona ba re : Ba bangwe ba re o Johane Mokolobetši ; ba bangwe ba re o Eliya ; ba bangwe ba re o Jeremia goba e mongwe wa baporofeta .
40016015	Jesu a re : Gomme lena le re ke mang ?
40016016	Simone Petro a fetola a re : O Kriste Morwa wa Modimo a phelago .
40016017	Ke mo Jesu a fetotšego a re : O wa lehlogonolo wena Simone Morwa-Jona ; gobane ga se nama le madi di go utolletšego seo ; ke Tate wa magodimong .
40016018	Gomme nna ke go botša ke re : Wena o Petro , o lefsika le ke tlo go aga phuthego yaka godimo ga lona ; mme dikgoro tša bodulabahu di ka se ke tša e fenya .
40016019	Ke tlo go nea dikgonyu tša mmušo wa magodimo . Tše o tlogo di tlema mo lefaseng di tlo tlengwa le magodimong . Tše o tlogo di hunolla mo lefaseng di tlo hunologa le magodimong .
40016020	Mohla woo o laetše barutiwa ba gagwe a re ba se ke ba botša motho ge yena e le Kriste .
40016021	Mehla yeo ke ye Jesu a thomilego ka yona go šupetša barutiwa ba gagwe , ge sa gagwe e le go ya Jerusalema le go tlaišwa ka tše ntši ke ba bagolo le baperisita ba bagolo le bamangwalo , le go tsoga ka letšatši la boraro .
40016022	Petro a mmiletša thoko , a thoma go mo phegelela a re : Morena ! A nke o lotege , tšeo di se ke tša go diregela .
40016023	Jesu a mo fularela a re : Tloga fa pele ga ka , wena lenaba ; o a nkgopiša , gobane ga o eletše tša Modimo , o eleletša tša batho .
40016024	Bjale Jesu a bolela le barutiwa ba gagwe a re : Ge motho a rata go ntšhala morago , a ikgafe , a rwale sefapano sa gagwe , mme a ntatele .
40016025	E a ratago go phološa bophelo bja gagwe , o tlo bo lahla ; mme e a lahlago bophelo bja gagwe ka baka la ka , o tlo bo hwetša .
40016026	Gobane motho go tlo mo holang ge a ka rua lefase ka moka mme a senyegelwa moya wa gagwe ? Goba motho a ka ntšhang sa go rekolla moya wa gagwe ?
40016027	Gobane Morwamotho o tlo tla ka letago la Tatagwe a na le barongwa ba gagwe , ke mo a tlo go putsa mang lemang a mo nea se se lebanego mediro ya gagwe .
40016028	Ruri ke a le botša mo go ba ba emego fa go na le ba ba tlo go bona Morwamotho a etla a le mmušong wa gagwe , bona ba sešo ba kwa lehu .
40017001	Ge go fetile matšatši a selelago , Jesu a tloga a na le Petro , le Jakobo , le Johane monnagwe ; mme ba ya thabeng e telele ba nnoši .
40017002	A fetoga lebopo ba mo lebeletše , sefahlogo sa gagwe sa phadima bjalo ka letšatši , diaparo tša gagwe tša šweufala wa seetša .
40017003	Ba bona go tšwelela Moše le Eliya , ba tla ba bolela le yena .
40017004	Petro a bolela a re : Morena ke mo go botse ge re le fa ; ge o rata re ka hloma mekutwana e meraro fa , o mongwe e be wa gago , o mongwe e be wa Moše , o mongwe e be wa Eliya .
40017005	A re a sa bolela , gwa tla leru le le editšego la ba apeša ka moriti ; ba kwa lentšu le etšwa lerung , le re ; yo ke yena Morwamoratwa wa ka , yo ke kgahlwago ke yena ; le mo kwe .
40017006	Barutiwa ge ba ekwa lentšu leo , ba wa ka difahlogo , ba boifa ka kudu .
40017007	Jesu a tla go bona a ba kgwatha a re : Tsogang , le se boife .
40017008	Ge ba taditetša mahlo , ba se ke ba bona motho , ge e se Jesu a nnoši .
40017009	Ge ba fologa thabeng , Jesu a ba laela a re : Le se ke la botša motho pono ye , Morwamotho a be a tsoge bahung .
40017010	Barutiwa ba gagwe ba mmotšiša ba re : Bamangwalo ba rang ge ba re : Go swanetše go thoma go tla Eliya ?
40017011	Jesu a fetola a re : Eliya ke wa go tla pele , le go lokiša tšohle .
40017012	Gomme ke a le botša : Eliya o be a tlile , mme ga ba ka ba mo tseba . Ba mo dirile ka mo ba ratilego . Le Morwamotho ba tlo mo dira ka mokgwa woo ; ba tlo mo tlaiša .
40017013	Barutiwa gomme ba lemoga gobane o ba botša tša Johane Mokolobetši .
40017014	Ya re ge ba boela bathong , gwa tla motho e mongwe , a mo khunamela ka matolo ,
40017015	A re : Morena , gaugela morwa wa ka . O na le bogafa bja ngwedi , mme o tlaišega o mobe ; gobane ke gantši a wela mollong ; ke gantši a wela le meetseng .
40017016	Ke be ke mo tlišitše go barutiwa ba gago ; bona ba palelwa go mo fodiša .
40017017	Jesu a fetola a re : Aowii ! Moloko o sa dumelego , o sa tsebalegego ! Ke tlo ba le lena go le gokae ? Ke tlo le kgotlelela go le gokae ? Mo tlišeng fa go nna .
40017018	Jesu a napa a kgalema moya woo , mme wa tšwa ; mošemanyana a fola ka yona nako yeo .
40017019	Barutiwa ba tla go Jesu ba bolela le yena thopeng , ba re : Ke ka baka lang ge rena re paletšwe go o leleka ?
40017020	Jesu a re : Le šitišitšwe ke go hlaela tumelo ; gobane ke le botša therešo ge ke re : Ge le ka ba le tumelo e kakago thorwane ya lehloko , le ka bolela le thaba ye la re : Tloga mo , o ye kua ; ya tlo tloga ya ya . Go ka se ke gwa ba le se se le palelago .
40017021	Fela , mohuta wo wa meoya e mebe ga o tšwe ge e se ka thapelo le ka go ikona .
40017022	Ge ba sepela le naga ya Galilea , Jesu a bolela le bona a re : Morwamotho o tlo gafelwa diatleng tša batho .
40017023	Ba tlo mmolaya , mme ka tšatši la boraro o tlo tsoga , Ge a realo ba nyama gagolo .
40017024	Ge ba tsena Kaperenaume , ba lekgetho la phuthego ba tla go Petro ba re : A moruti wa lena ga a ntšhe lekgetho ?
40017025	Petro a re : O a ntšha . Ya re ge a tsena ngwakong , Jesu a mo rakapele a re : Simone , go bjang ge o bona ; dikgoši tša lefase di tšea lekgetho le dibego go bomang ? A di tšhediša bakgomana goba batho ba bangwe ?
40017026	Petro a re : Ba tšhediša batho ba bangwe . Jesu a re : Anthe bakgomana ga ba tšhele !
40017027	Fela , re se ba kgopiše . Yaa lewatleng , o lahlele kgwega o sware hlapi ye e tlo go rotoga pele . E tlo re ge o e ahlamološa molomo , o tlo hwetša e hupile tšhelete ya lekgetho . Tšea yona , o ba fe , e be go ntšhetša nna le wena .
40018001	Ka yona nako yeo barutiwa ba tla go Jesu , ba re : E mogolo mmušong wa magodimo ke mang ?
40018002	Jesu a bitša ngwana , a mmea mo gare ga bona ,
40018003	A re : Ruri , ke a le botša , ge le sa fetoge la ba bjalo ka bana , le ka se ke la tsena mmušong wa legodimo .
40018004	Gomme e mogolo mmušong wa magodimo ke mang le mang e a ikokobetšago a ba bjalo ka ngwana yo .
40018005	Mme e a amogelago ngwana o tee e a etšago yo , a direla ina la ka , o amogela nna .
40018006	Gomme , e a kgopišago e mongwe wa ba banyenyane ba , go ka ba kaone lwala la go šila ge le ka tlemelwa molaleng wa gagwe , mme a tekesetšwa bodibeng bja lewatle .
40018007	Joo lefase joo ! Molato ke dikgopišo . Gobane tšona dikgopišo go tla di tlo tla ; fela , yo madimabe ke motho eo di tlago ka yena .
40018008	Ge o kgopišwa ke atla sa gago , goba lenao la gago , di ripe o di lahle kgole ; gobane go kaone ge o tsena bophelong o le segole goba o le tsogwane , wa se lahlelwe kwa mollong o sa timego neng le neng o nne atla tše pedi le nao tše pedi .
40018009	Le gona ge o kgopišwa ke ihlo la gago , le gonye o le lahle kgole . Go kaone ge o tsena bophelong o le moihlwe , wa se lahlelwe moleteng wa mollo nne mahlo a mabedi .
40018010	Le bone gore le se nyatše e mongwe wa ba banyenyane ba ; ka gobane nna ke a le botša , barongwa ba bona kwa legodimong ba hlwa ba bona sefahlogo sa Tate wa magodimong .
40018011	Gobane Morwamotho o tlile go phološa ba ba timetšego .
40018012	Le reng ge motho a na le dinku tše lekgolo , mme gwa timela e tee ya tšona , a a ka se tlogele tše masome a senyane le metšo e senyane dithabeng , a ya go tsoma yeo e timetšego ?
40018013	Gomme ge a ka e hwetša , ruri ke a le botša , o tlo e thabela gagolo wa go fetiša go thabela tšeo tše masome a senyane a metšo e senyane , tše di sa timelago .
40018014	Le Tataweno wa magodimong ga a rate ge le o tee wa ba banyenyane ba a ka timela .
40018015	Ge ngwaneno a senya , mo sole le le seng ; ge a ka kwa , gona o tlo rua ngwana weno .
40018016	Ge a ka gana go go kwa , yaa go yena o na le yo mongwe le ge e le ba babedi , gore ditaba di dule di na le hlatse tše pedi le ge e le tše tharo .
40018017	Ge a ka gana go kwa bonabao , gona o botše phuthego . Ge a kagana go kwa yona phuthego , gona o mo seme wantle le mohlanogi .
40018018	Ruri , ke a le botša , tšohle tše le tlo go di tlema mono lefaseng , di tlo tlengwa le kwa magodimong le tše le tlo go di hunolla lefaseng , di tlo hunollwa le kwa legodimong .
40018019	Le gona ke le botša ke re : Ge ba babedi ba lena mono lefaseng ba ka kwana tabeng e fe le e fe ye ba ratago go e kgopela , ba tlo fiwa ke Tate wa magodimong .
40018020	Gobane mo ba babedi le ge e le ba bararo ba kago phuthega ka leina la ka , nna ke tlo ba gare ga bona .
40018021	Ke mo Petro a batametšego a re : Morena , ngwanešo ge a ntshenyetša , ke tlo mo lebalela gakae ? A nka mo lebalela gašupa ?
40018022	Jesu a re : Nna ga ke re gašupa ; a e be masome a šupago ge a balwa gašupa .
40018023	Ka gobane mmušo wa magodimo o swana le motho wa kgoši , ge a nyako balelana metšhokga le bahlanka ba gagwe .
40018024	Ge a thoma go bala , gwa tlišwa e mongwe e a nago le molato wa diponto tše dikete tše makgolo .
40018025	Bjale ge a hloka tša go lefa ka tšona , morena wa gagwe a laela a re go rikišwe ka yena , le ka mosadi wa gagwe , le bana , le thoto ya gagwe ka moka : a lefe ka mokgwa woo .
40018026	Mohlanka eo a ikušetša fase a lotšha a re : Morena , a nke o se mphelele pelo ; ke tlo go lefela tšohle .
40018027	Morena wa gagwe a mo gaugela , a mo lesetša ; le tše e bego e le molato wo a o llego , a mo nea .
40018028	Ya re ge mohlanka eo a etšwa moo , a hwetša e mongwe wa bahlanka ka yena , e a bego a na le molato go yena wa mašeleng a lekgolo ; a mo swara a mo tlima , a re : Ntefele molato wa ka !
40018029	Mohlanka eo ka yena a ikušetša fase , a mo rapela a re : A nke o se mphelele pelo ; ke tlo go lefela tšohle .
40018030	Yena a gana , a ya a mo kgoromeletša kgolegong , go be go tle a lefe molato wa gagwe .
40018031	Bahlanka ka yena ba bona tše di diregilego , ba nyama dipelo gagolo ; ba tla ba anegela morena wa bona tšohle tše di diregilego .
40018032	Morena wa gagwe a mmitša , a bolela nae a re : O mohlanka e mobe . Nka ke go lebaletše molato wola ka moka , ka gobane o nthapela .
40018033	A e be e se tshwanelo gore le wena o šokelwe mohlanka ka wena , bjalo ka ge nna ke go seketšwe ?
40018034	Morena wa gagwe a tuka bogale , a mo gafela bahlokofatši go be go tle a lefe molato wa gagwe ka moka .
40018035	Le Tate wa magodimong o tlo le dira ka mokgwa woo ge le sa lebalele , ge motho a sa lebalele ngwanabo ditšhito tša gagwe ka pelo .
40019001	Eitše ge Jesu a feditše dipolelo tšeo , a tloga Galilea , a tla dinageng tša Judea mošola wa Jorodane .
40019002	A latelwa ke mašaba a mantši a batho ; mme a ba fodiša bohle .
40019003	Le bafarisei ba tla go yena ; bona ba mo leka ba re : A monna o dumeletšwe go hlala mosadi wa gagwe ge a na le taba ye a e bonago ?
40019004	Jesu a fetola a re : A ga la ka la bala gore , E a ba dirilego mathomong , o ba dirile monna le mosadi ?
40019005	A re : Ka baka leo monna o tlo tlogela tatagwe le mmagwe a gomarela mosadi wa gagwe ; mme ba babedi bao a re ba tlo ba nama e tee .
40019006	Ke gonagee , e ka se hlwe e eba ba babedi , ba tlo ba nama e tee . Bjale , se Modimo a se tlemagantšego , motho a se ke a se aroganya .
40019007	Bona ba re : Moshe o beetšeng molao wa go ntšha lengwalo la tlhalo le go hunolla ?
40019008	Jesu a fetola a re : Moshe ge a le dumelela go hlala basadi , o dirišitšwe ke bothata bja dipelo tša lena . Fela , go tloga mathomong go be go se bjalo .
40019009	Ge e le nna ke le botša ke re : Motho e a hlalago mosadi wa gagwe , ge e se ka baka la bootswa , mme a tšea e mongwe , o dira bootswa ; le e a tšeago mohlalwa o dira bootswa .
40019010	Barutiwa ba gagwe ba re : Ge taba ya monna le mosadi e dutše bjalo , gona go kaone ge motho a sa tšee .
40019011	Jesu a re : Taba še , ye e sa hlaloganywego ke bohle , ge e se ba ba filwego :
40019012	Go na le dikgope tše di tswetšwego e le dikgope ; le gona go na le dikgope tše di dirilwego dikgope ke batho ; le tše dingwe di gona tše di itirilego dikgope ka baka la mmušo wa magodimo . — E a kgonago go kwešeša a a kwešeše .
40019013	Ke mo ba tlišitšego bana go yena , gore a ba bee diatla a rapele ; mme barutiwa ba ba kgalema .
40019014	Jesu a re : Lesang bana bao ; le se ke la ba thibela ge ba tla go nna , gobane mmušo wa magodimo ke wa ba ba bjalo .
40019015	A ba bea diatla , a tsebo tloga felo fao .
40019016	Ba bona motho e mongwe a etla go yena ; a re : Moruti yo botse ! Se se botse se nkago se dira ke eng , gore ke be le bophelo bjo bo sa felego ?
40019017	Jesu a re : O reng o ntira yo botse . Yo botse ke yena o tee fela . Fela , ge o rata go tsena bophelong , dira tše molao o di bolelago .
40019018	Monna yoo a re : Ke di fe ? Jesu a re : Ke melao ye e rego : o se ke wa bolaya ; o se ke wa otswa ; o se ke wa utswa ; o se ke wa bolela bohlatse bja maaka .
40019019	Godiša tatago le mmago ; mme wa geno o mo rate ka mokgwa wo o ithatago ka wona .
40019020	Lesogana leo la re : Tšeo ka moka ke di lotile go tloga bjaneng bja ka ; ke sa hlaelelwa ke eng !
40019021	Jesu a re : Ge o rata go ba yobolo ka tlalo , gona yaa o rekiše tše o nago natšo , o di abele bahloki , mme o tle o ntatele .
40019022	Ge lesogana leo le ekwa phetolo ye , la tloga le nyamile , ka gobane le be le na le mahumo a mantši .
40019023	Jesu a bolela le barutiwa ba gagwe a re : Ruri , ke a le botša , go tsena mmušong wa magodimo go thatafalela mohumi .
40019024	Le gona ke a le botša , mohumi go tsena mmušong wa magodimo , go kaone ge kgomo e re e tsena ka lešobana la tšhwana .
40019025	Barutiwa ba re go kwa a realo ba tlabega gagolo , ba re : Gona go ka phologa mang ?
40019026	Jesu a ba lebelela , a re : Mo go batho seo ga se kgonege ; go Modimo ke mo go kgonegago tšohle .
40019027	Ke mo Petro a fetotšego a re : Šedi ; rena re tlogetše tšohle ; se re tlogo se hwetša ke eng ?
40019028	Jesu a re : Ruri , ke a le botša , mohla go tlogo mpshafala tšohle , mohla Morwamotho a tlogo dula sedulong sa letago la gagwe , lena ba le ntatetšego le tlo dula ditulong tše lesome le metšo e mebedi , la ahlolela meloko e lesome le metšo e mebedi ya Isiraele .
40019029	Mang le mang a tlogetšego lapa labo , goba bana babo , goba dikgaetšedi , goba tatagwe le mmagwe , goba bana , goba mašemo e le ka baka la leina la ka , o tlo hwetša tše di fetišago tšeo kgolekgole , le bjona bophelo bjo bo sa felego e tlo ba kabelo ya gagwe .
40019030	Ba bantši e lego ba pele , e tlo ba ba morago ; mme ba morago , e tlo ba ba pele .
40020001	Mmušo wa magodimo o swana le motho e lego mong wa ngwako , e a tšwilego e sa le bosasa go yo thwalela tšhemo ya gagwe badiri .
40020002	A kwana le badiri gore ka tšatši e tlo ba šeleng , a ba roma ba ya tšhemong ya gagwe .
40020003	A tšwa gape ka nako ya boraro , a hwetša ba bangwe ba eme lepatlelong ba se na modiro .
40020004	A bolela le bona a re : Le lena yang tšhemong ya ka ; ke tlo le nea se se swanetšego . — Le bona ba ya .
40020005	A tšwa gape ka nako ya go selela , le ka ya senyane , a dira ka mokgwa woo .
40020006	Ge a etšwa ka nako ya lesome le motšo o tee , a bona ba bangwe ba eme ba se na modiro ; a bolela le bona a re : Le reng le ehlwa le eme fela letšatši ka moka ?
40020007	Ba fetola ba re : Ke ka gobane ga ra thwalwa ke motho . Yena a re : Le lena yang tšhemong ya ka ; le tlo tšea se se le swanetšego .
40020008	E šetše e le mantšiboa , mong wa tšhemo a botša molaki wa gagwe a re : Bitša badiri , o ba nee moputso wa bona ; o thome ka ba morago , o fetše ka ba pele .
40020009	Gwa tla ba go thwalwa ka nako ya lesome le motšo o tee , ka moka ba newa šeleng-šeleng .
40020010	Ge go fihla ba pele , ba re re tlo tšea se se fetišago ; fela , le bona ba tšea šeleng-šeleng .
40020011	Ge ba fiwa yona , ba galalela mong wa ngwako ba re :
40020012	Bao ba morago ba dirile nako e tee fela , mme o ba lekantše le rena ba re rwelego boima bja letšatši ka moka le go fiša ga lona .
40020013	Mong wa ngwako a fetola a bolela le e mongwe wa bona a re : Wena mogweraka ! Ga ke go pate . A ga wa ka wa kwana le nna ka šeleng ?
40020014	Tšea se e lego sa gago o sepele ; ge e le nna , yo wa morago ke rata go mo nea se se lekanago le sa gago .
40020015	Afa ga go a ntshwanela ge ka tše e lego tša ka ke dira ka mo ke ratago ? O nkgatholela mahlo ka gobane ke le yo botho ?
40020016	Go tlo ba bjalo : Ba morago e tlo ba ba pele ; mme ba pele e tlo ba ba morago . Gobane ba ba biditšwego ke ba bantši ; fela ba ba kgethilwego ga ba nene .
40020017	Mohla a le tseleng a rotogela Jerusalema , a bitša barutiwa ba gagwe ba lesome le metšo e mebedi , a ya thoko mo go sego batho , a bolela le bona a re :
40020018	Bjale re rotogela Jerusalema ; mme Morwamotho o tlo gafelwa baperisita ba bagolo le bamangwalo , mme ba tlo mo ahlolela polao .
40020019	Ba tlo mo gafela diatleng tša bantle , gore a kwerwe , a otliwe , a bapolwe sefapanong ; fela , ka tšatši la boraro o tlo tsoga .
40020020	Ka lebaka leo go kile gwa tla mmago barwa ba Tsebedeo , a na le barwa ba gagwe , a mo khunamela a na le se a ratago go se kgopela .
40020021	Jesu a re : O ratang ? Yena a re : A nke o re barwa ba ka ba babedi ba mmušong wa gago e mongwe a dule ka go le letona la gago , e mongwe a dule go la ntšogošo .
40020022	Jesu a fetola a re : Ga le tsebe se le se kgopelago . A le ka kgona go nwa senwelo se ke yago go se nwa , le ge e ka ba go kolobetšwa ka kolobetšo ye ke kolobetšwago ka yona ? Bona ba re : Re ka kgona .
40020023	Jesu a re : Senwelo sa ka le tlo se nwa ; le kolobetšo ye ke kolobetšwago ka yona , le tlo kolobetšwa ka yona ; ge e le go dula ka mo letsogong la ka le letona le go la ntsogošo , ga se mo motho a kago newa ke nna ; go tlo newa bao ba go lokišeditšwego ke Tate .
40020024	Ya re ge ba lesome ba di kwa , ba ba hlonamela ka kudu , banna bao le mosadi yoo .
40020025	Jesu a ba bitša bohle a re : Le a tseba ; marena a ditšhaba sa bona ke go buša , mme sa ba bagolo ke go dira batho ka maatla .
40020026	Go lena go se ke kwa ba bjalo . E a ratago go ba e mogolo mo go lena , a a be modiredi wa lena .
40020027	Le e a ratago go ba wa pele mo go lena , a a be mohlanka wa lena ;
40020028	A etše Morwamotho e a sa kago a tlela go direlwa , a tlile go direla , le go neela bophelo bja gagwe gore e be topollo ya ba bantši .
40020029	Ya re ge a etšwa motseng wa Jeriko , a latelwa ke lešaba le lentši .
40020030	Ba bona batho ba babedi ba difofu ba dutše hleng ga tsela . Bona bao ge ba ekwa gore ke Jesu e a fetago , ba goeletša ba re : Re gaogele , Morena Morwa wa Dafida !
40020031	Lešaba la ba kgalema la re ba homole ; bona gomme ya ba gona ba hlabošago mantšu ba re : Re gaogele , Morena Morwa wa Dafida !
40020032	Jesu a ema , a ba bitša , a re : Le rata ge nka le direlang ?
40020033	Bona ba re : Morena , a mahlo a rena a budollwe !
40020034	Jesu a ba šokelwa , a kgwatha mahlo a bona , ba napa ba bona e sa le semeetseng ; mme ba mo latela .
40021001	Eitše ge ba batametše Jerusalema , ba fihlile Bethefage thabeng ya mehlware , Jesu a roma barutiwa ba babedi a re :
40021002	Yang motsaneng wo le lebanego nawo ; le tlo tloga le hwetša pokolo e kgokilwego , e na le pokolwana . Le di tliše fa go nna .
40021003	Gomme ge motho a ka bolela le lena , le tlo re : Morena o a di hloka . Gona o tlo akgofa a di lesa tša tla fa .
40021004	Tše ka moka di diregile gore go phethege se se boletšwego ke moporofeta ge a re :
40021005	Botšang morwedi wa Tsione , le re : Kgoši ya gago še , e tla go wena e le yo bonolo ; mme e nametše pokolo , namane ya pokolopeleša .
40021006	Barutiwa ba ya , ba dira ka mo Jesu a ba laetšego ka gona .
40021007	Ba tla le pokolo le pokolwana , ba di bea dikobo tša bona , mme ba mo nametša .
40021008	Lešaba le lentši la batho ba ala dikobo tša bona tseleng , ba bangwe ba rema mahlare dihlareng , ba a ala tseleng .
40021009	Mme mašaba a a etilego pele , le a a latelago , a goa a re : Hosiana Morwa wa Dafida ! Go retwe e a tlago ka leina la Morena . Hosiana magodimodimong !
40021010	Ge a tsena Jerusalema , motse ka moka wa huduega , wa re : Ke mang yoo ?
40021011	Mašaba a re : Ke Jesu moporofeta wa Natsaretha wa Galilea .
40021012	Bjale Jesu a ya Ntlongkgethwa ya Modimo , a leleka bohle ba ba bego ba bapatša le ba ba bego ba reka moo Ntlongkgethwa , a uša dithalana tša bao ba bego ba rekanya ditšhelete , a uša le ditulo tša babapatši ba maeba .
40021013	A bolela le bona a re : Go ngwadilwe gwa thwe : Ngwako wa ka o tlo bitšwa Ngwako wa thapelo ; mme lena , le o dirile legolo la bahlakodi .
40021014	A le moo Ntlongkgethwa gwa tla ba difofu le ba digole , a ba fodiša .
40021015	Ge baperisita ba bagolo le bamangwalo ba bona matete ao a a dirago , ba bona le bana ba bego ba goeletša moo Ntlongkgethwa ba re : Hosiana Morwa wa Dafida , ba hlonama ka kudu .
40021016	Ba botšiša Jesu ba re : Tše ba di bolelago a o a di kwa ? Yena a fetola a re : Ee ! A ga lešo la bala mo go rego : O itheetše theto ka melomo ya bana ba masea ?
40021017	A ba tlogela a tšwa motseng , a ya Bethania a lala gona .
40021018	Ka moswana ge a boela motseng , a swarwa ke tlala .
40021019	A bona sehlare sa mogo se eme se nnoši hleng ga tsela . A ya go sona , a hwetša se se na selo ge e se matlakala . A bolela le sona a re : O ka se hlwe o enywa selo neng le neng . — Mogo woo wa napa wa oma e sa le semeetseng .
40021020	Barutiwa ge ba di bona , ba tlabega ba re : Mogo o omeletše bjang ka pele ?
40021021	Jesu a fetola a re : Ruri , ke a le botša , ge le ka ba le tumelo le sa belaele , le ka se ke la dira tše tša mogo fela ; le tlo ba la laela le thaba ye la re : Tloga fa , o ikwetše lewatleng ; gwa tlo direga ka mokgwa woo .
40021022	Mme tšohle tše le di lopago ka thapelo le dumela , le tlo di amogela .
40021023	Ya re a fihlile Ntlongkgethwa , mme a ruta , gwa tla baperisita ba bagolo le bagolo ba setšhaba , ba re : Tše o di dirago o di dira ka maatla a fe ? Ke mang a go filego maatla a ?
40021024	Jesu a fetola a re : Le nna ke tlo le botšiša taba e tee , ye e tlogo re ge le mpotša yona , le nna ka le botša gore ke maatla mang a ke dirago ka ona .
40021025	Kolobetšo ya Johane e be e tšwa kae ? A e be e tšwa legodimong , goba e be e tšwa bathong ?
40021026	Bona ba eleletša dipelong tša bona ba re : Ge re ka re e be e etšwa legodimong , o tlo re : Ge le sa ka la mo dumela le be le reng ? Ge re ka re : E be e etšwa bathong , re boifa setšhaba ; gobane ka moka ba re Johane ke moporofeta .
40021027	Ba fetola ba re : Ga re tsebe . Ke mo le yena a itšego : Gona le nna ga ke le botše gore ke maatla mang a ke dirago ka ona .
40021028	Bjale le reng ka taba ye ? Motho e mongwe o be a na le barwa ba babedi . A ya go wa pele a re : Morwa wa ka ! Sepela o yo dira tšhemong ya ka lehono .
40021029	Morwa a fetola a re : Ga ke rate . Ka morago a itshola a ya .
40021030	Tatabo a ya go wa bobedi , a bolela nae ka mokgwa woo . Yena a fetola a re : Ee , Morena ! Mme a se ye .
40021031	Bjale go ba babedi bao ke o fe e a dirilego thato ya tatagwe ? Ba fetola ba re : Ke wa pele . Jesu a re : Ruri , ke a le botša , ba lekgetho le diotswa ba le šia ba tsena mmušong wa Modimo .
40021032	Gobane Johane o be a tlile go lena ka tsela ya toko , mme ga la ka la mo dumela ; a dumelwa ke ba lekgetho le diotswa . Le ka morago , mola le šetše le di bone , ga la ka la itshola la mo dumela .
40021033	Kwang seswantšho se sengwe . Go be go le motho , mong wa ngwako e a bego a lemile tšhemo ya merara ; a e agelela ka legora , a e batela lebato , a e hlomela sethala ; a tsebo e gafela balemi , yena a swara leeto .
40021034	Ge go fihlile lebaka la puno , a roma bahlanka ba gagwe , a re ba yo tšea dienywa tša gagwe .
40021035	Balemi ba swara bahlanka bao ; e mongwe ba mo itia ; e mongwe ba mmolaya ; e mongwe ba mo thuma ka maswika .
40021036	A buša a roma bahlanka ba bangwe , ba ba fetišago bala ba pele ka bontši . Le bona ba dirwa ka mokgwa woo .
40021037	A ba a roma morwa wa gagwe a re : Morwa wa ka ba tlo mmoifa .
40021038	Balemi ge ba bona yena morwa , ba lakana bare : Yo ke yena moji wa bohwa ; eriyeng re mmolaye , bohwa bja gagwe bo lewe ke rena .
40021039	Ba mo swara ba mo kgoromeletša ntle ga tšhemo , ba mmolaya .
40021040	Bjale mohla mong wa tšhemo a boa , balemi bao o tlo ba dirang ?
40021041	Bona ba re : Ba babe bao o tlo ba bolaya mo gobe , tšhemo a e gafela ba šele ba go tlo mo neela dienywa mabakeng a tšona .
40021042	Jesu a re : A ga le ešo la bala mangwalong mo go rego : Leswika le baagi ba le nyaditšego le bile la motheo wa sekhutlo ? Tše bjalo ge di direga di tšwa go Morena ; re bona e le matete .
40021043	Ke gona ke le botšago ke re : Le tlo amogiwa mmušo wa Modimo ; mme o tlo fiwa setšhaba se se tlogo tšweletša dienywa tša sona .
40021044	Gomme e a tlogo wela leswika leo , o tlo dubagana ; mme yoo le tlo go mo wela , le tlo mo ritaganya .
40021045	Bjale baperisita ba bagolo le bafarisei ge ba kwele diswantšho tšeo tša gagwe , ba lemoga ge a boletše bona .
40021046	Fela , le ge ba ratile go mo swara , ba upša ba boifa mašaba a batho , ka gobane ona a be a mo dira moporofeta .
40022001	Jesu a buša a bolela a ba ruta ka diswantšho , a re :
40022002	Mmušo wa magodimo o swana le motho wa kgoši e a diretšego morwa wa gagwe monyanya wa lenyalo .
40022003	A roma bahlanka ba gagwe ba yo bitša balalediwa ba monyanya ; mme ba gana go tla .
40022004	A buša a roma bahlanka ba bangwe , a re : Botšang balalediwa le re : Tsebang , dijo tša ka ke di lokišitše ; dipholo tša ka le tše di nontšhitšwego tša ka di hlabilwe , go lokile tšohle ; tlang monyanyeng wa lenyalo .
40022005	Balalediwa ba nyatša , ba tloga e mongwe a ya tšhemong ya gagwe , e mongwe a ya papatšong ya gagwe .
40022006	Ba bangwe ba swara bahlanka ba gagwe , ba ba kwera , ba ba bolaya .
40022007	Kgoši ge e di kwa ya befelwa ; ya fiša motse wa bona .
40022008	Bjale ya bolela le bahlanka ba yona ya re : Monyanya wona o lokišitšwe ; fela , balalediwa e be e se ba o swanelago .
40022009	Ke gona yang kua magahlanong a ditsela , le ba biletše monyanyeng .
40022010	Mme bahlanka ba ya ditseleng , ba phutha ba ba ba hwetšago , ba babe le ba botse , ntlo ya monyanya ya tlala batho ba dutšego .
40022011	Kgoši ge e tsena go bona ba ba dutšego , ya hwetša motho e a sa aparago seaparo sa monyanya .
40022012	Ya mmotšiša ya re : Mogweraka , o tsene bjang mono o sa apara seaparo sa monyanya ? Motho yoo a homola .
40022013	Kgoši ya botša bahlanka ya re : Mo tlemeng maoto le matsogo le mo ntšhetše leswiswing la kua ntlentle , mo go tlogo ba le dillo le ditsikitlano tša meno .
40022014	Gobane ba ba biditšwego ke ba bantši bahlaolwa ga ba nene .
40022015	Ke gona bafarisei ba tlogilego ba yo lakana go mo rea ka lentšu .
40022016	Ba roma barutiwa ba bona , ba ya ba na le bahlanka ba Herode , ba tla ba re : Moruti , re tseba ge o le wa go rereša ; mme o ruta tsela ya Modimo ka therešo ; ga o hlaole , gobane ga o bebe motho selo .
40022017	Bjale nke o re botše : Wena o reng ? A go re loketše go ntšhetša Kesara motšhelo , goba ga go a re lokela ?
40022018	Jesu ka go tseba bobe bja bona , a re : Le ntekelang , lena baikaketši ?
40022019	Mpontšheng tšhelete ya lekgetho . Ba mo tlišetša šeleng .
40022020	A ba botšiša a re : Ke sa mang seswantšho se , le leina le ?
40022021	Bona ba re : Ke tša Kesara . Yena a re : Gona ntšhetšang Kesara tše e lego tša Kesara ; Modimo le mo ntšhetše tše e lego tša Modimo .
40022022	Ge ba ekwa a realo ba tlabega ; ba mo tlogela ba sepela .
40022023	Ka lona tšatši leo gwa tla basadutsei . Ke ba ba rego : Bahu ga ba tsoge . Bona ba mmotšiša ba re :
40022024	Moruti ! Moše o itše , ge motho a ehwa a se na bana , monnagwe a tšee mosadi wa gagwe , a tsošetše mogolwane peu .
40022025	Bjale mo go rena go be go na le banna ba šupago e le bana ba motho o tee . Wa pele a tšea mosadi , a hwa a se na ngwana ; mosadi a šala a ba wa monnagwe .
40022026	Le go wa bobedi gwa ba bjalo , le go wa boraro , go iša go wa go šupa .
40022027	Mosadi a šala , a ba a hwa le yena .
40022028	Bjale mohla bahu ba tsogago , mosadi e tlo ba wa mang ge ba mo tšere ba šupile ?
40022029	Jesu a fetola a re : Le a timela , ka gobane ga le tsebe mangwalo ; le maatla a Modimo ga le a tsebe .
40022030	Mohla bahu ba tsogago , ba ka se ke ba nyala , ba ka se ke ba nyadiša . Ba tlo ba bjalo ka barongwa ba Modimo ba legodimong .
40022031	Gomme ge le mpotšiša tša tsogo ya bahu a ga le ešo la bala tše Modimo a le boditšego a re :
40022032	Ke nna Modimo wa Aborahama le Isaka le Jakobo . Modimo gomme ga se Modimo wa bahu , ke Modimo wa ba ba phelago .
40022033	Ge mašaba a ekwa ge a realo a kgotsa thuto ya gagwe .
40022034	Bafarisei ge ba ekwa gobane basadutsei o ba thibile melomo , ba tla ba mo kgobokanela .
40022035	E mongwe wa bona wa moruti wa molao a mo leka , a mmotšiša a re :
40022036	Moruti , taelo e kgolo molaong ke e fe ?
40022037	Jesu a fetola a re : Še . Morena Modimo wa gago o mo rate ka pelo ya gago ka moka , le ka moya wa gago ka moka , le ka tlhaologanyo ya gago ka moka .
40022038	Ke yona taelo ya pele , yona e kgolo .
40022039	Gomme ya bobedi e lekana le yona ; e re : Wa geno o mo rate ka mokgwa wo o ithatago ka wona .
40022040	Ditaelo tše pedi tše di akareditše molao ka moka le baporofeta .
40022041	Mohla bafarisei ba phuthegile , Jesu a ba botšiša a re :
40022042	Le reng ka Kriste ? Ke morwa wa mang ? Bona ba re : Ke wa Dafida .
40022043	Jesu a re : Gomme Dafida , a le Moyeng , o reng ge a re : Mong wa ka a era yena ge a re :
40022044	Morena o boditše mong wa ka a re : Dula ka letsogong la ka le letona , ke be ke dire manaba a gago bogato bja nao tša gago .
40022045	Bjale Dafida ge a mo re : Mong wa ka a ka ba morwa wa gagwe bjang ?
40022046	Le o tee a se kgone go mo fetola le ka lentšu le tee . Gomme go tloga mohla woo gwa se be le e a kago tlema pelo a fetolana le yena .
40023001	Mohla woo Jesu a bolela le mašaba a batho le barutiwa ba gagwe , a re :
40023002	Mo sedulong sa Moshe go dutše bamangwalo le bafarisei .
40023003	Ke gona kwang tšohle tše ba le botšago tšona , le ye ka tšona ; fela , le se ke la ba etša medirong ya bona ; gobane ba a bolela , mme ga ba dire .
40023004	Ba tlema merwalo e boima e robago , mme ba e rweša batho magetleng , mola bona ba sa rate go e kgwatha le ka monwana o tee .
40023005	Mediro ya bona ka moka ba e direla go bonwa ke batho ; ba kgantšha mangwalwana a dithapelo le matobolo a dikobo tša bona .
40023006	Menyanyeng ba kganyoga dibaka tša pele , le ditulo tša pele diphuthegong ,
40023007	Le ditumedišo mapatlelong , le go bitšwa ke batho ka la Rabi ! Rabi !
40023008	Lena le se ke la dumela leo la Rabi , gobane wa lena Moruti ke o tee , ke Kriste ; mme lena ka moka le bana ba o tee .
40023009	Le se ke la bitša wa mo lefaseng la re : Tatawešo ! Gobane Tataweno ke o tee wa magodimong .
40023010	Le se ke la bitšwa ka la Ketapele , gobane wa lena Moetapele ke o tee ke Kriste .
40023011	E mogolo mo go lena a e be molediredi .
40023012	Wa go ikgodiša o tlo kokobetšwa wa go ikokobetša o tlo godišwa .
40023013	Le ba madimabe lena bamangwalo le bafarisei , lena baikaketši , ka gobane mmušo wa magodimo le o kgonyela batho , ka gobane lena ga le tsene , mme le šiteletša ba ba rego re a tsena .
40023014	Le ba madimabe lena bamangwalo le bafarisei , lena baikaketši , ka gobane le ja malapa a bahlologadi , le ba fora ka thapelo tše telele ; molato wa lena kahlolong e tlo ba o mogolo ka tšona tšeo .
40023015	Le ba madimabe lena bamangwalo le bafarisei , lena baikaketši , ka gobane le putlaputla le lewatle le dinaga le nyaka mobaweno ; mme ge le mo hweditše le mo dira ngwana wa lefsifsi e a le fetago gabedi ka bobe .
40023016	Le ba madimabe lena basepediši le lego difofu ba le rego : Ge motho a ena ka Ntlokgethwa ga se molato ; la re molato ke ge a ena ka gauta ya yona .
40023017	Lena ditlaela le difofu ! Se segolo ke eng ? A ke gauta yeo , goba ke Ntlokgethwa ye gauta yeo e bago e kgethwa ka yona ?
40023018	Le re : Ge motho a ena ka aletare ga se molato ; la re molato ke ge a ena ka sedimo sa mo go yona .
40023019	Lena ditlaela le difofu ! Se segolo ke eng ? A ke sedimo seo , goba ke aletare ye sedimo seo e bago se sekgethwa ka yona !
40023020	Ke gona , e a enago ka aletare , o ena ka yona le ka tše di lego mo go yona .
40023021	E a enago ka Ntlokgethwa , o ena ka yona le ka yoo a dulago mo go yona .
40023022	E a enago ka legodimo , o ena ka sedulo sa Modimo , le ka yoo a dutšego mo go sona .
40023023	Le ba madimabe lena bamangwalo le bafarisei , lena baikaketši , gobane le ntšha salesome go leroto le go lenonya le go lehloko , le sa šetše tše di kgolo molaong , e lego toko kahlolong le kgaogelo le potego . Go swanetše ge go dirwa tseno , mme le tsela di se leswe .
40023024	Lena basepediši le lego difofu , le minolotša menang , kgomo la e metša .
40023025	Le ba madimabe lena bamangwalo le bafarisei , lena baikaketši , ka gobane sego le mogopo le di hlatswa ka ntle , mola ka gare di tletše bohodu le bojato .
40023026	Wena mofarisei wa sefofu ! Thoma ka go hlatswa sego le mogopo ka gare ; ke mo di tlogo hlatswega le ka ntle .
40023027	Le ba madimabe lena bamangwalo le bafarisei , lena baikaketši , ka gobane le swana le mabitla a a takilwego ka phepa , a a bogegago ka ntle , mola ka gare a tletše marapo a bahu le makgapha fela .
40023028	Le lena le bjalo ; ge batho ba le bona ba re le baloki , mola ka teng le tletše boikaketši le bokgopo .
40023029	Le ba madimabe lena bamangwalo le bafarisei , lena baikaketši , ka gobane le agelela mabitla a baporofeta , le thakga mabitla a baloki ;
40023030	gomme le re : Ge e ka be e le rena mehleng yela ya botatawešo , re ka be re sa ka ra kwana le bona ge ba tšholla madi a baporofeta .
40023031	Hleng ke gona le ipolelago gore le bana ba babolai ba baporofeta !
40023032	Mme lena le tlo tlatšiša moela wa botataweno .
40023033	Hee lena dinoga , matswinyana a marabe , kahlolo ya go tlo le iša moleteng wa mollo le tlo e phonyokga bjang ?
40023034	Ke yona taba yeo , ge ke le romela baporofeta le ba bohlale le bamangwalo . Ba bangwe ba bona le tlo ba bolaya la ba bapola sefapanong ; ba bangwe le tlo ba otla diphuthegong , la ba hlomara la hlakanya metse .
40023035	Ya tlo ba gona go le rolela madi a baloki bohle a a tšhollotšwego lefaseng , a tla go lena go tloga ka madi a Abele moloki go iša mading a Sakaria morwa wa Barakia yo le mmolailego gare go Ntlokgethwa le aletare .
40023036	Ruri ke a le botša , ka moka tšeo di tlo rolelwa moloko wo .
40023037	Hee Jerusalema ! Hee Jerusalema ! Wena o bolayago baporofeta , o thumago ka maswika ba ba romilwego go wena ! Ke gakae ke ratile go phuthela bana ba gago boka kgogo , ge e phuthela bana ba yona ka tlase ga diphego tša yona ; gomme le ganne .
40023038	Le tlo di bona ; ngwako wa lena o tlo le tlogelelwa e le lešope .
40023039	Gobane ke a le botša go tloga bjalo le ka se hlwe le mpona go fihla ge le tlo re : Go retwe e a tlago ka leina la Morena .
40024001	Ge Jesu a etšwa Ntlongkgethwa , a sa tloga moo , barutiwa ba gagwe ba tla go yena , ba mo šupetša meago ya Ntlokgethwa .
40024002	Jesu a fetola a re : A ga le di bone dilo tše ka moka ? Ruri , ke a le botša felo fa ga go leswika le le tlo go leswa le le godimo ga le lengwe le sa šuthišwa .
40024003	Ya re ge a dutše thabeng ya mehlware , barutiwa ba gagwe ba bolela le yena thopeng , ba re : O ke o re botše ; tšeo di tlo direga neng ? O re botše le mahlola a re tlogo bona ka ona , ge go fihla maboo a gago le bofelo bja mabaka ano .
40024004	Jesu a fetola a re : Le bone gore le se tlo forwa ke motho .
40024005	Gobane ke ba bantši ba ba tlo go tla ka leina la ka ba re : Ke nna Kriste ! Ba tlo fora ba bantši .
40024006	Mohla le kwago dintwa le mekgoši ya dintwa , le bone gore le se tšhoge . Tše bjalo , di swanetše go ba gona ; fela , ga se bjona bofelo .
40024007	Gobane setšhaba se tlo tsogela setšhaba ; mmušo o tlo tsogela mmušo ; gomme go tlo ba le ditlala le dinkhu , le ditšhišinyego kua le kua .
40024008	Tše ka moka e tlo ba ona mathomo a ditlalelo .
40024009	Mehleng yeo ba tlo le gafela tlaišong ; ba tlo le bolaya ; le tlo ba ba go hloiwa ke ditšhaba tšohle ka baka la leina la ka .
40024010	Mehleng yeo ba ba tlogo kgopjša e tlo ba ba bantši ; ba tlo ekana , ba tlo hloyana .
40024011	Go tlo ba le baporofeta ba bantši ba maaka ba go tlo fora ba bantši .
40024012	Gomme ka go ata makgopo go tlo notlega lerato la ba bantši .
40024013	E a tlogo tiišetša go fihla bofelong , ke yena a tlogo phološwa .
40024014	Gomme Ebangedi ye ya mmušo wa magodimong e tlo goelelwa lefaseng ka moka gore e be bohlatse mo go ditšhaba tšohle ; ya tlo ba gona bofelo bo fihlago .
40024015	Ge le tlo bona makgapha a tšhwalalanyo , a a boletšwego ke Daniele moprofeta a eme felo gokgethwa ( e a balago a a di phafogele ) ,
40024016	Gona ba ba lego nageng ya Judea ba tšhabele dithabeng ;
40024017	e a nametšego seokamo sa ntlo , a se ke a fologa a yo tšea selo mo ntlong ya gagwe .
40024018	Le e a lego mašemong , a se ke a boela gae a yo tšea kobo ya gagwe .
40024019	Ba madimabe mehleng yeo e tlo ba baima le ba ba amušago .
40024020	Gomme le rapele gore motšhabo wa lena e se be wa lebaka la marega le wa letšatši la Sabatha .
40024021	Gobane masetlapelo a mohla woo e tlo ba a magolo , a a sešogo a bonwa go tloga mola lefase le thoma go ba gona , a a ka se kego a ba gona le ka mohla o mongwe .
40024022	Gomme ge mehla yeo e ka be e sa fokotšwe , go ka be go sa phologe motho . Fela , a tlo fokotšwa ka baka la bakgethwa .
40024023	Mehleng yeo ge motho a le botša a re : Bonang , Kriste šoo , goba a re : Šoola , se dumeleng .
40024024	Gobane go tlo tsoga bo-Kriste ba maaka , le baporofeta ba maaka , ba tlo tšweletša mehlolo e megolo le matete , gore , ge go kgonega , ba fore le bona bakgethwa .
40024025	Le tsebe gobane ke le boditše di sešo tša ba gona .
40024026	Ke gona ge ba ka le botša ba re : Šoola ; o kua lešokeng ! Le se ke la tšwela gona . Ge ba ka re : Šo , o ka fa phapošing ya ngwako ! Le se ke la dumela .
40024027	Gobane maboo a Morwamotho a tlo ba bjalo ka legadima ge le hlaga bohlabela la gadimela le kua bodikela .
40024028	Gomme mo go nago le setoto , ke mo go welago manong .
40024029	E tla re ge masetlapelo a mehla yeo a sa tšo fela , ke mo letšatši le tlogo fifala , le kgwedi ya tlo lesa go etša ; mme dinaledi di tlo wa legodimong , le maatla a legodimo a tlo šišinyega .
40024030	Ke mo legodimong go tlogo bonala sefoka sa Morwamotho ; mme merafo yohle ya lefase e tlo hlaboša sello , ge ba bona Morwamotho a etla a le marung a legodimo , a etla ka maatla le ka letago le legolo .
40024031	Mme o tlo roma barongwa ba gagwe ka phalafala ya segalo se segolo , ba bokanya bakgethwa ba gagwe , ba tlišwa ba etšwa thoko tšohle tša lefase , le moo go rumago legodimo .
40024032	Ithuteng go swantšha ka mogo . Ge thabe ya wona e eba e tala e hloga matlakala , le tsebe gore lehlabula le batametše .
40024033	Le realo gee mohla le bonago dilo tšeo , le tsebe ge di le kgauswi , di fihlile mojakong .
40024034	Ruri , ke a le botša , di tlo tšwelela moloko wo o sešo wa fela .
40024035	Legodimo le lefase di tlo feta ; gomme dipolelo tša ka di ka se ke tša feta .
40024036	Ge e le letšatši leo , le nako ya tšona , ga go e a di tsebago . Le barongwa ba magodimong , le yena Morwa , ga ba di tsebe . Go tseba Tate a nnoši .
40024037	Maboong a Morwamotho go tlo ba bjalo ka mehleng ya Noage .
40024038	Ba tlo dira tše ba di dirilego mola meetsefula a sešo a tla , ge ba eja , ba enwa , ba nyala , ba nyadiša , gwa ba gwa tla tsatši le Noage a tsenego polokelong ka lona .
40024039	Ba be ba sa šetše selo ; meetsefula a ba a tla , a ba tšea ka moka . Le maboong a Morwamotho go tlo ba bjalo .
40024040	Mohla woo ba babedi ba tlo ba ba le nageng ; e mongwe a tlo amogelwa , e mongwe a tlo tlogelwa .
40024041	Ba babedi ba tlo ba ba šila lwaleng ; e mongwe a tlo amogelwa , e mongwe a tlogelwa .
40024042	Ke gona phakgamang , gobane nako ya go tla ga Morena wa lena ga le e tsebe .
40024043	Se le se tsebago sese : Ge mong wa ngwako a ka tseba nako ya bošego yeo lehodu le tlogo tla ka yona , a ka phakgama a se dumele ge ngwako wa gagwe o ka tsenwa .
40024044	Le lena dulang le itokišitše , gobane Morwamotho o tlo tla ka nako ye le sa e gopolego .
40024045	Bjale ke mang molaki e a botegago yo bohlale , yo mong wa gagwe a mmeilego go laka bahlanka ba gagwe le go ba fa dijo ka lebaka la gona ?
40024046	Wa lehlogonolo e tlo ba molaki yoo , mong wa gagwe ge a etla , a mo hwetša a dira tšona tšeo .
40024047	Ruri , ke a le botša , o tlo mmea a laka dilo tša gagwe ka moka .
40024048	Fela , molaki ge a ka ba e mobe , mme pelong ya gagwe a re : Mong wa ka o sa ile !
40024049	Mme a thoma go itia ba e lego bahlanka ka yena , a eja , a enwa le matagwa ,
40024050	molaki yoo o tlo tšhoga mong wa gagwe a fihlile , a etla ka lebaka le a sa le tsebego .
40024051	Mme mong wa gagwe o tlo mo kgabutla , a mo dira se se loketšego baikaketši , ya tlo ba dillo le ditsikitlano tša meno .
40025001	Mohla woo mmušo wa magodimo o tlo swana le dikgarebe tše lesome , tše di tšerego mabone a tšona , tša tšwela go gahlanetša monyadi .
40025002	Tše tlhano tša tšona e be e le tše bohlale , tše tlhano e le ditlaela .
40025003	Tše e lego ditlaela , ge di tšea mabone a tšona , ga tša ka tša tšea le makhura .
40025004	Tše bohlale tša swara makhura ka dibjana gotee le mabone .
40025005	Gomme monyadi ge a diega , bohle ba otsela ba robala .
40025006	Mašegogare gwa hlabja mokgoši wa go re : Šoowe , monyadi o etla , tšwelang go mo gahlanetša !
40025007	Dikgarebe tšeo ka moka tša tsoga , tša lokiša mabone a tšona .
40025008	Tša ditlaela tša kgopela tše bohlale tša re : Re topeletšeng makhura a lena , gobane mabone a rena a a tima .
40025009	Tše bohlale tša fetola tša re : Aowaa ! Re ka tlo hlaelelwa bohle , rena le lena . Go kaone ge le eya go barekiši la ithekela .
40025010	Ya re ba sa ile , monyadi a fihla gomme ba ba itokišitšego ba ya le yena monyanyeng ; mme mojako wa tswalelwa .
40025011	Ka morago gwa fihla le dikgarebe tšela tše dingwe , tša re : Morena ! Morena ! Re bulele !
40025012	Yena a fetola a re : Ruri , ke a le botša , ga ke le tsebe .
40025013	Ke gona phakgamang , gobane ga le tsebe letšatši le nako ya go tla ga Morwamotho .
40025014	Di swana le tša motho e a rego ke a eta , a bitša bahlanka ba gagwe , a ba gafela mahumo a gagwe .
40025015	A nea e mongwe dikete tše tlhano ; e mongwe a mo nea tše pedi ; e mongwe a mo nea se tee ; e mongwe le e mongwe a ba lekanyetša maatla a bona ; a tsebo wela tsela .
40025016	Yola wa go fiwa dikete tše tlhano , a sepela a šaba ka tšona , a rua dikete tše dingwe tše tlhano .
40025017	Le yola wa dikete tše pedi a rua tše dingwe tše pedi .
40025018	Ge e le yola wa go fiwa sekete se tee , a ya a epa molete , a fihla tšhelete ya mong wa gagwe .
40025019	Ge go fetile lebaka le letelele morena wa bahlanka bao a goroga , mme a gopola tšhelete ya gagwe le bona .
40025020	Gwa batamela yola wa go fiwa dikete tše tlhano , a tliša le tše dingwe dikete tše tlhano , a re : Morena , o be o nneile dikete tše tlhano ; šedi dikete tše dingwe tše tlhano tše ke di ruilego ka tšona .
40025021	Mong wa gagwe a re : Agee , mohlanka o botse e a botegago ! O mpotegetše ka tše nnyane ; tlaa o be molaki wa tše ntši . Tsena thabong ya mong wa gago .
40025022	Le yola wa go fiwa tše pedi a batamela a re : Morena , o be o nneile dikete tše pedi ; šedi , ke ruile tše dingwe tše pedi ka tšona .
40025023	Mong wa gagwe a re : Agee , mohlanka o botse e a botegago ; o mpotegetše ka tše nnyane . Tlaa o be molaki wa tše ntši . Tsena thabong ya mong wa gago .
40025024	Le yola wa go fiwa sekete se tee a batamela a re : Morena , ke go tsebile ge o le motho e mothata ; o buna mo o sa kago wa bjala , mme o kgobela mo o sa kago wa ološa .
40025025	Ka go boifa tšeo ka ya ka fihla sekete sa gago mobung . Dilo tša gago šedi .
40025026	Mong wa gagwe a fetola a re : O mohlanka e mobe wa sebodu ; a o re o tsebile ge ke buna mo ke sa kago ka bjala ? A o re ke kgobela mo ke sa kago ka ološa ?
40025027	Gona go ka be go swanetše ge o ka be o išitše tšhelete ya ka go baadimi ; mme nna ge ke boa , nka be ke e hweditše e tswetše .
40025028	Bjale mo amogeng sekete seo , le se nee yoo a nago le dikete tše lesome .
40025029	Gobane e a nago le tše ntši , o tlo newa wa go humišwa ; e a se nago natšo , o tlo amogwa le tše a nago natšo .
40025030	Gomme mohlanka yoo e sego wa selo mo kgoromeletšeng leswiswing la kua ntlentle . Gona moo go tlo ba le dillo le ditsikitlano tša meno .
40025031	Mohla Morwamotho a tlago ka letago la gagwe a na le Barongwa ba gagwe ka moka , o tlo dula sedulong sa gagwe sa bogoši sa letago .
40025032	mme ditšhaba ka moka di tlo phuthelwa pele ga gagwe , mme o tlo ba kgethologanya bjalo ka modiši ge a kgethologanya dinku le dipudi .
40025033	Dinku o tlo di bea ka letsogong la gagwe le letona ; dipudi a di bea go la ntsogošo .
40025034	Ke mo yena kgoši a tlogo bolela le bao ba ka letsogong la gagwe le letona , a re : Tlang lena bašegofatšwa ba Tate , le tšee kabelo ya lena ya mmušo wo le o lokišeditšwego go tloga go theweng ya legohle .
40025035	Gobane ke be ke swerwe ke tlala , la mpha dijo ; ke be ke nyorilwe , la mpha ka nwa ; ke be ke le moeti , mme la nkamogela .
40025036	Ke hlobotše , la nkapeša ; ke babja , la ntlhola ; ke le kgolegong , la tla go nna .
40025037	Ke mo baloki ba tlogo fetola ba re : Morena , re go bone neng o swerwe ke tlala , mme ra go fa dijo , o nyorilwe ra go fa wa nwa ?
40025038	Re go bone neng o le moeti , ra go amogela , o hlobotše ra go apeša ?
40025039	Re go bone neng o babja goba o le kgolegong , mme ra tla go Wena ?
40025040	Ke mo Morena a tlogo fetola a re : Ruri , ke a le botša : Mo le diretšego e mongwe wa bana bešo ba banyenyane ba , le di diretše nna .
40025041	Ke mo a tlogo bolela le bao ba ka letsogong la ntsogošo a re : Tlogang fa go nna , lena balahlwa , le ye mollong o sa felego o lokišeditšwego Diabolo le barongwa ba gagwe .
40025042	Gobane ke ke be swerwe ke tlala , le se mphe dijo . Ke be ke nyorilwe , la se mphe ka nwa .
40025043	Ke be ke le moeti , la se nkamogele , ke hlobotše la se nkapeše , ke babja , ke le kgolegong la se tle la ntlhola .
40025044	Ke mo le bona ba tlogo fetola ba re : Morena , re go bone neng o swerwe ke tlala , o nyorilwe , o le moeti , o hlobotše , o babja , o le kgolegong , mme re se go direle ?
40025045	Mme yena o tlo fetola a re : Ruri , ke a le botša , mo le sa kago la direla e mongwe wa ba banyenyane ba , le nna ga la ka la ntirela .
40025046	Mme bona ba tlo ya tlhokofatšong ye e sa felego ; baloki bona ba tlo ya bophelong bjo bo sa felego .
40026001	Eitše ge Jesu a feditše go ba anegela ditaba tšeo ka moka , a bolela le barutiwa ba gagwe a re :
40026002	Le a tseba , go sa šetše matšatši a mabedi , ke mo go tlago monyanya wa Paseka ; gomme Morwamotho o tlo gafelwa go bapolwa sefapanong .
40026003	Ka tšatši leo baperisita ba bagolo le bamangwalo le bagolo ba setšhaba ba phuthegela lapeng la moperisita e mogolo , e a bitšwago Kayafa ,
40026004	ba lakana go swara Jesu ka maano gore ba mmolaye ,
40026005	ba re : Fela , re se ke ra di dira bjale monyanyeng , gore go se ke gwa tsoga moferefere setšhabeng .
40026006	Mohla woo , Jesu a le motsaneng wa Bethania , ga Simone walephera ,
40026007	Gwa batamela mosadi e mongwe a swere setlolo sa theko e kgolo ka sebjana , a se tšhollela hlogong ya Jesu , ba dutše dijong .
40026008	Barutiwa ge ba di bona ba hlonama ba re : Ke gona go tšitlanya ; mme go direlwang ?
40026009	Setlolo seo se ka be se rekišitšwe , gwa tšwa tša go nea badiitšana .
40026010	Jesu ka go tseba ge ba realo a re : Mosadi yo le mo nyamišetšang ? Tše a ntirilego tšona ke modiro o botse .
40026011	Badiitšana le na nabo ka mehla ; ge e le nna , le ka se be le nna ka mehla .
40026012	Gobane ge a tšhetše setlolo se mmeleng wa ka , o diretše go fihlwa ga ka lebitleng .
40026013	Ruri , ke a le botša , mo gohle mo Ebangedi ye e tlo go bolelwa mafaseng ka moka , go tlo bolelwa le se mosadi yo a se drilego , gore a se lebalwe .
40026014	Ka lebaka leo e mongwe wa ba lesome le metšo e mebedi , e a bitšwago Judase Isikariote , o ile go baperisita ba bagolo le go bamangwalo .
40026015	A re : Le tlo mphang ge ke mo gafela diatleng tša lena ? Ba mmeela mašeleng a masome a mararo .
40026016	Go tloga moo a hlwa a lebeletše lebaka la go mo eka .
40026017	Ka tšatši la go thoma monyanya wa dinkgwa tše di se nago komelo , barutiwa ba tla go Jesu ba re : O rata ge re go lokišetša kae dijo tša Paseka ?
40026018	Jesu a re : Yang motseng go mokete , le mmotše le re : Moruti o re : Lebaka la ka le kgauswi ; Paseka ke tla e ja ga gago ke na le barutiwa ba ka .
40026019	Barutiwa ba ya ba dira tše Jesu a ba laetšego tšona , ba lokiša Paseka .
40026020	E šetše e le mantšiboa , Jesu a dula dijong le ba lesome le metšo e mebedi .
40026021	Ge ba eja , a bolela a re : Ruri , ke a le botša , e mongwe wa lena o tlo nkeka .
40026022	Barutiwa ba nyama pelo ka gogolo , ba thoma go mmotšiša ka o tee ka o tee ; ba re : Morena , a ke nna ?
40026023	A fetola a re : E a inago seatla moruswing gotee le yena , ke a tlogo nkeka .
40026024	Ge e le Morwamotho , yena sa gagwe ke go tloga ka mo mangwalo a mmolelago ; fela , wa madimabe ke motho yoo Morwamotho a ekwago ke yena . Go ka be go le kaone ge motho yoo a ka be a sa tswalwa .
40026025	Gwa bolela le Judase , yena wa go mo eka , a re : Moruti , a ke nna ? Jesu a re : O boletše .
40026026	Ge ba eja , Jesu a tšea senkgwa , a leboga , a se ngwathaganya , a se neela barutiwa , a re : Tšeang le je , ke mmele wa ka .
40026027	A tšea senwelo , a leboga , a ba neela sona , a re : Nwang sona bohle .
40026028	Ke madi a ka a kgwerano e mpsha , a tšhollwago ka baka la ba bantši , e be go lebalelwa dibe .
40026029	Gomme ke a le botša , go tloga bjale nka se hlwe ke enwa seenywa se sa morara , go fihla mehleng yeo ke tlogo buša ke se nwa le lena mmušong wa Tate .
40026030	Ge ba feditše go opela kopelo , ba tloga ba ya thabeng ya mehlware .
40026031	Ya re ge ba sa ya . Jesu a bolela a re : Lena ka moka bošego bjo le tlo gakanega ka tše ke tlo go di dirwa ; gobane go ngwadilwe gwa thwe : Ke tlo otla modiši , mme dinku tša mohlape di tlo gašanywa .
40026032	Fela , e tlo re ge ke tsogile , ke tlo le eta pele ra ya Galilea .
40026033	Gwa fetola Petro a re : Le ge bohle ba ka gakanega ka tše o tlogo di dirwa , nna nka se ke ka ba ka gakanega .
40026034	Jesu a re : Ruri , ke a go botša , ka bjona bošego bjo , mogogonope o sešo wa lla , o tlo ba o latotše gararo wa re ga o ntsebe .
40026035	Petro a re : Le ge nka thwe ke hwe nago , nka se latole ka realo . Le barutiwa ba bangwe bohle ba realo .
40026036	Ya ba gona ba fihlago felo go bitšwago Getsemane ; Jesu a bolela le barutiwa a re : Dulang mo , ge ke sa ya mola go rapela .
40026037	A tloga le Petro le barwa bala ba babedi ba Tsebedeo , a ya le bona , mme a thoma go nyama le go tlalelwa .
40026038	A bolela le bona a re : Moya wa ka o nyamile ka gogolo wa go iša lehung ; dulang fa le itiše le nna .
40026039	A fetela pejana , a wela fase ka sefahlogo , a rapela a re : Tata , ge go kgonega , a senwelo se se fete se ntloge . Fela , e se be ka mo go ratago nna , e be ka mo go ratago wena .
40026040	A tla go barutiwa ba gagwe , a ba hwetša ba robetše ; a bolela le Petro a re : Ea , ga la ka la kgona go itiša le nna nako e tee fela ?
40026041	Phakgamang le rapele , gore le se tsene melekong ; gobane moya o mafolofolo , mme nama e a fokola .
40026042	A buša a ya la bobedi , a rapela a re : Tata , ge go sa kgonege ge senwelo se se feta sa ntloga ke sa ka ka se nwa , gona a go dirwe thato ya gago .
40026043	Ya re ge a boa , a ba hwetša gape ba robetše , gobane mahlo a bona a be a imela ka boroko .
40026044	A ba tlogela gape , a ya a rapela la boraro , a boeletša mantšu ala .
40026045	A boela go barutiwa ba gagwe , a bolela nabo a re : A le robetše la khutša ? Bonang , le kgauswi lebaka la gore Morwamotho a gafelwe matsogong a badiradibe .
40026046	Tsogang ! Eriyeng ! E a nkekago šo o fihlile .
40026047	A sa realo ke ge go etla Judase , e le e mongwe wa ba lesome le metšo e mebedi a tla a na le lešaba le lentši la ba ba swerego marumo le melamo , ba etšwa go baperisita ba bagolo le go ba bagolo ba setšhaba .
40026048	Gomme yena moeki o be a lakane le bona a re : Yo ke tlogo mo atla , ke yena ! Le sware yena yoo !
40026049	A napa a batamela Jesu , a re : Dumela , Moruti , mme a mo atla .
40026050	Jesu a mmotšiša a re : Mogweraka ! O tletšeng fa ? Ke mo ba batametšego ba iša matsogo , ba swara Jesu .
40026051	Ba bona e mongwe wa bao ba nago le Jesu , a khwamola tšhoša , a rema mohlanka wa moperisita e mogolo , a mo kgaola tsebe .
40026052	Jesu a mo sola a re : Bušetša tšhoša ya gago bodulong bja yona ; gobane e a swarago tšhoša , o tlo bolawa ka yona .
40026053	A o re nka se kgone go kgopela Tate , a nthomela barongwa ba ba fetišago madira a lesome le metšo e mebedi ?
40026054	Fela , ge nka realo mangwalo a a rego go swanetše go direga tšona tše a ka phethega bjang ?
40026055	Ke yona nako ye Jesu a boletšego le lešaba leo a re : Le tšwile wa go tšwela mohlakodi ka marumo le melamo , e le go swara nna ke bego ke dutše le lena ka mehla ke ruta Ntlongkgethwa ; fela , moo la se ntshware .
40026056	Fela , tše ka moka di direga gore go phethege mangwalo . Ya ba gona barutiwa bohle ba mo tlogelago ba tšhaba .
40026057	Ba ba swerego Jesu ba mo iša ga Kayafa moperisita e mogolo , mo go bego go phuthegetše bamangwalo le ba bagolo .
40026058	Petro a latela a le kgole , a fihla lapeng la moperisita e mogolo , a tsena a dula le bahlanka gore a bone pheletšo .
40026059	Baperisita ba bagolo , le ba lekgotla ka moka ba nyaka bohlatse bja maaka bja go bega Jesu gore ba mmolaye .
40026060	Fela , ba bo hloka , le ge go tsoga dihlatse tše ntši tša maaka . Gwa ba gwa tsoga dihlatse tše pedi tša maaka ,
40026061	tša re : Motho e o itše : Nka phušola Ngwako wa Modimo , ka o tsoša ka matšatši a mararo .
40026062	Moperisita e mogolo a ba a ema a mmotšiša a re : A ga o fetole ge batho ba ba go bea molato woo ? Jesu a homola .
40026063	Ke mo moperisita e mogolo a mmotšišitšego a re : Ke go eniša ka Modimo a phelago , gore o re botše ge o le Kriste Morwa wa Modimo .
40026064	Jesu a fetola a re : O boletše gona ; fela , ke a le botša go tloga bjale Morwamotho le tlo mmona a dutše ka letsogong le letona la Yomaatla , a etla ka maru a legodimo .
40026065	Ya ba gona moperisita e mogolo a gagolago diaparo tša gagwe , a re : O rogile Modimo . Re sa nyaka dihlatse tšang ? Šedi , le mo kwele ge a roga Modimo .
40026066	Lena le reng ? Ba fetola ba re : O swanetšwe ke go ahlolelwa polao .
40026067	Bjale ba mo tshwela ka mare sefahlogong ba mo setla ka matswele ; ba bangwe ba mo phasola dithama ,
40026068	Ba re : Kriste , porofeta re go kwe ; ke mang e a go setlilego ?
40026069	Petro yena o be a dutše ka ntle lapeng . Gwa tla mosetsana a re : Le wena o be o na le Jesu wa Galilea .
40026070	Petro a latola , ba mo kwa bohle ge a re : Tše o di bolelago , nna ga ke di tsebe .
40026071	Ya re ge a re ke tšwela kgorong , e mongwe a mmona , a botša ba ba bego ba eme moo , a re : Motho yo o be a na le Jesu wa Natsaretha .
40026072	Petro a buša a latola , a ba a ena a re : Nna motho yoo ga ke mo tsebe .
40026073	Ka moragwanyana ba ba emego fao ba batamela , ba bolela le Petro ba re : Ka kgonthe le wena o wa bona , o ekwa ke mmolelo wa gago .
40026074	Bjale Petro a thoma go ithoga le go ena , a re : Motho yoo ga ke mo tsebe . Gwa napa gwa lla mogogonope .
40026075	Ke mo Petro a eletšwego tše Jesu a di boletšego mola a re : Mogogonope o tlo ba o sešo wa lla , wena o latotše gararo wa re ga o ntsebe . A tšwela ntle a lla o bohloko .
40027001	Ge go esa baperisita ba bagolo ka moka le ba bagolo ba sethšaba ba lakana Jesu , gore ba mo iše polaong .
40027002	Ba mo tlema ba mo iša go mmuši Pontio Pilato , ba mo gafela yena .
40027003	Judase e a mo ekilego , ge a bona Jesu a tšwilwe , a itshola a bušetša mašeleng ala a masome a mararo go baperisita ba bagolo le go ba bagolo .
40027004	A re : Ke sentše . Ke ekile madi a se nago molato . Bona ba re : Re tlo di reng ? Go tlo bona wena .
40027005	Judase a lahlela mašeleng ao Ntlongkgethwa , a ya a ikgama ka lerala .
40027006	Baperisita ba bagolo ba tšea mašeleng ao , ba re : Ga a swanela go ba sedimo , ka gobane ke theko ya madi .
40027007	Ba kwana , mme ba reka tšhemo ya mmopi wa dipitša ka ona , ya ba felo ga mabitla a baeng .
40027008	Ke gona le lehono ba rego ke yona tšhemo ya madi .
40027009	Moo go phethegile se se boletšwego ke moporofeta , ge a re : Ba tšere mašeleng a masome a mararo a theko ya morekwa , yo ba mo rekilego go Baisiraele .
40027010	Ba reka tšhemo ya mmopi wa dipitša , ka mo Morena a ntaetšego ka gona .
40027011	Jesu a ema pele ga mmuši . Mmuši a mmotšiša a re : A ke wena Kgoši ya Bajuda ? Jesu a re : O boletše gona .
40027012	Gomme ge a begwa ke baperisita ba bagolo le ba bagolo , ga a ka a fetola selo .
40027013	Pilato a ba a re : A ga o kwe ge ba go bega ka tše kaakaa ?
40027014	Jesu a se fetole le ka lentšu le tee ; le mmuši a ba a kgotsa ka kudu .
40027015	Bjale mmuši o be a na le motlwae wa gagwe wa go gololela setšhaba mogolegwa ka monyanya ; o be a golola yo ba mo ratago .
40027016	Gomme mehleng yeo ba be ba na le mogolegwa wa selalogi e a bitšwago Baraba .
40027017	Bjale ge ba phuthegile , Pilato a ba botšiša a re : Le rata ge nka le gololela ofe ? A le rata Baraba ? Goba le rata Jesu yo ba rego ke Kriste ?
40027018	A realo ka gobane a tseba gore ge ba mo gafetše Jesu , ba be ba dirwa ke mona .
40027019	Ya re a dutše moo sedulong sa kahlolo , mogatšagwe a mo romela lentšu a re : O se ke wa ba le taba le moloki yoo , gobane bošego bjo ke kwele bohloko bjo bogolo ke mo lora .
40027020	Ke ge baperisita ba bagolo le bamangwalo ba hlohloleditše setšhaba , ba re ba kgopele Baraba , Jesu ba mmolaye .
40027021	Mmuši ge a ba botšiša a re : Le rata ge ke le lokollela mang go ba babedi bao ? Ba re : Baraba !
40027022	Pilato a re : Gomme Jesu yo ba rego ke Kriste ke tlo mo dirang ? Bohle ba re : A a bapolwe sefapanong !
40027023	Mmuši a re : Gomme bokgopo bjo a bo dirilego ke bofe ? Bona ba fo tšholla legoa le legolo ba re : A a bapolwe sefapanong !
40027024	Pilato ge a bona a sa fenye selo lešata le fela le gola , a tšea meetse a hlapa diatla lešaba ka moka le mmona , a re : Nna ga ke ne molato ka madi a motho yo wa moloki ; taba ye ke ya lena .
40027025	Gwa fetola setšhaba ka moka sa re : Madi a gagwe a a tle godimo ga rena le godimo ga bana ba rena !
40027026	Mmuši a ba gololela Baraba , a gafa Jesu , a re a otliwe mme a bapolwe sefapanong .
40027027	Bahlabani ba mmuši ba tšea Jesu , ba tsena nae ngwakong wa kahlolo , ba mmokela ba le sephohla ka moka ,
40027028	Ba mo hlobodiša ba mo apeša kobo ya matsaka ,
40027029	Ba loga mphapahlogo wa meetlwa , ba mo rweša hlogong ; ba mo swariša lehlaka ka le letona ; ba tla ba mo lotšha ba mo kwera , ba re : Re a lotšha , Kgoši ya Bajuda !
40027030	Ba mo tshwela ka mare , ba tšea lehlaka leo , ba mo itia hlogong .
40027031	Gomme ge ba mo kwerile , ba mo apola kobo yeo ya matsaka , ba mo apeša diaparo tša gagwe ; ba tšwa nae gore ba yo mmapola sefapanong .
40027032	Ge ba sa tšwa , ba hlakana le monna e mongwe wa Kirene , yo leina la gagwe e lego Simone ; ba mo gapeletša a rwalela Jesu sefapano .
40027033	Ge ba fihlile felo mo go bitšwago Gologotha , ke go re : Magateng a dihlogo ,
40027034	ba mo nea mokgope wa morara o tswakilwego ka bohloko , ba re a nwe ; yena a o leka , a gana go o nwa .
40027035	Ge ba feditše go mmapola , ba abelana diaparo tša gagwe ka go dira matengwa ; ya ba gona go phethega se se boletšwego ke moporofeta ge a re : Ba abelane diaparo tša ka ; mme kobo ya ka yona ba e direla matengwa .
40027036	Mme ba dula ba mo hlapetša ba le fao .
40027037	Godimo ga hlogo ya Jesu ba bea lengwalo la molato wa gagwe , la re : Yo ke Jesu Kgoši ya Bajuda .
40027038	Le bahlakodi ba babedi ba be ba bapotšwe mohla woo ; e mongwe a ba ka letsogong le letona , e mongwe ka go le letshadi .
40027039	Ba ba fetago ka felo fao ba mo roga , ba šišinya dihlogo tša bona ba re :
40027040	Wena mophušola-Ntlokgethwa , wa re ke e aga ka matšatši a mararo , iphološe ! Ge o le Morwamodimo , fologa fao sefapanong .
40027041	Le baperisita ba bagolo ba mo kwera ba na le bamangwalo le ba bagolo , ba re :
40027042	Ba bangwe o ba phološitše ; bjale o šitwa go iphološa . Ge e le yena kgoši ya Isiraele , a a fologe bjale moo sefapanong , re kgone re mo dumela .
40027043	Ba re : O be a botile Modimo ; a a mo phološe gee ge a mo rata ; ka gobane o itše : Ke Morwa wa Modimo .
40027044	Le bahlakodi bala ba ba bapotšwego le yena , ba mo goboša ka mokgwa woo .
40027045	Ka nako ya go selela gwa ba le leswiswi nageng ka moka , gwa ba gwa tla nako ya senyane .
40027046	Ka yona nako ya senyane , Jesu a goeletša ka lentšu le legolo a re : Eli ! Eli ! Lama sabagthani ? Ke go re : Modimo wa ka ! Modimo wa ka ! O ntlogeletšeng ?
40027047	Ba bangwe ba go ema fao , ba kwa ge a realo , ba re : Motho yo o bitša Eliya .
40027048	E mongwe wa bona a kganyela a tšea motšitla , a o ina mokgopeng wa morara , a o hlomela lehlakeng , a mo noša .
40027049	Ba bangwe ba re : Lesang re bone ge Eliya a ka tla a mo phološa .
40027050	Gomme Jesu a buša a goeletša ka lentšu le legolo , ya ba gona a neelago moya .
40027051	Gomme ba bona sešireletšo sa Ngwakong wa Modimo se gagoga go tloga godimo go iša fase sa tšwa diripa tše pedi ; lefase la šišinyega , le mantswe a pharoga .
40027052	Le mabitla a bulega , mme mebele e mentši ya bakgethwa ba ba robetšego ya tsoga .
40027053	Ba tšwa mabitleng , ba tla motseng o mokgethwa , ba bonwa ke ba bantši mehleng ya ge Jesu a šetše a tsogile .
40027054	Bala ba go hlapetša Jesu ba na le tona ya bona , ge ba bona tšhišinyego ya lefase le tše di diregilego , ba tšhoga gagolo , ba re : Ka kgonthe , yena yo e be e le Morwa wa Modimo .
40027055	Le basadi ba bantši ba be ba le gona moo , ba lebeletše ba le kgole , ke bala ba go latela Jesu ba etšwa Galilea , ba ba bego ba mo direla .
40027056	Go bona go be go le Maria Magdalena , le Maria mmago Jakobo le Jose , le mmago barwa ba Tsebedeo .
40027057	E šetše e le mantšiboa , gwa tla monna wa mohumi wa Arimathea ; leina la gagwe e be e le Josefa ; le yena e be e le morutiwa wa Jesu .
40027058	A ya go Pilato a mo kgopela mmele wa Jesu . Pilato a laela a re a newe .
40027059	Josefa a tšea mmele wa Jesu , a o phuthela ka mašela a mašweu .
40027060	A o bea lebitleng la gagwe le lefsa , le le bego le kgorilwe leswikeng ; a kgokološetša leswika le legolo mojako wa lebitla a tloga .
40027061	Gona moo go be go na le Maria Magdalena , le Maria yola e mongwe , ba dutše ba lebane le lebitla .
40027062	Ka la ka moswana le le hlatlamago la tokišo , baperisita ba bagolo le bafarisei le bamangwalo ba phuthegela go Pilato ,
40027063	Ba re : Morena , re gopotše tše moaroši yoo a di boletšego a sa phela , a re : Ke tlo tsoga ge go fetile matšatši a mararo .
40027064	Ke gona laela gore lebitla le hlapetšwe go be go fihle letšatši la boraro ; e se re mohlomongwe barutiwa ba gagwe ba tla ba mo utswa , mme ba botša setšhaba ba re : O tsogile bahung . Ke mo maaka ao a tlogo fetiša a pele .
40027065	Pilato a fetola a re : Bahlapetši šebao ! Yang , le hlapetše lebitla ka mo le tsebago .
40027066	Ba ya ba dišiša lebitla ka bahlapetši ; mme leswika ba le beeletša ka leswao la bona .
40028001	Sabatha ge e fetile , e sa le ka meso ya letšatši pele la beke , Maria Magdalena le Maria yola e mongwe , ba tla go bona lebitla .
40028002	Gwa kwala tšhišinyego e kgolo ya lefase ka ge morongwa wa Morena a theoga legodimong , a tla a phikološa leswika la tloga mojako wa lebitla , mme a dula godimo ga lona .
40028003	A bonala a editše boka legadima , seaparo sa gagwe e le se sešweu bjalo ka leswela .
40028004	Bahlapetši ba tšhoga ba roromela , ba ba bjalo ka bahu ka go boifa .
40028005	Morongwa a bolela le basadi bala , a re : Lena le se tšhogeng . Ke tseba gobane le nyaka Jesu yo a bego a bapotšwe sefapanong .
40028006	Ga a mo ; o tsogile bjalo ka ge a boletše . Tlang le bone felo mo a bego a letše gona .
40028007	Le tsebo hlaganela le eya le botša barutiwa ba gagwe , le re : O tsogile ; mme le tsebe ge a tlo le etapele le eya Galilea . Gona kua le tlo mmona . Šedio , ke le boditše .
40028008	Basadi ba tloga moo lebitleng ka lebelo , ka tšhogo le ka thabo e kgolo ; ba kganyela ba re ba yo botša barutiwa ba gagwe .
40028009	Ge ba sa ya ba gahlana le Jesu ; a re : Thabang ! Bona ba batamela ba swara maoto a gagwe ba mo lotšha .
40028010	Jesu a bolela le bona a re : Se tšhogeng ! Sepelang le botše bana bešo le re ba ye Galilea . Gona kua ba tlo mpona .
40028011	Ya re ba sa ya , ke ge ba bangwe ba bahlapetši ba fihla motseng , mme ba botša baperisita ba bagolo tše di diregilego tšohle .
40028012	Baperisita ba bagolo ba phuthega le ba bagolo , ba lakana , ba nea bahlabani bao tšhelete e ntši ,
40028013	ba re : Bolelang le re : Barutiwa ba gagwe ba tlile bošego ba mo utswa , rena re robetše .
40028014	Ge taba yeo e ka kwala go mmuši , ke rena re tlogo mo kgodiša ra le šireletša .
40028015	Bahlapetši ba tšea ditšhelete , ba dira ka mo ba rutilwego ka gona ; mme polelo yeo ya ba morero mo go Bajuda le lehono .
40028016	Barutiwa ba lesome le motšo o tee ba ya Galilea , thabeng ye Jesu a ba laetšego .
40028017	Ge ba mmona , ba mo khunamela ; ke ge ba bangwe ba sa belaela .
40028018	Jesu a batamela a bolela le bona a re : Ke neilwe maatla ka moka legodimong le lefaseng .
40028019	Ke gona yang le dire ditšhaba ka moka barutiwa ka go ba kolobetša leineng la Tate le la Morwa le la Moya o mokgethwa ,
40028020	le ka go ba ruta go boloka tšohle tše ke le laetšego tšona . Gomme tsebang , ke na le lena ka mehla go fihla bofelong bja lefase .
41001001	Mathomo a Ebangedi ya Jesu Kriste Morwa wa Modimo .
41001002	A bile bjalo ka ge go ngwadilwe ke baporofeta ba itšego : Tseba , ke roma motseta wa ka a go ete pele , gore a go lokišetše tsela .
41001003	Lentšu la segoeledi lešokeng le re : Lekelelanyang tsela ya Morena , le lokiše mebila yagwe .
41001004	Johane a tšwelela lešokeng a kolobetša , a goelela kolobetšo ya tshokologo e išago tebalelong ya dibe .
41001005	Naga yohle ya Juda , le bohle ba Jerusalema ba tšwelela go yena , ka moka ba kolobetšwa ke yena nokeng ya Jorodane , ba bola dibe tša bona .
41001006	Mme yena Johane o be a apere kobo ya boya bja kamela , a itlemile matheka ka lerala , a eja ditšie le dinose tša naga .
41001007	A goelela a re : E a mphetago ka maatla o ntšhetše morago , yo ke sa swanelwago ke go inama pele ga gagwe ka hunolla lerala la dieta tša gagwe .
41001008	Nna ke kolobetša ka meetse ; mme yena o tlo le kolobetša ka Moya o Mokgethwa .
41001009	Mehleng yeo Jesu a tla a etšwa Natsaretha kua Galilea , a kolobetšwa ke Johane nokeng ya Jorodane .
41001010	Ya re a sa tšwa meetseng a bona magodimo a ahlama mme Moya o mokgethwa o mo theogela bjalo ka leeba .
41001011	Lentšu le etšwa legodimong la re : O Morwamoratwa wa ka yo ke kgahlwago ke yena .
41001012	Moya wa tloga o mo gapeletša wa mo iša lešokeng .
41001013	Gona moo lešokeng a dula matšatši a masome a mane a lekwa ke Sathane , a le gare ga dibata ; barongwa ba mo direla .
41001014	Mola Johane a golegilwe , Jesu o ile Galilea , a goelela Ebangedi ya mmušo wa Modimo .
41001015	A re : Lebaka le tlile ; mmušo wa Modimo o batametše ; sokologang le dumele Ebangedi .
41001016	Ya re ge a šika le lewatle , a bona Simone le Andrea ngwanabo , ba rea malokwa a bona lewatleng , gobane e be e le barei ba dihlapi .
41001017	Jesu a bolela nabo a re : Tlang le ntatele ; ke tlo le dira barei ba go phutha batho .
41001018	Bona ba napa ba tlogela malokwa a bona , ba mo latela .
41001019	Ge a fetetše pejana , a hwetša Jakobo morwa wa Tsebedeo , le Johane ngwanabo , ba hunaganya malokwa a bona ba le leselawatleng ;
41001020	A napa a ba bitša ; bona , e sa le semeetseng , ba tlogela tatabo Tsebedeo gona moo leselawatleng a na le bathwalwa , ba tloga le Jesu ba mo šetše nthago .
41001021	Ba tsena Kaperenaume ; ba sa tšo fihla , a ya phuthegong a ruta ka Sabatha .
41001022	Batho ba tlabega ka thuto ya gagwe , gobane o be a ba ruta boka e a nago le maatla , e sego bjalo ka bamangwalo .
41001023	Gona moo phuthegong ya bona go be go na le motho wa moya wa ditšhila ; yena yoo a goa a re :
41001024	O na le taba mang le rena . Wena Jesu wa Natsaretha ? A o tlile go re fediša ? Nna ke a go tseba ; o Mokgethwa wa Modimo .
41001025	Jesu a mo kgalema a re : Homola ! Tšwaa go motho yo .
41001026	Moya wa ditšhila wa mo akgaakga , wa goa ka lentšu le legolo , wa tšwa go motho yoo .
41001027	Bohle ba tšhoga , ba botšišana ba re : Ke dilo mang tšeo ? Ke thuto e mpsha e maatla . O buša meoya ya ditšhila , gomme e a mo kwa .
41001028	Gomme tumo ya gagwe ya akgofa ya tšwela thoko tšohle tša naga ya Galilea .
41001029	Ge ba tloga moo phuthegong , ba ya ngwakong wa Simone le Andrea , ba na le Jakobo le Johane .
41001030	Mme mogwegadi wa Simone o be a le dilaong a swerwe ke letadi ; a sa fihla , ba tla ba mmolela .
41001031	Jesu a ya a mo tsoša a mo swere ka seatla ; letadi la mo tloga , mme a ba apeela .
41001032	E šetše e le mantšiboa , letšatši le diketše , ba tliša balwetši bohle go yena , le ba ba nago le meoya e mebe .
41001033	Motse ka moka wa ba wa bokana moo mojakong .
41001034	Jesu a fodiša ba bantši ba ba babjago ka malwetši a mehutahuta , a leleka meoya e mebe e mentši , a se dumele ge meoya e mebe e bolela e re e a mo tseba .
41001035	Ka la ka moswana a tsoga e sa le bošego , a tšwa a ya felo mo gongwe lešokeng , a rapela gona .
41001036	Simone le ba ba bego ba na nae , ba mo šala nthago .
41001037	Ba mo hwetša ba re : Batho bohle ba a go nyaka .
41001038	Jesu a fetola a re : A re yeng metsaneng e lego fa kgauswi , ke yo ruta le gona , ka gobane ke sona se ke se tletšego .
41001039	A tšama a ruta diphuthegong tša bona nageng ka moka ya Galilea , a leleka meoya e mebe .
41001040	Gwa tla motho wa lephera , a mo kgopela , a mo khunamela ka matolo , a re : Morena , ge o ka rata , o ka kgona go mphodiša !
41001041	Jesu a mo kwela bohloko , a iša seatla a mo swara a re : Ke rata fao ; fola !
41001042	A sa realo ke ge lephera le mo tloga , a fola .
41001043	Jesu a mo laela ka thata , a mo phegelela ,
41001044	A re : O bone gore o se ke wa botša motho . Sepela o yo ipontšha go moperisita , o iše seleboga sa ba ba fodilego se se laetšwego ke Moshe , gore e be bohlatse go bona .
41001045	Motho yoo , ge a tloga moo , a tšama a bolela a gaša taba yeo gohle ; Jesu a ba a šitwa go tsena motseng a bonwa ; a dula ntle lešokeng , batho bona ba tla go yena ba etšwa thoko tšohle .
41002001	Ge go fetile matšatši , a boela motseng wa Kaperenaume , gwa kwala gore o mo gae .
41002002	Gwa bokana batho ba bantši , ba tlala pele ga mojako wa ntlo , yena a ba ruta lentšu .
41002003	Gwa fihla ba ba tlišago motho e a rephilego ditho , ba mo rwele e le ba bane .
41002004	Ge ba šitwa go batamela ka baka la lešaba la batho , ba rutla hlaka ya ngwako woo , ba phula ba fološa bolao bjoo bo letšego motho yoo wa go repha ditho .
41002005	Jesu ge a bona tumelo ya bona , a re : Ngwanaka , o lebaletšwe dibe tša gago ! A era morephaditho yoo .
41002006	Bjale gona moo go be go dutše ba bangwe ba bamangwalo . Bona ba eleletša dipelong tša bona ba re :
41002007	Motho yo o bolela dilo mang ? O roga Modimo . Ke mang e a kgonago go lebalela dibe ge e se Modimo ?
41002008	Ke ge Jesu a šetše a ba lemogile moyeng wa gagwe ge ba eleletša tše bjalo ; a ba botšiša a re : Le reng le eleletša tšeo dipelong tša lena ?
41002009	Se se bolelo ke se fe ? A ke go botša morephaditho yo wa re : O lebaletšwe dibe tša gago ; goba ke go re : Tsoga ! Rwala malao a gago o sepele ?
41002010	Fela , le tlo lemoga gobane Morwamotho o na le maatla a go lebalela dibe mo lefaseng ! Ya ba gona a bolelago le yo a rephilego ditho , a re :
41002011	Ke ra wena ge ke re : Tsoga ! Rwala malao a gago , o ye ngwakong wa gago .
41002012	Motho yoo a tsoga a rwala malao a gagwe , a tšwa a bonwa ke bohle . Ka moka ba tlabega , ba tumiša Modimo ba re : Tše bjalo ga re ešo ra di bona .
41002013	Jesu a buša a tšwela thoko ya lewatle ; lešaba ka moka la tla go yena , mme a ba ruta .
41002014	Ya re ge a feta , a bona Lefi morwa wa Alifeo a dutše ngwakong wa lekgetho . A mmitša a re : Ntatele ! Lefi a ema a mo latela .
41002015	Ya re ge Jesu a dutše dijong ngwakong wa Lefi gwa tla ba lekgetho ba bantši le badiradibe , ba dula dijong le Jesu le barutiwa ba gagwe , ka gobane ba be ba mo latetše e le ba bantši .
41002016	Gomme bamangwalo le bafarisei ge ba mmona a eja le ba lekgetho le badiradibe , ba botšiša barutiwa ba gagwe ba re : O jelang le balekgetho le badiradibe ? O nwelang le bona ?
41002017	Jesu ge a di kwa , a fetola a re : Ballangaka ga se ba thabilego , ke balwetši . Ba ke tlilego go ba biletša tshokokogong ga se ba ba lokilego , ke badiradibe .
41002018	Barutiwa ba Johane le ba bafarisei e be e le ba go fela ba ikona dijo . Bona bao ba tla ba re : Ke go reng barutiwa ba Johane le ba bafarisei ba ikona dijo , mola barutiwa ba gago ba sa ikone ?
41002019	Jesu a fetola a re : A bagwera ba monyadi ba ka kgona go ikona ge monyadi a sa na le bona ? Mehleng ya ge monyadi a sa na le bona , ba ka se kgone go ikona .
41002020	A tlo tla matšatši ao monyadi a tlogo tlošwa go bona ; ke mo ba tlogo ikona .
41002021	Ga go e a beago setsiba sa lešela le lefsa seaparong se setala ; setsiba seo sa go thiba se ka gagola seaparo se setala sa godiša lešoba .
41002022	Le gona morara o mofsa ga o photlelwe mo nkgong e onetšego ; nkgo yeo e ka palešwa ke morara ; morara wa falala , le yona nkgo ya senyega . Morara o mofsa o tšhelwa mo nkgong e mpsha .
41002023	Ka tšatši le lengwe la Sabatha ge a phatša ka mabeleng , barutiwa ba gagwe ba tšama ba ekga diako .
41002024	Bafarisei ba tla go yena ba re : O nke bone ; ba reng ba dira ka Sabatha se se sa swanelago ?
41002025	Yena a re : A ga lešo la bala tše Dafida a kilego a di dira mohla wola a hloka a swerwe ke tlala , a na le batho ba gagwe ?
41002026	Ka mo a tsenego Ngwakong wa Modimo , mehleng yela Abyathara e le yena moperisita e mogolo , a ja dinkgwa tša go bewa pele ga Modimo , tše di bego di sa swanela go ka lewa ke motho , ge e se moperisita , a nea le bao a bego a na nabo .
41002027	Le gona Jesu a ba botša a re : Letšatši la Sabatha le diretšwe go hola motho ; ga se motho e a diretšwego go hola letšatši la Sabatha .
41002028	Le gona Morwamotho , le letšatši la Sabatha , Mong wa lona ke yena .
41003001	A buša a tsena phuthegong . Gona moo go be go na le monna wa seatla se se omeletšego .
41003002	Ba mo šetša ba re re bone ge a tlo mo fodiša ka Sabatha , gore ba mmee molato .
41003003	Jesu a bolela le motho yoo wa seatla se se omeletšego , a re : Tsoga , o tle mo gare .
41003004	A tsebo botšiša batho bao a re : Se se swanetšego go ka dirwa ka Sabatha a ke botse goba bobe ? A ke go phološa bophelo , goba ke go bolaya ? Bona ba homola .
41003005	Jesu a ba dikološa mahlo a befetšwe , a nyamišitšwe ke bothata bja dipelo tša bona , ya ba gona a bolelago le motho yoo a re : Otlolla seatla sa gago ! A se otlolla , sa loka sa fola .
41003006	Bafarisei , bona ba tšwa ba mo lakana ba na le bahlanka ba Herode , gore ba mmolaye .
41003007	Jesu a tloga moo a na le barutiwa ba gagwe , a ya lewatleng , a latelwa ke bontši bjo bogolo bja ba Galilea , le ba ba tšwago nageng ya Juda .
41003008	Le ba Jerusalema , le ba Idumea , le ba mošola wa noka ya Jorodane , le ba mathoko a Tiro le Sidone , bontši bjo bogolo bja ba ba kwelego tše a di dirago , ba tla go yena .
41003009	A laela barutiwa ba gagwe a re , ba dule ba mo lokišeditše leselawatle la ge lešaba leo le ka mo pataganya .
41003010	Ka gobane o be a fodiša ba bantši ba ba bego ba tlaišega , ba ba ba mo wela godimo gore ba mo kgwathe .
41003011	Le meoya e mebe ge e mmona , ya wela fase pele ga gagwe , ya goa ya re : O Morwa wa Modimo .
41003012	Yena a e kgalema ka thata a re e se mo tsebatše .
41003013	Gomme a rotogela thabeng , a bitša ba a bego a ba rata ; ba tla go yena .
41003014	A bea ba lesome le metšo e mebedi , gore ba be le yena , le gore a ba rome ba yo ruta .
41003015	Le gore ba be le maatla a go fodiša malwetši , le a go leleka meoya e mebe .
41003016	A bea ba lesome le metšo a mebedi . Simone a mo reela la Petro .
41003017	Le Jakobo morwa wa Tsebedeo , le Johane ngwanabo , a ba reela la Beneharageme , ke go re Boramedumo ,
41003018	le Andrea , le Filipi , le Baratholomeo , le Mateo , le Tomase , le Jakobo morwa wa Alifeo , le Thadeo , le Simone wa Kana ,
41003019	le Judase Isikariote , yola wa go mo eka .
41003020	Ge ba boetše gae , lešaba la buša la bokana , la ba šitiša le go ja bogobe .
41003021	Bagabo ge ba di kwa , ba tla gore ba mo sware , gobane ba be ba re : Ga a sa tseba se a se dirago .
41003022	Gomme bamangwalo ba ba tlilego ba etšwa Jerusalema , ba re o na le Beletsebulu , ba re o leleka meoya e mebe ka yena mmuši wa yona meoya e mebe .
41003023	Jesu a ba bitša a bolela nabo ka seswantšho a re : Sathane a ka kgona bjang go leleka Sathane ?
41003024	Ge mmušo o ka kgaogana seng , mmušo woo o ka se ke wa tia .
41003025	Le ba lapa ge ba kgaogana seng , lapa leo le ka se ke la tia .
41003026	Le Sathane ge a ka itsogela a ikgaoganya , a ka se ke a tia , e tlo ba bofelo bja gagwe .
41003027	Ga go e a kgonago go tsena ngwakong wa monna wa mogale a thopa thoto ya gagwe , ge a sa thome ka go tlema mogale yoo , a kgona a thopa tša ngwakong wa gagwe .
41003028	Ruri , ke a le botša , bana ba batho ba tlo lebalelwa sebe mang le mang , le yona thogako ge ba rogile Modimo .
41003029	Fela , e a rogago Moyamogethwa , a ka se ke a lebalelwa neng le neng ; o oba molato wo o sa felego .
41003030	A realo ka ge ba re o na le moya wa ditšhila .
41003031	Gwa tla mmagwe le bana babo , ba ema ntle , ba roma motho wa go yo mmitša .
41003032	Ke ge lešaba le dutše le mmeile gare . Ba mmotša ba re : Mmago le bana beno šebao , ba a go nyaka .
41003033	Yena a fetola a re : Mmane le bana bešo ke bomang ?
41003034	A dikološa mahlo a lebelela ba ba mmeilego gare , a re : Bommane le bana bešo šeba .
41003035	Gobane e a dirago thato ya Modimo ke yena ngwana wešo , ke kgaetšedi ya ka , le mmane .
41004001	A buša a thoma go ruta lewatleng , a phuthegelwa ke lešaba le lentši , a ba a namela leselawatle , a dula mo go lona le le lewatleng , lešaba ka moka le eme lešing la lewatle .
41004002	A ba ruta ditaba tše ntšintši ka diswantšho ; a ba anegela thuto ya gagwe a re :
41004003	Theetšang ! Bonang , go tšwele mobjadi a bjala .
41004004	Ge a bjala , tše dingwe tša wela tseleng ; dinonyana tša sebakeng tša tla tša di ja .
41004005	Tše dingwe tša wela lekgwareng mo go se nago mobu o montši ; tša akgofa tša mela ka ge mobu o sa iše fase .
41004006	Ya re tšatši le hlabile , tša pona tša omelela ka go hloka medu .
41004007	Tše dingwe tša wela meetlweng ; meetlwa ya gola ya di bipa , tša se tswale selo .
41004008	Tše dingwe tša wela mobung o botse , tša mela , tša gola , tša bea dienywa ; tše dingwe tša tšwa masome a mararo ; tše dingwe tša tšwa masome a selelago ; tše dingwe tša tšwa lekgolo .
41004009	A fetša ka go re : E a nago le ditsebe tša go kwa , a a kwe .
41004010	Mohla ba le noši , ba lesome le metšo e mebedi , le ba ba bego ba na le yena , ba mmotšiša seswantšho seo .
41004011	A fetola a re : Lena le filwe go tseba dithopa tša mmušo wa Modimo ; bao ba ntle , tšohle ba di botšwa ka diswantšho ,
41004012	gore go bona ba bone , mme ba se lemoge ; go kwa ba kwe , mme ba se hlaologanye ; gore ba se ke ba sokologa ka ba lebalela .
41004013	A iša pele a re : Ge seswantšho se le sa se hlaologanye , tše dingwe diswantšho ka moka le tlo di lemoga bjang ?
41004014	Mobjadi o bjala lentšu .
41004015	Ba go bjalelwa tseleng ke bao , e rego ge lentšu le bjalwa go bona , ba re go le kwa , Sathane a nape a tle a ba amoga lentšu le le bjetšwego mo go bona .
41004016	Ba go bjalelwa lekgwareng ke bao e rego ge ba kwele lentšu ba akgofa ba le amogela ka thabo .
41004017	Fela , ga ba na medu dipelong tša bona , ke ba lebakanyana fela . Mohla go tsoga dihlokofatšo le tlaišo ka baka la lona lentšu ba tloga ba ngala .
41004018	Ba bangwe ke ba go bjalelwa meetlweng . Ke bao ba kwago lentšu ,
41004019	gwa tsena pelaelo tša bophelo bjono , le bofora bja lehumo , le dikganyogo tša dilo tše dingwe , tša bipa lentšu , mme le opafale .
41004020	Ge e le bao ba go bjalelwa mobung o botse , ke ba ba kwago lentšu , ba le amogela , ba enywa dienywa , ba tšwa masome a mararo , le masome a selelago , le lekgolo .
41004021	A ba ruta a re : A lebone le tlela go ribegetšwa ke seroto , le ge e le go bewa tlase ga sedulo ? A ga le tlele go hlomelwa sehlomong ?
41004022	Gobane ga go na sephiri se se sa tlogo bonagala ; ga go seutwa se se sa tlogo tšwelela pepeneneng .
41004023	Ge motho a na le ditsebe tša go kwa , a a kwe .
41004024	A ba ruta a re : Setšang se le se kwago . Seelo se le elago ka sona , ke se le tlogo elelwa ka sona ; mme lena ba le kwago le tlo ekeletšwa .
41004025	E a nago natšo , o tlo newa ; e a se nago natšo , o tlo amogwa le tše a nago natšo .
41004026	A buša a re : Mmušo wa Modimo o swana le ge motho a bjala peu tšhemong .
41004027	A robala , a tsoga , bošego le mosegare ; peu ya mela ya gola yena a sa tsebe .
41004028	Gobane mobu o mediša mabele ka noši ; go thoma lekgaba , gwa tla seako , seako sa tsebo tlala mabele .
41004029	Ge mabele a budule , ke gona a išago thipa , ka gobane go fihlile puno .
41004030	A buša a re : Mmušo wa Modimo re ka o swantšha kang ? Goba re ka o bolela ka seswantšho sefe ?
41004031	O swana le thorwana ye lehloko , ye e rego e sa bjalwa mo mobung , ya ba yona e nnyane go dipeu tšohle lefaseng .
41004032	Ya tlo re ge e bjetšwe , e hloge e be e kgolo e fete merogo ka moka , e be le makala a matelele , ao dinonyana tša sebakeng di kgonago go aga moriting wa ona .
41004033	A ba ruta ka diswantšho tše ntši tše bjalo , ka mo ba bego ba kgona go mo kwa .
41004034	A ba ruta ka go fela a ba swantšhetša . Ge e le barutiwa ba gagwe a ba hlathollela ge ba nnoši .
41004035	Ka mantšiboa a letšatši leo a ba bitša a re : A re seleleng mošola .
41004036	Ba laelana le lešaba , ba tloga nae a le moo leselawatleng ; a mangwe maselawatle a mo felegetša .
41004037	Gwa tsoga sesesedi se segolo sa ledimo , sa gašetša maphoto mo leselawatleng , la nyako tlala meetse .
41004038	Mme yena o be a le lešagong la leselawatle a ithobaletše mosamong . Ba tla ba mo tsoša ba re : Moruti ! A ga o re selo ge re lahlega ?
41004039	Yena a tsoga , a kgalema ledimo , a bolela le lewatle , a re : Homola o re “ tuu ” ! Ledimo la okobala , mme gwa ruthela ruri .
41004040	A bolela le bona a re : Le reng le boifa ka mokgwa wo ? Le reng le hloka tumelo gakaakaa ?
41004041	Bona ba swerwe ke tšhogo e kgolo ba botšišana ba re : Bjale motho yo ke mang ge ledimo le lewatle le tšona di mo kwa ?
41005001	Ba fihla mošola wa lewatle nageng ya ba Gadara .
41005002	Ge ba sa fologa leselawatle , ba napa ba gahlana le motho e a nago le moya wa ditšhila a etšwa mabitleng ,
41005003	Yo bodulo bja gagwe bo bego bo le mabitleng . Gomme go be go se motho e a kgonnego go mo tlema , le ge e le ka ditshipi .
41005004	Gobane o be a šetše a tlemilwe ka marala le ka ditshipi ; mme ditshipi a di konoganya , a kgaola marala go se motho e a kgonago go mo thapiša .
41005005	O be a dula mabitleng bošego le mosegare , a fela a goa a ithuma ka mabje .
41005006	Ya re ge a bona Jesu a sa le kgole , a kitima a tla a mo khunamela , a hlaboša lentšu a re :
41005007	Ke na le taba mang le wena Jesu Morwa wa Modimo yo godimodimo ? Ke go phegelela ka Modimo ke re o se ke wa ntlaiša .
41005008	A realo ka gobane Jesu o be a itše : Tšwa go motho yoo , wena moya wa ditšhila !
41005009	A mmotšiša a re : Leina la gago o mang ? A fetola a re : Ke nna Madira , gobane re ba bantši .
41005010	A mo phegelela a re Jesu a se ke a mo leleka nageng yeo .
41005011	Bjale , go be go na le mohlape o mogolo wa dikolobe , di fula modutameng wa thaba .
41005012	Meoya e mebe yeo ka moka ya mo kgopela ya re : Re romele dikolobeng tšeo , re yo tsena go tšona .
41005013	Jesu a dumela . Meoya ya ditšhila ya tšwa , ya tsena dikolobeng ; mme mohlape ka moka wa iphekemetša ka legaga wa kodumela lewatleng ; dikolobe tše e ka bago tše dikete tše pedi tša hwela lewatleng .
41005014	Badiši ba tšona ba tšhaba , ba yo bolela motseng le mašemong ; batho ba tla go bona se se diregilego .
41005015	Ba fihla go Jesu , ba bona motho yola wa meoya e mebe a dutše , a apere , a bego a na le “ madira ” ; mme ba tšhoga .
41005016	Ba ba di bonego ba ba anegela se se diregetšego motho yoo wa meoya e mebe , le tša dikolobe .
41005017	Bjale ba thoma go kgopela Jesu , ba re a tloge mellwaneng ya bona .
41005018	Ge Jesu a sa re ke namela leselawatle , motho yola a bego a na le meoya e mebe , a mo kgopela go ka ya le yena .
41005019	Jesu a se mo dumelele , a mo laela a re : Boela gae go ba geno , o ba botše tše kgolo tše Morena a go dirilego tšona , ka mo a go gaugetšego .
41005020	Motho yoo a tloga a ya le naga ya Dekapoli , a kwalakwatša tše kgolo tše Jesu a mo dirilego tšona ; bohle ba tlabega .
41005021	Eitše ge Jesu a seletše mošono ka leselawatle , a phuthegelwa ke lešaba le lentši , yena a sa le lešing la lewatle .
41005022	Ke ge go fihla e mongwe wa ba bagolo ba phuthego , yo leina la gagwe e lego Jairo ; a re go bona Jesu , a wela fase maotong a Jesu .
41005023	A mo rapela a re : Morwedi wa ka o a felela . A nke o tle o mmee diatla a phologe a phele .
41005024	Jesu a ya nae ; lešaba le lentši la mo latela , la ba la mo pitlaganya .
41005025	Gomme go be go na le mosadi e a bego a feditše nywaga e lesome le metšo e mebedi a babja ke bolwetši bja ngope .
41005026	O be a tlaišegile ka tše ntši ka dingaka tše ntši , a feditše dilo tša gagwe ka moka ka go alafsa a sa fole , bolwetši bja gagwe bo fela bo befa .
41005027	A ba a botšwa tše Jesu a di dirago ; a tla a le gare ga lešaba , a kgwatha kobo ya Jesu ka morago .
41005028	Gobane o be a re : Ge nka fo kgwatha kobo ya gagwe fela , ke tla fola .
41005029	Ka kgonthe mothopo wa madi a gagwe wa gopa , a kwa mo mmeleng wa gagwe a fodile bohloko bjoowe .
41005030	Jesu ge a ekwa ge mo go yena go tšwele maatla , a napa a retologa a le gare ga lešaba , a re : Ke mang a kgwathilego kobo ya ka ?
41005031	Barutiwa ba gagwe ba re : Ge o bona lešaba le go pitlaganya , a o sa re : Ke kgwathilwe ke mang ?
41005032	Jesu a ba dikološa mahlo gore a bone yoo a di dirilego .
41005033	Ke mo mosadi yoo a tšhogilego a roromela , gobane a tseba se a se dirilwego ; a tla a mo khunamela a mmotša tšohle a se ute selo .
41005034	Jesu a re : Ngwanaka ! Tumelo ya gago e go phološitše ; sepela o rotše pelo , o fodile bohloko bja gago .
41005035	A re a sa bolela , gwa fihla ba ga mogolo wa phuthego , ba re : Morwedi wa gago o hwile . Moruti yoo o sa mo lapišetšang ?
41005036	Jesu ge a ekwa ba realo , a bolela le mogolo wa phuthego a re : Se tšhoge ! Sa gago a e be go dumela .
41005037	A ya a na le Petro le Jakobo le Johane ngwanabo Jakobo , a se dumele ge go latela ba bangwe .
41005038	A fihla ngwakong wa mogolo wa phuthego , a bona lešata , ge ba lla ba golola ka gogolo .
41005039	A tsena a ba sola a re : Le tlaletšang lešata ? Le reng le lla ? Ngwanenyana yo ga a ka a hwa ; o robetše .
41005040	Bona ba mo sega . Yena a ba lelekela ntle bohle , a bitša tatago ngwanenyana le mmagwe , le bao a bego a tlile nabo a tsena nabo moo ngwanenyana a letšego gona .
41005041	A mo swara ka seatla , a re : Thalitha kumi ! Ke go re : Mosetsanyana , ke re : Tsoga !
41005042	A sa realo ke ge mosetsanyana a tsoga , a sepela . E be e le wa nywaga e lesome le metšo e mebedi . Batho ba swarwa ke tlalelo e kgolo .
41005043	Jesu a ba laela ka maatla , a re taba ye e se tsebje ke motho ; a re ngwanenyana a fiwe dijo .
41006001	A tloga fao a tla motseng wa gabo ; barutiwa ba gagwe ba mo latela .
41006002	Ge go tlile tšatši la Sabatha , a ruta phuthegong , mme ba ba mo kwelego , e le ba bantši , ba tlabega ba re : Ditaba tše o di tšere kae ? Ke bohlale mang bjo a bo filwego ? Ke maatla mang a makaakaa a a dirago ka matsogo a gagwe ?
41006003	A ga se yena mmetli yola morwa wa Maria , ngwanabo Jakobo le Jose le Juda le Simone ? Le dikgaetšedi tša gagwe a ga di mo go rena ? Ba re : O a re gakiša .
41006004	Jesu a bolela le bona a re : Moporofeta ga a ke a nyatšega ge e se motseng wa gabo , le metswalong ya gagwe , le lapeng la gabo .
41006005	Gomme felo fao ga a ka a kgona go dira mohlolo , ge e se go fodiša balwetši ba sego nene ka go ba bea diatla .
41006006	A kgotsa go se dumele ga bona . A dikologa ka dinakaneng tša gona , a fela a ruta .
41006007	A bitša ba lesome le metšo e mebedi , a ba roma ka babedi ka babedi , a ba fa maatla a go fenya meoya ya ditšhila .
41006008	A ba laela a re ba se ke ba tloga le mefago , ge e se lepara fela ; a re ba se ke ba tloga le mekotla le ge e le senkgwa , le ge e le tšhelete dikgwameng .
41006009	Dieta , a re ba rwale ; fela , ba se apare dikobo tše pedi .
41006010	A re : Lapa le le tsenago go lona , le dule mo go lona , le be le fetele pele .
41006011	Mo ba ganago go le amogela le go le kwa , le tloge fao le hlohlore le lerole la dinaong tša lena , gore e be bohlatse go bona . Ruri ke a le botša , motse woo ka tšatši la kahlolo , — metse ya Sodoma le Gomora e tlo bona tše kaone .
41006012	Barutiwa ba tšwa , ba tšama ba goelela ba re batho ba sokologe .
41006013	Ba leleka meoya e mebe e mentši , ba tlodiša balwetši ba bantši makhura , ba ba fodiša .
41006014	Kgoši Herode ge a kwele ge la Jesu le tumile , a re : Johane Mokolobetši o tsogile bahung ; ke tšona di mo kgonišago go dira mehlolo .
41006015	Ba bangwe ba re : Ke Eliya . Ba bangwe ba re : Ke moporofeta , o swana le baporofeta ba kgale .
41006016	Herode ge a di kwa a re : Ke yena Johane yo ke mo kgaotšego hlogo ; o tsogile bahung .
41006017	Ka gobane Herode o be a romile bahlanka ba swara Johane ; a mo tlema a mo iša kgolegong , e le ka baka la Herodia yo a bego a mo tšere e le mosadi wa Filipi ngwanabo .
41006018	Gobane Johane o be a sotše Herode a re : Ga go a go lokela ge o tšea mosadi wa ngwaneno .
41006019	Herodia a dula a mo hloile , a rata go mmolaya , mme a šitwa .
41006020	Ka gobane Herode o be a boifa Johane , a mo tseba ge e le monna wa moloki , e le e mokgethwa . A mo lotola ; ditabeng tše ntši a mo kwa , a kgokgona ; a upa a kganyoga go mo kwa .
41006021	Gwa ba gwa tla letšatši la tšona . Ke la mohla Herode a dirilego monyanya wa matswalo a gagwe , a o diretše dikala tša gagwe , le balaodi ba dira , le bagolo ba Galilea .
41006022	Gwa tsena morwedi wa Herodia a bina , a kgahliša Herode le ba ba bego ba dutše dijong le yena . Yena kgoši a bolela le mosetsana yoo a re : Kgopela ke go nee se o se ratago .
41006023	A ba a ena a re : Se o se kgopelago ke tlo go nea , le ge e ka ba go go arolela naga ya ka ka bogare .
41006024	Mosetsana a tšwa a yo bolela le mmagwe a re : Ke tlo kgopelang ? Mmagwe a re : Kgopela hlogo ya Johane Mokolobetši .
41006025	Mosetsana a kitima a tsena go kgoši a kgopela a re : Ke rata ge o mpha hlogo ya Johane Mokolobetši , e tle fa ka mogopo e sa le bjale .
41006026	Kgoši a nyama ka kudu . Fela a šitwa go mo tima ka ge e enne go na le ba ba dutšego dijong le yena .
41006027	A napa a roma mohlabani , a mo laela a re a yo tšea hlogo ya Johane .
41006028	Mohlabani a ya ntlong ya kgolego a mo kgaola hlogo , a e tliša ka mogopo , a e nea mosetsana yoo ; mosetsana a ya a e nea mmagwe .
41006029	Ya re ge barutiwa ba Johane ba di kwa , ba tla ba rwala setoto sa gagwe , ba se boloka lebitleng .
41006030	Gomme baapostola ba boa ba phuthegela go Jesu , ba mo anegela tšohle tše ba di dirilego , le tše ba di rutilego batho .
41006031	Yena a re : Tlang re ye lešokeng re nnoši , re ye mo go sego batho , le khutše ka go nyane ; ka gobane ba ba bego ba tsena ba etšwa e be e le ba bantši , ba ba hlokiša le lebaka la go ja .
41006032	Ba tloga ka leselawatle , ba ya felo go lego lešoka , mo go sego batho .
41006033	Fela , mašaba a ba bona ge ba eya ; ba bantši ba mo tseba . Ba tla ba etšwa metseng ba sepela ka dinao , ba kganyelela felo moo a yago , ba bokana a sešo a fihla .
41006034	Jesu ge a tšwelela a bona e le lešaba le lentši ; a ba šokelwa gobane ba be ba le bjalo ka dinku tše di se nago modiši ; a thoma go ba ruta ka ditaba tše ntši .
41006035	Letšatši ge le šetše le rapama , barutiwa ba gagwe ba tla go yena ba re : Felo fa ke lešokeng , gomme letšatši le ile .
41006036	Laela batho ba ye merakeng le metseng e lego kgauswi , ba ithekele dijo .
41006037	Yena a fetola a re : A ba fiwe dijo ke bolena . Bona ba re : A o re re ka yo reka dinkgwa ka mašeleng a makgolo a mabedi , ra ba nea ba ja ?
41006038	Yena a re : Le na le dinkgwa tše kae ? Sepelang le bone . Ba ya ba hlola , ba tla ba re : Dinkgwa ke tše tlhano ; dihlapi ke tše pedi .
41006039	Yena a laela a re batho ba dule fase bohle ka dihlopha bjanyeng bjo botala .
41006040	Batho ba bokana fase ka dihlopha tša ba lekgolo le tša ba masome a mahlano .
41006041	Yena a tšea dinkgwa tšeo tše tlhano le dihlapi tše pedi , a lelala , a leboga , a di ngwathaganya a nea barutiwa ba gagwe ; bona ba di abela batho ; le dihlapi tšela tše pedi a di arolela bohle .
41006042	Ka moka ba ja ba khora .
41006043	Ba topa marathana , gwa tlala diroto tše lesome le metšo e mebedi , ba topile le marathana a dihlapi tšela .
41006044	Gomme ba ba llego dinkgwa e be e le banna ba dikete tše tlhano .
41006045	Bjale a gapeletša barutiwa ba gagwe a re ba namele leselawatle , ba mo ete pele ba selele mošola ba ye Betsaida , yena a sa laelana le lešaba .
41006046	A re a ba kgaoletše , a rotogela thabeng a yo rapela .
41006047	E šetše e le mantšiboa , leselawatle le be le le gare ga lewatle . Yena a le lebotong a nnoši .
41006048	A bona ge ba swere bothata ka go sepediša leselawatle , gobane , phefo e be e etšwa mo ba lebilego gona . Ka tišo ya bone ya bošego a tla go bona a sepela godimo ga lewatle , a rata go ba feta .
41006049	Ge ba mmona a sepela godimo ga lewatle , ba re ke seriti , ba hlaba mokgoši .
41006050	Gobane ba ba mmona bohle , mme ba tlalelwa . Yena a bolela le bona a re : Beang dipelo ! Ke Nna ! Se boifeng !
41006051	A tla a namela leselawatle la bona , mme phefo ya ruthela . Ya ba gona ba tlabegago ruri ba kgotsa ;
41006052	Ka gobane ba be ba sešo ba hlaologanya modiro wola wa dinkgwa , dipelo tša bona di sa tšhogile .
41006053	Ge ba setše , ba tla nageng ya Genesareta , ba fologa leselawatle .
41006054	Ba sa namela lebotong , batho ba mo tseba ka pele .
41006055	Ba kitima ba ya mathokong ka moka a naga yeo , ba yo rwala balwetši ka maako , ba ba iša mo ba kwago gore o ile gona .
41006056	Mo gohle mo a tsenago , metsaneng le merakeng , mo go fela ba bea balwetši dikgorong , ba ba kgopelela gore ba kgwathe morumo wa kobo ya gagwe ; mme bohle ba ba o kgwathilego ba fola .
41007001	Bafarisei le ba bangwe ba bamangwalo ba ba tšwago Jerusalema , ba phuthegela go yena .
41007002	Ba bona ba bangwe ba barutiwa ba gagwe ba eja bogobe ka diatla tše ditšhila , ke go re , tše di sešogo tša hlapišwa .
41007003	Ge e le bafarisei le Bajuda ka moka ga ba ke ba eja ba sešo ba hlapa diatla , e le gona go gomarela mekgwa ya ba bagolo .
41007004	Le ge ba boa kgorong , ga ba je ba sešo ba hlapa . Le tše dingwe tše ntši di gona tše ba di tlwaetšego ba di gomarela , tša go hlatswa dinwelo le dipitša le meruswi le malao .
41007005	Bjale bafarisei le bamangwalo ba mmotšiša ba re : Ke go reng barutiwa ba gago ba sa ye ka mokgwa wa bagolo , ge ba fo ja bogobe ka diatla tše ditšhila ?
41007006	Jesu a fetola a re : Jesaya o porofetile gabotse a era bolena baikaketši , ge a ngwala a re : Setšhaba se se ntheta ka melomo , mola dipelo tša bona di le kgole le nna .
41007007	Ge ba mpoifa e fo ba lefela , ba ruta thuto ya malayabatho .
41007008	Le tlogela molao wa Modimo , la gomarela metlwae ya batho .
41007009	A re : Le kgona gabotse go hlokomologa molao wa Modimo , gore le gomarele metlwae ya lena .
41007010	Gobane Moshe o itše : Godiša tatago le mmago ; a re : E a rogago tatagwe le mmagwe o tlo hwa lehu .
41007011	Lena la tla la re : Ge motho a ka botša tatagwe le mmagwe a re : Se ke bego ke swanetše go le hola ka sona ke se dirile sedimo ; la re o thakgile .
41007012	Ke mo le lesišago motho go thuša tatagwe le mmagwe .
41007013	Le fediša molao wa Modimo ka go šetša mekgwa ya lena ye le e atlaladitšego ; gomme ke tše ntši tše bjalo tše le di dirago .
41007014	A buša a bitša lešaba le mo kgobokanela ; a bolela a re : Ka moka ga lena theetšang se ke se bolelago , le kwišiše .
41007015	Motho ga a kgone go tšhilafala ka se se mo tsenago se etšwa ntle . Tše di mo tšhilafatšago ke tše di tšwelago ntle di etšwa mo go yena .
41007016	Ge motho a na le ditsebe tša go kwa , a a kwe .
41007017	Ya re a tlogetše lešaba , a ile ngwakong , barutiwa ba gagwe ba mmotšiša seswantšho seo .
41007018	A fetola a re : Anthe le lena le sa hloka tlhaologanyo ? A ga le lemoge gore tše di tsenago motho di etšwa ka ntle , di ka se mo tšhilafatše ?
41007019	Ka gobane ga di tsene pelong , di tsena maleng , tša tsebo tšwela mantle ka tsela e ntšhago tšohle tše di llwego .
41007020	A re : Tše di hlagago mothong ke tšona tše di mo tšhilafatšago .
41007021	Mo pelong tša batho ke mo go hlagago dikgopolo tše mpe tša maotswa , le tša bohodu , le tša polao .
41007022	Le tša tlhalo , le tša megabaru , le tša lonya , le tša bomenetša , le tša bohori , le tša mona , le tša mahlapa , le tša boikgodišo , le tša bošilo .
41007023	Tše mpe tše ka moka di hlaga pelong tša tšhilafatša motho .
41007024	A tloga moo a ya mathokong a Tiro le Sidone , a tsena ntlong e nngwe a sa rate go tsebja ; fela , a šitwa go ikuta ,
41007025	Ka gobane mosadi e mongwe , e a bego a na le ngwananyana wa moya wa ditšhila , ge a mo kwele , a tla a wela fase maotong a Jesu .
41007026	E be e le mosadi wa Mogerika wa mohuta wa ba Sirofenike . A kgopela Jesu gore a leleke moya woo o mobe go ngwananyana wa gagwe .
41007027	Jesu a fetola a re : Lesa go thome go khora bana . Ga go botse ge motho a ka tšea bogobe bja bana a bo lahlela dimpšanyana ,
41007028	Mosadi a fetola a re : Go bjalo . Morena . Dimpšanyana di le tlase ga majelo di ja marathana a dijo tša bana .
41007029	Jesu a re : Sepela ! Moya o mobe o tšwile go ngwananyana wa gago . Ke realo ka baka la polelo ya gago .
41007030	Mosadi a boela lapeng la gagwe , a hwetša ngwananyana wa gagwe a robetše malaong , moya o mobe o tšwile .
41007031	A boa moo mathokong a Tiro , a phatša naga ya Sidone , a tla lewatleng la Galilea nageng ya Dekapoli .
41007032	Ba tla go yena ba na le motho wa sefoa sa semuma ba mo kgopela ba re a mmee diatla .
41007033	Jesu a tšwa nae lešabeng , a tshwa mare , a mo kgwatha leleme .
41007034	A lelala , a fegelwa , a bolela nae a re : Hefatha ! Ke go re : Thibologa !
41007035	Motho yoo a thibologa ditsebe , le leleme la gagwe la lokologa ka pele , mme a bolela gabotse .
41007036	Jesu a ba laela a re ba se ke ba botša motho ; fela , go ba iletša ya ba gona go ba gašiša taba yeo .
41007037	Mme ba tlabegile gagologolo ba re : Tšohle o di dirile gabotse ; o kwiša difoa ; o bolediša dimuma .
41008001	Mehleng yeo gwa boela gwa ba le lešaba le lentši la batho , ba se ne sa go ja . Jesu a bitša barutiwa ba gagwe , ba tla go yena . A re :
41008002	Mašaba a ke a kwela bohloko , gobane e šetše e le matšatši a mararo ba fela ba dutše le nna ba se ne sa go ja .
41008003	Ge nka ba fa tsela ba ya magae ba sa na le tlala , ba tlo šarelwa tseleng ; ka gobane ba bangwe ba bona ba tšwa kgole .
41008004	Barutiwa ba fetola ba re : Dijo tša go khoriša lešaba le lekaakaa motho a ka di hwetša kae mono lešokeng ?
41008005	Yena a ba botšiša a re : Le na le dinkgwa tše kae ? Ba re : Ke tše di šupago .
41008006	Jesu a laela a re lešaba le dule fase . A tšea dinkgwa tšeo tše šupago , a leboga , a ngwatha , a nea barutiwa ba gagwe a re ba abele batho ; mme ba di abela lešaba .
41008007	Le gona ba be ba na le dihlatswana di se kae ; le tšona a di šegofatša , a re ba abelwe tšona .
41008008	Ba ja ba khora , ba topa marathana a tlala diroto tše di šupago .
41008009	Gomme ba ba llego e be e ka ba ba dikete tše nne ; mme a ba lesa ba tloga .
41008010	A tloga moo a namela leselawatle , ba tla nageng ya Dalamanutha .
41008011	Gwa tla bafarisei ba fetolana le yena , ba re a ba direle mohlolo o tšwago legodimong , e le go mo leka .
41008012	Yena a fegelwa moyeng wa gagwe a re : Moloko wo o nyakelang mohlolo ? Ruri , ke a le botša , moloko wo o ka se ke wa newa mohlolo .
41008013	A ba tlogela , a selela mošola ka leselawatle .
41008014	Ba be ba lebetše go tloga le mefago , ba na le senkgwa se tee fela mo leselawatleng .
41008015	Jesu a ba kgothatša a re : Le bone gore le phafogele komelo ya bafarisei le komelo ya Herode .
41008016	Bona ge ba boledišana ba re : O ra ge re se ne mphago .
41008017	Jesu , ka go tseba , a re : Le reng le eleletša mefago ye le sa kago la tloga nayo ? A le bjalo ga lešo la hlalefa la hlaologanya ? A le bjalo dipelo tša lena e sa le tše thata ?
41008018	A ga le bone mola le na le mahlo ? A ga le kwe mola le na le ditsebe ?
41008019	Mola ba dikete tše tlhano ke ba ngwathetše dinkgwa tše tlhano , le tšere diroto tše kae tša marathana ? Bona ba re : Tše lesome la metšo e mebedi .
41008020	Mola ba dikete tše nne ke ba ngwathetše dinkgwa tše di šupago , le tšere diroto tše kae tša marathana ? Bona ba re : Tše di šupago .
41008021	Yena a re : Le reng le sa hlaologanye ?
41008022	Ba tsena Betsaida . Batho ba tliša sofofu go yena , ba mo kgopela ba re a mmee diatla .
41008023	Yena a swara motho yoo wa sefofu ka seatla , a tšwa nae mo motseng , a mo tshwela mahlong , a mmea diatla , a mmotšiša a re : A o a bona ?
41008024	Motho yoo a gadia a re : Ke bona batho , eke ke dihlare ba dikologa .
41008025	A buša a mmea diatla mahlong , a re a gadie . Motho yoo a folela ruri , a bona tšohle gabotse .
41008026	Jesu a re a tloge a boele gae , a re : O se ke wa tsena fa motseng ; le gona o se ke wa botša motho wa fa motseng .
41008027	Jesu a tloga le barutiwa ba gagwe , a ya metsaneng ya Kesarea-Filipi . Ba le tseleng a botšiša barutiwa ba gagwe a re : Batho ge ba mpolela ba re ka mang ?
41008028	Barutiwa ba fetola ba re : Ba re o Johane Mokolobetši . Ba bangwe ba re o Eliya . Ba bangwe ba re o e mongwe wa baporofeta .
41008029	Jesu a re : Gomme lena le re ke mang ? Gwa fetola Petro a re : O Kriste .
41008030	Jesu a ba laela thata a re ba se ke ba mmolela le go motho o tee .
41008031	Ke mo a thomilego go ba ruta tša Morwamotho , ge a swanetše go tlaišwa ka tše ntši , le go lahlwa ke ba bagolo , le ba mangwalo , le go bolawa , le go tsoga ge go fetile matšatši a mararo .
41008032	Ditaba tše a di bolela ka mafolofolo . Petro a mmiletša thopeng , a thoma go mo sola .
41008033	Jesu a retologa a lebelela barutiwa ba gagwe , a sola Petro a re : Tloga fa pele gaka , wena lenaba ; gobane ga o eleletše tša Modimo ; o eleletša tša batho .
41008034	Bjale Jesu a phutha lešaba le barutiwa ba gagwe , a bolela le bona a re : Ge motho a rata go ntšhala morago a ikgafe a rwale sefapano sa gagwe mme a ntatele .
41008035	Gobane e a ratago go phološa bophelo bja gagwe , o tlo bo lahla , mme e a lahlago bophelo bja gagwe ka baka la ka le ka baka la Ebangedi , o tlo bo phološa .
41008036	Gobane motho go tlo mo holang ge a ka rua lefase ka moka , mme a senyegelwa le moya wa gagwe ?
41008037	Goba motho a ka ntšhang sa go rekolola moya wa gagwe ?
41008038	E a nago le maseme ka baka la ka le ka baka la dipolelo tša ka a le gare ga moloko wo wa bahlanogi le badiradibe , yena yoo le Morwamotho o tlo ba le maseme ka baka la gagwe mohla a tlago ka letago la Tatagwe a na le barongwa ba bakgethwa .
41009001	A bolela le bona a re : Ruri , ke a le botša , mo go bona mmušo wa Modimo o etla ka maatla .
41009002	Ge go fetile matšatši a selelago , Jesu a tloga a na le Petro le Jakobo le Johane , a ba iša thoko thabeng e telele ba nnoši ; mme a fetoga lebopo ba mo lebeletše .
41009003	Diaparo tša gagwe tša taga di phadima bjalo ka leswela ; mo lefaseng ga go na mohlatswi e a kgonago go hlatswa seaparo sa šweufala ka mokgwa woo .
41009004	Ba bona Eliya le Moshe ba bolela le Jesu .
41009005	Petro a bolela a re : Moruti , ke mo go botse ge re le fa . Re tlo aga mekutwana e meraro . O mongwe e be wa gago ; o mongwe e be wa Moshe ; o mongwe e be wa Eliya .
41009006	A realo a sa tsebe se a se bolelago , gobane ba be ba tšhogile gagolo .
41009007	Gwa tla leru la ba apeša ka thiti , gwa kwala lentšu le etšwa lerung , la re : Yo ke yena Morwamoratwa wa ka ; le mo kwe .
41009008	Ya re ge ba sa re re iša mahlo , ba se hlwe ba bona motho , ba bona ba šetše le Jesu a nnoši .
41009009	Ge ba fologa thabeng , Jesu a ba laela a re ba se ke ba botša motho tše ba di bonego , ge e se ge Morwamotho a tsogile bahung .
41009010	Taba ye ya dula ba e utile , ba botšišana seng sa bona ba re : Go tsoga bahung ke eng ?
41009011	Ba mmotšiša ba re : Hleng bamangwalo ba re Eliya o swanetše go tla pele ?
41009012	A fetola a re : Ge e le Eliya ke tla , gore a lokiše tšohle . Ge e le Morwamotho o tlo tlaišwa ka tše nyatšwa . A mangwalo ga a realo .
41009013	Gomme ke a le botša , Eliya o tlile mme ba mo dira ka mo ba ratilego , bjalo ka ge a boletšwe ke mangwalo .
41009014	Ge ba fihla go barutiwa ba bangwe , ba bona lešaba le lentši le ba beile gare , ba fetolana le bamangwalo .
41009015	Lešaba leo ka moka la re go bona Jesu la tšhoga ; ba mo kitimela ba mo dumediša .
41009016	Yena a botšiša bamangwalo a re : Le fetolanang le bona ?
41009017	Gwa fetola e mongwe wa gare ga lešaba , a re : Moruti ! Ke tlišitše morwa wa ka go wene . O na le moya wa semuma .
41009018	Moya woo , mo o mo swarago o a mo akgaakga , a ntšha mahulo , a tsikitlana meno , mme a omelela . Ke boletše le barutiwa ba gago , ka re ba leleke moya wo ; fela , ba paletšwe .
41009019	Jesu a fetola a re : Aowii ! Moloko o sa dumelego ! Ke tlo ba le lena go le gokae ? Ke tlo le kgotlelela go le gokae ? Mo tlišeng fa go nna .
41009020	Ba mo tliša go yena . Ya re ge ngwana yoo a mmona , moya wa tloga o mo utlautla , a wela fase a pshikologa a ntšha mahulo .
41009021	Jesu a botšiša tatagwe a re : E šetše e le lebaka le le kae a le bjalo ? Tatagwe a re : Go tloga bjaneng .
41009022	A re : Ke gantši moya o mobe o mo lahlela mollong le meetseng , o nyaka go mmolaya . Bjalo , ge o ka ba le se o se kgonago , re šokelwe o re hlakodiše .
41009023	Jesu a re : Ge o ra go kgona , dilo tšohle di kgonwa ke e a dumelago .
41009024	Ya ba gona tatago ngwana a goeletšago , a bolela ka megokgo a re : Morena ! Ke a dumela . Ntlhakodiše go se dumeleng .
41009025	Bjale Jesu ge a bona batho ba kitimela ba tlala moo , a kgalema moya woo wa ditšhila , a re : Wena moya wa semuma le sefofu , ke nna ke go laelago ke re : Tšwaa go motho yo ; o se ke wa hlwa o mmoela .
41009026	Gomme moya wa tšwa ka go goa le ka go mo utlautla o šoro ; ngwana yoo a ka mohu ; ba bantši ba ba ba re o hwile .
41009027	Jesu a mo swara ka seatla , a mo tsoša a ema .
41009028	Ya re , Jesu a tsene ngwakong , barutiwa ba gagwe ba mmotšiša thopeng , ba re : Ke ka baka lang ge rena re paletšwe go leleka moya woo ?
41009029	Jesu a re : Mohuta woo o ka se ke wa tšwa ge e se ka thapelo le ka go ikona .
41009030	Ge ba tloga moo , ba ralala le naga ya Galilea , a se rate go tsebja .
41009031	A ruta barutiwa ba gagwe a re : Morwamotho o tlo gafelwa diatleng tša batho ; mme ba tlo mmolaya ; mme e tlo re ge a bolailwe a tsoga ka letšatši la boraro .
41009032	Barutiwa taba yeo ba se e kwišiše ; fela , ba šia go mmotšiša .
41009033	A tla motseng wa Kaperenaume . Ya re ge ba le ngwakong , a ba botšiša a re : Le be le fetolana eng tseleng ?
41009034	Bona ba homola , ka gobane ba le tseleng ba be ba tšere kgang ya go re e mogolo ke mang .
41009035	Jesu a dula , a bitša ba lesome le metšo e mebedi , a bolela a re : E a ratago go ba e mogolo , a e be e monyenyane go bohle le mohlanka wa bohle .
41009036	A tšea ngwana a mmea gare ga bona , a mo gokara , a bolela le bona a re :
41009037	E a amogelago e mongwe wa bana ba ka baka la leina la ka , o amogela nna . Gomme e a nkamogelago ga a amogele nna , o amogela e a nthomilego .
41009038	Johane a mmotša a re : Moruti , re bone motho a leleka meoya e mebe ka leina la gago , a sa sepele le rena ; ra mo iletša ka gobane a sa sepele le rena .
41009039	Jesu a re : Se mo iletšeng , gobane ga go motho e a kago dira mohlolo ka leina la ka , a tloga a nkgoboša .
41009040	E a sa lwego le rena , o a re lwela .
41009041	Gobane e a kago le noša segwana sa meetse ka leina la ka , ruri , ke a le botša , a ka se hlokišwe moputso wa gagwe .
41009042	Gomme e a kago kgopiša e mongwe wa ba banyenyane ba ntumelago ba , yena go ka be go le kaone ge lwala la go šila le ka tlemelwa molaleng wa gagwe , mme a lahlelwa lewatleng .
41009043	Le mohla seatla sa gago se go kgopiša , se ripe . Go kaone ge o tsena bophelong o le tsogwane , wa se lahlelwe moleteng , mollong o sa timego o na le diatla tše pedi ,
41009044	wa ya mo seboko sa bona se sa hwego , mo mollo o sa timego .
41009045	Le gona ge lenao la gago le go kgopiša , le ripe . Go kaone ge o tsena bophelong o hlotša , wa se lahlelwe moleteng , mollong o sa timego o na le dinao tše pedi ,
41009046	wa ya mo seboko sa bona se sa hwego , mo mollo o sa timego .
41009047	Le gona ge leihlo la gago le go kgopiša , le gonye . Go kaone ge o tsena mmušong wa Modimo o le moihlwe , wa se lahlelwe moleteng o na le mahlo a mabedi ,
41009048	wa ya mo seboko sa bona se sa hwego , mo mollo o sa timego .
41009049	Gobane mang le mang o tlo nokwa ka mollo , gobane didimo ka moka di nokwa ka letswai .
41009050	Letswai ke selo se botse ; fela , ge le tapologa , le sa tlo nokwa kang ? Dulang le na le letswai , le phedišane ka leago .
41010001	A tsoga moo a ya mathokong a naga ya Juda mošola wa noka ya Jorodane . Mašaba a buša a tla a bokana ; mme Jesu a dira ka mo a lemetšego ka gona , a ba ruta .
41010002	Gwa tla bafarisei ba mmotšiša ge go swanetše ge monna a hlala mosadi .
41010003	Jesu a fetola a re : Moshe o le laetšeng ?
41010004	Bona ba re : Moshe o dumetše gore go ngwalwe lengwalo la tlhalo , go hlalwe .
41010005	Jesu a re : Taelo yeo o le ngwaletše yona ka baka la bothata bja dipelo tša lena ;
41010006	fela , mathomong a tlholo Modimo o ba dirile monna le mosadi ; gwa thwe :
41010007	Ka baka leo monna o tlo tlogela tatagwe le mmagwe , a gomarela mosadi wa gagwe ; gomme ba tlo ba nama e tee .
41010008	Ge go thwe : Ba tlo ba nama e tee , ke go re ga e sa hlwe e le ba babedi ; ke nama e tee .
41010009	Bjale , se Modimo a se tlemagantšego motho a se ke a se aroganya .
41010010	Ba le ka ngwakong , barutiwa ba gagwe ba mmotšiša gape taba ye .
41010011	Yena a re : Motho e a hlalago mosadi wa gagwe a tšea e mongwe , o dira bootswa ka yena .
41010012	Mosadi ge a hlala monna wa gagwe , a tšewa ke e mongwe , o dira bootswa .
41010013	Gomme ba tliša bana go Jesu , gore a ba sware ; mme barutiwa ba kgalemela ba ba ba tlišago .
41010014	Jesu ge a bona , tša mmefela ; a bolela le bona a re : Lesang bana ba tle go nna ; le se ke la ba thibela , gobane mmušo wa Modimo ke wa ba bjalo .
41010015	Ruri , ke a le botša , motho e a sa amogelego mmušo wa Modimo bjalo ka ngwana , a ka se ke a ba a tsena go wona .
41010016	Mme a ba gokara , a ba bea diatla a ba šegofatša .
41010017	Ge a tloga moo , a sa wela tsela , monna e mongwe a tla a kitima , a mo khunamela , a mmotšiša a re : Moruti yo botse : Ke tlo dirang gore ke rue bophelo bjo bo sa felego ?
41010018	Jesu a re : O reng ge o re “ yo botse ” o era nna ? Ga go yo botse ge e se Modimo fela .
41010019	Melao o a e tseba , e re : O se ke wa otswa ; o se ke wa bolaya ; o se kê wa bolela bohlatse bja maaka ; o se ke wa fora ; godiša tatago le mmago .
41010020	Monna yoo a fetola a re : Moruti , tšeo ka moka ke di lotile go tloga bjaneng bja ka .
41010021	Jesu a mo lebelela a mo rata ; a re : O sa hlaelelwa ke se sengwe . Sepela o yo rekiša tšohle tše o nago natšo , o di abele bahloki . Ke mo o tlogo ba le lehumo kwa legodimong ; mme o tle o ntatele , o rwale sefapano .
41010022	Monna yoo lentšu le la mo hlaba ; a tloga a nyamile , ka gobane o be a na le mahumo a mantši .
41010023	Jesu a retologa a lebelela barutiwa ba gagwe , a re : E a nago le mahumo , ge a re ke tsena mmušong wa Modimo , ga se ka bothata !
41010024	Barutiwa ba tlabega ge a realo . Jesu a bolela gape a re : Bana ba ka ! Go tsena mmušong wa Modimo , ga se ka go thatafalela bao ba botilego mahumo !
41010025	Mohumi , go tsena mmušong wa Modimo , go kaone ge kgomo e re ke tsena ka lešobana la tšhwana .
41010026	Ya ba gona barutiwa ba tlabegago kudu ; ba botšana ba re : Gona go ka phologa mang ?
41010027	Jesu a ba lebelela , a re : Mo go batho seo ga se kgonege ; se kgonegago Modimo ; gobane go Modimo ke mo go kgonegago tšohle .
41010028	Petro a tla le tša gagwe a re : O ko bone ; rena re tlogetše tšohle ra go latela .
41010029	Jesu a fetola a re : Ruri , ke a le botša , ga go e a tlogetšego lapa , goba bana babo , goba dikgaetšedi , goba tatagwe , goba mmagwe , goba mosadi , goba bana , goba mašemo , e le ka baka la ka le ka baka la Ebangedi ,
41010030	e a se tlo go boelwa ke lekgolo ka se tee sa tšona , e sa le bophelong bjono , a hwetša malapa , le bana babo , le dikgaetšedi , le bommagwe , le bana , le mašemo , le tšona ditlaišego ; mme mehleng e tlogo tla o tlo hwetša bophelo bjo bo sa felego .
41010031	Ba bantši e lego ba pele , e tlo ba ba morago ; ba morago e tlo ba ba pele .
41010032	Mohla ba le tseleng , ba rotogela Jerusalema , Jesu a ba etile pele , ba be ba sepela ba tlaletšwe ba swerwe ke poifo . A buša a ba bitša , bona ba lesome le metšo e mebedi , a ba botša tše di tlogo mo diregela .
41010033	A re : Bonang ! Re rotogela Jerusalema ; gomme Morwamotho o tlo gafelwa baperisita ba bagolo le bamangwalo ; mme ba tlo mo ahlolela go bolawa , ba mo gafela bantle .
41010034	Ba tlo mo kwera , ba mo otla , ba mo tshwela ka mare , ba mmolaya ; gomme ka tšatši la boraro o tlo tsoga .
41010035	Gwa tla Jakobo le Johane barwa ba Tsebedeo , ba re : Moruti re rata ge o ka re direla se re tlogo se kgopela .
41010036	Jesu a re : Le rata ge nka le direlang ?
41010037	Bona ba re : Re fe gore re dule le wene letagong la gago ; e mongwe a dule ka letsogong la gago le letona , e mongwe a dule go la ntsogošo .
41010038	Jesu a fetola a re : Ga le tsebe se le se kgopelago . Senwelo se ke se nwago , a le ka kgona go se nwa ? Le kolobetšo ye ke kolobetšwago ka yona a le ka kgona go kolobetšwa ka yona ?
41010039	Bona ba re : Re ka kgona . Jesu a re : Ge e le senwelo se ke se nwago , le tlo se nwa ; le kolobetšo ye ke kolobetšwago ka yona , le tlo kolobetšwa ka yona .
41010040	Ge e le go dula ka letsogong la ka le letona le go la ntšogošo , ga se mo nkago nea motho : go tlo newa ba ba go lokišeditšwego .
41010041	Ya re ge ba lesome ba di kwa , ba hlonamela Jakobo le Johane .
41010042	Jesu a ba bitša , a bolela le bona a re : Le a tseba ; bao batho ba rego ke marena a ditšhaba , ba a di buša ; mme bagolo ba di dira ka bogoši .
41010043	Go lena go se ke gwa ba bjalo . E a ratago go ba yo mogolo mo go lena , a a be modiredi wa lena .
41010044	E a ratago go ba wa pele mo go lena , a a be mohlanka wa lena .
41010045	Gobane le yena Morwamotho ga a ka a tlela go direlwa ; o tlile go direla le go neela bophelo bja gagwe gore e be topollo ya ba bantši .
41010046	Ba fihla motseng wa Jeriko . Ge a etšwa motseng woo a na le barutiwa ba gagwe le lešaba le legolo , gwa ba go dutše motho wa sefofu hleng ga tsela a kgopela ; e be e le Baratimeo morwa wa Timeo .
41010047	Ge a ekwa gore ke Jesu wa Natsaretha , a thoma go goeletša a re : Jesu Morwa wa Dafida , nkgaogele !
41010048	Ba bantši ba mo kgalema ba re a homole ; ya ba gona a hlabošago lentšu ka kudu , a re : Morwa-Dafida , nkgaogele !
41010049	Jesu a ema a re ba mmitše . Ba mmitša , monna yoo wa sefofu , ba re : Beta pelo ! Tsoga o eme ! O a go bitša .
41010050	Yena a lahla kobo ya gagwe , a tsoga , a tla go Jesu .
41010051	Jesu a mmotšiša a re : O rata ge nka go dirang ? Sefofu sa re : Moruti wa ka : Ke boele ke bone !
41010052	Jesu a re : Sepela ! Tumelo ya gago e go phološitše . Monna yoo a boela a bona a sa le moo ; a wela tsela a latela Jesu .
41011001	Ge ba batamela Jerusalema ba etla Betefage le Bethania thabeng ya mehlware , Jesu a roma ba babedi ba barutiwa ba gagwe ,
41011002	A re : Yang motsaneng wo le lebanego nawo . E tlo re ge le tsena gona , la tloga la hwetša pokolwana ye e kgokilwego , e sešogo ya namelwa ke motho . Le e hunolle le e tliše .
41011003	Ge go ka ba le motho e a tlogo re : Le di direlang ? Le tlo re : Morena o a e hloka ; o tlo akgofa a e romela fa .
41011004	Barutiwa ba ya ba hwetša pokolwana e le mojako e tlemilwe ntle mokgotheng ; mme ba e hunolla .
41011005	Ba bangwe ba ba bego ba eme moowe , ba re : Le reng le hunolla pokolwana ye ?
41011006	Barutiwa ba fetola ka mo Jesu a ba laetšego ; batho bao ba dumela .
41011007	Barutiwa ba tliša pokolwana go Jesu , ba e bea dikobo tša bona ; mme Jesu a e namela .
41011008	Batho ba bantši ba ala dikobo tša bona tseleng ; ba bangwe ba rema mahlare dihlareng , ba a ala tseleng .
41011009	Ba ba etilegopele le ba ba latelago , ba goba mogobo ba re : Hosiana ! Go retwe e a tlago ka leina la Morena .
41011010	Go retwe mmušo o tlago wa Dafida tatawešo . Hosiana magodimodimong !
41011011	Jesu a tsena motseng wa Jerusalema a ya Ntlongkgethwa , a lebelediša tšohle . E šetše e le lebaka la mantšiboa , a tšwa a ya Bethania a na le ba lesome le metšo e mebedi .
41011012	Ka la ka moswana ge a boa Bethania , a ba a swerwe ke tlala .
41011013	A bona sehlare sa mogo se le kgojana , se teteane ; a ya ka go re , mohlomongwe a ka hwetša o na le selo . A fihla a hwetša ò se ne selo , ge e se matlakala , ka gobane e be e se lebaka la mago .
41011014	Jesu a bolela le sehlare seo sa mogo a re : Go ka se hlwe go eja motho seenywa sa gago le neng le neng . Barutiwa ba gagwe ba kwa ge a realo .
41011015	Ba tla Jerusalema . A re a tsena Ntlongkgethwa , a thoma go leleka ba ba bapatšago le ba ba rekago moo Ntlongkgethwa , a uša dithalana tša ba ba rekanyago ditšhelete , a tekola ditulo tša babapatši ba maeba .
41011016	A se ke a dumela ge motho a sepela Ntlongkgethwa a rwele morwalo wa thoto .
41011017	A ruta batho a re : A ga go a ngwalwa gwa thwe : Ngwako wa ka ba tlo re ke Ngwako wa thapelo ! Mme lena la o dira legolo la bahlakodi .
41011018	Baperisita ba bagolo le bamangwalo ba mo kwa ge a realo , ba yo loga maano a go ka mmolaya , ka gobane ba be ba mmoifa ka ge setšhaba ka moka se tlabja ke thuto ya gagwe .
41011019	Ge e šetše e le mantšiboa , a tloga a tšwa motseng .
41011020	Ka la ka moswana ge ba feta , ba bona mogo wola o omeletše le medu .
41011021	Petro , ka go elelwa tša maabane , a re : Moruti , bona mogo wola wo o o rogilego , o omeletše .
41011022	Jesu a fetola a re : Bang le tumelo ya go dumela Modimo .
41011023	Ruri , ke a le botša , motho e a kago bolela le thaba ye , a re : Tloga fa o yo ikwetša lewatleng , a realo a sa dikadike pelong ya gagwe , a dumela gore tše a di bolelago di tlo direga , di tlo mo diregela .
41011024	Ke ka baka leo ke le botšago ke re : Tšohle tše le kago di kgopela le rapela , le dumele gore le tlo newa ; gomme le tlo fiwa .
41011025	E re ge le eme le rapela , le rapele le lebaletše yoo a nago le taba le lena , gore le Tataweno wa magodimong a le lebalele dikarogo tša lena .
41011026	Ge le sa lebalele , le Tataweno wa magodimong a ka se le lebalele dikarogo tša lena .
41011027	Ba boela ba tla Jerusalema . Ya re a itshepelela Ntlongkgethwa , gwa tla baperisita ba bagolo , le bamangwalo le ba bagolo .
41011028	Ba mmotšiša ba re : Tše o di dirago o di dira ka matlamang ? Gomme ke mang e a Go filego matla a gore o di dire ?
41011029	Jesu a fetola a re : Le Nna ke tlo le botšiša taba e tee fela ; le mphetole , ke mo ke tlo go le botša mo go tšwago matla a ke dirago ka ona .
41011030	A kolobetšo ya Johane e be e etšwa legodimong , goba e be e etšwa bathong ? Mphetoleng !
41011031	Bona ba eletšana ba re : Ge re ka re e be e etšwa legodimong , o tlo re : Ge le sa ka la mo dumela , le be le reng ?
41011032	Ba re : Ge re ka re e be e etšwa bathong , go realo re boifa batho , gobane ka moka ba re Johane ke moporofeta .
41011033	Ba fetola Jesu ba re : Ga re tsebe . Jesu a re : Gona le nna ga ke le botše mo go tšwago matla a ke dirago ka ona .
41012001	A thoma go bolela le bona ka diswahtšho , a re : Motho e mongwe o be a lemile tšhemo ya merara , a e agelela ka legora , a e batela lebato , a e hlomela sethala , a tsebo e gafela balemi ; yena a swara leeto .
41012002	Ka lebaka la gona a roma mohlanka a re a yo tšea tše dingwe tša dienywa tša tšhemo go balemi .
41012003	Balemi ba mo swara , ba mo itia , ba mo gomiša a le fela .
41012004	Mong wa tšhemo a buša a roma mohlanka e mongwe , a tla go balemi . Yena ba mo thuma ka mafsika , ba mo gobatša hlogo , ba mo gomiša a gobošitšwe .
41012005	A buša a roma e mongwe gape ; yenaeo ba mmolaya . Le ba ba bangwe ba bantši ba ba dira ka mokgwa woo ; ba bangwe ba ba itia , ba bangwe ba ba bolaya .
41012006	Bjale mong wa tšhemo o be a sa na le morwa wa gagwe o tee yo a bego a mo rata ; a fetša ka go roma yenaeo , a re : Ba tlo šia morwa waka .
41012007	Balemi bao ba botšana ba re : Mojabohwa šoo ! Tlang re mmolayeng ; bohwa bo lewe ke rena .
41012008	Ba mo swara ba mmolaya , ba mo lahlela ka ntle ga tšhemo .
41012009	Bjale mong wa tšhemo o tlo dirang ? — O tlo tla a fediša balemi bao ; tšhemo a e nea ba bangwe .
41012010	A ga la bala lengwalo le le rego : Lefsika le baagi ba le nyaditšego , le bile la motheo wa sekhutlo ?
41012011	Tše bjalo ge di dirego di tšwa go Morena ; re bona e le matete .
41012012	Bjale ba rata go mo swara ; fela , ba boifa setšhaba . Gobane ba be ba lemogile ge a šupile bona ka seswantšho seo . Ba mo lesa ba tloga .
41012013	Ba roma ba bangwe ba bafarisei ba ya go Yena ba na le ba ga-Herode , ba tla gore ba mo tanye ka polelo .
41012014	Ba tla ba re : Moruti , re tseba ge o le wa go rereša ; ga o hlaole motho ; ga o bebe motho selo ; o ruta tsela ya Modimo ka go rereša . A go re loketše ge re ntšhetša Kesara lekgetho , goba ga go a re lokela ? A re ntšhe , goba re lese go ntšha ?
41012015	Jesu a bona boikaketši bja bona , a re ; Le ntekelang ? Tlišang šeleng ke e bone .
41012016	Ba e tliša . Jesu a re : Ke sa mang seswantšho se , le leina le ? Ba re : Ke tša Kesara .
41012017	Ke mo Jesu a fetotšego a re : Gona ntšhetšang Kesara tše e lego tša Kesara : Modimo le mo ntšhetše tše e lego tša Modimo . — Gomme ba mo kgotsa .
41012018	Le basadutsei ba tla go Yena . Ke bao ba rego bahu ga ba tsoge . Ba mmotšiša ba re :
41012019	Moruti , Moše o re ngwaletše molao a re : Ge motho e ehwa , a šadiša mosadi a se na ngwana , monnagwe a tšee mosadi eo a tsošetše mogolwane peu .
41012020	Bjale go be go le barwa ba motho o tee , e le ba ba šupago . Wa pele a tšea mosadi , a hwa a se na ngwana .
41012021	Wa bobedi a mo tšea ; le yena a hwa a se na ngwana . Le go wa bararo gwa ba bjalo .
41012022	Bohle ba ba šupago ba mo tšea , ba hwa ba se na bana . Le yena mosadi a ba a hwa .
41012023	Bjale mohla bahu ba tsogago , mosadi eo e tlo ba wa ofe , ge ba mo tšere ba šupile .
41012024	Jesu a fetola a re : Afa ga la timela ka go se tsebe mangwalo le matla a Modimo ?
41012025	Mohla ba tsogago bahung ba ka se ke ba tšea le ge e le go tšeišwa ; ba tlo ba ba bjalo ka Barongwa ba magodimong .
41012026	Gomme ge le mpotšiša tša bahu ge ba tlo tsoga , a ga lešo la bala pukung ya Moše tabeng yela ya sethokgwa sa metlwa , mo Modimo a boletšego le yena a re : Ke nna Modimo wa Aborahama , Modimo wa Isaka , Modimo wa Jakobo .
41012027	Bjale Modimo ga se Modimo wa bahu ; ke Modimo wa ba ba phelago . Le timetse gagolo .
41012028	Gwa batamela e mongwe wa bamangwalo , e a kwilego ge ba fetolana , a bone ge Jesu a ba fetotše gabotse ; a mmotšiša a re : Molao o mogolo go melao ka moka ke ofe ?
41012029	Jesu a fetola a re : Molao o mogolo go melao ka moka šo : Theetša , Isiraele ! Morena Modimo wa gago ke yena Morena a nnoši .
41012030	Morena Modimo wa gago o mo rate ka pelo ya gago ka moka , le ka moya wa gago ka moka , le ka tlhaologanyo ya gago ka moka , le ka matla a gago ka moka . Ke wona molao o mogolo .
41012031	Wa bobedi o lekana le wona ; o re : Wa geno o mo rate ka mokgwa wo o ithatago ka wona . Ga go na molao o mongwe o fetago yeo .
41012032	Moruti wa mangwalo a fetola a re : Ke gona , Moruti . O rerešitše ge o re : Modimo ke o tee fela , ga go na e mongwe ka ntle ga gagwe .
41012033	Gomme go mo rata ka pelo ka moka , le ka tlhaologanyo ka moka , le ka moya ka moka , le ka matla ka moka , le go rata wa geno ka mokgwa wo o ithatago ka wona , go phala dihlabelo le didimo ka moka .
41012034	Jesu ge a bona a fetotše ka tlhaologanyo , a bolela le yena a re : Ga o kgole le mmušo wa Modimo . — Gwa se hlwe go eba le e mongwe e a tlemilego pelo a tla a fetolana nae
41012035	Mohla a ruta Ntlongkgethwa , a botšiša a re : Bamangwalo ba bolela bjang ge ba re : Kriste ke Morwa wa Danfida ?
41012036	Gobane Dafida ka nnoši a le Moyeng-mokgethwa o boletše a re : Morena o boditše Mong waka a re : Dula ka letsogong laka le letona , ke be ke dire manaba a gago bogato bja nao tša gago .
41012037	Bjale Dafida ge a re : Mong waka , a era yena , a ka ba morwa wa gagwe bjang ? — Gomme lešaba le lentši la batho la kgahlwa ke go mo theetša ge a ruta .
41012038	Thutong ya gagwe a bolela a re : Le phafogeleng bamangwalo ba ba kgahlwago ke go itshepelela ba apere diaparo tše telele , ba nyaka ditumedišo mapatlelong ,
41012039	ba ba kganyogago ditulo tša pele diphuthegong , le dibaka tša pele menyanyeng .
41012040	Ba ja malapa a bahlologadi ba ba fora ka dithapelo tše telele . Ke bona ba obago molato o fetišago .
41012041	Gomme Jesu a ya a dula a lebane le polokelo ya mahumo a Ntlokgethwa , a bona ka mo lešaba le tšhelago ditšhelete polokelong . Bahumi ba bantši ba tšhela gagolo .
41012042	Gwa tla mosadi wa mohlologadi wa modiitšana , a tšhela ditšheletjana tše pedi di bopago peni e tee .
41012043	Jesu a bitša barutiwa ba gagwe , a bolela a re : Ruri , ke a le botša , mosadi eo wa mohlologadi wa modiitšana o tšhetše gagolo go fetiša bohle ba ba tšhetšego fa polokelong .
41012044	Gobane bao bohle ba ntšhitše go tše di ba tlaletšego ; ge e le yena o ntšhitše bohumaneging bja gagwe , a tšhela tšohle tše a bego a na natšo , e le tšohle tše a bego a tlo phela ka tšona .
41013001	Ge a etšwa mo Ntlongkgethwa , e mongwe wa barutiwa ba gagwe a re : Moruti , o ko bone mabje a makaakaa a , le moagelo wa ona .
41013002	Jesu a fetola a re : A o a e bona meago ye e mekaakaa ? Ga go lefsika fa le le tlogo leswa le le godimo ga le lengwe le sa šuthišwa .
41013003	Ya re ge a dutše thabeng ya mehlware a lebane le Ntlokgethwa , Petro le Jakobo le Johane le Andrea ba mmotšiša thopeng ba re :
41013004	Re botše ; di tlo direga neng ? Se re tlo go bona ka sona , ge di tlo tloga di tšwelela , ke eng ?
41013005	Jesu a fetola a re : Itoteng gore le se tlo forwa ke motho .
41013006	Gobane ba bantši ba tlo tla ka leina laka ba re : Ke nna Kriste , mme ba tlo fora ba bantši .
41013007	E re mohla le kwago dintwa le mekgoši , le se ke la tšhoga . Tšeo ke tše di swanetšego go direga ; fela , e tlo ba e se bjona bofelo .
41013008	Gobane setšhaba se tlo tsogela setšhaba ; mmušo o tlo tsogela mmušo ; go tlo ba le ditšišinyego kua le kua , le ditlala , le tše di tšhošago .
41013009	Mme lena le itote ; gobane ba tlo le bega dikgorong le diphuthegong , ba le otla , la emišwa pele ga babuši le dikgoši ka baka laka ; ya tlo ba bohlatse go bona .
41013010	Gomme Ebangedi e swanetše go kwatšwa pele ditšabeng ka moka .
41013011	Mohla ba yago go le sekiša , le se ke la phoraphora la re : Re yo reng ? Le tlo bolela ka mo le tlo go newa ka lona lebaka leo . Gobane ga se lena ba le bolelago ; ke Moya o mokgethwa .
41013012	Ngwanabo motho o tlo bega ngwanabo a mmolaiša ; ke tšona tše tatago motho a tlo go di dira ngwana wa gagwe ; bana ba tlo tsogela batswadi ba bona ba ba bolaiša .
41013013	Le tlo ba ba ba hloiwago ke bohle ka baka la leina laka . E a tlo go tiišetša go fihla bofelong , ke yena a tlo go phološwa .
41013014	Ge le tlo bona makgapa a tšhwalananyo a a boletšwego ke moporofeta Daniele a eme mo go sa swanelago ( e a balago a di phafogele ) , mohla woo ba ba lego nageng ya Juda ba tšhabele dithabeng .
41013015	E a nametšego seokamo sa ntlo , a se ke a fologa a yo tšea selo ntlong ya gagwe .
41013016	E a lego mašemong , a se ke a boela gae a re ke yo tšea kobo .
41013017	Ba madimabe mehleng yeo e tlo ba baima le ba amušago .
41013018	Gomme le rapele gore motšhabo wa lena e se be wa lebaka la marega .
41013019	Gobane mehla yeo e tlo ba ya masetlapelo a a sešogo a bonwa go tloga mathomong a tlholo ye e hlodilwego ke Modimo , le go fihla lehono , a a ka se kego a ba gona le ka mohla o mongwe .
41013020	Gomme ge Morena a ka be a sa fokotše mehla yeo , go ka se phologe motho fela , matšatši ao o a fokotša ka baka la ba bakgethwa ba a ba kgethilego .
41013021	Mehleng yeo , ge motho a tlo re : Bonang Kriste šoo , goba a re : Bonang šoolaa , se dumeleng .
41013022	Gobane go tlo tsoga bo-Kriste ba maaka le baporofeta ba maaka ; ba tlo tšweletša mehlolo le matete , e le gore ge go kgonega ba fore le bona ba bakgethwa .
41013023	Gomme lena le itote ; le tsebe gobane ke le boditše di sešo tša ba gona .
41013024	E tlo re ge go fetile masetlapelo ao , ke mo go tlo go fifala letšatši , le kgwedi ya tlo lesa go etša .
41013025	Le dinaledi di tlo wa di etšwa legodimong ; le matla a magodimong a tlo šišinyega .
41013026	Ke mo ba tlo go bona Morwamotho a etla ka maru , ka matla le ka letago le legolo .
41013027	Mme o tlo roma barongwa ba gagwe ba bokanya bakgethwa ba gagwe , ba tlišwa ba etšwa thoko tšohle tša lefase mo go rumago legodimo .
41013028	Ithuteng go swantšha ka mogo . Ge thabe ya wona e eba e tala e hloga matlakala , le e tsebe gore lehlabula le batametše .
41013029	Le realo gee , mohla le bona go direga tšeo , le tsebe ge di le kgaufsi , di tlile mojakong .
41013030	Ruri , ke a le botša ; di tlo tšwelela , moloko wo o sešo wa fela .
41013031	Legodimo le lefase di tlo feta ; gomme dipolelo tša ka di ka se ke tša feta .
41013032	Ge e le letšatši leo le nako ya tšona , ga go e a di tsebago , le Barongwa ba legodimong , le yena Morwa , ga ba di tsebe . Go tseba Tate a mmoši .
41013033	Fahlogang , le phakgame le rapele , gobane lebaka la tšona ga le le tsebe .
41013034	Go bjalo ka motho e a etago a tlogela ngwako wa gagwe a neile bahlanka ba gagwe matla , bohle a ba laetše mediro ya bona , a laetše moletamojako a re a phakgame .
41013035	Phakgamang , gobane lebaka la go boa ga Mong wa ngwako ga le le tsebe ; goba o tlo tla ka mantšibua , goba mašegogare , goba ge kgogo e lla , goba ka masa .
41013036	Gore le se tlo tšhoga a tlile a le hwetša le robetše .
41013037	Gomme tše ke le botšago tšona ke botša bohle , ke re : Phakgamang !
41014001	Paseka monyanya wa dinkgwa tše di se nago komelo , e šetše e batametše , go sa šetše matšatši a mabedi fela , baperisita ba bagolo le bamangwalo ba lakana ba re ba mo sware ka maano , ba mmolaye .
41014002	Ba re : Fela , re se ke ra di dira bjale monyanyeng , go se tlo tsoga moferefere setšhabeng .
41014003	Ke ge Jesu a le Bethania ngwakong wa Simone wa lephera , a dutše dijong . Gwa tla mosadi a swere sebjana se se nago le setlolo sa theko o kgolo ; a thibolla sebjana , a tšhela setlolo hlogong ya Jesu .
41014004	Ba bangwe ba mo tsota ba re : O reng a senya setlolo seo ?
41014005	Setlolo seo se ka be se rekile mašeleng a makgolo a mararo , mme gwa fiwa badiitšana . Ba mo nyamiša ka go realo .
41014006	Jesu a re : Mo leseng ! Le mo nyamišetšang ? Se a ntirilego sona ke modiro o mobotse .
41014007	Badiitšana le na nabo ka mehla ; ge e le nna , le ka se be le nna ka mehla .
41014008	Mosadi e o dirile se a se kgonnego ; o šetše a dirile se se tlo go swanela go dirwa mmele wa ka ge o bolokwa .
41014009	Ruri , ke a le botša , mo Ebangedi e tlo go kwatswa lefaseng ka moka go tlo bolelwa se a se dirilego , gore a se lebalwe .
41014010	Judase Isikariote , e le e mongwe wa ba lesome le metšo e mebedi , a tloga moo a ya go baperisita ba bagolo , gore a mo gafele bona .
41014011	Bona ge ba mo kwa , ba thaba , ba mmalela tšhelete ye ba tlo go mo nea . Mme yena a hlwa a lebeletše lebaka la go mo eka .
41014012	Ka letšatši la pele la dinkgwa tše di se nago komelo , la go hlaba kwana ya Paseka , barutiwa ba gagwe ba mmotšiša ba re : O rata ge re ya kae ra yo lokiša mo o tlogo ja Paseka ?
41014013	Jesu a roma ba babedi ba barutiwa ba gagwe , a re : Yang motseng ; le tlo gahlana le motho e a rwelego moeta wa meetse . Mo lateleng .
41014014	Gomme mo a tlo go tsena , le botše mong wa ngwako le re : Moruti o re : Ngwako o kae wo nkago jela Paseka go wona le barutiwa ba ka ?
41014015	O tlo le laetša ngwako o mogolo wa tletlolo , wo o adilwego magogwa wa thakgwa . Le re lokišetše gona fao .
41014016	Barutiwa ba sepela , ba fihla motseng , mme ba hwetša tše ba boditšwego tšona ; ba lokiša Paseka .
41014017	E šetše e le mantšibua Jesu a tla le ba lesome le metšo e mebedi .
41014018	Ya re ge ba šetše ba dutše dijong ba eja , Jesu a bolela a re : E mongwe wa lena , e a jago le Nna , o tlo nkeka .
41014019	Ba thoma go nyama dipelo , ba mmotšiša ka o tee ka o tee , ba re : A e ka ba nna ?
41014020	Jesu a fetola a re : Ke e mongwe wa lena ba lesome le metšo e mebedi ; ke yo a tlo go ina le nna morufsing .
41014021	Ge e le Morwamotho , yena o ikela ka mo mangwalo a mmoletšego ; fela , yo madimabe ke motho eo a mo ekago . Go ka be go le kaone ge a ka be a sa ka a tswalwa .
41014022	Ya re ge ba eja , Jesu a tšea senkgwa , a se šegofatša , a se ngwathaganya , a ba neela a re : Tšeang le je ; ke mmele wa ka .
41014023	A tšea le senwelo , a leboga , a ba neela sona , ba nwa ka sona ka moka ga bona .
41014024	Yena a re : Ke madi a ka a kgwerano e mphsa , a a tšhollwago ka baka la ba bantši .
41014025	Ruri , ke a le botša , nka se ke ka hlwa ke enwa seenywa se sa morara , go fihla mehleng yeo ke tlo go buša ke se nwa mmušong wa Modimo .
41014026	Ge ba opetše kopelo , ba tloga ba ya thabeng ya mehlware .
41014027	Jesu a bolela le bona a re : Lena ka moka bošego bjo le tlo gakanega ka tše ke tlo go di dirwa ; gobane go ngwadilwe gwa thwe : Ke tlo otla modiši ; mme dinku di tlo gašanywa .
41014028	Fela , e tlo re ge ke tsogile , ke tlo Le etapele ra ya Galilea .
41014029	Gwa fetola Petro a re : Le ge bohle ba ka gakanega , nna aowa !
41014030	Jesu a re : Ruri , ke a go botša , bošego bjo bja lehono , mogogonope o sešo wa lla gabedi , o tlo ba o latotše gararo wa re ga o ntsebe .
41014031	Petro a buša a bolela a tiiša a re : Le ge nka thwe ke hwe nago , nka se ke ka latola ka realo .
41014032	Ya ba gona ba fihlago felo go bitšwago Getsemane . Jesu a bolela le barutiwa ba gagwe a re : Dulang mo , ke be ke rapele .
41014033	A tloga le Petro le Jakobo le Johane , mme a thoma go roromela le go tlalelwa .
41014034	A bolela nabo a re : Moya wa ka o nyamile ka gagolo wa go iša lehung ; dulang fa le phakgame .
41014035	A fetela pejana , a wela fase , a rapela a re ge go kgonega lebaka le le fete le mo tloge .
41014036	A re : Baba , Tate ! Ke Wena o kgonago tšohle . Suthiša senwelo se se ntloge . Fela , e se be ka mo go ratago nna ; e be ka mo go ratago wena .
41014037	A tla a ba hwetša ba robetše ; a bolela le Petro a re : Simone ! A o robetše ? A ga wa ka wa kgona go itiša nako e tee fela ?
41014038	Phakgamang le rapele , gore le se tsene melekong ; gobane moya o mafolofolo , mme nama e a fokola .
41014039	A buša ya a rapela , a boeletša ona mantši ao .
41014040	A boa , a ba hwetša gape ba robetše , mahlo a bona a imelwa ke boroko , ba sa tsebe se ba mo fetolago sona .
41014041	A tla la boraro , a bolela nabo a re : A le sa robetše le khutša ? Go hwetše ; lebaka le fihlile . Tsebang , Morwamotho o gafelwa matsogong a badiradibe .
41014042	Emang ! Eriyeng ! E a nke kago šo o batametše .
41014043	A sa realo ke ge go etla Judase Isikariote ; e le e mongwe wa ba lesome le metšo e mebedi , a tla a na le lešaba le lentši la ba ba swerego marumo le melamo , ba etšwa go baperisita ba bagolo le go bamangwalo , le go ba bagolo .
41014044	Gomme yena moeki o be a lakane le bona a re : Yo ke tlo go mo atla , ke yenaeo le tloge nae le mo tiišitše .
41014045	Bjale a tšwelela , a batamela , a re : Moruti ! Moruti , a mo atlaatla .
41014046	Ke mo bala ba išitšego matsogo ba swara Jesu .
41014047	E mongwe wa ba ba emego moo a kgwamola tšhoša a rema mohlanka wa moperisita e mogolo , a mo kgaola tsebe ,
41014048	Jesu a thoma go bolela a re : Le tšwile wa go tšwela mohlakodi ka marumo le melamo , e le go swara Nna ,
41014049	ke bego ke na le lena ka mehla ke ruta Ntlongkgethwa ; moo le so ntshware . Fela , a go phethege mangwalo .
41014050	Ya ba gona barutiwa ba mo tlogelago bohle ba tšhaba .
41014051	Lesogana le lengwe la mo latela , le iphuthile ka lešela , mmeleng le hlobotše . Gomme banna ba le swara .
41014052	Lesogana la ba tlogelela lešela leo la ba phonyokga le hlobotše .
41014053	Jesu ba mo iša go moperisita e mogolo . Gwa phuthega baperisita ba bagolo bohle , le ba bagolo , le bamangwalo .
41014054	Petro a latela ka kgole ; a tla a tsena lapeng la moperisita e mogolo , a dula le bahlanka a ikomoša mollong .
41014055	Baperisita ba bagolo le pitšo ka moka ba nyaka bohlatse bja gore ba bolaiše Jesu ; ba bo hloka .
41014056	Ba bantši ba mmega ka bohlatse bja maaka , gwa hlokwa bohlatse bja go kwana .
41014057	Ba bangwe ba eme ba mmega ka maaka ba re :
41014058	Re mo kwile ge a re : Ke tlo phušola Ntlokgethwa ye e dirilwego ka diatla ; gomme e nngwe e sa kago ya dirwa ka diatla ke tlo e aga ka matšatši a mararo .
41014059	Fela , le moo bohlatse bja bona ga bja ka bja kwana .
41014060	Gwa ema yena moperisita e mogolo , a botšiša Jesu a re : A ga o fetole selo ? Ke eng se batho ba ba go begago ka sona ?
41014061	Jesu a homola a se fetole selo . Moperisita e mogolo a buša a mmotšiša a re : A ke wena Kriste Morwa wa Yena Moretiwa ?
41014062	Jesu a re : Ke nna ! Gomme le tlo bona Morwamotho a dutše ka letsogong le letona la Yomaatla , a etla ka maru a legodimo .
41014063	Moperisita e mogolo a gagola diaparo tša gagwe , a re : Re sa nyaka dihlatse tšang ?
41014064	Le mo kwile ge a roga Modimo ; le reng ? Ka moka ba ahlola ba re o swanetšwe ke go ahlolelwa polao .
41014065	Ke mo ba bangwe ba thomilego go mo tšhwela ka mare , ba mo khupetša sefahlogo , ba mo setla , ka matswele ba re : Porofeta ! Le bahlanka ba mo phasola dithama .
41014066	Petro , yena o be a dutše kwa tlase lapeng . Gwa tla e mongwe wa basetsana ba ga moperisita e mogolo .
41014067	A re go bona Petro a ikomoša , a mo tsepelela a re : Le wena o be o na le monna eo wa Natsaretha , Jesu yo .
41014068	Petro a latola a re : Ga ke tsebe tše o di bolelago ; ga ke di kweše . A tšwela kgorong , mme mogogonope wa lla .
41014069	Mosetsana yola a mmona ; a boeletša , a botša ba ba emego moo , a re : Monna e ke e mongwe wa bona .
41014070	Petro a buša a latola . Ge go fetile lebakanyana , ba ba emego moo ba boela ba bolela le Petro , ba re : Ka kgonthe , o wa bona . O Mogalilea le gona ; le mmolelo wa gago o iša moo .
41014071	Petro a thoma go ithoga , le go ena , a re : Motho eo le mmolelago , nna ga ke mo tsebe .
41014072	Ke ge mogogonope o lla la bobedi . Petro a elelwa tše Jesu a mmoditšego tšona ge a re : Mogogonope ge o lla la bobedi , o tla ba o latotše gararo wa re ga o ntsebe . A re go elelwa tšeo , a lla .
41015001	E sa le bošego , baperisita ba bagolo ba lakana le ba bagolo le bamangwalo , le ba lekgotla ka moka , ba tlema Jesu , ba tloga nae ba mo gafela Pilato .
41015002	Pilato a mmotšiša a re : A ke wena Kgoši ya Bajuda ? Jesu a fetola a re : O boletše gona .
41015003	Baperisita ba bagolo ba mmega ka tše ntšf .
41015004	Pilato a buša a mmotšiša a re : A ga o fetole selo ? O k'o bone ; ke tše kaakang tše ba go begago ka tšona .
41015005	Jesu a se hlwe a fetola selo , le Pilato a ba a kgotsa .
41015006	Ka menyanya Pilato o be a e ba gololele e mongwe wa bagolelgwa , yo ba mo kgopelago .
41015007	Bjale go be go na le monna e mongwe e a bitšwago Baraba , e a bego a swerwe le ba ba tsošitšego mpherefere , ba bolaya motho mohla woo .
41015008	Gomme lešaba la rotoga , ba thoma go kgopela gore Pilato a dire ka mo a emego a ba direla ka mehla .
41015009	Pilato a ba botšiša a re : A le rata gore ke le lokollele Kgoši ya Bajuda ?
41015010	A realo ka gobane a lemogile gore , ge baperisita ba bagolo ba bega Jesu , ba be ba dirwa ke mona .
41015011	Baperisita ba bagolo ba hlohleletša setšhaba , ba re ba kgopele gore a ba gololele Baraba .
41015012	Pilato a botšiša gape a re : Bjale le rata ge yo le rego ke Yena Kgoši ya Bajuda ke mo dirang ?
41015013	Lešaba la fo goa gape la re : Mmapole sefapanong !
41015014	Pilato a re : Mme ke bofe bokgopo bja a bo direlego ? Bona ba fo goa ba re : Mmapole sefapanong !
41015015	Pilato ka gobane a rata go kgahliša setšhaba , a ba gololela Baraba , a re Jesu a otliwe a tsebo bapolwa sefapanong .
41015016	Bahlabani ba tloga le Jesu ba mo iša lapeng la ngwako wa kahlolo , ba mmokelela sephohla ka moka .
41015017	Ba mo apeša kobo ya matsaka , ba loga mphapahlogo ka metlwa , ba mo rweša wona .
41015018	Ba mo lotšha ba re : Dumela , Kgoši ya Bajuda !
41015019	Ba mo itia hlogo ka lehlaka , ba mo tshwela ka mare , ba khunama ba mo lotšha .
41015020	Ya re ge ba feditše go mo kwera ba mo apola kobo yeo ya matsaka , ba mo apeša kobo ya gagwe , ba tšwa nae ba yo mmapola .
41015021	Ba gapeletša monna e mongwe e a bego a feta a etšwa tšhemong , ba re a rwalele Jesu sefapano . E be e le Simone wa Kirene tatago Alesandere le Rufo .
41015022	Ba mo iša felo mo ba rego ke Gologotha , ke go re Magateng a dihlogo .
41015023	Ba mo nea mokgope wa morara wo o tswakilwego ka bohloko , ba re a nwe , mme yena a o gana .
41015024	Ya re ga ba mmapotše , ba abelana kobo tša gagwe , ba dira matengwa a go re kobo ke ya mang .
41015025	E be e le nako ya boraro ge ba mmapola .
41015026	Ge e le lengwalo la molato wa gagwe le be le re : KGOŠI YA BAJUDA .
41015027	Ba bapola le bahlakodi ba babedi , e mongwe a ba ka letsogong le letona la gagwe , e mongwe a ba ka go le lethsadi .
41015028	Ya ba go phethega ga lengwalo le le rego : O badilwe le badiradibe .
41015029	Ba ba fetago moo ba mo roga , ba šišinya dihlogo tša bona , ba re : Kgonee ! Mo-phušola-Ntlo-kgethwa wa e aga ka matšatši a mararo !
41015030	Iphološe o fologe moo sefapanong !
41015031	Ka mokgwa o bjalo le bona baperisita ba bagolo ba mo kwera , ba boledišana le bamangwalo ba re : Ba bangwe o ba phološitše ; go iphološa ga a kgone .
41015032	Ba re : Hee Kriste ! Kgoši ya Isiraele ! Fologa moo sefapanong re bone , re tsebo dumela . Le ba ba bapotšwego le Yena ba mo roga .
41015033	Ka nako ya go selela gwa ba le lefsifsi nageng ka moka , go fihla ka nako ya senyane .
41015034	Ka yona nako ya senyane Jesu a goeletša ka lentšu le legolo a re : Eloi ! Eloi lama sabagthani ! Ke go re : Modimo waka ! Modimo waka ! O ntlogeletseng ?
41015035	Ba bangwe ba ba bego ba eme moo , ge ba ekwa a realo , ba re : Šoo ! O bitša Eliya .
41015036	E mongwe a kganyelela a ina motšitla mokgopeng wa morara , a o hlomela lehlakeng , a mo noša ; a re : Lesang re bone ge Eliya a tlo tla a mo phološa .
41015037	Gomme Jesu a goeletša ka lentšu le legolo , ya ba gona ge a neela moya .
41015038	Gomme sešireletšo sa kwa Ngwakong wa Modimo sa gagoga go tloga godimo go iša tlase , sa tšwa diripa tše pedi .
41015039	Tona ya lekgolo ye e bego e eme e mo hlapeditše , ge e bona a felela ka mokgwa woo , ya re : Ka kgonthe , motho yo e be e le Morwa wa Modimo .
41015040	Le basadi ba be ba le gona , ba lebeletse ka kgole ; go bona go be go le Maria Magdalena , le Maria mma go Jakobo e monyane le Jose , le Salome .
41015041	Ke bona ba ba mo latetšego a sa le kwa Galilea , ba mo direla ; le ba bangwe ba bantši ba be ba le gona , ba ba sepetšego le yena ge a etla Jerusalema .
41015042	E šetše e le mantšibua a lona tšatši leo la tokišo , le le hlatlangwago ke la Sabatha .
41015043	Gwa tla Josefa wa Arimathea , monna wa lekgotla wa lehumagadi , yo le yena a bego a letetše mmušo wa Modimo , a tlema pelo , a tsena go Pilato , a kgopela mmele wa Jesu .
41015044	Pilato a kgotsa ge a ekwa gore o šetše a hwile ; a bitša tona ya lekgolo , a mmotšiša ge e šetše e le lebaka ge a hwile .
41015045	Ya re a kwile se tona e se bolelago , a fa Josefa mmele .
41015046	Josefa a reka mašela , a mo fegolola , a mo phuthela ka mašela ao , a mmea libitleng le le kgorilwego lefsikeng , a pshikološetša lefsika mojako wa lebitla .
41015047	Gomme Maria Magdelena , le Maria mmago Jesu , ba bona mo a bewago gona .
41016001	Ya re ge Sabatha e fetile , Maria Magdalena , le Maria mmago Jakobo , le Salome , ba reka ditlolo gore ba ye ba mo tlotše .
41016002	Ka letšatši le le hlatlamago la Sabatha e sa le ka meso , ba tla lebitleng letšatši le sa hlaba .
41016003	Ba botšana ba re : Ke mang e a tlo go re phsikološetša lefsika , a le tloša mojako wa lebitla ?
41016004	Ge ba iša mahlo , ba bona lefsika le pshikološitšwe ; gomme lona e be e le le legolo ka kudu .
41016005	Ya re ge ba tsena lebitleng , ba bona lesogana le dutše ka letsogong le letona , le apere seaparo se setelele se sešweu ; mme ba tšhoga .
41016006	Lesogana la bolela le bona la re : Le se ke la tšhoga . Le nyaka Jesu wa Natsaretha e a bego a bapotšwe . O tsogile , ga a gona mo . Bonang felo mo ba bego ba mmeile gona .
41016007	Fela , yang le botše barutiwa ba gagwe , le Petro , le re o le etapele o ya Galilea . Le tlo mmona gona kua bjalo ka ge a le boditše .
41016008	Basadi bao ba tšwa ka pele , ba tšhaba lebitleng , gobane ba be ba swerwe ke go roromela le go tšhoga ; fela , ba se botše motho selo , gobane ba be ba boifa .
41016009	Ya re ge a tsogile ka lona tšatši leo la go hlatlama Sabatha , a thoma ka go iponatša go Maria Magdalena , yo a kilego a leleka meoya e mebe e šupago go yena .
41016010	Maria a ya a botša bao ba go ba le Jesu , a ba hwetša ba nyamile , ba lla .
41016011	Mme bona ge ba botšwa gore o a phela , le gore O bonwe ke yena Maria , ba se dumele .
41016012	Ka morago a iponatša go ba babedi ba bona , ba le tseleng ba eya mašemong , a tla lebopo le a lego ka lona e le le šele .
41016013	Le bona ba tla ba tsebiša ba ba bego ba šetše ; mme le bona ba se ba dumele .
41016014	A ba a iponatša go ba lesome le motšo o tee ge ba dutše dijong ; a kgala go se dumele ga bona le bothata bja dipelo tša bona , ge ba sa ka ba dumela bao ba mmonego a tsogile .
41016015	A bolela le bona a re : Yang lefaseng ka moka , le kwatše Ebangedi go babopja ka moka .
41016016	E a dumelago me a kolobetšwa , o tlo phološwa ; e a sa dumelego o tlo lahlwa .
41016017	Mehlolo ye e tlo go felegetša ba ba dumetšego še : Ba tlo leleka meoya e mebe ka leina laka ; ba tlo bolela ka maleme a mafsa ;
41016018	Ba tlo swara dinoga ka diatla ; le ge ba nwele se se bolayago , se ka se ke sa ba dira selo ; ba tlo bea balwetši diatla , ba fola .
41016019	Yena Morena bjale , ge a feditše go bolela le bona , a rotošetšwa legodimong , a yo dula ka letsogong le letona la Modimo .
41016020	Ge e le bona , ba tšwa ba goelela gohle , Morena a fela a na le bona ka matla a gagwe , a tiiša lentšu ka mehlolo ye e bapetšego nalo .
42001001	Ba bantši ba šetše ba lekile go hlomaganya taodišo ya tše di diregilego mo go rena .
42001002	Re di neilwe ke ba ba di bonego ka mahlo go tloga mathomong a tšona ya ba bona batseta ba yona taba yeo .
42001003	Bjale ke bona ge go ntshwanetše , ge le nna ke go ngwalela go hlatlamana ga tšona , wena Theofilo morategi , ke thomile go di latiša tšohle go tloga tlhagong ya tšona ,
42001004	O tle o bone nnete ya ditaba tše o di rutilwego .
42001005	Mehleng ya Herode kgoši ya naga ya Juda go be go na le moperisita e mongwe e a bitšwago Tsakaria , e le wa sephohla sa Abia ; mosadi wa gagwe e be e le wa moloko wa Arone , leina la gagwe e be e le Elisabetha .
42001006	Ba be ba lokile pele ga Modimo ka babedi , ba eya ka ditaelo ka moka tša Morena ba se na bosodi .
42001007	Gomme ba be ba se na ngwana , Elisabetha e le moopa ; le gona ba be ba tšofetše bobedi bja bona .
42001008	Ya re mohla Tsakaria a swere modiro wa boperisita pele ga Modimo , e le letšatši la gagwe ,
42001009	A tsena Ngwakong wa Modimo , a thuntšha diorelo ka mokgwa wa boperisita .
42001010	Lešaba ka moka la batho le be le eme ntle , ba rapela ka lebaka leo ge go thuntšwa diorelo .
42001011	Tsakaria a bona morongwa wa Morena a eme ka go le letona la aletare ya diorelo .
42001012	A re go mmona a tšhoga , a welwa ke poifo .
42001013	Morongwa a bolela nae a re : Se boife , Tsakaria ! Thapelo ya gago e kwilwe . Elisabetha mosadi wa gago o tlo go belegela morwa , wa tlo mo rea leina la Johane .
42001014	Yena eo e tlo ba lethabo la gago le tlhalalo ya gago ; gomme ba ba tlo go thabela go tswalwa ga gagwe ke be bantši .
42001015	Gobane e tlo ba e mogolo pele ga Morena ; a ka se ke a nwa morara le sedila ; o tlo tlala Moyamokgethwa a sa le mmeleng wa mmagwe .
42001016	Ba bantši ba Baisiraele o tlo ba sokollela go Morena Modimo wa bona .
42001017	Mme o tlo ba etapele ka moya wa Eliya le ka matla a gagwe , gore dipelo tša botatagobana a di sokollele go bana ba bona , le baganyetši a ba sokollele bohlaleng bja baloki , e be go lokišetša Morena setšhaba se se itlhamilego .
42001018	Tsakaria a fetola a re : Tšeo ke tlo di tseba kang ? Gobane ke tšofetše , le mosadi waka o fetilwe ke mabaka a gagwe .
42001019	Morongwa a bolela a re : Ke nna Gabriele ke emago pele ga Modimo . Ke romilwe go bolela le wene , le go go tsebiša ditaba tše botse tšeo .
42001020	Tseba gee ! O tlo ba semuma , gwa tlo ba gwa tla letšatši le di tlo go tšwelela ka lona ; O tlo šitwa go bolela ka gobane o sa ka wa dumela tše ke di boletšego tše ditlo go direga ka lebaka la tšona .
42001021	Ge e le setšhaba , sona se be se letetše Tsakaria , se kgotsa ge a diega mo Ngwakong wa Modimo .
42001022	Bjale ge a etšwa , a šitwa go bolela ; ke mo ba lemogilego ge a bone pono mo Ntlong ya Modimo . Yena a fo ba kgwathetša ka diatla , a dula a le semuna .
42001023	Ge go fetile matšatši a tirelo ya gagwe , a boela gae .
42001024	Go tloga mehleng yeo Elisabetha mosadi wa gagwe a ba moima , a ikuta dikgwedi tše tlhano a re :
42001025	Ke tše Morena a ntirilego tšona mehleng yeno a ntebeletše , gore a tloše tše batho ba bego ba nnyatša ka tšona .
42001026	Ka kgwedi ya go selela Morongwa Gabriele a rongwa ke Modimo a ya motseng o mongwe wa Galilea wo ba rego ke Natsaretha .
42001027	A tla go mosetsana e mongwe e a bego a beeleditšwe ke monna yo ba rego ke Josefa , wa moloko wa Dafida . Leina la mosetsana eo e be e le Maria .
42001028	Morongwa a tsena mo a bego a le gona , a re : Thaba , wena Mogaugelwa . Morena o na le wena Mošegofatšwa gare ga basadi .
42001029	Maria ge a mmona , a tšhoga ge a realo ; pelong ya gagwe a re : Ke go dumedišwa ka mokgwa o bjang ?
42001030	Morongwa a bolela a re : Se tšhoge , Maria , o hweditše go gaugelwa ke Modimo .
42001031	Tseba ; o tlo ima mmeleng wa gago , wa tlo belega morwa wa tlo mo rea leina la Jesu .
42001032	Yena eo e tlo ba e mogolo , o tlo bitšwa Morwa wa Yogodimodimo ; mme Morena o tlo mo nea sedulo sa Dafida tatagwe .
42001033	O tlo buša moloko wa Jakobo go iša mehleng ya neng le neng ; mme bogoši bja gagwe bo ka se ke bja ba le bofelo .
42001034	Maria a botšiša a re : Tšeo di ka direga bjang , etšwe ke sa tsebe monna ?
42001035	Morongwa a fetola a re : Moyamokgethwa o tlo theogela go wene mme matla a Yogodimodimo a tlo go okamela wa moriti ; ke ka baka leo e a tlo go belegwa ke wene a tlo go bitšwa Morwa-Modimo .
42001036	Gomme o tsebe ; Elisabetha motswalo wa gago le yena o imile morwa botšofading bja gagwe ; mme kgwedi ye go yena e šetše e le ya go selela ; ke yena eo ba bego ba re ke moopa .
42001037	Gobane Modimo , ga go se se sa kgonegego go yena .
42001038	Maria a re : Ke nna e , ke molata wa yena Morena ; tše O di boletšego a di ntiregele . — Mme morongwa a mo tlogela .
42001039	Mehleng yeo Maria a tsoga , a akgofa a ya dithabeng motseng wa Juda .
42001040	A fihla ngwakong wa Tsakaria , a dumediša Elisabetha .
42001041	Ya re Elisabetha ge a ekwa a dumedišwa ke Maria , ngwana mmeleng wa gagwe a sela . Elisabetha a tlala Moya o mokgethwa ,
42001042	a hlaboša lentšu le legolo a re : O Mošegofatšwa gare ga basadi ; le sona seenywa sa mmele wa gago se šegofaditšwe .
42001043	Go ntšwela kae ge ke etelwa ke mmago Morena waka !
42001044	O k'o tsebe ; ge lentšu la ge o ntumediša le ntsena ditsebeng ngwana wa mo mmeleng waka a sela ka go thaba .
42001045	O wa lehlogonolo , wena o dumetšego go phethega ga tše Morena a go boditšego tšona .
42001046	Maria a re : Pelo yaka e reta Morena ,
42001047	moya waka o hlalala ka Modimo Mophološi waka .
42001048	O bone bobotlana bja nna molata wagwe . Gobane ke nna e , yo ba meloko yohle ba tlo go nthe ke yo lehlogonolo ,
42001049	Ka ge Yomatla a ntira tše kgolo ; mme ina la gagwe ke le lekgethwa .
42001050	Kgaugelo ya gagwe e ya le meloko le meloko go ba ba mmoifago .
42001051	O dirile matla ka tsogo la gagwe ; o gašantše ba kgopolo tša go ipota .
42001052	O tekola ba dioka ditulong , a godiša babotlana .
42001053	Ba ba lapilego o ba hoša ka tše botse ; bahumi a gomiša ba timilwe .
42001054	O šeditše ngwana wagwe Isiraele , e le go gopola kgaugelo ,
42001055	bjalo ka ge a boletše le botatawešo Aborahama le bana ba gagwe o tlo fela a gopola kgaugelo go ya go ile .
42001056	Maria a dula moo le Elisabetha a nyako fetša dikgwedi tše tharo ; a tsebo boela gae .
42001057	Elisabetha a fihlelwa ke lebaka la gagwe , a belega ngwana wa mošemanyana .
42001058	Baagišani le ba gabo ge ba ekwa gore Morena o godišitše kgaugelo ya gagwe mo go yena , ba thaba le yena .
42001059	Ka tšatši la seswai ba tla go bolotša ngwana , ba mo rea leina la Tsakaria tatagwe .
42001060	Mmagwe a gana a re : Aowa ; o tlo bitšwa Johane .
42001061	Bona ba re : Hleng molokong wa geno go se motho wa leina leo !
42001062	Ba kgwathetša tatagwe ba re , o rata ge a bitswa ka leina lefe .
42001063	Yena a nyaka lematšana , a ngwala a bolela a re : Leina la gagwe ke Johane ! Ba tlabega ka moka .
42001064	Ke ge molomo wa gagwe o mumologa le leleme la gagwe la hunologa , a bolela areta Modimo .
42001065	Ba gabo bohle ba welwa ke poifo ; ditaba tše ka moka tša bolelwa dithabeng tša Juda .
42001066	Gomme bohle ba ba di kwilego ba di bea dipelong tša bona , ba re : Bjale ngwana yo e tlo bang ka gobane seatla sa Morena se be se le moo go yena .
42001067	Tsakaria tatagwe a tlala Moya o mokgethwa a porofeta a re :
42001068	A go retwe Morena Modimo wa Isiraele , gobane o tlile a hlola setšhaba sa gagwe , a se direla topololo ,
42001069	A re tsošetša naka la phološo , la lešika la Dafida mohlanka wa gagwe ,
42001070	A dira tše a bego a di šupa ka melomo ya baporofeta bagwe ba bakgethwa go tloga kgalelele ,
42001071	a re o tlo re phološa manabeng a rena , matsogong a ba re hloilego bohle .
42001072	A re , borrawešo a ba dire ka mabobo , a gopole kgwerano e kgethwa ya gagwe .
42001073	Keno yela a e enetšego tatawešo Aborahama , a re :
42001074	Re tlo Mo direla re se na poifo , re golotšwe diatleng tša manaba ,
42001075	Re le ba bokgethwa le ba toko pela gagwe , ka mehla ka moka ya phelo bja rena .
42001076	Mme wena ngwanaka ! Ba tlo re o Moporofeta wa Yogodimodimo ; o tlo ba Moetapele wa fahlogo sa Morena , wa mo lokišetša tsela tšagwe .
42001077	Ya tlo ba go nea tšhaba sagwe tsebo ya phološo ya go tla ka go lebalelwa dibe .
42001078	Ka pelotšhokwa ya Modimo wa rena , ya go re hlabišetša masa matšwagodimo ,
42001079	a go tlo bonwa ke ba go dula lefsifsing , moriting wa lehu , a go tlo sokollela maoto a rena tseleng ya molao .
42001080	Gomme ngwana eo a gola , a dula mašokeng , gwa ba gwa tla letšatši la ge a tšweletše a bonwa ke Baisiraele .
42002001	Mehleng yeo gwa na gwa tšwa molao go Kesara Augusto , wa gore dilete ka moka di ngwalwe .
42002002	Lengwalo leo la dirwa e le la pele ; ke ge Kirenio a buša Siria .
42002003	Batho ka moka ba ya go ngwalwa ; e mongwe le e mongwe a ya motseng wa gabo .
42002004	Josefa le yena a tloga Galilea motseng wa Natsaretha , a ya nageng ya Juda motseng wa Dafida o bitšwago Betlehema , gobane e be e le motho wa moloko wa Dafida , wa lešika leo .
42002005	A ya go ngwalwa le Maria mosadi e a beeleditšwego ke yena , yo e bego e le moima .
42002006	Ya re ge ba le moo , gwa fihla lebaka la gagwe le go belega .
42002007	A belega morwa wa gagwe eo a itšibutšego ka yena , a mo phuthela ka mašela , a mo latša legopong , ka gobane ba sa ka ba hwetša sebaka ngwakong wa baeti .
42002008	Gomme go be go na le badiši nageng yeo marakeng , ba letše ba letile mehlape ya bona .
42002009	Ba bona Morongwa wa Morena a tlile go bona a ema , mme letago la Morena la ba phadimela ka mešo e go fela ; bona ba boifa , poifo ya ba e kgolo .
42002010	Morongwa wa Morena a bolela le bona a re : Se boifeng ! Bonang , ke le botša taba e botse ya thabo e kgolo , e tlo go ba ya setšaba ka moka .
42002011	Gobane lehono le tswaletšwe Mophološi , e lego Kriste Morena , mo motseng wa Dafida .
42002012	Taetšo ya go le iša gona še : Le tlo hwetša lesea le le phuthetšwego ka mašela le letše legopong .
42002013	A sa realo ke ge lešaba la dira tša legodimo le eme le yena Morongwa , le reta Modimo le re :
42002014	Tumišo a e ye go Modimo magodimodimong ; lefaseng go be le khutšo , kgahlišo bathong .
42002015	Ya re ge Barongwa ba tlogile , ba boetše legodimong , badiši ba šala ba botšana ba re : A re yeng kwa Betlehema re yo bona taba ye e diregilego , ye Morena a re tsebišitšego yona .
42002016	Ba hlaganela ba ya , ba hwetša Maria le Josefa , le lona lesea le letše legopong .
42002017	Ya re ge ba bone , ba bolela tše bona ba di boditšwego di ela yena ngwane e .
42002018	Ka moka ba ba di kwago ba tlabega ka tše badiši ba ba botšago tšona .
42002019	Maria yena a boloka ditaba tše ka moka , a di akanya pelong ya gagwe .
42002020	Badiši ba goma ba reta Modimo ba Mo tumiša ka tšohle tše ba di kwilego le tše ba di bonego , e le tšona tšela tše ba di boditšwego .
42002021	Ge go fetile matšatši a seswai ngwana a bolotšwa , a rewa leina la Jesu , lonalela le a le reetšwego ke Morongwa a sešo a amogelwa mmeleng wa mmagwe .
42002022	Ge go fetile lebaka la go tagafatšwa ga bona ka molao wa Moše ba mo iša Jerusalema , gore ba mmee pele ga Morena .
42002023	E le go ya ka mo go ngwadilwego molaong wa Morena , wo o rego : Se setona se mmaso a kago itšibula ka sona , se tlo thwe ke sekgethwa sa Morena .
42002024	Gore ka mo go laetšwego molaong wa Morena ba iše sedimo sa maebana a mabedi , le ge e le mekurwanyana e mebedi .
42002025	Bjale mo motseng wa Jerusalema go be go na le motho e mongwe , leina la gagwe e be e le Simeone . Motho eo e be e le moloki , e le yo bolo , a letetše khomotšo ya Isiraele ; mme Moya o mokgethwa o be o le go yena .
42002026	O be a utolletšwe ke Moya o mokgethwa , gore a ka se ke a hwa a sešo a bona Motlotšwa wa Morena .
42002027	Motho eo a tla Ntlongkgethwa a išwa ke Moya ; a hwetša batswadi ba Jesu ba tliša ngwana wa bona , ba tlile go mo dira ka mokgwa wa Molao .
42002028	Simeone a mo kuka ka matsogo , a leboga Modimo a re :
42002029	Mong a ka ! Ke gona ge o hunolla mohlanka wa gago , gore a ikele a wile pelo bjalo ka ge o boletše .
42002030	Gobane mahlo a ka a bone phološo ya gago ,
42002031	Ye o e beilego ya tlo bonwa ke ditšhaba tšohle .
42002032	E le seetša se-iša-kutollo-go-bantle , sa go retiša setšhaba sa gago sa Isiraele .
42002033	Tatagwe le mmagwe ba tlabja ke tse a bolelwago ka tšona .
42002034	Simeone a ba šegofatša , a bolela le Maria mmago ngwana a re : Tseba gore yo o beetšwe go ba seuši le setsoši sa ba bantši ba Isiraele , le go ba seka se tlo go ganetšwa .
42002035	Le wena pelo ya gago e tlo phuloletšwa ke lerumo ; gore go tle go utollwe megopolo ya dipelo tše di ntši .
42002036	Le moporofeta wa mosadi o be a le gona moo , Anna morwedi wa Fanuele wa moloko wa Asere . E be e le wa kgale ; a sa le kgarebe a tšewa a fetša nywaga e šupilego a na le monna wa gagwe ;
42002037	bjale e be e le mohlologadi wa nywaga e masome a seswai a metšo e mene ; a sa tloge Ntlongkgethwa , a direla Modimo ka go ikona le ka go rapela Modimo bošego le mosegare .
42002038	Le yena a batamela ka lona lebaka leo , a ema , a reta Morena , a bolela yena ngwana eo go bohle ba Jerusalema ba bego ba letetše khunologo .
42002039	Ya re ge ba phetile tšohle tše di laetšwego molaong wa Morena , ba boela Galilea , ba ya motseng wa gabo wa Natsaretha .
42002040	Ngwana yena a gola , a tia moyeng , a tlala bohlale a okametšwe ke botho bja Modimo .
42002041	Batswadi ba gagwe , e be e le ba go ya Jerusalema monyanyeng wa Paseka ka nywaga .
42002042	Ge e šetše a na le nywaga e lesome la metšo e mebedi ba rotogela Jerusalema ka mokgwa wa monyanya .
42002043	Ya re ge be feditše matšatši a wona , ba boa ; ngwana Jesu a šala , batswadi ba gagwe ba sa tsebe .
42002044	Ge ba nagana ba re o na le ba ba sepedišanago nabo ; ba sepela leeto la letšatši ba mo nyaka go metswalo le go ba ba tsebanago nabo .
42002045	Ba mo hloka ; ba buša ba boela Jerusalema ba fela ba mo nyaka .
42002046	Gwa feta matšatši a mararo , ya ba gona ba mo hwetšago Ntlongkgethwa , a dutše gare ga baruti , a ba theetša , a ba botšiša ;
42002047	ba ba mo kwago bohle ba kgotsa tlhaologanyo ya gagwe le diphetolo tša gagwe .
42002048	Ge ba mmona moo , ba tlabega ; mmagwe a re : Ngwanaka ! O reng o re dira tše ? O ko bone , tatago le nna re go nyakile ka bohloko .
42002049	Yena a fetola a re : Le be le reng le nnyaka ? A le be le sa tsebe ge ke swanetše go ba mo go tše tša Tate ?
42002050	Lentšu leo a le boletšego ba se ke ba le kweša .
42002051	Gomme a fologa le bona a ya Natsaretha , a dula e le e a ba kwago . Mmagwe ditaba tše ka moka a dula a di bolokile pelong ya gagwe .
42002052	Jesu a tšwelela pele a hlalefa , a eya le nywaga , a kgahla Modimo le batho .
42003001	Ka ngwaga wa lesome le metšo e fetšago seatla wa bogoši bja Kesara Tiberio , mehleng ya ge Pontio Pilato a buša naga ya Juda , Herode Teterareka a buša Galilea , Filipi Teterareka ngwanabo a buša Iturea le Teragoniti , Lisania Teterareka a buša Abilene ,
42003002	Mehleng ya ge Hanna le Kayafa e le baperisita ba bagolo , ke mo Lentšu la Modimo le tletšego Johane morwa wa Tsakaria a le lešokeng .
42003003	A tla dinageng ka moka tše di bataganego le noka ya Jorodane , a bolela kolobetšo ya tshokologo ya gore batho ba lebalelwe dibe .
42003004	Gwa phethega tše di ngwadilwego pukung ya thuto tša Jesaya tša re : Go lentšu la segoeledi lešokeng ; le re : Lekelelanyang tsela ya Morena , le lokiše mebila ya gagwe .
42003005	Dikoti ka moka di tlatšwe ; dithaba tšohle le meboto a di kokobetšwe ; go kgopamilego a go loke ; mo go lego makukuno a go latšwe ;
42003006	ke mo nama ka moka e tlo go bona phološo ya Modimo .
42003007	Johane a bolela le mašaba a a tšwetšego go kolobetšwa ke yena , a re : Lena matswinyana a dinoga , ke mang a le rutilego go tlo phonyokga bogale bjo bo tlago ?
42003008	Napang le enywe dienywa tše di amanago le tshokologo . Le se ke la thoma go eleletša la re : Re na le tata wešo Aborahama , gobane ke a le botša , Modimo o kgona go tsošetša Aborahama bana le mabjeng a .
42003009	Le gona selepe se šetše se beilwe medung ya dihlare : mme sehlare sefe le sefe se se sa enyego dienywa tše botse , se tlo rengwe sa lahlelwa mollong .
42003010	Mašaba a mmotšiša a re : Bjalo re tlo dirang ?
42003011	Johane a fetola a re : E a nago le dikobo tše pedi , a nee eo a hlokago ; e a nago le dijo , le yena a dire bjalo .
42003012	Le ba lekgetho ba tla go kolobetšwa , ba mmotšiša ba re : Moruti , rena re tlo dirang ?
42003013	Yena a re : Le se ke la ntšhiša batho se se fetišago se le beetšwego ke molao .
42003014	Le bahlabani ba mmotšiša ba re le rena re tlo dirang ? Yena a re : Le se ke la tlaletša batho ; le se ke la hlakola ; le kgolwe ke moputso wa lena .
42003015	Gomme ka gobane setšhaba se be se dutše se holofetše , mo dipelong bohle ba šetše ba re mohlomong Johane ke yena Kriste ,
42003016	a šupa tšona tšeo , bohle ba mo kwa ge a re : Ge e le nna ke le kolobetša ka meetse . Go setla eo a mphetago ka matla , yo ke sa swanelago go hunolla leralana la dieta tša gagwe . Yena eo o tlo le kolobetša ka Moyamokgethwa le ka mollo .
42003017	Ke yena a swerego leselo ka seatla ; mme seboa sa gagwe o tlo se fsielela ruri , a kgobela mabele sešegong sa gagwe ; moko wona o tlo o fiša ka mollo wo o sa timego .
42003018	A ruta batho Ebangedi ka go ba kgothatša le ka tše dingwe tše ntši .
42003019	Gomme Herode Teterareka mohla a sotšwe ke Johane ka baka la Herodia mosadi wa Filipi ngwanabo , le ka baka la tše mpe ka moka tše yena Herode a bego a di dira ,
42003020	A buša a senya a tlatša tše a di dirilego tšohle ka go tswalelela Johane kgolegong .
42003021	Mehla yela ge batho ka moka ba kolobetšwa , le Jesu a kolobetšwa ; ya re ge a rapela , legodimo la bulega .
42003022	Mme Moya o mokgethwa wa fologela mo go Yena o bonala e ke ke leeba ; gwa kwala lentšu le etšwa legodimong la re : O Morwa moratwa waka ; ke kgahlwa ke Wene !
42003023	Jesu mola a thoma modiro , o be a na le nywaga e masome a mararo . Batho ba be ba re ke morwa wa Josefa wa Eli ,
42003024	wa Mathate , wa Lefi , wa Meleki , wa Jannai , wa Josefa ,
42003025	wa Mathatia , wa Amosi , wa Nahume , wa Esile , wa Nangai ,
42003026	wa Maathe , wa Mathatia , wa Simei , wa Joseka , wa Juda .
42003027	Wa Joanane , wa Resa , wa Serubabele , wa Sealathiele , wa Neri ,
42003028	Wa Meleki , wa Adi , wa Khosame , wa Elemodani , wa Here ,
42003029	wa Jose , wa Elisere , wa Jorima , wa Mathate , wa Lefi ,
42003030	wa Simeone , wa Juda , wa Josefa , wa Johama , wa Eliakima ,
42003031	Wa Melea , wa Mainane , wa Mathata , wa Nathane , wa Dafida ,
42003032	wa Isai , wa Obede , wa Boase , wa Salamone , wa Naasone ,
42003033	wa Aminadaba , wa Arama , wa Esiromo , wa Pheretse , wa Juda ,
42003034	wa Jakobo , wa Isaka , wa Aborahama , wa Thara , wa Nahoro ,
42003035	wa Saruge , wa Regu , wa Phelege , wa Ebere , wa Sala ,
42003036	wa Kenane , wa Arapagasadi , wa Seme , wa Noage , wa Lamege ,
42003037	wa Methusala , wa Henoge , wa Jarede , wa Mahlalalele , wa Kenane ,
42003038	wa Enose , wa Sethe , wa Adama , wa Modimo .
42004001	Jesu a tloga nokeng ya Jorodane a tletše Moya o mokgethwa , a išwa šokeng ke Moya .
42004002	A fetša matšatši a masome a mane a lekwa ke Diabolo . A a fetša a sa je selo ; ya re ge matšatši ao a fela , a swarwa ke tlala .
42004003	Diabolo a tla a re : Ge o le Morwa Modimo , bolela le lebje le le fetoge bogobe .
42004004	Jesu a fetola a re : Go ngwadilwe gore motho ga a phele ka bogobe fela ; o phela ka mantšu ohle a a tšwago molomong wa Modimo .
42004005	Diabolo a mo iša thabeng e telele , a mmontšha mebušo ka moka ya lefase ka sekganyana sa lebaka .
42004006	A bolela a re : Bogoši bjo ka moka le borena bja bjona ke tlo fa wena ; ka gobane bo gafetšwe nna ; ke bo nea yo nkago rata go mo mea .
42004007	Bjale ge o ka lotšha nna , ka moka e tlo ba tša gago .
42004008	Jesu a re : Ntlogele Sathane ; go ngwadilwe gwa thwe : O khunamele Morena Modimo wa gago , o direle yena a nnoši .
42004009	Diabolo a mo iša Jerusalema , a mmea sehlweng sa Ntlokgethwa , a bolela a re : Ge o le Morwa Modimo , ikušetše kua fase o le fa .
42004010	Gobane go ngwadilwe gwa thwe : O tlo go laelela barongwa ba gagwe gore ba go diše ,
42004011	Ba go kuke ka matsogo , gore leoto la gago le se kgopje ke lebje .
42004012	Jesu a fetola a re : Go itšwe : Morena Modimo wa gago o se ke wa mo leka .
42004013	Ya re ge Diabolo a feditše go mo leka ka tšeo ka moka , a mo gomela , gwa fela lebaka a mo lesitše .
42004014	Jesu a boela Galila , a tla a na le matla a Moya ; tumo ya gagwe ya tšwela thoko tšohle .
42004015	A ruta diphuthegong tša gona a retwa ke bohle .
42004016	A tla motseng wa Natsaretha mo a goletšego gona . Ka letšatši la Sabatha a ya phuthegong ka mo a lemetšego ka gona ; a ema gore a bale .
42004017	Ba mo nea puku ya Jesaya moporofeta , a e phaya a hwetša mo go ngwadilwego mantšu a :
42004018	Moya wa Morena o na le nna , ka gobane o mpeetše go begela babotlana taba tše dibotse , o nthomile go alafa ba dipelo tše robegilego ,
42004019	ba ba thopilwego ke ba goelele khunologo , ba difofu ke re ba buše ba bone , ba ba dubaganego ke re ba ikele ba golotšwe , ke bege ngwaga wa kgahlego wa Morena .
42004020	A re a menne puku a e nea mohlanka ; yena a dula , mahlo a bohle ba phuthegong a mo tsepeletše .
42004021	A thoma go bolela le bona a re : Lehono , ge tše di ngwadilwego fa di kwala ditsebeng tša lena , ke gore di tšweletše .
42004022	Bohle ba mo dumela , ba kgotsa mantšu a bose a tšwago molomong wa gagwe , ba re : A ga se yena morwa Josefa ?
42004023	Jesu a re : E fela le tlo mpotša seema se se rego : Moreku ithekole . Le tlo re : Tše re di kwilego ba re di dirilwe Kaperenaume , dira tše kao le mono motseng wa geno .
42004024	A re : Ruri , ke a le botša , moporofeta ga a ke a thabelwa motseng wa gabo .
42004025	Ruri , ke a le botša , mehleng yela ya Eliya go be go na le bahlologadi ba bantši mo go Baisiraele , mola legodimo le tswaletšwe ka nywaga a meraro le dikgwedi tše di selelago , gwa ba tlala e kgolo nageng ka moka .
42004026	Gomme Eliya ga a ka a rongwa go e mongwe wa bona , ge e se kwa Sarepata nageng ya Sidone go mosadi yola wa mohlologadi .
42004027	Le ba lephera e be e le ba bantši mo go Baisiraele mehleng ya Elisa moporofeta ; gomme ga go le o tee wa bona e a fodišitšwego , ge e se Naemane wa Siria .
42004028	Ge ba ekwa a realo , ba tlala bogale bohle ba moo phuthegong .
42004029	Ba tsoga ba mo kgorometša ba mo ntšha motseng , ba mo iša legageng la thaba yeo motse wa bona o agilwego godimo ya yona , ba re ba mo fekemetše ka gona .
42004030	Gomme yena a tšwa ka gare ga bona a ikela .
42004031	A theogela motseng wa Kaperenaume wa Galilea , a fela a ba ruta ka matšatši a Sabatha .
42004032	Ba tlabja ke thuto ya gagwe , ka gobane o be a bolela e le Yomaatla .
42004033	Gona moo phuthegong go be go na le motho e a nago le moya o mobe wa ditšhila , e a bego a goa ka lentšu le legolo a re :
42004034	Lesa ! O na le taba mang le rena , wena Jesu wa Natsaretha ? A o tlile go re fediša ? Ke a go tseba ; o Mokgethwa wa Modimo .
42004035	Jesu a mo kgalema a re : Homola ! Tšwaa go motho eo ! Gomme moya o mobe wa mo lahlela gare ga batho , wa tšwa go yena , wa se mo dire selo .
42004036	Bohle ba swarwa ke tšhogo , ba botšana ba re ; Ke thuto mang ye ? Meoya ya ditšhila o e laela ka matla le ka bogale , ya napa ya tšwa .
42004037	Gomme tumo ya gagwe ya enela , ya tšwelela gohle mathokong a naga yeo .
42004038	A tsoga moo phuthegong , a tšwa a ya ga Simone . Ke ge mogwegadi wa Simone a swerwe gagolo ke letadi ; ba mo kgopelela go Jesu .
42004039	Jesu a tla a mo okamela , a kgalema bolwetši bjoo bja letadi , mme bja mo tlogela . Molwetši a tsoga ka pela a ba apeela .
42004040	Ya re letšatši ge le dikela , gwa tla bohle ba ba nago le balwetši ba bona ba mahloko a mehutahuta , ba ba tliša go Jesu ; Yena a ba bea diatla e mongwe le e mongwe , a ba fodiša .
42004041	Le meoya e mebe ya tšwa go ba bantši e goeletša e re : Ke wena Kriste Morwa wa Modimo ! Yena a e kgalema a e iletša go mmolela , ge e mo tseba ge a le Kriste .
42004042	Ge go esa a tšwa a ya šokeng ; mašaba a mo nyaka , a ba a mo hwetša ; ba mo phegelela ba re a se ke a tloga go bona .
42004043	Yena a bolela le bona a re : Le metse e mengwe ke swanetše go e botša ditaba tše botse tša mmušo wa Modimo , ke sona se ke rometšwego sona .
42004044	Gomme a fela a ruta diphuthegong tša Galilea .
42005001	Ka mohla o mongwe lešaba la mo pitlaganya le rata go kwa Lentšu la Modimo , yena a eme lebotong la lewatle la Genetsareta .
42005002	A bona maselawatle a mabedi a batagane le leboto , barei ba dihlapi ba tšwile go ona , ba hlatswa malokwa .
42005003	Jesu a namela le lengwe la maselawatle ao , e bego e le la Simone , a mo kgopela a re a le šuthiše ka gonyane le tlogelane le leboto . A dula mo go lona leselawatle , a ruta lešaba a le moo .
42005004	Ge a feditše go bolela a laela Simone a re : Suthišetša kua go lego bodiba , le fološe malokwa a lena le sware dihlapi .
42005005	Simone a fetola a re : Mong aka ! Bošego ka moka re letše re itapiša , ra se ke ra bona selo ; fela , ke tlo fološa lokwa ke kwile taelo ya gago .
42005006	Ge ba dira ka mokgwa woo , ba tanya bontši bjo bogolo bja dihlapi , lokwa la bona la ba la gagoga .
42005007	Ba kgwathetša bagwera ba bona ba leselawatle lela le lengwe gore ba tle ba ba swariše . Ba tla ; ba tlatša maselawatle ka mabedi , a ba a teka .
42005008	Simone Petro ge a di bona a khunama a inametše matolo a Jesu , a re : Tšwaa mo go nna , gobane ke monna wa modiradibe , Morena !
42005009	A realo a wetšwe ke tšhogo e kgolo le bohle ba ba bego ba na le yena , ba bone bontši bjoo bja dihlapi tše ba di phuthilego .
42005010	Ke tšona tše di wetšego le Jakobo le Johane barwa ba Tsebedeo ba e bego e le badirišani ba Simone . Jesu a bolela le Simone a re : Se boife ; go tloga bjalo o tlo ba morei wa go phutha batho .
42005011	Gomme ge ba bušeditše maselawatle lebotong , ba tlogela tšohle ba mo latela .
42005012	Ka mohla o mongwe a le motseng o mongwe ba bona go etla monna a tletše lephera , yo a itšego go bona Jesu , a wela fase ka sefahlogo , a mo kgopela a re : Morena , ge o ka rata , o ka kgona go mphodiša .
42005013	Jesu a iša seatla a mo kgwatha a re : Ke rata fao ; fola ! Mme lephera la gagwe la napa la mo tloga .
42005014	A mo laela a re a se ke a botša motho , a re : Sepela , o yo ipontšha go moperisita , o iše seleboga sa ge o fodile , ka mo go laetšwego ke Moshe , gore e be bohlatse go bona .
42005015	Gomme kgowane ya ge ba mmolela ya enela e eya , gwa kgobokana mašaba a mantši a ba ba ratago go mo kwa le go fodišwa malwetši a bona .
42005016	Yena gomme a ba wa go itulela mašokeng a rapela .
42005017	Ka letšatši le lengwe ge a ruta , gwa tla bafarisei le baruti ba Molao ba dula ; e be e le ba ba tšwago metseng ka moka ya Galilea le ya Juda le Jerusalema ; mme matla a Modimo a go fodiša a be a le go yena .
42005018	Ba bona go etla banna ba rwele motho ka malao ; e be e le e a rephilego ditho ; ba nyaka botseno bja gore ba mo tliše ngwakong ba mmee pele ga Jesu .
42005019	Ba bo hloka ka go tlala ga batho ba namela godimo ga ngwako , ba rutlolla , ba fološa motho eo a le malaong , a fihla mo gare ga bona pele ga Jesu .
42005020	Jesu ge a bona tumelo ya bona , a re : o lebaletšwe dibe tša gago .
42005021	Ge a realo , bafarisei mo dipelong tša bona ba re : Motho yo ke mang ? O goboša Modimo . Ke mang a kago lebalela motho dibe , ge e se Modimo ?
42005022	Jesu ge a bona dikgopolo tša bona , a ba botšiša a re : Le eleletšang dipelong tša lena ?
42005023	Se se bolelo ke sefe ? A ke ge motho a re : O lebaletšwe dibe tša gago ? Goba ke ge a ka re : Tsoga o sepele ?
42005024	Fela , le tlo tseba ge Morwamotho a na le matla a go lebalela batho dibe mo lefaseng . Ya ba gona a bolelago le eo a rephilego ditho , a re : Tsoga ! Rwala malao a gago , o ye ngwakong wa gago .
42005025	Monna eo a tsoga ka pela , a rwala tše a bego a letše godimo ga tšona , a ya ngwakong wa gagwe a tumiša Modimo .
42005026	Ka moka ba swarwa ke tlabego , ba reta Modimo ba goletšwe ke poifo , ba re : Lehono re bone ditlaba .
42005027	Ka le lengwe letšatši a tšwa a bona motho wa lekgetho , yo leina la gagwe e bego e le Lefi , a dutše ngwakong wa lekgetho ; a mmitša a re : Ntatele !
42005028	Monna eo a ema a tlogela tšohle , a mo latela .
42005029	Bjale Lefi a mo direla monyanya o mogolo mo ngwakong wa gagwe ; mme lešaba le legolo la ba lekgetho le batho ba bangwe le dula le bona .
42005030	Bafarisei le bamangwalo ba bona , ba ba tsota , ba bolela le barutiwa ba gagwe ba re : Le reng le eja le ba lekgetho le badiradibe , le enwa le bona ?
42005031	Gwa fetola Jesu a re : Ballangaka ga se ba ba thabilego , ke balwetši .
42005032	A re : Ga ka tla go bitša ba ba lokilego gore ba sokologe ; ba ke tlilego go ba bitša ke badiradibe .
42005033	Bona ba re : Ke go reng barutiwa ba Johane ba ikona dijo gantši ba dira merapelo ; le barutiwa ba bafarisei ba dira ka mokgwa woo , mola ba gago ba fo ja ba enwa ?
42005034	Jesu a re : Bagwera ba monyadi le ka se kgone go ba gapeletša go ikona , ge monyadi a sa na le bona .
42005035	Matšatši ao monyadi a tlo go tlošwa go bona a setla ; ka matšatši ao ke mo ba tlo go ikona .
42005036	A bolela le bona le ka go swantšha a re : Ga go motho e a kago sega setsiba sa lešela le lefsa a se bea seaparong se setala ; ge a ka dira ka mokgwa woo , setsiba seo sa lešela le lefsa se tlo gagola seaparo ; le gona lešela le lefsa ga le amane le kobo e tala .
42005037	Le gona morara o mofsa ga o photlelwe nkgong e onetšego ; ge go ka dirwa ka mokgwa woo , morara o mofsa o tlo phuma nkgo yeo morara wa falala , le yona nkgo ya senyega .
42005038	Morara o mofsa o tšhelwa nkgong a mpsha , tša kgona di bolokana ka dipedi .
42005039	Le gona , e a nwago tše tala , a ka se akgofe go nwa tše mpsha , gobane o tlo re : Tše bose ke tše tala .
42006001	Ka tšatši le lengwe la Sabatha , ge a phatša ka mabeleng , barutiwa ba gagwe ba kga diako ba di fogohla ka diatla , ba di ja .
42006002	Ba bangwe ba bafarisei ba bolela le bona ba re : Le reng le dira tše di sa swanelago go dirwa ka Sabatha ?
42006003	Gwa fetola Jesu a re : A ga lešo la bala se Dafida a kilego a se dira mohla wola a lapile le ba a bego a na nabo ?
42006004	Ka mo a tsenego Ngwakong wa Modimo , a tšea dinkgwa tšela tša go bewa pele ga Modimo , a ja a nea le bao a bego a na nabo , tšona di bego di sa swanela go ka lewa ke motho , ge e se baperisita .
42006005	A ba botša a re : Morwamotho , le letšatši la Sabatha ke yena Mong wa lona .
42006006	Ka le lengwe la Sabatha a tsena phuthegong a ruta . Gwa ba go na le motho e a omeletšego seatla se setona .
42006007	Bamangwalo le bafarisei ba dula ba mo hlapetša , ba re ba bone ge a tlo mo fodiša ka Sabatha , gore ba kgone go mmea molato .
42006008	Jesu yena o be a tseba dikgopolo tša bona ; a bolela le motho eo wa go oma seatla , a re : Tsoga , o eme fa gare ! Monna eo a tsoga .
42006009	Jesu a re : Ke tlo le botšiša : Se se dumeletšwego go dirwa ka Sabatha ke eng ? A ke go dira botse , goba bobe ? A ke go phološa bophelo , goba ke go bo senya ?
42006010	A ba dikološa mahlo ka moka ga bona , a tsebo bolela le motho eo , a re : Otlolla seatla sa gago ! A se otlolla , sa boela sa fola sa etša sela se sengwe .
42006011	Mme bao ba dira tša bošiloruri , ba ya ba lakana tše ba tlo go dira Jesu .
42006012	Mehleng yeo Jesu o kile a tšwela thabeng a yo rapela , a itiša bošego ka moka a rapela Modimo .
42006013	Ge go sile , a bitša barutiwa ba gagwe , a hlaola ba lesome le metšo e mebedi , a ba rea leina a re ke Baapostola .
42006014	Ke Simone a mo rea la Petro , le Andre ngwanabo , le Jaokobo , le Johane , le Filipi , le Baratholomeo ,
42006015	le Mateo , le Tomase , le Jakobo morwa wa Alifeo , le Simone wa go bitšwa ka la Tselote .
42006016	Le Juda wa Jakobo , le Judase Isikariothe wa go tlo ba moeki .
42006017	Ge a fologa moo thabeng a na le bona , a ema mo go bego go le molala , a na le lešaba la barutiwa ba gagwe le bontši bjo bogolo bja batho ba ba tšwilego nageng ka moka ya Juda le Jerusalema , le mešikong ya lewatle ya kua Tiro le Sidone .
42006018	E be e le ba ba tlilego go mo kwa , le go fodišwa malwetši a bona . Gwa fodišwa le ba ba lapisitšwego ke meoya ya ditšhila .
42006019	Lešaba la kganyoga go mo kgwatha , ka gobane mo go Yena go be go etšwa matla a go fodiša bohle .
42006020	Jesu a emiša mahlo , a bona barutiwa ba gagwe , a re : Ba lehlogonolo ke lena bahumanegi , gobane mmušo wa Modimo ke wa lena .
42006021	Ba lehlogonolo ke lena le kwago tlala bjale , gobane le tlo horišwa . Ba lehlogoholo ke lena ba le llago bjale , gobane le tlo sega .
42006022	Le ba lehlogonolo ge batho ba le hloya , ge ba le leleka , ge ba le roga , ge ba hlaswa leina la lena ba re ke le lebe , ba realo ka baka la yena Morwamotho .
42006023	Mohla wa tšona le thabe le hlalale , le tsebe gobane moputso wa lena e tlo ba o mogolo kwa magodimong ; gobane ke tšona tše botatabo ba di dirilego baporofeta .
42006024	Ba madimabe ke lena bahumi , gobane le šetše le tšere tše di le beago pelo .
42006025	Ba madimabe ke lena ba hošego bjalo , gobane le tlo kwa tlala . Ba madimabe ke lena le segago bjalo , gobane le tlo golola .
42006026	Ba madimabe e tlo ba bolena ge batho bohle ba le reta , gobane ke tšona tše botatabo ba di dirilego baporofeta ba maaka .
42006027	Ge e le lena ba le kwago , ke le botša ke re : Ratang manaba a lena ; ba ba le hloilego le ba setše ;
42006028	Ba ba le rogago le ba šegofatše ; ba ba le pharago le ba rapelele .
42006029	E a go phasolago thama , o mo sekegele le e ngwe ; e a go amogago kobo , o se ke wa mo ganela le kobjana .
42006030	Mang le mang e a go kgopelago o mo fe ; e a go hlakotšego o se ke wa mmela .
42006031	Batho le ba dire tše le ratago gore ba le dire tšona .
42006032	Gobane ge le rata ba ba le ratago , le sa lebogwang ? Hleng le badiradibe ba rata ba ba ba ratago .
42006033	Ge le setša ba ba le setšago , le sa lebogwang ? Gobane ke sona se le badiradibe ba se dirago .
42006034	Ge Le adima bao le holofelago go rua ka bona le sa lebogwang ? Hleng le badiradibe ba a adimana , gore ba tšee se se lekanego .
42006035	Sa lena a e be go rata manaba a lena , le go setša le go adima mo le sa holofelego go boelwa . Ke mo moputso wa lena e tlo go ba o montši , la tlo ba bana ba Yogodimodimo , gobane yena le ba ba sa lebogego , le ba babe , o ba dira ka botho .
42006036	Bang bagaugedi boka Tataweno ge e le mogaugedi .
42006037	Le se ke la ahlola ; ke mo le sa tlo go ahlolwa : le se ke la lahla motho ; ke mo le sa tlo go lahlwa ; lebaleleng gomme le tlo lebalelwa .
42006038	Fang , gomme le tlo fiwa ; ke mo le tlo go adibetša la tšhelelwa ka seelo se se botse se se katetšwego , se se nago le mohlopa . Gobane seelo se le elago ka sona , ke sona se le tlo go elelwa ka sona .
42006039	A bolela le bona le ka seswantšho a re : A le re sefofu se ka kgona go hlahla sefufu ? A di ka se wele moleteng ka dipedi ?
42006040	Morutiwa ga a phale moruti wa gagwe ; mang le mang o tlo rutega a etša moruti wa gagwe .
42006041	O reng o bona lehlokwana leihlong la ngwana weno , o sa lemoge kwata ya ihlong la gago ?
42006042	O ka bolela bjang le ngwana weno ; wa re : Ngwanešwana ! A nke ke ntšhe lehlokwana leihlong la gago , mola kwata ya ihlong la gago o sa e bone ? Moikaketši tena ! Thoma o ntšhe kwata mo ihlong la gago , o kgone o boneša wa ntšha lehlokwana leihlong la ngwana weno .
42006043	Ga go sehlare se se botse se se enywago dipodiša ; le gona ga go sehlare se sebe , se se enywago dienywa tše botse .
42006044	Sehlare sefe le sefe se tsebja ka dienywa tša sona . Gobane mago ga a fulwe monganeng , le dithara ga di fulwe mošwaneng .
42006045	Motho yo botse o tšweletša tše botse diets wa lehumong le le botse la pelo ; mme motho yo mobe o tšweletša tše mpe di etšwa mo go befilego ; gobane molomo wa gagwe o bolela tše pelo e di falatšago .
42006046	Gomme le reng le ntha Morena ! Morena , mola le sa dire tše ke di bolelago ?
42006047	Motho e a tlago go Nna a kwa tše ke di bolelago a di dira , ke tlo šupetša e a swanago nae ' .
42006048	O swana le motho e a agago ngwako , a epa moralo a iša fase , a o thea godimo ga lefsika . Mohla wa mafuls a meetse , noka ge e tšhologela ntlo yeo , ya se o šišinye , ka ge e theilwe lefsikeng .
42006049	Gomme e a kwago a se dire , o swana le motho e a agilego ngwako mmung o se nago motheo . Ge noka e o tšhologela , o se diege go wa ; mme go kgetloga ga ngwako woo ya ba mo gogolo .
42007001	Ya re ge a feditše go bolela , botho ba kwile ditaba tša gagwe ka moka , a ya motseng wa Kaperenaume .
42007002	Gomme monna e mongwe wa tona ya ekgolo o be a na le mohlanka wa gagwe yo a bego a mo rata ka kudu . Mohlanka eo o be a babja a le makgatheng .
42007003	Tona yeo ge e ekwa tša Jesu , ya roma bagolo ba Bajuda , ba ye go Jesu ba mo kgopele ba re a tle a phološe mohlanka eo .
42007004	Ge ba fihla go Jesu , ba mo kgopela , ba mo phegelela ba re : Go mo swanetše ge o ka mo dira tše re di kgopelago ,
42007005	Gobane o rata setšhaba sa gešo ; le sekolo sa rena re agetšwe ke yena .
42007006	Jesu a ya le bona . A sa le kgojana le ngwako , tona ya roma bagwera ba yona , ba tla go Jesu ba re : Morena , se itapiše , gobane ga ke a swanela ge O ka tsena ka tlase ga hlaka ya ntlo yaka .
42007007	Le go tla go wena , ke be ke re ga go a ntshwanela . Fo bolela lentšu , mme mohlanka waka o tla fola .
42007008	Hleng le nna , ke le motho e a bušwago , ke na le le bahlabani ba ke ba bušago , ka roma yo ka re : Sepela , a sepela ; ka bitša e mongwe ka re : Tlaa , a tla ; ka laela mohlanka waka ka re : Dira se , a dira .
42007009	Jesu ge a ekwa tšeo , a mo kgotsa a retologela go lešaba le le bego le mo latela , a re : Ke a le botša , le go Isiraele ga kešo ka hwetša tumelo e kaakaa .
42007010	Gomme bao ba romilwego ge ba boela gae , ba hwetša mohlanka eo a fodile .
42007011	Ka la ka moswana a ya motseng wo ba rego ke Naini , a latelwa ke barutiwa ba bantši ba gagwe , le lešaba le lentši .
42007012	Ge a batamela kgoro ya motse , a hwetša ba etšwa ba rwele mohu , ngwana a nnoši wa mmagwe e bego e le mohlogogadi , a na le lesaba le lentši la ba motse woo .
42007013	Morena , ge a mmona , a mo kwela bohloko , a bolela nae ' a re : Se lle !
42007014	A batamela a kgwatha laeko , barwadi ba lona ba ema . Jesu a re : Lesogana , ke ra wena ge ke re : Tsoga !
42007015	Mohu a tsoga a dula , a thoma go bolela . Yena a mo iša go mmagwe .
42007016	Bohle ba swarwa ke poifo , ba reta Modimo ba re : Go tsošitšwe moporofeta a mogolo mo go rena ; Modimo o etetše setšhaba sa gagwe .
42007017	Gomme taba ye ya gagwe ya falalêla nageng ya Juda mo go fela le mathokong a yona ka moka .
42007018	Le Johane , ditaba tše ka moka , barutiwa ba gagwe ba mo tsebiša .
42007019	Johane a bitša ba babedi ba barutiwa ba gagwe , a ba roma a re ba yo botšiša Jesu ba re : A ke wena e a boletšwego a thwe : O etla ; goba re sa letela e mongwe ?
42007020	Banna bao ba tla go Jesu ba re : Johane Mokolobetši o re romile go wena ; o re : A ke wena e a boletšwego a thwe : O etla ; goba re sa letela e mongwe ?
42007021	Ka lona lebaka leo Jesu o be a fodiša ba bantši ba malwetši le mahloko , le ba meoya e mebe , le ba bantši ba difofu a ba gaugela , ba buša ba bona .
42007022	A fetola a re : Sepelang le yo botša Johane tše le di bonego le tše le di kwilego , le re : Difofu di a bona , digole di a sepela , ba lephera ba a fola , difoa di a kwa , bahu ba a tsoga ; mme bahumanegi ba begelwa taba tše monate .
42007023	Mme le mmotše le re : Wa lehlogonoloke eo a sa kgopšego ka nna .
42007024	Ba ba romilwego ke Johane ge ba sepetše , Jesu a thoma go bolela le mašaba a batho a era Johane , a re : Le be le tšwetše šokeng go bonang ? A le be le bona lehlaka le le tšokotšwago ke phefo ?
42007025	Ke re : Le be le tšwetše go bonang ? A le be le bona moaparatšeboleta ? Bonang ! Baapari ba dikobo tša botšhephi , ba go phela ba ipshina , ba kua metseng ya mošate .
42007026	Ke re : Le be le tšwetše go bonang ? A le be le bona moporofeta ? Ka kgonthe ! Nna ke re , ke e a fetago le moporofeta .
42007027	Gobane ke yena e a ngwadilwego a thwe : Ke nna e ! Ke roma motseta wa ka wa go go etapele a go thulela tsela .
42007028	Ke a le botša ke re : Mo go ba ba belegwego ke basadi , ga go na moporofeta e a kago feta Johane Mokolobetši . Fela , yo e lego e monyenyane mmušong wa Modimo , o a mo feta .
42007029	Gomme batho ka moka ba ba mo kwilego , le balekgetho ba dumetše morero wa Modimo , ba kolobetšwa ka kolobetšo ya Johane .
42007030	Ba ba nyaditšego morero wa Modimo ke bafarisei le baruti ba Molao , ba se kolobetšwe ke Johane .
42007031	Bjale batho ba mehla yeno ke tlo ba swantšha le bomang ?
42007032	Ba swana le bana ba ba dutšego lepatlelong , ba biletšana ba re : Re le leleditše naka , la gana go bina ; ra le hlabela sello , la gana go golola .
42007033	Gobane Johane o tlile a se je bogobe , a se nwe sedila ; lena la re : O ne moya o mobe .
42007034	Gwa tla Morwamotho , a ja , a nwa ; lena la re : Bonang motho wa sejato , wa monwi , mogwera wa balekgetho le badiradibe .
42007035	Gomme bohlale bo bonala ka bana ba bjona ka moka .
42007036	E mongwe wa bafarisei a mo laletša a re a je le yena . Jesu a tsena ngwakong wa mofarisei eo , a dula dijong .
42007037	Gwa rotoga mosadi e mongwe wa motse woo , yo e bego e le modiradibe . O be a kwile gore Jesu o dutše dijong ngwakong wa mofarisei ; a tla a swere sebjana se se nago le setlolo .
42007038	A batamela dinaong tša Jesu a lla , a kolobiša dinao tša Jesu ka megokgo , a e phumola ka meriri ya hlogo ya gagwe ; a atla maoto a Jesu , a a tlotša ka setlolo .
42007039	Mofarisei eo a mo laleditšego , ge a di bona , a eleletša re : Motho yo ge e ka be e le moporofeta , a ke be a tseba se mosadi eo a mo kgwathago a lego sona , gobane ke modiradibe .
42007040	Jesu a fetola a bolela a re : Simone , ke na le se ke ratago go go botša . Simone a re : Bolela , Moruti ,
42007041	Jesu a re : Batho ba babedi ba be ba tšere metšhokga go monna wa lehumagadi ; wa e mongwe e be e le mašeleng a makgolo a mahlano ; wa e mongwe e be e le wa masome a mahlano .
42007042	Ya re ge ba hloka sa go lefa , a ba gaugela a ba fa bohle bobedi bja bona . Bjale mpotše : Ke ofe e a tlo go mo rata gagolo ?
42007043	Simone a fetola a re : Nka re ke eo a mo gaugetšego a na le molato o mogolo . Jesu a re : O ahlotše ka go rereša .
42007044	A realo a retologela go mosadi eo , a sa bolela le Simone a re : A mosadi e o a mmona ? Ke tlile fa ngwakong wa gago , wa se mphe meetse a go hlapa maoto ; gomme yena a tla a kolobiša maoto a ka ka megokgo a a hlakola ka meriri ya hlogo ya gagwe .
42007045	Wena ga wa ka wa nkatla , mme yena , e sa le mola a tsena ga a ešo a kgaotša go nkatla maoto .
42007046	Ga wa ka wa ntlodiša hlogo ka makhura ; mme yena o ntloditše maoto ka setlolo .
42007047	Lesa gee ke go botše : O lebaletšwe dibe tša gagwe tše e lego tše ntši ; ke ka baka leo a ratilego ka gogolo . Go e a lebaletšwego mo gonyane , le lerato ke le lenyane .
42007048	A realo a tsebo bolela le mosadi eo a re : O lebaletšwe dibe tša gago .
42007049	Ke mo ba ba dutšego dijong le yena ba thomilego go eleletša dipelong tša bona ba re : Motho e ke mang , ge a lebalela batho dibe ?
42007050	Jesu a bolela le mosadi eo a re : Tumelo ya gago e go phološitše ; rola pelo o ikele .
42008001	Mehleng yeo Jesu a thoma go ya le metse le metsana a goelela a bolela Ebangedi ya mmušo wa Modimo , a ya a na le bao ba lesome la metšo e mebedi .
42008002	Go be go na le basadi ba bangwe , ba ba bego ba fodišitšwe ba na le meoya e mebe le malwetši ; e be e le Maria Magdalena , yo a kilego a ntšhwa meoya e mebe e šupilego ,
42008003	le Johana mosadi wa Khusa letona la Herode , le Susana , le ba bangwe ba bantši ba nago ba mo thuša ka thoto ya bona .
42008004	Mohla go phuthegile lešaba le lentši , le ba metseng ba tšhologetše go Yena , a bolela seswantšho a re :
42008005	Go tšwile mobjadi a bjala dipeu tša gagwe . Ge a bjala , tše dingwe tša wela tseleng tša gatwa ; dinonyana tša sebakeng tša tla tša di ja .
42008006	Tše dingwe dipeu tša wela lekgwareng ; ya re ge di medile tša pona ka ge go se monola .
42008007	Tše dingwe tša wela gare ga metlwa ; metlwa ya mela le tšona , ya di bipa .
42008008	Tše dingwe tša wela mmung o botse , tša mela , tša enywa ga lekgolo . A realo a fetša ka go re : E a nago le ditsebe tša go kwa a a kwe .
42008009	Barutiwa ba gagwe ba mmotšiša ba re : Seswantšho se se reng ?
42008010	Jesu a re : Lena le filwe gore le tsebe diphiri tša mmušo wa Modimo ; e fela ba bangwe ba di kwa ka diswantšho , gore le ge ba bona ba se ke ba bona ; le ge ba ekwa ba se ke ba lemoga .
42008011	Ge e le seswantšho , sona sese : Peu ke Lentšu la Modimo .
42008012	Ba tseleng , ke bao ba kwago , mme gwa tloga go etla Sathane a tloša Lentšu dipelong tša bona , gore ba se ke ba dumela ba phološwa .
42008013	Ba lekgwareng ke bao , e rego ge ba kwile Lentšu , ba le amogela ka thabo ; gomme ke ba ba se nago modu , ke ba go dumela lebakanyana fela , ba hlanoga mohla wa moleko .
42008014	Tše di wetšego metlweng , ke ba ba rego ge ba kwile Lentšu , ba ya ba imetšwe ke dipelaelo le mahumo le mabose a bophelo bjono , ba bipja ke tšona ba se buduše selo .
42008015	Tša mmung o botse , ke ba ba kwilego Lentšu ba le lotola pelong e botse le e bolo , ba kgotlelela ba bea dienywa .
42008016	Ga go motho yo e rego ge a goteditše lebone a le ribegetša ka sebja , goba a le bea ka tlase ga malao . O tlo le hlomela sehlomong sa lona , gore ba ba tsenago ba bone seetša .
42008017	Gobane ga go na thopa ye e ka se kego ya utollwa ; ga go na sephiri se se ka se kego sa tsebja sa tšwela pepeneneng .
42008018	Phafogelang go theetša gee ; gobane e a nago natšo , o tlo newa ; mme e a se nago natšo , o tlo amogiwa le tše a rego o na natšo .
42008019	Mmagwe le bana babo ba kile ba tla go yena , mme ba šitwa go mmatamela ka baka la lešaba la batho .
42008020	Ba mo tsebiša ba re : Mmago le bana beno ba eme mo ntle , ba rata go Go bona .
42008021	Yena a fetola a re : Mmane le bana bešo ke ba ba kwago Lentšu la Modimo mme ba dira se le se bolelago .
42008022	Ka letšatši le lengwe a namela leselawatle a na le barutiwa ba gagwe ; a re : A re seleleng mošola . Mme ba thoma go sela .
42008023	Ya re ba sa ya , yena a robala . Gomme lewatle la welwa ke sesesedi , ba tlalelwa ke meetse , ba bona e le kotsi .
42008024	Ba tla ba mo tsoša ba re : Morena ! Morena ! Re a lahlega ! Yena a tsoga , a kgalema phefo le maphoto a meetse , mme gwa ruthela ruri .
42008025	A bolela le bona a re : Tumelo ya lena e kae ? Bona ba tlabega ba tšhogile , ba botšišana ba re : Bjale yena-e ke mang , ge a laela diphefo le meetse ? Gomme di a mo kwa !
42008026	Ba tla nageng ya Bagadara ; ke ye e lebanego le ya Galilea .
42008027	A sa tšo namela lebotong , a gahlana le monna e mongwe wa motse wa gona e a bego a na le meoya e mebe go tloga kgaleng , a sa apare , a sa dule ngwakong , a dula mabitleng .
42008028	A re go bona Jesu , a goa a wela fase pele ga gagwe , a hlaboša lentšu le legolo a re : Ke na le tabamang le wena Jesu Morwa wa Modimo yo godimodimo ? Ke a go rapela , o se ke wa ntlaiša .
42008029	A realo ka gobane Jesu o be a laela moya woo wa ditšhila a re o tšwe go monna eo . Gobane moya o mobe woo o be o mo utlautla gantši , a ba a tlengwa matsogo le maoto ka ditšhipi le ka mefiri , e le go mo lotola ; mme a kgaoganya ditlemo tšeo , moya o mobe wa mo kwatakwatiša wa mo iša lešokeng .
42008030	Jesu a mmotšiša a re : Leina la gago o mang ? Yena a re : Ke nna Madira ! A realo ka gore o be a tsenwe ke meoya e mebe e mentši .
42008031	Yona yeo ya rapela Jesu ya re a se ke a e lelekela moleteng .
42008032	Gomme gona mo go be go na le mohlape wa dikolobe tše ntši , o fula thabeng . Meoya ya mo rapela ya re a e dumelele go tsena go tšona ; mme a e dumelela .
42008033	Meoya e mebe ya re go tšwa mothong eo , ya tsena dikolobeng ; mme mohlape ka moka wa iphekemetša ka legaga , wa wela bodibeng wa betwa .
42008034	Badiši ge ba bona tše di diregilego , ba tšhaba ba yo bolela motseng le mašemong .
42008035	Batho ba tšwela go bona se se diregilego ; ba hwetša motho eo a tšwilwego ke meoya e mebe , a dutše fase maotong a Jesu , a apere , a na le tlhaologanyo ; mme ba tšhoga .
42008036	Ba ba di bonego ba ba laodišetša ka mo go phološitšwego motho eo a bego a tsenwe ke meoya e mebe .
42008037	Gomme lešaba ka moka la batho ba naga yeo ya Bagadara ba kgopela Jesu ba re a tloge moo go bona ; ba realo ba swerwe ke poifo e kgolo . Gomme Jesu a goma a namela leselawatle .
42008038	Monna yola wa go tšwiwa ke meoya e mebe a mo rapela a re a ye le Jesu . Jesu a mo gomiša a re : Boela gae o tsebatše tše kgolo tše Modimo a go dirilego tšona .
42008039	Monna eo a goma , a yo kwalakwatša motseng ka moka tše Jesu a mo dirilego tšona .
42008040	Jesu ge a boa , a gahlanetšwa ke lešaba la batho , ka gobane ba be ba mo letetše gohle .
42008041	Gwa tšwelela monna e mongwe , e a bitšwago Jairo , e le mogolo wa phuthego ; a khunamela Jesu , a mo rapela a re a tle ga gagwe .
42008042	Gobane o be a na le ngwanenyana wa gagwe a lego nnoši , wa nywaga e ka bago e lesome la metšo e mebedi ; yenaeo o be a ehwa . Gomme Jesu ge a eya gona , mašaba a mo kgohlaganya .
42008043	Bjale go be go na le mosadi e a feditšego nywaga e lesome la metšo e mebedi a babja ke ngope , a ntšheditše dingaka thoto ya gagwe ka moka , gomme go hlokegile e a kgonago go mo alafa .
42008044	Mosadi e a batamela ka morago , a kgwatha morumo wa kobo ya Jesu , gomme go falala ga madi a gagwe gwa kgaotša e sa le moo .
42008045	Jesu a re : Ke mang e a nkgwathilego ? Ge ka moka ba latola , Petro le ba a bego a na nabo ba re : Morena ! Ge mašaba a go katelela ka gohle a go kgohlaganya , a o sa re : Ke mang e a nkgwathilego ?
42008046	Jesu a re : O gona e a nkgwathilego , gobane ke kwile ge mo go nna go etšwa matla .
42008047	Mosadi eo ge a bona a sa ka a utagala , a tla a roromela , a phuhlama pele ga Jesu , a ipolela pele ga batho ka moka , a mmotša se se mo gapeleditšego go mo kgwatha , le ka mo a fodilego ka gona e sa le semetseng .
42008048	Jesu a re : Beta pelo , morwedi waka . Tumelo ya gago e go phološitše . Sepela o rotše pelo .
42008049	A re a sa bolela , gwa fihla motho e a tšwago ga mogolo wa phuthego , a re : Morwedi wa gago o hwile ; se lapiše Moruti .
42008050	Jesu a di kwa , a bolela le mogolo wa phuthego a re : Se tšhoge ; sa gago a e be go dumela .
42008051	Ge a fihla ngwakong , ga a ka a dumelela motho go tsena , ge e se Petro le Johane le Jakobo , le tatago ngwana le mmagwe .
42008052	Ka moka ba be ba lla ba mo hlokofalela . Jesu a re : Lesang go lla ; ga a hwa ; o robetše .
42008053	Bona ba mo sega , gobane ba be ba tseba gobane o hwile .
42008054	Yena a ba ntšhetša ntle ka moka , a swara seatla sa ngwanenyana , a hlaboša lentšu a re : Ngwanaka , tsoga !
42008055	Ya ba gona moya wa gagwe o boa , a tsoga . Jesu a ba laela a re a fiwe dijo .
42008056	Batswadi ba gagwe ba tlabega . Mme yena a ba laela a re , tše di diregilego ba se ke ba di botša motho .
42009001	Gomme a bitša ba lesome le metšo e mebedi , ba tla , a ba fa matla a go buša meoya e mebe ka moka le go e leleka , le a go fodiša malwetši .
42009002	A ba roma a re ba yo goelela tša mmušo wa Modimo , ba yo fodiša balwetši .
42009003	A ba laela a re : Le se ye le rwele morwalo , le se sware lehlotlo le ge e le mokotla , le ge e le mefago , le ge e le tšhelete ; le se ke la ba le dikobo tše pedi .
42009004	Lapa leo le tsenago go lona le dule go lona , le be le wele tsela .
42009005	Ba ba sa le amogelego , motseng , wa bona le tloge le hlohlora le lerole la dinaong tša lena , gore e be bohlatse go bona .
42009006	Barutiwa ba tšwa ba ya le metse , ba iša ditaba tše botse , ba fodiša balwetši mo gohle .
42009007	Herode Teterareka a kwa tšohle tše di dirwago ke yena , a phorophora ge ba bangwe ba mmolela ba re : Johane o tsogile bahung .
42009008	Ba bangwe ba re : Go tšweletše Eliya . Ba bangwe ba re : Go tsogile e mongwe wa baporofeta ba kgale .
42009009	Herode a re : Johane ke mo kgaotše hlogo ; bjale ke mang yo ke kwago ba mmolela ka tše kaakaa ? Mme a kganyoga go mmona .
42009010	Baapostola bao , ba anegela Jesu tše kgolo tše ba di dirilego . Yena a tloga le bona , a ya nageng ya lešoka la kgaufsi le motse wa Betsaida .
42009011	Mašaba a batho , ge ba lemogile fao , ba mo latela . Yena a ba gahlanetša , a ba botša tša mmušo wa Modimo , a fodiša ba ba tletšego go fodišwa .
42009012	Ke ge letšatši le rapama . Ba lesome le metšo e mebedi ba tla go yena ba re : Gomiša lešaba le , gore ba phatlalale ba ye metsaneng le merakeng , ba inyakele tša go ja ; gobane fa re dutše lešokeng .
42009013	Jesu a fetola a re : A ba fiwe dijo ke bolena . Bona ba re : Ga re na selo ge e se dinkgwa tše tlhano le dihlapi tše pedi , ge o sa re re ye re rekele lešaba le lekaakaa le dijo .
42009014	Gomme banna ba ba bego ba le moo e nyakile go ba ba dikete tše tlhano . Jesu a laela barutiwa ba gagwe a re : Ba dudišeng ka dihlopha tša ba masome a mahlano .
42009015	Gomme ba dira bjalo ; ba ba dudiša ka moka .
42009016	Yena a tšea dinkgwa tše tlhano tšeo , le dihlapi tše pedi , a lelalela legodimong , a di šegofatša , a ngwatha a nea barutiwa , bona ba di bea pele wa lešaba .
42009017	Bohle ba ja ba hora ; gwa tšewa tše ba di šadišitšego , gwa tlala diroto tše lesome le metšo e mebedi ka maratha ao .
42009018	Mohla a le thapelong , a na le barutiwa ba gagwe ba nnoši , a ba botšiša a re : Mašaba a re ke nna mang ?
42009019	Ba fetola ba re : Ba re o Johane Mokolobetši . Ba bangwe ba re o Eliya . Ba bangwe ba re o Moporofeta ; ba re go tsogile e mongwe wa baporofeta ba kgale .
42009020	A ba botšiša a re : Gomme lena le re ke mang ? Gwa fetola Petro a re : O Kriste wa Modimo .
42009021	Jesu a ba phegelela a ba iletša a re taba yeo ba se ke ba e botsa motho .
42009022	A re : Morwa motho o swanetše go tlaišwa ka tše ntši , le go lahlwa ke ba bagolo le baperisita ba bagolo le ba mangwalo , le go bolawa le go tsošwa ka tšatši la boraro .
42009023	A ba botša bohle a re : Ge motho a rata go ntšhala morago , a ikgafe , a rwale sefapano sa gagwe ka mehla , mme a ntatele .
42009024	E a ratago go phološa bophelo bja gagwe o tlo bo lahla ; gomme e a lahlago bophelo bja gagwe ka baka laka , yena o tlo bo phološa .
42009025	Gomme motho go ka mo holang ge a ka rua lefase ka moka , mola a itahla a itshenya ?
42009026	Wa maseme ka nna le ka dipolelo tšaka , le Morwamotho o tlo mo gerula mohla a tlago ka letago la gagwe le la Tatagwe le la barongwa ba bakgethwa .
42009027	Gomme ke a le botša ka go rereša , mo go ba ba emego fa go na le ba ka se kego ba kwa lehu ba sešo ba bona mmušo wa Modimo .
42009028	Ge go fetile matšatši a e ka bago a seswai a boletše ditaba tše , a tloga a na la Petro le Johane le Jakobo , a rotogela thabeng a yo rapela .
42009029	Ya re ge a sa rapela , sefahlago sa gagwe sa fetoga , le diaparo tša gagwe tša šweufala tša phadima .
42009030	Ba bona banna ba babedi ba bolela le yena ; e be e le Moshe le Eliya .
42009031	Ba bonala ba le letagong ; ba bolela tša pheletšo ya modiro wa gagwe wo a yago go o phetha Jerusalema .
42009032	Petro le bao ba bego ba na nae ba be ba imetšwe ke boroko ; ba re go phafoga , ba bona letago la gagwe , le banna bao ba babedi ba ba emego le yena .
42009033	Ge bao ba tloga , Petro a bolela le Jesu a re : Morena , ke mo go botse re le fa ; a re hlomeng mekutu e meraro ; o mongwe e be wa gago ; o mongwe e be wa Moše ; o mongwe e be wa Eliya . A realo a sa tsebe se a se bolelago .
42009034	A sa realo gwa tla leru , la ba apeša ka thiti ; ba boifa ge banna ba babedi bao ba širogela lerung .
42009035	Gwa kwala Lentšu le etšwa lerung le re : Yo ke yena Morwamoratwa waka ; le mo kwe .
42009036	Ge Lentšu le le kwala , ba hwetša Jesu a le nnoši . Bona ba homola ; tše ba di bonego ba se di botše motho mehleng yeo .
42009037	Ka la ka moswana ge ba fologa thabeng , ba gahlanetšwa ke lešaba le lentši .
42009038	Ba bona monna e mongwe a le gare ga lešaba , a goa a re : Moruti , ke a Go rapela , a nke o lebelele morwa waka , gobane ke a lego nnoši go nna .
42009039	Šo o a swarwe ke moya a nape a goeletše , ge o mo utlautla a ntšha mahulo ; gomme o mo tlogela ka gothata ge o šetše o mo onne .
42009040	Ke kgopetše , barutiwa ba gago gore ba o leleke ; mme o ba paletše .
42009041	Jesu a fetola a re : Aowii ! Moloko wa ba ba sa dumelego wa ba kgopo ! Ke tlo ba le lena go le gokae ke le kgotlelela ? Morwa wa gago mo tliše fa .
42009042	Ya re a sa tlišwa , moyamobe wa mo akgaakga o mo utlautla Jesu a kgalema moya woo wa ditšhila a fodiša mošemanyana eo , a mo gafela tatagwe .
42009043	Ka moka ba tlabega ka bogolo bja Modimo . Ge batho ba sa kgotsa tšohle tše Jesu a bego a di dira , yena a bolela le barutiwa ba gagwe a re :
42009044	Lentšu le a le tsene ditsebeng tša lena , ge ke re : Morwamotho o tloga a gafelwa matsogong a batho .
42009045	Fela , lentsu leo bona ga ba ka ba le kweša , le be le ba utagetše ba se le lemoge ; mme ba šia go mmotšiša taba yeo .
42009046	Le gona ba be ba na le kgang ya bona , ya go re e mogolo mo go bona ke mang .
42009047	Jesu ge a bona kgopolo ya dipelo tša bona , a tšea ngwana e mongwe a mo emiša hleng ga gagwe .
42009048	A bolela le bona a re : Mang le mang e a amogelago ngwana yo leineng laka , o amogela nna ; gomme e a amogelago nna , o amogela e a nthimilego . Gomme e a lego e monyenyane mo go lena bohle , ke yena a tlo go ba e mogolo .
42009049	Johane a bolela a re : Morena , re bone motho e mongwe a leleka meoya e mebe ka Leina la gago , ra mo iletša ka gobane a sa go latele le rena .
42009050	Jesu a re : Le se mo iletše ; gobane e a sa lwego le rena o a re lwela .
42009051	Ge go šetše go fihla mehla ya ge a tlo tlošwa , a wela tsela a lebile motse wa Jerusalema .
42009052	A roma dimatlane kua pele ga gagwe . Ba ya ba tsena motseng o mongwe wa Basamaria , ba mo kgopelela bolao .
42009053	Batho bao ba gana go mo amogela , ka gobane a lebišitše sefahlogo Jerusalema .
42009054	Barutiwa ba gagwe , Jakobo le Johane , ge ba di bona , ba re : Morena , a o rata ge re ka re mollo o tšwago legodimong o ba fediše , re dire tše di dirilwego ke Eliya ?
42009055	Jesu a retologa a ba kgalema a re : Moya wo le lego ba wona , a ga le o tsebe ?
42009056	Morwamotho ga atla go senya meoya ya batho ; o tlile go e phološa . — Gomme ba ya motseng o mongwe .
42009057	Ba le tseleng ba sepela , motho e mongwe a tla a re : Ke tlo go latela mo o kago ya !
42009058	Jesu a re : Diphukubje di na le melete ; le dinonyana tša sebakeng di na le dihlaga ; ge e le Morwamotho ga a na mo a kago samiša hlogo .
42009059	A bitša e mongwe a re : Ntatele ! Eo a re : Morena , ntumelele ke thome go yo boloka tate .
42009060	Jesu a re : Lesa bahu ba boloke bahu ba bona ; mme wena o ye o kwalakwatše mmušo wa Modimo .
42009061	E mongwe a tla a re : Ke tlo go latela , Morena ; fela , o k'o ntumelelele ke thome go laela bešo .
42009062	Jesu a re : E a išitšego seatla mogomeng , mme a retologela tša kwa nthago , ga a lokela mmušo wa Modimo .
42010001	Ka lebaka le lengwe Morena a hlaola ba bangwe ba masome a šupilego , a ba roma ba mo etapele ka babedi , ba ya metseng le metsaneng ka moka ye a tlo go tla go yona .
42010002	A bolela le bona a re : Puno ke e ntši ; mme badiri ga ba nene . Ke gona kgopelang Mong wa puno , a rome badiri punong ya gagwe .
42010003	Sepelang ; le tsebe gobane ke le roma bjalo ka dinku gare ga diphiri .
42010004	Le se ke la ya le rwele sekhwama , le ge e le mokotla , le ge e le dieta ; le gona le se ke la akelana le motho tseleng .
42010005	Mo le tsenago ngwakong , le thome go re : Ngwako wo a o be le molao !
42010006	Ge gona moo go ka ba le ngwana wa molao , gona molao wa lena o tlo dula go yena ; ge a se gona , molao wa lena o tlo boela go lena .
42010007	Ngwakong woo le dule le je le nwe tše ba nago le tšona ; gobane modiri o swanetšwe ke moputso wa gagwe . Le se ke la tobatoba la tšwa ngwakong wo la ya go wola .
42010008	Motseng wo le tsenago go wona , mme ba le amogela , le je se ba le abelago sona .
42010009	Le fodiše balwetši ba gona , mme le ba botše le re : Mmušo wa Modimo o batametše .
42010010	Mo le tšenago motseng , mme ba se le amogele , le tšwele mekgotheng ya gona le re :
42010011	Le lerole la motse wa lena le le re gomaretšego dinao , re le hlohlorela go lena . Fela , le tsebe gobane mmušo wa Modimo o batametše .
42010012	Gomme ke a le botša , tše motse woo o tlo go di bona ka mohla woo o tlago , — tša Sodoma e tlo ba tše kaone .
42010013	Joo Koratšima joo ! Joo Betsaida joo ! Mediro e matla ye e dirilwego mo go lena ge e ka be e dirilwe motseng wa Tiro le wa Sidone , e ka be e sokologile kgale , e apere mankgeretla e dutše moloreng .
42010014	Ke fetša ka go re : Tše le tlo go di bona mohla wa kahlolo , — tša Tiro le Sidone e tlo ba tše kaone .
42010015	Le wene Kaperenaume , o phagamišitšwe wa goma ka legodimo ; o tlo theošetšwa kwa bodulabahu .
42010016	E a le kwago o kwa nna , e a le nyatšago o nyatša nna . Gomme e a nyatšago nna , o nyatša e a nthomilego .
42010017	Ba masome a šupago ba boa ba thabile , ba re : Le meoya e mebe re be re e buša ka leina la gago .
42010018	Jesu a re : Sathane ke mmone a ewa legodimong bjalo ka legadima .
42010019	Tsebang , ke le nea matla a go gata dinoga le dihpepheng , le a go fenya matla ka moka a lenaba ; ga go se se tlo go ba sa le šulafatša .
42010020	Fela , le se ke la thabela tšeo , ge meoya e bušwa ke lena . Thabang gobane maina a lena a ngwadilwe kwa magodimong .
42010021	Ka lona lebaka leo Jesu a hlalala mo moyeng , a re : Ke a go leboga wena Tata Mong a legodimo le lefase , ge tšeo o di fihletše ba bohlale le ba tlhaloganyo , mme wa di utollela ba e lego bana . Go bjalo , Tata , gobane ke tšona tše o di ratilego .
42010022	Tšohle di gafetšwe nna ke Tate ; gomme ga go e a hlathago Morwa , ge e se Tate ; le a hlathago Tate , ge e se Morwa , le yo Morwa a ratago go mo utollela .
42010023	A retologela go barutiwa ba gagwe , a bolela le bona ba le thoko , a re : Mahlo a lehlogonolo ke ao a bonago tšeo lena le di bonago .
42010024	Gobane , ke a le botša , baporofeta ba bantši , le dikgoši ba ratile go bona tše lena le di bonago , mme ba se ke ba di bona ; ba ratile go kwa tše lena le di kwago , mme ba se ke ba di kwa .
42010025	Gwa ema e mongwe wa babatamelao , a mo leka a re : Moruti , bophelo bjo bo sa felego ke tlo bo rua ge ke dirang ?
42010026	Jesu a mmotšiša a re : Go ngwadilweng Molaong ? O balang ?
42010027	A fetola a re : Morena Modimo wa gago o mo rate ka pelo ya gago ka moka , le ka moya wa gago ka moka , le ka matla a gago ka moka , le ka tlhaologanyo ya gago ka moka ; le wa geno o mo rate ka mokgwa wo o ithatago ka wona .
42010028	Jesu a re : O fetotše ka gona ; dira seo , ke mo o tlo go phela .
42010029	Yena , ka go rata go ikemela , a botšiša Jesu a re : Gomme wa gešo ke mang ?
42010030	Moo Jesu a fetola a re : Motho e mongwe o be a fologa a etšwa Jerusalema a ya Jeriko ; mme a wela gare ga bahlakodi . Ba mo hlobodiša , ba montšha dintho , ba ikela , ba mo tlogela a le makgatheng .
42010031	Gwa tla moperisita a fologa ka tsela yeo ; a re go mmona a aroga a feta .
42010032	Gwa tla le Molefi ; ge a fihla felo fao , a mmona a aroga a feta .
42010033	Monna wa Samaria , e a bego a eta a tla moo a mmona , a mo gaugela .
42010034	A batamela , a mo tlemelela dintho a di tšhetše makhura le beine ; a mo nametsa lekaba la gagwe , a mo iša ngwakong wa baeti , a mo okela gona .
42010035	Ka bosasa ge a tloga , a ntšha mašeleng a mabedi , a a nea mong wa ngwako , a re : Mo oke ; se o tlo go mo ntšhetša sona sa fetiša seo , o tlo bušetšwa ge ke boa .
42010036	Bjale ge o bona , go ba bararo bao ke ofe a tlilego a ba wa gaboeo wa go wela gare ga bahlakodi ?
42010037	Yola a re : Ke e a mo dirilego ka kgaugelo . Jesu a re : Sepela , o yo dira ka mokgwa woo le wene .
42010038	Ya re ge a sepela , a tsena motsaneng o mongwe . Mosadi , yo leina la gagwe e lego Mareta , a mo amogela lapeng la gagwe .
42010039	Gomme o be a na le ngwanabo ; leina la gagwe ke Maria . Yena eo a tla a dula fase naong tša Jesu , a theetša tše Jesu a di bolelago .
42010040	Ge e le Mareta , yena o be a swerwe ka gogolo ke go mo apeela ; a ba a tla a ema moo a re : Morena , a ga o re selo ge ngwanešo a ntesa ke dira ke nnoši ? A nko mmotše hle a tle a ntshwariše .
42010041	Jesu a fetola a re : Mareta ! Mareta ! O a belaela , o itapiša ka tše ntši .
42010042	Sa hloko ke se tee . Maria o ikgethetše yona kalebo e botse , ye a ka se kego a e amogiwa .
42011001	Ya re ge Jesu a le mo gongwe mo a bego a rapela , a re go fetša , e mongwe wa barutiwa ba gagwe a mo kgopela a re : Morena , re rute go rapela , bjalo ka Johane le yena a rutile barutiwa ba gagwe .
42011002	Jesu a re : Ge le rapela le re : Tatawešo wa magodimong ! Leina la gago a le kgethwe ; mmušo wa gago a o tle ; thato ya gago a e dirwe mono lefaseng bjalo ka ge e dirwa legodimong ;
42011003	O re fe lehono bogobe bja rena bja ka mehla .
42011004	Re lebalele melato ya rena , gobane le rena re lebalela ba ba nago le melato go rena . O se re iše molekong ; gomme o re phološe bobeng .
42011005	A bolela le bona a re : E ka re ge e mongwe wa lena a na le mogwera , mme a ya go yena e le mašegogare , a mo kgopela a re : Mogweraka ! Nkadime dinkwa tše tharo ;
42011006	Ke etetšwe ke mogwera waka wa moeti ; mme ke hloka sa go mo apeela ka sona .
42011007	Wa ka ngwakong , a le re a ka fetola a re : Lesa go ntshwenya ; lemati le šetše le tswaletšwe ; mme bana baka ba robetše dilaong le nna ; ga ke kgone go tsoga ka go fa — A a ka realo ?
42011008	Nna ke re : Ge a sa tsoge a mo fa ka ge e le mogweragwe , o tlo tsoga , mme tšohle tše a di nyakago o tlo mo fa ka ge a mmoboela .
42011009	Le nna ke re : Kgopelang , ke mo le tlo go fiwa ; nyakang , ke mo le tlo go bona ; opaopang , ke mo le tlo go bulelwa .
42011010	Gobane e a kgopelago o tlo tšea ; e a nyakago o tlo bona ; e a opaopago o tlo bulelwa .
42011011	Ke mang mo go lena , yo e lego tata go ngwana , e rego ge ngwana wa gagwe a mo kgopela bogobe , a mo fe lebje ? Ge a kgopela sešeba , a mo fe noga bakeng sa hlapi ?
42011012	Goba ge a kgopetše lee , a ka mo fa phepheng ?
42011013	Bjale , ge ešita lena le lego ba babe , le tseba go nea bana ba lena dineo tše botse , a Tataweno wa magodimong ga a le fetiše kgole ? Ba ba mo kgopelago o ba nea Moya wo Mokgethwa .
42011014	O kile a leleka moya o mobe wa semuma ; ya re ge moya o mobe woo o etšwa , semuma sa bolela ; gomme batho ba tlabega .
42011015	Ba bangwe ba bona ba re : O leleka meoya e mebe ka Beletsebulu mmuši wa meoya e mebe .
42011016	Ba bangwe ba tla ba mo leka , ba mo kgopela mohlolo o tšwago legodimong .
42011017	Mme yena Morena ge a bona dikgopolo tša bona , a bolela a re : Mmušo ofe le ofe ge o kgaogana , o tlo šwalalana , nywako ya welana .
42011018	Le Sathane ge a ka ikgaoganya , mmušo wa gagwe o tlo tia bjang ?
42011019	Gomme ge le re nna ke leleka meoya e mebe ka Beletsebulu , ge e le barwa ba lena ba e leleka ka mang ? Ke gona , baahlodi ba lena e tlo ba bona .
42011020	Bjale ge ke leleka meoya e mebe ka mono wa Modimo , ke gona ge mmušo wa Modimo o tlile go lena .
42011021	Ge mogale a letile motse wa gagwe a swere marumo , tša gagwe di tlo dula mme gwa iketlwa .
42011022	Fela , ge e a mo fetago ka bogale a mo šwahlela a mo fenya , o tlo mo amoga marumo ao a bego a botile ona , a abaganya dithebola .
42011023	E a sa emego le nna , o lwa le Nna ; le e a sa kgobelego le nna , o a gašanya .
42011024	Mohla moya wa ditšhila o tšwago go motho , o putlaputla dinaga tša lesehla , o nyaka bokhutšo . Ge a bo hlokile , o tlo re : Ke tlo boela ngwakong waka , wo ke tšwilego go wona .
42011025	Ge a fihla gona , o hwetša o fsietšwe o hlophilwe .
42011026	Bjale o ye o tliše meoya e mengwe e šupilego , e o fetišago ka bokgopo , gomme ge e tsene e dula gona , mme tša motho eo bjale e yo ba tše di fetišago tša mola pele ka bobe .
42011027	Ge a sa bolela tšeo , mosadi e mongwe a hlatloša lentšu a le gare ga lešaba , a re : A lehlogonolo la mmele wo o go rwelego , le matswele a o amulego ona !
42011028	Jesu a re : Go bjalo ! Wa lehlogonolo ke eo a kwago lentšu la Modimo mme a le lotola .
42011029	Mohla mašaba a bothegile , a thoma go bolela a re : Moloko wo ke o mobe , o nyaka mohlolo ; mme o ka se bontšhwe mohlolo , ge e se mohlolo wa Jona moporofeta .
42011030	Gobane bjalo ka ge Jona a bile mohlolo mahlong a ba Ninife , le Morwamotho o tlo ba mohlolo mahlong a moloko wo .
42011031	Mohumagadi wa Borwa mohla wa kahlolo o tlo tsoga , a lebana le banna ba moloko wo , a ba tšwa ; gobane yena o tlile a etšwa pheletšong ya lefase , a tla go kwa bohlale bja Salomo . Gomme tsebang , yo e lego e mogolo go Salomo o fa .
42011032	Banna ba Ninife mohla wa kahlolo ba tlo tsoga ba lebana le moloko wo ba o tšwa ; gobane bona ba sokologile ba kwile lefoko la Jona . Gomme tsebang , yo e lego e mogolo go Jona o fa .
42011033	Ga go motho e a gotetšago lebone a le uta , goba a le ribegetša ka seroto ; o tlo le hloma sehlomong sa lona , gore ba ba tsenago ba bone seetša .
42011034	Leihlo ke lona lebone la mmele . Ge leihlo la gago le lokile , mmele wa gago ka moka o tlo etša ; fela , ge e le le lebe , le mmele wa gago e tlo ba wa lefsifsi .
42011035	Lebelela gore seetša sa gago se lego go wene , se se ke sa ba lefsifsi .
42011036	Gomme ge mmele wohle wa gago e le wa seetša , o se ne mo o nago le lefsifsi , gona e tlo ba seetšaetša , bjalo ka ge lebone le le phadimago le go ediša .
42011037	A sa bolela , gwa tla Mofarisei , a mo laletša a re e tle a je ga gagwe . Jesu a tsena a dula dijong .
42011038	Mofarisei ge a bona a saka a thoma go hlapa diatla ge go lewa , a kgotsa .
42011039	Morena a bolela nae ' a re : Go bjalo , lena bafarisei senwelo le mogopo le di hlatswa ka ntle , mola ka teng ga lena go tletše megabaru le bokgopo .
42011040	Le mašilo ! A Mmopi wa tša ntle ga se yena e a bopilego le tša ka teng ?
42011041	Ge le ka be le ntšha go tše le nago natšo la hlallela badiidi , ke gona ge tšohle di ka be di le hlatswegela .
42011042	Fela , le ba madimabe lena bafarisei , gobane le ntšha salesome go leroto le lehloko le merogo , le tle le fete toko le lerato la Modimo . Go swanetše ge go dirwa tšeno mme le tšela di se leswe .
42011043	Le ba madimabe lena bafarisei , gobane le kganyoga ditulo tša kwa pele mo diphuthegong le ditumedišo dikgorong .
42011044	Le ba madimabe lena bamangwalo le bafarisei , le baikaketši , gobane le swana le mabitla a pupeditšwego , ao batho ba a gatago ba sa tsebe .
42011045	Ke mo e mongwe wa babatamelao a fetotšego a re : Moruti , ge o realo o omanya le rena .
42011046	Jesu a re : Le lena ba melao le ba madimabe , gobane batho le ba rweša merwalo e robago ; mme lena merwalo yeo ga le e kgwathe le ka monwana o tee wa lena .
42011047	Le ba madimabe ge le agelela mabitla a baporofeta , mola ba bolailwe ke botataweno .
42011048	Le bjale le sa ipolela go kwana le mediro ya botataweno ; ge bona ba ba bolaile lena le a ba agelela .
42011049	Ke tšona tše bohlale bja Modimo bo di boletšego bja re : Ke tlo ba romela baporofeta le batseta ; gomme ba tlo bolaya ba bangwe ba bona , ba tlo ba tlaiša ,
42011050	gore go moloko wo go tle go latišwe madi a baporofeta bohle , a a tšholotšwego go tloga go theweng ga lefase ,
42011051	go thoma ka madi a Abele go iša mading a Sakaria e a bolailwego gare ga aletare le Ntlokgethwa . Go bjalo ; ke a le botša , a tlo latišwa go moloko wo .
42011052	Le ba madimabe lena babatamolao , gobane le tšere sekgonyu sa tsebo ; lena beng ga la ka la bula la tsena ; mme ba ba rego re tsene , le a ba thibela .
42011053	Ge a boletše taba yeo , bamangwalo le bafarisei ba thoma go mo potlakela ka kudu , le go mo hlohla ka ditaba tše ntši ,
42011054	e le go mo thea go tsoma lentšu la molato , le le kago tšwa molomong wa gagwe .
42012001	Mohla go kgobetše mašaba a ba diketekete , ba ba ba gatana ka maoto , a thoma go bolela le barutiwa ba gagwe a re : Sa pele , phafogelang komelo ya bafarisei , ke ra boikaketši .
42012002	Gobane ga go se se utilwego se ka se kego sa utollwa ; ga go thopa e ka se kego sa utollwa ; ga go thopa e ka se kego ya tsebja .
42012003	Ke gona tše le di bolelago lefsifsing , di tlo kwala seetšeng ; tše le di sebelago tsebeng le le phapošing , di tlo goelelwa godimo ga nywako .
42012004	Mme lena bagwera ba ka ke le botša ke re : Le se ke la boifa ba ba bolayago mmele , ba tloga ba se be le se ba se kgonago .
42012005	Ke tlo le laetša yo le swanetšego go mmoifa . Le boife yo e rego ge a bolaile , a ba le matla a go lahlela motho moleteng . Ke yo ke rego le boife yena .
42012006	A dithaga tše tlhano ga di rekwe ka peni tše pedi ? Le ge go le bjalo ga go le e tee ya tšona e lebalwago ke Modimo .
42012007	Hleng le meriri ya dihlogo tša lena e badilwe yohle ! Ke gona se boifeng ; le feta dithaga tše ntši .
42012008	Ke a le botša , mang le mang e a ipolelago ka Nna pele ga batho , le Morwamotho o tlo mmolela pele ga Barongwa ba Modimo .
42012009	Gomme e a latolago pele ga batho a era nna , le yena a ka se tsebja pele ga Barongwa ba Modimo .
42012010	Mang le mang e a kago bolela Morwamotho ka lentšu le lebe , o tlo lebalelwa ; fela , e a kago roga Moyamokgethwa a ka se ke a lebalelwa .
42012011	Mohla ba le išago diphuthegong tša bona , le go ba bagolo , le go babuši , le se ke la belaele la re re yo iphetolela bjang , re yo reng ?
42012012	Gobane Moyamokgethwa o tlo le ruta ka lona lebaka leo se le swanetšego go se bolela .
42012013	E mongwe wa lešaba leo a mo kgopela a re : Moruti , botša ngwanešo gore a arolelane bohwa le nna .
42012014	Jesu a re : Monna ! Ke mang e a mpeilego moahlodi le maoroledi wa lena ?
42012015	A tsebo bolela le bona a re : Phafogang , le ile megabaru ; gobane bophelo bja motho ga bo tšwe lehumong le go tše a di ruilego .
42012016	A ba ruta ka seswantšho a re : Mašemo a monna e mongwe wa mohumi a be a budule ka gogolo .
42012017	A eleletša a re : Ke tlo dirang ? Gobane ga ke na mo nkago kgobelela mabele a ka .
42012018	A re : Se ke tlo go se dira sese : Ke tlo katološa matlolo a ka , ka aga a magolo , ka kgobela dijo tša ka ka moka go ona , le thoto ya ka ka moka .
42012019	Ya ba gona ke tlogo bolela le moya wa ka ka re : Moya wa ka , o na le dilo tše ntši tše di lekanetšego nywaga e mentši . Khutša gee , o je , o nwe , o ipshine .
42012020	Modimo a tla a re : O setlaela ! Ka bjona bošego bja moya wa gago o tlo tlošwa go wena ; mme tšeo o di bolokilego e tlo ba tša mang ?
42012021	Ke tšona tša e a ikgobelago mahumo a sa ruele Modimong .
42012022	A bolela a na le barutiwa ba gagwe a re : Ke ka baka leo ke le botšago ke re : Le se ke la belaela tša bophelo , la re : Re tlo jang ? Le ge e le tša mmele la re : Re tlo aparang ?
42012023	Gobane se segolo ke bophelo , ga se dijo ; se segolo ke mmele , ga se diaparo .
42012024	Bonang magukubu ; ga a leme , ga a bune , ga a ne matlolo le dišego ; mme Modimo o a a fepa . Gomme dinonyana tšeo a di ka ba tša bapetšwa le lena ?
42012025	E ka ba mang mo go lena e a kago kgona go eketša leemo la gagwe ka go le belaela , a kgona le moelonyana o tee ?
42012026	Bjale ge ešita le tše nyenyane di le palela , tše dingwe le sa di belaelelang ?
42012027	Setšang matšobana a naga ka mo a melago a sa dire a sa ohle ; mme ke a le botša , le Salomo letagong la gagwe ka moka ga a ka a apara bjalo ka le lengwe la ona ?
42012028	Bjalo , bjona bjang bja naga bjo , bja go ba gona lehono , mme bosasa bja tlo lahlelwa sebešong , ge Modimo a bo apeša ka mokgwa wo , a ka lesa bjang go direla lena tše di fetišago , lena bahlayatumelo ?
42012029	Le lena lesang gee go phoraphora la re : Re tlo jang ? Re tlo nwang ? Lesang go hlohlwa ke tšona .
42012030	Gobane tšeo ka moka di tsongwa kudu ke ditšhaba tša lefase . Ge e le Tataweno wa magodimong o tseba gobane le lena Le phela ka tšona .
42012031	Sa lena e be go tsoma mmušo wa Modimo ; ke mo le tlo go ekeletšwa ka tšeo ka moka .
42012032	Se boife , wene mohlatswana o monyenyane , gobane Tataweno o ikgahletšwe ke go le fa mmušo .
42012033	Bapatšang ka tše le nago natšo ! Le hlallele badiidi . Itireleng mekotla e sa onalego , le lehumo le le sa felego la kwa magodimong , mo lehodu le sa fihlego , mo tshwele e sa senyego .
42012034	Gobane mo go lego lehumo la lena , ke mo go tlo go ba le dipelo tša lena .
42012035	Dulang le itlemile matheka , le mabone a lena a tuka .
42012036	Le etše batho ba ba letetšego mong wa bona , gore ge a boa monyanyeng a tla a opaopa , ba akgofe ba mmulele .
42012037	Ba lehlogonolo ke bahlanka bao , mong wa bona ge a etla , a ba hwetša ba phakgame . Ruri , ke a le botša , o tlo gara diaparo , a ba dudiša dijong , a tla a ba direla .
42012038	Ba lehlogonolo ke bonabao , ba mong wa bona ge a etla , e ka ba ka nako ya bobedi le ge e le ka ya boraro , a ba hwetša ba phakgame .
42012039	Le gona le tsebe , ge mong wa ngwako a ka tseba lebaka le lehodu le tlo go tla ka lona , a ka phakgama , a se dumele ge ngwako wa gagwe o phulwa .
42012040	Le lena dulang le itokišitše , gobane Morwamotho o tlo tla ka lebaka le le sa le gopolego .
42012041	Petro a botšiša a re : Morena , seswantšho se a o botša rena fela , goba o botsa bohle ?
42012042	Morena a re : Bjale molaki e a botegago yo bohlale ke mang ? Ke eo Morena a mmeilego a laka bahlanka ba gagwe , a ba fa dijo ka lebaka la gona .
42012043	Ke yena a tlo go ba wa lehlogonolo , ge Morena wa gagwe a etla , a mo hwetša a dira ka mokgwa woo .
42012044	Ruri , ke a le botša , o tlo mmea a ba molaki wa dilo tša gagwe ka moka .
42012045	Fela , ge molaki mo pelong ya gagwe a ka re : Mong waka o diega go boa , a thoma go itia bašemane le basetsana , le go ja le go nwa le go tagwa ,
42012046	Mong wa gagwe o tlo tla ka letšatši le a tlo go tšhoga a fihlile , ka lebaka le a bego a sa le tsebe , a mo kgabutla , a mo dira se se dirwago ba ba sa botegego .
42012047	Mohlanka e a tsebilego thato ya Mong wa gagwe , mme a lesa go itokiša le go dira thato ya Mong wa gagwe , o tlo otlwa ka kotlo tše ntši .
42012048	Gomme e a sa kago a tseba , mme a dira tše di swanelago dikotlo , o tlo otlwa ka dikotlo tše e sego dikae . E a filwego tše ntši , o tlo belwa tše ntši : go e a laetšwego tše ntši go tlo latwa tše di fetišago .
42012049	Ke tlile go gotša mollo lefaseng ; mme se ke se ratago , a ga se ge o ka be o šetše o tuka ?
42012050	Fela , ke sa tlo kolobetšwa ka kolobetšo ; gomme ke se tlaletšwe gakaa kang , go be go tle e phethege .
42012051	A le re ke tlile go fa batho khutšo lefaseng ? Nna ke re : Ga go bjalo ; ke tlišitše kgaogano .
42012052	Gobane bjale ba bahlano ba ngwakong o tee ba tlo kgaogana ; ba bararo ba tlo tsogela ba babedi , ba babedi ba tlo tlogela ba bararo .
42012053	Tatagomotho o tlo šitana le morwa wa gagwe ; morwa o tlo šitana le morwedi wa gagwe , morwedi a tlo šitana le mmagwe , mmatswalagomotho o tlo šitana le ngwetši ; ngwetši a tlo šitana le mmatswalagwe .
42012054	A bolela le mašaba a batho a re : Ge le bona leru le rotoga Bodikela , le akgofa le re : Pula e tlo na ! Mme gwa ba bjalo .
42012055	Ge le ekwa go foka phefo ya Borwa , le re : Go tlo huthumela ! Mme gwa ba bjalo .
42012056	Lena baikaketši , ponalo ya lefase le ya legodimo le tseba go di hlatha ; mme lebaka leno le reng le sa le hlathe ?
42012057	Le reng le sa hlaologanye ka nnoši se e lego go loka ?
42012058	Ge o ya mošate le e a sekišanago le wene , phegelela go kgaola taba nae le sa le tseleng ; gore a se go iše go moahlodi ; moahlodi a go gafela mohlanka ; mohlanka a go kgoromeletša kgolegong .
42012059	Ke a go botša , moo o ka se ke wa tšwa o sešo wa lefa le tšheletana ya kgoreletšo .
42013001	Mehleng yeo gwa rotoga ba bangwe ba botša Jesu taba ya Bagalilea , bao Pilato a hlakantšego madi a bona le didimo tša bona .
42013002	Jesu a fetola a re : A le re Bagalilea bao , ge ba wetšwe ke bohloko bjo bokaakaa , e be e le badiradibe ba ba fetišago Bagalilea bohle ?
42013003	Nna ke re ga go bjalo ; gomme ge le sa sokologe , le tlo fedišwa ka moka ka mokgwa woo .
42013004	Le bala ba lesome le metšo e seswai ba go welwa ke morako wa Siloa wa ba bolaya , a le re ba be ba na le molato o fetago wa bohle ba ba agilego Jerusalema ?
42013005	Nna ke re ga go bjalo ; gomme ge le sa sokologe , le tlo fedišwa ka moka ka mokgwa woo .
42013006	A ba botša seswantšho a re : Motho e mongwe o be a na le mohlare wa gagwe wa mogo wo o medilego tšhemong ya gagwe ya merara ; a tla a nyaka dienywa go wona , a di hloka .
42013007	A bolela le molemi wa tšhemo a re : Bona , bjale ke nywaga e meraro ge ke fela ke etla ke nyaka dienywa tša mogo wo ; gomme ga ke di hwetše . O o reme , o sa reng o diba tšhemo ?
42013008	Molemi a fetola a re : Morena , o lese lenyaga , ke tle ke leme ke o dikologe , ke tšhele morole .
42013009	Mohlomongwe o ka bea dienywa . Ge o ka pala , ke mo o tlo go kgona o o rema .
42013010	Ka la Sabatha o kile a ruta phuthegong e nngwe .
42013011	Gonamoo go be go na le mosadi e a feditšego nywaga e lesome le metšo e seswai a na le moya wa bolwetši . O be a hunagane , a šitwa go inamologa le ganyane .
42013012	Jesu ge a mmona , a mmitša a tla ; a bolela le yena a re : Mosadi , o hunolotšwe bolwetšing bjoo bja gago .
42013013	A mmea diatla ; mosadi a otlologa e sa le semetseng , a reta Modimo .
42013014	Mogolo wa phuthego a mmefela ge Jesu a fodišitše motho ka la Sabatha , a bolela le lešaba a re : Matšatši a go dira mediro ke a selelago . Tlang ka onaao le fodišwe : Le lese go tla ka Sabatha .
42013015	Gwa fetola Morena a re : O moikaketši . Ka moka ga lena a ga le tlemolle kgomo le pokolo mo magopong ka la Sabatha , la di iša mo di nwago ?
42013016	Bjale motho e e lego ngwana wa Aborahama , e a feditšego nywaga e lesome le metšo e seswai a tlemilwe ke Sathane , a ka leswa bjang go hunollwa ditlemo ka tšatši la Sabatha ?
42013017	Ge a realo a ba leša dihlong ka moka ba bego ba ganana nae : batho bona ba thabela mediro ye e bego e retwa e dirwa ke yena .
42013018	Jesu a re : Mmušo wa Modimo o swana le eng ? Ke tlo o swantšha le eng ?
42013019	O swana le thorwana ya lehloko , ye motho a e tšeago a e bjala serapeng sa gagwe , ya mela ya ba sehlare se segolo ; mme dinonyana tša sebakeng tša tla , tša aga dihlaga makaleng a sona .
42013020	A buša a re : Mmušo wa Modimo ke tlo o swantšha le eng ?
42013021	O swana le komelo ye mosadi a e tšerego , a e tswakanya le bupi bja diroto tše tharo , bja tla bja omelega ka moka .
42013022	Gomme a thetha le metse le metsana a fela a ruta , mme a šikela Jerusalema .
42013023	E mongwe a mmotšiša a re : Morena , a ke ba bakae fela ba ba tlo go phološwa ? Jesu a fetola a re :
42013024	Katanang gore le tsene ka mojako o pitlaganego ; gobane ke a le botša , ba bantši ba tlo leka go tsena ba šitwa .
42013025	Mohla mong wa ngwako a šetše a tsogile a tswalela mojako , ke mo le tlo ema ntle , la re : Morena ! Morena ! Re bulele ! A tlo fetola a re : Ga ke le tsebe mo le tšwago .
42013026	Ke mo le tlo go thoma go re : Re kile ra ja ga gago ! O rutile dikgorong tša rena !
42013027	Mong wa ngwako o tlo re : Ke le boditše , ga ke le tsebe mo le tšwago . Ntlogeleng lena bohle badiri ba bokgopo .
42013028	Ke mo go tlo go tsoga dillo le ditsikitlano tša meno , ge le tlo bona Aborahama le Isaka le Jakobo le baporofeta ka moka ba le mmušong wa Modimo , mme lena le kgoromeletšwa ntle .
42013029	Ba Bohlabela le ba Bodikela , ba Leboa le ba Borwa , ba tlo tla ba dula dijong mmušong wa Modimo .
42013030	Tsebang , go na le ba morago ba e tlo go ba ba pele ; go na le ba pele ba e tlo go ba ba morago .
42013031	Ka lona lebaka leo gwa tla ba bangwe ba bafarisei ba mo sebela ba re : Tloga mo , o ye mo gongwe ; gobane Herode o nyaka go go bolaya .
42013032	Jesu a re : Sepelang le yo botša phukubye yeo , le re : Tseba gore ke leleka meoya e mebe , ke fodiša batho lehono le bosasa ; ka moso ke yo feleletša .
42013033	Se Nna ke lebanego naso ke go sepela lehono le bosasa le ka moso ; ka gobane sa moporofeta ke go bolaelwa motseng wa Jerusalema e sego mo gongwe .
42013034	Hee Jerusalema ! Hee Jerusalema , wena o bolayago baporofeta ! O thumago ka mafsika ba ba romilwego go wene ! Ke gantši ke ratile go phuthela bana bago bjalo ka nonyana ge e apeša bana ba yona ka diphego ; mme la gana .
42013035	Le tlo di bona ; ngwako wa lena o tlo le tlogelelwa e le lešope . Ke a le botša , le ka se hlwe le mpona , gwa tlo ba gwa tla lebaka la ge le tlo re : A go šegofatšwe e a tlago ka Leina la Morena .
42014001	Ya re ge a etla ngwakong wa e mongwe wa bagolo ba bafarisei go ja bogobe ka Sabatha , a hwetša ba motheile .
42014002	A bona a lebane le monna e mongwe wa go kukumoga mmele ka bolwetši bja mokebe .
42014003	Jesu a ba raka pele a botšiša bamangwalo le bafarisei bao , a re : A go dumeletšwe go fodiša motho ka la Sabatha ?
42014004	Bona ba homola . Jesu a mo swara ka seatla a mo fodiša , a mo lesa a ikela .
42014005	Ya ba gona a boletšego le bona a re : Ke mang mo go lena yo e rego ge pokolo ya gagwe , le ge e le kgomo ya gagwe , e wetše moleteng , e a ka se kego a akgofa a e ntšha le ka letšatši la Sabatha ?
42014006	Ba šitwa go fetola selo tabeng yeo .
42014007	Ge a bona ba ba biditšwego ba ikgethela madulo a ka pele , a ba botša seswantšho a re :
42014008	Ge o laleditšwe wa tla monyanyeng wa tšeo , o se ke wa dula sedulong sa ka pele ; gore e se be mohlomongwe go laleditšwe e mongwe e a go fetago .
42014009	Gomme e a laleditšego wene le yena , a tla a bolela nago a re : Šuthela yo sebaka ! Ya ba gona o tlo go tšea sebaka sa ka morago ka dihlong .
42014010	Ge o laleditšwe , o ye o dule sebakeng sa ka morago , gore e a go laleditšego ge a tla , a bolele nago a re : Mogweraka ! Fetela kwa pele ! Ke mo o tlo go godišwa ke ba ba dutšego dijong le wene .
42014011	Gobane bohle ba ba ikgodišago ba tlo kokobetšwa ; e a ikokobetšago o tlo godišwa .
42014012	Le eo wa go mo laletša , Jesu a bolela nae a re : Ge o lokišitše sefihlulo le ge e le selalelo , o se bitše bagwera ba gago , le ge e le bana beno , le ge e le metswalo ya gago , le ge e le ba geno ba bahumi , e se be gore le bona ba go bitše , ya ba go boelwa ke tše o ba neilego tšona .
42014013	Ge o dira monyanya o bitše bahumanegi , le digole , le bahlotši , le difofu .
42014014	Ke mo o tlo go ba wa lehlogonolo ka gobane bona ga ba na se ba kago go bušetša sona ; go bušetšwa wa tlo go bona mohla bahu ba tsogago .
42014015	E mongwe wa ba ba bego ba dutše dijong , ge a kwile tšeo , a fetola a re : Wa lehlogonolo ke eo a tlo go ja bogobe mmušong wa Modimo .
42014016	Jesu a re : Motho e mongwe o be a dirile selalelo se segolo , a laleditše bantši .
42014017	Ka lebaka la go lalela a roma mohlanka wa gagwe , a re a yo bitša balalediwa , a re : Tlang , gobane tšohle di lokišitšwe .
42014018	Ba latola ka moka ka o tee ka o tee ; wa pele a re : Ke rekile tšhemo ; mme ke swanetše go yo e bona . Ke a go rapela , o ko mpolelele o re ga ke tle .
42014019	E mongwe a re : Ke rekile pholo tša yoko tše tlhano : mme ke ya go di leka . Ke a go rapela , o ko mpolelele o re ga ke tle .
42014020	E mongwe a re : Ke nyetše mosadi ; ke sona se se ntšhitišago go tla .
42014021	Mohlanka eo a boa a di botša mong wa gagwe . Mong wa ngwako a befelwa , a roma mohlanka wa gagwe a re : Akgofa o tšwele mekgotheng , le mapatlelong a motse , o boe fa o na le badiidi le digole le dihlotša le difofu .
42014022	Mohlanka a tla a re : Morena , go dirilwe ka mo o laetšego ka gona ; fela , go sa na le sebaka .
42014023	Morena a re : Tšwela kua ditseleng le dikgoreng , o ba phegelele gore ba tsene , ngwako wa ka o tle o tlale .
42014024	Gomme ke a le botša , le o tee wa banna bala ba ba bego ba laleditšwe a ka se ke a leka selalelo sa ka .
42014025	Ya re ge mašaba a mantši a sepela le yena , a retologa a bolela le bona a re :
42014026	Ge motho a etla go nna a sa hloye tatagwe le mmagwe le mosadi le bana le bana babo le dikgaetšedi , le bjona bophelo bja gagwe , a ka se ke a ba morutiwa wa ka .
42014027	E a sa rwalego sefapano sa gagwe a tla a ntšhala morago , a ka se ke a ba morutiwa wa ka .
42014028	Gobane ke mang mo ga lena , yo e rego ge a rata go aga morako o motelele , a se thome a dula a bala tšhelete ya gagwe , a tle a bone ge a na le ye e lekanetšego go tlo phetha modiro woo ?
42014029	E se be mohlomongwe ge a beile motheo a šitwa go phetha ; a tloga a kwerwa ke bohle ba ba di bonago ,
42014030	ba re : Motho e o thomile go aga ; mme o šitilwe go phetha .
42014031	Goba kgoši ke efe , yeo e rego ge e tšwela kgoši e nngwe dira , e ka se kego ya thoma go dula ya eleletša ge go tlo kgonega ge a ka tšwa le ba dikete tše lesome a yo gahlana le e a mo tšwetšego le ba dikete tše masome a mabedi ?
42014032	Ge a bona go sa kgonege , o tlo roma batseta , a loba yola a sa le kgole .
42014033	Go bjalo le mo go lena ; e a sa fularelego tšohle tše a nago natšo , a ka se ke a ba morutiwa wa ka .
42014034	Letswai ke selo se botse ; fela , ge le tapa , le sa tlo nokwa kang ?
42014035	Ga le sa na modiro mo tšhemong le mo moroleng ; ba le lahlela kgakala . E a nago le ditsebe tša go kwa a a kwe .
42015001	Ba lekgetho le badiradibe bohle , e be e le bona ba ba bego ba mmatamela ba mo kwa .
42015002	Bafarisei le bamangwalo ba tsota ba re : Šo , o amogela badiradibe ; o ja le bona .
42015003	Jesu a ba botša seswantšho a re :
42015004	Ke mang motho mo go lena e a nago le dinku tše lekgolo ; gomme ge a timelelwa ke e tee ya tšona , a ka se kego a tlogela tše masome a senyane a metšo e senyane gare ga naga , a ya a nyaka ye e timetšego , go be go tle a e hwetše ?
42015005	Gomme ge a e hweditše , a e bae magetleng a gagwe a thabile ;
42015006	ge a fihla gae a bitša bagwera ba gagwe le baagišani , a re : Thabang le nna , gobane nku ya ka e bego e timetše , ke e bone .
42015007	Ke a le botša ka mokgwa o bjalo kua legodimong lethabo ka modiradibe o tee e a sokologago e tlo ba le le fetago la ge go thabelwa ba masome a senyane a metšo e senyane ba ba sa nyakego tshokologo .
42015008	Le gona mosadi ke mang e a nago le mašeleng a lesome , ge a timelelwa ke e nngwe ya tšona , a ka se kego a gotetša lebone , a swiela ngwako , a e tsomeša gagolo , go be go tle a e bone ?
42015009	Gomme ge a e bone , a bitša bagwera ba gagwe le baagišani , a re : Thabang le nna , gobane šeleng yela e bego e ntimeletše , ke e bone .
42015010	Ke a le botša , ka mokgwa o bjalo le barongwa ba Modimo ba thabela modiradibe o tee e a sokologago .
42015011	A buša a re : Motho e mongwe o be a na le barwa ba babedi .
42015012	E monyenyane wa bona a bolela le tatagwe a re : Tata , abaganya thoto o mphe kabelo ya ka . — Tatabo a ba aroganyetša leruo .
42015013	Ge go fetile mehla e sego mekae , morwa wa gagwe e monyenyane eo a kgobela dilo ka moka , a tloga a ya nageng e kgole ; a le moo a tšitlanya lehumo la gagwe ka bojato .
42015014	Ge a le feditše ka moka , naga yeo ya welwa ke tlala e thata ; mme a thoma go hloka .
42015015	A ya a thwalwa ke motho e mongwe wa naga yeo ; yena eo a mo iša merakeng ya gagwe , a mo dišiša dikolobe .
42015016	Moo a phela ka go raka tlala ka mekgatša e lewago ke dikolobe , le yona a hloka wa go mo fa yona .
42015017	Ke mo a thomilego go ikgopola a re : Tate bahlanka ba gagwe ke ba bantši ; ba patlwa ke bogobe ; mme nna ke hwa ka tlala .
42015018	Ke tlo tsoga ka ya go Tate , ka bolela le yena ka re : Tata , ke senyetše legodimo le pele ga gago .
42015019	Mme ga ka swanela go hlwa ke bitšwa morwa wa gago . A nko ntire e mongwe wa bahlanka ba gago .
42015020	A tsoga a ya go tatagwe . Ya re a sa le kgole , tatagwe a mmona , a mo kwela bohloko ; a kganyela a mo gokarela , a mo atla .
42015021	Morwa wa gagwe a bolela a re : Tata ! Ke senyetše legodimo le pele ga gago ; mme ga ka swanela go hlwa ke bitšwa morwa wa gago .
42015022	Tatagwe a laela bahlanka ba gagwe a re : Akgofang le tliše kobo ; le hlaole e botse ya tšona , le mo apeše , le mo rweše palamonwana seatleng , le dieta dinaong tša gagwe .
42015023	Gomme le yo gapa namane e nonnego , le e hlabe , re tle re je re thabe .
42015024	Gobane morwa wa ka yo o be a hwile , gomme o boetše o a phela ; o be a lahlegile , mme a bonala . — Ke moka ba thoma go thaba .
42015025	Mogolwagwe o be a le tšhemong . Ge a boa a etla kgauswi le ngwako , a kwa diletšo le dikoša .
42015026	A bitša e mongwe wa bahlanka , a mmotšiša a re : Tšeo ke tša go reng ?
42015027	Eo a re : Monnago o tlile . Tatago o hlabile namane e nonnego ka ge a bile a mmone a sa phela .
42015028	Mogolwagwe a befelwa , a gana go tsena . Tatagwe a ba a tšwa a mo rapela .
42015029	Yena fetola a bolela le tatagwe a re : O ko bone ; nna ke feditše nywaga e makaakaa ke go direla . Ga go mo ke setšego molao wa gago ; gomme ga o ešo wa ba wa mpha le ge e ka ba pudi ya gore ke thabe le bagwera ba ka .
42015030	Gomme bjale , morwa e wa gago , a tla a meditše maruo a gago e le segwahla ; mme a sa fihla , wa mo hlabela namane e nonnego .
42015031	Tatagwe a re : Ngwanaka ! O na le nna ka mehla ; mme dilo tšaka ka moka ke tša gago .
42015032	Go swanetše ge re thaba ra hlalala , gobane monnago e o be a hwile , gomme o boetše o a phela ; o be a lahlegile , mme a bonala .
42016001	A bolela a na le barutiwa ba gagwe a re : Monna e mongwe wa mohumi o be a na le molaki wa gagwe . A sebelwa gore molaki o gašanya lehumo la gagwe .
42016002	Mohumi a mmitša a mmotšisa a re : Ke eng tšeo ke kwago ba go bolela ? Ntaodišetše tša bolaki bja gago , gobane o ka se ke wa hlwa o eba molaki wa ka .
42016003	Molaki ka pelong ya gagwe a re : Ke tlo dirang ge mong wa ka a nkamoga bolaki ? Go lema ke a šitwa ; go kgopela go ka nteša dihlong .
42016004	Se ke tlogo se dira ke a tseba , gore ge ke lelekilwe bolaking ba tle ba nkamogele nywakong ya bona .
42016005	A bitša ba ba tšerego molato go mong wa gagwe , ba tla ka o tee . Wa pele a bolela nae a re : Molato wo o o tšerego go mong wa ka ke o mokae ?
42016006	Eo a re : Ke meeta e lekgolo ya makhura . Molaki a re : Tšea lengwalo la gago la molato , o dule o akgofe o ngwale masome a fetšago seatla .
42016007	A bolela le e mongwe a re : Wene wa gago molato ke o mokae ? Eo a re : Ke mekotla e lekgolo ya mabele . Molaki a re : Tšea lengwalo la gago o ngwale masome a seswai .
42016008	Gomme mong wa gagwe a mo reta , molaki eo a sa lokago , a re o dirile ka maano ; gobane bana ba lefase leno , ka maano a ba diranago seng sa bona ka ona , ba phala bana ba seetša .
42016009	Le nna ke le botša ke re : Itireleng bagwera ka mamona o sa lokago , gore mohla le felelwago , ba le amogele meagong e lego ya neng le neng .
42016010	Mmotegidinyaneng , le ka tše kgolo o a botega . Moselokedinyaneng , le ka tše kgolo ga a loke .
42016011	Bjale ge ešita le ka tša mamona o sa lokago le sa botege , ke mang e a tlo le bota ka tša makgonthe ?
42016012	Ge ka tša e mongwe le sa ka la botega , ke mang e a tlogo le nea tše e tlogo ba tša lena ?
42016013	Ga go mohlanka e a kago kgona go direla marena a mabedi ; gobane o tlo hloya e mongwe , a rate e mongwe , goba a gomarele e mongwe , a nyatše e mongwe . Le ka se kgone go direla Modimo , mme la direla le mamona .
42016014	Tšohle tše , le bafarisei ba di kwa , bona ba go bušwa ke megabaru ; mme ba mo kwera .
42016015	Jesu a bolela le bona a re : Ke lena le ipeilego baloki pele ga batho ; mme Modimo o tseba dipelo tša lena . Gobane se batho ba se semago se segolo , Modimo o bona e le se makgapha .
42016016	Melao le Baporofeta ba goma ka Johane . Go tloga moo mmušo wa Modimo o bolelwa ka Ebangedi ; mme bohle ba phegelela go tsena go wona .
42016017	Fela , legodimo le lefase di ka felela , gomme mo go Molao go ka se ke gwa ba gwa timela le mothalana o tee .
42016018	Mang le mang e a hlalago mosadi wa gagwe a nyala e mongwe , o dira bootswa ; le mang le mang e a nyalago mohlalwa , o dira bootswa .
42016019	Go be go na le monna wa mohumi wa go apara tša matsaka le mašela a mabotse , a nyakalala botšheping ka mehla .
42016020	Gomme mojakong wa gagwe go be go na le modiidi , yo leina la gagwe e lego Latsaro , e a lahletšwego moo a tletše dibabo ,
42016021	A rata go ka hora ka maratha a wago fase a etšwa megopong ya mohumi . Mme dimpša tša tla tša mo latswa dibabo .
42016022	Ya re ge modiitšana a ehwa , a rwalwa ke barongwa , a išwa difarong tša Aborahama .
42016023	Le mohumi a hwa , a išwa lebitleng . Gomme ge a le bodulabahu , a dutše bohlokong , a lelala a bona Aborahama kgole , le Latsaro a le difarong tša gagwe .
42016024	A goelela a re : Aborahama tata ! Nkgaugele ! Roma Latsaro a ine ntlha ya monwana meetseng , a tle a ntime leleme ; gobane ke kwa bohloko mo kgabong ye .
42016025	Aborahama a fetola a re : Ngwanaka ! Gopola tše botse tše o di tšerego bophelong bja gago , mola Latsaro a le go tše mpe . Yena bjale o a homotšwa a le fa ; mme wena o kwa bohloko .
42016026	Le gona se se šitišago ke legaga le legolo le , le le thekgilwego makgatheng a rena le lena , le le thibelago ba mono , ge ba ka rata go tla moo go lena , le ge e le ba go lena , ge ba ka rata go tla mo go rena .
42016027	Bjale a re : Gona tata , ke a go rapela , mo rome a ye ngwakong wa tate ;
42016028	gobane ke na le bana bešo ba bahlano , a yo ba hlatsela , gore ba se ke ba tla le bona madulong a a bohloko .
42016029	Aborahama a re : Ba na le Moshe le baporofeta ; a ba kwe bona .
42016030	Yena a re : Aowa-hle , tata , Aborahama . E ka re ge e mongwe wa ba ba hwilego a eya go bona ba ka sokologa .
42016031	Aborahama a re : Ge ba sa kwe Moshe le baporofeta , ba ka se ke ba kgolwa le ge go ka tsoga e a tšwago bahung .
42017001	A bolela le barutiwa ba gagwe a re : Dikgopišo , go tla ga tšona ga go dibege ; fela yo madmabe ke eo di tlago ka yena .
42017002	Go kaone ge lwala la go šila le ka tlemelwa molaleng wa motho eo , mme a tekesetšwa lewatleng , gore a a se kgopiše e mongwe wa banyane ba .
42017003	Itoteng . Ge ngwaneno a go senyetša , mo sole ; gomme ge a sokologa o mo lebalele .
42017004	Le ge a ka go senyetša gašupa ka letšatši , mme a boela go wene gašupa , a re : Ke sokologile ! O mo lebalele .
42017005	Baapostola ba kile ba kgopela Morena ba re : Re ekeletše tumelo .
42017006	Morena a re : Ge le na le tumelo e kakago thorwana ya lehloko , le ka bolela le sehlare se sa mogo la re : Tomoga , o yo itlhoma lewatleng , mme se tlo le kwa .
42017007	Ke mang mo go lena e a nago le mohlanka , e ka ba e a lemago goba e a dišago , yo e rego ge a sa boa nageng , a kago mmotša a re : Tlaa ka pele , o dule dijong ?
42017008	A a ka se mo laele a re : Lokiša se ke tlogo lalela ka sona , o gare dikobo , o ntsholele ke je ke nwe , e be gona o tlogo ja wa nwa le wena ?
42017009	Bjale ge mohlanka eo a dirile tše a di laetšwego , a o tlo mo leboga ? Nna ke re aowa .
42017010	Le lena , a e re ge le dirile tšohle tše le di laetšwego , le tle le re : Ga re bahlanka ba selo ; re filo dira tše re swanetšego go di dira .
42017011	Ya re ge a eya Jerusalema , a phatša naga ya Samaria le ya Galilea .
42017012	Ge a tsena motsaneng o mongwe a gahlana le banna ba lesome ba lephera ba eme kgole ,
42017013	ba hlaboša lentšu ba re : Jesu Morena , re gaugele !
42017014	Jesu ge a ba bona , a ba laela a re : Sepelang le ipontšhe go baperisita ! Ya re ge ba sa ya , ba fola .
42017015	E mongwe ge a bona a fodile , a boa a tumiša Modimo ka lentšu le legolo .
42017016	A tla a wela fase ka sefahlogo maotong a Jesu , a mo leboga . Gomme yena e be e le Mosamaria .
42017017	Jesu a fetola a re : A ga go a fodišwa ba lesome ? Ba senyane ba kae ?
42017018	A go hlokegile ba ba boago ba tla ba reta Modimo , ge e se motho e e lego wa mohuta o šele ?
42017019	A bolela le motho eo a re : Tsoga o sepele . Tumelo ya gago e go phološitše .
42017020	Mohla a botšišwa ke bafarisei , ge ba re mmušo wa Modimo o tlo tla neng , a fetola a re : Mmušo wa Modimo ga o tle ka tše di bonwago .
42017021	Go ka se ke gwa thwe : Bona , šo , goba ; Bona , šola ! Tsebang gobane mmušo wa Modimo o ka mo teng ga lena .
42017022	A bolela le barutiwa ba gagwe a re : Go tlo tla matšatši a le tlogo lla go bona le tee la matšatši a Morwamotho ; gomme le ka se ke la le bona .
42017023	Ba tlo le botša ba re : Bonang šo , goba : Bonang šola — Se yeng . Se ba lateleng .
42017024	Gobane Morwamotho ka letšatši la gagwe o tlo etša legadima ge le gadima le etšwa thoko yeno ya legodimo , la ediša gohle go fihla thoko yela ya legodimo .
42017025	Fela , Morwamotho sa gagwe ke gore a thome go tlaišwa ka tše ntši , le go lahlwa ke moloko wo .
42017026	Matšatšing a Morwamotho go tlo dirwa tše di dirilwego mehleng ya Noage .
42017027	Ba be ba eja ba enwa , ba nyala ba nyadišwa , gwa ba gwa tla letšatši leo Noage a tsenego polokelong ka lona , mme meetsefula a tla a ba fediša bohle .
42017028	Ke tšona tše di dirilwego mehleng ya Loto . Ba be ba eja ba enwa , ba reka ba rekisa , ba bjala , ba aga ,
42017029	Gomme ka tšatši leo Loto a tšwilego Sodoma , gwa na mollo le tshebela di etšwa legodimong , tša ba fetša ka moka .
42017030	Le ka tšatši le Morwamotho a tlogo utologa ka lona , go tlo ba bjalo .
42017031	Mohla woo e a lego seokamong sa ngwako , thoto tša gagwe di le ka ngwakong , a se ke a fologa a yo di tšea ; le e a lego nageng , a se ke a boela gae .
42017032	Gopolang mosadi wa Loto .
42017033	E a tlogo re a ipolokele bophelo , o tlo bo timetša ; gomme e a bo timetšago , o tlo iphediša .
42017034	Ke a le botša , ka bjona bošego bjoo ba babedi ba tlo ba bolaong bo tee , e mongwe a tlo amogelwa , e mongwe a tlogelwa .
42017035	Ba babedi ba tlo ba ba šila gammogo , e mongwe a tlo amogelwa e mongwe a tlogelwa .
42017036	Ba babedi ba tlo ba ba le tšhemong , e mongwe a tlo amogelwa e mongwe a tlogelwa .
42017037	Ba mmotšiša ba re : Morena ke tša kae ? Yena a re : Mo go nago le setoto , ke mo go welago manong .
42018001	A bolela ka seswantšho sa go re motho a fele a rapela a sa lape , a re :
42018002	Go kile gwa ba le moahlodi e mongwe e a sa boifego Modimo , a sa ši motho .
42018003	Mme motseng woo go be go na le mosadi wa mohlologadi ; yena a fela a tla go moahlodi eo , a re : Nnamolele go e a ntshekišago .
42018004	Moahlodi eo a gana gantši ; a ba a eleletša a re : Le ge ke sa boife Modimo , le motho ke sa mo šie ,
42018005	Ke tlo mo namolela , ka gobane mohlologadi yo o a ntapiša ; gore e se be ge a fela a etla ka mehla le mehla , a tlo ba a nngamola hlogo .
42018006	Morena a re : Kwang se moahlodi e a sa lokago a se bolelago .
42018007	Bjale Modimo , a a ka se namolele bakgethwa ba gagwe ba ba mmitšago mosegare le bošego , le ge a ka ba letetša ?
42018008	Ke a le botša , o tlo ba namolela ka bjako . Fela , Morwamotho mohla a tlago a le re o tlo hwetša lefaseng go sa na le tumelo ?
42018009	A buša a bolela le ba ba ipotilego ba re re lokile , mme ba nyatša ba bangwe ; a ba botša seswantšho a re :
42018010	Ntlongkgethwa go kile gwa tla batho ba babedi ba rapela . E mongwe e be e le mofarisei , e mongwe e be e le wa lekgetho .
42018011	Mofarisei a ema a ithapelela a re : Modimo , ke a go leboga gobane ga ke swane le batho ba bangwe ba bahlakodi , le ba ba sa lokago , le ba diotswa , le ge e le wa lekgetho yo .
42018012	Ke ikona gabedi ka beke e nngwe le e nngwe ; go tšohle tše ke di ruago ke ntšha sa lesome .
42018013	Wa lekgetho a ema kgole , a šia le go lelalela legodimong ; a itshetla sehuba a re : Modimo , nkgaugele , nna modiradibe .
42018014	Ke a le botša , yena yo o boetše ngwakong wa gagwe a lokafetše , e sego yola ; gobane e a ikgodišago o tlo kokobetšwa ; mme e a ikokobetšago o tlo godišwa .
42018015	Ba tliša bana go Jesu , gore a ba sware ; mme barutiwa ge ba di bona , ba ba kgalema .
42018016	Jesu a ba bitša , a re : Lesang bana ba tle go nna ; le se ke la ba thibela , gobane mmušo wa Modimo ke wa ba bjalo .
42018017	Ruri , ke a le botša , e a sa amogelego mmušo wa Modimo bjalo ka ngwana , a ka se ke a tsena go wona .
42018018	Gwa tla e mongwe wa ba bagolo a mmotšiša a re : Moruti yo botse , ke tlo dirang gore ke rue bophelo bjo bo sa felego ?
42018019	Jesu a re : O reng o ntha yo botse ? Ga go yo botse ge e se Modimo .
42018020	Melao o a e tseba , e rego : O se ke wa otswa ; o se ke wa bolaya ; o se ke wa utswa ; o se ke wa bolela bohlatse bja maaka : godiša tatago le mmago .
42018021	Monna eo a re : Tšeo ka moka ke di lotile go tloga bjaneng bja ka .
42018022	Jesu ge a mo kwa a realo a re : O sa hlaelelwa ke se tee . Ka moka tše o nago le tšona di rekiše o abele bahloki ; ke mo o tlogo ba le lehumo legodimong ; mme o tle o ntatele .
42018023	Monna eo ge a ekwa Jesu a realo a nyama ; ka gobane o be a ruile ka kudu .
42018024	Jesu ge a mmona a nyamile , a re : Go tsena mmušong wa Modimo go thatafalela mohumi .
42018025	Gobane , mohumi go tsena mmušong wa Modimo , — go kaone ge kgomo e ka re e tsena ka lešobana la tšhwana .
42018026	Ba ba mo kwilego ge a realo , ba re : Gomme go ka phologa mang ?
42018027	Jesu a re : Tše di sa kgonegego go batho , di kgonega go Modimo .
42018028	Petro a re : O ko bone ; rena re tlogetše tšohle ra go latela .
42018029	Jesu a fetola a re : Ruri , ke a le botša , ga go e a tlogetšego lapa le batswadi , le bana babo le mosadi , le ge e le bana , ka baka la mmušo wa Modimo .
42018030	e a sa boelwego ke tše ntši-ntši e sa le mehleng yeno ; mme mehleng e tlogo tla o tlo bona bophelo bjo bo sa felego .
42018031	A tloga le ba lesome le metšo e mebedi , a bolela le bona a re : Bonang ! Re rotogela Jerusalema . Go yo phethega tšohle tše di ngwadilwego ke baporofeta ba era Morwamotho .
42018032	Gobane o tlo gafelwa bantle , a kwerwa , a tlaiswa , a tshwelwa ka mare .
42018033	Ya tlo re ge ba mo otlile ba tlo mmolaya ; mme ka tšatši la boraro o tlo tsoga .
42018034	Fela , ba se kwešiši selo ; polelo yeo ya dula e ba širetše , ba sa lemoge tše ba di boditšwego .
42018035	Ge a batamela motse wa Jeriko , gwa ba go ne motho wa sefofu , a dutše hleng ga tsela a kgopela .
42018036	Ge a ekwa lešaba la batho le feta , a botšiša a re : Ke eng go ?
42018037	Ba mmotša ba re : Ke Jesu wa Natsaretha . O a feta .
42018038	Ya ba gona a goeletšago a re : Jesu Morwa Dafida ! Nkgaugele !
42018039	Ba ba etilego pele ba mo kgalema ba re a homole . Ya ba gona a hlabošago lentšu ka go fetiša , a re : Morwa Dafida ! Nkgaugele !
42018040	Jesu a ema , a re ba mo tliše go yena . Ge a batametše a mmotšiša a re :
42018041	O rata ge nka go dirang ? A re : Morena , a nke ke boele ke bone .
42018042	Jesu a re : Boela o bone ! Tumelo ya gago e go phološitše .
42018043	A napa a bona e sa le semeetseng , a mo latela a fela a godiša Modimo , le batho ka moka ba ba di bonego ba reta Modimo .
42019001	A tsena a tšwa ka gare ga motse wa Jeriko .
42019002	Gona moo go be go na le monna e mongwe , leina la gagwe ke Sakeo ; e be e le yena letona la ba lekgetho , le gona e le mohumi .
42019003	Yena yo o be a phegelela go bona Jesu , a re : Ke ofe ? Fela , a širetšwa ke lešaba , gobane e be e le motho e mokopana .
42019004	A kganyelela kua pele , a namela sehlare sa mogo , gore a tle a mmone , gobane Jesu o be a tlo feta ka gona fao .
42019005	Jesu ge a fihla moo , a iša mahlo godimo , a mmona , a re : Sakeo , akgofa o fologe ; gobane lehono ke swanetše go dula ngwakong wa gago .
42019006	Ke mo Sakeo , a akgofilego a fologa , a mo iša ga gagwe a thabile .
42019007	Gomme bohle ba ba di bonego ba tsota ba re : O gorogetše ga monna wa modiradibe .
42019008	Sakeo yena a ema , a bolela le Morena a re : Morena , o ko bone ; maruo a ka ke a arolela bahloki ka bogare gomme ge ke forile motho , ke mo lefela gane .
42019009	Jesu a bolela le Sakeo a re : Lehono ngwako wo o tletšwe ke phološo , gobane le yena ke ngwana wa Aborahama .
42019010	Gobane Morwamotho o tlile go nyaka le go phološa se se timetšego .
42019011	Ya re ba sa theeditše , a iša pele ka go bolela ka seswantšho , gobane ba be ba le kgauswi le motse wa Jerusalema , mme ba be ba re Mmušo wa Modimo o tlo tloga o bonala bjale .
42019012	A re : Motho e mongwe wa kgoši a na a ya nageng ya kgole , gore a itšeele bogoši , a boe .
42019013	A bitša bahlanka ba gagwe ba lesome , a ba nea diponto tše lesome , a re : Dirang ka tšona ; ke tlo boa .
42019014	Fela , batho ba motse wa gagwe ba be ba mo hloile . Ba roma batseta mehlaleng ya gagwe , ba re : Ga re rate go bušwa ke yena .
42019015	Mohla a boago a tšere bogoši , a laela a re bahlanka bao a ba neilego ditšhelete ba bitšwe , gore a tsebe se ba se dirilego ka tšona .
42019016	Gwa fihla wa pele a re : Morena , ponto ya gago e tswetše tše lesome .
42019017	Kgoši ya re : Ke mo go botše ! O mohlanka yo bolo , ka gobane o mpotegetše ka tše nyane . O tlo buša metse e lesome .
42019018	Wa bobedi a tla a re : Morena , ponto ya gago e tswetše tše tlhano .
42019019	Kgoši ya re : Le wena o tlo buša metse e mehlano .
42019020	Gwa tla e mongwe a re : Morena , ponto ya gago še . Ke be ke e bolokile e phuthetšwe ka lešela .
42019021	Gobane ke be ke go boifa , ka ge o le monna yo šoro . O tšea mo o sa kago wa bea ; o buna mo o sa kago wa bjala .
42019022	Kgoši ya re : O mohlanka e mobe . Ke tlo ahlola ke eya le molomo wa gago . O tsebile ge ke le motho yo šoro , ke tšeago mo ke sa kago ka bea , ke bunago mo ke sa kago ka bjala .
42019023	Ge go le bjalo , o šitišitšwe ke eng go iša tšhelete ya ka go baadimi ? Gona go boeng gaka nka be ke e latile le kokeletšo ya yona .
42019024	Kgoši ya laela ba ba emego moo , ya re : Mo amogeng ponto yeo , le e nee yola wa diponto tše lesome .
42019025	Bona ba re : Morena ! Hleng o na tše lesome !
42019026	Nna ke re , e a nago natšo o tlo fiwa ; e a se nago natšo o tlo amogiwa le se a nago le sona .
42019027	Gomme manaba a ka a go re : Ga re rate go bušwa ke wena , a tlišeng fa le a bolaye pele ga ka .
42019028	Jesu ge a feditše go bolela , a ba eta pele ge ba rotogela Jerusalema .
42019029	Eitše ge ba batamela Betefage le Bethania mo thabeng ye ba rego ke ya Mehlware , a roma ba babedi ba barutiwa ba gagwe .
42019030	A re : Yang motsaneng wo re lebanego nawo ; e tlo re ge le tsena , le tlo hwetša pokolwana e kgokilwe , e sešogo ya namelwa ke motho ; Le e hunolle le tle nayo .
42019031	Gomme ge motho a ka le botšiša a re : Le e hunollelang ? Le tlo re : Morena o a e hloka .
42019032	Ba ba romilwego ba ya , ba hwetša go le bjalo ka ge a ba boditše .
42019033	Ge ba sa hunolla pokolwana yeo , beng ba yona ba tla ba re : Le e hunollelang ?
42019034	Bona ba re : Morena o a e hloka .
42019035	Ba e tliša go Jesu , ba bea dikobo tša bona godimo ga yona , ba tsebo mo nametša .
42019036	Ge ba eya , batho ba ala dikobo tša bona tseleng .
42019037	Ge ba etla motheogeng wa thaba ya Mehlware , bontši ka moka bja barutiwa ba thoma go tumiša Modimo , ba hlaboša mantšu ba thabile , ba mo reta ka mehlolo ka moka ye ba e bonego .
42019038	Ba re : A go retwe Kgoši e tlago ka leina la Morena ; legodimong go be le khutšo ; magodimodimong go ye tumišo .
42019039	Bafarisei ba bangwe ba le gare ga lešaba , ba tla ba re : Moruti , kgalema barutiwa ba gago .
42019040	Jesu a fetola a re : Ke a le botša , ge bao ba ka homola , go tlo goa maswika .
42019041	Ya re ge a batamela mme a bona motse , a o llela ,
42019042	a re : O ka be o re ka lona tšatši le la gago wa lemoga tše di go išago khutšong ; fela , bjale di utagetše mahlo a gago .
42019043	Gobane o tlo tlelwa ke matšatši ao manaba a gago a tlogo epa lengope a go dikologa a go rakelela , a go tlaletše thoko tšohle .
42019044	Ba tlo go digela fase le bana ba gago ba go wene ; ba ka se ke ba tlogela leswika le sa hlatlagane le lengwe ; ka gobane o sa ka wa lemoga lebaka le o etetšwego ka lona .
42019045	Ge a tsena Ntlongkgethwa a thoma go leleka ba ba bego ba bapatša ba reka mo go yona .
42019046	A bolela le bona a re : Go ngwadilwe gwa thwe : Ngwako wa ka ke ngwako wa thapelo ; mme lena le o dirile legolo la bahlakodi .
42019047	A fela a ruta Ntlongkgethwa ka mehla , mola baperisita ba bagolo le bamangwalo ba phegelela go ka mmolaya , ba na le bagolo ba setšhaba .
42019048	Fela , ba se ke ba kgona selo , gobane batho ka moka ba be ba mo gomaretše , ba mo theetša .
42020001	Ka le lengwe la matšatši ao , ge a ruta batho Ntlongkgethwa a ba botša Ebangedi , gwa tla baperisita ba bagolo , le bamangwalo , ba na le ba bagolo ;
42020002	Ba mmotšiša ba re : Re botše ; dilo tše o di dira ka maatlamang ? Gomme ke mang e a go filego maatla ao ?
42020003	Yena a fetola a re : Le nna ke tlo le botšiša taba e nngwe ; le mphetole .
42020004	Kolobetšo ya Johane , a e be e etšwa legodimong , goba e be e etšwa bathong ?
42020005	Bjale ba eleletša ba re : Ge re ka re : E be e etšwa legodimong , o tlo re : Ge le sa ka la mo dumela le be le reng ?
42020006	Gomme ge re ka re : E be e etšwa bathong , batho ka moka ba tlo re thuma ka maswika , gobane , ge ba re Johane e be e le moporofeta , ba be ba kgodilwe .
42020007	Ba fetola ba re : Ga re tsebe mo e tšwago gona .
42020008	Jesu a re : Gona le nna nka se le botše gore ke maatlamang a ke dirago dilo tše ka ona .
42020009	A thoma go botša batho seswantšho , a re : Motho e mongwe o be a lemile tšhemo ya merara , a e gafela balemi ; yena a swara leeto la matšatši a mantši .
42020010	Ka lebaka la gona a roma mohlanka wa gagwe a tla go balemi a re ba mo fe dienywa tša tšhemo yeo . Balemi ba mo itia , ba mo gomiša a le fela .
42020011	A buša a roma mohlanka yo mongwe ; le yena ba mo itia , ba mo goboša , ba mo gomiša a le fela .
42020012	A boeletša , a roma wa boraro ; le yena ba mo gobatša , ba mo kgoromeletša ntle .
42020013	Ke mo mong wa tšhemo a itšego : Ke tlo dirang ? Ke tlo roma morwamoratwa wa ka ; mohlomong ba tlo re go bona yena ba mo šia .
42020014	Yena , balemi ge ba mmona , ba lakana ba re : Yo ke yena moji wa bohwa . Tlang , re mmolaeng ; bohwa bo tle bo lewe ke rena .
42020015	Gomme ba mo kgoromeletša ntle ga tšhemo , ba mmolaya , — Bjale mong wa tšhemo o tlo ba dira bjang ?
42020016	O tlo tla a fediša balemi bao ; mme tšhemo o tlo e gafela ba bangwe . Ge ba ekwa a realo ba re : A go se ke gwa ba bjalo .
42020017	Jesu a ba lebelela , a re : Ke eng ge se mangwalo a se bolelago ge a re : Leswika le baagi ba le nyaditšego , le bile la motheo wa sekhutlo ?
42020018	Gomme e a tlogo wela leswika leo o tlo dubagana ; mme eo le tlogo mo wela , le tlo mo ritaganya .
42020019	Baperisita ba bagolo le bamangwalo ba nyaka tsela ya go ka mo iša matsogo ka lona lebaka leo ; fela , ba boifa batho ; ka gobane ba be ba lemogile ge a šupile bona ka seswantšho seo .
42020020	Ba dula ba mo hlapeditše ba bea balaledi ba re , ba ikgakantšhe ba itire baloki , gore ba mo tanye ka dipolelo tša gagwe , ba kgone go mmega mošate , ba mo gafele diatleng tša mmuši .
42020021	Ba tla ba mmotšiša ba re : Moruti , re tseba gobane o bolela ka go loka , mme o ruta o sa bebe motho ; mme tsela ya Modimo o e ruta ka go rereša .
42020022	A go re loketše ge re ntšhetša Kesara lekgetho ? Goba ga go a re lokela ?
42020023	Jesu a lemoga maano a bona , a re : Le ntekelang ?
42020024	Mpontšheng šeleng . E na le seswantšho sa mang , le leina ke la mang ? Ba fetola ba re : Ke tša Kesara .
42020025	Jesu a re : Gona ntšhetšang Kesara tše e lego tša Kesara ; Modimo le mo ntšhetše tše e lego tša Modimo .
42020026	Ba šitwa go mo tanya ka polelo pele ga batho ; ba tlabja ke phetolo ya gagwe , ba homola .
42020027	Gwa tla ba bangwe ba basadutsei . Ke bao ba rego bahu ga ba tsoge . Ba mmotšiša ba re ;
42020028	Moruti , Moshe o re ngwaletše molao a re : Ge motho , mogolwagwe a ehwa a na le mosadi , mme a hwa a se na ngwana , monnagwe a tšee mosadi eo , a tsošetše mogolwane peu .
42020029	Bjale go be go na le barwa ba motho ba ba šupago . Wa pele a tšea mosadi , a hwa a se na bana .
42020030	Wa bobedi a tšea mosadi eo ; le yena a hwa a se na bana .
42020031	Wa boraro a mo tšea ; le bohle ba ba šupilego ba mo tšea , mme ba hwa ba se na bana .
42020032	Mosadi a šala , a ba a hwa le yena .
42020033	Bjale ge bahu ba tsoga , mosadi e tlo ba wa mang , ge ba mo tšere ba šupile ?
42020034	Jesu a fetola a re : Bana ba lefase la mehla yeno ba a tšea , ba a tšeišwa .
42020035	Fela , ba ba tlogo hwetšwa ba loketše go bona tša mehla e tlogo tla le go tsoga bahung , ba ka se ke ba tšea ; ba ka se ke ba tšeišwa .
42020036	Le go hwa , ba ka se ke ba kgona go hwa , gobane ba bjalo ka barongwa , ke bana ba Modimo ba batsogabahung .
42020037	Ge e le gore bahu ba tlo tsoga , le Moshe o realo ka taba yela ya sethokgwa sa meetlwa , ge a re : Morena ke Modimo wa Aborahama , Modimo wa Isaka , Modimo wa Jakobo .
42020038	Gomme Modimo ga se Modimo wa bahu , ke Modimo wa ba ba phelago ; gobane ba mo phelela bohle .
42020039	Ke mo ba bangwe ba bamangwalo ba fetotšego ba re : Morena , o iša gona .
42020040	Gomme ga ba ka ba hlwa ba tlema pelo ba mmotšiša taba e nngwe .
42020041	Yena a ba botšiša a re : Ba bolela bjang ge ba re : Kriste ke Morwa wa Dafida ?
42020042	Mme yena Dafida pukung ya Dipsalome o mmolela a re : Morena o boditše Mongaka a re : Dula ka letsogong la ka le letona ,
42020043	ke be ke dire manaba a gago bogato bja maoto a gago .
42020044	Bjale Dafida ge a re : Mong a ka a era yena e ka ba morwa wa gagwe bjang ?
42020045	Batho ka moka ba theeditše a bolela le barutiwa ba gagwe , a re :
42020046	Phemang bamangwalo ba ba kganyogago go itshepelela ka kobo tše telele , le go dumedišwa dikgorong , ba rata ditulo tša pele diphuthegong le dibaka tša ka pele menyanyeng .
42020047	Ba metša malapa a basadi ba bahlologadi , ba ba fora ka thapelo tše telele . Ke bona bao molato wa bona kahlolong e tlogo ba o mogolo .
42021001	Ya re ge a lebelela a bona bahumi ge ba tšhela dineo tša bona polokelong ya Ntlokgethwa .
42021002	A bona mosadi wa mohlologadi e a humanegilego a tšhela ditšheletiana tše pedi .
42021003	A bolela a re : Ruri , ke a le botša mohlologadi yo wa modiitšana o tšhetše se se fetišago sa ba bangwe ka moka .
42021004	Gobane bao ka moka ba ba tšhetšego moo go yago dineo , ba di ntšhitše go tše di ba tlaletšego ; mme yena o ntšhitše bohumaneging bja gagwe , a tšhela tšohle tše a bego a tlo phela ka tšona .
42021005	Ba bangwe ge ba bolela Ntlokgethwa ba re e thakgilwe ka mabje le ka matsaka .
42021006	Yena a re : Ge e le tšeo le di bogelago , go etla matšatši ao go ka se kego gwa šadišwa lebje le sa hlatlagane le le lengwe , le sa ka la šuthišwa .
42021007	Ba mmotšiša ba re : Moruti , ke tša go tlo direga neng ? Gomme re tlo bona kang ge di šetše di tlo tšwelela ?
42021008	A re : Le bone gore le se forwe ; gobane ba bantši ba tlo tla ka leina la ka ba re : Ke nna ! Ba re : Lebaka le batametše ! Le se ke la tšeetšana le bona .
42021009	Mohla le kwago dintwa le meferefere , le se ke la tšhoga ; gobane tšeo di swanetše go ba gona pele ; bofelo bo tlo ba bo se kgauswi le go tla .
42021010	A ba botša a re : Setšhaba se tlo tsogela setšhaba ; mmušo o tlo tsogela mmušo .
42021011	Go tlo ba le ditšhišinyego tše kgolo kua le kua , le ditlala le dinkhu , le tše di tšhošago , le matete a magolo e legodimo .
42021012	Fela , ba tlo ba ba thomile go le iša matsogo , ba le tlaiša ; ba tlo le sekiša diphuthegong tša bona , ba le iša kgolegong , la gogelwa pele ga dikgoši le babuši , ka baka la leina la ka .
42021013	Fela , tšeo di tlo le diregela gore le bee bohlatse .
42021014	Ke gona , felang le tseba tšeo , gore le se ke la belaela la re re tlo iphetolela bjang .
42021015	Gobane ke nna ke tlogo le nea molomo le bohlale , bjo bahloi ba lena ka moka ba tlogo šitwa go bo fenya le go bo phema .
42021016	Le gona le tlo lahlwa ke batswadi le bana ba bolena , le metswalo le bagwera , mme ba tlo bolaya ba bangwe ba lena .
42021017	Le tlo ba ba ba hloilwego ke bohle ka baka la leina la ka .
42021018	Fela , le thabe e tee ya moriri wa hlogo tša lena e ka se ke ya timela .
42021019	Mme bophelo bja lena le tlo bo rua ka kgotlelelo .
42021020	E re ge le bona motse wa Jerusalema o dikilwe ke makoko a madira , gona le tsebe gore go batametše go phušolwa ga wona .
42021021	Mehleng yeo ba ba lego nageng ya Juda ba tšhabele dithabeng ; ba ba lego mo motseng ba ngwege ; ba dinakaneng ba se ke ba ya motseng .
42021022	Gobane matšatši ao e tlo ba a tefetšo , gore go tšwelele tšohle tše di ngwadilwego .
42021023	Ba madimabe mehleng yeo e tlo ba baima le ba ba amušago ; gobane tlalelo e tlo ba e kgolo lefaseng e tlo ba kotlo e bogale e welago setšhaba se .
42021024	Ba tlo fela ka bogale bja marumo ; ba išwa bothopša ditšhabeng ka moka ; mme Jerusalema o tlo gatakelwa ke bantle , go be go phethege mabaka a bantle .
42021025	Go tlo ba le matete letšatšing le kgweding le dinaleding ; mme lefaseng go tlo ba le tlalelo ditšhabeng . Di tlo gakanega ge lewatle le duma , mafula a lona a tsogile .
42021026	Batho ba tlo nolega moko ka poifo le ka go dula ba re lefase le sa tlo welwa ke eng ? Gobane le maatla a legodimo a tlo šišinyega .
42021027	Ke moo ba tlogo bona Morwamotho a etla ka leru le ka maatla le ka letago le legolo .
42021028	E re ge tšeo di thoma go direga , le inamologe , le tsoše dihlogo tša lena , ka gobane go tlo ba go batamela topollo ya lena .
42021029	A ba botša seswantšho a re : Bonang mogo le dihlare ka moka .
42021030	Ge le bona di hlogile le ye le tsebe ka noši gore lehlabula le batametše .
42021031	Dirang bjalo le tabeng ye ; ge le bona dilo tšeo di direga , le tsebe gore mmušo wa Modimo o batametše .
42021032	Ruri , ke a le botša , di tlo direga tšohle moloko wo o sešo wa fela .
42021033	Legodimo le lefase di tlo feta ; gomme dipolelo tša ka di ka se ke tša feta .
42021034	Fela , le itote gore dipelo tša lena di se ke tša imelwa ke bohori le go boiwa , le dipelaelo tša bophelo bjono , mme letšatši leo la tlo le wela sehlogo .
42021035	Gobane le tlo etša sefu ge le wela ba ba dutšego lefaseng mo go fela .
42021036	Phakgamang gee le fele le rapela ka mabaka ohle , gore le hwetšwe le loketše go phonyokga tšeo ka moka di tlogo direga , le go tlo ema pele ga Morwamotho .
42021037	Ge e le mosegare o be a fela a ruta Ntlongkgethwa ; mme bošego a tloge a ye go dula thabeng ye ba rego ke ya Mehlware .
42021038	Gomme batho ka moka ba be ba tsogela Ntlongkgethwa , ba tla go yena e sa le bosasa ba rata go mo kwa .
42022001	Gwa tla monyanya wa dinkgwa tše di se nago komelo , wo ba rego ke wa Paseka .
42022002	Baperisita ba bagolo le bamangwalo ba na ba nagana ka mo ba kago mmolaya ka gona ; gobane ba be ba boifa setšhaba .
42022003	Gomme Sathane a tsena Judase , e a reetšwego la Isikariothe , e bego e le wa palo ya ba lesome le metšo e mebedi .
42022004	Yena yo a tloga a ya go baperisita ba bagolo le go ditona , a lakana nabo ka mo a tlogo mo gafela diatleng tša bona .
42022005	Ba thaba , ba dumelelana ba re ba tlo mo nea tšhelete .
42022006	Yena a itlema a re o tlo bona sebaka se botse sa go mo gafela diatleng tša bona go se na batho ba bantši .
42022007	Gwa tla letšatši la dinkgwa di se nago komelo , la go hlaba kwana ya Paseka .
42022008	Jesu a roma Petro le Johane , a re : Yang le re lokišetše Paseka , re tle re je .
42022009	Ba re : O rata ge re ka e lokiša kae ?
42022010	Jesu a re : E tlo re ge le tsena motseng , le tlo gahlana le motho e a rwelego moeta wa meetse . Le mo latele , le ye ngwakong wo a tsenago go wona .
42022011	Le bolele le mong wa ngwako woo le re : Moruti o re : Ngwako o kae wo nkago jela Paseka go wona le barutiwa ba ka ?
42022012	O tlo le laetša ngwako o mogolo wa godimo , wo o adilwego magogwa . Le lokiše gona fao .
42022013	Barutiwa bao ba ya ba hwetša go le bjalo ka ge a ba boditše , mme ba lokiša Paseka .
42022014	Ge lebaka le tlile a dula dijong le baapostola ba lesome le metšo e mebedi .
42022015	A bolela le bona a re : Ke hlologetšwe gagologolo go ja Paseka ye le lena ke sešo ka hlokofatšwa .
42022016	Gobane ke a le botša , nka se hlwe ke e ja , ge e se ge e phethegile mmušong wa Modimo .
42022017	A tšea senwelo , a leboga , a re : Se tšeeng , le nwe , le šielane .
42022018	Gobane ke a le botša , nka se hlwe ke enwa seenywa se sa morara , go be go fihle mmušo wa Modimo .
42022019	A tšea senkgwa , a leboga , a ngwatha , a ba nea sona , a re : Ke mmele wa ka o newago ka baka la lena . Dirang bjalo gore e be go nkgopola .
42022020	Ka mokgwa o bjalo a tšea le senwelo ka morago ga selalelo , a re : Senwelo se ke kgwerano e mpsha mading a ka a a tšhollwago ka baka la lena .
42022021	Fela , tsebang , seatla sa e a nkekago se hleng ga ka fa majelong .
42022022	Ge e le Morwamotho o ikela ka mo go laetšwego ; fela , yo madimabe ke motho eo a tlogo mo eka .
42022023	Ba thoma go botšišana seng , ba re e ka ba mang mo go bona , e a tlogo dira seo .
42022024	Gwa tsoga kgang mo gare ga bona , ya go re e a swanetšwego ke go ba yo mogolo go bona ke mang .
42022025	Jesu a bolela le bona a re : Dikgoši tša ditšhaba di a di buša ; le ba ba di bušago ka tše thata , ba retwa ba thwe Sethakga .
42022026	Go lena go se ke gwa ba bjalo . E mogolo mo go lena a a ke e monyenyane ; e a bušago a a ke mohlankedi .
42022027	Gobane e mogolo ke ofe ? A ke eo a dutšego dijong ? Goba ke eo a mo hlankelago ? A ga se eo a dutšego dijong ? Gomme nna gare ga lena nka ke mohlanka wa lena .
42022028	Fela , ba ba kgotleletšego le nna melekong ya ka ke bolena .
42022029	Gomme ke le bea mmušo , bjalo ka ge Tate a mpeile mmušo .
42022030	Gore mmušong wa ka le je le nwe majelong a ka , le tle le dule ditulong tša bogoši , le ahlolele meloko e lesome le metšo e mebedi ya Isiraele .
42022031	Gomme Morena a re : Simone ! Simone ! O tsebe gore Sathane o le kganyogile , gore a le fefere bjalo ka mabele .
42022032	Fela , ke go rapeletše , gore tumelo ya gago e se ke ya fela ; gomme wena , e tlo re ge o sokologile o tiiše bana beno .
42022033	Simone a fetola a re : Morena , nna ke itokišitše , gore le ge e le kgolegong , le ge e le lehung , ke ye nago .
42022034	Jesu a re : Ke a go botša , wena Petro , mogogonope lehono o tlo ba o sešo wa lla o šetse o latotše gararo wa re ga o ntsebe .
42022035	A bolela le bona a re : Mohla wola ke le roma le se na sekhwama , le se na mokotla , le se na dieta , a le kile la hloka selo ? Bona ba re : Le gatee !
42022036	Yena a re : Gomme lehono , e a nago le sekhwama , a se sware , le e a nago le mokotla ; e a se nago lerumo , a a bapatše kobo a reke lona .
42022037	Gobane ke a le botša , go nna go swanetše go phethega le taba yela e ngwadilwego ya re : O badilwe le badiradibe ; gobane tše di ngwadilwego di era nna , di na le phethego ya tšona .
42022038	Bona ba re : Morena , šedi ditšhoša tše pedi . Yena a re : Go hwetše .
42022039	A tšwa a ya thabeng ya mehlware , mo a bego a lemetše go ya gona ; barutiwa ba gagwe ba mo latela .
42022040	Ge a fihla felo fao , a bolela a re : Rapelang gore le se tsene melekong .
42022041	A ubuga go bona , a ya go kago fihla leswika ge le betšwa , a khunama ka matolo a rapela .
42022042	A re : Tata ! Ge o ka rata , šuthiša senwelo se se mphete . Fela , go se dirwe thato ya ka , go dirwe ya gago .
42022043	Gwa bonala morongwa wa legodimong a tlile go yena a mo nea maatla .
42022044	A rapela a tlaletšwe wa motho e a hwago ; dikudumela tša gagwe tša ba bjalo ka marotholodi a madi a rothelago fase .
42022045	A tsoga moo thapelong , a tla go barutiwa ba gagwe , a ba hwetša ba robetše ka go nyama .
42022046	A bolela le bona a re : Le robaletšeng ? Tsogang le rapele , gore le se tsene melekong .
42022047	A sa bolela , ba bona go fihlile lešaba la batho ; yola a bitšwago Judase , e mongwe wa ba lesome la metšo e mebedi , a ba etile pele , a batamela Jesu , a mo atla .
42022048	Jesu a mmotšiša a re : Judase , a o eka Morwamotho ka go mo atla ?
42022049	Barutiwa ge ba bona ba mo dikanetša , ba lemoga se se dirwago , ba re : Morena , a re ka rema ka ditšhoša ?
42022050	Ke ge e mongwe wa bona a rema mohlanka wa moperisita e mogolo , a mo ripa tsebe ya le letona .
42022051	Jesu a re : Lesang : Le se ke la boeletša . A swara tsebe ya mohlanka eo , a mo fodiša .
42022052	Gomme Jesu a bolela le baperisita ba bagolo le ditona tša Ntlokgethwa le ba bagolo , ba ba tlilego go mo swara , a re : Le tšwile ka marumo le ka melamo , eke le tlile go swara mohlakodi .
42022053	Mola ke na le lena Ntlongkgethwa ka mehla , ga la ka la nkiša matsogo . Fela , le ke lona lebaka la lena le maatla a leswiswi .
42022054	Ge ba mo swere , ba tloga nae ba mo iša ngwakong wa moperisita e mogolo . Petro a latela a le kgole .
42022055	Ya re ge ba goditše mollo gare ga lapa , ba dutše sehlopha , Petro a tla a dula le bona .
42022056	Mosetsana e mongwe a mmona a dutše mollong , a mo lebeleša a re : Le yo o be a na le yena .
42022057	Petro a latola a re : Mosadi , nna ga ke mo tsebe .
42022058	Ka moragwanyana e mongwe a mmona a re : Le wena o wa bona . Petro a re : Monna , ga go bjalo .
42022059	Gwa feta lebaka le e ka bago la nako e tee ; ke ge e mongwe a tiišetša a re : Ruri , le yena yo o be a na nae ; le gona ke wa Galilea .
42022060	Petro a re : Monna ! Nna ga ke tsebe se o se bolelago . — Ge a realo mogogonope wa lla .
42022061	Morena a retologa , a lebelela Petro . Ke mo Petro a elelwago tše Morena a mmoditšego tšona , ge a re : Mogogonope ge o sešo wa lla , o tlo ba o latotše gararo wa re ga o ntsebe .
42022062	A tšwela ntle a lla gabohloko .
42022063	Banna bao ba go swara Jesu , ba mo kwera , ba mo itia ;
42022064	Ba mo khupetša mahlo , ba mo setla sefahlogo , ba mmotšiša ba re : Porofeta , ke mang a go setlilego ?
42022065	Ba mo goboša ka tše dingwe tše ntši tše ba di boletšego .
42022066	Ge go esa , ba bagolo ba setšhaba le baperisita ba bagolo le bamangwalo , ba bokana ba mo iša lekgotleng la bona .
42022067	Ba re : Re botše ge o le Kriste . A fetola a re : Ge nka le botša , le ka se ke la dumela .
42022068	Ge ke le botšiša , ga le fetole .
42022069	Go tloga bjale Morwamotho o tlo dula ka letsogong le letona la maatla a Modimo .
42022070	Bohle ba re : A o re o Morwa wa Modimo ? Jesu a fetola a re : Le boletše , gobane ke nna .
42022071	Bona ba re : Re sa nyaka bohlatse bjang ? Re di kwile ka nnoši di etšwa molomong wa gagwe .
42023001	Gomme lešaba ka moka la ema , la mo iša go Pilato .
42023002	Ba thoma go mmega ba re : Motho yo re mo hwetša a fapoša setšhaba ; o iletša batho go ntšhetša Kesara motšhelo ; o re : Ke nna Kriste , ke kgoši .
42023003	Pilato a mmotšiša a re : A ke wena Kgoši ya Bajuda ? Jesu a fetola a re : O boletše .
42023004	Pilato a bolela le baperisita ba bagolo le mašaba a batho , a re : nna ga ke hwetše molato go motho yo .
42023005	Ya ba gona ba phegelelago ba re : O ferekanya batho ka go ruta gohle mo nageng ya Juda ; o thomile kua Galilea a ba a tla fano .
42023006	Pilato ge a ekwa ba bolela Galilea , a botšiša ge e le motho wa Galilea .
42023007	Ge a ekwa gore ke wa mmušo wa Herode , a mo romela go Herode yo le yena a bego a le Jerusalema mehleng yeo .
42023008	Herode ge a bona Jesu , a thaba gagolo , gobane e be e šetše e le kgale a rata go mmona ka baka la ditaba tše ntši tša gagwe tše a bego a di kwile ; mme a holofela gore o tlo mmonna ge a dira mohlolo .
42023009	A mmotšiša ditaba tše ntši ; fela , Jesu a se mo fetole le ka se tee .
42023010	Baperisita ba bagolo le bamangwalo , bona ba ema ba mmega ba befetšwe .
42023011	Ge e le Herode a mo nyatša , a mo kwera , a na le bahlanka ba gagwe , a mo apeša kobo e tšhweu , a mo gomišetša go Pilato .
42023012	Ka lona tšatši leo , Pilato le Herode ba thoma go kwana , gobane kgale ba be ba hloyane .
42023013	Pilato a bitša baperisita ba bagolo le bagolo ba sethšaba ba tle kgauswi ,
42023014	A bolela le bona a re : Motho yo le mo tlišitše go nna la re o fapoša setšhaba . Gomme šefa , ke mo sekišitše , ka hwetša ditaba tše le mmegago ka tšona di se gona , le ge e le e tee ya tšona .
42023015	Le Herode o realo ; gobane ke le rometše go yena , gomme šedi ; ga a ka a dira se a swanetšego go bolawa ka baka la sona .
42023016	Ke gona ke tlo mo itia ke mo golole .
42023017	A realo ka gobane ka monyanya o be a swanetše go ba gololela e mongwe wa batlengwa .
42023018	Gomme lešaba ka moka la goa la re : Tloša e ; re gololele Baraba !
42023019	Gomme monna eo o be a lahletšwe kgolegong a tsošitše mpherefere motseng , a bolaile motho .
42023020	Bjale Pilato a buša a hlaboša lentšu a bolela le bona a rata go golola Jesu .
42023021	Bona ba tšhologa legoa ba re : Mmapole ! Mmapole !
42023022	Pilato a bolela nabo la boraro a re : Gomme bosenyi bjo a bo dirilego ke bofe ? Nna ga ka hwetša molato go yena le o tee o kago swanela polao . Ke gona ke tlo mo itia , ke mo golole .
42023023	Bona ba tsoga ka lešata le legolo , ba re a bapolwe ; mme megoo ya bona ya fenya .
42023024	Pilato a ahlola a re : go dirwe se ba se nyakago .
42023025	A golola motho eo a bego a lahletšwe kgolegong ka baka la mpherefere le polao , yo bona ba mo hlaotšego ; gomme Jesu a mo gafela bona gore a dirwe se bona ba se ratago .
42023026	Ba sa mo iša , ba swara monna e mongwe , Simone wa Kirene , e a bego a boa nageng , ba mo rwadiša sefapano ba re a latele Jesu a mo rwaletše .
42023027	Gomme Jesu a ya a latetšwe ke lešaba le lentši la batho le la basadi ba ba bego ba itshetla dihuba ba mo llela .
42023028	Bona , Jesu a ba retologela a bolela le bona a re : Lena barwedi ba Jerusalema , lesang go llela nna . Iteleleng , le llele le bana ba lena .
42023029	Le tsebe gobane go tlo tla mehla yeo ba tlo go re : Ba lehlogonolo ke baopa , le mala a sa kago a belega , le mabele a sa kago a amuša !
42023030	Ke mo ba tlogo bolela ba era dithaba ba re : Re weleng , ba era meboto ba re : Re khupetšeng !
42023031	Gobane ge sehlare sa moketla ba se dira ka mokgwa wo , se se omilego se tlo dirwa eng ?
42023032	Le ba bangwe ba babedi ba disenyi ba išwa le yena gore ba yo bolawa .
42023033	Ge ba fihlile mo ba bego ba re ke Legateng , ba mmapola sefapanong ; ba bapola le disenyi tšeo , se sengwe sa ba ka letsogong le letona , se sengwe sa ba ka go le letshadi .
42023034	Gomme Jesu a bolela a re : Tata ! Ba lebalele , gobane ga ba tsebe se ba se dirago ! — Gomme ba arolelana diaparo tša gagwe ka go dira matengwa .
42023035	Batho ba be ba eme ba lebeletše . Ge e le ba bagolo , bona ba mo kgoba ba re : O phološitše ba bangwe ; a a iphološe , ge e le Kriste Mokgethwa wa Modimo .
42023036	Le bahlabani ba mo kwera ; ba batamela ba mo tlišetša mokgope .
42023037	Ba re : Ge o le Kgoši ya Bajuda , iphološe .
42023038	Ka godimo ga hlogo ya gagwe go be go beilwe lengwalo , le le ngwadilwego ka Seroma le ka Segerika le ka Sehebere , la re : YO KE YENA KGOŠI YA BAJUDA .
42023039	E mongwe wa basenyi bao ba ba bego ba fegilwe , a mo roga a re : Ge o le Kriste , iphološe ; le rena o re phološe .
42023040	Yola e mongwe a fetola , a mo kgala a re : Anthe le wena ga o boife Modimo , le ge o wetšwe ke kotlo bjalo ka yena ?
42023041	Ge e le rena go re swanetše , gobane re dirwa se se lebanego ditiro tša rena . Ge e le yo , ga a ka a dira se se sa lokago le se tee .
42023042	A tsebo bolela le Jesu a re : Morena ! O nkgopole ge o etla ka mmušo wa gago .
42023043	Jesu a fetola a re : Ruri , ke a go botša lehono o tlo ba le nna Paradiseng .
42023044	Ka nako ya go selela naga ka moka ya welwa ke leswiswi go fihla nakong ya senyane .
42023045	Letšatši la fifala ; gomme lešela la sešireletšo Ntlongkgethwa la gagoga ka bogare .
42023046	Gomme Jesu a hlaboša lentšu a re : Tata ! Moya wa ka ke o gafela diatleng tša gago ! Ge a itšalo a fela moya .
42023047	Gomme tona ya lekgolo , ge e bona tše di diregilego , ya reta Modimo ya re : Ruri , motho e e be e le moloki .
42023048	Le mašaba ka moka a a bego a phuthegetše go bogela dilo tšeo , ge a bona tše di diregilego , a boela gae a itshetla dihuba .
42023049	Ba ba bego ba tsebana le Jesu , le basadi bala ba go mo latela ba etšwa Galilea , ka moka ba be ba emetše kgakala , ba di bona .
42023050	Gomme monna e mongwe , yo leina la gagwe e lego Josefa , e mongwe wa matona a lekgotla , monna yo bolo e a lokilego ,
42023051	yo a sa kago a dumela morero wa bona le tše ba di dirilego , e be e le wa Arimathea motse o mongwe wa Bajuda ; mme le yena o be a letetše mmušo wa Modimo ;
42023052	yena a tla go Pilato a kgopela mmele wa Jesu .
42023053	A o fegolla , a o phuthela ka mašela , a o bea lebitleng le le kgorilwego leswikeng , leo go sešogo gwa fihlwa motho go lona .
42023054	Letšatši leo e be e le la go itokiša , gomme Sabatha e be e šetše e batametše .
42023055	Basadi bala ba go tla le yena ba etšwa Galilea , ba be ba latetše , ba bona lebitla , le ka mo ba mmolokago ka gona .
42023056	Ba boela gae , ba lokiša dinoko le ditlolo ; mme ka la Sabatha ba khutša ka go ya ka molao .
42024001	Ka letšatši la pele la beke , meso e sa nkga , ba tla lebitleng ba di swere , dinoko tšeo ba di lokišitšego , ba na le ba bangwe .
42024002	Ba hwetša leswika le pshikološitšwe le tlošitšwe lebitleng .
42024003	Ba tsena ba hwetša mmele wa Morena Jesu o se gona .
42024004	Ya re ba sa belaela ge go le bjalo , ba bona banna ba babedi ba tšwelela go bona ba apere diaparo tše di phadimago .
42024005	Ba tšhoga ba inamela fase ka difahlogo . Banna bao ba bolela ba re : E a phelago le mo nyakelang mo bahung ?
42024006	Ga a mo , o tsogile . Gopolang tše a le boditšego tšona a sa le kua Galilea ,
42024007	ge a re : Morwamotho o swanetše go gafelwa matsogong a batho ba badiradibe , a bapolwe sefapanong , mme a tsoge ka letšatši la boraro .
42024008	Ba elelwa dipolelo tšeo tša gagwe .
42024009	Ba tloga moo lebitleng , ba ya ba botša ba lesome le motšo o tee le ba bangwe bohle ditaba tšeo ka moka .
42024010	Basadi bao e be e le Maria Magdalena , le Johana , le Maria mmago Jakobo , le ba bangwe ba bego ba na le bona . Ke bona ba ba boditšego baapostola ditaba tšeo .
42024011	Fela , dipolelo tšeo tša bona , go bao tša ba bjalo ka eke ke metlae , mme ba se ba dumele .
42024012	Petro a nanoga a kitima a ya lebitleng a ukamela ; a bona mašela a beilwe thoko ; a boa a tlabegile ka tše di diregilego .
42024013	Ka lona tšatši leo gwa tsoga ba babedi ba bona , ba ya motsaneng o mongwe , wo motho , a etšwa Jerusalema , a sepela tsela e kago lekana bophara bja mašemo a masome a selelago . Leina la motsana woo ke Emause .
42024014	Ba tšama ba botšana ditaba tšeo ka moka tše di diregilego .
42024015	Ba re ba sa ya ba boledišana , yena Jesu a batamela a sepela le bona .
42024016	Fela mahlo a bona a širetšwa , ba se ke ba mo tseba .
42024017	Yena a ba botšiša a re : Ke dife ditaba tše le tšamago le botšana le nyamile ?
42024018	Gwa fetola e mongwe wa bona , ke Kleopa , a re : A mo gare ga baeng ba fa Jerusalema ke wena o nnoši o sa tsebego tše di diregilego mehleng yeno ?
42024019	Jesu a re : Ke dife ? Bona ba re : Ke tša Jesu wa Natsaretha yo e bego e le Moporofeta yo maatla medirong le dipolelong tša gagwe pele ga Modimo le pele ga batho bohle .
42024020	Ka mo baperisita ba bagolo le babuši ba rena ba mmegilego , a ahlolelwa go bolawa , mme ba mmapola sefapanong .
42024021	Ge e le rena re be re holofetše ra re ke yena a tlogo phološa Isiraele . Gomme la lehono ke tšatši la boraro ge ditaba tšeo ka moka di phethegile .
42024022	Fela , basadi ba bangwe ba gešo ba re tlabile . Ba ile lebitleng e sa le ka meso .
42024023	Ba hloka mmele wa gagwe ; ba tla ba re : Re bone pono ya barongwa ba ba itšego : O a phela .
42024024	Ba bangwe ba rena ba na ba ya lebitleng , ba hwetša go le ka mo basadi ba boletšego ka gona ; yena ba se ke ba mmona .
42024025	Ke mo yena a fetotšego a re : Aowii , a batho ba go se hlaologanye le ba dipelo tše di tšwafago go dumela tšohle tše di boletšwego ke baporofeta .
42024026	A Kriste o be a sa swanela go tlaišwa ka mokgwa woo , a kgono tsena letagong la gagwe ?
42024027	A thoma ka Moshe , a iša go baporofeta ka moka , a ba hlathollela tša mo mangwalong ka moka , tše a boletšwego ka tšona .
42024028	Ba ba ba tla motsaneng woo ba yago go wona ; yena a swara tsela bjalo ka eke o fetela pele .
42024029	Bona ba mo phegelela ba re : A nke o dule le rena , gobane e šetše e le mantšiboa , mme letšatši le a dikela . — Gomme a tsena a dula le bona .
42024030	Ya re ge a dutše dijong le bona , a tšea bogobe , a leboga , a bo ngwathaganya a ba nea .
42024031	Ke mo mahlo a bona a bonešwago ba napa ba mo tseba ; fela a širela ba sa mo lebeletše .
42024032	Ba šala ba botšana ba re : Dipelo tša rena a ga tša ka tša swa ka mo go rena mola a bolela le rena tseleng , ge a re hlathollela mangwalo ?
42024033	Ba tsoga ka lona lebaka leo , ba boela Jerusalema ; ba hwetša ba lesome le motšo o tee ba phuthegile le ba ba nago le bona ,
42024034	Ba re : Ruri , Morena o tsogile ; o bonwe ke Simone .
42024035	Le bona ba ba anegela tše di ba diregetšego tseleng , le ka mo ba mo tsebilego ge a ngwathaganya bogobe .
42024036	Ba sa bolela tšeo , yena Jesu a ema gare ga bona , a re : Khutšo a e be le lena !
42024037	Mme ba tšhoga ba boifa , ba re ba bona seriti .
42024038	Yena a bolela le bona a re : Le tšhogang ? Ke ka baka lang ge dipelong tša lena go tsoga pelaelo ?
42024039	Bonang diatla tša ka le maoto a ka ; le bone ge e le nna ka sebele . Nkgwatheng le bone , gobane seriti ga se na nama le mašapo , tše le mponago ke na natšo .
42024040	A realo a ba bontšha diatla le maoto .
42024041	Bona ba sešo ba dumela ka go thaba le ka go kgotsa , yena a re : A le na le sejonyana ?
42024042	Ba mo nea seripa sa hlapi le lemapo la dinose .
42024043	A di tšea a di ja ba mo lebeletše .
42024044	A tsebo bolela le bona a re : Ke tšona tše ke le boditšego tšona , mola ke sa na le lena , ka re , go swanetše go phethega tšohle tše di mpolelago di ngwadilwe Molaong wa Moshe le go baporofeta le dipsalome .
42024045	A ba bulela tsebo , gore ba kwešiše mangwalo .
42024046	A re : Mangwalo a re Kriste o tlo tlaišwa , a tlo tsoga bahung ka letšatši la boraro .
42024047	Gore ditšhabeng ka moka ka leina la gagwe go tsebatšwe tshokologo le go lebalelwa dibe , gwa tlo thongwa ka Jerusalema .
42024048	Lena le dihlatse tša ditaba tše .
42024049	Gomme le tsebe gore nna ke tlo le romela se Tate a le holofedišitšego , sa tlo le tlela . Le dule motseng wa Jerusalema , go fihla ge le tlo hlamišwa maatla a tšwago godimo .
42024050	A tšwa le bona a ba iša kgauswi le motse wa Bethania ; a emiša diatla tša gagwe , a ba šegofatša .
42024051	A re a sa ba šegofatša , a tloga mo go bona , a rotošetšwa legodimong .
42024052	Bona ba mo khunamela ; ba kgona ba boela motseng wa Jerusalema ba thabile gagolo .
42024053	Ka mehla ba hlwa ba le Ntlongkgethwa ba reta Modimo .
43001001	Mathomong e a bego a le gona ke yena LENTŠU . Gomme yena LENTŠU o be a le go Modimo . Gomme yena LENTŠU e be e le Modimo .
43001002	Ke yena a bego a le gona mathomong .
43001003	Tšohle di dirilwe ke yena ; mme go tše di dirilwego ga go se se sa kago sa dirwa ke yena .
43001004	Bophelo bo be bo le mo go yena ; mme bophelo bjoo e be e le sona seetša sa batho .
43001005	Mme seetša seo se bonega leswiswing ; fela , leswiswi ga la ka la se amogela .
43001006	Go kile gwa tšwelela motho , e a romilwego ke Modimo ; leina la gagwe ke Johane .
43001007	O be a tlile go ba hlatse , a hlatsela seetša , gore batho ba dumele ka yena .
43001008	E be e se yena seetša ; se a se tletšego e be e le gore a be hlatse ya sona seetša .
43001009	Seetšaetša sa go bonegela batho bohle ke yena Motlafaseng .
43001010	O be a le gona lefaseng , mme lefase le dirilwe ke yena ; gomme lefase ga la ka la mo tseba .
43001011	A tla go tša gagwe ; mme ba gagwe ga ba ka ba mo amogela .
43001012	Fela , bohle ba ba mo amogetšego o ba neile maatla a go ba bana ba Modimo . Ke bao ba go dumela leina la gagwe .
43001013	Ke bao ba sa kago ba tswalwa ka madi le ka nama le ka thato ya monna ; ke bao ba go tswalwa ke Modimo .
43001014	Me yena LENTŠU a ba nama , a tla a aga le rena ; ra bogela letago la gagwe , letago la Motswalwaeši wa Tatagwe , Motlalakgaugeloletherešo .
43001015	Johane o mo hlatsela a goelela a re : Ke yena yo ke mmoletšego ka re : E a ntlhatlamago , ke e a bego a nthakile pele gobane o be a le gona , nna ke sešo ka ba gona .
43001016	Gomme mo go botlalo bja gagwe ke mo rena re amogetšego kgaugelo ka go gaugelwa .
43001017	Gobane molao , batho ba o neilwe ka Moshe ; ge e le kgaugelo le therešo ke tša go ba gona ka Jesu Kriste .
43001018	Ga go e a bilego a bona Modimo le neng , wa go re bea seetšeng ke yena Morwamotswalwaeši , e a lego difarong tša Tatagwe .
43001019	Bohlatse bja Johane šebo . Ke bja mohla Bajuda ba romile baperisita le Balefi , ba tla ba etšwa Jerusalema ba mmotšiša ba re : O mang ?
43001020	Johane o ipoletše , a se latole ; a ipolela a re : Nna , ga se nna Kriste .
43001021	Ba mmotšiša ba re : O eng gee ? A o Eliya ? Yena a re : Ga se nna . Ba re : A o yena moporofeta ? A fetola a re : Aowa !
43001022	Bona ba napa ba re : O mang gee ? Re tle re botše ba go re roma . O reng ge o ipolela ?
43001023	Johane a re : Ke lentšu la segoeledi lešokeng ; ke re lokišang tsela ya Morena , bjalo ka ge moporofeta Jesaya a boletše .
43001024	Ba ba romilwego bao , e be e le ba bafarisei .
43001025	Ba mmotšiša ba re : Bjalo o reng o kolobetša ge o se Kriste , o se Eliya , O se yena Moporofeta ?
43001026	Johane a fetola a re : Nna ke kolobetša ka meetse . Fela , mo gare ga lena go eme yo le sa mo tsebego .
43001027	Ke yena a tlago a etilwe pele ke nna , mola e le wa go ba gona pele ga ka , yo nna ke sa swanelago le go ka hunolla le lerala la seeta sa gagwe .
43001028	Ditaba tše ke tša Bethabara , mošola wa noka ya Jorodane , mo Johane a bego a kolobetša gona .
43001029	Ka la ka moswana Johane a bona Jesu a etla go yena ; a re : Bonang Kwana ya Modimo e rwelego sebe sa lefase .
43001030	Ke Yena eo ke mmoletšego ka re : Yo a ntlhatlamago ke e a nthakilego pele , gobane o be a le gona , nna ke sešo ka ba gona .
43001031	Le nna ke be ke sa mo tsebe ; fela tše nna ke tletšego tšona ka kolobetša ka meetse , ke gore yena a bonagale mo go Isiraele .
43001032	Johane a mo hlatsela a re : Ke bone Moya o theoga legodimong o le bjalo ka leeba , wa tla wa dula o mo okametše .
43001033	Le nna ke be ke sa mo tsebe . Fela , e a nthomilego go kolobetša ka meetse , o be a mpoditše a re : Yo o mmonago Moya o mo theogela , wa dula o mo okametše , ke yena wa go kolobetša ka Moya wo Mokgethwa .
43001034	Gomme ke di bone ka bea bohlatse ka re : Yo ke yena Morwa-Modimo .
43001035	Ka moso o mongwe Johane o be a eme a na le ba babedi ba barutiwa ba gagwe ,
43001036	A bona Jesu a itshepelela , a re : Bonang Kwana ya Modimo .
43001037	Barutiwa ba babedi bao ba mo kwa a realo , ba latela Jesu .
43001038	Jesu a retologa a ba bona ba mo latela , a ba botšiša a re : Le nyakang ? Bona ba re : Rabi , ( ke go re : Moruti ) o dula kae ?
43001039	Yena a re : Tlang le yo bona . Ba ya ba bona mo a dutšego . Mme tšatši leo ba hlwa ba na le yena . Nako e be e le ya lesome .
43001040	E mongwe wa bona babedi bao ba go kwa Johane mme ba latela Jesu , e be e le Andrea , ngwanabo Simone Petro .
43001041	Yena yo a thoma go hwetša Simone mogolwagwe , a mmotša a re : Re hweditše Mesia ! ( Ke go re Kriste . )
43001042	A mo iša go Jesu . Jesu a re go mmona , a re : Ke wena Simone Morwa-Jona ; O tlo bitšwa ka la Kefase ( ke go re Petro ) .
43001043	Ka la ka moswana , Jesu ge a re ke ya Galilea , a hwetša Filipi ; a bolela le yena a re : Ntatele .
43001044	Filipi e be e le wa Betsaida , wa motse wa ga bo-Andrea le Petro .
43001045	Filipi a hwetša Nathanaele , a mmotša a re : Yola , yo Moshe a ngwadilego tša gagwe le bona baporofeta , re mo hweditše ; ke Jesu Morwa Josefa wa Natsaretha .
43001046	Nathanaele a fetola a re : Se sebotse se se kago tšwa Natsaretha e ka bang ? Filipi a re : Tlaa o bone !
43001047	Jesu a bona Nathanaele a etla go yena , a mmolela a re : Šo Moisiraele wa makgonthe , a se nago bomenetša .
43001048	Nathanaele a mmotšiša a re : O ntsebela kae ? Jesu a re : Ke go bone Filipi a sešo a go bitša , o le moriting wa mogo .
43001049	Nathanaele a fetola a re : Ke wena Morwa-Modimo ; ke wena Kgoši ya Isiraele .
43001050	Jesu a re : O dumela ka ge ke re ke go bone moriting wa mogo ; o sa tlo bona tše di fetišago tšeo .
43001051	A ba a re : Ruri , ruri , ke a le botša , go tloga bjalo le tlo bona legodimo le bulegile , barongwa ba Modimo ba hlatloga ba fologela go Morwamotho .
43002001	Ka tšatši la boraro go be go na le monyanya wa lenyalo motsaneng wa Kana wa Galilea . Le mmago Jesu o be a le moo .
43002002	Jesu le yena a biletšwa monyanyeng , le barutiwa ba gagwe .
43002003	Gomme ge beine e hlaela , mmago Jesu a mmotša a re : Ga ba na beine .
43002004	Jesu a fetola a re : A ke tša ka le tša gago , wena Mosadi ? Nna nako ya ka ga e ešo ya tla .
43002005	Mmagwe a botša bahlanka a re : Se a tlogo le botša le se dire .
43002006	Mme lapeng leo go be go beilwe dinkgo tše seletšego tša mabje , e le go ya ka mokgwa wa Bajuda wa go hlapa ; nkgo e bjalo e be e tlala ka meetse a meeta e mebedi le ge e le e meraro .
43002007	Jesu a botša bahlanka a re : Tlatšang dinkgo tšeo meetse . Ba di tlatša ba gomiša ka melomo .
43002008	A ba laela a re : Bjalo gang le iše go makgetla . Bona ba iša .
43002009	Makgetla ge a lekile meetse ao a fetogilego beine , a sa tsebe mo e tšwago gona , go tseba bahlanka fela ba go ga meetse , a bitša monyadi .
43002010	A bolela le yena a re : Batho ka moka ba thoma go tliša beine e botse , e botšwa ba e tliše ge batho ba kgotšwe . Ge e le wena , beine e botse o e boloketše bjalo .
43002011	Mohlolo wo wa pele Jesu o o dirile motseng wa Kana wa Galilea , a bonagatša letago la gagwe ; mme barutiwa ba gagwe ba mo dumela .
43002012	Ka moso Jesu a fologela motseng wa Kaperenaume a na le mmagwe le bana babo le barutiwa ba gagwe ; ba dula gona matšatši a sego makae .
43002013	Paseka ya Bajuda e be e le kgauswi ; mme Jesu a rotogela Jerusalema .
43002014	A hwetša Ntlongkgethwa go dutše babapatši ba dikgomo le ba dinku le ba maeba , le ba ba rekanyago ditšhelete .
43002015	Jesu a dira tshelane ka dithala , a ba raka Ntlongkgethwa ka moka ga bona , le dinku le dikgomo , a tšholla ditšhelete tša barekanyi ba tšona , a uša dithalana tša bona .
43002016	Babapatši ba maeba a ba laela a re : Tlošang dilo tše . Ngwako wa Tate le se ke la o dira borekelo .
43002017	Barutiwa ba gagwe ba elelwa ge go ngwadilwe gwa thwe : Ke llwe ke lehufa ka baka la Ngwako wa gago .
43002018	Bajuda ba tla ba mmotšiša ba re : Bohlatse bja go re o ka dira tše bjalo o ka re bontšha ka mohlolo ofe ?
43002019	Jesu a fetola a re : Phušolang Ntlokgethwa ye , ke buše ke e tsoše ka matšatši a mararo .
43002020	Ke mo Bajuda ba itšego : Ntlokgethwa ye , ba feditše nywaga e masome a mane e metšo e selelago ba e aga , mme wena o re o tlo e tsoša ka matšatši a mararo ?
43002021	Gomme Jesu o be a era Ntlokgethwa ya mmele wa gagwe .
43002022	Mehleng ya ge a tsogile bahung , ke mo barutiwa ba gagwe ba eletšwego taba ye a e boletšego ye , ba dumela mangwalo le lentšu le Jesu a le boletšego .
43002023	Mehleng yeo ya monyanya wa Paseka , a le motseng wa Jerusalema , ba bantši ba dumela leina la gagwe , ge ba bona mehlolo ye a bego a e dira .
43002024	Ge e le Jesu ga a ka a ikholofetša ka bona , ka gore a tseba bohle .
43002025	Gobane Jesu e be e se wa go lemoga motho ka go kwa bohlatse bja e mongwe , gobane a hlatha se se lego mothong .
43003001	Go be go na le motho e mongwe wa bafarisei ; leina la gagwe ke Nikodemo , wa bagolo ba Bajuda .
43003002	Yena e a tla go Jesu e le bošego a bolela a re : Moruti ! Re tseba ge o le moruti e a tšwago go Modimo , ka gobane ga go motho e a kgonago go dira mehlalo ye o e dirago ge Modimo a se na le yena .
43003003	Jesu a fetola a re : Ruri , ruri , ke a go botša , ge motho e se wa go tswalwa lefsa , a ka se ke a bona mmušo wa Modimo .
43003004	Nikodemo a re : Motho a ka tswalwa bjang ge a tšofetše ? A a ka buša a boela mmeleng wa mmagwe , a tswalwa ?
43003005	Jesu a re : Ruri , ruri , ke a go botša , ge motho a sa tswalwe ka meetse le ka Moya , a ka se ke a tsena mmušong wa Modimo .
43003006	Sa go tswalwa ke nama ke nama ; sa go tswalwa ke Moya ke moya .
43003007	O se kgotse ge ke go botša ke re : le swanetše go tswalwa lefsa .
43003008	Moya o fokela mo o ratago ; mme modumo wa wona o a o kwa , o sa tsebe mo o tšwago le mo o yago . Go bohle ba ba tswetšwego ke Moya go ba bjalo .
43003009	Nikodemo a mmotšiša a re : Gomme tseo di direga bjang ?
43003010	Jesu a fetola a re : O re o le moruti wa Isiraele wa se tsebe tšeo ?
43003011	Ruri , ruri , ke a go botša , re bolela se re se tsebago ; re dihlatse tša tše re di bonego ; mme bohlatse bja rena ga le bo amogele .
43003012	Ge le sa dumele mola ke le botša tša mo lefaseng , le tlo dumela bjang ge ke le botša tša legodimong ?
43003013	Ga go e a kilego a rotogela legodimong , ge e se e a fologilego a etšwa gona , yena Morwamotho wa go ba legodimong .
43003014	Gomme bjalo ka ge Moshe a fegile noga kua lešokeng , Morwamotho le yena o tlo fegwa ka mokgwa woo ,
43003015	Gore mang le mang e a mo dumelago a se lahlege ; a upše a be le bophelo bjo bo sa felego .
43003016	Gobane Modimo o ratile lefase gakaakaa , a ba a le nea Morwa wa gagwe e a tswetšwego a nnoši , gore mang le mang e a mo dumetšego a se ke a lahlega , a be le bophelo bjo bo sa felego .
43003017	Gobane Modimo , Morwa wa gagwe ga a ka a mo romela lefaseng gore a le ahlole ; o mo romile gore lefase le phološwe ke yena .
43003018	E a mo dumetšego a ka se ke a lahlwa . E a sa dumelego , yena o šetše a tšwilwe , gobane a sa ka a dumela leina la Morwa motswalwaeši wa Modimo .
43003019	Kahlolo yona še : Seetša se tlile lefaseng ; gomme batho ba rata leswiswi gagolo , ba nyatša seetša gobane mediro ya bona e le e mebe .
43003020	Gobane modiratšempe mang le mang o hloile seetša , ga a tle go sona , gore mediro ya gagwe e se ke ya kgalwa .
43003021	Modiratherešo yena o tla seetšeng , gore mediro ya gagwe e bonagale , gobane e dirilwe Modimo a le mo go yona .
43003022	Ka la ka moswana Jesu a tšwela nageng ya Judea a na le barutiwa ba gagwe ; a fetša lebaka a le gona a na le bona a kolobetša .
43003023	Ke ge Johane le yena a le Enone kgauswi le Salima a kolobetša , gobane felo fao go be go na le meetse a mantši , batho ba tla ba kolobetšwa .
43003024	Ke mola Johane a sešo a išwa kgolegong .
43003025	Gwa tsoga kgang mo go barutiwa ba Johane le Bajuda ka baka la tlhatso .
43003026	Ba tla go Johane ba re : Moruti , motho yola a bego a na le wena mošola wa Jorodane yo o mmeetšego bohlatse , šolee o a kolobetša , mme bohle ba ya go yena .
43003027	Johane a fetola a re : Ga go se motho a ka fogo se tšea , ge a sa fiwe se etšwa legodimong .
43003028	Lena beng le dihlatse tša ge ke boletše ka re : Nna ga se nna Kriste . Ka re : Ke moromiwa wa go mo eta pele .
43003029	Monyadi ke eo a nago le monyalwa . Ge e le mogwera wa monyadi , ge a eme mme a mo kwa , lentšu la monyadi o le thabela ka gogolo . Lethabo la ka leo bjale ke gona le phethegile .
43003030	Yena ke wa go gola ; nna ke wa go kokobela .
43003031	Motšwagodimo o okametše bohle . Wa lefase ke wa lefase , mme o bolela e le wa lefase . Mookamelabohle ke eo a tšwago legodimong .
43003032	Ke yena hlatse ya tše a di bonego le tše a di kwilego ; mme bohlatse bja gagwe ga bo amogelwe ke motho .
43003033	E a amogelago bohlatse bja gagwe , o tiišitše le go re : Modimo ke wa go rereša .
43003034	Gomme moromiwa wa Modimo o bolela mantšu a Modimo , ka ge Modimo a sa lekanyetše Moya ka go hlaetša .
43003035	Tatago Morwa o rata Morwa wa gagwe , mme tšohle o di beile seatleng sa gagwe .
43003036	E a dumelago Morwa , o na le bophelo bjo bo sa felego . E a sa mo dumelego , a ka se ke a ba a bo bona ; se se tlogo dula se mo okametše ke bogale bja Modimo .
43004001	Morena , ka go tseba gore bafarisei ba kwile ge barutiwa ba gagwe e eba ba bantši , mme a kolobetša bjalo ka Johane ,
43004002	le ge go sa ka gwa kolobetša yena mong , go kolobetša barutiwa ba gagwe ,
43004003	a tloga moo nageng ya Juda a ya Galilea .
43004004	Gomme o be a swanetše go phatša naga ya Samaria .
43004005	A tla motseng o mongwe wa Samaria , wo ba rego ke Sikara , o lego kgauswi le tšhemo ye Jakobo a e neilego Josefa morwa wa gagwe .
43004006	Gona moo go be go na le sediba sa Jakobo . Bjale Jesu , a lapile ka leeto , a dula moo sedibeng seo . E be e ka ba nako ya go selela .
43004007	Gwa tla mosadi wa Mosamaria go ga meetse . Jesu a mo kgopela a re : Mphe ke nwe .
43004008	Ge e le barutiwa ba gagwe bona ba be ba ile motseng go reka dijo .
43004009	Mosadi eo wa Mosamaria a re : O reng o le Mojuda wa nkgopela meetse , ke le mosadi wa Mosamaria ? Gobane Bajuda ga ba kgonane le Basamaria .
43004010	Jesu a fetola a re : Ge o ka be o tseba neo ya Modimo , wa tseba le yo a go kgopelago a re : Mphe ke nwe , ke wena o ka bego o kgopela yena , mme a go nea meetse a phelago .
43004011	Mosadi a re : Morena , le sego ga o naso , mme molete wa sediba o a iša ; bjale , meetse a phelago o a tšea kae ?
43004012	A o re o ka phala Jakobo tata wešo , e a re filego sediba se , le yena a nwa go sona , le barwa ba gagwe , le dikgomo tša gagwe ?
43004013	Jesu a fetola a re : Bohle ba nwago meetse a ba tlo buša ba nyorwa .
43004014	Gomme e a ngwago meetse a nna ke tlogo mo fa , a ka se ke a ba a nyorwa neng le neng . Gomme meetse a nna ke tlogo mo fa , mo go yena a tlo ba mothopo wo o tšwago meetse a go iša bophelong bjo bo sa felego .
43004015	Mosadi a re : Morena ! A nke o mphe meetse ao gore ke se hlwe ke nyorwa ka tla fa go ga meetse .
43004016	Jesu a re : Sepela o yo bitša monna wa gago , le tle mo .
43004017	Mosadi a re : Ga ke na monna . Jesu a re : O a rereša ge o re ga ke na monna ;
43004018	Gobane banna ba o bilego le bona ke ba bahlano ; gomme yo o nago le yena bjale , ga se monna wa gago . Moo o boletše therešo .
43004019	Mosadi a re : Morena ! Ke a bona , o moporofeta .
43004020	Botatawešo ba be ba rapela thabeng ye ; gomme lena le re mo go swanetšego go rapelwa ke Jerusalema .
43004021	Jesu a re : Mosadi ! Ntumele ge ke re : Go etla lebaka leo le ka se kego la rapela Tate thabeng ye , le ge e le Jerusalema .
43004022	Lena le rapela se le sa se tsebego , Rena re rapela se re se tsebago ; gobane phološo e tšwa go Bajuda .
43004023	Fela , go tla lebaka , le bjale ke lona , leo barapedi ba makgonthe ba tlogo rapela Tate ka Moya le ka therešo . Le gona Tate o nyaka ba ba Mo rapelago ka mokgwa woo .
43004024	Modimo ke Moya ; gomme ba ba mo rapelago ba tlo mo rapela ka moya le ka go rereša .
43004025	Mosadi a re : Ke tseba gobane Mesia o etla , yena Kriste . Ke yena a tlogo re ge a tlile , a re botša tšohle .
43004026	Jesu a re : Yena eo ke nna ke bolelago le wena .
43004027	Ke ge go boa barutiwa ba gagwe ; ba kgotsa ge a bolela le mosadi eo . Fela , gwa se be le e a rego : O mmotšišang ? O bolelang le yena ?
43004028	Mosadi eo a tlogela moeta wa gagwe , a ya motseng , a botša batho a re :
43004029	Tlang le bone motho e a mpoditšego tšohle tše ke di dirilego ; le bone ge e ka se be yena Kriste .
43004030	Ba motseng ba tšwa ba tla go Jesu .
43004031	Barutiwa ba be ba šetše ba mo phegelela ba re : Moruti , a nke o je !
43004032	Jesu a fetola a re : Ke na le sejo se ke se jago , seo le sa se tsebego .
43004033	Barutiwa ba botšišana ba re : Afa go ka ba le e a mo tlišeditšego tša go ja ?
43004034	Jesu a bolela le bona a re : Sejo sa ka ke ge ke dira thato ya e a nthomilego , ge ke phetha mediro ya gagwe .
43004035	A ga le re go sa šetše dikgwedi tše nne , ya tlo ba gona go tlago puno ? Bonang , nna ke le botša ke re : Lebelelang le bone mašemo , gobane a šetše a šweufaletše go bunwa .
43004036	Mmuni o šetše a tšea moputso , mme o kgobelela bophelo bja bo sa felego dienywa , gore mobjadi le mmuni ba thabe gammogo .
43004037	Gobane moo go rereša lentšu le rego : Mobjadi o šele , mmuni o šele .
43004038	Nna ke le rometše go buna se le sa kago la itapiša ka sona ; go itapišitše ba bangwe , mme lena le tsene modirong wa bona .
43004039	Mo go Basamaria ba motse woo go be go na le ba bantši ba ba mo dumetšego ka polelo ya mosadi eo wa go mo hlatsela a re : O mpoditše tšohle tše ke di dirilego .
43004040	Bjale Basamaria , ge ba tlile go Jesu , ba mo phegelela ba re a dule le bona . Mme a fetša matšatši a mabedi a le moo .
43004041	Ba bantši ba dumela ka go kwa go bolela yena mong .
43004042	Ge ba bolela le mosadi eo ba re : Ga re sa dumela ka baka la polelo ya gago ; rena beng re kwile , ra tseba , gore ka kgonthe ke yena Kriste Mophološi wa lefase .
43004043	Ge go fetile matšatši a mabedi ao , a feta a ya Galilea .
43004044	Fela le yena mong o kile a bolela a re : Moporofeta , motseng wa gabo ga a retwe .
43004045	Bjale ge a etla Galilea , Bagalilea ba mo amogela , ka gobane ba be ba bone tšohle tše a di dirilego Jerusalema monyanyeng .
43004046	A tla gape motseng wa Kana wa Galilea , mo a kilego a fetoša meetse a ba beine .
43004047	Motseng wa Kaperenaume go be go na le mokgoma e mongwe , yo morwa wa gagwe a bego a babja . Ge a ekwa gore Jesu o mo Galilea a etšwa Jerusalema , a ya go yena a mo rapela a re a fologe a tle a fodiše morwa wa gagwe , gobane o be a šetše a nyako hwa .
43004048	Jesu a fetola a re : Ge le sa bone dika le mehlolo , ga le dumele .
43004049	Mokgoma a re : Morena ! A nke o fologe , ngwana wa ka a sešo a hwa .
43004050	Jesu a re : Sepela ; morwa wa gago o a phela . Motho eo a dumela lentšu leo Jesu a mmotšago lona , a sepela .
43004051	A re a sa fologa , a gahlanetšwa ke bahlanka ba gagwe ; ba mmotša ba re : Morwa wa gago o a phela .
43004052	A ba botšiša a re : Ke ka nako efe ge a ekwa bokaone ? Bona ba re : Ke maabane ka nako ya go šupa ge phišo e mo tloga .
43004053	Yena tatago ngwana a tseba ge e le lona lebaka la ge Jesu a mmotša a re : Morwa wa gago o a phela . Mme a dumela , le bohle ba lapeng la gagwe .
43004054	Ke wona mohlolo wa bobedi wo Jesu a o dirilego a boetše Galilea , a etšwa nageng ya Juda .
43005001	Gwa tla lebaka la monyanya o mongwe wa Bajuda ; mme Jesu a rotogela Jerusalema .
43005002	Moo Jerusalema ka thoko ya kgoro ya dinku go na le sediba ; ka Sehebere ba re ke Bethesida . Se na le nywako e mehlano ya mathudi .
43005003	Gona moo go be go letše bontši bjo bogolo bja balwetši , ba difofu le dihlotša , le ba ba omeletšego ditho , ba lebeletše go seloga ga meetse .
43005004	Gobane morongwa o be a fologela sedibeng ka mabaka a hudue meetse ; gomme e a thomago a tsena meetseng ge a sa tšo seloga e be e le yena a folago , le ge bolwetši bja gagwe e le bofe .
43005005	Bjale felo fao go be go na le motho e mongwe , e a feditšego nywaga e masome a mararo a metšo e seswai a babja .
43005006	Jesu ge a mmona a letše malaong , a tseba ge e šetše e le kgale motho eo a babja , a mmotšiša a re : A o rata go fola ?
43005007	Molwetši a fetola a re : Morena ! Ga ke na motho , yo e rego ge meetse a huduegile , a mphološetša sedibeng . Gomme ge ke re ke sa ya , e mongwe a fologele pele ga ka .
43005008	Jesu a re : Tsoga ! O tšee malao a gago o sepele .
43005009	Motho eo a napa a fola e sa le semeetseng , a rwala malao a gagwe a sepela . — Gomme tšatši leo e be e le la Sabatha .
43005010	Bajuda ba bolela le motho eo a fodišitšwego , ba re : Ke Sabatha ; ga go a swanela ge o rwala malao ao .
43005011	Yena a fetola a re : E a mphodišitšego ke yena a mpoditšego a re : Rwala malao a gago o sepele .
43005012	Ba mmotšiša ba re : Ke mang motho eo a go boditšego a re : Rwala malao a gago o sepele ?
43005013	Gomme motho eo a fodišitšwego o be a sa mo tsebe , ka gobane Jesu o be a širetše ka ge felo fao go ne batho ba bantši .
43005014	Ge go fetile lebakanyana , Jesu a mo hwetša Ntlongkgethwa ; a bolela a re : O ko bone ! O fodišitšwe . O se ke wa hlwa o dira dibe , o se tlo welwa ke tše di fetago tšela .
43005015	Motho eo a tloga moo , a yo botša Bajuda a re ke fodišitšwe ke Jesu .
43005016	Ke ka baka leo Bajuda ba hloilego Jesu , ba rata go mmolaya , ka gobane a dira tše bjalo ka Sabatha .
43005017	Jesu ge a bolela le bona a re : Tate o sa dira le bjalo ; mme le nna ke a dira .
43005018	Ke tšona tše Bajuda ba mo hloetšego tšona ka go fetiša ba rata go mmolaya , ba re : O re go goboša Sabatha , a buša a re Modimo ke Tatagwe ka sebele , a itekanya le Modimo .
43005019	Jesu ge a bolela le bona a re : Ruri , ruri , ke a le botša , ga go se Morwa a kgonago go se dira ka la gagwe ; gobane tše Tatagwe a di dirago ke tšona tše le Morwa a di dirago .
43005020	Gobane Tate o rata Morwa , mme o mo laetša tše a di dirago tšohle . O sa tlo mo laetša mediro e fetago ye ka bogolo la tlo ba la tlabega .
43005021	Bjalo ka ge Tate a tsoša bahu a ba phediša , le yena Morwa ba a ratago go ba phediša o ba phediša ka mokgwa woo .
43005022	Le gona Tate ga a sekiše motho , kahlolo ka moka o e gafetše Morwa ,
43005023	gore bohle ba boife Morwa , bjalo ka ge ba boifa Tate . E a sa boifego Morwa , ga a boife Tate e a mo romilego .
43005024	Ruri , ruri ke a le botša , e a kwago se ke se bolelago a dumela e a nthomilego , o na le bophelo bjo bo sa felego , a ka se ke a tsena kahlolong ; o tlogile lehung a selela bophelong .
43005025	Ruri , ruri ke a le botša , go tla lebaka , le bjale e šetše e le lona , leo bahu ba tlogo kwa lentšu la Morwa-Modimo ; mme ba ba le kwilego ba tlo phela .
43005026	Gobane bjalo ka Tate ge a na le bophelo e le yena mong wa bjona , le Morwa o mo neile bophelo , a be mong wa bjona .
43005027	O mo neile maatla gore moahlodi e be yena , ka ge e le yena Morwamotho .
43005028	Di se ke tša le tlaba ; gobane go tla lebaka leo bohle ba lego mabitleng ba tlogo kwa lentšu la Morwa-Modimo ka lona .
43005029	Gomme ba tlo tšwa ; ba ba dirilego tše botse ba tlo tsoga ba phela ; ba ba dirilego tše mpe ba tlo tsoga ba lahlwa .
43005030	Ga go se ke kgonago go se dira ka la ka ; ke ahlola ka mo ke kwilego ; mme kahlolo ya ka ke ya toko , gobane ga ke nyake se nna ke se ratago , ke nyaka se se ratwago ke e a nthomilego .
43005031	Bohlatse bja ka ge e ka ba go ipolela , gona bohlatse bja ka e ka be e se bja go rereša .
43005032	Ke e mongwe e lego hlatse ya ka ; gomme bohlatse bjo a mpolelago ka bjona , le tseba ge e le bja go rereša .
43005033	Le kile la roma batho ba ya go Johane , mme a hlatsela therešo .
43005034	Ge e le nna ga ke wa go hlatselwa ke motho ; fela tše bjalo ke di bolela gore le phološwe .
43005035	Johane e be e le lebone le le tukago la bonega ; fela , le ratile go hlalala seetšeng sa gagwe lebakanyana fela .
43005036	Ge e le nna ke na le bohlatse bjo bo fetago bjoo bja Johane ; gobane mediro ye Tate a nneilego yona gore ke e phethe , yona mediro ye ke e dirago , e hlatsela nna gore Tate o nthomile .
43005037	Le yena Tate e a nthomilego o ntlhatsetše . Lentšu la gagwe ga le ešo la ba la le kwa ; le se a lego sona ga le ešo la se bona .
43005038	Le tše a di boletšego , ga go mo di dulago go lena , ka gobane le sa dumele Moromiwa wa gagwe .
43005039	Latišang mangwalong , ka gobane lena le re le na le bophelo bjo bo sa felego ka ona ; gomme ke ona gee a a hlatselago nna .
43005040	Gomme ga le rate go tla go nna la ba le bophelo bjo bo sa felego .
43005041	Ga se go re ke nyaka go tumišwa ke batho ;
43005042	Fela se ke se lemogilego , ke ge mo go lena go se na lerato la Modimo .
43005043	Nna ke tlile leineng la Tate ; mme lena ga le nkamogele . Mohla go tlago e mongwe , wa go tla leineng la yena mong , le tlo mo amogela .
43005044	Le tlo kgona bjang go dumela ge le le ba go rata go retana , le sa nyake go retwa ke Modimo fela ?
43005045	Le se ke la re ke nna ke tlogo le bega go Tate ; wa go le bega o gona , ke Moshe , yo le mmotilego .
43005046	Gobane ge le ka be le dumela Moshe , le nna le ka be le ntumela , gobane Moshe o mpoletše ka mangwalo a gagwe .
43005047	Bjale ge le sa dumele mangwalo a gagwe , tše nna ke di bolelago le tlo di dumela bjang ?
43006001	Ka le lengwe lebaka Jesu a tloga a selela mošola wa lewatle la Galilea , la Tiberia .
43006002	A latelwa ke lešaba le lentši la batho , ka gobane ba be ba bona mehlolo ye a bego a e dira go balwetši .
43006003	Jesu a namela thaba a dula gona a na le barutiwa ba gagwe .
43006004	Ke ge monyanya wa Bajuda wa Paseka o le kgauswi .
43006005	Jesu ge a emiša mahlo a bona lešaba le lentši le etla go yena , a botšiša Filipi a re : Re tlo reka kae dinkgwa gore batho bao ba je ?
43006006	Ge a realo e be e le go mo leka , gobane yena o be a tseba se a tlogo se dira .
43006007	Filipi a fetola a re : Dinkgwa tša mašeleng a makgolo a mabedi di ka ba hlaela le ge e mongwe le e mongwe a ka tšea mo gonyane .
43006008	Gwa bolela e mongwe wa barutiwa ba gagwe , ke Andrea ngwanabo-Simone Petro ;
43006009	A re : Go na le mohlankana e a nago le dinkgwa tše tlhano le dihlapi tše pedi ; fela , tšeo ke eng ge batho e le ba bakaakaa ?
43006010	Jesu a re : Bokanyang batho fase . Gomme felo fao bjang e be e le bjo bontši ; gwa bokana banna ba e ka bago ba dikete tše tlhano .
43006011	Jesu a tšea dinkgwa tšeo , a leboga , a nea barutiwa , barutiwa ba abela ba ba dutšego ; le dihlapi a ba abela ka mo ba bego ba rata .
43006012	Ge ba hoše , a laela barutiwa ba gagwe a re : Kgobelang maratha a šetšego , gore go se lahlege selo .
43006013	Ba a kgobela ba tlatša diroto tše lesome la metšo e mebedi ka maratha a dinkgwa tšeo tše thlano , a a šadišitšwego ke ba ba llego .
43006014	Bjale batho ge ba bona mohlolo woo Jesu a o dirilego , ba re : Ka kgonthe ke yena Moporofeta wa go tla lefaseng .
43006015	Gomme Jesu , ka ge a tseba gore ba tlo tla ba mo goga gore ba mmee kgoši , a ba ngwegela a boela thabeng a nnoši .
43006016	Ge e šetše e le mantšiboa , barutiwa ba gagwe ba fologela lewatleng .
43006017	Ba namela leselawatle , ba boela mošono wa lewatle , motseng wa Kaperenaume . Ke ge leswiswi le šetše le swere ; mme Jesu o be a sešo a tla go bona .
43006018	Lewatle lona la tsošwa ke phefo e kgolo e tšutlago .
43006019	Ya re ge ba sa sela , ba feditše sebaka se e ka bago dikgato tše dikete tše tharo le go fetiša fao , ba bona Jesu a sepela godimo ga lewatle , a batamela leselawatle ; gomme ba boifa .
43006020	Yena a bolela le bona a re : Ke nna ! Se boifeng !
43006021	Ya ba gona ba ratilego ge a tla go bona leselawatleng . Gomme leselawatle le se hlwe le diega go fihla nageng ye ba bego ba eya go yona .
43006022	Ka la ka moswana batho ba ba bego ba eme mošono wa lewatle , ba bona ge go se na leselawatle le lengwe moo , ge e se leo barutiwa ba le nametšego . Gomme ba be ba bone ge Jesu a sa ka a namela le bona barutiwa , ba tlogile ba nnoši .
43006023	Le a mangwe maselawatle a tšwago Tiberia , a be a ile felo fala ba llego dinkgwa ka tšhegofatšo ya Morena .
43006024	Batho bao ge ba bona Jesu a se gona fao , le barutiwa ba se gona , ba namela maselawatle ba tla Kaperenaume ba nyaka Jesu .
43006025	Ba tla ba mo hwetša mošono wa lewatle , ba mmotšiša ba re : Moruti , o tlile neng mono ?
43006026	Jesu a fetola a re : Ruri , ruri ke a le botša , ga le nnyake ka gobane le bone mohlolo ; Le nnyaka ka gobane le lle dinkgwa tšela la hora .
43006027	Le se ke la phegelela dijo tše di felago . Phegelelang dijo tše di tlogo dula di le gona go iša bophelong bjo bo sa felego , tše Morwamotho a tlogo le fa tšona , gobane ke yena yo Modimo a mmeilego seka sa gagwe sa bohlatse .
43006028	Bjale ba mmotšiša ba re : Re ka reng gore re dire mediro ya Modimo ?
43006029	Jesu a fetola a re : Modiro ke gore le dumele Moromiwa wa gagwe .
43006030	Bona ba re : O tlo dira mohlolo ofe wa gore re bone re go dumele ? O tlo dirang ?
43006031	Botatawešo ba lle Mana lešokeng , bjalo ka ge go ngwadilwe gwa thwe : O ba file bogobe bjo bo tšwago legodimong , ba ja .
43006032	Jesu a re : Ruri , ruri , ke a le botša , ga se Moshe e a le neilego bogobe bjoo bo tšwilego legodimong . Ke Tate wa go le nea bogobe bja makgonthe bjo bo tšwago legodimong .
43006033	Gobane bogobe bja Modimo ke yena Mofologalegodimong , wa go fa lefase bophelo .
43006034	Bona ba re : Morena ! Re fe bogobe bjoo ka mehla .
43006035	Jesu a re : Bogobe bja bophelo ke nna . E a tlago go nna a ka se ke a kwa tlala ; e a ntumelago a ka se ke a ba a nyorwa .
43006036	Fela , lena ke le boditše ka re : Le ge le mpone , ga le ntumele .
43006037	Bohle ba Tate a nneago bona , ba tla go nna ; gomme e a tlago go nna , nka se ke ka mo lelekela ntle .
43006038	Gobane ge ke fologile kua legodimong , ga ka tlela go dira thato ya ka ; ke tlile go dira thato ya e a nthomilego .
43006039	Gomme thato ya Tate e a nthomilego ke gore ke se lahle le o tee wa ba a nneilego bona , bohle ke ba tsoše ka tšatši la mafelelo .
43006040	Gomme thato ya e a nthomilego ke gore mang le mang a bonago Morwa mme a mo dumela , a be le bophelo bjo bo sa felego , ke mo tsoše ka tšatši la mafelelo .
43006041	Bajuda ba mo tsota ka ge a itše : Ke nna bogobe bjo bo fologilego legodimong .
43006042	Ba re : A ga se yena Jesu morwa wa Josefa yo re tsebago tatagwe le mmagwe ? Bjale o bolela bjang ge a re : Ke fologile legodimong ?
43006043	Jesu a re : Lesang go tsota seng sa lena .
43006044	Ga go motho e a kgonago go tla go nna , ge a sa gogwe ke Tate e a nthomilego ; gomme ke nna ke tlogo mo tsoša ka tšatši la mafelelo .
43006045	Baporofeta ba ngwadile ba re : Bohle e tlo ba ba rutilwego ke Modimo . Bohle ba ba kwago tše Tate a di boletšego mme ba ithuta , ba tla go nna .
43006046	Ga se gore motho o kile a bona Tate ; e a mmonego ke eo a tšwago go Modimo . Ke yena a bonego Tate .
43006047	Ruri , ruri , ke a le botša , e a ntumelago o na le bophelo bjo bo sa felego .
43006048	Bogobe bja bophelo ke nna .
43006049	Botataweno ba lle mana lešokeng , moka ba hwa .
43006050	Bogobe šebo bjo bo fologago legodimong , bjo motho a bo jago a se hlwe a ehwa .
43006051	Bogobe bjoo bja go phela , bjo bo fologilego legodimong , ke nna . Ge motho a eja bogobe bjo bja ka , o tlo phela go ya go ile . Gomme bogobe bjo nna ke tlogo bo ntšha gore lefase le phele , ke nama ya ka .
43006052	Ke mo Bajuda ba tšerego kgang seng sa bona , ba re : Motho e a ka re nea bjang nama ya gagwe ra e ja ?
43006053	Jesu a re : Ruri , ruri , ke a le botša , ge le sa je nama ya Morwamotho la nwa madi a gagwe , le ka se be le bophelo mo teng ga lena .
43006054	E a nago le bophelo bjo bo sa felego ke eo a jago nama ya ka a nwa madi a ka , mme nna ke tlo mo tsoša ka tšatši la mafelelo .
43006055	Gobane nama ya ka ke sona selewalewa , mme madi a ka ke sona senwewanwewa .
43006056	E a jago nama ya ka , mme a nwa madi a ka o tlo dula e le wa ka , le nna ke le wa gagwe .
43006057	E a ntšago o tlo phela ka nna , bjalo ka ge nna ke phela ka Tate , yena Tatemophedi e a nthomilego .
43006058	Šeboo bogobe bjo bo fologilego legodimong . Ga bo etše bjola bjo botataweno ba bo llego lešokeng , ba fela ba ehwa . E a jago bogobe bjo , o tlo phela ka go sa felego .
43006059	Ke tšona Jesu a di boletšego ge a ruta phuthegong ya Kaperenaume .
43006060	Bjale barutiwa ba bantši ba gagwe ge ba ekwa a realo , ba re : Polelo ye ke e thata ; a ka kwewa ke mang ?
43006061	Jesu ka go tseba se barutiwa ba gagwe ba dumadumago ka baka la sona , a ba botšiša a re : A seo ke se boletšego se a le kgopiša ?
43006062	Le tlo reng ge le bona Morwamotho a rotogela mo a bego a le gona pele ?
43006063	Se se phedišago ke Moya , nama ga e thuše selo . Mantšu a ke le botšago ona ke Moya le bophelo .
43006064	Fela , mo go lena go na le ba bangwe ba ba sa dumelego . Gobane go tloga mathomong Jesu o be a tseba gore ba ba dumelago ke bafe , le gore e a tlogo mo eka ke mang .
43006065	A bolela a re : Ke ka baka leo ke le boditšego ka re : Ga go e a kago tla go nna , ge a sa fiwe ke Tate .
43006066	Go tloga moo ba bantši ba barutiwa ba gagwe ba gomela morago , ba se hlwe ba sepela le yena .
43006067	Jesu a botšiša ba lesome la metšo e mebedi a re : Afa le lena ga le rate go tloga ?
43006068	Simone Petro a fetola a re : Morena ! Re tlo tloga re leba go mang ? O na le mantšu a bophelo bjo bo sa felego .
43006069	Gomme rena re dumetše ra tseba ge o le Kriste Morwa wa Modimo e a phelago .
43006070	Jesu a fetola a re : A ga nka ka le hlaola la ba ba lesome la metšo e mebedi ? Gomme e mongwe wa lena ke Diabolo .
43006071	O be a era Judase morwa wa Simone Isikariothe , gobane ke yena a bego a tlo mo eka , e le e mongwe wa ba lesome la metšo e mebedi .
43007001	Go tloga moo Jesu a sepela le naga ya Galilea ; o be a sa rate go sepela le naga ya Juda , ka gobane Bajuda ba be ba rata go mmolaya .
43007002	Ke ge monyanya wa Bajuda wa go hloma mešaša o batametše .
43007003	Bana babo ba bolela le yena ba re : Sepela o ye nageng ya Juda , gore le barutiwa ba gago ba bone mediro ye o e dirago .
43007004	Gobane ge motho a rata go tšwelela pepeneneng , ga a fele a dira kutamong . Ge o dira tšeo , iponatše go lefase .
43007005	Gobane le bana babo ba be ba sa mo dumele .
43007006	Jesu a fetola a re : Lebaka la ka ga le ešo la ba gona ; la lena lebaka le dula le le gona .
43007007	Lefase le ka se le hloye , mola nna le ntlhoile ka ge le hlatsela ke re mediro ya lona ke e mebe .
43007008	Lena rotogelang monyanyeneng wo . Nna ga e ešo ya ba go rotogela ga ka monyanyeng wo , gobane lebaka la ka ga le ešo la phethega .
43007009	A realo , a šala Galilea .
43007010	Ya re ge bana babo ba rotogile , le Yena a rotogela monyanyeng , e sego pepeneneng ; a ya bjalo ka eke o a ikuta .
43007011	Kua monyanyeng Bajuda ba mo nyaka ba re : Motho eo o kae ?
43007012	Go mmelaela ya ba mo gogolo mašabeng a batho . Ba bangwe ba re : O lokile . Ba bangwe ba re : Aowa , o aroša setšhaba .
43007013	Gwa se be e mmolelago pepeneneng , ka gore ba be ba boifa Bajuda .
43007014	Ya re mola monyanya o šetše o hlakane , Jesu a rotogela Ntlongkgethwa a ruta .
43007015	Bajuda ba tlabega ba re : Naa motho e mangwalo o a tseba bjang a sa rutwa ?
43007016	Jesu a fetola a re : Thuto ya ka ga se ya ka ; ke ya e a nthomilego .
43007017	Ge motho a rata go dira se se ratwago ke yena eo , o tlo lemoga ge thuto ye e le e tšwago go Modimo , ke sa bolele tša ka .
43007018	E a bolelago tša gagwe , o rata gore go tumišwe yena . E a ratago gore go tumišwe e a mo romilego , ke yena wa go rereša , mme ga a na bokgopo .
43007019	A ga ke re Moshe o le neile Molao , mme mo go lena gwa se be le e a dirago se Molao o se bolelago . Le reng ge le rata go mpolaya ?
43007020	Lešaba la fetola la re : O ne moyamobe ! Ke mang e a ratago go go bolaya ?
43007021	Jesu a re : Ke modiro o tee wo ke o dirilego , la kgotsa ka moka .
43007022	Moshe o le neile molao wa lebollo , e se go re le thomile ka Moshe ; le tšwa go botataweno ; gomme le bolotša motho ka Sabatha .
43007023	Bjalo ge motho a bolotšwa ka Sabatha gore go se selwe molao wa Moshe , le reng le mpefelelwa ge ke fodišitše motho mmele ka moka ka Sabatha ?
43007024	Lesang go hlaola ge le ahlola . Ahlolang ka maohlolelo wa go loka .
43007025	Ke mo ba bangwe ba Jerusalema ba itšego : A ga se yo ba ratago go mmolaya ?
43007026	Bjale šo o bolela pepeneneng , mme ga ba mmotše selo . A fae ba bagolo ba lemogile ge e le yena Kriste ?
43007027	Fela , yo re tseba mo a tšwago . Gomme Kriste mohla a tlago go ka se tsebe motho mo a tšwago .
43007028	Bjale Jesu ge a ruta Ntlongkgethwa , a hlaboša lentšu a re : Nna le a ntseba ; le mo ke tšwago le a go tseba . Fela , ge ke tla , ga ka itliša ; o gona ruri e a nthomilego , yo le sa mo tsebego .
43007029	O tsebja ke nna , gobane ke tšwa go yena ; gomme o nthomile .
43007030	Bjale ba rata go mo swara ; fela , gwa se be le e a mo išago seatla , ka gobane lebaka la gagwe le be le sešo la tla .
43007031	Mo setšhabeng go be go na le ba bantši ba mo dumelago , ba re : Kriste , mohla a tlago , a o tlo dira mehlolo e kago feta ye e dirilwego ke yena yo ?
43007032	Bafarisei ba kwa setšhaba ge se dumaduma , se mmolela ka ditaba tšeo . Ke mo bona bafarisei le baperisita ba bagolo ba romilego bahlanka , gore ba mo sware .
43007033	Jesu a bolela le bona a re : Ke sa na le lebakanyana fela ke na le lena , ka tlo tsebo boela go e a nthomilego .
43007034	Le tlo nnyaka la se nkhwetše ; Le ka se ke la fihla mo ke lego gona .
43007035	Bjale Bajuda ba botšišana ba re : O tlo ya kae , ge a re re ka se ke ra mo hwetša ? A o tlo ya mo go faletšego Bagerika , a ruta bona Bagerika ?
43007036	Ba re : Lentšu leo a le boletšego le reng ge a re : Le tlo nnyaka le se nkhwetše , ge a re : Le ka se ke la fihla mo ke lego gona ?
43007037	Ka tšatši la go kgaotša monyanya , e lego lona le legolo , Jesu a ema a hlaboša lentšu a re : Ge motho a nyorwa , a tle go nna a nwe .
43007038	E a ntumelago ka mo mangwalo a boletšego , mmeleng wa gagwe go tlo tšwa dinoka tša meetse a phelago , tša ela .
43007039	A realo a era Moya , wo ba dumelago ba tlogo o fiwa ; gobane Moyamokgethwa o be o sešo wa ba gona ka ge Jesu a sešo a ba letagong la gagwe .
43007040	Ba bantši ba setšhaba ge ba ekwa se a se bolelago , ba re : Ka kgonthe , motho yo ke yena Moporofeta .
43007041	Ba bangwe ba re : Ke yena Kriste . Ba bangwe ba re : A Kriste a ka tšwa Galilea ?
43007042	Ba re : A mangwalo ga a re Kriste o tlo tšwa lelokong la Dafida , o tlo tšwa Betlehema motseng wo Dafida a tšwilego go wona ?
43007043	Gwa ba le phapang mo lešabeng ka baka la gagwe .
43007044	Ba bangwe ba rata go mo swara ; fela , gwa se be le e a mo išago seatla .
43007045	Bahlanka bala ba boela go baperisita ba bagolo le go bafarisei ; ba fihla gwa thwe : Le reng le sa mo tliše ;
43007046	Bahlanka ba re : Ga go ešo gwa ba le motho e a bolelago bjalo ka motho eo .
43007047	Bafarisei ba ba kgala ba re : E se be le lena le arošitšwe ?
43007048	A go na le e mongwe wa bagolo goba mofarisei e a mo dumetšego ?
43007049	Ke setšhaba se sa go se tsebe Molao ; sona ke dihlobogwa .
43007050	Ke mo Nikodemo , yola wa go tla go Jesu bošego , e le e mongwe wa bona , a ba botšišitšego a re :
43007051	A gomme ka Molao wa rena re ka bea motho molato a sešo a sekišwa , gwa tsebja se a se dirago ?
43007052	Ba fetola ba re : Anthe le wena o Mogalilea ? Tsomeša o bone ge go se moporofeta wa go thwe o tlo tsoga Galilea .
43007053	Gomme ba phatlalala ba ikela magaeng .
43008001	Jesu a ya thabeng ya Mehlware .
43008002	Ka meso a boela Ntlongkgethwa ; batho ka moka ba tla go yena , mme a dula a ba ruta .
43008003	Bamangwalo le bafarisei ba tla go yena ba tliša mosadi e a swerwego a otswa ba mmea gare .
43008004	Ba bolela ba re : Moruti ! Mosadi e o swerwe a sa tšo dira bootswa .
43008005	Moshe ka Molao o re laetše gore ba bjalo ba thungwe ka mabje . Ge e le wena o reng ?
43008006	Ge ba realo e be e le go mo leka gore ba hwetše se ba kago mmea molato ka sona . Gomme Jesu a inamela fase , a ngwala mo fase ka monwana .
43008007	Bjale ge ba phegelela go mmotšiša , a inamologa , a bolela a re : E a se nago sebe mo go lena , a e be yena a thomago go mo thuma ka lebje .
43008008	A realo a buša a inama a ngwala mo fase .
43008009	Bona ge ba mo kwile a realo ba tšwa ba šalane morago , ba solwa ke letswalo bohle , ba bagolo le banyane . Jesu a šala a nnoši ; le mosadi eo a šala a sa eme moo ba mmeilego gare .
43008010	Jesu ge a inamologa , a bona ge go se motho , ge e se mosadi eo ; a mmotšiša a re : Mosadi , ba kae babegi ba gago ? A ga go na e a go lahlilego ?
43008011	Mosadi a re : Aowa , Morena ! Jesu a re : Gona le nna ga ke go lahle . Sepela , mme o se ke wa hlwa o dira dibe .
43008012	Jesu a buša a bolela le bona a re : Ke nna seetša sa lefase . E a ntatelago a ka se ke a sepela leswiswing ; o tlo ba le seetša sa bophelo .
43008013	Bafarisei ba re : Ke gona ge o itlhatsela gee , bohlatse bja gago ga se bja go rereša .
43008014	Jesu a fetola a re : Le ge ke itlhatsela , bohlatse bja ka ke bja go rereša , gobane mo ke tšwago le mo ke yago ke a go tseba ; mme lena ga le tsebe mo ke tšwago le mo ke yago .
43008015	Lena le ahlola ka go bona mmele wa motho ; mme nna ga ke ahlole motho .
43008016	Le ge nka ahlola , kahlolo ya ka e tlo ba ya go rereša , gobane ga ke noši ; go ne nna le Tate e a nthomilego .
43008017	Gomme Molaong wa lena go ngwadilwe gore bohlatse bja batho ba babedi ke bja therešo .
43008018	Ge e le nna ke hlatselwa ke nna mong , gomme le Tate e a nthomilego o a ntlhatsela .
43008019	Bjale bona ba re : Tatago o kae ? Jesu a re : Nna ga le ntsebe , mme le Tate ga le mo tsebe , ge le ka be le ntseba , le ka be le tseba le yena Tate .
43008020	Ditaba tše Jesu o di boletše mo go lego polokelo ya mahumo a ruta Ntlongkgethwa . Gwa se be le e a mo swarago , gobane e be e sešo ya ba lebaka la gagwe .
43008021	A buša a bolela le bona a re : Ke a tloga , gomme le tlo nnyaka ; fela , le tlo hwela sebeng sa lena . Mme mo ke yago , le ka se ke la fihla gona .
43008022	Bajuda ba re : A e se be a tlo ipolaya , ge a re : Mo ke yago le ka se ke la fihla gona ?
43008023	Jesu a re : Lena le ba mono tlase ; nna ke wa godimo . Lena le ba lefase leno , nna ga ke wa lefase leno .
43008024	Ke sa tšo le botša ka re : Le tlo hwela dibeng tša lena . Gobane ga le dumele se nna ke lego sona , le tlo hwela dibeng tša lena .
43008025	Bona ba re : O mang ? Jesu a fetola a re : Ke sa le se ke felago ke le botša sona .
43008026	Ke na le tše ntši tša go le bolela ka tšona le go le ahlola ; fela , e a nthomilego ke wa therešo , mme nna ke tsebiša lefase tše ke di kwilego go yena .
43008027	Bona ba se hlaologanye ge a bolela a re : Tate .
43008028	Ke mo Jesu a itšego : E tlo re ge le fegile Morwamotho , ke mo le tlogo lemoga se ke lego sona , le gore ga ke dire selo ka la ka , le gore ke bolela ka mo Tate a nthutilego .
43008029	Gomme yena e a nthomilego o na le nna ; Tate ga a ntahletše , gobane ke dira se se mo kgahlago .
43008030	Ge a bolela ditaba tše , ba bantši ba na ba mo dumela .
43008031	Bona Bajuda bao ba bego ba mo dumela Jesu o boletše le bona a re : Ge le nama le lentšu la ka , le barutiwa ba ka ka go rereša ,
43008032	la tlo tseba therešo , mme therešo ya tlo le lokolla .
43008033	Ba fetola ba re : Rena re bana ba Aborahama ; ga re ešo ra ba bahlanka ba motho le neng . O bolela bjang ge o re : Le tlo lokollwa ?
43008034	Jesu a fetola a re : Ruri , ruri , ke a le botša , mang le mang e a dirago sebe , ke mohlanka wa sona sebe .
43008035	Mohlanka gomme a ka se dule ntlong go ya go ile ; wa go dula go ya go ile ke Morwa .
43008036	Ke gona , ge Morwa a le lokolla , ke mo le tlogo ba le lokolotšwe ruri .
43008037	Ke tseba ge le le bana ba Aborahama . Fela le ntsoma gore le mpolaye , gobane lentšu la ka le hloka matseno go lena .
43008038	Nna ke bolela se ke se bonego go Tate ; mme lena le dira tše le di bonego go tataweno .
43008039	Ba fetola ba re : Rena tatawešo ke Aborahama . Jesu a re : Ge le ka be le le bana ba Aborahama , le ka be le dira mediro ya Aborahama .
43008040	Ge bjale le ntsoma gore le mpolaye , nna motho wa go le botša therešo ye ke e kwilego go Modimo , le dira se Aborahama a sa kago a se dira .
43008041	Mediro ye le e dirago ke ya tataweno . Bjale ba re : Ga ra tswalwa ka bootswa ; re na le Tatawešo , ke Modimo .
43008042	Jesu a re : Ge Modimo e ka be e le yena Tataweno , le ka be le nthata , gobane ge ke tlile , setlogo sa ka ke yena Modimo . Ga ka itliša ke romilwe ke yena .
43008043	Le šiišwa ke eng go hlaologanya se ke se bolelago ? Ke ka gobane le sa kgone go kwišiša lentšu la ka .
43008044	Tataweno yo le tšwago go yena ke Diabolo ; mme le phegella go dira mediro ya yena tataweno eo . Ke yena senokwane go tloga mathomong , gobane mo go yena therešo ga e yo , ge a bolela maaka , o bolela tša gagwe ; gobane ke yena moaketši le rragomoaketši .
43008045	Mme nna le sa ntumele , ke ka gobane ke bolela therešo .
43008046	Ke mang mo go lena a kago mpea molato wa sebe ? Gomme ge ke bolela therešo , le sa ntumele le dirwa keng ?
43008047	Motšwa Modimong o kwa lentšu la Modimo . Ge lena le sa kwe , ke ka gobane le sa tšwe Modimong .
43008048	Bajuda ba fetola ba re : A ga re bolele gabotse ge re re o Mosamaria , le gona ge re re o na le moyamobe ?
43008049	Jesu a fetola a re : E a nago le moyamobe ga se nna . Se se lego gona sese , ke godiša Tate , mme lena le a nkgoboša .
43008050	Ga se nna ke nyakago gore ke godišwe . E a di nyakago le e a ahlolago o gona .
43008051	Ruri , ruri , ke a le botša , ge motho a lotola lentšu la ka , a ka se ke a bona lehu go iša go sa felego .
43008052	Bjale Bajuda ba re : Bjale gona re lemogile ge o na la moyamobe . Aborahama tatawešo o hwile ; le baporofeta ba hwile ; wena wa tla wa re : Ge motho a lotola lentšu la ka a ka se ke a kwa lehu go iša go sa felego ?
43008053	A o re o e mogolo go Aborahama tatawešo e a hwilego ? Le baporofeta ba hwile . O itira mang ?
43008054	Jesu a re : Ge nka be ke ikgodiša , kgodišo ya ka e ka be e se ya selo . E a nkgodišago ke Tate , yo le rego ke Modimo wa lena .
43008055	Gomme ga le ešo la mo lemoga . O tsebja ke nna . Ge nka re : Ga ke mo tsebe , nka ba wa maaka ka etša bolena . Gomme nna ke a mo tseba ; mme ke lotola lentšu la gagwe .
43008056	Aborahama tataweno o hlalaletše go tlo bona tšatši la ka , a le bona a thaba .
43008057	Bjale Bajuda ba re : A o re o bone Aborahama mola nywaga ya gago e sešo ya ba e masome a mahlano ?
43008058	Jesu a fetola a re : Ruri , ruri , ke a le botša , mola Aborahama a sešo a tšwelela ke ge nna ke le gona .
43008059	Bjale gona ba topa mabje a go mmetša . Jesu a ikuta , a tšwa Ntlongkgethwa a iphetela gare ga bona , a tloga .
43009001	Jesu , ge a iphetela , a bona motho e a tswetšwego e le sefofu .
43009002	Barutiwa ba gagwe ba mmotšiša ba re : Moruti , go sentše mang ? A e ka ba yena goba batswadi ba gagwe , ge a tlo tswalwa e le sefofu ?
43009003	Jesu a fetola a re : Ga go a senya yena , le ge e le batswadi ba gagwe . Ge a le bjale ke gore mo go yena go bonagatšwe mediro ya Modimo .
43009004	E ka kgona ke dire mediro ya e a nthomilego , ge letšatši le sa le gona . Go tla bošego bjo motho a ka se kego a dira ka bjona .
43009005	Ge ke sa le mo lefaseng , ke seetša sa lefase .
43009006	Ge a itšalo , a tshwa mare a duba seretse ka ona , mme a tlotša mahlo a sefofu seo ,
43009007	A re : Sepela o yo hlapa sedibeng sa Siloa ( ke go re sa Boromelo . ) Motho eo a ya , a hlapa , a boa a bona .
43009008	Bjale baagišani le ba ba mmonego mola e sa le mokgopedi , ba re : A ga se yena yola a bego a dutše a kgopela ?
43009009	Ba bangwe ba re : Ke yena . Ba bangwe ba re : O fo swana le yena . Yena mong a re : Ke nna .
43009010	Ba mmotšiša ba re : Mahlo a gago a budulogile bjang ?
43009011	A ba botša a re : Motho yola ba rego ke Jesu o dubile seretse a ntlotša mahlo , a re : Sepela o yo hlapa sedibeng sa Siloa . Nna ka ya ; ke re ke sa hlapa ka bona .
43009012	Bjale ba re : O kae motho eo ? Yena a re : Ga ke tsebe .
43009013	Ba tšea motho eo a foufologilego , ba mo iša go bafarisei .
43009014	Bjale , tšatši leo le Jesu a dubilego seretse ka lona a budulola mahlo a sefofu , e be e le la Sabatha .
43009015	Bafarisei le bona ba mmotšiša ka mo a foufologilego ka gona . A ba botša a re : O mpeile seretse mahlong , ka yo hlapa ; mme bjale ke a bona .
43009016	Ba bangwe ba bafarisei ba re : Motho eo ga se wa Modimo , ka gobane a sa hlokomele Sabatha . Ba bangwe ba re : Motho wa modiradibe a ka kgona bjang go dira mehlolo e mebjalo ? Gwa tsoga phapang mo go bona .
43009017	Ba botšiša sofofu seo ba re : Wena o reng ka yena , ge a go budulotše mahlo . Yena a re : Ke moporofeta .
43009018	Bajuda ba gana go dumela taba yeo ya ge e be e le sefofu mme a foufologa ; ba ba ba bitša batswadi ba motho eo wa go foufologa ;
43009019	Ba ba botšiša ba re : Motho eo a ke ngwana wa lena , yo le rego o tswetšwe e le sefofu ? Bjale o bona kang ?
43009020	Batswadi ba gagwe ba fetola ba re : Rena re tseba ge e le ngwana wa rena , le ge a tswetšwe e le sefofu .
43009021	Se re sa se tsebego ke mokgwa wo a foufologilego ka wona ; le eo a mmudulotšego mahlo ga re mo tsebe . Botšišang yena , o godile ; o tlo ipolelela .
43009022	Batswadi ge ba bolela ka mokgwa woo , e be e le ka go boifa Bajuda ; gobane Bajuda ba be ba šetše ba lakane ba re : E a mmolelago a re ke yena Kriste , o tlo ntšhiwa phuthegong .
43009023	Ke ka baka leo batswadi ba gagwe ba itšego : O godile ; botšišang yena .
43009024	Bjale ba mmitša gape , ba bolela nae ba re : Leboga Modimo ; rena motho eo re tseba ge e le modiradibe .
43009025	Yena a fetola a re : Ge e le modiradibe , nna ga ke tsebe ; se ke se tsebago sese : Ke be ke le sefofu , ka foufologa .
43009026	Ba buša ba mmotšiša ba re : O go dirileng ? Mahlo a gago o a budulotše ka mokgwa ofe ?
43009027	A fetola re : Ke sa tšo le botša . A ga la kwa ? Le reng le rata go kwa gape ? A fa le lena le rata go ba barutiwa ba gagwe ?
43009028	Ba mo omanya ba re : Morutiwa wa gagwe ke wena . Rena re barutiwa ba Moshe .
43009029	Re tseba ge Modimo a boletše le Moshe ; gomme motho eo ga re tsebe mo a tšwago .
43009030	Monna eo a fetola a re : Moo gomme go a kgotsiša , ge le sa tsebe mo a tšwago , etšwe a budulotše mahlo a ka .
43009031	Modimo re tseba ge a sa kwe badiradibe ; ge motho e le wa borapedi , mme a dira se Modimo a se ratago , gona Modimo o a mo kwa .
43009032	Go tloga mehleng le mehla ga go ešo gwa kwala gore motho o budulotše mahlo a wa go tswalwa e le sefofu .
43009033	Ge motho eo e ka be e se wa Modimo , a ka be a sa kgona go dira selo .
43009034	Ba fetola ba re : Wena o tswaletšwe go ba wa sebe ka go fela , wa tla wa re o a re ruta ? Mme ba mo lelekela ntle .
43009035	Jesu a kwa gobane ba mo lelekile . A re go mo hwetša Ntlongkgethwa , a mmotšiša a re : A o dumela Morwa-Modimo ?
43009036	Motho eo a re : Morena ! Gomme ke ofe , ke tle ke mo dumele ?
43009037	Jesu a re : Gomme o mmone . E a bolelago le wene ke yena .
43009038	Motho eo a re : Morena , ke a dumela , mme a mo lotšha .
43009039	Jesu a re : Nna se ke se tletšego mo lefaseng ke kahlolo , gore ba ba sa bonego ba bone ; mme ba ba bonago e be difofu .
43009040	Ba bangwe ba bafarisei ba mo kwa ge a realo ; ba tla ba mmotšiša ba re : A o re le rena re difofu ?
43009041	Jesu a re : Ge le ka be le le difofu , le ka be le se na sebe . Gomme bjale le re : Re a bona ! Ke ka baka leo sebe sa lena se dulago se le gona .
43010001	Ruri , ruri , ke a le botša , e a sa tsenego lešakeng la dinku ka mojako , a upša a namela ka gošele , yena eo ke lehodu le mohlakodi .
43010002	Modiši wa dinku ke eo a tsenago ka kgoro .
43010003	Moletamojako o tlo mmulela ; gomme dinku di e di kwe lentšu la gagwe , a bitša tša gagwe ka maina , a tsebo tšwa natšo .
43010004	Ge a ntšhitše dinku tša gagwe ka moka , o di ete pele , dinku di latele , gobane di tseba lentšu la gagwe .
43010005	O šele di ka se mo latele ; di tlo mo tšhaba , ka gobane di sa tsebe lentšu la ba šele .
43010006	Jesu ge a ba botša seswantšho se ga ba ka ba lemoga se a ba botšago ka sona .
43010007	Jesu a buša a bolela le bona a re : Ruri , ruri , ke a le botša , mojako wa dinku ke nna .
43010008	Bohle ba ba tlilego pele ga ka ke mahodu le bahlakodi ; mme dinku ga tša ka tša ba kwa .
43010009	Mojako ke nna . Ge motho a tsena ka nna , o tlo phološwa ; o tlo fela a tsena a etšwa a hwetša mafulo .
43010010	Lehodu ge le tla , le tlela go utswa , le go hlaba , le go fediša . Se nna ke se tletšego ke gore di be le bophelo le mohora .
43010011	Ke nna modiši yo bolo . Modiši yo bolo o gafa bophelo bja gagwe ka baka la dinku .
43010012	Ge e le mothwalwa yo e sego mong wa dinku , o bona phiri e etla , a lahle dinku a tšhabe ; gomme phiri e di sware , e di gašanye .
43010013	Mothwalwa o a tšhaba , ka gobane e le mothwalwa , a sa re selo ka dinku .
43010014	Nna ke modiši yo bolo . Tše e lego tša ka ke a di tseba ; tša ka le tšona di a ntseba .
43010015	Bjalo ka ge Tate a ntseba , Tate le nna ke a mo tseba , mme ke gafa bophelo bja ka ka baka la dinku tša ka .
43010016	Gomme ke sa na le dinku tše dingwe tše e sego tša lešaka le . Le tšona ke swanetše go di gapa ; mme di tlo kwa lentšu laka , ya tlo ba mohlape o tee le modiši o tee .
43010017	Se Tate a nthatelago sona ke ge ke gafa bophelo bja ka ke tle ke boele ke bo tšee .
43010018	Ga go e a nkamogago bophelo bja ka ; ke nna mong ke bo gafago . Ke na le maatla a go bo gafa ; le gona ke na le maatla a go boela ke bo tšea . Ke yona taelo ye ke e filwego ke Tate .
43010019	Gwa buša go tsoga phapang mo go Bajuda ka baka la dipolelo tšeo .
43010020	Ba bantši ba bona ba re : O na le moyamobe ; o hlakane hlogo . Le reng le mo theetša ?
43010021	Ba bangwe ba re : Ditaba tše ga se tša motho wa moyamobe . A moya o mobe o ka budulola mahlo a difofu ?
43010022	Gwa fihla monyanya wa kgetho ya Ntlokgethwa motseng wa Jerusalema ; gomme e be e le marega .
43010023	Jesu a le Ntlongkgethwa a itshepelela mathuding a Salomo .
43010024	Bajuda ba tla ba mmea gare , ba mmotšiša ba re : O tla hlwa o belaetša dipelo tša rena go le gokae ? Ge o le Kriste re botše ka hlatlologanyo .
43010025	Jesu a fetola a re : Ke le boditše , me ga le dumele . Mediro ye ke e dirago ka ina la Tate ke yona e ntlhatselago .
43010026	Gomme ge le sa dumele , ke ka gobane le se ba dinku tša ka , bjalo ka ge ke le boditše .
43010027	Dinku tša ka di kwa lentšu laka . Gomme nna ke a di tseba mme tšona di a ntatela .
43010028	Ke nna ke di neago bophelo bjo bo sa felego . Di ka se ke tša ba tša lahlega neng le neng . Ga go e a kago di utla atleng tšaka .
43010029	Tate e a nneilego tšona ke yena Mogologobohle ; mme ga go e a kgonago go di utla seatleng sa Tate .
43010030	Nna le Tate re batee .
43010031	Moo Bajuda ba buša ba topa mabje a go mo thuma .
43010032	Jesu a bolela a re : Ke le bontšhitše mediro e mentši e botse ye e tšwago go Tate ; ke ka baka la ofe wa yona le tlogo nthuma ka mabje ?
43010033	Bajuda ba re : Ge re go thuma ga se ka baka la modiro o botse ; ke ka baka la ge o goboša Modimo ; mola o le motho , wa itira Modimo .
43010034	Jesu a fetola a re : Molaong , a ga go a nagwalwa gwa thwe : Nna ke be ke re le badimo ?
43010035	Ge ešita bao ba boditšwego lentšu leo la Modimo ba thwe le badimo , mangwalo ga a kgone go fedišwa ,
43010036	a mokgethwa wa Tate , yo a mo rometšego lefaseng , a le re o goboša Modimo ge a re : Ke morwa wa Modimo ?
43010037	Ge nka be ke sa dire mediro ya Tate , gona le ka lesa go ntumela .
43010038	Fela , ge ke dira yona , ge le gana go dumela nna , dumelang yona mediro , gore le tle le lemoge le kgolwe ge Tate a le mo go nna , le nna ge ke le mo go yena .
43010039	Ba buša ba leka go mo swara ; mme a tšwa diatleng tša bona a tloga .
43010040	A tloga a boela mošola wa noka ya Jorodane , felo mo Johane a kilego a kolobetša gona ; a dula moo .
43010041	Batho ba bantši ba tla go yena , ba re : Le ge Johane a se na mohlolo wo a o dirilego , o rerešitše ka tšohle tše a di boletšego a era motho e .
43010042	Mme ba felo fao ba mo dumela e le ba bantši .
43011001	Go be go na le motho e mongwe , Latsaro wa Bethania motsana wa gabo-Maria le Mareta ngwanabo .
43011002	Maria ke yola wa go tlotša Morena ka setlolo , a mo phumola maoto ka meriri ya gagwe . Kgaetšedi ya eo ke Latsaro ; gomme o be a babja .
43011003	Bokgaetšediagwe ba roma motho a tla go Jesu , a re : Morena , tseba gore yola o mo ratago o a babja .
43011004	Jesu a di kwa , a re : Bolwetši bjoo ga se bja go iša lehung , ke bja gore go retwe Modimo , le gore Morwa Modimo a retwe ka bjona .
43011005	Gomme Mareta , le ngwanabo , le yena Latsaro , Jesu o be a ba rata .
43011006	Bjale ge a kwile gore Latsaro o a babja , a fetša matšatši a mabedi a le felo fao a bego a le gona .
43011007	Ya ba gona a boletšego le barutiwa ba gagwe a re : A re boeleng re ye nageng ya Juda .
43011008	Barutiwa ba bolela le yena ba re : Moruti , Bajuda ba sa tšo nyaka go go thuma ka mabje ; gomme a o buša o boela gona kua ?
43011009	Jesu a fetola a re : A letšatši ga le na nako tše lesome le metšo e mebedi ? Ge motho a sepela mosegare , a ka se ke a kgopša , ka gobane a bona seetša sa lefase le .
43011010	Fela , ge motho a sepela bošego , o a kgopša , ka ge go se seetša go yena .
43011011	A realo , a tsebo ba botša a re : Latsaro mogwerarena o robetše ; gomme ke ya go mo tsoša borokong .
43011012	Barutiwa ba gagwe ba re : Morena , ge a robetše , gona o tlo fola .
43011013	Ge e le Jesu , o be a era go hwa ; mme bona ba re o ra go robala boroko .
43011014	Ke mo Jesu a ba boditšego ka tlhathologanyo , a re : Latsaro o hwile .
43011015	Fela ke thaba ka baka la lena ge ke be ke se gona , gore le tle le dumele . Bjale gona a re yeng go yena .
43011016	Gwa fetola Tomase , wa go bitšwa ka la Didimo , a bolela le barutiwa a re : A re yeng le yena re yo hwa nae .
43011017	Jesu ge a fihla Bethania , a hwetša matšatši e šetše e le a mane a le lebitleng .
43011018	Bethania e be e le kgauswi le Jerusalema , e ka ba dikgato tše dikete tše pedi ;
43011019	Mme Bajuda ba bantši ba be ba tlile go Mareta le go Maria , go ba emela lehung la ngwanabo .
43011020	Mareta bjale ge a ekwa gore Jesu o etla , a ya a mo gahlanetša . Ge e le Maria o be a dutše ka ngwakong .
43011021	Mareta a tla go Jesu a re : Morena , ge o ka be o be o le fa , kgaetšedi ya ka a ka be a sa ka a hwa .
43011022	Fela , le bjale ke tseba gobane tšohle tše o di kgopelago go Modimo , Modimo o tlo go fa .
43011023	Jesu a re : Kgaetšedi ya gago e tlo tsoga .
43011024	Mareta a re : Ke tseba gore o tlo tsoga ka tsogo ya letšatši la bofelo .
43011025	Jesu a re : Ke nna tsogo le bophelo . E a ntumetšego o tlo phela le ge a ka hwa .
43011026	Gomme e a phelago a ntumela , a ka se ke a be a hwa go iša go sa felego . A lentšu le o a le dumela ?
43011027	Mareta a re : E , Morena ! Nna ke dumetše ge Kriste Morwa wa Modimo Motlafaseng e le wena .
43011028	Ge a itšalo a tloga , a yo botša Maria ngwanabo ka thopeng a re : Moruti o fihlile ; o a go bitša .
43011029	Maria a re go mo kwa a napa a nanoga a ya go Jesu .
43011030	Ge e le Jesu , o be a sešo a tsena motseng ; o be a sa le felo fala Mareta a mo gahlaneditšego gona .
43011031	Bjale Bajuda ba ba bego ba na le Maria ka ngwakong ba mo emetše , ge ba mmona a nanoga a tšwela ntle , ba mo šala morago , ba re o yo lla lebitleng .
43011032	Maria ge a fihla moo Jesu a bego a le ntshe , a mmona , a wela fase maotong a Jesu , a re : Morena , ge o ka be o be o le fa , kgaetšedi ya ka a ka be a sa ka a hwa .
43011033	Jesu ge a mmona a lla , go lla le Bajuda ba ba tlilego le yena , a huduega moyeng , a hlokofala .
43011034	A re : Le mmeile kae ? Bona ba re : Morena , tlaa o bone .
43011035	Gomme Jesu a tšwa megokgo .
43011036	Bajuda ba re : Bonang , gale o be a mo rata !
43011037	Ba bangwe ba re : Yena e wa go budulola mahlo a sefofu , a ga a ka a kgona go diba lehu la motho e ?
43011038	Jesu a boela a huduega moyeng ; mme ba fihla lebitleng . Lebitla e be e le leriba , le le tswaletšwego ka letlapa .
43011039	Jesu a re : Pshikološang letlapa leo . Mareta kgaetšedi ya mohu a re : Morena ! O šetše a nkga , gobane e šetše e le matšatši a mane a hwile .
43011040	Jesu a re : A ga nka ka go botša ka re : Ge o dumela , o tlo bona letago la Modimo ?
43011041	Ke ge ba pshikološa letlapa la moo mohu a bolokilwego gona . Jesu a lelalela godimo a re : Tata , ke a go leboga gobane o nkwile .
43011042	Ge e le nna ke tseba gore o nkwa ka mehla ; ge ke itšalo ke ka baka la batho ba ba emego fa gore ba dumele ge e a nthomilego e le wene .
43011043	Ge a itšalo a hlaboša lentšu a re : Latsaro ! Tswaa o tle mo !
43011044	Mohu a tšwa a tatetšwe matsogo le maoto ka mašela , sefahlogong a tatetšwe ka lešelana . Jesu a re : Mo tlemolleng le mo lese a ikele .
43011045	Ba bantši ba Bajuda ba ba tlilego go Maria , ge ba bona tše Jesu a di dirago , ba mo dumela .
43011046	Ba bangwe ba bona ba ya go bafarisei , ba ba botša tše Jesu a di dirilego .
43011047	Baperisita ba bagolo le bafarisei ba napa ba kgopela pitšo , ba re : Re tlo reng ? Motho e o dira mehlolo e mentši .
43011048	Ge re ka fela re mo lesa , bohle ba tlo mo dumela , mme Baroma ba tlo tla ba re amoga naga le batho .
43011049	Gwa bolela Kayafa e mongwe wa bona , e bego e le yena moperisita e mogolo ka ngwaga woo , a re : Lena ga le tsebe selo .
43011050	Le gona ga le lemoge gore bokaone le tlo bo bona ge go ehwa motho o tee bakeng sa batho , gore go se senyege setšhaba ka moka .
43011051	Lentšu leo ga a ka a le bolela ka la gagwe ; o porofetile ka ge e le yena moperisita e mogolo ka ngwaga woo ; gobane Jesu e be e le wa go hwela setšhaba .
43011052	E sego go hwela setšhaba seo fela , e be gore a bothe bana ba Modimo ba ba gašanego , gore e be batee .
43011053	Ke lona tšatši le ba tlogilego ba tlemile la go re ba tlo mmolaya .
43011054	Jesu go tloga moo a se hlwe a sepela pepeneneng gare ga Bajuda ; a tloga a ya nageng ye e bataganego le lešoka , motseng wo ba rego ke Efurema , a dula moo a na le barutiwa ba gagwe .
43011055	Ke ge go batametše Paseka ya Bajuda . Batho ba go tšwa dinageng ba rotogela Jerusalema e le ba bantši , gore ba hlapišwe dibe Paseka e sa tla .
43011056	Ba nyaka Jesu ; ba botšišana ba eme Ntlongkgethwa , ba re : Le reng ge le bona ? A a ka se tle monyanyeng ?
43011057	Ge e le baperisita ba bagolo le bafarisei ba be ba beile molao wa go re , ge motho a tseba mo Jesu a lego gona , a mmege gore ba tle ba mo sware .
43012001	Monyanya wa Paseka ge o fihla , go sa šetše matšatši a selelago , Jesu a tla motsaneng wa Bethania , mo go bego go le Latsaro , yo Jesu a mo tsošitšego mola a hwile .
43012002	Gona moo ba mo direla monyanya ; Mareta a ba apeela ; mme Latsaro e be e le mongwe wa ba ba dutšego dijong le Jesu .
43012003	Maria a tšea sebjana sa setlolo sa theko e kgolo , a tlotša dinao tša Jesu , a di phumola ka meriri ya gagwe ; mme ngwako ka moka wa tlala monko wa setlolo seo .
43012004	E mongwe wa barutiwa ba gagwe , Judase morwa wa Simone Isikariothe , yola wa go tlo mo eka a re :
43012005	Ke go reng setlolo seo se sa ka sa rekišwa ka mašeleng a makgolo a mararo , a newa badiitšana ?
43012006	Ge a realo o be a sa boledišwe ke go setša badiitšana , ke ka gobane e be e le lehodu , a swere sekhwama sa tše ba bego ba di fiwa .
43012007	Jesu a re : Mo lese ! O di diretše letšatši la go bolokwa ga ka lebitleng .
43012008	Gobane badiitšana le na nabo ka mehla ; ge e le nna le ka se be le nna ka mehla .
43012009	Batho ba bantši ba Bajuda ba kwa ge a le fao ; mme ba tla , e sego ka baka la Jesu fela ; ba tla gore ba bone Latsaro eo a mo tsošitšego a hwile .
43012010	Ke mo baperisita ba bagolo ba lakanego gore le yena Latsaro ba mmolaye ;
43012011	Ka gobane e be e le ka baka la gagwe ge Bajuda ba eya mme ba dumela Jesu .
43012012	Ka la ka moswana batho ba bantši ba ba tlilego monyanyeng , ba kwa gore Jesu o etla Jerusalema .
43012013	Ba swara mahlare a molala , ba tšwela go mo gahlanetša , ba hlaboša mantšu ba re : Hosiana , go retwe e a tlago ka leina la Morena , Kgoši ya Isiraele .
43012014	Jesu a hwetša pokolwana , a e namela , bjalo ka ge go ngwadilwe ,
43012015	Gwa thwe : Se boife , wena Morwedi wa Tsione ; še Kgoši ya gago e tla go wena e nametše pokolo .
43012016	Taba ye barutiwa ba gagwe ga ba ka ba e hlaologanya mehleng yeo ; ba e lemogile mola Jesu a šetše a ile letagong , ba elelwa gore mangwalo a mmoletše , mme batho ba mo dira ka mokgwa woo .
43012017	Batho bala ba bego ba na le yena mohla wola ge a bitša Latsaro a le lebitleng a mo tsoša a hwile , ba be ba mmoletše ;
43012018	Ke ka baka leo setšhaba se mo gahlaneditšego , se kwile gore o dirile mohlolo woo .
43012019	Bafarisei bona ba botšana ba re : Lebelelang ! Ga le fenye selo ; lefase ka moka le mo šetše nthago .
43012020	Mo go ba ba rotogetšego go rapela ka monyanya go be go na le Bagerika ba bangwe .
43012021	Bona bao ba tla go Filipi wa Betsaida wa Galilea , ba mo kgopela ba re : Morena , re rata go bona Jesu .
43012022	Filipi a tla a botša Andrea ; Andrea le Filipi ba botša Jesu .
43012023	Jesu a bolela le bona a re : Lebaka la gore Morwamotho a ye letagong la gagwe le tlile .
43012024	Ruri , ruri , ke a le botša , ge thoro ya mabele e sa wele mobung ya hwa , e tlo dula e nnoši ; fela ge e hwa , ke gona e enyago dienywa tše ntši .
43012025	E a ratago bophelo bja gagwe , o tlo bo timetša . Gomme e a hloilego bophelo bja gagwe lefaseng leno , o tlo bo lotela bophelo bjo bo sa felego .
43012026	Ge motho a ntirela , a a ntatele . Mo nna ke lego gona , le mohlanka wa ka o tlo ba gona . Ge motho a ntirela , Tate o tlo mo godiša .
43012027	Moya wa ka o huduegile . Gomme ke tlo reng ? Tata ! Mphološe nakong ye ! Fela , ke tšona tše ke di tletšego nakong ye .
43012028	Tata ! Nea ina la gago letago . Ge a realo gwa kwala lentšu le etšwa legodimong le re : Ke le neile letago ; mme ke sa tlo boela ke le nea letago .
43012029	Lešaba le le emego fao la re : E dumile ! Ba bangwe ba re : Ke morongwa a bolelago le yena .
43012030	Jesu a re : Lentšu leo ga la tlela nna ; le tletše bolena .
43012031	Bjale go tlile kahlolo ya lefase , Bjale mmuši wa lefase le o tlo lahlelwa ntle .
43012032	Gomme nna e tlo re ge ke phagamišwa , ke tlo gogela bohle go nna .
43012033	A realo a šupa lehu le a tlogo hwa ka lona .
43012034	Batho ba fetola ba re : Rena Molaong re kwa gore Kriste ke wa go tlo ba gona ka go sa felego . O rang ge o re : Morwamotho o tlo phagamišwa ? Morwamotho eo ke mang ?
43012035	Jesu a fetola a re : Seetša se sa tlo fetša lebakanyana e sego lekae se le mo go lena . Sepelang bjale le sa na le sona seetša , gore le se tlo welwa ke leswiswi . Gomme e a sepelago leswiswing ga a tsebe mo a yago .
43012036	Ge le sa na le seetša , dumelang sona seetša gore le be bana ba seetša .
43012037	Jesu ge a boletše ditaba tše , a tloga a ikuta , ba se hlwe ba mmona , mme bona ba se dumele le ge a dirile mehlolo e mekao mo go bona .
43012038	E be e le gore go phethege lentšu la moporofeta Jesaya ge a re : Morena , ke mang a dumetšego ditaba tše re di begago , mme letsogo la Morena le utolletšwe mang ?
43012039	Ke ka baka leo ba šitilwego go dumela , gobane mo gongwe Jesaya o boletše a re :
43012040	O foufaditše mahlo a bona , a thatafatša dipelo tša bona , gore ba se hlwe ba bona ka mahlo , ba se ke ba hlaologanya ka pelo , ba se ke ba sokologa ka ba fodiša .
43012041	Ditaba tše Jesaya o di boletše , mohla wola a bonego letago la Morena , a mmolela a realo .
43012042	Le ge go le bjalo , ba bantši ba bagolo ba mo dumetše ; fela , ba se ipolele ka baka la bafarisei , gore ba se tlo ntšhiwa phuthegong .
43012043	Ba be ba kganyoga go retwa ke batho , ba nyatša go retwa ke Modimo .
43012044	Jesu a hlaboša lentšu a re : E a ntumelago ga se gore o dumela nna ; o dumela e a nthomilego .
43012045	Le e a bonago nna , o bona e a nthomilego .
43012046	Ke tlile mo lefaseng ke le seetša , gore mang le mang e a ntumelago a se ke a dula leswiswing .
43012047	Ge motho a ekwa mantsu a ka , mme a se dumele , ga ke mo ahlole ; gobane ga nka ka tla go ahlola lefase , ke tlile go le phološa .
43012048	E a nnyatšago mme a se amogele mantšu aka , o na le se se mo ahlolago ; se se tlogo mo ahlola ka tšatši la bofelo ke lentšu le ke le boletšego .
43012049	Gobane ga nka ka bolela ka la ka . Tate e a nthomilego ke yena a ntaetšego tše ke di bolelago ke botša batho .
43012050	Gomme ke tseba ge taelo ya gagwe e le bjona bophelo bjo bo sa felego . Ke gona , ge ke bolela , ke bolela tše Tate a ntaetšego tšona .
43013001	Monyanya wa Paseka ge o tla , ke ge Jesu a tseba gore lebaka la gagwe le tlile la go tloga lefaseng le go ya go Tatagwe . Ka ge a ratile ba gagwe ba lefaseng , a hlwa a ba rata go fihla bofelong .
43013002	Ge ba le selalelong , ke ge Diabolo a šetše a lahletše pelong ya Judase wa Simone wa Isikariothe maano a gore a mo eke .
43013003	Jesu yena o be a tseba gore Tatagwe o mo neetše tšohle diatleng , le gore a boele go Modimo , boka ge a tšwile go Modimo .
43013004	A tsoga ba le selalelong , a apola kobo , a tšea lešela , a itlema matheka ka lona .
43013005	A tšhela meetse mogopong , a thoma go hlatswa maoto a barutiwa ba gagwe , a a phumola ka lešela leo a itlemilego ka lona .
43013006	Ge a fihla go Petro , Petro a bolela a re : Morena , a ke hlatswiwa maoto ke wene ?
43013007	Jesu a fetola a re : Se ke go dirago sona , ga o ešo wa se tseba ; o tlo se lemoga ka morago .
43013008	Petro a gana a re : O ka se ke wa ba wa ntlhatswa maoto le neng . Jesu a re : Ge ke sa go hlatswe , gona o ka se be le kabelo go nna .
43013009	Petro bjale a re : Morena , gona a e se be maoto fela ; a e be le diatla le hlogo .
43013010	Jesu a re : E a hlapilego go mo lekane ge a hlatswiwa maoto fela , gobane o hlatswegile moka . Lena le hlatswegile ; fela , e sego bohle .
43013011	A realo ka go tseba wa go tlo mo eka ; ke ka baka leo a itšego : Ga la hlatswega bohle .
43013012	Ge a ba hlatswitše maoto , a tšea kobo ya gagwe , a boela madulong a gagwe ; a ba botšiša a re : A le lemogile se ke le diretšego sona ?
43013013	Lena ge le mpolela le re : Moruti le Morena . Gomme ge le realo le a rereša ; gobane ke se ke lego sona .
43013014	Bjale ge nna ke lego Moruti le Morena , ke le hlatswitše maoto , le lena go le swanetše ge le hlatswana maoto .
43013015	Gobane ke le beetše mokgwa , gore le lena le dire se nna ke se dirilego .
43013016	Ruri , ruri , ke a le botša , mohlanka ga a fete mong wa gagwe ; moromiwa ga a fete moromi wa gagwe .
43013017	Ge le tseba tšeo , le ba lehlogonolo ge le di dira .
43013018	Ga se gore ke le bolela bohle , ba ke ba kgethilego ke a ba tseba , gobane go sa tlo phethega mangwalo a rego : E a bego a eja bogobe le nna , o ntsošeditše serethe sa gagwe .
43013019	Ke le botša tšeo e sa le bjale , di sešo tša direga , gore mohla di diregago , le dumele se ke lego sona .
43013020	Ruri , ruri , ke a le botša e a amogelago e mongwe wa baromiwa ba ka , o amogela nna , o amogela e a nthomilego .
43013021	Ya re ge a boletše tšeo , a huduega moyeng , a bolela a re : Ruri , ruri , ke a le botša , e mongwe wa lena o tlo nkeka .
43013022	Barutiwa ba gagwe ba gadimana ba gakanegile ka go re : O ra mang ?
43013023	Gomme e mongwe wa barutiwa ba gagwe o be a dutše dijong a batagane le Jesu ; e be e le yena yo Jesu a bego a mo rata .
43013024	Simone Petro a kgwatha yena eo , a re a botšiše a re o ra mang .
43013025	Morutiwa eo wa go batagana le Jesu , a mmotšiša a re : Morena , ke mang ?
43013026	Jesu a re : Ke eo ke tlogo ina thathana ka mo nea . A ina thathana a e nea Judase wa Simone wa Isikariothe .
43013027	Yena eo , a re ge a e lle , a ba a tsenwa ke Sathane . Jesu a bolela nae a re : Se o se dirago , akgofiša go se dira .
43013028	Go ba ba dutšego dijong go be go se e a kwešago se a se bolelago ge a realo .
43013029	Ba bangwe , ka ge Judase a swere sekhwama , ba hloma eke Jesu o re a rekele monyanya tše ba di hlokago , goba a yo hlallela badiitšana .
43013030	Yena ge a lle thathana yeo , a akgofa a tšwa . Gomme e be e le bošego .
43013031	Ya re ge a tšwile , Jesu a re : Bjalo Morwamotho o fiwa letago ; gomme Modimo e ba wa letago ka yena .
43013032	Ge Modimo e le wa letago ka yena , le yena Morwamotho Modimo o tlo mo fa letago ka yena Modimo ; mme o tlo mo fa letago e sa le bjale .
43013033	Bana ba ka , ke sa na le lena go se gokaenyana fela . Le tlo nnyaka ; gomme ke le botša se ke se boditšego Bajuda : Mo ke yago le ka se ke la tla gona .
43013034	Ke le nea molao o mofsa , wa go re le ratane , wa go re le ratane bjalo ka nna ge ke le ratile .
43013035	Seo bohle ba tlogo tseba ka sona ge le le barutiwa ba ka , ke ge le na le leratano .
43013036	Ke mo Simone Petro a itšego Morena , o ya kae ? Jesu a re : Mo ke yago o ka se ke wa ntatela bjale ; o tlo ba wa ntatela ka morago .
43013037	Petro a re : Morena , ke šitišwa ke eng go go latela bjale ? Le bophelo bja ka nka bo gafa ka baka la gago .
43013038	Jesu a fetola a re : A o re le bophelo bja gago o ka bo gafa ka baka la ka ? Ruri , ruri , ke a go botša , mogogonope ge o lla , o tlo ba o latotše gararo wa re ga o ntsebe .
43014001	Dipelo tša lena di se tšhoge ; dumelang Modimo , le nna le ntumele .
43014002	Ngwakong wa Tate go na le madulo a mantši . Ge go ka be go se bjalo , a nka be ke le boditše ka re ke ya go le lokišetša sebaka ?
43014003	Ge ke ya go le lokišetša sebaka , ke tlo boa ka le tšea , gore mo nna ke lego gona le lena le be gona .
43014004	Mo ke yago le a go tseba , le tsela le a e tseba .
43014005	Gwa bolela Tomase a re : Mo o yago ga re go tsebe ; mme tsela re ka e tseba bjang ?
43014006	Jesu a re : Tsela ke nna , le therešo , le bophelo . Ga go e a tlago go Tate ge e se ka nna .
43014007	Ge nna le ka be le ntsebile , le Tate le ka be le mo tsebile . Bjale le thomile go mo tseba , gomme le mmone .
43014008	Filipi a re : Morena , re laetše Tatago ; ke mo re tlogo wa pelo .
43014009	Jesu a re : E sa le mola ke na le lena , mme ga o ešo wa ntseba ? Filipi , e a bonego nna o bone Tate . O bolela bjang ge o re : Re laetše Tatago ?
43014010	A ga o dumele gore nna ke mo go Tate , le gore Tate o mo go nna ? Mantšu a ke a bolelago le lena ga ke bolele a ka ; gomme Tate e a dulago a le mo go nna , ke yena a dirago mediro ya gagwe .
43014011	Ntumeleng ge ke re : Ke mo go Tate , Tate o go nna . Ge le sa kgone , gona le ntumele ka go bona yona mediro .
43014012	Ruri , ruri , ke a le botša , e a ntumelago , o tlo dira mediro ye ke e dirago , o tlo dira le e fetišago yeo , gobane nna ke ya go Tate .
43014013	Se le se kgopelago ka Leina la ka , le ge e ka bang , ke tlo se dira , gore Tate a be le letago ka Morwa .
43014014	Ge le kgopela selo ka leina la ka , e tlo ba nna ke se dirago .
43014015	Ge le nthata , le lotole melao ya ka .
43014016	Mme nna ke tlo kgopela Tate , a tlo le nea Molwedi e mongwe , gore a tle a dule le lena go iša go sa felego .
43014017	Ke Moya wa therešo , wo lefase le sa kgonego go o amogela , ka gobane le sa o bone , mme le sa o tsebe . Lena gomme le a o tseba , ka ge o dutše go lena , mme o tlo ba ka go lena .
43014018	Nka se ke ka le tlogela la ba dišuana ; ke tla go lena .
43014019	Go šetše lebakanyana , mme lefase le ka se hlwe le mpona . Ge e le lena le tlo mpona , gobane ke a phela , mme le lena le tlo phela .
43014020	Mohla woo ke mo le tlogo lemoga ge ke le mo go Tate , ge lena le le mo go nna , mme nna ke le mo go lena .
43014021	E a nago le melao ya ka mme a e lotola , ke yena a nthatago . Mme e a nthatago , o tlo ratwa ke Tate . Le nna ke tlo mo rata ka iponatša go yena .
43014022	Judase , e sego Isikariothe , a mmotšiša a re : Morena , molato ke eng , ge o tlo iponatša go rena , e sego go lefase ?
43014023	Jesu a fetola a re : Ge motho a nthata , o tlo lotola lentšu la ka ; le Tate o tlo mo rata . Gomme re tlo tla go yena ra mo dira madulo .
43014024	E a sa nthatego , ga a lotole mantšu a ka ; gomme lentšu le le le kwago , ke la Tate e a nthomilego .
43014025	Ditaba tše ke le boditše ke dutše le lena .
43014026	Yena Molwedi Moyamokgethwa , wo Tate a tlogo o roma ka leina la ka , o tlo le ruta tšohle , o tlo le gakolla tšohle tše ke le boditšego tšona .
43014027	Ke le tlogelela molao ; ke le fa molao wa ka . Nna ga ke le nee ka mo lefase le neago ka gona . Dipelo tša lena di se huduege , di se šie .
43014028	Le kwile ge ke re : Ke a tloga ; ka re ke tla go lena . Ge le nthata , le tlo thaba ge ke re : Ke ya go Tate ; gobane Tate o mpheta ka bogolo .
43014029	Ditaba tše ke le boditše e sa le bjale , di sešo tša direga , gore mohla di diregago le dumele .
43014030	Nka se hlwe ke bolela tše ntši le lena , gobane mmuši wa lefase o etla ; gomme ga a na se a tlogo ntira sona .
43014031	Fela , emang re tloge mo , gore lefase le tsebe ge ke rata Tate , le gore ke dira tše Tate a ntaetšego tšona .
43015001	Ke nna sehlare sa morara wa makgonthe ; molemi ke Tate .
43015002	Lekala lefe le lefe mo go nna le sa enywego dienywa , o a le ripa ; lefe le lefe le le enywago , o a le thenela gore le atiše dienywa .
43015003	Lena le šetše le thenetšwe ka lentšu le ke le boditšego lona .
43015004	Dulang le le mo go nna , ke le go lena . Boka lekala , ge le sa kgone go enywa le le noši , le sa dule sehlareng sa morara , le go lena go tlo ba bjalo , ge le sa dule mo go nna .
43015005	Sehlare sa morara ke nna , makala ke bolena . E a dulago a le mo go nna , le nna ke le go yena , o tlo enywa dienywa tše ntši , gobane ge le se ne nna , le ka se ke la kgona selo .
43015006	Motho ge a sa dule a le mo go nna , o lahletšwe ntle bjalo ka lekala ge le omeletše ; motho a le topa a le lahlela mollong la swa .
43015007	Ge le dula le le go nna , le mantšu a ka ge a dula a le mo go lena , gona le tlo kgopela se le se ratago , la se hwetša .
43015008	Se Tate a tlogo retwa ka sona , ke ge le enywa dienywa tše ntši , le eba barutiwa ba ka .
43015009	Ke le ratile bjalo ka ge Tate a nthatile . Dulang le le leratong la ka .
43015010	Ge le lotola melao ya ka , ke gona le dulago le le leratong la ka , bjalo ka ge ke lototše melao ya Tate , ke dutše ke le leratong la gagwe .
43015011	Ditaba tše ke le boditše , gore lethabo la ka le be gona mo go lena , gore lethabo la lena e be le le tletšego .
43015012	Molao wa ka šo : Ratanang bjalo ka ge nna ke le ratile .
43015013	Ga go e a nago le lerato le le fetišago la eo a gafago bophelo bja gagwe ka baka la bagwera ba gagwe .
43015014	Lena le bagwera ba ka , ge le dira tše ke le laelago tšona .
43015015	Ga ke re le bahlanka ; gobane mohlanka ga a tsebe se mong wa gagwe a se dirago . Lena , ke re le bagwera , ka gobane ke le boditše tšohle tše ke di kwilego go Tate .
43015016	Ga se lena le ntlhaotšego ; ke nna ke hlaotšego bolena , ka le bea gore le ye le bee dienywa ; mme dienywa tša lena di dule di le gona , gore se le kago se kgopela go Tate ka leina la ka , a le nee .
43015017	Se nna ke le laelago sona ke gore le ratane .
43015018	Ge lefase le le hloya , le tsebe gore le thomile go hloya nna .
43015019	Ge le ka be le le ba lefase , lefase le ka ba le rata ba e lego ba galo ; gomme le le hloile ka ge le se ba galo , ka ge ke le hlaotše lefaseng .
43015020	Gopolang lentšu le ke le boditšego lona ka re : Mohlanka ga a fete mong wa gagwe . Ge nna ba ntlhomere , le lena ba tlo le hlomara . Ge la ka lentšu ba le lototše , le la lena ba tlo le lotola .
43015021	Gomme tše ka moka ba tlo le dira ka baka la leina la ka , e a nthomilego ba sa mo tsebe .
43015022	Ge nka be ke se tle ka ba botša , ba ka be ba se na molato . Gomme bjale ga ba na sa go ipata ka sona bakeng sa sebe sa bona ,
43015023	E a hloilego nna , o hloile le Tate .
43015024	Ge nka be mo go bona ke se dire mediro ye e sešogo ya dirwa ke motho ba ka be ba se na sebe ; bjale gomme ba e bone , moka ba nthloya , le Tate ba mo hloya .
43015025	Fela , ke gore go phethege lentšu le le ngwadilwego molaong wa bona , la re : Ba fo nthloya .
43015026	E tlo re ge go tlile yena Molwedi , yo ke tlogo re ke le go Tate ka mo roma a tla go lena , wona Moya wa therešo , e tlo ba yena hlatse ya go mpolela .
43015027	Gomme le lena le dihlatse ka gobane le be le na le nna go tloga mathomong .
43016001	Ditaba šedi tše ke le boditšego tšona , gore le se tlo kgopišwa .
43016002	Ba tlo le ntšha phuthegong ; go tlo ba gwa tla lebaka la ge motho a le bolaya a tlogo re ke gona ge a direla Modimo .
43016003	Ke tše ba tlogo di dira ka gobane ba sa ka ba tseba Tate , le nna ba sa ntsebe .
43016004	Ge e le nna ke le boditše ditaba tše , gore mohla lebaka la tšona le tlago , le elelwe gore nna ke le boditše . Ge go tloga mathomong ke sa ka ka le botša , ke ka gobane ke be ke sa na le lena .
43016005	Bjale ke ya go e a nthomilego ; mme mo go lena ga go e a mpotšišago a re : O ya kae ?
43016006	Fela bjale ge ke le boditše , dipelo tša lena di tletše manyami .
43016007	Gomme ke le botša therešo ge ke re : Go a le hola ge ke tloga . Gobane ge ke sa tloge , Molwedi a ka se tle go lena . Fela , ge ke ya , ke tlo mo roma a tla go lena .
43016008	Gomme yena e tlo re ge a tlile , a tlo lemoša lefase se e lego sebe , le toko le kahlolo .
43016009	O tlo le lemoša ge sebe e le go se ntumele .
43016010	O tlo le lemoša se e lego toko , gobane ke ya go Tate ; le ka se hlwe le mpona .
43016011	O tlo le lemoša se e lego kahlolo ; gobane mmuši wa lefase leno o ahlotšwe .
43016012	Ke sa na le tše ntši tša go le botša ; fela ge e le bjale le ka se kgone go di rwala .
43016013	Mohla go tlile Moya wa therešo , o tlo le sepediša tsela ya therešomoka ; gobane a ka se ke a bolela tša gagwe . O tlo bolela se a se kwilego , a tlo le tsebiša tše di tlogo tla .
43016014	Ke yena a tlogo mpha letago ; gobane o tlo tšea go tše di lego go Nna , a tsebiša bolena .
43016015	Tšohle tše Tate a nago le tšona ke tša ka ; ke ka baka leo ke itšego : o tlo tšea go tše di lego go nna , a le tsebiša .
43016016	Go šetše lebakanyana , le se sa tlo mpona . Gwa tlo buša go feta le bakanyana , la mpona . Gobane nna ke ya go Tate .
43016017	Mo go barutiwa ba gagwe ba bangwe ba botšišana ba re : O rang ge a re : Go šetše lebakanyana le se sa tlo mpona ? Ge a re : Go tlo buša go feta labakanyana la mpona ? Ge a re : Ke ya go Tate ?
43016018	Ba re : O rang ge a re : Go sa šetše lebakanyana ? Se a se bolelago ga re se tsebe .
43016019	Jesu a tseba gore ba rata go mmotšiša ; a bolela le bona a re : Naa le nyakišana taba ye ke e boletšego ka re : Go šetše lebakanyana le se sa tlo mpona ?
43016020	Ruri , ruri , ke a le botša , le tlo lla la golola ; mme lefase le tlo thaba , le tlo nyamišwa ; fela , manyami a lena a tlo fetoga thabo .
43016021	Mosadi ge a belega o ba le bohloko , ge lebaka la gagwe le tlile . E tlo re ge a belege ngwana , a se hlwe a gopola bohloko ka go thabela motho e a belegwego a tla lefaseng .
43016022	Lena bjale le na le manyami . Fela , ke tlo boela ke le bona , dipelo tša lena tša tlo thaba ; gomme lethabo leo la lena le ka se le amogiwe ke motho .
43016023	Mme mohla woo le ka se mpotšiše selo . Ruri , ruri , ke a le botša , tšohle tše le tlogo di kgopela go Tate ka leina laka o tlo le fa .
43016024	Go fihla bjale le be le sešo la kgopela selo ka leina la ka . Kgopelang , gomme le tlo tšea , gore lethabo la lena e be le le tletšego .
43016025	Tše ke di boletšego , ke be ke le botša ka diswantšho . Fela , go tla lebaka , le nka se kego ka hlwa ke bolela le lena ka go swantšha , ka tlo le anegela tša Tate ka tlhathologanyo .
43016026	Mohla woo ke mo le tlogo kgopela ka leina la ka . Gomme ga ke re ke tlo le kgopelela go Tate .
43016027	Gobane Tate yena mong o a le rata , ka gobane le nthatile la dumela gore ke tšwa go Modimo .
43016028	Ke tšwile go Modimo ka tla lefaseng . Ke buša ke tloga lefaseng , mme ke ya go Tate .
43016029	Barutiwa ba gagwe ba re : Šedio ge , bjale o bolela ka tlhatlologanyo , ga o sa bolela ka go swantšha .
43016030	Bjale ke gona ge re tsebile gore o tseba tšohle ; gomme ga go a swanela , ge motho a sa go botšiša . Rena ka tšona tše re dumetše ge o tšwa go Modimo .
43016031	Jesu a bolela a re : Bjale le a dumela .
43016032	Tsebang gore go tla lebaka , le bjale e šetše e le lona , leo le tlogo gašanywa , e mongwe le e mongwe a ya mo a yago ; nna la tlo ntlogela ke nnoši . Fela , ga ke noši , gobane Tate o na le nna .
43016033	Ditaba tše ke le boditše , gore le be le molao ka nna . Mono lefaseng le tlo ba tlalelong . Fela , betang dipelo , gobane lefase le fentšwe ke nna .
43017001	Jesu ge a itšalo , a lelalela legodimong a re : Tata ! Lebaka le tlile ; nea Morwago letago , gore le wena o be le letago ka yena morwago .
43017002	Boka ge o mo neile maatla a go buša nama yohle gore bohle ba o mo neilego bona a ba fe bophelo bjo bo sa felego .
43017003	Bophelo bjo bo sa felego ke ge ba go tseba , wena Modimodimo o le noši . Ba tsebe le Moromiwa wa gago Jesu Kriste .
43017004	Ge e le nna , ke go dirile wa letago mo faseng ka go phetha tiro ye o ntaetšego wa re ke e dire .
43017005	Bjale nea nna letago , wena Tata , ke le kgauswi le wena , ka letago le ke bego ke na nalo ke na nago mola lefase le sešo la ba gona .
43017006	Ke tsebaditše ina lago mo bathong ba o nneilego bona ba etšwa faseng . E be e le ba gago , wa nnea bona ; mme ba lototše ntšu la gago .
43017007	Bjale ba tsebile ge tšohle tše o nneilego tšona , di etšwa go wena .
43017008	Gobane ke ba file mantšu a wena o mphilego ona ; gomme ba a amogetše , ba tseba sa ruri ge ke tšwa go wena , ba dumela gore o nthomile .
43017009	Ke kgopelela bona , e sego lefase . Ke kgopelela ba o nneilego bona ; ka gobane ke ba gago .
43017010	Hleng tša ka tšohle ke tša gago , mme tša gago ke tša ka ; ka hwetša letago ka bona .
43017011	Ge e le nna ga ke sa le lefaseng ; ba ba lego lefaseng ke bona ; mme nna ke tla go wena . Tata , wena mokgethwa ! Ba o nneilego bona ba lotole , ba dule ba le leineng la gago , gore e be batee bjalo ka rena .
43017012	Mola ke sa na le bona lefaseng , ke ba lototše , ba dula ba le leineng la gago , bona ba o nneilego bona . Ke ba dišitše , gwa se lahlege le o tee wa bona , ge e se morwamolahlegi , wa gore go phethege tša mangwalo .
43017013	Nna bjale ke tla go wena . Ge ke bolela taba tše ke sa le mo faseng ke gore thabo ya ka ba be le yona e le e tletšego .
43017014	Nna ke ba neile ntšu la gago ; mme lefase le ba hloya ka ge e se ba galo , bjalo ka nna ke se wa galo .
43017015	Ga ke kgopele gore o ba tloše lefaseng ; ke ba kgopelela go phemelwa bobe .
43017016	Bona ga se ba lefase , bjalo ka nna ke se wa lefase .
43017017	Ba kgethe therešong ya gago ; lentšu la gago ke yona therešo .
43017018	Ke ba roma gore ba ye le lefase , boka mola o nthoma ka tla lefaseng .
43017019	Ke ikgethile ka ba wa bona , gore le bona e be ba bakgethwa ka therešo .
43017020	Ga ke kgopelele bona fela ; ke kgopelela le bao ba go tlo dumela ka lentšu la bona .
43017021	Gore bohle e be batee , bjalo ka ge wena Tate o le go nna , le nna ke le go wena . E be batee ka rena gore lefase le tle le dumele gore ke wena o nthomilego .
43017022	Mme nna , letago le o nneilego lona , ke le neile bona , gore e be batee , bjalo ka ge rena re le batee ,
43017023	nna ke le go bona , wena o le go nna , gore e be ba phethegilego ka botee . Ke mo lefase le tlogo lemoga ge o ratile nna .
43017024	Tata ! Ke rata gore mo nna ke lego gona , le bona ba o nneilego bona ba be gona , ba bone tago la ka le o nneilego lona , o nthatile lefase le sešo la thewa .
43017025	Tate , wena moloki ! Ge e le lefase ga la ka la go tseba ; o tsebilwe ke nna ; le bona ba lemogile ge wena o nthomile .
43017026	Ke ba tsebišitše ina lago ; mme ke sa tlo ba tsebiša lona , gore lerato wa go nthata ka lona , le be go bona , le nna ke be mo go bona .
43018001	Ya re ge Jesu a feditše go bolela ditaba tšeo , a tšwa le barutiwa ba gagwe , a sela nokana ya Kidirone , a tla mo go bego go le serapa , a tsena gona le barutiwa ba gagwe .
43018002	Le Judase wa go mo eka , felo fao o be a go tseba , ka gobane ke gantši Jesu a phuthegela gona le barutiwa ba gagwe .
43018003	Mohla woo Judase a tšwa le sehlopha , le bahlanka ba baperisita ba bagolo le ba bafarisei , ba tla gona ba swere dirumola le dipone le marumo .
43018004	Bjale Jesu , ka gobane a tseba tšohle tše di tlogo mo tlela , a tšwa a ba botšiša a re : Le tsoma mang ?
43018005	Ba fetola ba re : Jesu wa Natsaretha . Jesu a re : Ke nna e ! Ke ge Judase wa go mo eka a eme le bona .
43018006	Bjale Jesu ge a re : Ke nna e , ba kgaramologa ba wela fase .
43018007	A buša a ba botšiša a re : Le tsoma mang ? Bona ba re : Jesu wa Natsaretha .
43018008	Jesu a re : Ke le boditše ka re ke nna . Bjale ge le tsoma nna , lesang ba ba ikele .
43018009	E be e le gore go phethege le a le boletšego a re : Ba o nneilego bona , ga ka lahlegelwa ke o tee wa bona .
43018010	Simone Petro yena a bego a na le tšhoša , a e hlomola , a rema mohlanka wa moperisita e mogolo , a mo ripa tsebe ya go le letona . Leina la mohlanka eo e be e le Malego .
43018011	Gomme Jesu a sola Petro a re : Bušetša thšoša bodulong bja yona . A o re senwelo se Tate a nneilego sona ke se ke ka se nwa ?
43018012	Bjale ba sehlopha , le tona , le bahlanka ba Bajuda , ba swara Jesu ba mo tlema .
43018013	Ba thoma ka go mo iša go Hanna ; gobane e be e le yena mogwegadi wa Kayafa yo e bego e le moperisita e mogolo ka ngwaga woo .
43018014	Kayafa ke yola wa go eletša Bajuda a re : Go kaone ge motho o tee a hwela setšhaba .
43018015	Simone Petro , a na le morutiwa e mongwe , a latela Jesu . Morutiwa eo o be a tsebana le moperisita e mogolo , a tsena le Jesu lapeng la moperisita e mogolo .
43018016	Petro a ema mojako ka ntle . Morutiwa eo wa go tsebana le moperisita e mogolo , a boa a bolela le moletedi wa mojako , a tsentšha Petro .
43018017	Mosetsana eo wa go leta mojako , a botšiša Petro a re : A ga o e mongwe wa barutiwa ba motho eo le wena ? Petro a re : Ga se nna .
43018018	Ge e le balata le bahlanka , ba be ba eme ba gokolotše magale ba ora , gobane go be go le maruru . Petro a ema le bona a ikomoša .
43018019	Ke ge moperisita e mogolo a botšiša Jesu barutiwa ba gagwe le thuto ya gagwe .
43018020	Jesu a fetola a re : Nna ke boletše le lefase pepeneneng . Ke rutile ka mehla diphuthegong le Ntlongkgethwa , mo go phuthegelago Bajuda ka moka . Ga nka ka bolela thopeng .
43018021	O reng o botšiša nna ? Botšiša bao ba kwilego se ke ba boditšego sona ; ke bona ba tsebago tše nna ke di boletšego .
43018022	Ge a realo , e mongwe wa bahlanka e a bego a eme fao , a phasola Jesu thama a re : A o fetola ka mokgwa wo ge o bolela le moperisita e mogolo ?
43018023	Jesu a fetola a re : Ge o re ke boletše le lebe , laetša bobe bja lona ; ge ke boletše gabotse , o ntielang ?
43018024	Hanna a mo romela go Kayafa moperisita e mogolo , a ya a le bjalo a tlemilwe .
43018025	Simone Petro o be a sa eme a ikomoša . Ba mmotšiša ba re : A ga o e mongwe wa barutiwa ba gagwe le wena ? Petro a latola a re : Ga se nna .
43018026	Gwa bolela e mongwe wa gabo yola wa go ripiwa tsebe ke Petro , a re : A ga nka ka go bona o na nae kua serapeng ?
43018027	Petro a buša a latola ; gomme mogogonope wa napa wa lla .
43018028	Moo ga Kayafa ba tloga ba na le Jesu , ba mo iša ngwakong wa kahlolo . Gomme e be e sa le ka meso . Bona ba se tsene gore ba se tlo tšhilafala ba ithibela go ja Paseka .
43018029	Pilato a tšwela go bona , a botšiša a re : Motho e le mmega ka molato ofe ?
43018030	Ba fetola ba re : Ge motho e e ka be e se mosenyi , re ka be re sa mo tliša go wene .
43018031	Pilato a re : Mo tšeeng gee le mo sekiše ka molao wa lena . Bajuda ba re : Hleng re ileditšwe go bolaya motho !
43018032	E be e le gore go phethege lentšu la Jesu , le a le boletšego a ba botša mokgwa wo a tlogo bolawa ka wona .
43018033	Pilato a boela ngwakong wa kahlolo , a bitša Jesu a mmmotšiša a re : A ke wena kgoši ya Bajuda ?
43018034	Jesu a fetola a re : A tše o di bolelago ke tša gago , goba ke tša ba bangwe ba go mpolela go wena ?
43018035	Pilato a re ? A ke Mojuda ? Ke setšhaba sa geno le baperisita ba bagolo ba ba go tlišago go nna . O dirileng ?
43018036	Jesu a fetola a re : Mmušo wa ka ga se o tšwago faseng leno . Ge mmušo wa ka o ka be o etšwa lefaseng leno , bahlanka ba ka ba ka be ba o hlabanela . Bjale mmušo wa ka ga se o tšwago mono .
43018037	Pilato a mmotšiša a re : Anthe o kgoši ? Jesu a fetola a re : O boletše ; ke kgoši . Ke se ke se tswaletšwego ; ke tletše sona lefaseng gore ke be hlatse ya therešo . Gomme mang le mang e lego wa therešo o kwa lentšu la ka .
43018038	Pilato a fetola a re : Therešo ke eng ? A realo a boela a tšwela go Bajuda a re : Nna ga ke hwetše molato go yena , le ofe .
43018039	Fela , go na le motlwae wa gore ke le lokollele motho ka monyanya wa Paseka . Bjale a le rata ge nka le lokollela kgoši ya Bajuda ?
43018040	Ba buša ba goa bohle , ba re : E se be yo ! A e be Baraba ! Gomme Baraba eo e be e le mohlakodi .
43019001	Ya ba gona Pilato a mo tšerego a mo otla .
43019002	Bahlabani ba loga mphapahlogo ka meetlwa , ba o bea hlogong ya gagwe , ba mo apeša kobo ya matsaka .
43019003	Ba tla ba re : Dumela , Kgoši ya Bajuda ! Ba mo phasola dithama .
43019004	Pilato a buša a tšwa , a bolela a re : Bonang , ke mo tliša fa ntle go lena , gore le tsebe gobane ga go molato wo ke o hwetšago go yena .
43019005	Jesu a tla a rwele mphapahlogo woo wa meetlwa , a apere kobo yeo ya matsaka . Pilato a re : Bonang , ke motho mang !
43019006	Baperisita ba bagolo le bahlanka , ge ba mmona , ba goa ba re : Mmapole , mmapole ! Pilato a re : Gona mo tšeeng lena , le mmapole . Ge e le nna ga ke hwetše molato go yena .
43019007	Bajuda ba fetola ba re : Re na le molao wo o rego , o swanetše go bolawa , gobane o itirile morwa wa Modimo .
43019008	Bjale Pilato ge a ekwa tšeo , ya ba gona a boifago .
43019009	A boela ngwakong wa kahlolo , a botšiša Jesu a re : O wa go kae ? Mme Jesu a se fetole .
43019010	Pilato a ba a re : A ga o bolele le nna ? A ga o tsebe ge ke na le maatla a go go lokolla , le maatla a go go bapola ?
43019011	Ke mo Jesu a fetotšego a re : O ka be o se ne maatla a go ntira selo le sefe , ge o ka be o sa ka wa a fiwa a etšwa legodimong . Ke ka baka leo molato o mogolo e le wa bao ba nkgafetšego wena .
43019012	Go tloga moo Pilato a phegelela go mo lokolla . Fela , Bajuda ba goa ba re : Ge o ka lokolla motho e , gona ga o motho e a kwanago le Kesara , gobane mang le mang e a itirago kgoši , o lwa le Kesara .
43019013	Pilato ge a ekwa ba realo , a ntšhetša Jesu ntle , a dula sedulong sa kahlolo , felo ga mathudi , mola Sehebere ba rego ke Gabatha .
43019014	E be e le letšatši la go itokišetša Paseka , e nyakile go ba nako ya go selela . Pilato a re : Šeowe kgoši ya lena !
43019015	Bajuda ba goa ba re : Mo tloše ! Mo tloše ! Mmapole ! Pilato a re : A ke bapole kgoši ya lena ? Baperisita ba bagolo ba fetola ba re : Ga re na kgoši ge e se Kesara .
43019016	Ya ba gona a mo gafelago bona gore a bapolwe . Ba tšea Jesu ba tloga nae .
43019017	Jesu a ya a rwele sefapano sa gagwe . Ba tšwela , felo mo ba rego ke Legateng . Ka Sehebere ba re ke Gologotha .
43019018	Gona moo ba mmapola ; gwa bapolwa le ba bangwe ba babedi ba bewa thoko ye le ye , Jesu a ba gare .
43019019	Pilato a ngwala lengwalo , a le bea nthleng ya sefapano ; a ngwala a re : JESU WA NATSARETHA KGOŠI YA BAJUDA .
43019020	Bajuda ba bantši ba bala lengwalo leo , gobane felo mo Jesu a bapotšwego , e be e le kgauswi le motse ; gomme le be le ngwadilwe ka Sehebere le ka Segerika le ka Seroma .
43019021	Baperisita ba bagolo ba Bajuda ba tla go Pilato ba re : Se ngwale o re : kgoši ya Bajuda . O nke o re : O itše ke nna kgoši ya Bajuda .
43019022	Pilato a fetola a re : Se ke se ngwadilego ke se ngwadile .
43019023	Bahlabani ge ba feditše go bapola Jesu , ba tšea diaparo tša gagwe , ba di aroganya karolo tše nne , mohlabani a tšea karolo . Ba tšea le yona kobo . Yona e be e se na moroko , e logilwe go tloga godimo go ya mo go fela .
43019024	Ba botšana ba re : A re se e gagoleng . A re direng matengwa , re bone ge e tlo ba ya mang . E be e le gore go phethege lengwalo le le rego : Ba abelane diaparo tša ka ; mme kobo ya ka yona ba e direla matengwa . Ke tšona tše bahlabani ba di dirilego .
43019025	Mo sefapanong sa Jesu go be go eme mmagwe , le ngwanabommagwe , le Maria mogatša Kleopa , le Maria Magdalena .
43019026	Jesu ge a bona mmagwe , le morutiwa yo a bego a mo rata a eme le yena , a bolela le mmagwe a re : Mosadi , morwa wa gago šoo .
43019027	A tsebo bolela le morutiwa eo , a re : Mmago šoo ! Go tloga ka nako yeo morutiwa eo a mo iša gagabo .
43019028	Ge go fetile lebaka , ge Jesu a tseba gore go phethegile tšohle gore go phethege mangwalo , a re : Ke nyorilwe !
43019029	Go be go beilwe pitša e nago le mokgope gona moo . Ba tšea motšitla , ba o ina mokgopeng , ba o hlomela lehlakeng , ba o iša molomong wa gagwe .
43019030	Gomme Jesu ge a nwile mokgope woo , a re : Go phethegile , a duta hlogo a neela moya .
43019031	Bjale Bajuda , ka go re mebele e se ke ya dula e bapotšwe difapanong ka la Sabatha , ka gobane Sabatha ya tšatši leo e be e le e kgolo , e šetše e le letšatši la go itokišetša yona , — ba kgopela Pilato ba re ba ba bapotšwego ba robje maoto , ba kgone ba fegollwa .
43019032	Bahlabani ba tla ba roba maoto a wa pele , le a wa bobedi a bego a bapotšwe nae .
43019033	Ge ba etla go Jesu , ba hwetša a šetše a hwile ; ba lesa go mo roba maoto .
43019034	E mongwe wa bahlabani a mo phula lehlakore ka lerumo , gwa napa go etšwa madi le meetse .
43019035	E a di bonego e bile hlatse ya tšona ; mme bohlatse bja gagwe ke bja go rereša . O tseba ge a bolela therešo , gore le lena le dumele .
43019036	Dilo tše di diregile gore go phethege lengwalo le le rego : O se ke wa roba lešapo la yona .
43019037	Le gona go na le lengwalo le lengwe le le rego : Ba tlo lebelela yo ba mo hlabilego .
43019038	Ge go fetile lebaka , Josefa wa Arimathea , e bego e le morutiwa wa Jesu , gomme a ikutile ka go boifa Bajuda , a tla a kgopela Pilato mmele wa Jesu . Pilato a dumela . Josefa a tla a fegolla mmele wa Jesu .
43019039	Gwa tla le Nikodemo . Ke yola wa go tla go Jesu bošego . Yena a tla le ditlolo tše di hlakantšhitšwego le dinoko , tše e nyakilego go ba tša diponto tše lekgolo .
43019040	Ba tšea mmele wa Jesu , ba o phuthela ka mašela le dinoko tšeo ; ba dira ka mokgwa wa Bajuda wa go boloka mohu .
43019041	Gomme felo moo Jesu a bego a bapotšwe gona , go be go le serapa . Serapeng seo go be go le lebitla le lefsa , le go sešogo gwa bewa motho go lona .
43019042	Ke gona moo ba beilego Jesu gona , ka gobane lebitla leo le be le le kgauswi , le gona e be e le letšatši la Bajuda la go itokiša .
43020001	Ka la pele la go hlatlama Sabatha , e sa le lerotho , Maria Magdalena a tla lebitleng , a bona lebje le tlošitšwe lebitleng .
43020002	A napa a kitima a tla go Simone Petro , le go morutiwa eo Jesu a bego a mo rata , a bolela a re : Ba ntšhitše Morena lebitleng ; gomme mo ba mmeilego ga re go tsebe .
43020003	Petro le morutiwa eo ba tšwa ba ya lebitleng .
43020004	Ba ya ka go kitima ka babedi . Morutiwa eo e mongwe a šia Petro , a fihla pele lebitleng .
43020005	A inama a nyarela , a bona mašela a beilwe ; mme a se ke a tsena .
43020006	Petro , a mo šetše nthago , a fihla a tsena lebitleng , a bona mašela a beilwe .
43020007	Lešelana le bego le le hlogong ya Jesu , a bona le sa ka la bewa le mašela a mangwe , le mennwe le beilwe thoko .
43020008	Le morutiwa eo wa go fihla pele lebitleng , a tsena , a bona a dumela .
43020009	Gobane ba be ba sešo ba hlaologanya lengwalo le le rego o swanetše go tsoga bahung .
43020010	Barutiwa bao ba boela gae .
43020011	Maria yena o be a eme ka ntle ga lebitla , a lla . A sa lla a inama a nyarella lebitleng .
43020012	A bona barongwa ba babedi ba ba bego ba apere bošweu ba dutše moo mmele wa Jesu o bego o beilwe gona , e mongwe ka hlogong , e mongwe ka maotong .
43020013	Ba mmotšiša ba re : Mosadi , o llelang ? Yena a re : Ba tšere mong wa ka ; mme ga ke tsebe mo ba mmeilego .
43020014	Ge a sa realo a retologa , a bona Jesu a eme moo , mme a se tsebe ge e le Jesu .
43020015	Jesu a mmotšiša a re : Mosadi , o llelang ? Maria a sa re ke moloti wa serapa , a re : Morena , ge o mo tlošitše , mpotše mo o mmeilego , ke tle ke mo tšee .
43020016	Jesu a re : Maria ! Maria a retologa , a bolela ka Sehebere , a re : Rabuni , ke gore : Moruti .
43020017	Jesu a bolela nae a re : Se ntshware ; gobane ke sa tlo rotogela go Tate . Sepela o ye go bana bešo , o ba botše o re : Ke rotogela go Tate , le go Tataweno , go Modimo wa ka , le go Modimo wa lena .
43020018	Maria a tla a botša barutiwa a re : Ke bone Morena , mme tše a ntaetšego šedi .
43020019	Ka mantšiboa a lona tšatši leo la go hlatlama la Sabatha , mejako ya mo barutiwa ba phuthegetšego gona e tswaletšwe ka go boifa Bajuda , Jesu a tla a ema mo gare , a ba dumediša a re : Khutšo a e be go lena !
43020020	A realo a ba laetša diatla le lehlakore la gagwe . Ke gona barutiwa ba thabilego ge ba bona Morena .
43020021	Jesu a boela a re : Khutšo a e be go lena . Bjale ka ge Tate a nthomile , bjale nna ke roma bolena .
43020022	Ge a realo a ba budulela , a re : Amogelang Moyamokgethwa .
43020023	Bao le ba rolago dibe ba rotšwe ; bao le sa ba rolego , ga ba rolwa .
43020024	Tomase , e mongwe wa ba lesome le metšo e mebedi , e a bitšwago ka la Didimo , o be a se gona ge Jesu a etla .
43020025	Barutiwa ba bangwe ba mmotša ba re : Re bone Morena . Yena a re : Ge ke sešo ka bona mabadi a dimapolo diatleng tša gagwe , ka iša monwana mo mabading a dimapolo , ka iša seatla lehlakoreng la gagwe , nka se ke ka dumela .
43020026	Ge go fetile matšatši a seswai barutiwa ba gagwe ba be ba le ngwakong gape , le Tomase a na le bona . Jesu a tla mejako e tswaletšwe , a ema mo gare , a ba dumediša a re : Khutšo a e be go lena !
43020027	A tsebo bolela le Tomase a re : Tliša monwana wa gago , o bone diatla tša ka . O tliše seatla sa gago , o se iše lehlakoreng la ka ; mme o se be moganyetši , o be modumedi .
43020028	Tomase a fetola a re : Morena wa ka ! Modimo wa ka !
43020029	Jesu a re : Tomase ! O dumela o mpone . Ba lehlogonolo ke ba dumetšego ba sa bona .
43020030	Mehlolo ye Jesu a e dirilego a bonwa ke barutiwa ba gagwe ke e mentši , ye e sa kago ya ngwalwa pukung ye .
43020031	Gomme tše di ngwadilwego ke tša gore le dumele ge Jesu e le yena Kriste , le gore ka go dumela le be le bophelo ineng la gagwe .
43021001	Ge go fetile lebaka , Jesu a boela a iponatša go barutiwa ba gagwe lewatleng la Tiberia . Tša ge a iponatša moo šedi :
43021002	Simone Petro , le Tomase wa go bitšwa ka la Didimo , le Nathanaele wa Kana wa Galilea , le barwa bala ba Tsebedeo , ba be ba le gammogo .
43021003	Simone Petro a bolela nabo a re : Nna ke yo rea dihlapi . Bona ba re : Le rena re ya nago . Ba tšwa ba namela leaselawatle ; mme bošego bjoo ba se sware selo .
43021004	Ya re ge go šetše go esa , Jesu a ema lebotong , barutiwa ba se tsebe ge e le yena Jesu .
43021005	Jesu a bolela nabo a re : Bana ba ka ! A ga le na sešeba ? Ba fetola ba re : Aowa .
43021006	Jesu a re : Lahlelang malokwa ka lehlakoreng le letona la leselawatle ; ke mo le tlogo swara . Ba a lahlela gona , ba šitwa le go a goga ka bontši bja dihlapi .
43021007	Ke mo morutiwa eo Jesu a bego a mo rata a boletšego le Petro a re : Ke Morena . Petro a re go kwa ge e le Morena , a itlema ka seaparo , gobane o be a hlobotše , a napa a ikušetša lewatleng .
43021008	Barutiwa ba bangwe ba tla ka leselawatle ; gobane e be e se kgole le naga , e be e ka ba kgato tše makgolo a mabedi .
43021009	Bjale ge ba fologela nageng , ba bona go le mollo wa magala , go šimetšwe hlapi le senkgwa .
43021010	Jesu a re : Tlišang tše dingwe tša dihlapi tše le tšwago go di swara .
43021011	Petro a namela , a gogela malokwa fase a tletše dihlapi tše kgolo , e le tše lekgolo le nago le masome a mahlano a metšo e meraro ; gomme le ge e le tše kao , malokwa a se gagoge .
43021012	Jesu a re : Tlang re fihloleng . Gwa se be le o tee wa barutiwa ba gagwe e a lekilego le go re : O mang ? Gobane ba tsebile ge e le yena Morena .
43021013	Jesu a tla , a tšea senkgwa a ba nea , le hlapi a e dira ka mokgwa woo .
43021014	E be e šetše e le la boraro ge Jesu a iponatša go barutiwa ba gagwe a tsogile bahung .
43021015	Ge ba feditše go fihlola , Jesu a bolela le Simone Petro a re : Simone Morwajona ! A o nthata go fetiša ba ? Petro a re : E Morena , o tseba gobane ke a go rata . Jesu a re : Fudiša dikwanyana tša ka .
43021016	A boela a mmotšiša la bobedi a re : Simone Morwajona ! A o a nthata ? Petro a re : E Morena , o tseba gobane ke a go rata . Jesu a re : Diša dinku tša ka .
43021017	A mmotšiša la boraro a re : Simone Morwajona ! A o a nthata ? Petro a hlokofala ge a mmotšiša la boraro a re : A o a nthata ; a fetola a re : Morena , o tseba tšohle , o tseba gobane ke a go rata . Jesu a re : Fudiša dinku tša ka .
43021018	Ruri , ruri , ke a go botša , mola o sa le e mofsa , o be o itlema matheka ka noši , wa ikela mo o bego o go rata . E tlo re ge o tšofetše , o tlo ntšha matsogo a gago , mme wa tlengwa ke e mongwe , a go iša mo o sa go ratego .
43021019	Ge a realo e be e le go mo swantšhetša lehu le yena Petro a tlogo godiša Modimo ka lona . Ge a itšalo a re : Ntatele .
43021020	Petro ge a retologa , a bona morutiwa yola Jesu a bego a mo rata , a latela . Ke yola a bego a batagane le Jesu ba le salalelong , a botšiša Jesu a re : Morena , ke mang a tlogo go eka ?
43021021	Petro a re go mmona , a botšiša Jesu a re : Morena , gomme eo o tlo reng ?
43021022	Jesu a re : Ge nka rata gore mohla ke tlago ke mo hwetše a le gona , a ke taba ya gago ? Wena ntatele .
43021023	Ke mo go tšwago morero mo go badumedi , wa go re morutiwa eo a ka se ke a hwa . Fela , Jesu ga a ka a re : A ka se ke a hwa ; o itše : Ge nka rata gore mohla ke tlago ke mo hwetše a le gona , a ke taba ya gago ?
43021024	Morutiwa eo ke yena e lego hlatse ya ditaba tše ; ke yena a di ngwadilego . Gomme re tseba gobane bohlatse bja gagwe ke bja go rereša .
43021025	Go sa na le tše dingwe tše ntši tše Jesu a di dirilego , tše e rego ge di ka ngwalwa ka go hlatlamana ga tšona , nna ke re lefase le ka se akaretše mangwalo ao a bego a ka ngwalwa .
44001001	Theofilo wa ka ! Ka taodišo ya pele ke go anegetše tšohle tša ge Jesu a thoma go dira le go ruta .
44001002	Ka di fihliša tšatšing leo a rotošitšwego ka lona , baapostola ba a ba kgethilego a ba laetše ka Moyamokgethwa .
44001003	Ke bona ba a iponaditšego go bona mola a sa tšo tlaišwa , ba ba dihlatse tša gagwe ge a phela , ka ge ba mmone gantši ka matšatši ao a masome a mane , a ba botša tša mmušo wa Modimo ,
44001004	A na le bona a ba laela a re ba se tloge Jerusalema , ba dule gona , a re : Letelang tše Tate a le holofedišitšego , tše le di kwelego go nna .
44001005	Gobane Johane , yena o kolobeditše ka meetse ; ge e le lena le tlo kolobetšwa ka Moyamokgethwa ge go fetile matšatši a sego makae .
44001006	A na le bona ka mokgwa woo , ba mmotšiša ba re : Morena ! Mmušo wa Isiraele a o tlo o tsoša lebakeng leno ?
44001007	Yena a re : Ga se taba ya lena go tseba mehla le mabaka a Tate a a beilego ka maatla a gagwe yena mong .
44001008	Lena le tlo fiwa maatla ge Moyamokgethwa o theogela go lena , la tlo ba dihlatse tša ka motseng wa Jerusalema le nageng ka moka ya Juda le ya Samaria , go fihla magomong a lefase .
44001009	Ge a sa tšo realo , a rotošwa ba mo lebeletše ; leru la mo tšea , ba se hlwe ba mmona .
44001010	Ba sa fela ba mo tsepeletše a eya legodimong , ba bona banna ba babedi ba eme le bona , ba apere bošweu .
44001011	Bona bao ba bolela ba re : Lena banna ba Galilea ! Le emetšeng le lelaletše legodimong ? Yena Jesu yo , e a tlošitšwego go lena a išwa legodimong , o tlo boa ka wona mokgwa wo le mmonego a eya legodimong ka wona .
44001012	Ba tloga thabeng yeo ye ba rego ke ya Mehlware e lego kgauswi le Jerusalema , ke leeto la Sabatha fela ge motho a eya gona ; ba boela Jerusalema .
44001013	Ba fihla ba namela ngwakong wa godimo , mo ba bego ba dula gona , e le Petro le Jakobo le Johane le Andrea le Filipi le Tomase le Baratholomeo le Mateo morwa wa Alifeo le Simone Tselote le Juda ngwanabo Jakobo .
44001014	Ke bona ba bego ba fela ba tiišetša go rapela le go kgopela ba le pelotee , gammogo le basadi ba bangwe , le Maria mmago Jesu , le bana babo .
44001015	Mehleng yeo Petro a ema gare ga barutiwa ba kgobokane e nyaka go ba ba lekgolo le masome a mabedi ; a bolela a re :
44001016	Banna ba gešo ! Go be go swanetše gore mangwalo a phethege ; ke ra ao Moyamokgethwa o a boletšego ka molomo wa Dafida a šupa Judase , e a tlilego a ba moetapele wa ba go swara Jesu .
44001017	O be a balwa le rena ; o be a gafetšwe modiro le rena .
44001018	Bjale monna eo o rekile tšhemo ka moputso wa bokgopo , a yo koduma ka hlogo , a palega ka bogare , mala a gagwe ka moka a gorometšega .
44001019	Taba yeo e tumile go bohle ba ba agilego Jerusalema ; le bjale tšhemo yeo ka polelo ya bona ba re ke Hakeldama , ke go re Tšhemo ya madi .
44001020	Gobane pukung ya Dipesalome go ngwadilwe gore : Boago bja gagwe a e be lešope , go se be e a dulago gona . Le lengwe la re : Kabelo ya gagwe e newe o šele .
44001021	Bjale a re nyakeng go banna ba ba sepetšego le rena lebakeng ka moka la ge Morena Jesu a etšwa a boa a na le rena .
44001022	Go tloga ka kolobetšo ya Johane , go fihla tšatšing leo a tlošitšwego go rena a išwa legodimong ka lona . Re nyake wa go tlo ba hlatse le rena ya go re , Morena o tsogile bahung .
44001023	Ba hlaola ba babedi , Josefa wa go bitšwa ka la Barasaba a reetšwe la Justo , le Mathia .
44001024	Ba rapela ba re : Wena Morena o tsebago dipelo tša bohle ! Šupa yo o mo hlaolago go ba babedi ba ,
44001025	gore a fiwe modiro le thomo ye Judase a e arogilego , a ya mo a ilego .
44001026	Ba ba diriša matengwa , a ntšha Mathia . Ke moka ba mmala le baapostola ba lesome le motšo o tee .
44002001	Ge letšatši la Pentekoste le fihlile , ba be ba le mmogo ka moka ba le pelotee .
44002002	Ba tšhoga go kwala modumo o tšwago legodimong , eke ke wa ledimo le maatla le le tšutlago , wa tlala ngwako ka moka wo ba dutšego go wona .
44002003	Ba bona go hlahlamologa maleme a kaga dikgabo tša mollo ; a tla a dula godimo ga e mongwe le e mongwe wa bona .
44002004	Ka moka ba tlala Moya wo Mokgethwa ; ba thoma go bolela ka maleme a šele , ka mo Moya o ba fago go bolela ka gona .
44002005	Go be go na le Bajuda ba ba dutšego Jerusalema , banna ba ba boifago Modimo , ba ditšhaba tšohle tša ka tlase go legodimo .
44002006	Ge modumo woo o kwala , gwa bokana mašaba a batho ; ba tšhoga ge mang le mang a ekwa ba bolela ka mmolelo wa gabo .
44002007	Ka moka ba tlalelwa ba tlabega , ba botšišana ba re : Bonang ! Ba ba bolelago bao a ga se ba Galilea ka moka ga bona ?
44002008	Ke go reng ge ka moka ga rena re ekwa ba bolela ka mmolelo wa gešo wo re tswaletšwego go wona .
44002009	Re Bapareta , le Bameda , le Baelama , le ba agilego Mesopotamia , le Juda , le Kapadokia , le Ponto , le Asiana .
44002010	le Firigia , le Pamfilia , le Egipita , le dinageng tša Libia thoko ya Kirene , le ba ba diiletšego Roma .
44002011	Re Bajuda le basokologi , Bakereta , le Baarabia . Re kwa ba bolela matete a Modimo ka mebolelo ya gešo .
44002012	Bohle ba tlalelwa ba gakanega ; ba botšišana ba re : Dilo tše di iša kae ?
44002013	Ba bangwe ba ba kwera ba re : Ba hoše beine e bose .
44002014	Petro a ema a na le ba lesome le motšo o tee , a hlaboša lentšu a re : Lena banna ba Juda , le ba agilego Jerusalema bohle , taba ye a e tsebje ke lena ; mantšu a ka a a tsene ditsebeng tša lena .
44002015	Ge le re batho ba ba boilwe , ga go bjalo ; hleng e sa le nako ya boraro ya letšatši .
44002016	Dilo tše ke tše moporofeta Joele a di boletšego a re :
44002017	Tšeo di tlogo direga mehleng yeo ya bofelo šedi : O realo Modimo ; o re : Nama yohle ke tlo e tšhela Moya wa ka ; mme barwa ba lena le barwedi ba lena ba tlo porofeta ; masogana a lena a tlo bona dipono ; ba bagolo ba lena ba tlo lora diloro ;
44002018	le balata ba lena ba banna le ba basadi ke tlo ba tšhela Moya wa ka mehleng yeo , ba tlo porofeta .
44002019	Mme ke tlo dira mehlolo kua legodimong le mo lefaseng , madi le mollo le mekubego ya meuši .
44002020	Letšatši le tlo fetoga leswiswi , kgwedi ya ba madi , ge go fihla tšatši le legolo le le šiišago la Morena .
44002021	Gomme ba ba tlogo phološwa ke ba ba rapelago ina la Morena .
44002022	Lena banna ba Isiraele , kwang ditaba tše : Tša Jesu wa Natsaretha , monna eo Modimo a mo tsebaditšego mo go lena ka ditiro tše maatla le ka mehlolo le ka dika tša go mo hlatsela , tše Modimo a di dirilego ka yena gare ga lena , lena beng le a di tseba .
44002023	Yena eo le mo tšere ka matsogo a bantlegamolao , la mmapola , la mmolaya ; gwa ba bjalo gore go phethege le Modimo a le tlemilego a tseba gore o tlo gafiwa .
44002024	Yena eo Modimo o mo tsošitše , o mo hunolotše mahloko a lehu ; gobane go be go sa kgonege ge lehu le ka dula le mo swere .
44002025	Hleng Dafida o mmoletše a re : Ke dula ke itebanya le Morena ; o hleng gaka ; nka se ke ka šutha .
44002026	Pelo ya ka e thabele tšona ; leleme la ka le hlaletše ; mme mmele wa ka o robala o iketlile .
44002027	Gobane moya wa ka o ka se ke wa o tlogela o le kua bodulabahu . O ka se ke wa lesa Mokgethwa wa gago a bona go bola .
44002028	Ntsebiše mmila wa bophelo ; pele ga gago go tlala mathabo .
44002029	Banna ba gešo , a nke ke le botšeng ka tlhathologanyo tša Dafida tatawešo e mogolo . Yena o hwile a fihlwa lebitleng ; le lehono lebitla la gagwe le sa le gona mo go rena .
44002030	Bjale , e le moporofeta , a tseba gore Modimo o mo enetše ka keno a re mo sedulong sa gagwe sa bogoši go tlo dula motlogolo wa gagwe .
44002031	O di bone di setla , a bolela go tsoga ga Kriste bahung , a re a ka se ke a leswa a le kua bodulabahu , mmele wa gagwe ga wa ka wa bona go bola .
44002032	Yena Jesu eo , Modimo o mo tsošitše bahung ; mme rena ka moka re dihlatse tša taba yeo .
44002033	Bjale ge a godišitšwe ka letsogo le letona la Modimo , mme kholofedišo yeo e bolelago Moyamokgethwa e le yena a bego a e tšere go Tatagwe , o tšholootše se le se bonago le se le se kwago lehono .
44002034	Gobane Dafida ga a ka a rotogela legodimong ; se a se boletšego sese , o itše : Morena o boditše mong wa ka a re : Dula ka letsogong la ka le letona ,
44002035	ke be ke dire manaba a gago bogato bja nao tša gago .
44002036	Ke gona , moloko ka moka wa Isiraele a o ke o tsebe ruri , gore Jesu eo le mmapotšego , ke yena yo Modimo a mmeilego a ba Morena , a ba yena Kriste .
44002037	Ge ba ekwa tšeo , tša ba hlaba dipelo , ba botšiša Petro le baapostola , ba re : Banna ba gešo , re tlo dirang ?
44002038	Petro a fetola a re : Sokologang ; ka moka le kolobetšwe leineng la Jesu Kriste , e be gona go lebalelwa dibe ; ke mo le tlogo fiwa neo ya Moyamokgethwa .
44002039	Gobane kholofedišo e era lena le bana ba lena , le ba lego kgole bohle , bao Morena Modimo wa rena a sa tlogo ba bitša ba tla .
44002040	Petro a realo a tiiša bohlatse ka mantšu a mangwe a mantši , a ba kgothatša a re : Tlang le phološwe , le tšwe molokong o kgopamilego wo .
44002041	Ba ba dumetšego polelo ya gagwe ka go rata , ba tlile ba kolobetšwa ; mohla woo gwa amogelwa batho ba e nyakilego go ba ba dikete tše tharo .
44002042	Bona bao ba dula e le ba go rutwa ke baapostala , ba dula e le ba go kwana , ba go ngwatha senkgwa ba le dithapelong .
44002043	Dipelo tša bohle tša swarwa ke poifo ; gwa dirwa mehlolo e mentši ke baapostola , le dika tša bohlatse moo motseng wa Jerusalema .
44002044	Mme badumedi ka moka ba be ba kwana ; dilo tša bona tšohle ba di hlakanya ya ba tša bohle .
44002045	Ba rekiša maruo le dithoto tša bona , ba hlallela bohle ka mo motho ba bego ba mmona a hloka .
44002046	Ba be ba sa lape go tla Ntlongkgethwa ka mehla , e le ba go kwana , ba go ngwatha senkgwa malapeng a bona .
44002047	Ba eja dijo tša bona ba thabile , ba se na pelaelo , ba reta Modimo , ba ratwa ke batho ka moka . Mme phuthegong yeo , Morena ka mehla a eketša ba ba phološwago .
44003001	Petro le Johane ba kile ba rotogela Ntlongkgethwa , e le nako ya senyane , ya thapelo .
44003002	Gomme go be go na le monna e a belegwego e le segole , yo ba bego ba mo rwala ba mmea mojako wa Ntlokgethwa , wo ba rego ke mojako o botse , gore a lope dineo tša kgaugelo go ba ba tsenago Ntlongkgethwa .
44003003	Yena eo a re go bona Petro le Johane ge ba tsena Ntlongkgethwa , a ba kgopela neo .
44003004	Petro a mo iša mahlo , a bolela a re : Re gadime !
44003005	Motho eo a ba lebelela a holofetše gore ba tlo mo nea selo .
44003006	Petro a re : Silifera le gauta ga ke na natšo . Se ke nago le sona ke a go nea : Ka leina la Jesu Kriste wa Natsaretha tsoga o sepele !
44003007	A mo swara ka seatla se setona , a mo emiša ; mme maoto a gagwe le dikokoilane tša gagwe tša napa tša tia ,
44003008	a nanoga a ema , a sepela , a tsena Ntlongkgethwa le bona , a tšama a sela , a reta Modimo .
44003009	Batho ka moka ba mmona a sepela a reta Modimo .
44003010	Le gona ba be ba mo tseba ge e le yena a bego a duletše dineo mojakong o botse , wa Ntlokgethwa ; ba golelwa ke go tšhoga le go tlabega ka tše di diregetšego motho eo .
44003011	Bjale , ka gobane segole seo se fodišitšwego se gomarela Petro le Johane , batho ka moka ba tla go bona , ba kgobokana mo mathuding a ba rego ke mathudi a Salomo , ba tla ba tlabegile ruri .
44003012	Petro ge a di bona , a bolela le batho bao a re : Lena banna ba Isiraele , le kgotsetšang taba ye ? Le reng le lebelela rena , eke go dirile rena ka maatla a rena , goba ka borapedi bja rena ge motho e a sepela ?
44003013	Modimo wa Aborahama le Isaka le Jakobo , yena Modimo wa botatawešo , o neile Jesu mohlanka wa gagwe letago , yena eo le mo gafetšego Pilato , la mo lahla pele ga gagwe , mola Pilato a ahlola a re a a lokollwe .
44003014	Le lahlile yena Mothomokgethwa Moloki , la kgopela go setšwa ka senokwane sela ,
44003015	la bolaya yena mong wa bophelo . Yena eo Modimo o mo tsošitše bahung ; mme rena re dihlatse tša taba yeo .
44003016	Gomme motho yo le mmonago le mo tseba , ke leina la Jesu le mo tiišitšego ka tumelo . Ke tumelo ka lona leina la gagwe e mo neilego go fola sa ruri , ka mo le di bonego bohle .
44003017	Gomme bjale , bana bešo ! Ke tseba gore tše le di dirilego , le di dirišitšwe ke go se tsebe , le bagolo ba lena le bona .
44003018	Modimo yena a phetha ka mokgwa woo tše a bego a di boletše pele ka melomo ya baporofeta ba gagwe bohle , a re : Kriste o tlo tlaišega .
44003019	Ke gona itsholeng gee , le sokologe , gore le phumolwe dibe tša lena .
44003020	Gore go tle mabaka a tapologo e tšwago go Morena , ge a tlo roma Jesu Kriste , yo a mmeetšego bolena .
44003021	Gomme yena , legodimo le swanetše go ba le mo gorošitše , go be go tle mabaka a go tsoša tšohle , a Modimo a a boletšego ka melomo ya baporofeta ba bakgethwa ba gagwe bohle .
44003022	Gobane Moše o boletše le botatawešo , a re : Morena Modimo wa lena o tlo le tsošetša Moporofeta e a swanago le nna e a tšwago mo gare ga lena le go bana beno ; yena eo le mo theetšeng ditabeng ka moka tše a tlogo le botša tšona .
44003023	Gomme motho e a sa kwego Moporofeta eo , o tlo kgaolwa setšhabeng .
44003024	Baporofeta bohle , go tla ka Samuele , le ba ba mo hlatlamilego ba bolela , ba šupile tša ona matšatši a .
44003025	Mme lena le bana ba baporofeta bao , le ba kgwerano ye Modimo a e tlemilego le botatawešo ge a bolela le Aborahama , a re : Meloko ka moka ya lefase e tlo šegofatšwa ka peu ya gago .
44003026	Bjale ge Modimo a tsošitše ngwana wa gagwe , o diretše bolena ; o thomile ka bolena , a mo roma gore a le šegofatše , gore a sokolle bohle , mang le mang a fularele bokgopo bja gagwe .
44004001	Ya re ba sa bolela le setšhaba , gwa fihla baperisita ba ema moo ba na le tona ya Ntlokgethwa ,
44004002	ba tla ba tletše pelo ka ge baapostola ba ruta setšhaba ba bolela Jesu ba re o tsogile bahung .
44004003	Ba ba swara ba ba iša kgolegong ba lala moo ; ka gobane e be e šetše e le mantšiboa .
44004004	Go bala ba go kwa lentšu , ba bantši ba dumela ; palo ya banna ya ba dikete tše tlhano .
44004005	Ka moswana bagolo ba setšhaba ba bokana Jerusalema ba na le matona le bamangwalo ,
44004006	ba na le Hanna moperisita e mogolo le Kayafa , le Johane , le Alesandere , le ba moloko wa moperisita e mogolo .
44004007	Baapostola ba bewa gare , ba botšišwa gwa thwe : Tše le di dirago le di dira ka maatla afe le ka leina la mang ?
44004008	Ke mo Petro a boletšego a tletše Moyamokgethwa , a fetola a re : Lena marena le bagolo ba setšhaba sa Isiraele ,
44004009	Lehono re sekišwa ka baka la modira o botse wo o diretšwego motho wa sekoka . Le re o fodišitšwe ke mang ?
44004010	Tsebang ge , lena setšhaba ka moka sa Isiraele : Ge motho e a ema fa pele ga lena a fodile , ke ka leina la Jesu Kriste wa Natsaretha , yo le mmapotšego , yo Modimo a mo tsošitego bahung .
44004011	Ke yena leswika le baagi ba le nyaditšego ; le bile motheo wa sekhutlo .
44004012	Ga go phološo go e mongwe ; le gona ka tlase go legodimo ga go leina le lengwe le batho ba le neilwego , le re kago phološwa ka lona .
44004013	Ge ba bona Petro le Johane ba bolela ba thabile , mola ba boditšwe gore ga se batho ba mangwalo , ga se barutegi , ba kgotsa ; le gona ba be ba tseba ge e le ba ba bego ba na le Jesu .
44004014	Ge ba bona le motho eo a fodišitšwego , a eme le bona , ba hloka sa go phema .
44004015	Ba re ba ntšhetšwe ntle , gwa šala ba lekgotla , ba eletšana ba re :
44004016	Batho ba re tlo ba dirang ? Gobane bohle ba ba agilego fa Jerusalema ba tseba ge mohlolo wo o bonagalago o dirilwe ka bona ; mme re ka se kgone go ganetša fao .
44004017	Fela , a re ba tšhošeng , gore dilo tše di se ke tša enela setšhaba , re ba kgaleme re re ba se ke ba hlwa ba bolela le motho tša leina leo .
44004018	Ba ba bitša , ba ba laela ba re , ba lese le go bolela dilo tšeo , ba se ke ba ba ba ruta ka leina la Jesu .
44004019	Petro le Johane ba fetola ba re : Ahlolang lena beng , le re botše ge go swanetše ge re kwa lena , ra lesa go kwa Modimo .
44004020	Ge e le rena ga re kgone go lesa go bolela tše re di bonego le tše re di kwelego .
44004021	Bona ba buša ba ba kgalema , ba tsebo ba lesa ba tloga , ba sa bone ka mo ba kago ba otla ka gona ka baka la setšhaba ; gobane batho bohle ba be ba reta Modimo ka tše di diregilego .
44004022	Gobane motho eo mohlolo wa go fodišwa o dirilwego go yena , e be e le monna wa nywaga e fetago masome a mane .
44004023	Petro le Johane ge ba lesitšwe , ba boela go ba gabo , ba ba anegela tše baperisita ba bagolo le ba bagolo ba di boletšego le bona .
44004024	Ba di kwa , ba hlatlošetša mantšu go Modimo ka bopelotee , ba re : Morena , wena o hlodilego legodimo le lefase le lewatle , le tšohle di lego mo go ona ,
44004025	o boletše ka molomo wa Dafida mohlanka wa gago wa re : Ba reng ba ditšhaba ba tsoša marole ? Dilete di reng di rera tša lefela ?
44004026	Magoši a lefase a a tsoga , le babuši ba lakana go lwa le Morena Motlotšwa wa gago .
44004027	Ka kgonthe ba bokane motseng wo , ba tsogela Jesu mohlanka wago e mokgethwa , e o mmeilego ; ke bo-Herode , le Pontio Pilato , le bantle ba na le dilete tša Isiraele .
44004028	Ya na ya ba go tšweletša tše di beilwego pele ke atla sa gago le morero wa gago , wa re di tlo ba gona .
44004029	Mme bjalo , Morena , bona kgalemo tša bona ; mme bahlanka ba gago o ba fe mafolofolo ruri , ba bolele ntšu la gago .
44004030	Emiša letsogo la gago batho ba fole ; go bonale dika tša bohlatse le mehlolo ka ina la Jesu mohlanka e mokgethwa wago .
44004031	Ya re ge ba feditše go rapela , felo mo ba bego ba phuthegetše gona gwa šišinyega ; ka moka ba tlala Moya o mokgethwa , ba bolela lentšu la Modimo ka mafolofolo .
44004032	Gomme lešaba la ba ba dumetšego e be e le ba pelo e tee le moya o tee . Go be go se motho e a rego dilo tše a nago natšo ke tša gagwe ; ba be ba re ke tša bohle .
44004033	Baapostola bona ba bea bohlatse ka maatla a magolo , bja go re Morena Jesu o tsogile bahung ; gomme botho bjo bo bego bo ba okametše e be e le bjo bogolo .
44004034	Gobane mo go bona go be go se mohloki , ka ge bohle ba bego ba na le naga goba ngwako , ba di rekiša , ba tliša theko ya thoto ye ba e rekišitšego .
44004035	Ba tla ba e bea fase pele ga baapostola , gomme motho a abelwa ka mo a bego a hloka .
44004036	Le Jose , yo baapostola ba mo reetšego la Baranaba ( ke go re Morwa khomotšo ) wa Molefi e a tswaletšwego Tsipero ,
44004037	o be a na le naga ; a e rekiša , a tliša tšhelete a e bea fase pele ga baapostola .
44005001	Monna e mongwe yo ba rego ke Anania , le yena a rekiša naga , a na le Safira mosadi wa gagwe .
44005002	A uta e nngwe ya ditšhelete tša yona a kwane le mosadi wa gagwe , a tliša karolo a e bea fase pele ga baapostola .
44005003	Petro a mmotšiša a re : Anania , ke go reng ge Sathane a tladitše pelo ya gago , wa tla wa aketša Moyamokgethwa , o ikaroletše theko ya naga ?
44005004	O reng o sa ka wa itulela le tšhemo ya gago mola e sa le ya gago . Le mola o e rekišitše , e be e sa le atleng tša gago . O reng ge pelong ya gago o eleletša tše o di dirago tše ? Ga o akele batho ; o akela Modimo .
44005005	Ya re ge Anania a ekwa mantšu ao , a wela fase a hwa . Batho ka moka ba welwa ke poifo e kgolo ge ba ekwa taba yeo .
44005006	Masogana a ema a mo rwala , a mo iša ntle , ba mmoloka .
44005007	Ge go fetile lebaka la nako tše tharo , gwa tla mosadi wa Anania , a tsena a sa tsebe se se diregilego .
44005008	Petro a mmotšiša a re : Mpotše ! A le rekišitše , naga yeo ka tše kao ? Mosadi a re : E , ka tše kao .
44005009	Petro a re : Le be le reng ge le lakana go leka Moya wa Modimo ? Tseba gore maoto a bao ba go fihla monna wa gago a mojako ; le wena ba tlo go rwala .
44005010	Ke ge a šetše a wela fase pele ga Petro , a hwa . Masogana ala a boa ; a hwetša a hwile ; ba mo rwala , ba yo mmoloka mo ba bolokilego monna wa gagwe .
44005011	Poifo e kgolo ya wela phuthego ka moka le bohle ba ba kwago taba ye .
44005012	Gwa dirwa mehlolo e mentši le dika tša bohlatse ka diatla tša baapostola mo setšhabeng ; ba fela ba phuthegela mathuding a Salomo , ka moka ga bona ba le pelotee .
44005013	Go ba bangwe go be go se e a betago pelo a fo ba tsena ; ge e le setšhaba se be se ba godiša .
44005014	Gomme ba ba dumelago ba fela ba ata , ba kopanywa le Morena , ya ba lešaba le lentši la banna le basadi .
44005015	Ba ba ba rwala balwetši ka malao , ba ba bea mekgotheng , gore e tle e re ge Petro a feta , moriti wa gagwe o apeše e mongwe wa bona .
44005016	Le ba metse ya mathoko ba kgobokana Jerusalema e le ba bantši , ba tliša balwetši ba bona le ba go tlaišwa ke meoya ya ditšhila , mme ba fodišwa bohle .
44005017	Gwa tsoga moperisita e mogolo le bohle ba ba bego ba na nae , ba e bego e le ba karogo ya basadutsei , ba tsoga ba tletše bogale .
44005018	Ba swara baapostola ba ba lokela kgolegong , ye go išwago batlengwa bohle go yona .
44005019	Gomme bošego gwa tla Morongwa wa Morena , a bula mejako , a ba ntšha a re :
44005020	Yang le eme Ntlongkgethwa , le botše setšhaba mantšu a bophelo bjo .
44005021	Ba kwa ge a realo , ba ya Ntlongkgethwa e sa le bosasa , ba ruta batho . Moperisita e mogolo ge a fihla le ba a nago le bona , ba rapa pitšo ya ba lekgotla la ba bagolo ka moka ba Baisiraele ; ba tsebo roma bahlanka ba re baapostola ba tlišwe .
44005022	Bahlanka ge ba fihla kgolegong , ba se ke ba ba hwetša gona ; ba boa ba laodiša ba re :
44005023	Kgolego yona re hweditše e tswaletšwe ka tlhokomelo , bahlapetši ba eme mejako . Ya re ge re bula , ra hwetša go se motho .
44005024	Baperisita ba bagolo , le tona ya Ntlokgethwa , ge ba ekwa taba ye , ba tšhoga ba re : Naa taba tše di iša kae ?
44005025	Ke ge go fihla motho e mongwe , a ba tsebiša a re : Banna bao le ba išitšego kgolegong , šebao Ntlongkwethwa ; ba eme ba ruta setšhaba .
44005026	Tona ya Ntlokgethwa ya ya le bahlanka , ya ba tliša e sego ka šiši , gobane ba be ba boifa setšhaba gore se se tlo ba thuma ka maswika .
44005027	Ba ba tliša ba ba emiša gare lekgotleng . Moperisita e mogolo a ba botšiša .
44005028	A re : A ga ra ka ra le laela ka thata ra re le lese go ruta ka leina leo ? Bjale šefa , le tladitše motse wa Jerusalema ka thuto ya lena ; mme le rata gore madi a motho eo a re wele godimo .
44005029	Gwa fetola Petro , le baapostola ba bangwe , ba re : Mo go batho le Modimo , wa go kwešišwa ke Modimo .
44005030	Modimo wa botatawešo o tsošitše Jesu , yo le mmolailego le mo fegile kwateng .
44005031	Yena eo Modimo o mo godišitše , a mmea Mmuši le Mophološi , gore a nee Isiraele tshokologo le tebalelo ya dibe .
44005032	Gomme rena re dihlatse tša gagwe tabeng tšeo ; le wona Moyamokgethwa , wo Modimo a o neilego ba ba mo kwago , ke hlatse .
44005033	Ge ba ekwa ba realo , ba betwa ke dipelo , ba rata ge ba ka bolawa .
44005034	Gwa tsoga Gamaliele , e bego e le e mongwe wa bafarisei , moruti wa mangwalo , e a bego a ratwa ke setšhaba ka moka ; a ema lekgotleng , a re baapostola ba išwe ntle lebakanyana .
44005035	A tsebo bolela a re : Banna ba Isiraele ! Iphakgameleng tabeng ye ka se le tlogo se dira batho ba .
44005036	Mehleng yela go kile gwa tsoga Theuda , a itira e mogolo , a tlatšwa ke banna ba e bego e ka ba ba makgolo a mane . Yena o bolailwe , le ba ba bego ba mmotile ba gašantšwe , ya ba tša lefela .
44005037	Gwa tsebo tsoga Juda wa Galilea ; ke mehla yela ya ge batho ba ngwalwa ; a hlanoša batho ba bantši , ba ya le yena . Le yena o timetše ; le ba ba bego ba mmotile , ka moka ga bona ba tšitlantšwe .
44005038	Bjalo nna ke re : Tlogelang batho ba . Ba leseng ba sepele , gobane ge morero wo e le o tšwago bathong , o tlo senyega .
44005039	Ge o etšwa go Modimo , gona le ka se ke la kgona go o senya . Ba leseng , gore le se tlo hwetšwa le le ba ba lwago le Modimo .
44005040	Ba lekgotla ba mo dumela . Ba bitša baapostola , ba ba otla ka dikgati , ba ba iletša go ruta ka leina la Jesu ; ba kgona ba ba lesa ba tloga .
44005041	Baapostola ba tloga moo lekgotleng ba thabile ka go re , ge ba gobošitšwe ka baka la leina la Jesu , ke gona ge ba godišitšwe .
44005042	Mme ba se kgaotše go hlwa ba ruta Ntlongkgethwa le mo malapeng , ba fela ba kwatša Ebangedi ya gore Jesu ke yena Kriste .
44006001	Mehleng yeo ya ge barutiwa ba ata , gwa tsoga dipelaelo mo go Bagerika , ba tsota Bahebere ba re : Bahlologadi ba rena ba a tingwa , ge go ntšhiwa dikabelo tša matšatši .
44006002	Ba lesome la metšo e mebedi ba botha lešaba la barutiwa , ba bolela ba re : Ga go a loka ge re tlogela lentšu la Modimo , ra ba ba go abela batho dijo .
44006003	Ke gona , bana bešo , hlaolang banna ba ba šupago , ba ba tsebjago gore ba lokile ; ba ba tletšego Moyamokgethwa le bohlale , ba re kago ba gafela modiro woo .
44006004	Ge e le rena re tlo fela re tiišetša thapelong le modirong wa thuto .
44006005	Taba ye ya kgahla pitšo ka moka : Ba hlaola Stefano monna e a tletšego tumelo le Moyamokgethwa , le Filipi , le Prokoro , le Nikanoro , le Timone , le Paramena , le Nikolao mosokologi wa Antiokia .
44006006	Ba ba emiša pele ga baapostola ; mme bona ba ba rapelela ba ba bea diatla .
44006007	Gomme lentšu la Modimo la enela , palo ya barutiwa ya ba e kgolokgolo motseng wa Jerusalema . Le lešaba le lentši la baperisita la bušwa ke tumelo .
44006008	Stefano yena , ka go tlala tumelo le maatla , a dira mehlolo e megolo le dika tša bohlatse mo setšhabeng .
44006009	Gwa tsoga ba bangwe ba thuto ya Balibertini , le ya Bakirene , le ya ba Alesandria , le ya ba Tsilitsia le Asiana , ba tla ba fetolana le Stefano .
44006010	Ba šitwa go fenya bohlale bja gagwe le moya wo a bego a bolela ka wona .
44006011	Ba ya ba hlohleletša banna ba bangwe ba ba rego : Re mo kwele ge a bolela mantšu a go goboša Moshe le Modimo .
44006012	Ba ferekanya setšhaba le ba bagolo le bamangwalo , ba mo wela godimo ba mo goga , ba mo iša lekgotleng .
44006013	Ba tšweletša dihlatse tša maaka , tša re : Motho e ga a kgaotše go bolela mantšu a go goboša Ngwako o mokgethwa le Molao .
44006014	Rena re mo kwele ge a re : Jesu wa Natsaretha o tlo phušola felo fa , a šatoša melao ye re e neilwego ke Moshe .
44006015	Bohle ba lekgotleng ge ba mo hlaba ka mahlo , ba bona sefahloga sa gagwe se swana le sefahlogo sa morongwa .
44007001	Moperisita e mogolo a re : A taba tšeo di dutše bjalo ?
44007002	Stefano a fetola a re : Banna ba gešo le Botate ! Modimo wa letago o iponaditše go Aborahama tatawešo mola a sa le kua Mesopotamia , a sešo a aga Harane .
44007003	A mo laela a re : Tlogela lefase la geno , le metswalo ya gago , o ye nageng ye ke tlogo go laetša yona .
44007004	Ya ba gona a tlogago nageng ya Bakaladea , a aga Harane . Ge tatagwe a hwile , Modimo a mo tloša fao , a mo tliša nageng yeno le agilego go yona bjale .
44007005	A se mo arolele karolo mo go yona , le ge e ka ba bophara bja lwao ; a fo mo holofediša a re o tlo mo fa naga ye ya ba ya gagwe le ya bana ba gagwe ba ba tlogo ba gona ; ke ge a sešo a ba le ngwana .
44007006	Se Modimo a mmoditšego sona sese : Bana ba gago ba tlo falalela nageng e šele ; ba tlo ba dira bahlanka , ba ba hlakiša nywaga e makgolo a mane .
44007007	Mme setšhaba seo ba tlogo ba ba hlanka ba sona Modimo a re : Ke tlo se sekiša , ya tlo ba gona ba tlogo tšwa gona , ba tla ba direla nna felo fa .
44007008	A mo fa kgwerano ya lebollo . Ge go dutše bjalo , Aborahama a tswala Isaka , a mmolotša ka letšatši la seswai . Isaka a tswala Jakobo ; Jakobo a tswala botatawešo ba bagolo ba lesome le metšo e mebedi .
44007009	Botatawešo ba hufegela Josefa ba mo rekiša , a išwa Egipita . Gomme Modimo a ba le yena .
44007010	A mo hlakodiša mehlakong ya gagwe yohle , a mo hwetšiša botho bja Farao a mo fa bohlale . Farao a mmea mmuši wa Egipita le wa ntlo ya gagwe ka moka .
44007011	Gwa na gwa wa tlala nageng ya Egipita le Kanana , tlalelo ya ba e kgolo . Botatawešo ba hloka dijo .
44007012	Jakobo a kwa ge ba re : Mabele a kua Egipita ; a roma botatawešo ba ya la pele .
44007013	Ge ba ile la bobedi , Josefa a tsebja ke bana babo ; Farao a tseba moloko wa Josefa .
44007014	Josefa a roma batho ba yo tšea tatagwe le ba gabo bohle , batho ba masome a šupago le metšo e mehlano .
44007015	Jakobo a khudugela Egipita , a hwa ; le botatawešo ba hwa .
44007016	Ba rwalwa ba išwa Sikeme , ba bolokwa lebitleng le Aborahama a le rekilego ka tšhelete go baga-Hemoro tatago Sikeme .
44007017	Ge lebaka la kholofedišo yela Modimo a e enetšego Aborahama le batametše , ke ge setšhaba se godile , ba atile nageng ya Egipita .
44007018	Gwa ba gwa tsoga kgoši e šele ya Egipita , ye e bego e sa tsebe Josefa ;
44007019	Ya logela ba moloko wešo maano , ya tlaiša botatawešo , ya laela ya re masea a bona a lahlwe a se phele .
44007020	Ke lona lebaka le Moshe a tswetšwego ka lona ; a kgahla Modimo , a fepša lapeng la gabo kgwedi tše tharo .
44007021	Mohla ba mo lahlilego , a thwalwa ke morwedi wa Farao ; yena eo a mmolela , a re ke ngwana wa gagwe .
44007022	Moshe a rutwa mabohlale ohle a Baegipita a ba yo maatla go direng le ditabeng .
44007023	Ge a šetše a godile , e le wa nywaga e masome a mane , a eleletša a re : Nke ke yo hlola bana bešo ba Isiraele .
44007024	A bona e mongwe a hlokofatšwa a se ne molato ; a namolela eo wa go katwa , a bolaya Moegipita .
44007025	Pelong ya gagwe a re , bana babo ba tlo bona gore Modimo o ba phološa ka letsogo la gagwe ; bona ba se di lemoge .
44007026	Ka la ka moswana a wela ba elwa ; a ba eletša a re ba boelane , a re : Banna ! Le bana ba motho o tee . Le lwelang ?
44007027	E a rumotšego wa gabo , a mo kgorometša a re : Ke mang e a go beilego a re o be mmuši le moahlodi wa rena ?
44007028	A re : Afa o rata go mpolaya bjalo ka ge o bolaile Moegipita maabane ?
44007029	Moshe a re go kwa polelo yeo , a tšhaba a yo diilela nageng ya Midiane ; moo a tswala barwa ba babedi .
44007030	Ge go fetile nywaga e masome a mane , Morongwa wa Morena a iponatša go yena lešokeng la thaba ya Sinai a le kgabong ya mollo sethokgwaneng .
44007031	Moše ge a iša mahlo , a kgotsa pono yeo . Ge a sa batamela gore a bone , a kwa lentšu la Morena le re :
44007032	Ke nna Modimo wa botatago , Modimo wa Aborahama , Modimo wa Isaka , Modimo wa Jakobo ! Moshe a swarwa ke go roromela , a šia le go lebelela .
44007033	Morena a bolela nae a re : Rola dieta naong tša gago , gobane felo fa o emego gona ke naga e kgethwa .
44007034	Ke bone pateletšo ya setšhaba sa ka se se lego kua Egipita ; ke kwele dikolomelo tša bona . Ke tlile go ba namolela ; bjalo tlaa ke go rome kua Egipita .
44007035	Yena Moshe eo ba mo nyaditšego ba re : Ke mang a go beilego mmuši le moahlodi , ke yena yo Modimo a mo romilego a ba mmuši le molopolodi , ka seatla sa Morongwa e a iponaditšego go yena moo sethokgweng .
44007036	Ke yena a ba ntšhitšego ka go dira mehlolo e mentši le dika tša bohlatse nageng ya Egipita , le lewatleng le Lehwibedu le lešokeng ; a fetša nywaga e masome a mane a dira tše bjalo .
44007037	Ke yena Moshe wa go botša Baisiraele a re : Morena Modimo wa lena o tlo tsoša Moporofeta e a swanago le nna ; o tlo tšwa go bana beno . Yena eo le mo theetšeng .
44007038	Ke yena Moshe a bego a na le setšhaba lešokeng thabeng ya Sinai , a ba le Morongwa e a boletšego le yena le botatawešo ; ke yena a amogetšego thuto e phelago a re nea .
44007039	Ke yena botatawešo ba gannego go mo kwa , ba mo kgoromeletša kgole , dipelong tša bona ba retologela Egipita .
44007040	Ke mola ba bolela le Arone ba re : Re direle medimo ya go re eta pele , ka gobane tše di wetšego monna e Moshe , wa go re ntšha nageng ya Egipita , rena ga re di tsebe .
44007041	Mehleng yeo ba dira namane . Seswantšho seo ba se tlišetša didimo ; ba thabela mediro ya diatla tša bona .
44007042	Modimo a ba fularela , a ba lesa ba blankela makoko a legodimo , ka mo go ngwadilwego pukung ya baprofeta , gwa thwe : A lena ba moloko wa Isiraele , nywaga yela ya masome a mane le le lešokeng , le be le fa nna dibego tša dikgomo le didimo ?
44007043	le be le šikere mokutwa wa Mologo le naledi ya Remphane modimo wa lena . Diswantšho tše le itiretšego tšona la di khunamela ; gwa thwe : Ke tlo le khudušetša kgole , la tlo ba la feta motse wa Babele .
44007044	Botatawešo ba be ba na le Ngwako wa Bohlatse kua lešokeng , wo ba o laetšwego ke yena ge a botša Moshe a re a o dire o tle o swane le wo a o bonego .
44007045	Ngwako woo wa Bohlatse , botatawešo ba o amogetše , ba o tliša nageng yeno , e bego e dutšwe ke bantle , ba Modimo a ba rakilego ge botatawešo ba fihla ba na le Joshua . Gwa ba gwa tla mehla ya Dafida .
44007046	Ke yena a bonego go gaugelwa ke Modimo : a kgopela gore a laetšwe felo fa go aga Ngwako wa Modimo wa Jakobo .
44007047	Mme ngwako woo wa Modimo wa agiwa ke Salomo .
44007048	Fela , Yogodimodimo ga a dule mo go tše di dirilwego ka diatla . Ke sona se moporofeta a se boletšego a re :
44007049	Magodimo ke sedulo sa ka sa bogoši . Lefase ke bogato bja dinao tša ka . Bjale Ngwako wo le kago nkagela wona o ka ba kae ? Le bodulo bjo nkago khutša gona bo ka ba kae ?
44007050	A ga se letsogo la ka le le dirilego tšeo tšohle ?
44007051	Lena ba melala e methata , ba go se bolle dipelo le ditsebe ! Ka mehla le ganetša moya o Mokgethwa . Tše botataweno ba di dirilego , ke tše lena le di dirago .
44007052	Ke ofe moporofeta yo botataweno ba sa kago ba mo hlomarela ? Ba bolaile bao ba bego ba mmolela pele , yena mothomoloki , yo lena le mo ekilego la mmolaya .
44007053	Lena le filwego molao ka go laeletšwa ke barongwa , moka le se o lotole .
44007054	Ya re ge ba ekwa Stefano a realo , ba betwa ke dipelo , ba lomanya meno ba mo lebeletše .
44007055	Yena a tlala Moyamokgethwa , a lelalela legodimong , a bona letago la Modimo ; a bona Jesu a eme ka letsogong le letona la Modimo ;
44007056	a bolela a re : Tsebang , ke bona magodimo a bulegile ; Morwamotho ke mmona a eme ka letsogong le letona la Modimo .
44007057	Bona ba goa ka mantšu a magolo , ba ithiba ditsebe , ba mo wela godimo bohle ka gotee ,
44007058	ba mo kgoromeletša kua ntle ga motse , ba mo thuma ka mabje . Ba dihlatse ba bea dikobo tša bona fase pele ga lesogana le lengwe , le ba bego ba re ke Saulo .
44007059	Ge ba thuma Stefano ka maswika , yena Stefano a rapela a re : Morena Jesu ! Amogela moya wa ka .
44007060	A khunama ka matolo , a hlaboša lentšu a re : Morena , o se ba balele sebe se ! A realo , a ithobalela .
44008001	Saulo yena , o be a dumela go bolawa ga Stefano . Ka lona tšatši leo phuthego ya Jerusalema ya na ya tsogelwa ke tlaišego e kgolo . Ka moka ba gašanywa ba ya dinageng tša Juda le tša Samaria , gwa šala baapostola fela .
44008002	Banna ba ba boifago Modimo ba boloka Stefano , ba mo direla sello se segolo .
44008003	Saulo yena a šuhla phuthego , a tsena nywakong e go fela , a goga bana le basadi , a ba gafela kgolegong .
44008004	Ba ba gašantšwego ba na ba sepela le naga , ba bolela lentšu la Ebangedi .
44008005	Filipi a fologela motseng wa Samaria , a ba anegela tša Kriste .
44008006	Mašaba a theetša tše di bolelwago ke Filipi e le ba pelotee go kweng , ba bona mehlolo ye a bego a e dira .
44008007	Gobane go ba bantši ba ba nago le meoya ya ditšhila , e be e etšwa ka go goa ka mantšu a magolo ; le ba ba rephilego ditho , le ba bantši ba digole , ba be ba fodišwa .
44008008	Motseng woo gwa ba le lethabo le legolo .
44008009	Gona moo ba hweditše go na le motho e a bitšwago Simone , a dira malea , a gakiša setšhaba sa Samaria a itira motho e mogolo .
44008010	Bohle , ba bagolo le banyane , ba be ba mo kgolwa ba re : Ke yena maatla a Modimo , ona a magolo .
44008011	Ba be ba mo kgolwa , ka gobane e be e šetše e le kgale a ba gakiša ka malea a gagwe .
44008012	Bjale ge ba dumetše Filipi ge a ba ruta Ebangedi ya mmušo wa Modimo le ya leina la Jesu Kriste , ba kolobetšwa , banna le basadi .
44008013	Le Simone a dumela , a kolobetšwa . A fela a ehlwa le Filipi ; a tlabega ge a bona mehlolo le maatla a magolo a ditiro tše di bego di direga .
44008014	Baapostola ba sa le kua Jerusalema ba kwa gore kua Samaria lentšu la Modimo le amogetšwe . Ba roma Petro le Johane ba re ba ye gona .
44008015	Bona ge ba fihla , ba ba rapelela gore ba fiwe Moya o Mokgethwa ;
44008016	gobane o be o sešo wa tla go bona ; ba be ba kolobeditšwe leineng la Morena Jesu ya ba moka .
44008017	Baapostola ba tla ba ba bea diatla ; ya ba gona ba fiwago Moya o Mokgethwa .
44008018	Simone , ge a bona batho ba fiwa Moya o Mokgethwa ka go bewa diatla ke baapostola , a ba bapaletša ditšhelete ,
44008019	a re : Le nna mpheng maatla ao , gore motho yo nkago mmea diatla a fiwe Moya o Mokgethwa .
44008020	Petro a fetola a re : Tšhelete ya gago a e yo loba nago ge o re neo ya Modimo e rekwa ka tšhelete .
44008021	O ka se ke wa hwetša kabelo le bohwa ka lentšu le , gobane pelo ya gago ga e a loka pele ga Modimo .
44008022	Itshole o lahle bobe bjoo bja gago ; o rapele Modimo , gore mohlomongwe o lebalelwe bomenetša bjoo bja pelo ya gago .
44008023	Gobane , ke a go bona , o tletše sabohloko se se galakago , o sa tlemilwe ke bokgopo .
44008024	Simone a fetola a re : Nthapeleleng lena go Morena , gore ke se ke ka welwa ke se tee sa tšeo le di boletšego .
44008025	Baapostola ge ba feditše go bea bohlatse le go bolela lentšu la Morena , ba boela Jerusalema , ba tšama ba kwatša Ebangedi metsaneng e mentši ya Basamaria .
44008026	Morongwa wa Morena a tla a Bolela le Filipi a re : Tsoga o ye thoko ya Borwa , tseleng e tšwago Jerusalema ya theogela Gatsa , mo go lego šokeng .
44008027	Filipi a tsoga a ya ; a bona monna wa Ethiopia , molaki le letona la Kandatse mohumagadi wa Etiopia , wa go laka mahumo a gagwe ka moka . Monna yo o be a tlile Jerusalema go rapela .
44008028	Bjale o be a boela ga gabo , a dutše koloing ya gagwe , a bala lengwalo la moporofeta Jesaya .
44008029	Moya wa roma Filipi wa re : Batamela o bapele le koloi yeo .
44008030	Filipi a hlaganela ; a kwa ge motho yo a bala lengwalo la moporofeta Jesaya ; a mmotšiša a re : Afa tše o di balago o a di kwa ?
44008031	Monna eo a re : Gomme nka kgona bjang ge ke se na wa go ntlhahla tseleng ? A kgopela Filipi a re a namele a dule le yena .
44008032	Ge e le tema ye a bego a e bala še : A etša nku e išwago tlhabong ; a etša kwanyana ge e ikhomolela pele ga ba e kotago ; a se ke a ba a ahlamiša molomo wa gagwe .
44008033	O ntšhitšwe tlalelong le kahlolong . Moloko wa gagwe o hlathwa ke mang ? Hleng o kgaotšwe nageng ya ba phelago .
44008034	Molaki a botšiša Filipi a re : Ke a go kgopela , Moporofeta o ra mang ge a realo ? A ke go ipolela ? Goba o šupa e mongwe ?
44008035	Ke mo Filipi a thomilego go bolela ; a thoma ka lengwalo leo , a mo anegela Ebangedi ya Jesu .
44008036	Ya re ge ba swere tsela ka mokgwa woo , ba tla meetseng . Molaki a re : Meetse šeao ; ke sa dibja keng go kolobetšwa ?
44008037	Filipi a re : Ge o dumela ka pelo ka moka , gona go ka ba bjalo . Molaki a re : Ke dumela gore Jesu Kriste ke yena Morwa wa Modimo .
44008038	A laela a re , koloi e emišwe ; ba fologela meetseng ka babedi , Filipi le Molaki , mme a kolobetšwa .
44008039	Ge ba rotoga ba etšwa meetseng , Moya wa Morena wa tšea Filipi wa mo široša ; Molaki a se hlwe a mmona . A wela tsela a ikela a thabile .
44008040	Filipi a hwetšwa a le Asidodo , a tšama a bolela Ebangedi metseng ka moka ; a ba a fihla Kesarea .
44009001	Ge e le Saulo o be a sa fela a galefile , a rata go tšhošetša le go bolaya barutiwa ba Morena . A ya go moperisita e mogolo .
44009002	A mo kgopela a fiwa mangwalo a go ya diphuthegong tša Damaseko , gore ge a ka hwetša ba bangwe ba e lego ba thuto ye , goba banna , goba basadi , a ba tleme a ba tliše Jerusalema .
44009003	A sa le leetong , a šetše a batamela motse woo wa Damaseko , a tšhoga seetša se se tšwago legodimong se mo phadimela ka mešo e go fela .
44009004	A wela fase , a kwa lentšu le bolela nae le re : Saulo ! Saulo , o ntlhomaretšeng ?
44009005	Saulo a re : Ke wena mang ? Morena ! Morena a re : Ke nna Jesu yo o mo hlomerego . Go raga seotledi go tlo go thatafalela .
44009006	Saulo , a swerwe ke go roromela a tšhogile , a fetola a re : Morena , o rata ge ke dirang ? Morena a re : Tsoga , o tsene motseng ; moo o tlo botšwa se o swanetšego go se dira .
44009007	Banna bao ba bego ba sepela le yena , ba be ba eme ba itše tuu ; gobane lentšu ba be ba le kwele ba se bone motho .
44009008	Saulo a tsoga fase , mme ge a ponyolla mahlo a se bone selo ; ba mo hlahla ka seatla , ba mo iša motseng wa Damaseko .
44009009	A hlwa matšatši a mararo a sa bone , a sa je , a sa nwe .
44009010	Gomme motseng wa Damaseko go be go na le morutiwa e mongwe ; leina la gagwe ke Anania . Morena a bolela le yena ponong a re : Anania ! Yena a re : Ke nna e , Morena .
44009011	Morena a re : Tsoga , o ye mokgotheng wo ba rego ke mokgotha wa go loka ; ngwakong wa Juda o botšiše motho e a bitšwago Saulo wa Tareso ; gobane šoo o a rapela .
44009012	Mo ponong o bone monna e a bitšwago Anania , a tsena a mmea seatla gore a foufologe .
44009013	Anania a fetola a re : Morena , ke kwele ba bantši ba bolela monna eo , ka mo a dirilego ba bakgethwa ba gago gampempe kua Jerusalema .
44009014	Le gona baperisita ba bagolo ba mo file maatla a gore le motseng wo a tleme bohle ba ba rapelago leina la gago .
44009015	Morena a re : Yaa go yena ; gobane monna eo ke mo hlaotše gore a be sebja sa ka sa go iša ina la ka go bantle , le go magoši , le go Baisiraele .
44009016	Gobane nna ke tlo mmontšha ka mo a swanetšego go tlaišega ka baka la leina la ka .
44009017	Anania a ya , a tsena ngwakong woo , a mmea diatla a re : Saulo ! Ngwanešwana ! Morena o nthomile , yena Jesu e a iponaditšego go wena tseleng o sa tla ; o nthomile gore o boele o bone , o tlatšwe Moyamokgethwa .
44009018	A sa realo , mahlong a Paulo gwa khumoga dilo tše e kego ke makgapetla , mme a boela a bona .
44009019	A tsoga a kolobetšwa ; a ja dijo , a tielela . A dula le barutiwa ba moo Damaseko a fetša matšatši .
44009020	E sa le semeetseng a thoma go ema diphuthegong , a ruta a re : Jesu ke yena Morwa-Modimo .
44009021	Ba ba mo kwago ka moka ba tšhoga ba re : A ga se yena a bego a šuhla ba ba rapelago leina leo kua Jerusalema ? A ga se yena wa go tlela go ba tlema le go ba iša go baperisita ba bagolo ?
44009022	Saulo yena maatla a gagwe a fela a tielela , a tlaba Bajuda ba Damaseko , ba šitwa go mo fetola ge a ba hlalosetša gore Jesu ke yena Kriste .
44009023	Ge go fetile matšatši , Bajuda ba mo lakana , ba rata go mmolaya .
44009024	Saulo a sebelwa gore ba mo laletše ; gobane le dikgoro ba be ba di diša bošego le mosegare , gore ba mmolaye .
44009025	Barutiwa ba mo tšea e le bošego , ba mo sediša morako wa motse , ba mo fološa a le ka sešegong .
44009026	Mohla Saulo a tlile motseng wa Jerusalema , a leka go kopana le barutiwa . Bona ba mmoifa bohle , ba sa dumele ge e ka ba morutiwa .
44009027	Baranaba a mo amogela , a mo iša go baapostola , a ba laodišetša ka mo Saulo a bonego Morena tseleng , le ka mo a rutilego ka leina la Jesu ka mafolofolo kua motseng wa Damaseko .
44009028	Saulo a dula le bona , a sepela motseng wa Jerusalema a fela a tsena a etšwa le bona , a ruta ka leina la Morena Jesu .
44009029	A ba a fetolana le ba mmolelo wa Bagerika ; mme bona ba mo lalela gore ba mmolaye .
44009030	Bana babo ba barutiwa ba ba lemoga ; ba felegetša Saulo ba mo iša motseng wa Kesarea , ba mo fetetša pele a ya Tareso .
44009031	Phuthego ya nageng ka moka ya Juda le ya Galilea ya khutša , ya agišwa e eya ka tsela ya go boifa Morena , go emelwa ke Moyamokgethwa go tletše mo go yona .
44009032	Ya re ge Petro a le tseleng ya go ba etela bohle , a tla le go bakgethwa ba ba bego ba agile motseng wa Lida .
44009033	Gona moo a hwetša motho yo ba rego ke Enea , a feditše nywaga e seswai a le dilaong a rephile ditho .
44009034	Petro a bolela nae a re : Enea , Jesu Kriste o a go fodiša . Tsoga o ikalele ka noši . Enea a napa a tsoga .
44009035	Ka moka ba ba agilego Lida le Sarona ba mmona , ba sokologa ya ba ba Morena .
44009036	Motseng wa Jope go be go na le morutiwa e mongwe ; leina la gagwe ke Tabitha , ke gore Doroka ( Tshephe ) . Mediro e mebotse ya gagwe e be e le e mentši ; le go hlallela badiidi ka kgaugelo e le mo gontši .
44009037	Mehleng yeo a babja a hwa ; ba mo hlatswa ba mmea ngwakong wa ka godimo .
44009038	Bjale , ka ge motse wa Lida o le kgauswi le wa Jope , mme barutiwa ba kwele gore Petro o tlile moo , ba roma banna ba babedi , ba ya ba mo rapela ba re a se ke a diega go kgaoletša go bona .
44009039	Petro a tsoga , a tla go bona ; a re a sa fihla ba mo iša ngwakong wa godimo ; mme basadi ba bahlologadi ba tla ba ema moo ba lla ; ba laetša Petro dikobo le diaparo tše Doroka a di dirilego a sa na le bona .
44009040	Petro a ba ntšhetša ntle bohle , a khunama ka matolo a rapela ; a fetogela go setoto , a re : Tabitha , tsoga ! Tabitha a ponyolla mahlo ; a re go bona Petro , a tsoga a dula .
44009041	Petro a mo swara ka seatla a mo emiša . A bitša bakgethwa le bahlologadi bala , a mo tliša go bona a phedile .
44009042	Taba ye ya kwala motseng ka moka wa Jope ; mme ba ba dumelago Morena ya ba ba bantši .
44009043	Petro a dula a fetša matšatši a le motseng wa Jope , a le lapeng la motho e a bitšwago Simone mošogi wa mathebo .
44010001	Motseng wa Kesarea go be go na le monna e mongwe . Leina la gagwe ke Koronelio ; e be e le tona ya bahlabani ba sekgao se ba rego ke sa Italia .
44010002	E be e le motho wa borapedi e a boifago Modimo , yena le ba lapeng la gabo ka moka . O be a fela a hlallela badiidi dineo tša kgaugelo , a rapela Modimo ka mehla .
44010003	Ka tšatši le lengwe e le nako ya senyane , a bona pono . A bona gabotse go etla Morongwa go yena , a re : Koronelio !
44010004	Koronelio a mo lebelela a swerwe ke go boifa , a re : Ke eng , Morena ? Morongwa a re : Merapelo ya gago le ditlhallelo tša gago tša kgaugelo di fihlile tša tsebja ke Modimo .
44010005	Bjale roma banna ba ye Jope , ba bitše Simone e a reilwego la Petro .
44010006	Ke moeng wa Simone mošogi wa mathebo , yo ngwako wa gagwe e lego hleng le lewatle . Ke yena a tlogo go botša se o swanetšego go se dira .
44010007	Morongwa eo a itšego bjalo ge a tlogile , Koronelio a bitša ba babedi ba bahlanka ba gagwe , le mohlabani e mongwe e a boifago Modimo , motseta wa gagwe ;
44010008	A ba laodišetša tšohle , a ba roma ba ya Jope .
44010009	Ka moswana ge banna ba ba sa le tseleng , ba šetše ba le kgauswi le motse , Petro a rotogela bookamong bja ngwako a yo rapela ka nako ya go selela .
44010010	A swarwa ke tlala , a rata go ja . Ya re ge ba sa mo apeela , a tloga moyeng .
44010011	A bona legodimo le bulegile , gwa fologa sephuta , sa tla se le bjalo ka lešela le legolo le le swerwego ka dintlha tše nne ; sa theošetšwa lefaseng .
44010012	Go be go phuthetšwe diphoofolo le dibatana le digagabi le dinonyana tša legodimo .
44010013	Gwa kwala lentšu le rego : Petro , tsoga o hlabe o je !
44010014	Petro a re : Aowaa Morena ! Ga ke ešo ka ba ka ja seila le sa ditšhila .
44010015	Lentšu leo la re : Tše Modimo a di hlatswitšego o se ke wa re di na le ditšhila .
44010016	Tša realo tša dirwa gararo ; sephutha seo sa tsebo bušetšwa legodimong .
44010017	Ya re Petro a sa eleletšwa se pono yeo a e bonego e ka bago sona , ke ge banna bala ba go rongwa ke Koronelio ba eme mathuding ba botšiša ngwako wa Simone .
44010018	Ba bolela ba botšiša ge go na le Simone wa moeng , e a reilwego la Petro .
44010019	Petro a sa akanya tša pono yela , moya wa re : Sebao banna ba bararo , ba a go nyaka ;
44010020	Nanoga gee o fologe , o sepele le bona . O se belaele , gobane ba romilwe ke nna .
44010021	Petro a fologela go banna bao ba go tla ba romilwe ke Koronelio , a re : Ke nna e le mo nyakago ; ke taba efe ye le e tletšego ?
44010022	Banna bao ba re : Koronelio tona ya bahlabani , monna wa go loka le go boifa Modimo , wa tumo e botse setšhabeng sa Bajuda , o laetšwe ke Morongwa e mokgethwa , a thwe a go bitše o tle ngwakong wa gagwe , a kwe ditaba go wena .
44010023	Petro a ba iša ka ngwakong , ya ba baeng ba gagwe . Ka moswana Petro a tsoga a sepela le bona . Le ba bangwe ba bana babo ba tumelo ba motse wa Jope ba ya nae .
44010024	Ka la ka moswana ba tsena Kesarea , ba hwetša Koronelio a ba letetše , a šetše a phuthile metswalo ya gagwe le ba e lego bagwera ba gagwe ba bohloko .
44010025	Petro ge a tsena , Koronelio a mo gahlanetša , a mo lotšha a khunametše fase .
44010026	Petro a mo tsoša a re : O ko eme , le nna ke fo ba motho fela .
44010027	Ba tsena ba tšama ba boledišana . Petro a hwetša go phuthegile ba bantši ,
44010028	A bolela le bona a re : Le a tseba ; monna wa Mojuda ga go a mo swanela ge a ka kopana le motho wa mohuta o šele , le go tla ga gagwe . Ge e le nna , Modimo o ntšhupeditše gore ke se ke ka re : go ya go motho e mongwe go a ila , ke se ke ka re ke wa ditšhila .
44010029	Ke gona ke tlilego ; ka se ke ka gana ge ke bitšwa . Bjale ke a botšiša ; ke efe taba ye le mpiletšago yona ?
44010030	Koronelio a fetola a re : Maloba ke be ke ikonne dijo matšatši a mane . Nako ya senyane ge e fihla , ke ge ke rapela fa ngwakong wa ka . Ka bona monna wa diaparo tše di phadimago a eme pele gaka ;
44010031	A bolela a re : Koronelio , thapelo ya gago e kwelwe , ditlhallelo di tsebilwe pele ga Modimo .
44010032	Bjale roma motho a ye Jope , a bitše Simone a e reilwego la Petro , e lego moeng ngwakong wa Simone wa mošogi , o lego hleng ga lewatle . Yena eo , ge a tlile , o tlo go botša .
44010033	Nna ka roma batho e sa le semeetseng , ba tla go wena . Gomme o dirile gabotse ge o tlile . Bjale re phuthegetše fa pele ga Modimo , gore re kwe tšohle tše Modimo a go laetšego tšona .
44010034	Petro a ahlama a bolela a re : Ka kgonthe , ke lemoga gore Modimo ga a bebe motho .
44010035	Anthe ditšhabeng ka moka o kgahlwa ke ba ba mmoifago , ge ba dira tše di lokilego .
44010036	Lentšu le Modimo a le rometšego Baisiraele le a le tseba , ge a ba tsebiša Ebangedi ya molao o tlago ka Jesu Kriste , yena mong a bohle .
44010037	Le tseba taba e tlilego ya ba gona nageng ka moka ya Juda , e thomegile Galilea ka kolobetšo ye e begilwego ke Johane .
44010038	Ke taba ya Jesu wa Natsaretha , yo Modimo a mo tloditšego ka Moyamokgethwa le ka maatla , a tšama a šetša batho , a fodiša bohle ba go katakelwa ke Diabolo gobane Modimo o be a na le yena .
44010039	Rena re dihlatse tša tšohle tše a di dirilego nageng ya Bajuda le motseng wa Jerusalema , yena eo ba mmolailego ba mo fegile phateng .
44010040	Ke yena yo Modimo a mo tsošitšego ka letšatši la boraro , a mo dira wa go bonagala .
44010041	E se be go bonwa ke setšhaba ka moka ; a bonwa ke dihlatse tše di bego di hlaotšwe ke Modimo , ke rena ba re llego le yena , ra nwa le yena a sa tšo tsoga bahung .
44010042	Gomme rena o re laetše go goelela batho le go mmeela bohlatse bja go re : Ke yena yo Modimo a mmeilego Moahlodi wa ba ba phelago le ba ba hwilego .
44010043	Ke yena yo baporofeta ka moka ba mo šupago ba re : Mang le mang e a mo dumelago o tlo rolwa sebe ka leina la gagwe .
44010044	Ya re Petro a sa bolela ditaba tše , Moyamokgethwa wa tla godimo ga bohle ba ba bego ba theetša lentšu leo .
44010045	Badumedi ba e bego e le ba lebollo , ba go tla le Petro , ba tlabega ge neo ya Moyamokgethwa e tšhelwa le bantle .
44010046	Gobane ba be ba ekwa ge ba bolela ka maleme a šele , ba godiša Modimo . Ke mo Petro a boletšego a re :
44010047	Ke mang a kago diba meetse a go kolobetša batho ba , ge ba filwe Moyamokgethwa boka rena ?
44010048	A laela a re ba kolobetšwe leineng la Morena . Mme batho bao ba mo kgopela ba re a dule matšatšinyana le bona .
44011001	Baapostola le badumedi ba nageng ya Juda ba kwa gore bantle ba amogetše lentšu la Modimo .
44011002	Petro ge a boetše Jerusalema , a sekišwa ke ba e lego ba lebollo .
44011003	Ba re : O tsene go banna ba ba sa bollago , o lle le bona .
44011004	Ke mo Petro a thomilego go ba laodišetša ditaba ka mo di tlilego ka gona , a re :
44011005	Ke be ke le motseng wa Jope ke rapela , ka tšewa ke Moya ka bona pono , sephutha se fologa se etša lešela le legolo le le swerwego ka dintlha tše nne , se etšwa legodimong sa tla sa fihla go nna .
44011006	Ge ke se lebeleša ka bona se na le diphoofolo tša lefase le dibata le digagabi le dinonyana tša legodimo .
44011007	Ka kwa lentšu le re : Petro , tsoga o hlabe o je .
44011008	Nna ka re : Aowaa Morena ! A go se be bjalo ; gobane molomong wa ka ga go ešo gwa tsena seila le ge e le sa ditšhila .
44011009	Lentšu leo la mphetola la bobedi le etšwa legodimong la re : Tše Modimo a di hlatswitšego o se ke wa re di na le ditšhila .
44011010	Tša dirwa gararo ka mokgwa woo ; ke moka tša bušetšwa legodimong .
44011011	Gomme šedi . Ka lona lebaka leo gwa tla banna ba bararo , ba ema pele ga ngwako wo ke bego ke le go wona . Ba be ba romilwe ke Koronelio .
44011012	Nna Moya wa mpotša wa re ke ye le bona , ke se ke ka belaela . Ka ya ke na le bana bešo ba ba selelago ; ra tsena ngwakong wa monna eo .
44011013	Yena a re anegela ka mo a bonego Morongwa ngwakong wa gagwe , e eme a mmotša a re : Roma banna ba ye Jope , o bitše Simone e a reilwego la Petro .
44011014	Ke yena a tlogo go botša mantšu a o tlogo phološwa ka ona , wena le bohle ba ngwakong wa gago .
44011015	Ya re ke sa thoma go bolela , batho bao ba tlelwa ke Moyamokgethwa bjalo ka mola o tlela rena mathomong .
44011016	Nna ka elelwa Lentšu la Morena , le a le boletšego a re : Johane o kolobeditše ka meetse ; mme lena le tlo kolobetšwa ka Moya o Mokgethwa .
44011017	Bjale , ge Modimo a ba file yona neo yeo a e filego rena ba re dumetšego Morena Jesu Kriste — ke nna mang nkago thibela Modimo ?
44011018	Ge ba ekwa a realo , ba homola , ba reta Modimo ba re : Anthe le bantle Modimo o ba file tshokologo e išago bophelong .
44011019	Bale ba go gašanywa ke tlaišo ya go ba tsogela ka Stefano , ba sepetše le naga ba fihla Fenikia , le Tsipero , le Antiokia , ba sa botše motho Lentšu la Modimo ge e se Bajuda fela .
44011020	Ba bangwe e be e le banna ba Tsipero le ba Kirene . Bona ba re go tsena motseng wa Antiokia , ba bolela le Bagerika , ba ba ruta Ebangedi ya Jesu .
44011021	Seatla sa Morena sa ba le bona ; batho ba bantši ba dumela , ba sokologela go Morena .
44011022	Yona taba ye ya bona ya kwala ditsebeng tša phuthego ya Jerusalema . Ba roma Baranaba ba re a ye Antiokia .
44011023	Baranaba ge a fihla gona a bona kgaugelo ya Modimo , a thaba , a ba kgothatša bohle a re ba gomarele Morena ka pelo e phegeletšego .
44011024	Gobane Baranaba e be e le monna wa makgonthe , a tletše moya o mokgethwa le tumelo ; mme ba go ba ba Morena ya ba ba bantši .
44011025	Baranaba a swara leeto a ya Tareso a yo nyaka Saulo ; a ba a mo hwetša a mo tliša Antiokia .
44011026	Ba fetša ngwaga ka moka ba phedišana le phuthego ya gona , ba ruta lešaba le legolo . Motseng wa Antiokia ke mo barutiwa ba thomilego go reelwa leina la Bakriste .
44011027	Mehleng yeo gwa fihla baporofeta ba ba tšwago Jerusalema , ba tla motseng wa Antiokia .
44011028	E mongwe wa bona , yo leina la gagwe e lego Agabo , a ema a laodiša ka moya , a bolela tlala e kgolo ya go tlo wela lefase ka moka . Ke yona ya go wa mehleng ya Kesara Kelaudio .
44011029	Barutiwa ba kwana bohle gore ba romele bana babo ba ba agilego nageng ya Juda thušo , ka mo e mongwe le e mongwe a kgonago ka gona .
44011030	Ba dira ka mokgwa woo , ba romela dineo go ba bagolo ka diatla tša Baranaba le Saulo .
44012001	Ka lebaka leo kgoši Herode a iša matsogo go ba bangwe ba phuthego , a ba kwiša bohloko .
44012002	A bolaya Jakobo ngwanabo Johane ka tšhoša .
44012003	Ge a bona di kgahla Bajuda , a iša pele a swara le Petro , e le mehla ya magobe a sa omelwago .
44012004	A mo tlema a mo iša kgolegong , a mo gafela dihlopha tše nne tša bahlabani ba bane ba bane , gore ba mo hlapetše . O be a re o tlo mmea pele ga setšhaba ge monyanya wa Paseka o fetile .
44012005	Petro a letwa kgolegong ; phuthegong gwa fela go bewa thapelo e sa kgaotšego , ba mo rapelela .
44012006	Ge go fihlile mohla woo Herode a bego a tlo mo tšweletša kgorong , ka bjona bošego bjoo Petro o be a robetše a bapetše le bahlabani ba babedi , a tlemilwe ka diketane tše pedi . Mojako ka ntle go be go le bahlapetši ba go leta kgolego .
44012007	Gwa tšwelela Morongwa wa Morena , a ema moo ; ngwakong gwa phadima seetša . Morongwa a itia Petro lehlakore , a mo tsoša a re : Tsoga ka pela ! Mme diketane tša lokologa matsogong a gagwe tša wela fase .
44012008	Morongwa a re : Apara , o tlemelle dieta . Petro a dira bjalo . Morongwa a re : Ikgonare kobo o ntatele .
44012009	Petro a tšwa a mo šetše nthago , a sa tsebe ge tše Morongwa a di dirago di le gona ruri ; a re e ka ba pono .
44012010	Ba feta bahlapetši ba pele , le ba bobedi ; ge ba tla mojakong wa tshipi o išago motseng , wona wa ba bulegela ka noši . Ba tšwa ba sepela ba fetša mokgotha o tee . Moo Morongwa a mo tlogela .
44012011	Petro ge a phafogetše ruri , a re : Bjalo ke gona ke tsebago gore Morena o romile Morongwa wa gagwe , a ntlhakodiša matsogong a Herode le go tše setšhaba sa Bajuda se di lebeletšego .
44012012	A re a sa eleletša , a fihla ngwakong wa Maria mmago Johane e a reilwego la Mareka . Ke mo go bego go phuthegetše ba bantši ba rapela .
44012013	Petro a opaopa mojakong wa lapa ; gwa tla mosetsana , yo leina la gagwe e lego Rode , a theeletša .
44012014	A kwa lentšu e le la Petro , a lesa go bula mojako ka go thaba , a kitima a tsena , a ba botša a re : Petro o eme mojako .
44012015	Bona ba re : O hlakane hlogo ! Yena a tiiša a re : Go bjalo ! Bona ba re : Gona ke morongwa wa gagwe .
44012016	Ke ge Petro a sa fela a opaopa ; ba ba ba bula ba mmona ba tlabegile .
44012017	Petro a ba lekanyetša ka seatla a re ba homole ; a ba laodišetša ka mo Morena a mo ntšhitšego kgolegong , a re : Tsebišang Jakobo le bana bešo taba tše ! A tloga a ya felo mo gongwe .
44012018	Ge go sele , tšhogo e se be e nyenyane mo go bahlabani , ba re : Go itšeng le Petro ?
44012019	Herode ge a re a tlišwe , a mo hloka ; a bea baleti molato , a ba bolaya . A tloga moo nageng ya Juda , a khudugela Kesarea a dula gona .
44012020	Ke ka gobane o be a rata go hlabana le Batiro le Basidone . Fela , bona bao ba lakana ba tla go yena , ba kwana le Blasto letona la mošate , ba loba , ka gobane naga ya bona e be e phela ka tše di tšwago nageng ya kgoši .
44012021	Ka letšatši le le beilwego , Herode a itšhepha ka diaparo tša bogoši , a dula sedulong sa gagwe sa bogosi , a bolela le bona .
44012022	Lešaba la akametša la re : Leo ke lentšu la Modimo ; ga se la motho .
44012023	E sa le semeetseng Morongwa wa Morena a mo otla , ka ge go retwa a se go fetišetše go Modimo ; a lewa ke diboko a hwa .
44012024	Ge e le lentšu la Modimo , lona la tšwelela pele la enela .
44012025	Baranaba le Saulo ba boa ba etšwa Jerusalema mo ba bego ba išitše dipabalelo tšela , ba tla le Johane e a reilwego la Mareka .
44013001	Phuthegong ya Antiokia go be go na le baporofeta le baruti , bo-Baranaba , le Simone e a bego a bitšwa ka la Nigere , le Lutsio wa Kirene , le Manahene e a godilego e le mogwera wa kgoši Herode , le Saulo .
44013002	Ya re ba bokanetše merapelo ba ikonne dijo , Moyamokgethwa wa re : Ntlhaoleleng Baranaba le Saulo , ba ye modirong wo ke ba bileditšego wona .
44013003	Ke moka ba ikona , ba rapela , ba ba bea diatla , ba ba fa tsela .
44013004	Bona bjalo ba romilwe ke Moyamokgethwa ba fologela motseng wa Seloikia , ba tloga moo ba selela sehlakehlakeng sa Tsipero .
44013005	Ge ba tsene motseng wa Salami , ba ruta lentšu la Modimo diphuthegong tša Bajuda . Ke ge Johane a na le bona , e le mohlanka wa bona .
44013006	Ba putla sehlakehlake seo , ba fihla motseng wa Phafo ; moo ba hwetša motho wa sedupe wa moporofeta wa maaka wa Mojuda leina la gagwe ke Barajesu .
44013007	O be a dutše le mokgoma wa gona , Seregio Paulo monna wa tlhaologanyo . Yena e a bitša Baranaba le Saulo , ba tla ; a re le yena a kwe lentšu la Modimo .
44013008	Ke mo ba tsogetšwego ke motho eo wa sedupe , yo leina la gagwe le lengwe e lego Elima ; a leka go thibela mokgoma gore a se dumele .
44013009	Saulo , e lego yena Paulo , a mo hlaba ka mahlo a tletše Moya o mokgethwa ,
44013010	A re : Wena Morwa wa Diabolo towe ! O hoše bomenetšamoka le bohlola bjohle ! O lenaba la bolo ka moka ; o hlwa o raranya ditsela tše di lokilego tša Morena .
44013011	Bjale tseba ! Letsogo la Morena le go wela godimo , wa tlo ba sefofu , wa tlo fetša lebaka o sa bone letšatši . Paulo a sa realo , motho eo a welwa ke bofofu le lewiswi , a dikologa a nyaka ba ba kago mo hlahla ka seatla .
44013012	Mokgoma ge a bona dilo di eya ka tsela yeo , a dumela , a tlabilwe ke thuto ya Morena .
44013013	Ba ba bego ba na le Paulo ba tloga moo motseng wa Phafo , ba namela leselawatle , ba tla motseng wa Perege wa nageng ya Pamfilia . Gona moo Johane a kgaogana le bona a boela Jerusalema .
44013014	Bona ba tloga Perege , ba tla Antiokia wa nageng ya Pisidia . Ka tšatši la Sabatha ba ya phuthegong ya Bajuda , ba dula .
44013015	Ge go badilwe Molao le Baporofeta , ba bagolo ba phuthego ba roma motho , a tla a ba botšiša a re : Banna ba gešo ! Ge le na le lentšu la go kgothatša batho , gona bolelang .
44013016	Paulo a ema , a emiša seatla , a re : Banna ba Isiraele , le lena le boifago Modimo , kwang .
44013017	Modimo wa setšhaba se o kgethile botatawešo , a tla a godiša setšhaba mola se falaletše nageng ya Egipita ; a ba a se ntšha moo a emišitše letsogo .
44013018	A fetša nywaga e masome a mane a ba rwele a ba fepa lešokeng .
44013019	A fediša ditšhaba tše di šupilego nageng ya Kanana , a ba abela naga yeo ya ba ya bona .
44013020	Mabakeng a a tlilego a ba nea Baahlodi ; gwa feta nywaga e makgolo a mane a nago le masome a mahlano , gwa tsebo tsoga Samuele moporofeta .
44013021	Ya ba gona ba kgopetšego kgoši . Modimo a ba nea Saulo morwa wa Kisi , monna wa moloko wa Benyamini ; gwa feta nywaga e masome a mane .
44013022	A re go mo tloša , a tsoša Dafida , a ba kgoši ya bona ; a mmolela a re : Ke hweditše Dafida morwa wa Isai monna wa go kgahla pelo ya ka ; ke yena a tlogo dira tše ke di ratago ka moka .
44013023	Mo molokong woo ke mo Modimo a dirilego se a se boletšego pele , a tšweletša Jesu Mophološi wa Isiraele .
44013024	Ke yena yo Johane a mo etilegopele , a goelela kolobetšo ya go sokologa setšhabeng ka moka sa Isiraele .
44013025	Johane ge a phetha tsela ya gagwe , a bolela a re : Yo le ntshemago la re ke nna yena , ga se nna . Fela , tsebang ! O etla , yena eo ke sa swanelago go hunolla dieta naong tša gagwe .
44013026	Banna ba gešo ! Lena bana ba moloko wa Aborahama , le ba le nago nabo e le ba ba boifago Modimo ! Lentšu la phološo ye le rometšwe bolena .
44013027	Gobane ba ba agilego Jerusalema , le bagolo ba bona , ka go se mo tsebe ba phethile mantšu a baporofeta a a felago a balwa ka disabatha ; ba a phethile ka go mo tšwa .
44013028	Ba kgopetše Pilato ba re a bolawe , le ge ba sa ka ba hwetša molato go yena wo o swanetšego polao .
44013029	Ba phetha tšohle tše di ngwadilwego di era yena ; ya ba gona ba mo fegolotšego kwateng , ba mmea lebitleng .
44013030	Gomme Modimo a mo tsoša bahung .
44013031	Ba ba bego ba na nae ba etšwa Galilea ba tla nae Jerusalema , ba mmone ka matšatši a mantši . Ke bona ba e lego dihlatse tša gagwe pele ga batho .
44013032	Gomme rena re le begela Ebangedi ya kholofedišo ye botatawešo ba bego ba e filwe ,
44013033	Modimo a tla a e phetha mo go rena bana ba bona ka go tsoša Jesu bahung , bjalo ka ge go ngwadilwe Pesalomeng ya bobedi gwa thwe : O Morwa wa ka , lehono ke go tswetše .
44013034	Go mo tsoša bahung , a se bone go bola , ke tše a bego a era tšona ge a re : Ke tlo le fa tše kgethwa tše di botegago tša Dafida .
44013035	Mo gongwe a tla a re : O ka se ke wa lesa Mokgethwa wa gago a bona go bola .
44013036	Ge e le Dafida , ge a diretše thato ya Modimo mehleng ya gagwe , o ithobaletše , a bolokwa le botatagwe , o bone go bola .
44013037	E a sa kago a bona go bola ke yo Modimo a mo tsošitšego .
44013038	Bjale tsebang gee , lena banna ba gešo : Le begelwa tebalelo ya dibe e lego gona ka yena , le go lebalelwa gohle mo le šitilwego go hunologa ka molao wa Moshe .
44013039	Ka yena e go hunologa mang le mang e a dumelago .
44013040	Phakgamang ge , gore le se ke la welwa ke se se boletšwego ke baporofeta ; šedi :
44013041	Lebelešang lena banyatši ; le tlo kgotsa wa go tšhoga ; gobane mehleng yeno ke dira modiro wo le ka se kego la dumela ge le ka fo botšwa .
44013042	Ya re ge Bajuda ba etšwa phuthegong , bantle ba tla ba ba kgopela ba re ba botšwe ditaba tšeo ka letšatši le lengwe le le hlatlamago Sabatha .
44013043	Phuthego ge e phatlalala , ba bantši ba Bajuda le basokologi ba borapedi ba latela Paulo le Baranaba . Bona ba ba kgothatša ba re ba gomarele kgaugelo ya Modimo .
44013044	Ka Sabatha ya ka moso gwa nyako bokana motse ka moka , ba tlile go kwa lentšu la Modimo .
44013045	Bajuda ge ba bona mašaba a batho , ba ba tlalelwa mona , ba ganetša , tše di bolelwago ke Paulo , ba ganetša ba rogaka .
44013046	Paulo le Baranaba ba bolela ba sa šie , ba re : Go be go swanetše ge lentšu la Modimo le botšwa lena pele . Bjale gomme ge le phema , la itira ba go se lokele bophelo bjo bo sa felego , gona tsebang : Re ya go bantle .
44013047	Ke tšona tše Morena a re laetšego tšona ge a re : Ke go bea seetša sa ditšhaba , gore o be phološo pheletšong tša lefase .
44013048	Bantle ba di kwa ba thaba ; ba tumiša lentšu la Morena ; gwa dumela bohle ba ba hlaoletšwego bophelo bjo bo sa felego .
44013049	Gomme lentšu la Morena la enela naga yeo ka moka .
44013050	Bajuda bona ba hlohleletša basadi ba bagolo , ba e bego e le ba borapedi , le beng ba motse ; ba tsošetša Paulo le Baranaba go hlomarwa , mme ba ba raka ba ba ntšha mellwaneng ya bona .
44013051	Paulo le Baranaba ba ba hlohlorela lerole le naong tša bona , ba ya motseng wa Ikonio .
44013052	Barutiwa bona ba tlala lethabo le Moyamokgethwa .
44014001	Ge ba le motseng wa Ikonio , ba ya phuthegong ya Bajuda gammogo , ba ruta ; mme gwa dumela bontši bjo bogolo bja Bajuda le Bagerika .
44014002	Bajuda ba ba bego ba sa dumele ba tsoša bantle , ba senya dipelo tša bona , ba ba lohlanya le badumedi .
44014003	Ba fetša lebaka le letelele ba dutše gona , ba ruta ba ikholofediša ka Morena , e a bego a hlatsela lentšu la kgaugelo ya gagwe , a kgoniša diatla tša bona mehlolo le dika tša bohlatse .
44014004	Selete sa motse woo sa kgaogana . Ba bangwe ba ema le Bajuda ; ba bangwe ba ema le baapostola .
44014005	Gwa tsoga mpherefere wa bantle ba na le Bajuda le beng ba motse , ba rata go ba hlokofatša le go ba thuma ka maswika .
44014006	Bo-Paulo ba sebelwa , ba tšhabela nageng ya Likaonia , motseng wa Lisitara le motseng wa Derebe , le mathokong ao .
44014007	Le gona kua ba ruta Ebangedi .
44014008	Motseng wa Lisitara go be go na le monna e mongwe wa go palelwa ke maoto , e a bego a dutše fase , a belegwe e le segole , a sešo a ba a sepela .
44014009	Yena eo a theetša ge Paulo a bolela . Paulo ge a mo iša mahlo , a bona gore o na le tumelo ya gore a ka fodišwa .
44014010	Paulo a hlaboša lentšu a re : Ema ka dinao tša gago o loke ! Monna eo a nanoga a sepela .
44014011	Mašaba ge a bona se Paulo a se dirilego , ba hlatloša mantšu ba bolela ka Selikaonia ba re : Badimo ba itirile batho ba fologela go rena !
44014012	Baranaba ba re ke yena Jupitere , Paulo ba re ke yena Merekurio , ka ge e le yena mmoledi wa ditaba .
44014013	Mphamodimo wa Jupitere e a bego a agetšwe pele ga motse wa bona , a tliša dipoo le mefapahlogo ya matšoba mo kgorong , a rata go ipega ka didimo a na le mašaba a batho .
44014014	Baapostola , Paulo le Baranaba , ge ba botšwa taba yeo , ba gagola diaparo tša bona , ba tsena gare ga mašaba ba hlaboša mantšu ,
44014015	Ba re : Hee lena banna ! Le dirang fao ? Le rena re batho ba go tlo hwa bjalo ka lena . Re ba go le botša Ebangedi ya go re le tlogele mafela ao , le boele go Modimo e a phelago , e a dirilego legodimo le lefase le lewatle le tšohle tše di lego gona .
44014016	Ke yena e sa le mola kgale , a lesitšego ditšhaba ka moka di sepele ka ditsela tša tšona .
44014017	Le ge a sa ka a lesa go itlhatsela ka go re šetša ka dilo tše ntši , a re fa dipula di etšwa legodimong , a hoša dipelo tša rena ka dijo le ka thabo .
44014018	Le ge ba realo , ba nyakile go šitwa go šegela mašaba gore ba se ba hlabele didimo .
44014019	Gwa tla Bajuda ba ba tšwago Antiokia le Ikonia , ba hlohleletša mašaba , ba thuma Paulo ka mabje , ba mo goga ba mo lahla kua ntle ga motse , ba re o hwile .
44014020	Fela , ge barutiwa ba eme ba mo dikaneditše , a tsoga a boela motseng . Ka la ka moswana a tloga le Baranaba ba ya Derebe .
44014021	Motseng woo ba kwatša Ebangedi , ba ruta batho ba bantši . Ba tsebo goma ba ya Lisitara , le Ikonio , le Antiokia .
44014022	Ba tšama ba tiiša dipelo tša barutiwa , ba ba kgothatša ba re ba tielele tumelong , ba re : Mmušong wa Modimo re tsena ka ditlaišego tše ntši .
44014023	Diphuthegong ka moka ba ba beela bagolo , ba bea dithapelo ba ikona dijo , ba ba gafela Morena yo ba mo dumetšego .
44014024	Ba phatša naga ya Pisidia , ba fihla nageng ya Pamfilia .
44014025	Motseng wa Perege ba iša Lentšu la Modimo ; ba tsebo fologela Atalia .
44014026	Moo ba namela leselawatle ba boela Antiokia , mo ba tšwelego gona ba gafetšwe kgaugelo ya Modimo ba sa ya modirong wo ba tšwago go o phetha .
44014027	Ge ba boetše gona , ba kgobokanya phuthego , ba ba anegela mediro e megolo ye Modimo a e dirilego a na le bona , le ka mo a buletšego bantle mojako wa go tsena tumelong .
44014028	Ba dula le barutiwa , gwa fela mabaka ba le moo .
44015001	Gwa tla ba bangwe ba etšwa nageng ya Juda , ba ruta badumedi ba re : Ge le sa bolle ka mokgwa wa Moshe , le ka se ke la phološwa .
44015002	Gwa tsoga kgang ; phetolano le Paulo le Baranaba e se be e nyane . Gwa ba gwa tlengwa la go re : Paulo le Baranaba le ba bangwe ba bona ba rotogele Jerusalema , ba botšiše baapostola le ba bagolo taba ye .
44015003	Phuthego ya ba felegetša . Ba phatša naga ya Fenikia le ya Samaria , ba tšama ba anegela badumedi tša tshokologo ya bantle ; ba tsoša lethabo le legolo go bana babo ba tumelo .
44015004	Ba tla Jerusalema , ba amogelwa ke phuthego le baapostola le ba bagolo ; ba ba laodišetša tšohle tše Modimo a di dirilego a na le bona .
44015005	Gwa tsoga ba bangwe ba thuto ya bafarisei , ba e bego e le badumedi , ba ema ba re : A ba bolotšwe , ba laelwe go ya ka molao wa Moshe .
44015006	Baapostola le ba bagolo ba phuthega gore ba bone taba ye ka mo e lego ka gona .
44015007	Ya re ba fetolana ka tše ntši , Petro a ema a bolela a re : Banna ba gešo ! Le a tseba , ke kgale Modimo a hlaotše molomo wa ka mo go lena , gore bantle ba kwe Ebangedi , ba dumele .
44015008	Modimo Mohlathadipelo o ba beetše bohlatse ge a ba fa Moyamokgethwa , bjalo ka ge a file borena .
44015009	A se hlaole mo go rena le go bona , a sekiša dipelo tša bona ka tumelo .
44015010	Bjale le reng le leka Modimo ka go rweša barutiwa joko melaleng ya bona , ye botatawešo le rena re šitilwego go e rwala ?
44015011	Gomme re dumela go phologa ka kgaugelo ya Morena Jesu Kriste . Le bona a ba realo .
44015012	Pitšo ka moka ya homola . Ba theetša ge Baranaba le Paulo ba ba anegela ka mo Modimo a dirilego mehlolo le dika tše ntši tša bohlatse kua gare ga bantle ka bona .
44015013	Ge ba homotše , gwa bolela Jakobo a re : Banna ba gešo ! Kwang se ke se bolelago .
44015014	Simone o laodišitše ka mo Modimo a etetšego batho ba bantle bala ba a thomilego ka bona , a ba amogela , ya ba ba leina la gagwe .
44015015	Gomme mantšu a baporofeta a kwana fao , ka mo go ngwadilwego gwa thwe :
44015016	Mehleng yeo ke tlo tsoša mokutwana wa Dafida wo o wilego ; moo rutlologilego ke tlo buša ke o tsošološa , ka o aga bjalo ka mohlamonene .
44015017	Gore mašalela a batho a tle a nnyake , bantle bao leina la ka le tlo go goelelwa mo go bona . O realo Morena . O tlo di dira .
44015018	Modimo tše a di dirago tšohle o di tsebile go tloga mathomong a neng le neng .
44015019	Ke gona nna ke re , taba še : Bantle ba ba boelago go Modimo , re se ke ra ba belaetša .
44015020	A re ba ngwaleleng re re : Ba ile ditšhila le medimo ya diswantšho le bootswa le tše di tlimilwego le madi .
44015021	Gobane Moshe , go tloga kgaleng , o na le ba ba mmolelago metseng ka moka , ge ka disabatha tšohle a balwa diphuthegong .
44015022	Baapostola le ba bagolo , le pitšo ka moka , ba tlema la go re : Go hlaolwe banna mo go bona , ba rongwe ba ye Antiokia le Paulo le Baranaba . Ba hlaola Juda e a reilwego la Barasaba , le Silase , ba e bego e le diketapele mo go bana babo ba tumelo .
44015023	Diatleng tša bona ba bea lengwalo le le rego : Rena baapostola le ba bagolo , le bana ba borena , re re : Thabang ! Lena bana ba borena ba Antiokia le ba Siria le ba Tsilitsia , ba le tšwago go bantle .
44015024	Re kwele gore ba bangwe ba ba tšwilego go rena ba le belaeditše ba šišinya dipelo tša lena , ka go re le bolotšwe , le ye ka molao wa Moshe . Ba realo ba sa ka ba rongwa ke rena .
44015025	Bjale ge re phuthegile ra kwana , re bona ge go swanetše ge re hlaola banna ra ba roma , ba tla go lena ba na le Baranaba le Paulo , barategi ba rena .
44015026	Ba e lego banna ba ba gafilego bophelo bja bona ka baka la leina la mong wa rena Jesu Kriste .
44015027	Bjale re roma Juda le Silase . Ke bona ba ba tlogo le laodišetša ditaba tše ka ganong .
44015028	Gobane Moyamokgethwa , o na le rena , o tlemile la go re : Go swanetše ge re sa le beleše boima bjo bongwe gape . Se se swanetšego sese :
44015029	Go ilwe didimo tša medimo ya diswantšho , le madi , le tše di tlimilwego , le bootswa . Ge le ila tšona , e tlo ba go dira gabotse . — Thabang !
44015030	Baromiwa ba fiwa tsela . Ba re go fihla Antiokia , ba kgobokanya phuthego , ba ntšha lengwalo leo .
44015031	Ge ba le badile , badumedi ba thabela keletšo yeo .
44015032	Juda le Silase , ba e bego e le baporofeta le bona , ba eletša bana babo ba tumelo ka ditaba tše ntši , ba ba tiiša .
44015033	Ba fetša sebaka ba dutše gona ; ba tsebo laelana le bana babo ba tumelo , ba boela go baapostola ba thabile .
44015034	Ge e le Silase , a bona go swanetše ge a ka šala Antiokia .
44015035	Paulo le Baranaba ba dula Antiokia , ba ruta ba bolela Ebangedi ya lentšu la Modimo ba na le ba bangwe ba bantši .
44015036	Ge go fetile matšatši , Paulo a bolela le Baranaba , a re : A re boele go yo bona bana bešo ba metseng yela yohle , ye re išitšego lentšu la Morena go yona , re bone se ba se dirago .
44015037	Baranaba a rata ge ba tloga le Johane yola wa go reelwa la Mareka .
44015038	Paulo a bona go sa swanela ge ba ka tloga le motho eo wa go ba lahletša kua Pamfilia , a se ye le bona modirong .
44015039	Ya ba kgang , ba ba ba kgaogana , Baranaba a tloga a na le Johane a ya Tsipero ka leselawatle .
44015040	Paulo a itlhaolela Silase ; a wela tsela , badumedi ba mo gafetše kgaugelo ya Morena ,
44015041	A tšea ka tsela ya Siria le Tsilitsia , a tšama a tiiša diphuthego .
44016001	A fihla motseng wa Derebe , le motseng wa Lisitara . Moo a hwetša morutiwa e mongwe ; leina la gagwe ke Timotheo , ngwana wa mosadi wa Mojuda wa modumedi , tatagwe e le Mogerika .
44016002	Yena Timotheo a hlatselwa ke bana babo ba tumelo ba Lisitara le ba Ikonio .
44016003	Paulo a rata ge a ka sepela le yena ; a mo tšea a mmolotša ka baka la Bajuda ba dileteng tšeo ; gobane ka moka ba be ba tseba ge tatagwe e le Mogerika .
44016004	Ge ba sepela le metse yeo , ba fihliša ditaelo tšela tše di beilwego ke baapostola le ba bagolo ba Jerusalema .
44016005	Diphuthego tša tiišwa tumelong , badumedi ba fela ba ata ka mehla .
44016006	Ge ba putla naga ya Firigia le ya Galatia , Moya o mokgethwa wa ba iletša go bolela lentšu moo nageng ya Asiana .
44016007	Ba fihla nageng ya Misia , ba leka go tsena nageng ya Bithinia ; mme moya wa se ba dumelele .
44016008	Misia ba feta ka thoko , ba fologela Teroa .
44016009	Paulo a bona pono bošego ; a bona monna wa Matsedonia a eme a mo rapela a re : Selela Matsedonia o re hlakodiše !
44016010	A re go bona pono yeo , ra napa ra nyaka tša go selela Matsedonia , re kgodilwe gore re biditšwe ke Morena gore re yo ba botša Ebangedi .
44016011	Ra tloga Teroa ka leselawatle ra leba sehlakehlake sa Samotratse ; ka la ka moswana ra fihla motseng wa Neapoli .
44016012	Ra fetela Filipi , e lego wona motse o mogolo wa bona beng ba naga . Motseng woo ra dula ra fetša matšatši .
44016013	Ka la Sabatha ra tšwela nokeng ka ntle ga motse , felo mo ba bego ba lemetše go rapela gona ; ra dula ra bolela le basadi ba ba bego ba phuthegela gona .
44016014	Mosadi e mongwe yo leina la gagwe e lego Lidia , morekiši wa purapura , wa motse wa Tiatira , motho wa borapedi , le yena a theetša . Morena a bula pelo ya gagwe , mme a kwa tše Paulo a di bolelago .
44016015	A ba a kolobetšwa le ba lapeng la gagwe . Ge a kolobeditšwe a re kgopela a re : Ge le kgodilwe gore ke dumetše Morena , gona tlang lapeng la ka le dule gona . A ba a re otelela .
44016016	Ka tšatši le lengwe ge re ya thapelong , ra gahlana le mosetsana e mongwe e a nago le moya wa bonoge , e a bego a ruiša beng ba gagwe gagolo ka go noga .
44016017	Yena eo a re šala nthago re na le Paulo , a goa a re : Batho ba ke bahlanka ba Modimo yo godimodimo ; ke bona ba le tsebišago tsela ya phološo .
44016018	A dira ka mokgwa woo matšatši a mantši . Paulo a kwa bohloko , a retologa , a bolela le moya woo , a re : Ke go laela ka leina la Jesu Kriste ke re : Tšwaa go motho e ! Moya woo wa tloga ka lona lebaka leo .
44016019	Bjale beng ba gagwe ge ba bona go tlogile se ba bego ba holofetše go huma ka sona , ba swara Paulo le Silase , ba ba gogela kgorong , ba ba iša go ba bagolo .
44016020	Ba ba bega go matona , ba re : Batho ba ba ferekanya motse wa gešo ; ke Bajuda .
44016021	Ba ruta batho mekgwa e sa re swanelago ge re ka e amogela ra ya ka yona , gobane re Baroma .
44016022	Le lešaba la ba tsošetša lešata ; ditona tša ba garola diaparo , tša re ba itiwe ka dikgati .
44016023	Ba ba itia , ba ba ntšha megogoma e mentši , ba ba kgoromeletša kgolegong . Ba laela mohlapetši wa kgolego ba re a ba hlapetše ruri .
44016024	Yena , ge a lailwe ka mokgwa woo , a ba iša kgolegong ya ka gare , a pataganya maoto a bona ka kwata .
44016025	E le mašegogare Paulo le Silase ba rapela , ba opelela Modimo difela ; bagolegwa ba theetša .
44016026	Ba tšhoga go kwala tšhišinyego e kgolo ya lefase , gwa ba gwa tekema le metheo ya ngwako wa kgolego ; mejako ka moka ya napa ya bulega ; ditlemo ka moka tša lokologa .
44016027	Mohlapetši wa kgolego a phafoga borokong , a bona mejako ka moka e bulegile . A khwamola tšhoša a rata go ipolaya ka ge a re bagolegwa ba tšhabile .
44016028	Paulo a mo goelela ka lentšu le legolo a re : O se ke wa itira bošula ; re gona ka moka .
44016029	Monna eo a re ba tliše dipone , a tla ka go kganyela , a wela fase naong tša Paulo le Silase a swerwe ke go roromela .
44016030	A ba ntšhetša ntle , a re : Marena ! E ka kgona ke dire bjang gore ke phološwe ?
44016031	Bona ba re : Dumela Morena Jesu Kriste ; ke mo o tlo phološwa le ba ntlo ya gago .
44016032	Ba mmotša lentšu la Modimo a ne ba ntlo ya gagwe .
44016033	Yena a tloga nabo ka lona lebaka leo la bošego , a ba hlatswa megogoma mme a kolobetšwa le bohle ba lapeng la gabo e sa le lebaka leo .
44016034	A ba iša ngwakong wa gagwe , a ba dudiša a ba tlišetša dijo a hlaletše ka gobane a dumetše Modimo le bohle ba lapeng la gabo .
44016035	Ge go sele , matona a roma bahlanka , ba tla ba re : Lokolla batho bao .
44016036	Mohlapetši wa kgolego a botša Paulo mantšu ao , a re : Matona a romile lentšu a re : Le lokollwe . Bjale le ka tšwa la ikela le iketlile .
44016037	Paulo a fetola a re : Ba re otlile setšhaba se lebeletše , re sešo ra sekišwa , mola re le Baroma ; ba re lahlela kgolegong . Bjale , a ba ka fo re ntšha go sa tsebe motho ? Aowa ge ! A ba tle ka noši ba re ntšhe .
44016038	Bahlanka ba ya ba tsebiša matona taba yeo ; ditona tša tšhoga ge ba ekwa gore ke Baroma .
44016039	Ba tla ba rapela , ba ba ntšha ; ba ba kgopela ba re ba tloge motseng woo .
44016040	Ge ba tšwele kgolegong , ba ya ga Lidia , ba bona bana babo ba tumelo ; ba ba homotša , ba tsebo tloga .
44017001	Ba sepela ba feta motse wa Amfipoli le wa Apolonia , ba tla motseng wa Thesalonika , mo go bego go na le phuthego ya Bajuda .
44017002	Paulo ka mo a lemetšego ka gona , a tsena go bona , a botšana le bona tša mangwalo ka disabatha tše tharo .
44017003	A ba hlathollela ona mangwalo , a ba bontšha gore Kriste o be a swanetše go tlaišwa le go tsoga bahung ; a re : Kriste ke yena , Jesu yo nna ke mmolelago go lena .
44017004	Ba bangwe ba bona ba kgodišwa ba dula ba kwana le Paulo le Silase , ba na le lešaba le legolo la Bagerika ba ba boifago Modimo , le basadi ba bantši ba bahumagadi .
44017005	Bajuda ba ba sa dumelego ba hufega , ba thwala banna ba babe ba mapatlelong , ba rapa lešaba , ba ferekanya motse . Ba tla ba dikanetša ngwako wa Jasone , ba rata go swara Paulo le Silase gore ba ba ntšhetše lešabeng .
44017006	Ba hwetša ba se gona ; ba napa ba goga Jasone le badumedi ba bangwe , ba ba iša go ba bagolo ba motse , ba goa ba re : Batho ba , ba go ferekanya mafase ka moka , le mono ba tlile .
44017007	Ba gorošitšwe ke Jasone . Ka moka ga bona ba nyatša molao wa Kesara ka go re : Kgoši ke e mongwe , ke Jesu .
44017008	Ba realo ba hlohleletša setšhaba le beng ba motse ba ba bego ba ba kwa .
44017009	Jasone le ba bangwe bala ba lefišwa , ba kgono leswa ba ikela .
44017010	Bošego bjoo badumedi ba hlaganela go iša Paulo le Silase motseng wa Berea . Bona ge ba fihla moo , ba ya phuthegong ya Bajuda .
44017011	Baberea e be e le batho ba mohuta o lego kaone , ba sa etše ba Thesalonika . Ba amogetše lentšu ka go rata ; ba hlwa ba bala mangwalo ka mehla ba nyaka mo a kwanago le tšeo ba bego ba di kwa .
44017012	Ba bantši ba bona ba dumela , basadi ba bahumagadi ba Bagerika , le banna ba bantši .
44017013	Bjale Bajuda bala ba Thesalonika ba kwa gore lentšu la Modimo le bolelwa ke Paulo motseng , wa Berea ; ba tla fao , ba ferekanya setšhaba ba se hlohleletša .
44017014	Ke mo bana babo ba tumelo ba hlaganetšego ba laelana le Paulo , ba mo felegetša go fihla lewatleng . Silase le Timotheo ba šala .
44017015	Bafelegetši ba Paulo ba mo fihliša motseng wa Athene ; ba goma moo ba laeditšwe go re : Silase le Timotheo ba se diege go tla moo go Paulo .
44017016	Paulo a sa ba letetše moo motseng wa Athene , a ja pelo ge a bona motse o tletše medimo ya diswantšho .
44017017	Phuthegong a bolela le Bajuda le ba bangwe ba ba boifago Modimo . Lepatlelong a bolela ka mehla le bao a tianago le bona .
44017018	A ba a fetolana le baruti ba mahlale ba Baepikure le ba Bastoiki . Gomme ba bangwe ba re : Mmolabodi eo o rata go bolelang ? Ba bangwe ba re : E ke motsebiši wa medimo e šele . Ba realo ka ge Paulo a ba boditše Ebangedi ya Jesu le ya tsogo ya bahu .
44017019	Ba tloga nae ba mo iša kgorong ya mošate , ba re : A nke re kwe thuto e mpsha yeo o e bolelago ;
44017020	gobane o tliša ditaba tše mpsha ditsebeng tša rena . Bjale re rata go tseba se e lego taba .
44017021	Ba realo ka gobane ba Athene bohle , le baeng ba go dula moo , ba be ba se na se sengwe se ba se kganyogago , ge e se go bolela le go kwa madireng a mafsa .
44017022	Paulo a ema kgorong ya mošate , a bolela a re : Banna ba Athene ! Ka gohle ke bona ge le le batho ba go boifa medimo gagolo .
44017023	Ke sepetše le motse wo , ka bona mo le išago didimo tša lena ; ka hwetša aletare ye e tlokilwego lengwalo la go re : Ke ya MODIMO WA GO SE TSEBJE . Bjale nna ke le tsebiša yena Modimo eo , yo le mo rapelago le sa mo tsebe .
44017024	Yena Modimo e a dirilego legohle , le tšohle tše di lego mo go lona , yena Mong wa legodimo le lefase , ga a dule nywakong ye e agilwego ka diatla ;
44017025	ga a direlwe ka atla tša batho , ga a phele ka motho ; hleng bophelo , le moya , le tšohle ke yena a di fago bohle .
44017026	Le gona ke yena a dirilego gore meloko ka moka ya batho e tšwe mading a o tee , e enele lefase lohle ; a e beela mabaka , le mellwane , le maago ;
44017027	a re ba nyake Modimo , ba mo kwe ge a le gona , ba mo hwetše , gobane ga a kgole , o kgauswi le e mongwe le e mongwe wa ba re lego fa .
44017028	Gobane ge re phela , re sepela , re le gona , ke ka yena , boka le ba bangwe ba direti tša geno ba itše ; Re ba leloko lagwe .
44017029	Bjale ge re le moloko wa Modimo , ga go a re swanela go re : Modimo a ka swana le sedirwa sa gauta goba silifera , sa go bopša ke makgone ka bohlale bja motho .
44017030	Bjale Modimo o hlokomologile mabaka a go se tsebe ; gomme mehleng yeno o laela batho bohle thoko tšohle , o re ba boe .
44017031	Ka gobane o beile tšatši a tlogo ahlola lefase ka lona ka toko . Moahlodi ke Monna yo a mmeilego , a bulela batho bohle tsela ya tumelo ge a mo tsoša bahung .
44017032	Ge ba ekwa a bolela tsogo ya bahu , ba bangwe ba kwera . Ba bangwe ba re : Re tlo buša re go kwa ka mohla o mongwe tabeng yeo .
44017033	Ya re di feletše ka mokgwa woo , Paulo a ba tlogela a ikela .
44017034	Ba bangwe ba banna bao ba kwana nae ba dumela . E mongwe wa bona e be a le Dioniso wa lekgotla la mošate , le mosadi e mongwe leina la gagwe e lego Damarisa , ba na le ba bangwe ba bona .
44018001	Ka moso Paulo a tloga Athene a ya Korinthe .
44018002	Motseng woo a hwetša Mojuda yo leina la gagwe e lego Akwila , e a tswaletšwego nageng ya Ponto , a sa tšo boa Italia , a na le Perisila mosadi wa gagwe . Ka gobane Kesara Kelaudio o be a ntšhitše molao wa go re Bajuda ka moka ba tloge Roma .
44018003	Ke bona Paulo a tlilego go bona , a dula ga gabo a ba diriša ; ka gobane e be le balogi ba magogwa ; mme Paulo modiro woo o be a o kgona .
44018004	Ka disabatha o be a ruta diphuthegong , a kgodiša Bajuda le Bagerika .
44018005	Ge Silase le Timotheo ba fihla ba etšwa Matsedonia , ke ge Paulo a fišegetšwe go hlatsela Bajuda a re Jesu ke yena Kriste .
44018006	Bajuda ba ganyetša , ba rogaka . Paulo a ba a hlohlora diaparo tša gagwe , a bolela a re : Madi a lena a a boele dihlogong tša lena ; nna ke tloga ke se na molato . Ke ya go bantle .
44018007	A tloga fao a yo dula ngwakong wa monna e mongwe leina la gagwe e lego Justo , e a boifago Modimo , eo ngwako wa gagwe o bataganego le wa phuthego ya Bajuda .
44018008	Krispo mogolo wa phuthego yeo a dumela Morena , le ba lapa la gabo ka moka . Bakorinthe ba bantši ba ba kwelego lentšu ba dumela ba kolobetšwa .
44018009	Morena a bolela le Paulo ponong a re : Se boife ; o fele o bolela ; o se homole ,
44018010	gobane ke na le wena . Ga go e a kago go iša letsogo a go dira bošula ; gobane ke na le lešaba le lentši motseng wo .
44018011	Paulo a fela a sa dula gona a fetša ngwaga le dikgwedi tše di selelago ; a ruta lentšu la Modimo a le moo gare ga bona .
44018012	Mehleng yeo go buša Gallio nageng ya Akaya , Bajuda ba tsogela Paulo maatla ; ba lakana ba mo iša kgorong .
44018013	Ba tla ba re : Monna e o ruta go direla Modimo ka mokgwa o ganwago ke molao .
44018014	Paulo a sa re ke a bolela , Gallio a fetola a re : Lena Bajuda , ge e ka be e le bošaedi le ge e le bohwirihwiri bjo bobe , gona nka be ke le emela ka molao .
44018015	Fela , ka ge e le phapang ya dithuto , le ya maina , le ya molao wa lena , go tlo bona lena . Nna ga ke rate go ba moahlodi wa ditaba tšeo .
44018016	A ba raka mo kgorong .
44018017	Ke mo Bagerika ka moka ba swerego Sostene mogolo wa phuthego ya Bajuda ba mo itia gona moo kgorong ; Gallio a se ba iletše .
44018018	Paulo ge a feditše lebaka leo a dutše moo , a laelana le bana babo ba tumelo , a leba go selela Siria , a tloga a na le Perisila le Akwila . Ba le motseng wa Kenkerea a ikota hlogo , gobane o be a itlemile ka keno .
44018019	A fihla Efeso . Moo a šadiša bo-Akwila . Yena a ya phuthegong a bolela le Bajuda .
44018020	Ba mo kgopela ba re a dule le bona lebakanyana ; yena a se dumele .
44018021	A laelana le bona a re : Ka monyanya o tlago nka se kgone go hlokega kua Jerusalema . Ge Modimo a rata , ke tlo buša ke etla go lena . A tloga moo Efeso ka leselawatle .
44018022	Ge a fihlile Kesarea , a rotogela Jerusalema , a dumediša phuthego ; a tsebo fologela Antiokia .
44018023	Ge go fetile lebaka a le moo , a tšwa a phatša naga ya Galatia le ya Firigia , a tšama a tiiša barutiwa bohle .
44018024	Motseng wa Efeso gwa tla monna e mongwe wa Mojuda . Leina la gagwe e be e le Apollo , e a tswaletšwego Alesandria . E be e le monna wa seboledi , yo maatla mangwalong .
44018025	O be a rutilwe thuto ya Morena a ruta batho ditaba tša Jesu ka go fišega pelong le ka tlhaologanyo . Gomme o be a tseba kolobetšo ya Johane fela .
44018026	A tla phuthegong a thoma go ruta ka mafolofolo . Akwila le Perisila ge ba mo kwa , ba mmiletša gagabo , ba mo hlathollela thuto ya Modimo gabotse .
44018027	Mohla Apollo a rego ke fetela Akaya , bana babo ba tumelo ba mo tutuetša , ba ngwalela barutiwa ba gona , ba ba kgopela gore ba mo amogele . Apollo a fihla gona kua , mme ba ba dumetšego a ba tšweletša pele gagolo ka neo ya gagwe .
44018028	A phegelela go kgodiša Bajuda ka go šupetša ka mangwalo gore Jesu ke yena Kriste .
44019001	Mehleng yeo ya ge Apollo a le motseng wa Korinthe , ke ge Paulo a feditše go sepela dinaga tša tletlolo , a fihlile motseng wa Efeso . Moo a hwetša barutiwa ba bangwe ,
44019002	A ba botšiša a re : A le filwe Moya o Mokgethwa mohla le dumelago ? Bona ba re : Aowa , ga re ešo ra kwa ge go na le Moya o Mokgethwa .
44019003	Paulo a re : Gomme le kolobeditšwe ka efe kolobetšo ? Bona ba re : Ka kolobetšo ya Johane .
44019004	Paulo a re : Johane o kolobeditše ka kolobetšo ya tshokologo , a fela a botša batho a re , ba dumele e a tlogo mo hlatlama , a era Kriste Jesu .
44019005	Batho bao ge ba ekwa a realo , ba kolobetšwa leineng la Morena Jesu .
44019006	Paulo a ba bea diatla , mme Moya o Mokgethwa wa tla go bona , ba bolela ka maleme a šele ba porofeta .
44019007	Banna bao ka moka ga bona e be e ka ba ba lesome la metšo e mebedi .
44019008	Paulo a fela a eya phuthegong ya Bajuda gwa fela dikgwedi tše tharo a ema a ba hlathollela ditaba tša mmušo wa Modimo , a ba eletša .
44019009	Ge ba bangwe ba ithatafatša ba gana go dumela , ba bolela ka go senya thuto ya Modimo bathong , Paulo a ba tlogela , a arola barutiwa , a ruta ka mehla ngwakong wa thuto e bego e le wa Tiranno .
44019010	Gwa dula go le bjalo gwa feta nywaga e mebedi . Bohle ba ba agilego dinageng tša Asiana ba kwa thuto ya Morena Jesu , ba Bajuda le ba Bagerika .
44019011	Modimo a dira ditiro tše maatla tše di tlabago ka diatla tša Paulo .
44019012	Ba ba ba tšea mašelana a gagwe a go phomola dikudumela , le a bego a a apere , ba apeša balwetši ka ona , ba napa ba tlogwa ke malwetši , le meoya e mebe ya tšwa .
44019013	Bajuda ba bangwe ba go šika le naga e le baleleki ba meoya e mebe , ba leka go bola leina la Morena Jesu ge ba na le ba ba tsenwego ke meoya e mebe , ba re : Re le leleka ka Jesu , yo Paulo a mmolelago .
44019014	Ba ba bego ba dira ka mokgwa woo , e be e le barwa ba ba šupilego ba Mojuda e mongwe Sekefa moperisita e mogolo .
44019015	Moya o mobe wa fetola wa re : Jesu ke a mo tseba ! Le Paulo ke a mo tseba ! Lena gomme le bomang !
44019016	Motho eo wa moya o mobe a napa a ba wela godimo , o ba katelela , a ba bunakela , ba ba ba tšhaba ngwakong ba hlobotše ba gobetše .
44019017	Taba ye ya kwala mo go Bajuda ka moka le go Bagerika ba ba agilego Efeso ; bohle ba welwa ke poifo . Leina la Jesu ba le sema le legolo .
44019018	Ba bantši ba ba dumetšego ba tla ba bobola ba ipolela mediro ya bona .
44019019	Ba bantši ba ba bego ba dirile tša bonoge kgale , ba kgobokanya dipuku tša mohuta woo , ba di fiša pepeneneng . Ge ba bala theko ya tšona , ba hwetša e le ya mašeleng a dikete tše masome a mahlano .
44019020	Lentšu la Morena la enela ka mokgwa woo e le le maatla le fenya .
44019021	Dilo tše ge di direga , ke ge Paulo a eleletša pelong ya gagwe , a re o tlo phatša naga ya Matsedonia le ya Akaya , a tlo tsebo ya Jerusalema ; a re : Ge ke boa moo , ke mo ke tlogo ya Roma , gobane go swanetše ge le motse woo ke o bona .
44019022	A roma banna ba babedi ba ba bego ba mo direla , Timotheo le Erasito ; bona ba ya Matsedonia , yena a fetša lebaka a sa le nageng ya Asiana .
44019023	Mehleng yeo gwa tsoga mpherefere o mogolo wa ba ba ganetšago thuto ya Morena .
44019024	Ke wa Demetrio morudi wa tshipitshehla , e a bego a dira pheko tša Diana ka yona tshipi yeo , a thwala bomakgone ba modiro woo , a ba humiša gagolo ka wona .
44019025	Demetrio a rapa batho , le badiri ba dilo tšeo , a re : Banna ! Le tseba gobane re phela ka wona modiro wo .
44019026	Bjale le a di bona , gomme le a di kwa . Paulo yo o gakišitše batho ba bantši , e sego ba Efeso fela , o nyakile go hlakanya ba Asiana ka moka ka go ba fora a re : Tše di dirwago ka diatla tša batho ga se medimo .
44019027	Gomme ga se gore kotsi ya go senyegelwa e wela modiro wa rena fela ; le ngwako wa Diana modimogadi e mogolo o tlo thwe ke lefela . Bogoši bja wona bo tlo nyatšega , mola ba Asiana ka go fela , le ba mafase ohle , ba loba fa .
44019028	Ge ba mo kwa a realo , ba tlala bogale , ba goa ba re : Diana wa Baefeso ke e mogolo !
44019029	Mpherefere wa hlakanya motse ; ba tšhologela kgorong ya dipapadi ba le pelotee ; ba tla ba goga Gayo le Aristareko ba Matsedonia bafelegetši ba Paulo .
44019030	Paulo ge a rata go tsena gare ga lešaba leo , barutiwa ba mo thibela .
44019031	Le ba bangwe ba babuši ba Asiana ba ba bego ba gwerane le yena , ba roma motho ba mo rapela ba re a se ke a ya kgorong .
44019032	Moo go be go godile lešata la bano ba bego ba goa tša bona , le bala ba goa tša bona , e le lešaba le le ferekanego ; ba bantši e le ba ba sa tsebego se ba se bokanetšego .
44019033	Ba bangwe ba lešaba ba ntšha Alesandere , yo Bajuda ba bego ba mo hlaotše . Alesandere a akalatša seatla , a rata go homotša mašaba ao a batho .
44019034	Fele , ge ba mmona e le Mojuda , ba tšhologa legoa la maletee ba re : Diana wa Baefeso ke e mogolo ! Gwa ba gwa feta nako tše pedi ba sa goa ba realo .
44019035	Lešaba la homotšwa ke mokgoma wa motse ; a bolela a re : Banna ba Efeso ! Ke mang motho e a sa tsebego ge motse wa Efeso e le Molotangwako wa Diana wona modimogadi o mogolo , le wa seswantšho sa wona sa go tšwa legodimong go Jupitere ?
44019036	Bjale ge taba ye e sa ganetšege , go kaone ge le ikhomolela , le se dire ka maphakaphaka .
44019037	Banna ba le ba tlišitše fa ba sa ka ba hlakola ntlo ya modimo , ba sa roga modimo wa lena .
44019038	Ke gona , ge Demetrio le badirišani ba gagwe bomakgone ba hweditše molato go motho , a ba tle ba seke , gobane dikgoro di gona , le bakgoma ba gona .
44019039	Ge go ka ba le tše dingwe tše le di nyakago , a di ahlolwe pitšong e yago ka molao .
44019040	Le gona , go ka ba gwa begwa borena ka molato wa moferefere wo wa lehono ; gobane ga go se re kago phema ka sona ge go thwe : Le be le reng le tsoša moferefere ? — Ge a realo , a phatlalatša lešaba .
44019041	
44020001	Lešata leo ge le homotše , Paulo a bitša barutiwa , a laelana le bona , a tšwa a ya Matsedonia .
44020002	A sepela le dinaga tšeo a tšama a kgothatša ba gona , a ba a ya nageng ya Bagerika .
44020003	A fetša dikgwedi tše tharo a le moo . Ya re a sa re ke namela leselawatle la go ya Siria , a sebelwa gore Bajuda ba mo laletše ; a boa ka tsela ya Matsedonia .
44020004	A felegetšwa ke Sopatere wa Berea ; ba Thesalonika e be e le Aristareko le Sekundo ; le Gajo wa Derebe le Timotheo , ba Asiana e be e le Tigiko le Torofimo .
44020005	Bona ba re eta pele ba ya go re letela Teroa .
44020006	Rena , ge go fetile matšatši a magobe a sa omelwago , ra tsoga Filipi , ra namela leselawatle ra sepela matšatši a mahlano ra fihla Teroa ; ra ba hwetša , ra dula moo matšatši a šupago .
44020007	Ka letšatši la pele la go hlatlama Sabatha barutiwa ba phuthegela go ngwatha magobe . Paulo a bolela le bona a rata go tloga ka la ka moswana . Ya ba bošegogare a sa bolela .
44020008	Ba be ba beile mabone a mantši moo ngwakong wa ka godimo wo ba bego ba phuthegetše go wona .
44020009	Lesogana le lengwe , leina la gagwe ke Oitiko , o be a dutše ka lešobaneng , a swarwa ke boroko bjo bogolo , Paulo a sa fela a ile le polelo . Oitiko ka go fenywa ke boroko , a kodumela fase a le moo ngwakong wa godimodimo , a rwalwa a hwile .
44020010	Paulo a tla a khunama a mo obamela a mo gokarela , a re : Le se ke la ferekana ; bophelo bja gagwe bo sa le mo go yena .
44020011	A boela ngwakong , a ngwatha bogobe a ya ; gwa ba gwa sa a sa bolela le bona . Ya ba gona a welago tsela .
44020012	Lesogana lela ba tloga nalo le phedile ; ya ba go homotšwa gagolo .
44020013	Ge e le rena , re be re etile pele , ra namela leselawatle , ra tloga ka lona ra ya Aso , mo re bego re tlo gahlana le Paulo ; gobane o be a laetše bjalo ; yena a rata go sepela ka maoto .
44020014	Ge a nametše le rena moo motseng wa Aso , ra ya Mitilene .
44020015	Ka la ka moswana ra tloga moo a leba Gio , ra feta ra leba Samo ; ka la ka moswana ra tla ra khutša Terogilio , ra tsena Mileto ka le le hlatlamago .
44020016	Gobane Paulo o be a rata go feta motse wa Efeso ka thoko , gore a se diege moo nageng ya Asiana gobane o be a re re hlaganele gore ka Pentekoste a be a flhlile Jerusalema , ge go kgonega .
44020017	Moo motseng wa Mileto a roma motho a ya Efeso , a yo bitša bagolo ba phuthego .
44020018	Ba tla go yena , a bolela nabo a re : Tše ke di dirilego lebaka ka moka ke na le lena go tloga letšatšing la pele ke sa tšo fihla Asiana , le a di tseba .
44020019	Le tseba ka mo ke bego ke direla Morena ka go kokobetšwa gohle le ka megokgo e mentši , le ka meleko e bego e nkwela ka go lalelwa ke Bajuda .
44020020	Le tseba ka mo ke sa kago ka le tima tše di kago le thuša , ka le anegela ka le ruta phuthegong le malapeng .
44020021	Ya ba go hlatsela Bajuda le Bagerika gore ba boele go Modimo , ba dumele Morena wa rena Jesu Kriste .
44020022	Gomme bonang ! Bjale ke ya Jerusalema ke tlemilwe moyeng ; mme ga ke tsebe se se tlogo ntiregela gona .
44020023	Se ke se tsebago ke gore metseng yohle Moyamokgethwa o bee bohlatse bja go re se se ntetešego ke ditlemo le mahloko .
44020024	Fela , tše bjalo ga ke re selo ka tšona ; bophelo bja ka ke a bo nyatša , gore ke yo fetša mosepelo wa ka le modiro wo ke o gafetšwego ke Morena Jesu gore ke tiiše bohlatse bja Ebangedi ya kgaugelo ya Modimo .
44020025	Bjale šedi ! Nna ke tseba gore sefahlogo sa ka le ka se hlwe le se bona , lena ka moka ba ke bego ke tšama ke kwatša tša mmušo wa Modimo gare ga lena .
44020026	Ke gona ke le hlatselago lehono ke re : Motho ge a timela , ga se molato wa ka .
44020027	Gobane ga ka le tima selo ; ke le boditše tšohle tše Modimo a di ratago .
44020028	Itoteng gee ; le lotole le mohlape ka moka wo Moya o Mokgethwa o le gafetšego wona , la ba badiši ba wona , gore le diše phuthego ya Modimo , ye a inyaketšego yona ka madi a gagwe yena mong .
44020029	Gobane nna ke tseba gore mohla ke sepetše , le tlo tlelwa ke diphiri tše di jago batho , tše di sa šetšego mohlape .
44020030	Le mo go lena beng go tlo tsoga banna , ba ba tlogo bolela ditaba tše šele , gore ba goge barutiwa ba tloge le bona .
44020031	Phakgamang gee , le dule le sa lebale ge ke feditše nywaga e meraro , ke sa khutše mosegare le bošego ke le eletša bohle ka megokgo .
44020032	Gomme bjale , bana bešo , ke le gafela diatleng tša Modimo le thutong ya kgaugelo ya yena eo a nago le maatla a go le agiša le go le nea kabelo le ba ba kgethegilego bohle .
44020033	Ga go motho yo ke mo lopilego gauta le ge e le silifera le ge e le kobo .
44020034	Tše ke phetšego ka tšona le bao ba ke bego ke na nabo , le tseba gore ke di diretše ka matsogo aka a .
44020035	Dilong ka moka ke le bontšhitše mokgwa wa go re motho a itapiše , gore a hwetše sa go hlatlola bafokodi , go se lebalwe mantšu a Morena Jesu a a boletšego a re : Lešego la monei le phala la monewa .
44020036	Ge a feditše go bolela ditaba tše , a khunama a rapela le bona ka moka .
44020037	Gwa tsoga sello mo go bona bohle ; ba ba ba gokarela Paulo ba mo atla .
44020038	Lentšu le le ba hlokofaditšego gagolo ke ge a re : Le ka se ke la hlwa le bona sefahlogo sa ka . Ba mo felegetša ba mo fihliša leselawatleng .
44021001	Ge re kgaogana le bona ra namela leselawatle . Ra tloga ka lona ra leba Kosi ; ka la ka moswana ra leba Rodo , ra yo tsena Patara .
44021002	Moo ra hwetša leselawatle la go ya Fenikia , ra namela lona ra tloga .
44021003	Ge re tla Tsipero , ra tiela sehlakahlake seo go la ntšogošo ra leba Siria , ra tla ra tsena Tiro , gobane e be e le moo leselawatle le bego le iša dithoto .
44021004	Rena ra yo bona barutiwa , ra dula matšatši a šupago . Barutiwa ba botša Paulo ka Moya ba re a se ke a rotogela Jerusalema .
44021005	Ge re feditše matšatši ao ra tšwa ra sepela re felegetšwa ke bona ka moka , le ka basadi le bana ; ba re fihliša ka ntle ga motse . Moo lebotong la lewatle ra khunama ka matolo ra rapela .
44021006	Ra laelana ; rena ra namela leselawatle ; bona ba boela ga gabo bona .
44021007	Ge re tlogile Tiro , ya ba go fetša leeto la rena ka leselawatle . Ra goroga Petolomai , ra dumediša badumedi , ra dula letšatši le tee re na le bona .
44021008	Ka la ka moswana ra tsoga re na le Paulo ra wela tsela ra ya Kesarea , ra tsena ngwakong wa Filipi moruti yola wa Ebangedi , e bego e le e mongwe wa ba ba šupilego bala ; ra dula ga gagwe .
44021009	Filipi o be a na le barwedi ba bane ba dikgarebe ba ba bego ba porofeta .
44021010	Ya re ge re šetše re feditše matšatši a mantši re dutše gona , gwa fihla moporofeta yola a tšwago nageng ya Juda ; leina la gagwe ke Agabo .
44021011	A tla go rena , a tšea moketwana wa Paulo , a itlema matsogo le maoto ; a re : Moyamokgethwa o re : Monna yo e lego mong wa moketwana wo Bajuda ba Jerusalema ba tlo mmofa ka wona mokgwa wo , ba mo gafela diatleng tša bantle .
44021012	Ge re mo kwa a realo , ra rapela Paulo re na le ba motse woo , ra re a se ke a rotogela Jerusalema .
44021013	Paulo a fetola a re : Le lla le reng le nkgaola pelo ? Ge e le nna ga ka itokišetša go fo tlengwa ; ke itokišeditše le go bolaelwa ina la Morena Jesu gona kua Jerusalema .
44021014	Ra ba ra homola a sa fenyege , ra re : A go direge thato ya Morena .
44021015	Ge go fetile matšatši ao , ra itokiša , ra rotogela Jerusalema .
44021016	Ra ya re na le ba bangwe ba barutiwa ba Kesarea ; ba re iša go Menasone wa Tsipero , e bego e le morutiwa wa kgale ; ra dula ga gagwe .
44021017	Ge re gorogile Jerusalema , badumedi ba re amogela ka lethabo .
44021018	Ka la ka moswana Paulo a ya go Jakobo a na le rena . Le bagolo bohle ba be ba tlile gona moo .
44021019	Paulo a ba dumediša , a ba anegela a hlomaganya tšohle tše Modimo a di dirilego ka yena mohlanka wa gagwe mo go bantle .
44021020	Ba di kwa ba reta Morena . Ba tsebo bolela le Paulo ba re : Ngwanešo ! Bajuda ba ba kgodilwego ke ba dikete tše ntši ; Gomme ka moka ga bona ke bagale mo go tša Molao .
44021021	Bjale o boletšwe mo go bona ka go re : Bajuda bohle ba ba falaletšego ditšhabeng o ba ruta go hlanogela Moshe ; o re : Ba lese go bolotša bana le go ya ka Molao .
44021022	Bjale re ka reng ? Makoko a tlo kgobokana ; go tlo kwala gore o tlile fa .
44021023	Napo dire se re go botšago sona . Re na le banna ba bane ba ba itlemilego ka keno .
44021024	Yaa go bona , o hlatswiwe le bona . O ba ntšhetše tša go lefa tlhatso ge ba kotwa dihlogo . Ke mo bohle ba tlogo lemoga gore tše ba go sebago ka tšona ga dio ; ba tlo bona ge o le motho wa go ya ka Molao .
44021025	Ge e le bantle ba ba dumetšego bona re kile ra ba ngwalela , ra ba laya ra re : Sa bona ga se go lotola Molao , ke go ila didimo tša medimo , le madi , le tše di tlimilwego , le bootswa .
44021026	Ke moka , ka la ka moswana Paulo a tloga le banna bao , a yo hlatswiwa le bona , a tsebo ya Ntlongkgethwa , a ipolela gore o phethile matšatši a go hlatswiwa , gore a ntšhe dineo tša dileboga tša banna bao .
44021027	Matšatši a šupago ao ge a šetše a tlo felela , Paulo a bonwa ke Bajuda ba ba tšwago Asiana . Bona ba tsoša lešaba ka moka , ba mo iša matsogo .
44021028	Ba hlaba mokgoši ba re : Banna ba Isiraele ! Swarišang ! So motho yola a rutago batho bohle ba mafase ka moka , a ba lohlanya le setšhaba le Molao le felo mo . Le gona o tlišitše Bagerika fa Ntlong ya Modimo , a goboša felo mo gokgethwa mo .
44021029	Ba realo ka ge ba mmone motseng a na le Terofimo wa Efeso ; ba gononwa ba re Paulo o tsene nae Ntlongkgethwa .
44021030	Motse ka moka wa huduega , setšhaba sa bokana ; ba swara Paulo ba mo goga , ba mo ntšha Ntlongkgethwa ; mejako ya tswalelwa .
44021031	Ba sa re ba a mmolaya , mokgoši wa kwala go molaodi wa dira , gwa thwe ke moferefere wa motse ka moka wa Jerusalema .
44021032	Molaodi a hlaganela a tšwa le ditona , a kganyelela go bona . Ge ba ba swerego Paulo ba bona molaodi wa dira a fihlile , ba lesetša go itia Paulo .
44021033	Molaodi a tla a mo tšea , a laela a re ba mo tleme ka diketane tše pedi . A botšiša a re : Motho yo ke mang ? O dirileng ?
44021034	A kwa legoa la lešaba ge ba bangwe ba goa tša bona , ba bangwe ba goa tša bona , a šitwa go kweša se e lego taba ka lešata ; a laela a re a išwe sebong .
44021035	Ge ba fihla manamelong , bahlabani ba kuka Paulo , e le go mo efoša bogale bja setšhaba .
44021036	Gobane bontši bja lešaba bo be bo latela bo goa bo re : Mmolayeng !
44021037	Ge Paulo a šetše a tlo tsentšhwa sebong , a botšiša molaodi a re : A nka se bolele le wena ? Molaodi a re : A o tseba Segerika ?
44021038	A ga se wena Moegipita yola wa go tsoša mpherefere maloba , wa go tšwela lešokeng , a na le banna ba dikete tše nne ba babolai ?
44021039	Paulo a re : Nna ke monna wa Mojuda , ke tšwa Tareso . Ke motho wa motse woo o tsebjago wa Tsilitsia . Ke a go kgopela , ntumelele go bolela le setšhaba se .
44021040	A mo dumelela . Paulo a ema manamelong , a emiša seatla , lešaba la homola ; a bolela le bona ka mmolelo wa Sehebere , a re :
44022001	Banna ba gešo le botate ! Kwang ge ke iphetolela ke bolela le lena .
44022002	Ge ba ekwa a bolela nabo ka Sehebere , ba homolela ruri .
44022003	Paulo a re : Nna ke monna wa Mojuda . Ke tswaletšwe motseng wa Tareso wa Tsilitsia ; ka tla ka golela felo fa ke le morutiwa wa Gamaliele ; ka rutwa Molao wa botatawešo ka go o tiišetša ruri ; ka ba mogale wa Modimo ke etša bolena lehono .
44022004	Ka swara tsela yeo wa go re ke hwela mo go yona ; ka tlema banna le basadi , ka ba gafela kgolegong .
44022005	Dihlatse tša ka ke moperisita e mogolo , le lekgotla ka moka la ba bagolo , bao ke tšerego mangwalo go bona a a bego a ngwaletšwe ba gešo , ka ya Damaseko ke re ke yo tlema le ba gona kua , ke ba tliše fa Jerusalema gore ba hlokofatšwe .
44022006	Ka re ke sa ya , ke batametše motse wa Damaseko , e le mosegare o mogolo , ka tšhoga ke phadimelwa thoko tšohle ke seetša se segolo se etšwa legodimong .
44022007	Ka wela fase , ka kwa lentšu le re : Saulo ! Saulo , o ntlhomaretšeng ?
44022008	Nna ka fetola ka re : Ke wena mang , Morena ? Yena a re : Ke nna Jesu wa Natsaretha yo o mo hlomerego .
44022009	Ba ke bego ke na nabo , seetša seo ba se bone , ba swarwa ke poifo ; lentšu lona la eo a boletšego le nna , ga ba ka ba le kwa .
44022010	Nna ka re : Morena ! O rata ge nka dirang ? Morena a fetola a re : Tsoga o ye Damaseko ; gona fao o tlo botšwa se o laetšwego go se dira .
44022011	Gomme ka ge ke šitwa go bona , ke foufaditšwe ke letago la seetša seo , ka hlahliwa ka seatla ke bao ke bego ke na nabo , ka fihla Damaseko .
44022012	Motseng woo go be go na le monna e mongwe wa borapedi ka Molao , ke Anania , e a bego a na le bohlatse bjo botse go Bajuda ka moka ba ba agilego fao .
44022013	Ke yena a tlilego go nna , a ema pele gaka , a re : Saulo , Ngwanešwana ! Boela o bone . Ka foufologa e sa le semeetseng , ka mo gadia .
44022014	Yena a re : Modimo wa botatawešo o go swere ka seatla gore o tsebe thato ya gagwe , o bone yena Moloki , o kwe lentšu la molomo wa gagwe ,
44022015	O kgone go ba hlatse ya gagwe go batho bohle , hlatse ya tše o di bonego le tše o di kwelego .
44022016	Bjale o sa diegelang ? Ema o kolobetšwe , o hlatswiwe dibe tša gago ka go rapela leina la Morena .
44022017	Ya re mohla ke boetše Jerusalema , ke rapela Ntlongkgethwa , ka ya le Moya .
44022018	Ka mmona , ka mo kwa ge a re : Akgofa o tloge mo Jerusalema ka pela , gobane bohlatse bjo o mpolelago ka bjona ba ka se ke ba bo amogela .
44022019	Nna ka re : Morena , bona beng ba a tseba , ge e le nna ke bego ke swara ba ba dumelago , ka ba iša kgolegong , ka ba otla diphuthegong thoko tšohle .
44022020	Gomme mohla wola ge go tšhollwa madi a Stefano hlatse ya gago , le nna ke be ke eme gona , ke thabela lehu la gagwe , ke leta dikobo tša ba bego ba mmolaya .
44022021	Morena a re : Sepela ! Gobane ke nna ke tlogo go romela kgole go bantle .
44022022	Ba mo theetša go fihla ge a bolela lentšu leo ; ya ba gona ba hlatlošago mantšu , ba re : Motho yo bjalo a a tlošwe lefaseng ; ga a swanela go phela .
44022023	Ba tsoša lešata , ba lahla dikobo ba thuntšhetša lerole godimo .
44022024	Molaodi a laela a re Paulo a tsentšhwe sebong , a re a otliwe a bole molato wa ge ba mo tlaletša lešata le lekaakaa .
44022025	Bjalo ge ba mo nganga ka dithala , Paulo a botšiša tona ye e bego e eme moo , a re : A le dumeletšwe go otla motho wa Moroma le sešo la mo sekiša ?
44022026	Tona ya re go kwa ge a realo , ya yo bolela le molaodi wa dira ya re : O tlo reng ? Motho yo ke Moroma .
44022027	Molaodi a tla , a botšiša Paulo a re : Mpotše ; a o Moroma ? Paulo a re : E !
44022028	Molaodi a fetola a re : Nna bogoši bjoo ke itheketše ka tšhelete e ntši . Paulo a re : Gomme nna ke bo tswaletšwe .
44022029	Ke mo bao ba bego ba tlo mo sekiša ba napilego ba mo tloga ; molaodi a boifa ge a kwele leo la gore Paulo ke Moroma , gomme o be a mo tlemile .
44022030	Ka la ka moswana yena molaodi , ka gobane a rata go tseba se e lego taba , ge Bajuda ba mmea molato , a mo hunolla ditlemo , a laela a re : Baperisita ba bagolo ba tle le lekgotla la bona ka moka ; a iša Paulo a mmea gare ga bona .
44023001	Paulo a takataketša mahlo le lekgotla , a bolela a re : Banna ba gešo ! Go fihla lehono ke itshepeletše letswalo laka le sa tsebe molato pele ga Modimo .
44023002	Ge a realo , moperisita e mogolo Anania a laela ba ba emego moo , a re ba mo itie molomo .
44023003	Paulo a re : Modimo o tlo itia wena o etšago leboto le le takilwego . O re o duletše go nkahlola ka Molao , mme wa laela wa re ke itiwe go se molao wo o rego bjalo .
44023004	Ba ba emego moo ba re : A o omanya moperisita e mogolo wa Modimo ?
44023005	Paulo a re : Ba gešo ! Ke be ke sa tsebe ge e le yena moperisita e mogolo ; gobane go ngwadilwe gwa thwe : O se ke wa roga mmuši wa setšhaba sa geno .
44023006	Bjale Paulo , ka go tseba ge ba bangwe e le bafarisei , ba bangwe e le basadutsei , a hlaboša lentšu mo lekgotleng a re : Nna ke mofarisei ; ke morwa wa mofarisei . Ke begwa ka ge ke holofetše go tsoga ga bahu .
44023007	Ge a realo , gwa tsoga kgang ya bafarisei le basadutsei ; ya ba phapang mo lekgotleng .
44023008	Gobane basadutsei ba re : Bahu ga ba tsoge ; ga go morongwa le ge e le moya ; bafarisei bona ba ema ka la go re , di gona tšohle ka dipedi .
44023009	Lešata ya ba le legolo . Bamangwalo ba mohuta wa bafarisei ba tsoga ba lwa ba re : Rena ga re bone bobe go motho e . Ge a re moya goba morongwa o boletše le yena , rena re ka se kgone go lwa le Modimo .
44023010	Ge ntwa yeo e šetše e befile , molaodi wa dira a boifela Paulo a re ba tlo ba ba mo gagolanya , a laela a re bahlabani ba tle ba mo ntšhe lekgotleng la bona , ba mmušetše sebong .
44023011	Bošego bjoo Morena a ema pele ga Paulo a re : Paulo ! Beta pelo ! Gobane le kua Roma o tlo ba hlatse ya ka bjalo ka ge o ntlhatsetše fa Jerusalema .
44023012	Ge go esa Bajuda ba bangwe ba lakana , ba itlema ka dikeno ba re : Re ka se ke ra ja ra nwa re sešo ra bolaya Paulo .
44023013	Ba ba bego ba lakane ba realo e be e le ba ba fetago masome a mane
44023014	Ba ya go baperisita ba bagolo , le go ba bagolo , ba re : Rena re lakane ra itlema ka dikeno , ra re re ka se ke ra ja ra nwa re sešo ra bolaya Paulo .
44023015	Bjale lena ba lekgotla botšang molaodi wa dira le re , ka moswana a mo tliše go lena ; le re : Bjalo ke gona re ratago go kweša tša gagwe ka tlhaologanyo . Rena re tlo ba re le gona , ra mmolaya a sešo a fihla pele ga lena .
44023016	Motlogolo wa Paulo a sebelwa gore ba logile maano ao ; a napa a ya sebong a di tsebiša Paulo .
44023017	Paulo a bitša e nngwe ya ditona , a re : Lesogana le le iše go molaodi , le na le taba ye le tlogo mo sebela yona .
44023018	Tona ya tloga nae ya mo iša go molaodi , ya re : Mogolegwa Paulo o mpiditše , a nkgopela a re , lesogana le ke le iše go wena . Le na le taba ye le tlogo go sebela yona .
44023019	Molaodi a mo swara ka seatla , a mo iša thopeng , a mmotšiša a re : O ntshebelang ?
44023020	Lesogana la mmotša la re : Bajuda ba lakane ba re ba tlo go kgopela gore o tliše Paulo lekgotleng ka moswana , gore ba kweše tša gagwe ka tlhaologanyo .
44023021	Fela , o se ke wa ba dumela , gobane o lalelwa ke banna ba ba fetago masome a mane , ba ba itlemilego ka dikeno ba re ba ka se ke ba ja ba nwa ba sešo ba mmolaya . Bona bao ba šetše ba itokišitše , ba lebeletše petholo ya gago .
44023022	Molaodi a laela lesogana leo , a re : O se ke wa botša motho gore o ntshebetše taba ye .
44023023	Yena molaodi a bitša ditona tše pedi , a re : Lokišang bahlabani ba makgolo a mabedi ba go ya Kesarea , le banamedi ba dipitsi ba masome a šupago , le babetši ba bora ba makgolo a mabedi : ba kgobokane ka nako ya boraro ya bošego .
44023024	Le peleša ya go nametša Paulo e be gona , ya gore ba kgone go mo iša go mmuši Felikisi , a fihle a phedile .
44023025	Yena a ngwala lengwalo a re :
44023026	Nna Kelaudio Lisia ke ngwalela Felikisi Mmuši moretwamogolo . Ke thoma ka go re : Thabang !
44023027	Monna e o be a swerwe ke Bajuda . Ge ba šetše ba nyako mmolaya , ka fihla le bahlabani ka mo hlakodiša ke kwele ge e le Moroma .
44023028	Ka go rata go kwa molato wo ba mmeago wona , ka mo iša lekgotleng la bona .
44023029	Ka hwetša ba mmega ka dikgang tša Molao wa bona , a se na molato o mongwe o swanetšego polao le ge e le ditlemo .
44023030	Bjale ke sebetšwe gore ba bangwe ba Bajuda ba mo laletše ; ka hlaganela go mo romela go wena . Le babegi ke ba laetše ka re , ditaba tše ba mmegago ka tšona ba tle ba di bolele pele ga gago . Thabang !
44023031	Bahlabani ba dira tše ba laetšwego tšona ; ba mo iša Antipateri bošego .
44023032	Ka moswana ba lesa ba dipitsi ba tloga nae ; bona ba boela sebong .
44023033	Bala ba fihla Kesarea , ba nea Mmuši lengwalo , le Paulo ba mo tliša pele ga gagwe .
44023034	Mmuši a bala lengwalo leo , a botšiša Paulo naga ye a tšwago go yona ; a kwa gore ke wa Tsilitsia .
44023035	A re : Ke tlo go kwela ruri , ge babegi ba gago ba tlile le bona . A laela a re Paulo a išwe sebong sa Herode , a hlapetšwe gona .
44024001	Ge go fetile matšatši a mahlano , Anania moperisita e mogolo , a na le bangwe ba bagolo le Teritulo monna e mongwe wa seboledi , ba tla pele ga Mmuši , ba bega Paulo .
44024002	Paulo a bitšwa . Teritulo a thoma go mmega , a bolela a re :
44024003	Felikisi Moretwamogolo ! Re phela re tseba ka moka , ge e le wena o re khutšišago o tletšego , ge setšhaba se se holegile ka go hlokomelwa ke wena . Ke ditebogo fela .
44024004	A re se go ditele hle , ge ke go rapela gore o re sekegele tsebe ka bonolo ; nka se iše kgole .
44024005	Monna e re mo hweditše e le tshengo , e le sehwirihwiri go Bajuda bohle mafaseng ka moka . Ke yena moetapele wa bakgelogi ba Banatsaretha .
44024006	O bile o lekile go goboša Ntlokgethwa ; ra mo swara ra re a sekišwe ka molao wa rena .
44024007	Lisia molaodi wa dira a tla a mo ubula matsogong a rena ka maatla a magolo .
44024008	A laela babegi ba gagwe a re ba tle go wena . Ge o mmotšološiša , o tlo kgona go kwa se e lego tabataba , ge re mmegile fa go wena .
44024009	Bajuda ba mo tlatša , ba re : Ditaba tšeo di dutše bjalo .
44024010	Mmuši a kgwathetša Paulo , a re a bolele . Paulo a fetola a re : Ke ipolelela ka mafolofolo a magolo , ka gobane ke tseba ge e šetše e le nywaga e mentši o le moahlodi wa setšhaba se .
44024011	O ka hlatha taba ka go bona , ge ke se ne matšatši a kago feta a lesome la metšo e mebedi ke le Jerusalema ke le rotogetše gona go rapela .
44024012	Le gona ga ba ka ba nkhwetša ke fetolana le motho Ntlongkgethwa ; ga ba nkhwetša ke tsoša moferefere setšhabeng le ge e le diphuthegong le ge e le motseng .
44024013	Ga ba na bohlatse mo ditabeng tše ba mpegago ka tšona lehono .
44024014	Se ke sa se ganetšego fa pele ga gago sese : Ke direla Modimo wa botatawešo ka yona tsela ye ba rego ke bokgelogi ke dumela tše di ngwadilwego Molaong le mo go Baporofeta ,
44024015	kholofelo ye ke holofetšego Modimo ka yona e le yona ye le bona ba nago nayo , ya go re : Bahu ba tlo tsoga , bohle , baloki le ba sa lokago .
44024016	Ke ka baka leo ke dišago letswalo la ka ka mehla gore le se be le molato pele ga Modimo le pele ga batho .
44024017	Bjale , ge go fetile nywaga e mentši , ke boile ke tlela setšhaba sa gešo le dineo le didimo tša dileboga .
44024018	Ke mo Bajuda ba bangwe ba kua Asiana ba nkhweditšego Ntlongkgethwa ke ikgethile , ke se na lešaba , go se na lešata .
44024019	Ke bona ba ke rego ba ka be ba le fa pele ga gago , ke begwe ke bona , ge ba na le taba le nna .
44024020	Le bona ba ba lego fa ba ka bolela , ge ba hweditše molato go nna mola ke eme lekgotleng la bona ,
44024021	Afa molato e ka ba lentšu le tee lela le ke le boletšego ka maatla ka re : Lehono ke begwa ka ge ke holofetše go tsoga ga bahu ?
44024022	Felikisi ge a kwele ditaba tšeo , a se ahlole , ka gobane o be a tseba gabotse ge e le tša thuto ; a re : Ge tona Lisia a tlile mono , ke mo ke tlogo kgona go kwišiša taba ye ya lena .
44024023	A laela tona e nngwe a re ba lete Paulo ; ba se ke ba mo tlema ; ba se thibele motho wa gabo ge a mo direla , le ge a etla go mo hlola .
44024024	Ge go fetile matšatši a mangwe Felikisi a tla a na le Dirusila mosadi wa gagwe wa Mojuda ; a bitša Paulo , a mo theetša ge a bolela tša tumelo ya go dumela Jesu Kriste .
44024025	Fela , ge Paulo a bolela tša toko le tša boitshwaro le tša kahlolo ye e tlogo ba gona , Felikisi a kgaola ditaba a re : Lehono o ka no ikela ; mohla ke bonago sebaka , ke tlo go bitša .
44024026	Ka thoko e nngwe o be a holofetše gore Paulo o tlo ithekolla ka tšhelete , a kgone go mo lokolla . Ke ka baka leo a mmiditšego gantši , a bolela nae .
44024027	Ge go fetile nywaga e mebedi gwa tla Porotio Fesito a hlatlama Felikisi bobušing . Felikisi ka go rata go kgahla Bajuda a šadiša Paulo kgolegong .
44025001	Fesito ge a fihlile nageng yeo , a dula Kesarea matšatši a mararo , a tsebo rotoga a ya Jerusalema .
44025002	Baperisita ba bagolo le baetapele ba Bajuda ba tla pele ga gagwe , ba bega Paulo , ba kgopela Fesito ,
44025003	ba re a ba setše a bitše Paulo a tle fa Jerusalema . Ba realo ba lakane go tlo mmolaya tseleng .
44025004	Fesito a fetola a re : Paulo o kgolegong kua Kesarea ; mme le nna ke tlo tloga ke boela gona .
44025005	A re : Ba ba nago le tokelo ya go mo sekiša , a ba ye le nna , ba tle ba bege monna eo , ge a na le molato .
44025006	A dula mo go bona a fetša matšatši a kago feta lesome , a tsebo boela Kesarea . Ka la ka moswana a dula sedulong sa kahlolo , a laela a re Paulo a tlišwe .
44025007	Paulo ge a tlišitšwe , Bajuda ba go tšwa Jerusalema ba mmea melato e mentši e megolo , ye ba šitilwego go tliša bohlatse bja yona .
44025008	Paulo a ipolelela a re : Ga ka senya Molao wa Bajuda , le ge e le wa Ntlokgethwa , le ge e le wa Kesara .
44025009	Bjale Fesito , ka go rata go kgahla Bajuda , a botšiša Paulo a re : A o rata go rotogela Jerusalema , ka go sekiša gona ka taba tše ?
44025010	Paulo a re : Nna fa ke eme kgorong ya Kesara ; ke mo ke swanetšego go ahlolelwa gona . Bajuda ga ka ba senyetša selo ; ke tše le wena o di bonago gabotse .
44025011	Ge e ka ba ke dirile bokgopo , goba ke dirile se se swanetšego polao , ga ke gane go hwa . Fela , ge mo go melato yeo ba mpegago ka yona , le o tee o se gona , nka se kgone go gafelwa bona . Nna ke wa go ahlolelwa ke Kesara .
44025012	Fesito a bolela le banna ba lekgotla , a fetša ka go re : Ka ge o itše : O wa go ahlolelwa ke Kesara , gona o tla ya go Kesara .
44025013	Ge go fetile matšatši a mangwe , gwa fihla kgoši Agaripa le Berenike ; ba tla Kesarea go dumediša Fesito .
44025014	Ge ba šetše ba feditše matšatši a mantši ba le moo , Fesito a anegela kgoši ditaba tša Paulo , a re : Go na le monna e mongwe yo Felikisi a mo tlogetšego fa .
44025015	Mola ke ile Jerusalema , baperisita ba bagolo le bagolo ba Bajuda ba tlile go nna ka baka la monna eo , ba nkgopela ba re , ke mo ahlolele polao .
44025016	Nna ka re : Ga se mokgwa wa Baroma go fo lahla motho ka tshekanoši , ge e se go mo lebantšha le babegi , le go mo fa sebaka sa go ipolelela tabeng yeo ba mmegago ka yona .
44025017	Ke gona , ge ba phuthegetše mono , ga nka ka diega ; ka dula sedulong sa kahlolo ka la ka moswana , ka re monna eo a tlišwe .
44025018	Babegi ge ba ema , ba se ke ba ntšha molato le o tee wo nna ke bego ke re o ka ba gona .
44025019	Se se lego gona ke kgang ye ba e tšeago le yena ka tša thuto ya Modimo wa bona , le ka tša motho e mongwe e a hwilego , yo ba rego ke Jesu , yo Paulo a rego o a phela .
44025020	Nna , ka ge dikgang tšeo ke sa di hlathe , ka mmotšiša ge a ka rata go ya Jerusalema gore a ahlolelwe gona .
44025021	Paulo a ema ka la go re : Nna ke sekišwa ke bamošate . Ke mo nna ke itšego , a lotwe a letele go tlo išwa go Kesara .
44025022	Agaripa a kgopela Fesito a re : Le nna ke rata go kwa monna eo . Fesito a re : Ka moswana o tlo mo kwa .
44025023	Ka la ka moswana Agaripa le Berenike ba tla ba itlhamile ka botšhepi bjo bogolo , ba tsena ntlong ya kahlolo , ba na le matona le beng ba motse . Fesito a re Paulo a tlišwe .
44025024	Fesito a boela a re : Kgoši Agaripa , le lena banna ba le lego fa le rena ! Le bona monna yo lešaba ka moka la Bajuda kua Jerusalema le mono ba ntlaleditšego lešata ba re a se ke a phela .
44025025	Nna ka hwetša a se na molato o swanetšwego ke polao . Gomme le yena ka noši o itše : Nna ke sekišwa ke bamošate . Nna ka re ke tlo mo romela gona .
44025026	Bjale , ka ge ke sa ka ka hwetša tabataba ye nkago e ngwalela morena , ke mo tlišitše fa go lena , gagolo go wena kgoši Agaripa , gore ka tsheko ye ke hwetše tše nkago di ngwala .
44025027	Gobane nna ke re e ka ba bošilo ge nka roma mogolegwa ke sa šupetše molato wa gagwe .
44026001	Agaripa , a era Paulo , a re : O dumeletšwe go ipolelela . Paulo a emiša letsogo , a ipolelela a re :
44026002	Kgoši Agaripa ! Ke hwetša ke le wa mahlatse , ge lehono ke tlo ipolelela pele ga gago ka ditaba tšohle tše Bajuda ba mpegago ka tšona .
44026003	Ka gobane o matsebetsebe wa mekgwa ka moka ya Bajuda le dikgang tša bona . Ke gona ke go rapela gohle , se mphelele pelo o kwe se ke se bolelago .
44026004	Tša bophelo bja ka go tloga bofseng , tše ke di dirilego ke na nabo kua Jerusalema , Bajuda ka moka ba a di tseba .
44026005	Ke bona ba ntsebago go tloga setlogong , ke le wa thuto ya bafarisei ba e lego bona balotodi ba Molao tumelong ya rena ; ke bona ba kago kgona go ntlhatsela , ge ba ka be ba rata .
44026006	Bjale ge ke eme fa , ke sekišwa molato e le ge ke holofetše tše Modimo a di holofedišitšego borrawešo .
44026007	Ke tšona tše meloko yešo e lesome le metšo e mebedi e holofetšego go di fihlela ka go direla Modimo bošego le mosegare ba sa lape . Morena ! Ke begwa ke Bajuda ka baka la yona kholofelo yeo .
44026008	Ge ke re : Modimo o tsoša bahu , a ke taba ye e sa dumelwego go lena ?
44026009	Le nna ke be ke kgodilwe , ke re go ntshwanetše ge leina la Jesu wa Natsaretha ke le loša ke befetšwe .
44026010	Ya ba tšona ke bego ke di dira kua Jerusalema , ge ke ba kgonyeletša kgolegong , ke neilwe maatla ke baperisita ba bagolo ; ge ba bolawa , le nna ka dumela fao .
44026011	Diphuthegong ka moka ke gantši ke ba otla , ke ba gapeletša go lahla thuto yeo , ke ba hlomarela le metseng ya ka ntle .
44026012	Ke tšona di nkišitšego Damaseko ; ka ya ke neilwe maatla ke baperisita ba bagolo , ba nthomile .
44026013	Gona moo , Morena , ke sa le tseleng , e le mosegare o mogolo , ka bona seetša se etšwa legodimong se feta letšatši ka go phadima ; sa mphadimela thoko tšohle le ba ba sepelago le nna .
44026014	Ra wela fase ka moka ; nna ka kwa lentšu le bolela le nna le re : Saulo ! Saulo ! O nthlomaretšeng ? Go raga seotledi go tlo go thatafalela . La realo ka Sehebere .
44026015	Nna ka araba ka re : Ke wena mang , Morena ? Yena a re : Ke nna Jesu yo o mo hlomerego .
44026016	Fela , tsoga o eme ka dinao ; gobane ke go bonagaletše gore ke go dire mohlanka , ke go dire hlatse ya tše o di bonego le ya tše ke sa tlogo iponatša go wena ka tšona .
44026017	Ke tlo go hlakodiša diatleng tša setšhaba se le diatleng tša bantle , ba ke tlogo go roma wa ya go bona .
44026018	Wa tlo ba budulola mahlo , wa tlo ba gomiša ba tšwa leswiswing ba tla seetšeng , ba tšwa maatleng a Sathane ba tla go Modimo ; ba tle ba lebalelwe dibe , ba je bohwa le ba ba kgethegilego ka go dumela nna .
44026019	Kgoši Agaripa ! Nna ke šitilwe go ba moganyetši wa tše ke di bonego di etšwa legodimong .
44026020	Ka thoma ka go botša ba Damaseko , ka botša le ba Jerusalema , le ba mathoko ohle a naga ya Juda , ka re : Ba itshole ba boele go Modimo , ba dire mediro e swanelago tshokologo .
44026021	Ke wona molato woo , ge Bajuda ba ntshwara Ntlongkgethwa , ba rata go mpolaya .
44026022	Gomme ke go thušwa ke Modimo ge lehono ke sa eme ke hlatsela ba banyane le ba bagolo , ke sa bolele tše dingwe , ge e se tše baporofeta ba di boletšego ba re di tlo ba gona , le Moshe a realo , gwa thwe :
44026023	Kriste e tlo ba wa go tlaišwa , wa go tlo ba moetapele wa bahu ba tsogago , wa go tlo tsebatša seetša setšhabeng sa gešo le go bantle .
44026024	Ge Paulo a realo , Fesito a hlaboša lentšu a re : Paulo , o hlakane hlogo ! Ke mangwalo a mantši ao a go hlakanyago hlogo .
44026025	Paulo a fetola a re : Fesito Moretwamogolo ! Ga ka hlakana hlogo . Ke bolela ditaba tša therešo le tša tlhaologanyo .
44026026	Gobane kgoši Agaripa , ditaba tše o a di tseba . Ke ka baka leo ke bolelago ditaba tše ka mafolofolo a tletšego , ke sa belaele ge go ka ba se se moširetšego ditabeng tše ; gobane ga se tša direga sekhutlong .
44026027	Kgoši Agaripa ! Baporofeta a o a ba dumela ? Ke a tseba , o a ba dumela .
44026028	Agaripa a fetola a re : O kgauswi le go mphenya , ka ba mokriste .
44026029	Paulo a re : Le ge e ka ba kgauswi , le ge e ka ba kgole , nna ke iša tlhologelo go Modimo , ke re : A e se ke ya ba wena fela a e be bohle ba ba ntheetšago lehono , ba tle ba swane le nna ; fela , ba se be le ditlemo tše .
44026030	Ge Paulo a boletše ditaba tšeo kgoši ya tsoga , le mmuši le Berenike , le ba ba bego ba dutše le bona ,
44026031	ba ya thopeng ba bolela seng sa bona , ba re : Motho yo ga a na se a se dirilego se se swantešego polao le ge e le kgolego .
44026032	Agaripa a bolela le Fesito a re : Motho yo , ge a ka be a se re : Nna ke sekišwa ke Kesara , a ka be a kgona go hunollwa .
44027001	Bjale ge go tlemilwe la go re re ye Italia ka leselawatle , ba ntšha Paulo le bagolegwa ba bangwe ba ba laela tona ya sekgao sa dira tša mošate ; leina la gagwe e be e le Julio .
44027002	Ra namela leselawatle la Adiramite , ra tloga ra re re tlo šika le leboto la naga ya Asiana ; ra tloga re na le Aristareko wa Thesalonika motse wola wa Matsedonia .
44027003	Ka la ka moswana ra fihla Sidone . Julio a dira Paulo ka botho , a mo dumelela go yo hlola bagwera ba gagwe , gore ba mo fe mefago .
44027004	Ra tloga moo ra šika le sehlakehlake sa Tsipero , ka gobane phefo e be e etšwa mo re bego re leba gona .
44027005	Ra tšea ka lewatle la Tsilitsia le la Pamfilia , ra tla motseng wa Mira wa la Litsia .
44027006	Motseng woo tona ya hwetša leselawatle la Alesandria le yago Italia , a re nametša lona .
44027007	Ra sepela ka go nokologa matšatši a mantši ka ge phefo e fela e re gomiša , ra ba ra tla ra lebana le motse wa Kenido , ra pota sehlakehlake sa Kereta ka tlase , ra lebana le Salamone .
44027008	Ra feta moo ka thata , ra ba ra kgona go tsena felo mo ba rego ke Madibogo a mabotse , kgauswi le motse wa Lasea .
44027009	Go be go fedile matšatši a mantši a leeto ; gomme go sepela lewatleng go be go šetše go boifša , ka gobane matšatši a Paseka a be a fetile . Paulo a ba eletša ka tšona ,
44027010	a re : Banna ! Ke a bona , leeto le le tlo iša kotsing le tshenyegong e kgolo , e sego ya phahlo la ya leselawatle fela ; e ka ba le ya tshenyego ya bophelo bja rena .
44027011	Fela , tona ya dumela molaodi wa leselawatle le mong wa lona , a se kwe keletšo ya Paulo .
44027012	Gomme letšibogo leo e be e se la go ka dulwa marega go lona . Ba bantši ba bona ba kwana ba re a re tloge re leke go fihla Fenikisi , re yo dula gona marega . Ke letšibogo la sehlakehlake sa Kereta le le khutilego diphefo tša marega .
44027013	Ba bona ge phefo ya borwa e foka gabotsana , ba re re tlo fihla mo re go ratago ; ba tšwa ba ipata le sehlakehlake sa Kereta .
44027014	Ba sa ya ka mokgwa woo , ba tšhoga ledimo le ba rego ke la bohlabela bja leboa le wela sehlakehlake seo .
44027015	Leselawatle la tšewa ke ledimo leo , ra šitwa go boa , ra ba ra fo lesa ra tloga re išwa ke lona .
44027016	Ge re re re ipata ka sehlakehlake sa Kelauda , lekokgwana la rena le nyako tšewa ke lewatle .
44027017	Ba ba ba kgona go le boloka . Ba leka go itwela ka go swineletša dimpa tša leselawatle ka dithapo . Ka go boifa gore ba ka lahlelwa magageng a leboto la lewatle , ba mena diphego tša leselawatle .
44027018	Ke ge ledimo le re swere o šoro . Ka la ka moswana ba fokotša morwalo wa leselawatle , ba ntšha phahlo ba di lahlela lewatleng .
44027019	Ka la boraro ra ba swariša go lahla le thoto ye ba bego ba sepetša leselawatle ka yona .
44027020	Gwa feta matšatši a mantši re sa bone letšatši le dinaledi , ledimo le re wetše wa sehlogo , ra ba ra felelwa ke kholofelo ya go re re ka phologa .
44027021	Ya re ge go fetile sebaka se segolo go sa lewe , Paulo a ema mo gare ga bona a re : Banna ! Ge le ka be le kwele nna , la lesa go tloga kua Kereta , re ka be re sa ka ra welwa ke kotsi ye le mahloko a .
44027022	Bjale ke a le kgopela ke re tlemang dipelo ; gobane mo go rena go ka se senyege le bophelo bja o tee . Se se tlogo senyega ke leselawatle .
44027023	Gobane bošego go tlile Morongwa wa Modimo yo nna ke mo direlago , a ema pele gaka ,
44027024	A re : Paulo , se boife . O sa tlo ema pele ga Kesara . Gomme o tsebe gobane Modimo o go file bohle ba o nago nabo fa leselawatleng .
44027025	Tlemang pelo ge , Banna ! Nna ke kgodilwe gore tše Modimo a mpoditšego tšona di tlo ba gona .
44027026	Gomme re sa tlo lahlelwa sehlakehlakeng se sengwe .
44027027	Ya re e šetše e le bošego bja letšatši la lesome la metšo e mene re sepela lewatleng la Aderia , e le mašegogare , basepediši ba leselawatle ba bona eke go batamela naga .
44027028	Ba ela bodiba ka lenti ba hwetša e le dikelo tša matsogo tše masome a mabedi . Ge ba fetetše pejana ba ela , ba hwetša e le dikelo tše lesome le metšo e mehlano .
44027029	Ba boifa go ka gohlomela maswikeng , ba emiša leselawatle ka go ntšha dikgwega tše nne , ba di kgokela lešagong la lona , ba di lahlela lewatleng . Ba dula ba letela masa .
44027030	Basepediši ba leselawatle ba leka go tšhaba ka lekokgwana , ba le ntšhetša lewatleng ; ba aketša ba re : Re rata go kgokela dikgwega le ka mo hlogong ya leselawatle .
44027031	Paulo a bolela le tona le bahlabani a re : Ge banna bao ba sa dule fa leselawatleng , le ka se phologe .
44027032	Bahlabani ba napa ba ripa dithapo tša lekokgwa , ba le lesa la tšewa ke lewatle .
44027033	Ge bo sa tlo sa , Paulo a ba kgothatša bohle a re ba je , a re : Lehono e šetše e le letšatši la lesome la metšo e mene le ehlwa le tlala , le sa je selo .
44027034	Bjale ke re , hle tšeang dijo le je , le be le maatla ; gobane ga go le o tee wa lena e a tlogo senyegelwa le ke ntsha e tee ya moriri wa hlogo .
44027035	A realo a tšea bogobe , a leboga Modimo ba mo lebeletše , a ngwatha , a thoma go ja .
44027036	Ke mo ba betilego dipelo , ba tšea dijo ba ja bohle .
44027037	Ka moka ga rena mo leselawatleng re be re le batho ba makgolo a mabedi a nago le masome a šupago le metšo e seletšego .
44027038	Ge ba lle ba hora , ba hwefola leselawatle ka go lahlela le mabele a mefago ya bona lewatleng .
44027039	Ge go sele , ba se tsebe naga yeo ba bego ba lebane nayo . Ba hwetša go na le letšibogo la lešikahlaba , ba re ke mo re swanetšego go iša leselawatle gona ge go kgonega .
44027040	Ba ripa dithapo tša dikgwega tša wela lewatleng . Ba tlemolla mosela wa leselawatle , ba hlaramolla lefego , phefo ya ba goga ba lebile lešing .
44027041	Ba wela felo mo meetse a afarilego ka dithoko tše pedi , leselawatle la tanywa ka hlogong la tsetsemela le se šišinyege ; fela ka lešagong la pšhatliwa ke mafula a lewatle .
44027042	Bahlabani ba lakana ba re ba bolaye bagolegwa , gore go se be le e a tlogo rutha a tšhaba .
44027043	Fela , tona ya ba iletša , ka gobane e be e rata gore Paulo a phele ; ya laela ya re : Ba ba tsebago meetse ba ikwetše lewatleng , ba ruthe ba sele .
44027044	Ya re : Ba bangwe ba sele ba itshwareletše ka dikwata , ba bangwe ka mamati a leselawatle . — Bohle ba phologa ka mokgwa woo , ba fihla mo go omilego .
44028001	Ge re šetše re phologile , ya ba gona re kwago ge ba re sehlakehlake seo ke sa Melite .
44028002	Batho ba gona , ba mohuta o šele , ba re dira ka botho bjo bo fetišago ; ba re kgitleletše mollo o mogolo , ba re iša malapeng a bona , gobane go be go ena pula go le maruru .
44028003	Paulo ge a re ke ola mathokgwa , gore a a akgele mollong , noga ya tšwa ka go kwa mollo , ya mo loma seatla ya gomarela .
44028004	Batho ba gona , ge ba bona selo seo se lekeletše seatleng sa gagwe , ba bolela seng sa bona ba re : Motho e , se a lego sona , ke mmolai ; ge a sa tšo phologa lewatleng , bogale bja medimo bo se mo gomele .
44028005	Paulo , noga yeo a e hlohlorela mollong , a se ne bohloko bjo a bo kwago .
44028006	Bona ba be ba lebeletše , gore o tlo tloga a ruruga a wela fase a hwa . Bjale , e šetše e le lebaka ba mo lebeletše , ba bona go se bošula bjo bo mo tlelago , ba phekgoga ba re ke modimo .
44028007	Kgauswi le felo fao go be go le mašemo a mokgoma wa sehlakehlake seo ; leina la gagwe e be e le Pubulio . Yena a re dira baeng ba gagwe matšatši a mararo .
44028008	Ra hwetša tatago Pubulio a le dilaong a babja ke letadi le teng e khubedu . Paulo a ya go yena , a rapela a mmea diatla , a mo fodiša .
44028009	Gwa napa gwa tla le ba bangwe ba sehlakehlake seo ; ba tla ba swerwe ke malwetši ; Paulo a ba fodiša .
44028010	Ba tloga ba re godiša ka mekgwa e mentši . Mohla re sepelago ba re thothela mefago .
44028011	Ge go fetile dikgwedi tše tharo , ra namela leselawatle la Alesandria , le le bego le dutše marega sehlakehlakeng seo . Sefoka sa lona e be e le Barwa ba Jupitere .
44028012	Ra tla motseng wa Sirakusa ; ra dula matšatši a mararo .
44028013	Ra tloga moo ra šika le naga , ra tla motseng wa Regio . Ka la ka moswana gwa tsoga phefo ya borwa , ra sepela matšatši a mabedi ra fihla Puteoli .
44028014	Moo ra hwetša badumedi ; ba re kgopela ra dula le bona matšatši a šupago ; ya ba gona re yago Roma .
44028015	Badumedi ba gona ge ba re kwa , ba tšwa ba re gahlanetša re sa tla Apiforo le Teretaberene . Paulo ge a ba bona , a leboga Modimo a tia kholofelo .
44028016	Ge re fihlile Roma , tona ya iša bagolegwa go molaodi e mogolo wa madira . Ge e le Paulo a dumelelwa go dula ga gagwe , a na le mohlapetši wa gagwe wa mohlabani .
44028017	Ge go fetile matšatši a mararo , Paulo a bitša bagolo ba Bajuda . Ba phuthega , a bolela le bona a re : Banna ba gešo ! Ga ke na mo ke senyetšego setšhaba sa gešo le Molao wa botatawešo ; le ge go le bjalo ke tšwa Jerusalema ke le mogolegwa ke gafetšwe matsogong a Baroma .
44028018	Bona ba ntshekišitše , ba rata go nkhunolla ka gore ga ke na molato o swanelago polao .
44028019	Bajuda ba ganetša ; ya ba go nkgapeletša go re : Nna ke sekišwa ke Kesara , e se go re ke na le taba ya go bega setšhaba sa gešo .
44028020	Taba ke yona yeo ye ke le biditšego ka baka la yona , gore ke le bone , ke bolele le lena ; ka gobane se se mpofišitšego ke yona kholofelo ya Isiraele .
44028021	Bona ba fetola ba re : Rena ga re ešo ra amogela mangwalo a tšwago Juda a go bolela tša gago ; le gona ga go ešo gwa tla e mongwe wa ba gešo a re tsebiša , a go bolela ka taba e mpe .
44028022	Go rata gore re kwe se wena o se bolelago ; gobane thuto yeo re tseba gore e ganetšwa mo go fela .
44028023	Ba mmeela letšatši ; ba tla ntlong ya baeng e le ba bantšinyana . Paulo a bea bohlatse , a ba hlathollela tša mmušo wa Modimo , a rata go ba kgodiša ka ditaba tša Jesu , a di ntšha Molaong wa Moshe le go Baporofeta ; a thoma e sa le bosasa , la ba le dikela .
44028024	Ba bangwe ba bona ba dumela tše a di boletšego ; ba bangwe ba se dumele .
44028025	Ge ba šetše ba tšere kgang seng sa bona , ba tloga Paulo a ba boditše a re : Moyamokgethwa o boletše ka Jesaya moporofeta a era botatawešo a re :
44028026	Sepela , o bolele le setšhaba se , o re : Go kwa le tlo kwa , mme le ka se hlaologanye ; go bona le tlo bona , mme le ka se lemoge .
44028027	Gobane pelo tša setšhaba se di retetše ; tsebe tša bona di thibetše ; ba pontše mahlo gore ba se bone ka mahlo a bona , ba se kwe ka ditsebe , ba se hlaologanye ka dipelo , ba se sokologe ; mme nna ke sa ba fodiše .
44028028	Tsebang gee , gobane taba ye ya go phološwa ke Modimo e rometšwe bantle . Bona ba tlo kwa .
44028029	Ge a itšalo , Bajuda ba tloga ba na le kgang e kgolo seng sa bona .
44028030	Paulo a fetša nywaga e mebedi a dutše ngwakong wa gagwe wo a o adimilego , a amogela bohle ba ba tlago go yena .
44028031	A kwatša tša mmušo wa Modimo , a ruta tša Morena Jesu Kriste ka mafolofolo a magolo , a sa iletšwe ke motho .
45001001	Paulo mohlanka wa Jesu Kriste , Moapostola wa go bitšwa le go hlaolelwa Ebangedi ya Modimo ,
45001002	yeo a bego a re holofeditše yona ka baporofeta ba gagwe Mangwalong a makgethwa ,
45001003	ona a go bolela Morwa wa gagwe e a tswetšwego e le wa leloko la Dafida ka nama ,
45001004	a bonala e le Morwa wa Modimo ka maatla le ka Moya wa bokgethwa , le ka go tsoga bahung , yena Jesu Kriste mong wa rena .
45001005	Ke yena a re filego kgaugelo le boapostola , gore mo go bohle bantle go be le ba ba mo kwago ka tumelo , gore a tle a be le leina .
45001006	Gomme le lena le ba mohuta woo wa babidiwa ba Jesu Kriste .
45001007	Nna Paulo ke ngwalela lena ba motseng wa Roma , lena baratiwa ba Modimo , lena bakgethiwa ba ba biditšwego bohle . Kgaugelo a e be le lena le khutšo e tšwago go Modimo Tata wešo le go Morena Jesu Kriste .
45001008	Ke thoma ka go leboga Modimo wa ka ka Jesu Kriste ge ke bona lena bohle , tumelo ya lena ge e bolelwa mo go fela lefaseng .
45001009	Gobane hlatse ya ka ke Modimo yo ke mo direlago moyeng wa ka go kwatša Ebangedi ya Morwa wa gagwe ; o tseba ge ke sa kgaotše go le gopola ,
45001010	ge ke fela ke kgopela merapelong ya ka , gore ge Modimo a rata , ke be ke bulelwe tsela ya go tla go lena .
45001011	Gobane ke hlologetšwe go le bona , gore ke le hlallele neo ya Moya , e be go le tiiša .
45001012	E tlo ba go emelana ka tumelo ya rena , go le ya lena , go le ya ka .
45001013	Gomme , bana , bešo , ga ke rate go le utela ge e šetše e le gantši ke re ke tla go lena , mme ka šitišwa ; ke rata go bona seenywa sa lena , bjalo ka ge ke se bone ditšhabeng tše dingwe .
45001014	Ke kwa eke ke tlemilwe gore ke hlankele Bagerika le ba mehuta e šele , le ba bohlale le ba ba se nago bohlale .
45001015	Le bjale , ge e le ka nna , ke phegeletše gore le lena ba Roma ke le botše Ebangedi .
45001016	Gobane ga ke na maseme ka Ebangedi ya Kriste , hleng e le maatla a Modimo a go phološa mang le mang e a dumelago , go thoma ka Bajuda , go iša pele ka Bagerika .
45001017	Gomme ka yona Ebangedi go utollwa toko ya Modimo e tšwago tumelong e iša tumelong , bjalo ka ge go ngwadilwe gwa thwe : Moloki o tlo phela ka tumelo .
45001018	Ge e le bogale bja Modimo bo etšwa legodimong , bo bonala bo okametše bohle ba go se boife Modimo , le batho ba bokgopo , ba ba dibago therešo ka bokgopo .
45001019	Gobane tše di tsebegago tša Modimo , le go bantle di pepeneneng , ka ge Modimo a di beile pepeneneng mo go bona .
45001020	Hleng tše di sa bonwego tša gagwe , a lego maatla a neng le neng , le bomodimo bja gagwe , le tšona go tloga tlholong ya legohle , ba ka di hlatha ka go bona ditiro tša gagwe , mme ba hloka tše ba kago latola ka tšona .
45001021	Gobane , le ge Modimo ba mo tsebile , ga ba ka ba mo godiša ba re ke Modimo , ga ba ka ba mo leboga . Ba išitše megopolo lefeleng , dipelo tša bona tša fifala di šilofetše .
45001022	Ba šilofetše mola ba bata mahlale .
45001023	Letago la Modimo Mosefetoge , bakeng sa lona ba beile swantšho sa mothomofetile sa nonyana , le sa phoofolo , le sa digagabi .
45001024	Modimo a ba a ba lesa ba ya le dikganyogo tša dipelo tša bona , ba tsena ditšhileng ba ikgoboša mebele .
45001025	O ba bone ba hlanogetše therešo ya Modimo ba ya le maaka , ba ipega go dibopša ba di hlankela , ba hladile Mmopi Moretwa wa mehleng . Amen .
45001026	Molato ke wona woo ge Modimo a ba gafa ba ya le ditumo tše di lešago dihlong ; basadi ba bona ba tlogela modirelo wo ba o bopetšwego , ba tšea modirelo wo ba sa kago ba bopelwa wona ;
45001027	banna ba tla ba tlogela modirelo wo ba o bopetšwego wa go dula le mosadi , ba fišegelana monna a duma monna , ba dira tša dihlong ; gomme kotlo ya phapogo ba e bona mebeleng ya bona .
45001028	Ke ka gobane ba nyaditše Modimo , ba nyatša go mo tseba . Modimo a ba lesa ba ya le kgopolo tša lefela , ba dira tše di sa dirwego ,
45001029	ba tletše bobe bjohle , le bootswa , le bohlola , le megabaru ; ba tletše mona le bobolai , le mereba , le maaka , le bomenetša ;
45001030	ke ba ditshele , le bophari ; ke manaba a Modimo ; ke ba lonya ; ke baikgogomoši , baikgantšhi , balogi ba mašula , ba go se kwe batswadi ;
45001031	ga ba na mogopolo le potego ; ga ba na botho le kgaugelo .
45001032	Toko ya Modimo ba a e tseba . Ba tseba le gore badiri ba tše bjalo sa bona ke lehu . Le ge go le bjalo ba di dira , ba thabela ba ba di dirago .
45002001	Šedio ge , wena motho , le ge o ka ba mang , wena o ahlolago tša ba bangwe , ga o na mo o kago phema ; gobane ge o ahlola tša e mongwe , e ba go ipea molato , ka ge le wena o dira tše o di solago .
45002002	Gomme re tseba gore kahlolo ya Modimo , ba ba dirago tše mpe tšeo , e tlo ba tlela ka therešo .
45002003	Bjale wena motho , a o re ge o sola ba ba di dirago , mme le wena wa di dira , a o re o tlo phonyokga kahlolo ya Modimo ?
45002004	A o nyatša bogolo bja botho bja Modimo , le bja go se fele pelo , le bja kgotlelelo ya gagwe ? A ga o tsebe ge botho bja Modimo bo go otelela go itšhola ?
45002005	Tseba gore ka go thatafala ga gago , le ka go se itshole , o ikobela bogolo bja bogale bja mohla wa bogale , ge go tlo bonagala kahlolothereši ya Modimo .
45002006	Ke yena a tlogo nea bohle se se lebanego mediro ya bona .
45002007	Ba ba kgotleletšego go dira tše botse , ba nyaka letago le tumišo le tše di sa senyegego , bona o tlo ba nea bophela bjo bo sa felego .
45002008	Ba ba ganago , ba se kwe therešo , ba ya ba kwana le bokgopo , ba tlo bona pefelo le bogale .
45002009	Tše di tlogo wela moya wa motho mang le mang e a dirago bobe ke ditlaišego le tlalelo , tša tlo thoma ka Mojuda , tša tlo wela le Mogerika .
45002010	Tše di tlogo tlela mang le mang e a dirago botse , ke letago , le tumišo , le khutšo ; tša tlo thoma ka Mojuda , tša tlo tlela le Mogerika .
45002011	Gobane Modimo ga a bebe difahlogo .
45002012	Ba ba dirilego dibe go se na Molao , ba tlo lahlega go se Molao . Ba ba dirilego dibe ba na le Molao , ba tlo ahlolwa ka wona Molao .
45002013	Ba ba lokago pele ga Modimo ga se bao ba go kwa Molao ka ditsebe ; ba go tlo thwe ba lokile ke badiri ba Molao .
45002014	Gobane bantle ba ba se nago Molao wo , ge ka noši ba dira tše di bolelwago ke wona Molao , ke go re mo go bona Molao o gona , le ge ba se ba wona Molao . Molao wa bona ke bona beng ;
45002015	ba šupetša gore mo dipelong tša bona go ngwadilwe se Molao o ratago ge se dirwa ; matswalo a bona a ba hlatsela gotee le megopolo ge e begana , le ge e emelana .
45002016	Di tlo bonala mohla Modimo a tlogo ahlola dithopa tša batho ka Jesu Kriste . E reyalo Ebangedi ya ka .
45002017	Bjale ge o re o Mojuda , o ipata ka Molao , wa kgantšha Modimo ;
45002018	o tseba thato ya Modimo , o hlaologanya se e lego tabataba , gobane o rutilwe Molao ;
45002019	o itira mosepediši wa difofu ; o re : Ke seetša sa ba lego leswiswing ;
45002020	o re : Ke moeletši wa ba ba sa tsebego , ke moruti wa ba e lego bana , ka ge o swere yona tsebo le therešo e paala ka Molao .
45002021	Bjale wena , o rutago ba bangwe , o reng o sa ithute ?
45002022	O iletša go utswa , wa tla wa utswa . O iletša go otswa , wa tla wa otswa . O hlaswa medimo ya diswantšho , wa tla wa thopa tša nywakong ya medimo .
45002023	O kgantšha Molao , wa tla wa goboša Modimo ka go senya Molao .
45002024	Gobane go ngwadilwe gwa thwe : Ina la ka le hlwa le goboga ka bolena mo go bantle .
45002025	Ge o le Mojuda ka lebollo , o tla holega ge o dira Molao ; fela , ge o senya Molao , gona lebollo la gago e ba go se bolle .
45002026	Ge motho e a sa kago a bolla , a ka loka ka go ya ka Molao , go se bolle ga gagwe a go ka mo thibela go bapetšwa le Mojuda wa lebollo ?
45002027	Yena eo a tswetšwego e se Mojuda wa lebollo , ge a phetha tše di boletšwego ke Molao , o tlo sekiša wena o senyago Molao mola o na le lengwalo la Molao .
45002028	Gobane Mojudajuda ga se eo wa lebopo ; lebollo ga se leswao leo la go bonala mmeleng ;
45002029	Mojudajuda ke wa teng ; lebollobollo ke la pelo , ke tiro ya Moya ; ga se go fo ya le lengwalo ; ga se go retwa ke batho ; ke go retwa ke Modimo .
45003001	Bjale se Mojuda a phalago batho ba bangwe ka sona ke eng ? Se lebollo le holago motho ka sona ke eng ?
45003002	Di gona ; ke tše ntši mo go fela . Se segolo ke ge Bajuda ba dirilwe baboloki ba polelo tša Modimo .
45003003	Go bjang gomme ? Ge ba bangwe ba bona ba sa ka ba botega , a fa go se botege ga bona go ka fediša go botega ga Modimo ?
45003004	Le gannyane ! Go tiile la go re Morereši ke Modimo , ba maaka ke batho bohle , bjalo ka ge go ngwadilwe gwa thwe : O tlo rereša go ahlola .
45003005	Bjale , ge go se loke ga rena go bonagatša go loka ga Modimo , re tlo reng moo ? A re tlo re Modimo ga a loka ge a roma dikotlo ? Ke bolela ka semotho .
45003006	Le gannyane ! Kahlolo ya ge Modimo a ahlola lefase e ka be e le kae ?
45003007	Bjale ge therešo ya Modimo e bonala bogolo , ge a retwa ka yona , e le ka maaka a ka , ke sa ahlolelwang ka thwe ke modiradibe ?
45003008	A re ka se re , re eya le bao ba go mphara , ba go re re itšalo , a re ka se re : A re direng tše mpe , gore go tle go tšwelele tše botse ? — Ba go realo , dikotlo di ba swanetše .
45003009	Go bjang bjalo ? A rena Bajuda re phala ba bangwe ? Ga go bjalo , le neng . Hleng re šetše re boletše ra re Bajuda le Bagerika ba molato bohle , ba bušwa ke sebe ;
45003010	ka mo go ngwadilwego gwa thwe : Ga go e a dirago tše botse , le ge e le o tee .
45003011	Ga go na le e a nago le kgopolo ; ga go na e a nyakago Modimo .
45003012	Ba arogile ka moka ga bona ; ba gobogile bohle ; ga go e a dirago tše dibotse , le ge e le o tee .
45003013	Mogolo wa bona ke lebitla le le butšwego ; maleme a bona ke a masese ; mo ganong ga bona go bohloko bja mokopa .
45003014	Melomo ya bona e tletše maroga le sabohloko .
45003015	Maoto a bona a kganyelela go yo thula madi .
45003016	Mohlala wa bona ke tshenyo le mašegerepe .
45003017	Tsela ya molao ga ba e tsebe .
45003018	Go šia Modimo go bona ga dio .
45003019	Gomme re tseba gore tše Molao o di bolelago , o di botša bao ba go bušwa ke Molao , gore melomo ka moka e thibje , lefase ka moka e be la go tlo bewa molato ke Modimo .
45003020	Gobane ga go motho wa nama e a kago lokafala pele ga Modimo ka mediro e yago ka Molao ; se Molao o re fago sona ke go tseba se e lego sebe .
45003021	Gomme bjale go tšweleditšwe toko ya Modimo ye e sa tlego ka Molao . E tla e hlatsetšwe ke Molao le Baporofeta .
45003022	Ke toko ya Modimo e tlago ka go dumela Jesu Kriste , ya tlela bohle ba ba dumelago .
45003023	Gobane moo ga go tlhaolo ; ba dirile dibe bohle , ba hlaya letago la Modimo .
45003024	Ge ba lokafala , ke go fo fiwa ka kgaugelo ya gagwe ba lopolotšwe ke Jesu Kriste .
45003025	Ke yena yo Modimo a mmeilego kgale , gore ka madi a gagwe a be seboelanyi ka tumelo ; e be gona go bonagatša toko ya Modimo , ge ka go se fele pelo ga gagwe a hlokomologile dibe tše di dirilwego kgale .
45003026	E be gona go bonagatša toko ya gagwe ka tša mehla yeno , ge a tlo thwe o ya ka toko ge a lokafatša ba ba dumelago Jesu .
45003027	Bjale boikgantšho bo ka ba kae ? Bo lelekilwe . Ka Molao ofe ? A ke ka Molao wa mediro ? Aowa ; ke ka Molao wa tumelo .
45003028	Gobane re hwetša motho ge a lokafala ka tumelo , e sego ka mediro ya Molao .
45003029	A fa re ka re Modimo ke wa Bajuda fela ? A ga se yena Modimo le wa bantle ? Le bantle ke yena Modimo wa bona .
45003030	Ka kgonthe , Modimo ke o tee ; ke yena a lokafatšago ba lebollo ka tumelo ; le ba ba sa bollego , ke yena a ba lokafatšago ka yona tumelo .
45003031	A ke go re Molao re o fediša ka tumelo ? Ga go bjalo . Ke gona ge re o tiiša .
45004001	Bjale Aborahama tata wešo ka nama re tlo mo reng ?
45004002	Ge yena Aborahama e ka be e le wa go lokafala ka mediro , go mo reta go ka ba gona ; fela , go itheta pele ga Modimo ga go gona .
45004003	Lengwalo le reng ? Le re : Aborahama a dumela Modimo ; mme Modimo a mmalela tumelo yeo a re ke yona toko .
45004004	Wa go ya ka mediro ga a balelwe moputso ka kgaugelo ; o balelwa ka tshwanelo .
45004005	E a sa yego ka mediro , mme a dumela eo a lokafatšago modiradibe , o balelwa tumelo ya gagwe gwa thwe ke yona toko ,
45004006	ke tšona Dafida le yena a di bolelago a era lehlogonolo la motho yo Modimo a mmalelago toko go se mediro , a re :
45004007	Wa lehlogonolo ke molebalelwadikarogo , yo dibe tša gagwe di khupeditšwego ,
45004008	wa lehlogonolo ke motho eo Morena a sa mmalelego molato .
45004009	Ge a re : Wa lehlogonolo , o ra mang ? A o ra wa lebollo ? Goba o ra wa go se bolle ? — Re sa ya le lentšu lela la ge Aborahama a baletšwe tumelo , gwa thwe : Ke yona toko .
45004010	O e baletšwe e le o mobjang ? A ke ge a šetše a bolotše , goba ke mola a sešo a bolla ? A ga se mola a sešo ?
45004011	Leswao la lebollo o le filwe ya ba seka sa bohlatse bja toko ya tumelo ye a bego a na nayo mola a sešo a bolla gore a kgone go ba tatago bohle ba ba dumelago ba sa bolle , gore le bona ba balelwe toko ,
45004012	a kgone go ba tatago ba lebollo , e sego wa bao ba go fo bolla fela ; ke tatago bao ba tšeago ka mohlala wa tumelo ya Aborahama tata wešo , ye a bego a na nayo a sešo a bolla .
45004013	Kholofedišo ya go re lefase e tlo ba bohwa bja Aborahama le la bana ba gagwe ga se ya mo tlela ka wona Molao , e mo tletše ka go loka ka tumelo .
45004014	Ge bajalefa e le bao ba Molao , gona tumelo e ba ya lefela , le kholofedišo e fedišitšwe .
45004015	Le gona Molao o bitša kgalefo ; mo go sego Molao ga go na go sela Molao .
45004016	Bajalefa ke bao ba tumelo gore go iwe ka kgaugelo , gore kholofedišo e tle e ane bohle ba e lego bana ba Aborahama , e sego ba Molao fela , e be le ya bao ba tumelo ya Aborahama , yena tatagorena bohle .
45004017	Di ngwadilwe mo go rego : Ke go beile go tlo ba tatago bontši bja ditšhaba . Ke yena tata wešo pele ga Modimo eo Aborahama a mo dumetšego , Mophedišabahu , tše di sego gona a di bitša tša ba gona .
45004018	Aborahama o dumetše a holofetše go se na sa go holofelwa , ge go thwe o tlo ba tatago ditšhaba tše ntši , gwa thwe : Bana ba gago ba tlo ata gakao .
45004019	Ga a ka a fokola tumelong , ge a bona mmele wa gagwe o notlegile ka ge nywaga ya gagwe e nyaka go ba e lekgolo , ge a bona go notlega ga mmele wa Sara .
45004020	Kholofedišo ya Modimo ga a ka a e belaela ka go se dumele ; sa gagwe ya ba go tiela tumelo le go godiša Modimo ,
45004021	a kgodilwe ruri gore Modimo o na le maatla a go dira se a mo holofedišitšego sona .
45004022	Ke tšona tše a baletšwego tšona gwa thwe ke toko .
45004023	Gomme tšeo tša ge go thwe : o baletšwe tšona , ga tša ngwalwa ka baka la gagwe fela ,
45004024	di ngwaletšwe le rena ba re tlogo balelwa ge re dumela yena a tsošitšego Jesu Mong a rena bahung ,
45004025	yo a gafilwego ka baka la dibe tša rena , a tsošwa ka baka la tokafatšo ya rena .
45005001	Bjale , ge re lokafaditšwe ka tumelo , ke gona ge re boelantšwe le Modimo ke Mong a rena Jesu Kriste .
45005002	Ke yena yo re bonego tsela ka yena , tsela ya go fihlela kgaugelo ye re emego ka yona re kgantšha letago la Modimo le re le holofetšego .
45005003	E sego fao fela ; re kgantšha le ditlaišego re tseba gore di tšweletša kgotlelelo ,
45005004	kgotlelelo ya tlo tšweletša potego ; potego ya tlo tšweletša kholofelo .
45005005	Gomme kholofelo ga e lahletše , ka ge lerato la Modimo le tšholletšwe dipelong tša rena ka Moya o Mokgethwa wo re o filwego .
45005006	Gobane Kriste mola a re hwela , ke ge re sa le bafokodi ; o hwetše basenyi .
45005007	Go hwela moloki , e šetše e le taba ye e nyakago go se be gona ; ge e le yo botho , mohlomong motho a ka tlema pelo a mo hwela .
45005008	Gomme Modimo , lerato le a re ratilego ka lona , o le bonagatša ka ge Kriste a re hwela re sa le badiradibe .
45005009	Bjale , ge re le balokafadi ka madi a gagwe , a ga se gona go tlogo kgonega ra phološwa bogaleng ke yena ?
45005010	Ge ešita mola re sa le manaba ra boelanywa le Modimo ka go hwa ga Morwa wa gagwe , bjale ge re boelantšwe le yena , a ga se gona go tlo go kgonega gee ra phološwa ka go phela ga gagwe ?
45005011	Gomme ga se tšeo fela ; re bile re kgantšha Modimo ka Jesu Kriste mong a rena , yo re bonego poelano ka yena .
45005012	Ke gona , bjalo ka ge sebe se tsene lefaseng ka motho o tee , mme lehu la tsena ka sebe , lehu le aparetše batho bohle ka ge ba dirile dibe bohle .
45005013	Sebe se be se šetše se le gona lefaseng ge Molao o etla . Le ge se sa balelwe motho ge go se Molao .
45005014	Lehu lona , le šetše le bušitše go tloga ka Adama go fihla ka Moshe ; le bušitše bohle , le ba go se sele Molao boka Adama , yena seswantšho sa Adama wa go tlo tla .
45005015	Ga se go re karogo yela e swana le neo ya kgaugelo . Gobane mola go hwile ba bantši ka karogo ya motho o tee ; mono go humišwa ba bantši gagolo-golo ka kgaugelo ya Modimo , ka neo ya kgaugelo e tlago ka motho o tee yena Jesu Kriste .
45005016	Neo yeno ga e etše tšela tša go tla ka bosenyi bja o tee . Mola go lahlwa ga o tee go obetše batho go lahlwa ; ge e le neo yeno ke go lokafatša go arogile ba bantsi .
45005017	Gomme ge lehu le bušitše ka motho o tee ka baka la karogo ya yena o tee eo , bjale go tlo buša ba ba amogetšego khumišo e kgolokgolo ya kgaugelo le neo ya tokafalo , ba le bophelong ka yena o tee , Jesu Kriste .
45005018	Sedio ge : Ge batho ka moka ba išitšwe tahlegong ka karogo ya motho o tee , bjale batho ka moka ba tletšwe ke tokafalo e išago bophelong ka yena o tee .
45005019	Ge ba bantši ba tlile ba ba badiradibe ka go se kwe ga motho o tee , bjalo go kwa ga yena o tee go dira ba bantši baloki .
45005020	Molao wona o tseneletše gore karogo e be ye e tletšego ; gomme mo dibe e lego tše tletšego , ke mo kgaugelo e bago e kgolokgolo ,
45005021	Gore bjale ka ge sebe se be se buša ka lehu , bjale go buše kgaugelo ka tokafalo , e iše bophelong bjo bo sa felego ka Jesu Kriste mong a rena .
45006001	Re ka reng bjale ? A re ka fo gomarela sebe , gore kgaugelo e be e tletšego ?
45006002	A go se be bjalo ! Rena ba re hwilego ka thoko ya dibe , re sa tlo phela bjang sebeng ?
45006003	A ga le tsebe gobane bohle ba re kolobeleditšwego Kriste , re kolobeleditšwe lehu la gagwe ?
45006004	Gomme re fihlilwe le yena lebitleng ka go kolobetšwa lehung la gagwe , gore , boka Kriste ge a tsošitšwe bahung ka letago la Tatagwe , le rena re phele bophelo e le bjo bofsa .
45006005	Gobane ge re hlomagane nae ka go swana nae lehung la gagwe , gona re tlo hlomagana nae ka go swana nae le tsogong ya gagwe ,
45006006	Ka ge re tseba gore mothomotala wa rena o bapotšwe le yena sefapanong , ya ba go fediša mmele wa sebe , gore re se hlwe re hlankela sona sebe .
45006007	Gobane e a hwilego , o hunolotswe sebeng .
45006008	Ge re hwile le Kriste , re dumetše gore le go phela re tlo phela le yena .
45006009	Gobane re ba ba tsebago , gore Kriste Motsogabahung ga a sa hwa , lehu ga le sa mmuša .
45006010	Ge a ehwa , ke gatee mola a hwela dibe ; ge a phela , o phelela Modimo .
45006011	Le lena , thoko ya dibe le itire bahu ; le phelele Modimo ka Jesu Kriste Mong a rena .
45006012	Bjale mebeleng ya lena ya go hwa , bobe bo se hlwe bo buša le laolwa ke dikganyogo tša mmele .
45006013	Le gona le se ke la gafela ditho tša lena sebeng , ya ba marumo a bokgopo . Ineeleng Modimo , le le batsogalehung , le phela , ditho tša lena le di gafetše Modimo ya ba marumo a toko .
45006014	Gobane sebe se ka se le laole , ka ge Le se ba go bušwa ke Molao , le bušwa ke kgaugelo .
45006015	Bjale go bjang ? A re tla fo dira sebe ka ge re sa bušwe ke Molao , re le ba go bušwa ke kgaugelo ? A go se be bjalo .
45006016	A ga le tsebe gore yo le ineelago yena la mo kwa , le balata ba yenaeo le mo kwago . Le ka ba balata ba sebe , mme sa le iša lehung . Le ka ba ba go kwa Modimo , mme la išwa tokong .
45006017	Modimo a a lebogwe , ge lena le bego le le balata , le le ba ba kwago ka dipelo mohuta wo wa thuto ye Modimo a le gafetšego go yona ,
45006018	le ba ba hunolotšwego sebeng ; le balata ba toko .
45006019	Ke bolela ka mokgwa wa batho ka go bona phokolo ya nama ya lena ; ke re : Bjalo ka ge le be le neetše ditho tša lena go hlankela ditšhila le bokgopo la ya nabjo , bjalo neelang ditho tša lena go hlankela toko le kgethego .
45006020	Mola le sa le bahlanka ba sebe , le be le se balata ba toko .
45006021	Mehleng yeo gomme dienywa tša lena e be e le dife ? E be e le tšeo bjale le lewago ke dihlong ka tšona ; gobane pheletšo ya tšona ke lehu .
45006022	Bjale gomme ge le hunologile sebeng , le le balata ba Modimo , la na le dienywa tša lena tše di išago kgethegong ; mme pheletšo ya tšona ke bophelo bjo bo sa felego .
45006023	Gobane moputso wa sebe ke lehu ; mme neo ya kgaugelo ya Modimo ke bophelo bjo bo sa felego ka Jesu Kriste mong a rena .
45007001	Bana bešo ! Ke botšiša lena ba le tsebago Molao ke re : A ga le tsebe gore Molao o buša motho mehleng ya ge a sa phela ?
45007002	Le mosadi e a tšerwego o tlemagantšwe le monna ka molao mehleng ya ge monna a sa phela . Ge monna a hwile , mosadi o hunologa molaong wa monna .
45007003	Ge a ka ba wa monna e mongwe mola monna wa gagwe a sa phela , gona ba tlo re ke seotswa . Ge monna wa gagwe a hwile , gona o hunologa molaong woo , a se be seotswa ge a ka ba wa monna e mongwe .
45007004	Le lena , bana bešo , Molao le o hwetše ka mmele wa Kriste , gore le tle le be ba yo mongwe , ba Eo a tsošitšwego bahung , gore re enyetše Modimo dienywa .
45007005	Gobane mola re sa le nameng , mehlako ya dibe e bego e tsošwa ke Molao , e be e dira dithong tša rena , ra enyetša lehu dienywa .
45007006	Gomme bjalo re hunologile Molaong ka go hwela tše di bego di re tlemile , ra tsebo dira re le ba bafsa ka Moya , re tlogile botala bja go ya le tlhaka ya lengwalo .
45007007	Re reng bjalo ? A Molao ke sebe ? Ga go bjalo . Fela , sebe nka be ke sa se lemoge ge e se ka Molao ; nka be ke sa tsebe se kganyogo e lego sona , ge Molao o ka be o se re : O se ke wa kganyoga .
45007008	Sebe se tla se nthumole ka Molao , sa tsoša dikganyogo tšohle mo go nna . Ge go se Molao , sebe ga se phele .
45007009	Nna nkile ka iphelela go se Molao ; mohla go etla taelo ya Molao , ya ba go tsoša sebe sa phela , nna ka ba wa go hwa ;
45007010	Ka hwetša Molao wa go thwe o nkiše bophelong , e le wona o nkišago lehung .
45007011	Sebe sa nthumola ka Molao , sa mphora , sa mpolaya ka wona .
45007012	Gwa ba bjalo , Molao e le o mokgethwa , le taelo e le e kgethwa , e lokile , e le e botse .
45007013	A ke go re tše botse di mphetogetše lehu ? Ga go bjalo . — E be e le gore sebe se bonale e le sebe ruri ge se ntlholela lehu ka se botse , gore ka yona taelo sebe se befe wa go befa .
45007014	Molao re tseba ge e le wa Moya ; gomme nna ke wa nama ; ke lethopša la go bušwa ke sebe .
45007015	Se ke se dirago ga ke sa se tseba ; gobane se ke se ratago ga ke se dire ; ke dira se ke se hloilego .
45007016	Bjale tše ke di dirago ke sa di rate , ke dumela Molao gore ke o botse .
45007017	Gomme ga e sa le nna ke di dirago , ke sebe se se agilego mo go nna .
45007018	Gobane mo go nna , ke ra nameng ya ka , ke tseba gore ga go dule se botse . Se se lego gona ke go rata ; go dira botse gona go a hlaya .
45007019	Ga ke dire botse bjo ke bo ratago ; ke dira bobe bjo ke sa bo ratego .
45007020	Gomme ge ke dira se ke sa se ratego , gona ga e sa hlwe e le nna ke se dirago , ke sona sebe se se agilego mo go nna .
45007021	Molao ke o hwetšago mo go nna šo : Nna , mola ke rata go dira tše botse , ke gomarelwa ke bobe .
45007022	Gobane ka thoko ya motho wa teng ke thabela Molao wa Modimo .
45007023	Gomme mo dithong tša ka ke bona molao o šele e lwantšhago le molao wa pelo ya ka , wa nthopa wa mpušiša molao wa sebe o lego dithong tša ka .
45007024	Joo , nnaa motho wa madimabe ! Ke mang a tlogo nkhunolla ka tloga mmele wo wa lehu !
45007025	Ke leboga Modimo ka Jesu Kriste mong a rena . Ke nna e ! Ka pelo ya ka ke hlankela Molao wa Modimo ; ka nama ya ka ke hlankela molao wa sebe .
45008001	Bjale gomme ga go sa na go lahlwa go ba e lego ba Jesu Kriste , ba ba lahlilego tsela ya nama , ba upša ba ya ka ya Moya .
45008002	Gobane molao wa Moya wa go phela ka Kriste Jesu o nkhunolotše molaong wa sebe le wa lehu .
45008003	Gobane se se šitilego Molao ka ge o fokodišwa ke nama . Modimo o se phethile ka go roma Morwa wa gagwe ka sebopego sa nama ya sebe , gore sebe sa nameng se ahlolelwe go lahlwa ;
45008004	Gore re phethegelwe ke tshwanelo , ge re lahla tsela ya nama , ra upša ra ya ka ya Moya .
45008005	Gobane ba nama ba nyaka tša nama ; ba moya ba nyaka tša Moya .
45008006	Gobane nama e inyakela lehu ; Moya o inyakela bophelo le khutšo .
45008007	Nama ge e nyaka tša yona e lwa le Modimo , ka gobane ga e rate go bušwa ke Molao wa Modimo , etse go sa kgonege .
45008008	Ba e lego baganama ga ba kgone go kgahla Modimo .
45008009	Ge e le lena ga le baganama , le baga-Moya , ge Moya wa Modimo o agile le lena . Fela , motho e a se nago Moya wa Kriste , ga se motho wa Kriste .
45008010	Ge Kriste a le mo go lena , gona sa mmele ke go hwa ka baka la sebe ; sa moya ke go phela ka tokafalo .
45008011	Gomme ge mo go lena go agile Moya wa yoo a tsošitšego Jesu bahung , gona le mebele ya lena ya go hwa e tlo phedišwa ke yenayo a tsošitšego Kriste Jesu bahung ka wona Moya woo wa gagwe o agilego mo go lena .
45008012	Ke gona , bana bešo , ga re batlengwa ba nama ba go thwe re phele ka mophelelo wa yona .
45008013	Gobane ge le ya ka wona mophelelo wa nama , sa lena e tlo ba go hwa ; gomme ge maitirelo a nama le a bolaya ka Moya , gona le tlo phela .
45008014	Gobane bana ba Modimo ke bao bohle ba ba išwago ke Moya wa Modimo .
45008015	Gobane ga La ka la fiwa moya wa bohlanka wa gore le boele le boife ; Le filwe moya wa go ba bana , woo , ge re na le wona , ra hlaboša mantšu ra re : Baba ! Tata !
45008016	Moyamokgethwa yena mong ke hlatse ya go kwana le moya wa rena , hlatse ya go re re bana ba Modimo .
45008017	Bjale , ge re le bana , gona re baji ba bohwa , baji ba bohwa ba Modimo , ba go ja bohwa le Kriste ; gobane re tlo ba re tlo kgona go fiwa letago le yena .
45008018	Nna ge ke eleletša ke re : ditlaišego tša mehla yeno ga di a swanela le go ka bapetšwa le letago le le tlogo utollwa le le mo go rena .
45008019	Le yona tlhologelo ya dibopša ke go letela kutollo yeo ya bana ba Modimo .
45008020	Gobane dibopša di imelwa ke lona lefela di sa le rate : di na le e a di rwešitšego ;
45008021	e le gore go be le kholofelo ya gore le tšona dibopša di tlo hunollwa bohlankeng bja tshenyego , di be le tokologo ya ge bana ba Modimo ba eya letagong .
45008022	Hleng re tseba gore dibopša ka moka le tšona di sa fegelwa , le tšona di sa šokwa .
45008023	Gomme ga se tšona fela ; le rena beng ba go ba le dithakangwaga tša Moya , re sa letetše bokgomana , tokollo ya mebele ya rena .
45008024	Re baphološwa ka kholofelo . Seholofelwa ge se bonagetše , gona ga go sa le yona kholofelo ; gobane se motho a se hweditšego ga a sa re ke se letetše .
45008025	Ge seholofelwa sa rena re sešo ra se hwetša , gona re se letela re sa fele pelo .
45008026	Ge go le bjalo , le wona Moya o re hlatlola phokolo ; gobane rena ga re tsebe se re kago se kgopela ; le mokgwa wa go kgopela ga re o tsebe . Ke wona Moya o re rapedišago ka diphegelo tše di šitago molomo .
45008027	Mme yena Mofetlekapelo o tseba kelelo tša moya , a kgono emela bakgethwa ka mokgwa o kgahlago Modimo .
45008028	Re tseba gore mo go ba ba ratago Modimo dilo tšohle di diriša go ba iša go tše botse , ba e lego babidiwa ka morero .
45008029	Gobane ba a bego a ba tseba o ba hlaotše gore ba tle ba swane le lebopo la Morwa wa gagwe , gore yena Morwamogolo e be wa go tlo hlatlangwa ke bana babo ba bantši .
45008030	Ba a bego a ba hlaotše , ke bona a ba biditšego . Ba a ba biditšego , o ba lokafaditše . Ba a ba lokafaditšego , o ba file letago .
45008031	Bjale ditaba tše re tlo di reng ? Modimo ge a na le rena re sa tlo siteletšwa ke mang ?
45008032	Yena , e a sa kago a tsebafa Morwa wa gagwe wa ruri , a mo gafa ka baka la rena ka moka , a ka lesa bjang go re nea tšohle ka yena !
45008033	Bakgethwa ba Modimo ba sa tlo bewa molato ke mang ? Modimo o ba dirile ba ba lokilego .
45008034	Ke mang a kago ba lahla ? Jesu Kriste šo , e a hwilego ; gomme se se fetago seo ke ge a tsogile bahung , ke ge a le ka letsogong le letona la Modimo mme a re rapelela .
45008035	Ke mang a kago re aroganya le lerato la Kriste ? A e ka ba tlaišo , goba tlalelo , goba go hlomarwa , goba tlhobolo , goba kotsi , goba lerumo ?
45008036	Bjale ka ge go ngwadilwe gwa thwe : Ge re bolawa , ge re sengwa dinku tša go hlabja , re bolaelwa wena mehla yohle .
45008037	Fela , ge re le mo go tšeo tšohle , re šetše re fentše moka ka eo a re ratilego .
45008038	Nna ke kgodilwe ruri : Ga go se se kgonago go re aroganya le lerato la Modimo , e ka ba lehu goba bophelo , e ka ba barongwa goba magoši , le ge e ka ba tša mehleng ya bjale , goba tše di sa tlo go tla , le ge e le maatla mang .
45008039	Le ge e ka ba tša kua godimong , goba tša kwa tlase , le sebopšamang , ga go se se kgonago go re aroganya le lerato la Modimo le lego mo go Jesu Kriste Mong a rena .
45009001	Ke bolela therešo ka Kriste , ga ke bolele maaka ; le letswalo la ka le ntlhatsela ka Moyamokgethwa ,
45009002	ge ke re : Mo pelong ya ka ke na le bohloko bjo bogolo le nyamo ye e sa okobalego .
45009003	Ke re : Ge nka be ke kgona go phološa ba gešo , ba e lego metswalo ya gešo ka nama , ka kgona go ba phološa , nna ka no lahlwamoka ke se hlwe ke eba wa Kriste , nka be ke re : A nke ke lahlwe , go phologe bona .
45009004	Bona e lego Baisiraele , bona beng ba bokgomana le ba go retwa , beng ba dikgwerano , ba go fiwa Molao le morapelelo le dikholofedišo .
45009005	Ba ba nago le botatabo , go bao ka la nama go tšwilego yena Kriste , yena Modimo wa godimo ga tšohle , Moretwa wa mehleng le mehla . Amen .
45009006	Ge ke realo , ga se gore lentšu la Modimo le padile . Ke go re ba ba tšwago go Isiraele ga se Baisiraele ka moka ga bona .
45009007	Le gona ga se bana ba Aborahama ka moka ga bona ; ga se peu ya gagwe bohle . Hleng go kile gwa thwe : Peu ya gago e tlo bitšwa ka Isaka .
45009008	Ke ra bao e lego bana ba gagwe ka nama , ga se bona bana ba Modimo ; ba ba thwego Peu , ba bana ke kholofedišo .
45009009	Lentšu la kholofedišo ke lela la go re : Išago pakeno ke tlo boa ; me Sara mosadi wa gago o tlo ba a na le ngwana wa lesogana .
45009010	Gomme ga se fao fela , le ka Rebeka di bile bjalo a le moima ka yena Isaka tata wešo .
45009011	Bana mola ba sešo ba belegwa , ba sešo ba dira botse le bobe , go bile bjalo , gore morero wa Modimo wa go itlhaolela o tie , e se be go ya ka mediro ya motho , e be se se tšwago pelong ya yena Mmitši .
45009012	Rebeka a botšwa gore : Mogolwane o tlo hlankela monnagwe .
45009013	Bjalo ka ge go ngwadilwe gwa thwe : Nna ke rata Jakobo ; ge e le Esau ke mo tšwile .
45009014	Bjale re tlo reng ? A ke go re mo go Modimo go na le go se loke ? — Ga go byalo .
45009015	Gobane o boletše le Moshe a re : Botho ke bo direla yo ke ratago go mo dira ka botho ; mme ke gaugela yo ke mo gaugelago .
45009016	Ke gona , ga di diatleng tša motho e a rego : ke a rata , goba : ke a kitimela ; di diatleng tša Modimo ge a gaugela motho .
45009017	Gobane lengwalo ge le ra Farao le re : Ke go beile gore ke bontšhe maatla a ka ka wena ; gore leina la ka le bolelwe lefaseng ka moka .
45009018	Šedioge , o gaugela yo a ratago go mo gaugela ; o retetša yo a ratago go mo retetša .
45009019	Bjale o tlo fetola wa re : Motho a sa beelwang molato ? Gobane se Modimo a se ratago se ka šiteletšwa ke mang ?
45009020	Aowii ! O mang , wena motho , ge o re o ka sekiša Modimo ? A sebopša se ka botšiša mmopi wa sona sa re : O be o reng ge o ntira selo se se bjalo ?
45009021	A ga se mmopi e a laolago letsopa , sebja se se tumišwago le se se nyatšegago a di bopa ka letsopa le tee ?
45009022	Bjale , ge Modimo a ratile go bonagatša bogale bja gagwe le go tsebatša maatla a gagwe , ke gore dibja tšeo tša go bonagatša bogale ka tšona , tše di diretšwego go senyega , o di neneketša ka pelotelelele .
45009023	A ga se gore a bonagatše lehumo la letago la gagwe ka dibja tšeo tša go bonagatša kgaugelo , tše a di lokišeditšego go tlo išwa letagong ?
45009024	Ke borena bao , ba re biditšwego ke yena ; a se bitše Bajuda fela , a bitša le bantle .
45009025	Ke tšona tše a di bolelago ka Hosea a re : Setšhaba sa Gasebaka ke tlo re : O setšhaba sa ka ; Moseratwe ka re ke Moratwa .
45009026	Mo go bego go thwe , ga se setšhaba sa ka , ba tlo thwe : Ke bana ba Modimo a phelago .
45009027	Gomme Jesaya a hlaboša lentšu a era Baisiraele a re : Le ge setšhaba sago , wena Isiraele , se atile walešabašaba la lewatle , ba ba tlogo boa ke tšhalela fela .
45009028	Gobane Morena , tše a di boletšego , o tlo di dira a di phetha a di hlatlamanya ka toko mo lefaseng .
45009029	Jesaya o di boletše di sešo tša ba gona , a re : Go Morena wa mašaba a ka be a se re šiele mašalela a sego nene , re ka be re etša Sodomo , re ka be re dirilwe tša Gomora .
45009030	Re tlo reng bjalo ? Re tlo re : Bantle ba ba bego ba sa phegelele toko ; ba hweditše toko ka tumelo .
45009031	Ge e le Baisiraele , bona ba bego ba phegelela Molao wa toko , ga ba ka ba o fihlela , Molao woo .
45009032	Ba šitišitšwe ke eng ? Ke ka gobane ba sa ka ba o phegelela ka tumelo ; ba lekile ka mediro ya Molao , ba tla ba kgopša ke lebje la sekgopi .
45009033	Bjalo ka ge go ngwadilwe gwa thwe : Ke nna ke beago lebje la sekgopi , lewa la go ba wela . Fela , e a mo dumelago a ka se lewe ke dihlong .
45010001	Bana bešo ! Se pelo ya ka e se llelago , se ke ba kgopelelago sona go Modimo , ke gore bona Baisiraele ba phološwe .
45010002	Gobane nna nka ba hlatsela ka re ba fišegetšwe Modimo ; fela , ba hloka temogo .
45010003	Ba ganne go bušwa ke toko ya Modimo , ka ge toko yeo ya Modimo ba sa e tsebe , ka go rata go ipeela toko ya bona ka noši .
45010004	Gobane Kriste ke yena phetšo ya Molao , gore toko e be ya bohle ba ba dumelago .
45010005	Moshe yena o ngwadile tša toko e tlago ka Molao , ye e rego : ge motho a dira ka mo o bolelago , a phela ka wona .
45010006	Ge e le toko e tlago ka tumelo e re : Se bolele pelong ya gago wa re : Legodimong go tlo rotogela mang , e ka ba go re : a yo fološa Kriste ;
45010007	se bolele wa re : Moleteng go tlo fologela mang , e ka ba go re : a yo rotoša Kriste bahung .
45010008	Toko e tlo reng ? E tlo re : Lentšu le le fa kgauswi le wena , le fa molomong wa gago , le mo pelong ya gago . Ke lona lentšu la tumelo , le rena re le kwatšago .
45010009	Gobane ge o ipolela ka molomo wa re : Jesu ke yena Morena , wa realo o dumela ka pelo gore Modimo o mo tsošitše bahung , gona o tlo phološwa .
45010010	Gobane motho o dumela ka pelo a tsebo lokafala ; o ipolela ka molomo a tsebo phološwa .
45010011	Hleng lengwalo le re : E a dumelago a ka se lešwe dihlong .
45010012	Ga go hlaolwe Mojuda goba Mogerika . Morena wa bohle ke o tee , e a humilego wa go kgona go nea bohle ba ba mmitšago .
45010013	Gobane go thwe : Ba go tlo phološwa ke ba ba bitšago ina la Morena .
45010014	Gomme bjale ba tlo bitša bjang ge ba sešo ba mo dumela ? Ba tlo dumela bjang ge ba sešo ba mo kwa ? Ba tlo kwa bjang , ge go se segoeledi ?
45010015	Gomme ba ka goelela bjang ge ba sa rongwe ? Ke tšona tše di ngwadilwego gwa thwe : A ratega bjang maoto a motseta wa ditaba tše botse !
45010016	Fela , ba go kwa ditaba tše botse e be e se bohle . Le Jesaya o re : Ke mang a dumetšego taba tše re di begago ?
45010017	Etse tumelo e tšwa go kweng ; mme go kwa go tla ka lentšu la Modimo .
45010018	Bjale ke re : A ga ba ešo ba le kwa ? Ba le kwele . Kgowane ya tšona e tšwetše lefase ka moka , le kua mafelelong a lona go kwala polelo ya tšona .
45010019	Gomme ke re : A Baisiraele ga ba di tsebe ? Moshe o thomile go di bolela a re : A nke le nna ke ba rumole ka se e sego setšhaba , ke ba hlohle ka setšhaba sa bošilo .
45010020	Jesaya a tla a beta pelo a re : Ba ba bego ba sa nnyake , ke re a ba nkhwetše ; setšhaba se se bego se sa rapele ina la ka , ke bolela naso ke re ; Ke nna e !
45010021	A tla a bolela Isiraele a re : Ke hlwile ke emiša atla tša ka ka baka la setšhaba sa dinganga sa go ya ka maithatelo .
45011001	Bjale ke re : A ke gore Modimo o lahlile setšhaba sa gagwe ? Ga go bjalo . Hleng nna ke Moisiraele wa moloko wa Aborahama , wa lešika la Benyamini .
45011002	Modimo , setšhaba sa gagwe se a se tsebilego pele , ga a ka a se lahla . A ga le tsebe mangwalo mo a bolelago tša Eliya ge a bolela le Modimo a bega setšhaba sa Isiraele , a re :
45011003	Morena , ba bolaile baporofeta ba gago ba phušotše dialetare tša gago ; go šetše nna ke nnoši ; gomme ba tsoma bophelo bja ka .
45011004	Phetolo ya Modimo gomme ya reng ? Ya re : Ke sa itšhadišeditše banna ba dikete tše di šupago ba ba sa kago ba khunamela Baali .
45011005	Le mehleng yeno go bjalo , go na le mašalela ka tlhaolo ya kgaugelo .
45011006	Ge e le ka kgaugelo , gona ga se ka mediro , gore kgaugelo e se tlo kgaotša go ba kgaugelo . Gobane ge e le ka mediro , gona kgaugelo ga se selo ; goba mediro ga se mediro .
45011007	Go reng bjalo ? Se Baisiraele ba se phegeletšego ga ba ka ba se fihlela . Se fihletšwe ke bahlaolwa ; ba bangwe ba retetšwa .
45011008	Gwa phethega tše di ngwadilwego tša re : Morena go fihla bjale o sa ba neile pelo ya boroko , le mahlo a go se bone , le ditsebe tša go se kwe .
45011009	Le Dafida o re : Meruswi ye ba e duletšego e ba fetogele sefu le molaba le moreo , e be go ba lefetša .
45011010	Mahlo a bona a fifale a se hlwe a bona , matheka a bona a lokologe ka mehla .
45011011	Bjale ke re : A Baisiraele ba kgopilwe gore e be go wa ? Ga go bjalo . Karogo ya bona e išitše phološo go bantle ; mme e tlo ba go ba tutuwetša .
45011012	Bjale ge karogo ya bona e humišitše lefase , ge go notlega ga bona go humišitše bantle , gona motlalo wa bona o tlo tšweletša tše kaakang !
45011013	Ke bolela le lena bantle ka fa ke lego Moapostola wa bantle , mme ke fela ke tumiša modiro wa ka ,
45011014	Ke re ke tutuetše ba e lego nama e tee le nna , gore ke phološe ba bangwe ba bona .
45011015	Ge go lahlwa ga bona go tšweletša poelanyo ya lefase , gona go amogelwa ga bona a go ka se tšweletše bophelo bahung ?
45011016	Ge dithakangwaga e le tše kgethwa , gona bogobe ka moka bo bjalo ; ge modu e le o mokgethwa , gona le makala a bjalo .
45011017	Gomme makala a mangwe a mohlware wa gae a phatlotšwe , mme wena o bego o le mohlware wa lešoka o hlomeleditšwe mo go wona , wa phela ka modu o tee le makala a a medilego le ka mmero wa wona mohlware wa gae .
45011018	O se ke wa itheta wa nyatša makala ala . Ge o itheta , gona tseba , ga se wena o rwalago modu , ke modu o rwelego wena .
45011019	Bjale o tlo re : Ge makala a phatlolwa , e be e le gore go hlomeletšwe nna .
45011020	Go lokile . A phatlotšwe ka baka la go se dumele : wena wa tla wa ema ka tumelo . O se ikgodiše ge ; sa gago a e be go boifa .
45011021	Gobane ge Modimo a sa ka a tsebafa makala ala a a bego a medile , mohlomong le wena a ka lesa go go tsebafa .
45011022	O tsebe bonolo bja Modimo ; O tsebe le bogale bja gagwe . Bogale bo wela ba go kgeloga . Bonolo bo lebane le wena , ge o duletše bjona bonolo bjoo . Ge go se bjalo , le wena o tlo ripša .
45011023	Le bala , ge ba ka lesa go ganela moo go se dumeleng , ba tlo buša ba hlomeletšwa ; gobane Modimo o ba le maatla a go ba bušetša madulong .
45011024	Gobane wena o ripilwego mohlwareng wa lešoka wo o bego o medile go wona , ge o hlomeletšwa mohlwareng wa gae wo o sa kago wa mela go wona , a ga se gore ba ba medilego mohlwareng wa gae ke bona ba ba tlogo kgoniša go boela mohlwareng wa gabo ge ba hlomeletšwa ?
45011025	Gobane ga ke rate ge le dula le sa tsebe taba ya sephiri se , gore le se tlo ya le mogopolo wa lena . Taba še : Baisiraele ka thoko e nngwe ba wetšwe ke go retela , gwa tlo ba gwa goroga motlalo wa bantle .
45011026	Ke mo Baisiraele bohle ba tlo go phološwa bjalo ka ge go ngwadilwe gore : Molopolodi o tlo tla a etšwa Tsione ; molato wa Jakobo o tlo tlošwa ke yena .
45011027	Ke yona kgwerano ye ke tlogo e dira le bona , ge ke tloša dibe tša bona .
45011028	Ge e le ka thoko ya Ebangedi ke manaba ka baka la lena ; fela , ka thoko ya tlhaolo ke baratwa ka baka la botatabo .
45011029	Gobane dikgaugelo tša Modimo le tlhaolo ya gagwe , ga di gomišege .
45011030	Bjalo ka ge lena kgale le be le sa dumele Modimo , la tla la gaugelwa ka ge bona ba sa dumele .
45011031	Le bona , ge ba sa ile le go se dumele ka ge go gaugetšwe bolena , ba tlo ba ba gaugelwa le bona .
45011032	Gobane Modimo o lesitše bohle ba kgonyeletšwa go se dumeleng , gore a tlo kgona go ba gaugela bohle .
45011033	A ! Bodiba bja lehumo la Modimo , le bja bohlale bja gagwe , bja tsebo ya gagwe ! A ! Dikahlolo tša gagwe dihlayamohlathi ; ditsela tša gagwe ga di latišege .
45011034	Ke mang a tsebilego kgopolo ya Morena ? Moeletši wa gagwe ke mang ?
45011035	Ke mang e a kilego a mo nea selo , a tla a re a bušetšwe ?
45011036	Gobane dilo tšohle di tšwa go yena , di ba ka yena , di ya go yena . A go retwe Yena ka go sa felego .
45012001	Bjale lena bana bešo , ke a le rapela ka go bona mabobo a Modimo , ke re : Tlišang mebele ya lena , e be sedimo se se phelago , se sekgethwa , sa go kgahla Modimo ; e be gona go direla Modimo ka mo go swanetšego .
45012002	Le se ke la ipapetša le ba mehla yeno ; šatogang ka go mpshafala kgopolo , gore le tle le hlaologanye se e lego thato ya Modimo , e lego se botse le se se kgahlišago , se e lego sa botlalo .
45012003	Gobane , ge ke bona kgaugelo ye e ntiregetšego , ke botša lena bohle ke re : Go se ke gwa ba le e a itshemago a fetiša moo go mo swanetšego . Itshemeng ka go ya ka kelelo ; mang le mang a ye ka mo Modimo a mo lekanyeditšego tumelo .
45012004	Gobane re etša mmele o nago le ditho tše ntši e le mmele o tee , mme ditho di se na modiro o tee ka moka ga tšona .
45012005	Re mmele o tee ka Kriste , gomme seng sa rena e mongwe ke setho sa e mongwe .
45012006	Re ba ba filwego dineo tše di sa swanego ; di ya ka kgaugelo ye re e neilwego .
45012007	Ge e le boboledi , a bo ye ka go amana le tumelo ; ge e le bodiredi , e be go direla ba bangwe ; ge e le moruti , a ye yona thuto .
45012008	Ge e le moeletši , a tiiše gona go eletša ; wa go ntšha dimpho a dire a se na bomenetša ; e a laolago a dire ka phišego ; mogaugedi a dire a thabile .
45012009	Lerato le se ke la ikgantšha ; le be ba ba hloilego bobe , le gomarele bolo .
45012010	Go ratana seng sa lena e be kwano ya dipelo ; le rakene pele ka go godišana .
45012011	Mafolofolo a a ye le go se fele pelo ; phišego a e be ya Moyeng ; le hlankele Morena .
45012012	Thabang kholofelong ; kgotlelelang tlaišegong ; tiišang thapelo .
45012013	Bakgethwa ge ba hloka le ba kwele bohloko ; go setša baeti e be mokgwa wa lena .
45012014	Ba ba le tlaišago le ba šegofatše . Le šegofatše , le se ke la roga .
45012015	Thabang le ba ba thabilego ; le lle le ba ba llago .
45012016	Le be ba pelotee seng sa lena ; le se ke la nyaka tša bogolo ; le tlwaelane le babotlana .
45012017	Le se ke la itira babatabohlale . Le se ke la lefetša motho bobe ka bobe . A batho bohle ba le bone le le ba go bata bolo .
45012018	Ge go kgonega ka thoko ya lena , le phedišane gabotse le batho ka moka .
45012019	Baratwa baka ! Le se ke la itefeletša ; šuthelang bogale bja Modimo ; gobane go ngwadilwe gwa thwe : Tefetšo ke ya ka , le kotlo ke yaka , o ryalo Morena .
45012020	Ke gona , naba la gago le na le tlala , le fe dijo , le nyorilwe , le fe meetse le nwe . Ke mo o tlogo gokolela magala mo hlogong ya lona .
45012021	Se fenywe ke bobe ; bobe bo fenye ka bolo .
45013001	Batho bohle a ba se gane go bušwa ke ba ba filwego maatla a go buša ; gobane ga go na mmušo o sa tšwego go Modimo ; mmušo wo o lego gona o beilwe ke Modimo .
45013002	Ke gona , e a nganganago le mmušo , o lwa le molao wa Modimo ; gomme ba ba lwago le wona , ba oba molato .
45013003	Gobane babuši ga ba boifiše ge go dirwa tše botse ; ba boifiša ge go dirwa tše mpe . Gomme ge o sa rate go boifa mmušo , dira tše botse , o retwe ke wona .
45013004	Gobane mmušo ke mohlanka wa Modimo wa go go hola . Fela , ge o dira tše mpe , gona boifa ; gobane mmušo ge o swere lerumo , ga o le swarele lefela . Ke mohlanka wa Modimo , molefetši wa go otla e a dirago tše mpe .
45013005	Go swanetše ge ge re sa gane go bušwa , e sego ka go šia kotlo , e le ka baka la letswalo .
45013006	Ke ka baka leo le tšhelago makgetho ; gobane ke batseta ba Modimo , ba ba beetšwego wona modiro woo .
45013007	Ke gona ntšhetšang bohle tše di ba lebanego . E a swanetšwego ke lekgetho le mo fe lekgetho . E a swanetšwego ke dibego le mo fe dibego . E a swanetšego go boifša le mmoife . E a swanetšego go godišwa le mo godišeng .
45013008	Le se ke la šala le molato wo le swanetšego go o lefa , ge e se tshwanelo ya go ratana ; gobane moratamotho o phetha molao .
45013009	Gobane ge go itšwe : O se ke wa otswa , o se ke wa bolaya , o se ke wa utswa , o se ke wa bolela bohlatse bja maaka , o se ke wa kganyoga , le ge go ka ba le molao o mongwe , ka moka e akaretšwa ke lentšu la go re : Wa geno o mo rate ka mokgwa wo o ithatago ka wona .
45013010	Lerato ga le senyetše motho . Bjale phetho ya molao ke lona lerato .
45013011	Dirang ka mokgwa woo le tseba lebaka la gore ke nako ya go tsoga borokong , gobane go phološwa ga rena bjale ke gona go batametše go fetiša mola re sa thoma go dumela .
45013012	Bošego e šetše e le bja matlagosa , letšatši le kgauswi . Ke gona a re apoleng mediro ya leswiswi , re apareng marumo a seetša .
45013013	A re sepeleng senatla sa mosegare , e sego ka bohori le botagwa , e sego ka bootswa le ditšhila , e sego ka phapang le pefelo .
45013014	Aparang Morena Jesu Kriste ; gomme pabalelo ya mmele le se ke la e fetišetša dikganyogong .
45014001	Mofokodi tumelong le mo amogeleng , e se gore le tšee kgang ka diila .
45014002	E mongwe o dumela go ja tšohle ; mofokodi o fo ja merogo .
45014003	E a jago a se ke a nyatša eo a sa jego . E a sa jego a se ke a ahlola eo a jago ; hleng Modimo o mo amogetše .
45014004	Wena o mang ge o itira moahlodi wa molata wa e mong ? Ge a ema o emela mong wa gagwe ; ge a ewa o wela mong wa gagwe ; gomme o tlo ema gobane mong wa gagwe o na le maatla a go mo emiša .
45014005	E mongwe o bona letšatši le lengwe e le le legolo ; e mongwe a tla a re matšatši a a lekana . A motho a tsebe se a se kgodilwego e le nnete .
45014006	E a hlaolago letšatši le go ikona , o le hlaolela Morena ; e a sa hlaolego letšatši a ja , le yena o direla Morena ka go se hlaole letšatši . E a jago , le e a sa jego , bohle ba direla Morena , mme ba mo leboga .
45014007	Gobane mo go rena wa go iphelela ga a gona ; le wa go ikhwela ga a gona .
45014008	Ge re phela re phelela Morena ; ge re ehwa re hwela Morena . Re ba Morena ge re phela ; le ge re ehwa re ba gagwe .
45014009	Ke tšona tše Kriste a hwetšego tšona mme a tsoga a phedile , gore a be Morena wa bahu le wa ba phelago .
45014010	Gomme wena o reng ge o ahlola ngwaneno ? Ke buša ke re : Gomme wena , o reng o nyatša wa geno ? Hleng ka moka re tlo ema re lebane le sedulo sa kahlolo sa Kriste !
45014011	Gobane go ngwadilwe gwa thwe : Ke enne ka nna ke phelago , ka re : matolo ka moka a tlo nkhunamela . O realo Morena . Maleme ka moka a tlo tumiša Modimo .
45014012	Sedio ge , motho mang le mang wa rena o tlo iphetolela pele ga Modimo .
45014013	Ke gona , a re se hlweng re ahlolana ; go kaone ge le ka ahlola la re : motho a se ke a kgopiša ngwanabo a mo uša .
45014014	Ke a tseba , gomme ke kgodilwe ka Morena Jesu , ge go se seila sa go ilwa ka baka la sona seng ; e ba seila ka eo a se ilago .
45014015	Bjalo ge ngwaneno a hlokofatšwa ka se wena o se jago , gona ga o sa ya ka lerato . O se ke wa mo timetša .
45014016	Le se ke la nyatšiša bjona botse bja lena .
45014017	Gobane mmušo wa Modimo ga se go ja le go nwa , ke toko le khutšo le thabo ka Moyamokgethwa .
45014018	E a direlago Kriste a na le tšona tšeo , o kgahla Modimo , o botwa ke batho .
45014019	Ke gona a re phegeleleng tše re kago khutšišana ra agišana ka tšona .
45014020	Modiro wa Modimo o se ke wa o senya ka baka la dijo . Ga go se se ilago ; fela , e ka ba sebe ge motho a ka se ja mme ya ba kgopišo .
45014021	Ke mo go botse ge o sa je nama , o sa nwe sedila , o lesa se se kgopišago ngwana weno .
45014022	Tumelo ye o nago nayo , a e be go itumelela pele ga Modimo . Wa lehlogonolo ke eo , yo e rego ge a iphetleka , a se hwetše se a kago ipea molato ka sona .
45014023	Ge e a belaelago a eja , o oba molato ka ge a eja a se na tumelo . Gomme tšohle tše di sa tšwego tumelong ke sebe .
45015001	Gomme sa rena ba re tiilego , ke gore re kgotlelele mefokolo ya ba ba sa tiago , re lese go ithata .
45015002	Mang le mang a kgahle ngwanabo ka go thakga le ka go mo agiša .
45015003	Gobane Kriste le yena ga a ka a ithata , bjalo ka ge go ngwadilwe gwa thwe : Ke wetšwe ke kgobogo ya ba go kgobago .
45015004	Gobane tše di ngwadilwego kgale , di ngwaletšwe go ruta rena , gore re hwetše kholofelo ka go tiišwa le ka go homotšwa ka ona mangwalo .
45015005	Gomme Modimo , yena mong wa tiišo le khomotšo , lena ka moka a le fe kgopolo e tee ya go amana le Kriste Jesu .
45015006	Gore Modimo Tatago mong a rena Jesu Kriste le mo rete ka bopelotee le ka molomo o tee .
45015007	Ke gona amogelanang bjalo ka ge yena Kriste a le amogetše , e be gona go leboga Modimo .
45015008	Gomme nna ke re : Jesu Kriste o tlile a direla ba lebollo ka baka la therešo ya Modimo , gore a phethe tše botatawešo ba di holofedišitswego .
45015009	Le bantle a ba leboge Modimo ge ba bona kgaugelo , bjalo ka ge go ngwadilwe gwa thwe : Ke tšona ke go lebogago tšona ke le gare ga ditšhaba ; wena Morena , ke tlotla leina la gago .
45015010	Mo gongwe gwa thwe : Hee lena ditšhaba ! Hlalalang le tšhaba sa gagwe .
45015011	Gwa buša gwa thwe : Retang Morena , lena ditšhaba tšohle ! Mo tumišeng lena merafo yohle .
45015012	Jesaya a tla a re : Mehleng lehlogedi la modu wa Isai le tlogo tsengwa sefoka sa ditšhaba , le tlo nyakwa ke bantle .
45015013	Gomme yena Modimo wa kholofelo ye a a le tlatše lethabomoka le khutšomoka ka yona tumelo , le be ba kholofelokgolo ka maatla a Moyamokgethwa .
45015014	Bana bešo , gomme nna ke kgodilwe bakeng sa lena gore le lena le tletše botho , le go lena go atile tsebo yohle , ya gore le kgone go eletšana .
45015015	Le ge go le bjalo ke ithapile ka le ngwalela ka le kgothatša ka tše dingwe , ka ge e le yona neo ye Modimo a ntsheditšego ka yona .
45015016	Gore ke be motseta wa Jesu Kriste mo go bantle , gore ke be mphamodimo wa Ebangedi ya Modimo , gore bantle e be sedimo se se kgahlago Modimo , se se kgethegilego ka Moyamokgethwa .
45015017	Ke sona sereto sa ka ke le wa Kriste Jesu mo go tše tša Modimo .
45015018	Gobane nka se ke ka ba ka leka go bolela tše šele , ge e se tše Kriste a di dirilego ka nna ka thuto le ka tiro gore bantle ba tle ba bušwe ke Kriste ;
45015019	O di dirile ka thuto le ka tiro , ka maatla a dika tša bohlatse le ka mehlolo le ka maatla a Moya , ka ba ka enetša Ebangedi ya Kriste go tloga Jerusalema le tikologong ya gona go fihla kua Iliria .
45015020	Ka tsefelwa ke go iša Ebangedi mo go sešogo gwa bolelwa tša Kriste , gore ke se tle ka aga mo go theilego e mongwe ;
45015021	ka re go ye ka lengwalo le le rego : Ba tlo bona tše ba sešogo ba di botšwa ; ba tlo lemoga tše ba sešogo ba di kwa .
45015022	Ke tšona tše di nthibetšego gantši ge ke re ke tla go lena .
45015023	Bjale gomme ga ke sa na sebaka dinageng tšeno ; e šetše e le nywaga e mentši ke hlologetšwe go tla go lena .
45015024	Ke holofela gore mohla ke tlogo swara leeto la go ya Sepania ke tlo feta ka ga geno ka le bona , la tlo mphelegetša ge ke fetela gona kua , ke thomile go kwa bose bja go ba le lena lebakanyana .
45015025	Ge e le bjale ke sa ya Jerusalema ka go direla bakgethwa .
45015026	Gobane ba Matsedonia le ba Akaya ba kgahlilwe ke go kgobela dimphonyana tša go abelwa bakgethwa ba bahumanegi ba Jerusalema .
45015027	Go ba kgahlile ; le gona go ba swanetše ; gobane ge ba Jerusalema ba hlalletše bantle tša moya , go swanetše ge ba thuša ba Jerusalema ka tša mmele .
45015028	E tla re ge ke phethile modiro woo , ke ba digetše matšo ao , ke tlo wela tsela ya go tla go lena ka fetela Sepania .
45015029	Ke tseba gore mohla ke tlago go lena , ke tla ba ke humišitšwe ke ditšhegofatšo tša Kriste .
45015030	Gomme lena bana bešo , ke le rapela ka Mong a rena Jesu Kriste le ka lerato la Moya , gore le ntlhabanele ka go nthapelela go Modimo .
45015031	Le nthapelele gore ke se wele diatleng tša ba ba sa dumelego ba kua nageng ya Juda , gore thušo ye ke e išago kua Jerusalema e tle e thabiše ba bakgethwa .
45015032	Ke kgone go tla go lena , ge Modimo a rata , ke tle ke lapologe ke na le lena .
45015033	A Modimo wa molao a be le lena . Amene .
45016001	Ke le laela Foribe kgaetšedi ya rena , e lego mohlankedi wa phuthego ya Kenkrea .
45016002	Mo amogeleng Moreneng ka mo go swanetšego bakgethwa , le mo thuše dilong tšohle tše a kago lla go thušwa ke bolena ; gobane o thušitše ba bantši ; le nna o nthušitše .
45016003	Dumedišang Perisika le Akwila badirišani baka ka Jesu Kriste .
45016004	Ke bona ba kilego ba neela dihlogo tša bona e le go namolela nna ; ga se ba lebogwa ke nna fela ; ba lebogwa ke diphuthego tšohle tša bantle .
45016005	A ba dumele le phuthego ya mo lapeng la bona . Dumedišang Epaineto moratwa waka , yena thakangwaga ya Kriste nageng ya Asia .
45016006	Le dumediše le Maria e a itapišitšego gagolo ka rena .
45016007	Dumedišang Androniko le Junia metswalo ya ka , ba ba kilego ba ba kgolegong le nna ; ba tumile go baapostola ; e be e le bakriste , nna ke sešo .
45016008	Dumedišang Amplia moratwa wa ka Moreneng .
45016009	Dumedišang Urubano modirišani wa rena wa Kriste , le Stagi moratwa wa ka .
45016010	Dumedišang Apelle monna wa go botegela Kriste . Dumedišang le Aristobulo .
45016011	Dumedišang Herodione motswalo wa ka . Dumedišang le ba ga-Narakiso ba e lego ba Morena .
45016012	Dumedišang Terefina le Terifosa ba ba itapišeditšego Morena . Dumedišang le Peresi morategi e a itapišeditšego Morena gagolo .
45016013	Dumedišang Rufo mokgethwa wa Morena , le mmagwe , yo le nna e lego mmane .
45016014	Dumedišang Asinkrito , le Flegone , le Hereme , le Patroba , le Herema , le bana bešo ba nago le bona .
45016015	Dumedišang Filologo , le Julia , le Nereo , le kgaetšedi ya gagwe , le Olimpa , le bakgethwa ba nago le bona .
45016016	Dumedišanang ka katlokgethwa . Diphuthego tša Kriste di a le dumediša .
45016017	Bana bešo , ke le rapela gore le phafogele ba ba dirago dikgaogano le dikgopišo , ba gana thuto ye le e rutilwego . Le ba širogele .
45016018	Ba ba bjalo ga ba direle Mong a rena Jesu Kriste ; ba direla dimpa tša bona ; mme ba ba se nago maano ba ba foraforetša ka dipolelo tše boreledi tša go kgahla batho .
45016019	Go kwetše gohle ge le le ba ba kwago ; ke gona ke le thabelago , ke rata ge le hlalefela bolo , tše mpe la di šilofalela .
45016020	Modimo wa molao o tlo tloga a kgabutlanya Sathana la mo gata ka dinao . Kgaugelo ya Mong a rena Jesu Kriste a e be le lena .
45016021	Timotheo modirišani wa ka , le Lukio , le Jasone , le Sosipatere metswalo ya ka , ba a le dumediša .
45016022	Nna Teresio mongwadi wa lengwalo le ke le dumediša Moreneng .
45016023	Gayo yo ke lego moeng wa gagwe le phuthego ka moka , o a le dumediša . Erasito mokgoma wa motse , le Kwarato ngwanešo ba a le dumediša .
45016024	Kgaugelo ya mong a rena Jesu Kriste a e be le lena bohle . Amen .
45016025	Bjale yena e a kgonago go le tiiša ka yona Ebangedi ya ka ka lona foko le la Jesu Kriste , ka kutollo ya phihlo ye e bego e homoletšwe mehleng le mehla ,
45016026	Ya tla ya utollwa mehleng yeno ka mangwalo a baporofeta go iwa ka taelo ya Modimo Ramabaka , ya tla ya anegelwa tšhaba tšohle gore di mo kwe ,
45016027	Yena Modimo Mong a bohlale a nnoši , a a retwe ka Jesu Kriste ka mehla le neng le neng . Amene .
46001001	Paulo e a bileditšwego go ba Moapostola wa Jesu Kriste ka thato ya Modimo , le Sostene ngwanešo .
46001002	Re ngwalela phuthego ya Modimo e lego motseng wa Korinthe , bakgethegi ka Jesu Kriste , babidiwa ba bakgethwa , le bohle ba ba rapelago gohle ina la Mongarena Jesu Kriste , Mong wa bona le wa rena .
46001003	Kgaugelo a e be le lena , le khutšo e tšwago go Modimo Tata wešo , le go Mong a rena Jesu Kriste .
46001004	Ke leboga Modimo wa ka mo go fela ge ke bona kgaugelo ya Modimo ye le e filwego ka Jesu Kriste .
46001005	Gobane le humišitšwe dilong tšohle ka yena , thutong ka moka le tsebong ka moka ,
46001006	ya ba gona go tiiša bohlatse bja Jesu Kriste mo go lena .
46001007	Le humišitšwe wa go se hlokišwe le e tee ya dineo tša kgaugelo , le le ba ba letetšego kutologo ya Mong wa rena Jesu Kriste .
46001008	Ke yena a tlogo le tiiša go fihla bofelong , gore le se be le bosodi bofe ka letšatši la yena Mong a rena Jesu Kriste .
46001009	Modimo ke Mmotegi , yena wa go le biletša go kopana le Morwa wa gagwe Jesu Kriste Mong a rena .
46001010	Gomme lena banabešo , ke a le rapela , ka ina la Jesu Kriste Mong a rena , ke re : Bohle bolelang se tee , gore mo go lena go se be le diphapang ; le be ba go bapelana , kgopolo e le e tee , kelelo e le e tee .
46001011	Gobane tša lena Bana bešo ke di tsebišitšwe ke Keloe , a re mo go lena go na le diphapang .
46001012	Ke ra diphapang tšeo tša ge mo go lena e mongwe a re : Nna ke wa Paulo , e mongwe a re : Nna ke wa Apollo , e mongwe a re : Nna ke wa Kefase , e mongwe a re : Nna ke wa Kriste !
46001013	A Kriste a ka ripaganywa ? A Paulo ke yena a le bapoletšwego ? A le kolobeleditšwe ineng la Paulo ?
46001014	Nna ke leboga Modimo , ge ke sa ka ka kolobetša le o tee wa lena , ge e se Krispo le Gayo .
46001015	Gore e se be e mongwe a ka re ke kolobetša batho ineng la ka .
46001016	Ba ke ba kolobeditšego ke ba ga Stefana ; ga ke sa elelwa ba bangwe ba e ka bago ba go kolobetšwa ke nna .
46001017	Gobane nna Kriste ga a ka a nthoma go yo kolobetša , o nthomile go tsebatša Ebangedi , e sego ka polelo ya bohlale , gore sefapano sa Kriste se se ke sa kgorwakgorwa .
46001018	Gobane thuto ya sefapano ba bohlale ba re ke bošilo ; rena baphološwa re hwetša e le maatla a Modimo .
46001019	Gobane go ngwadilwe gwa thwe : Bohlale bja bahlale ke tlo bo senya ; tlhaloganyo ya bahlaloganyi ke tlo e fediša .
46001020	O kae yo bohlale ? O kae wa mangwalo ? O kae mohlathatšamabakaano ? — Bohlale bja lefase a Modimo ga a ka a bo dira bošilo ?
46001021	Go bjalo . Ge ka bohlale bja Modimo lefase le šitilwe go hlatha Modimo ka bohlale bja lona , Modimo o ikgahletšwe go phološa ba ba dumelago ka thuto yeo ba rego ke bošilo .
46001022	Bajuda ke ballamehlolo ; Bagerika ke banyakamahlale .
46001023	Ge e le rena re bagoeledi ba Kriste Mmapolwa ; Bajuda ba tla ba re ke kgopišo ; Bagerika ba tla ba re ke bošilo .
46001024	Ge e le babidiwa ba Bajuda le ba Bagerika ba tla ba hwetša e le ona maatla a Modimo , e le bjona bohlale bja Modimo .
46001025	Gobane tša bošilo tšeo di tšwago go Modimo , di phala batho ka bohlale . Le tša phokolo di tšwago go Modimo , di phala batho ka maatla .
46001026	Bana bešo ! Bonang ka mo le biditšwego ka gona . Mo go lena ga go ba bantši ba bohlale ka nama ; ga go ba bantši ba bagolo ; ga go ba bantši ba meloko ya bogoši .
46001027	Tše Modimo a ikgethetšego tšona ke tše lefase le rego ke tša bošilo , gore a nyatšiše bohlale bja lona ; o ikgethetše tše lefase le rego ke tša phokolo , gore a nyatšiše tše maatla .
46001028	Modimo o ikgethetše dinyatšegi , tše botlana , tše e sego selo , gore a fediše tšeo ba rego di gona ,
46001029	Gore go se be sa nama se se kago ikgantšha pele ga gagwe .
46001030	Gomme ke ka yena ge le le ba Kriste Jesu , yo Modimo a mo dirilego bohlale bja rena , le tokafatšo ya rena , le kgethego ya rena , le topologo ya rena .
46001031	Gore go phethege se se ngwadilwego : E a ithetago a ithete ka Morena .
46002001	Le nna , bana bešo , mola ke etla go lena ga nka ka tla ka bonatla bja polelo le bohlale ge ke le tsebiša bohlatse bja Modimo .
46002002	Gobane ga nka ka itshema matsebe wa selo , ge e se Kriste , ke bolela yena Mmapolwa .
46002003	Ke be ke na le lena ke fokola , ke boifa , ke tšhogile gagolo .
46002004	Gomme thuto ya ka le polelo ya ka e be e se tša go fenya ka mantšu a bohlale bja batho , e be e le go hlatselwa ke Moya le tiro tše maatla ;
46002005	gore tumelo ya lena e se ke ya ema ka bohlale bja batho , e eme ka maatla a Modimo .
46002006	Bjona bohlale re bo bolela mo go baphethegi . Ga se bohlale bja ba mehla yeno le bja bagolo ba mehla yeno ba ba hwago .
46002007	Bohlale bjo re bo bolelago ke bja Modimo , ke bjo bo bego bo utilwe , bjo Modimo a bego a bo tseba mola mabaka a bogologolo a sešo a ba gona , ge a re o tlo re iša letagong .
46002008	Ke bohlale , bjo go sego mogolo wa mabaka ano a bo tsebilego ; gobane ge ba ka be ba bo tsebile , ba ka be ba sa ka ba bapola Morena wa letago .
46002009	Ke bjo bo ngwadilwego bja thwe : Tše Modimo a di lokišeditšego ba ba mo ratago , ke tše di sešogo tša bonwa ke leihlo , ke tše go sego tsebe ye e di kwilego ke tše pelong ya motho di sešogo tša tsena .
46002010	Mme rena , Modimo o re utolletše tšona ka Moya wa gagwe ; gobane Moya o fenyeka tšohle , le ona madiba a diphiri tša Modimo .
46002011	Gobane tša mothong , mo go batho ke mang a kago di hlatha , ge e se moya wa motho ? Le tša Modimo , ga go motho e a di hlathago , ge e se Moya wa Modimo .
46002012	Gomme rena ga ra fiwa moya wa lefase ; re filwe Moya o tšwago go Modimo , gore re tle re tsebe tše Modimo a re seditšego ka tšona .
46002013	Ke tšona tše re di bolelago , e sego ka dipolelo tša thuto ya mahlale a batho ; rena re bolela tše Moya o di rutago , re latišiša tša Moya ka Moya .
46002014	Ge e le motho ka setho sa gagwe , tša Moya wa Modimo ga a di fihlele ; o hwetša e le bošilo ; ga a kgone go di lemoga , gobane di hlathwa ka mokgwa wa Moya .
46002015	Motho wa Moya o tla di hlatha tšohle , yena mong a sa hlathwe ke motho .
46002016	Gobane kelelo ya Morena e tsebilwe ke mang ? Moeletši wa gagwe ke mang ? Gomme rena re na le kelelo ya Kriste .
46003001	Le nna , bana bešo , ke be ke sa kgone go bolela le lena wa go bolela le batho ba Moya ; ke boletše le lena wa go bolela le batho ba nama , wa go bolela le bana ka Kriste .
46003002	Ke be ke le noša lebese ; ga nka ka le fa dijo tše di tiilego , gobane le be le sešo la di kgona ; ešita le bjale di sa le palela ka ge le le ba nama .
46003003	Ge mo go lena go sa na le mona le dikgang , a ga se gore le sa ya ka tsela ya batho ba nama le ka mokgwa wa batho ?
46003004	Gobane ge e mongwe a re : Nna ke wa Paulo , e mongwe a re : Nna ke wa Apollo ! A ga se gona ge le le ba nama ?
46003005	Bjale Apollo ke mang ? Paulo ke mang ? Ke bahlanka ba le dumetšego ka bona , ka mo Mong wa bona a filego e mongwe le e mongwe ka gona .
46003006	Nna ke bjetše ; Apollo o nošeditše ; gomme Modimo ke yena a medišitšego .
46003007	Mobjadi le monošetši ga se selo ; Yo e lego selo ke Mmediši , ke Modimo .
46003008	Mobjadi le monošetši ba a lekana ; e mongwe le e mongwe o tlo fiwa moputšo wa gagwe , wo o lebanego modiro wa gagwe .
46003009	Rena re badirišani ba Modimo ; lena le tšhemo ya Modimo , le moago wa Modimo .
46003010	Ka kgaugelo ye Modimo a ntshe — ditšego ka yona , ke dirile bjalo ka moagi yo bohlale ka bea motheo ; e mongwe a tla a aga ; gomme mang le mang e a agago a bone ka mo a hlatlaganyago dikago .
46003011	Gobane ga go e a kago bea motheo o šele ka ntle ga wo o beilwego , yena Jesu Kriste .
46003012	Bjale ge motho a etla a aga godimo ga motheo woo , a aga ka gauta le ka silifera le ka mabjemahlokwa le ka dikwata le ka mabjang le ka dihlaka ,
46003013	Modiro wa e mongwe le e mongwe o tlo bonagala ; go na le letšatši la go tlo o bonagatša , la go tlo utologa ka mollo woo o tlogo lekola modiro wa mang le mang wo o dirilwego , gwa tlo bonala ge e le modirodiro .
46003014	Motho eo modiro wa gagwe o tlogo ema , o tlo fiwa moputso .
46003015	Motho eo modiro wa gagwe o swago , o tlo tingwa moputso , yena mong a phologa bjalo ka eke o efolwa mollong .
46003016	A ga le tsebe ge le le Ntlokgethwa ya Modimo , le gore Moya wa Modimo o agile mo go lena ?
46003017	Ge motho a senya Ntlokgethwa ya Modimo , le yena Modimo o tlo mo senya , gobane Ntlo ya Modimo ke e kgethwa , ke ra bolena .
46003018	Go se ke gwa ba le e a iphorago . Ge mo go lena go na le wa go itshema a re , ke yo bohlale ka tša mabaka ano , a a be lešilo , a tsebo ba yo bohlale .
46003019	Ge e le bohlale bja lefase leno , Modimo o bona e le bošilo ; gobane go ngwadilwe gwa thwe : Ba mahlale o ba tanya ka a bona maano .
46003020	Gwa buša gwa thwe : Morena o tseba kgopolo tša bahlale e le tša lefela .
46003021	Ke gona , a go se be le wa go ikgantšha ka batho ; ke ba lena bohle ,
46003022	e ka ba Paulo , goba Apollo , goba Kefase ; le lefase , le bophelo , le lehu , tša bjale le tše di sa go tla , ka moka ke tša lena .
46003023	Gomme lena le ba Kriste , mme Kriste ke wa Modimo .
46004001	A batho ba re seme bahlanka ba Kriste le balaki ba diphohlo tša Modimo .
46004002	Gomme se tee se se nyakwago go balaki , ke gore motho a botege .
46004003	Ge e le nna ke hwetša e le taba e nyenyane ge ke solwa ke bolena le ge nka solwa ka letšatši le le beilwego ke batho ; hleng le nna mong ga ke ipone bosodi .
46004004	Ga ke itsebe selo ; fela , ga se go re ke tšwa ke lokile ; gobane e a nkahlolago ke Morena .
46004005	Le lena le se ke la bea motho molato e sešo ya ba lebaka la gona ; lesang go be go tle yena Morena , e a tlogo ntšha phihlo tša leswiswi a di tšweletša seetšeng , a bonagatša menagano ya dipelo . Ke mo motho a tlogo bona yona theto ye e tšwago go Modimo .
46004006	Bana bešo ! Ditaba tše ke di swantšhitše ka nna le Apollo , ka mo re lebanego le lena , gore le ithute ka rena go se sele mo go thwego : Go ngwadilwe : Motho a se ke a ikgogomoša a re : Nna ke ema le yo , ke lwa le yo .
46004007	O beilwe ke mang ge o re : Ke phala yola ? O swere eng se o sa kago wa se fiwa ? Gomme ge o filwe , o reng ge o ikgodiša wa e a rego : Nna ga ka fiwa ?
46004008	Le šetše le hoše ; le šetše le humile ; le buša le sa re botšiše . A nka be le tseba go buša , gore le rena re tle re buše le lena !
46004009	Rena baapostola , ke bona eke Modimo o re beile ba moragorago , eke re ba go hwa ; re sebogelo sa lefase le sa Barongwa le sa batho .
46004010	Re mašilo ka baka la Kriste ; mme lena le bahlale ka Kriste . Rena re bafokodi ; ba maatla ke bolena ! Lena le batumišegi , banyatšegi ke borena .
46004011	Le bjale re sa le ba go bolawa ke tlala le lenyora le tšhego , re ba go otlwa , re baneneri .
46004012	Re ba go itapiša ka go dira ka diatla ; ge re rogwa , re a šegofatša ; ge re hlomarelwa , re a kgotlelela .
46004013	Ge re pharwa , re a fepeletša . Re bjalo ka maudi a lefase , re diphefe go bohle le lehono .
46004014	Ge ke ngwala taba tše ga se gore ke le hlabiše dihlong ; ke go le eletša boka banabaratiwa .
46004015	Gobane le ge le ka ba le baruti ba diketekete ba tša Kriste , ga le na botataweno ba bantši ; gobane motswadi wa lena ka Ebangedi ke nna re le ba Jesu Kriste .
46004016	Ke gona ke a le rapela , ke re le be baetši baka .
46004017	Ke ka ba ka leo ke le rometšego Timotheo , yena ngwana wa ka moratiwa , mmotegi Moreneng ; ke yena a tlogo le eletša ditsela tša ka tše ke di swerego ke le wa Kriste Jesu , ka mo ke rutago gohle diphuthegong ka moka .
46004018	Ba bangwe mo go lena ba ikgogomoša ba bone ke sa tle go lena .
46004019	Fela nka se diege go tla go lena , ge Morena a rata . Gomme se ke tlogo rata go se tseba ga se dipolelo tša baikgogomoši , ke maatla a bona .
46004020	Gobane mmušo wa Modimo ga o dipolelong , o maatleng .
46004021	Se le se ratago ke eng ? A ke ge nka tla ka kgati , goba ka lerato le ka moya wa boleta ?
46005001	Hleng go kwala gore mo go lena go na le bootswa ; bootswa bjo le go bantle bo sego gona , bja ge motho a na le mosadi wa tatagwe .
46005002	Gomme lena le sa fela le ikgogomoša . Kaone ke ge le ka hlokofala , mme motho eo a dirago tše bjalo la mo tloša makgatheng a lena .
46005003	Ge e le nna , le ge ka mmele ke le kgole , ke na le lena moyeng , nna motho eo wa go dira tše bjalo , ke mo tšwile bjalo ka eke ke gona moo .
46005004	Ke re : Ka leina la Mong wa rena Jesu Kriste , moya wa ka o na le lena le phuthegile , le maatla a Mong wa rena Jesu Kriste a na le rena ,
46005005	Motho eo a a gafelwe Sathane , a senyege nama , gore moya o phologe ka letšatši la Mong wa rena Jesu .
46005006	Go itumiša ga lena ga go botse . A ga le tsebe gore komelwana e nyane e bediša bogobe ka moka ?
46005007	Swielang komelo ya kgale , gore le tle le be bogobe bjo bofsa ; etšwe le le ba ba sa omelwago ; gobane re hlabetšwe Kwana ya Paseka ya rena , yena Kriste .
46005008	Ka gona gee , a re bineng monyanya woo re se na komelo ya kgale le ya bobe le bokgopo , re na le bogobe bjo bo sa omelwago bja tshekego le therešo .
46005009	Ka lengwalo le lengwe ke le ngwaletše ka re le se ke la hlakana le diotswa .
46005010	Ga se go re ke ra diotswa tša ba lefase le , le ba megabaru , le bahlakodi , le ba medimo e šele ; ge nka be ke era bona , gona e ka ba go re le tloge lefaseng .
46005011	Se ke le ngwaletšego sona ke go re le se ke la hlakana le motho yo le rego ke ngwana weno , moka a ba seotswa , a ba wa megbaru , a ba wa medimo e šele , a ba wa maroga , a ba letagwa , a ba mohlakodi . Motho wa mohuta woo , le go ja le se ke la ja le yena .
46005012	Bantle ke tlo ba ke ba ahlolelang ? Hleng lena le lesa go ahlola ba ba lego makgatheng a lena .
46005013	Bantle ba tlo ahlolwa ke Modimo , lena tlošang mothomobe mo gare ga lena .
46006001	Ge e mongwe wa lena a na le taba le e mongwe , o direlang ge a yo ahlolelwa ke ba ba sa lokago , a sa ahlolelwe ke bakgethwa ?
46006002	A ga le tsebe gore bakgethwa ba tlo ahlola lefase ? Gomme ge go ahlola lefase go loketše lena , a ga la lokelwa ke go ahlola melatwana e menyenyane ?
46006003	A ga le tsebe gore le ba e lego Barongwa re tlo ba ahlolela ? Tša bophelo bjono re tlo se di ahlole ge ?
46006004	Bjalo ge le le ba go sekišana ka tša bophelo bjono , napang le hlaole ba e lego banyatšegi phuthegong , le ba bee baahlodi !
46006005	Ke realo gore ke le leše dihlong ; hleng mo go lena a ke go hlokwa yo bohlale le o tee a kago kgona go le ahlolela ge le sekišana le bana beno !
46006006	Gomme šedi : ngwanešo o sekišana le ngwanabo , ba ba ba iša taba go ba ba sa dumelego !
46006007	E šetše e le bošaedi ruri ge mo go lena go na le ditsheko . Le reng le sa re : Go kaone ge nka senyegelwa ! Le reng le sa re : Go kaone ge nka hlakolwa !
46006008	Fela , lena le dira ba bangwe bošula ; lena le hlakola ba bangwe ; gomme tše bjalo le di dira bana ba bolena .
46006009	Le gona , a ga le tsebe gobane ba ba sa lokago ba ka se be le kabelo mmušong wa Modimo ? Lesang go iphora : Ba diotswa , le ba medimo e šele , le bahladi , le dhlotlolo , le ba go dira ditšhila le banna ka bona .
46006010	Le mahodu , le ba megabaru , le matagwa , le ba maroga , le bahlakodi , ba ba bjalo ga ba na kabelo mmušong wa Modimo .
46006011	Ba bangwe ba lena e be e le ba ba bjalo . Fela , le hlatswitšwe , le kgethegile , le lokafaditšwe ka leina la Morena Jesu le ka Moya wa Modimo wa rena .
46006012	Ke dumeletšwe tšohle ; fela , ga se go re tšohle di a hola . Ke dumeletšwe tšohle ; fela , nka se dumele go bušwa le ke se tee sa tšona .
46006013	Dijo ke tša mpa ; mpa ke ya dijo . Gomme tšona tšeo Modimo o tlo di fediša . Mmele ga se wa bootswa ; ke wa Morena ; mmele wo , mong wa wona ke yena Morena .
46006014	Gomme Modimo ge a tsošitše Morena bahung , le rena o tlo re tsoša ka maatla a gagwe .
46006015	A ga le tsebe ge mebele ya rena e le ditho tša Kriste ? Bjale ditho tša Kriste a nka di dira ditho tša bootswa ? A go se be bjalo !
46006016	Le gona , a ga le tsebe gore motho e a gomarelago seotswa o ba mmele o tee le sona , ka mo go itšwego : Ka babedi e tlo ba nama e tee ?
46006017	Gomme e a gomarelago Morena o ba moya o tee le yena .
46006018	Bootswa bo tšhabeng ge . Dibe tšohle tše motho a di dirago , di ntle ga mmele wa gagwe . E a dirago bootswa yena o senyetša mmele wa gagwe .
46006019	Goba , a ga le tsebe ge mebele ya lena e le Ntlogethwa ya Moyamokgethwa o lego mo go lena ? Gomme ga le sa le beng ba lena beng .
46006020	Le rekilwe ka theko e kgolo . Ke gona godišang Modimo ka mebele ya lena ye Modimo e lego yena mong wa yona .
46007001	Ge e le ka taba tšela la go nngwalela tšona ke re : Go kaone ge motho a sa kgome mosadi .
46007002	Fela , gore go efogwe bootswa e mongwe le e mongwe a be le mosadi wa gagwe ; mosadi e mongwe le e mongwe a be le monna wa gagwe .
46007003	Monna a nee mosadi tše di mo swanetšego ka thoko ya lerato ; le mosadi a dire monna wa gagwe ka mokgwa woo .
46007004	Mosadi ga a itaole mmele , o laolwa ke monna ; le monna ga a itaole mmele , o laolwa ke mosadi .
46007005	Le se ke la hlokana , ge e se ka go kwana ka mabaka a gore le bone lebaka la go rapela , la tsebo boelana , gore Sathane a se ke a le leka ka ge le sa kgone go itshwara .
46007006	Ge ke realo , ke bolela tše di dumelelwago ; ga ke bee molao .
46007007	Se nkago se rata ke ge batho ka moka ba ka etša nna ; fela , e mongwe le e mongwe o na le neo ye Modimo a mo seditšego ka yona ; e mongwe o na le ya gagwe , e mongwe le yena o na le ya gagwe .
46007008	Ba ba sa kago ba tšea , le basadi ba bahlologadi , ke ba botša ke re : E ka ba mo go botse ge ba ka dula bjalo ka nna .
46007009	Fela , ge ba sa kgone go itshwara , gona a ba tšee ; gobane go tšea go kaone , go phala go fišega .
46007010	Ba ba tšerego ke ba laela , e se nna , e le Morena , gore mosadi a se ke a hlala monna .
46007011	Gomme ge a ka hlala , a itulele a sa tšewe , goba a boelane le monna wa gagwe ; le monna a se ke a hlala mosadi .
46007012	Ba bangwe ba botšwa ke nna , e se Morena , ke re : Ge modumedi a na le mosadi e a sa dumelego , mme mosadi eo a rata go dula le yena , gona a se ke a mo hlala .
46007013	Le mosadi e a nago le monna e a sa dumelego , ge a rata go dula le monna eo , a se ke a mo hlala .
46007014	Gobane monna e a sa dumelego o kgethegile ka mosadi ; le mosadi e a sa dumelego o kgethegile ka monna . Ge go ka be go se bjalo , bana ba lena e ka be e le ba ditšhila ; gomme bjale ba kgethegile .
46007015	Ge go ka hlala e a sa dumelego , a a hlale ; mme ngwana wešo goba kgaetšedi ya rena ga ba tlengwa ge go dutše bjalo . Ge e le Modimo , Yena o re biletša molaong .
46007016	Gomme wena mosadi , o tsebang ? Mohlomong o tlo phološa monna eo . Le wena monna , o tsebang ? Mohlomong o tlo phološa mosadi eo .
46007017	Se re se tsebago sese : Motho a a sware tsela ye Modimo a mo hlaoletšego yona . Diphuthegong ka moka ke ba laela ka mokgwa woo .
46007018	Ge motho a biditšwe a bolotše , a se ke a nyaka bošoboro . Ge motho a biditšwe a sa ka a bolla , gona a lese go bolla .
46007019	Lebollo ga se selo ; le bošoboro ga se selo . Tabakgolo ke go dira se Modimo a se boletšego .
46007020	Motho a a dule moo a hweditšwego a le gona ge a bitšwa .
46007021	Ge o biditšwe o le mohlanka , se belaele fao , le ge o ka kgona go lokologa . Ke gona ge o tlo holega ruri .
46007022	Gobane mohlanka e a biditšwego a ba wa Morena , ke molokollwa wa Morena , bjalo ka e a biditšwego a se mohlanka ; yena e ba mohlanka wa Kriste .
46007023	Le rekilwe ka theko e kgolo . Le se ke la ba bahlanka ba batho .
46007024	Bana bešo ! Mang le mang a a dule a le mo go tšeo a lego mo go tšona mohla a bitšwago ; a itebanye le Modimo .
46007025	Tabeng ya basetsana ga ke na molao wo o tšwago go Morena ; ke fo le eletša ke le motho e a gaugetšwego ke Morena mme a botega .
46007026	Ge ke bona mabothata a mehla yeno , ke hwetša e le botse ge motho a itulela a le bjalo .
46007027	Ge o tlemagantšwe le mosadi , o se nyake go tlemollwa ; ge o sešo wa tlemaganywa le mosadi , gona se nyake mosadi .
46007028	Fela , ge o tšea ga o senye . Le mosetsana ge a tšewa , ga a senye . Fela , ba ba bjalo ba tlo rwala bothata nameng ; mme nna ke rata go le efela .
46007029	Ke rata go botša lena bana bešo , gore lebaka ke la pitlagano wa go re ba ba nago le basadi ba be bjalo ka ba ba se nago nabo .
46007030	Ba ba llago ba etše ba ba sa llego . Ba ba thabago ba etše ba ba sa thabego . Ba ba rekago ba etše ba ba hlokago .
46007031	Ba ba phelego ka tša lefase ba etše ba ba sa phelego ka tšona , gobane sebopego sa lefase leno se a loba .
46007032	Nna ke rata ge le dula le se na dipelaelo . E a sa tšeago o belaela tša Morena , gore a kgahle Morena .
46007033	E a tšeago o belaela tša lefase gore a kgahle mosadi .
46007034	Mosadi e a tšerwego , le mosetsana , ga ba swane . E a sa tšewago o belaela tša Morena , gore a be mokgethwa , mmle le moya , e a tšerwego o belaela tša lefase , gore a kgahle monna .
46007035	Ge ke realo ke rata go le hola ; ga ke le kgapetše lerala molaleng ; ke rata bothakga , gore go gomarela Morena go se ke gwa kgaotšwa .
46007036	Ge go ka ba le e a bonago gore ga a dire gabotse ge a lesa ngwanenyana wa gagwe a felwa ke lebaka la bofsa bja gagwe , a bona ge go swanetše , a a dire ka mo a ratago . Ga a senye ; a a tšewe .
46007037	E a tiilego pelong ya gagwe , a se na se se mo gapeletšago , a na le maatla a go dira se a se ratago , ge pelongya gagwe a rera a re : ngwanenyana wa ka ke tlo mo lotola , o dira gabotse .
46007038	Ke go re : E a tšeišago ngwanenyana wa gagwe o dira gabotse ; fela , se se lego kaone se dirwa ke eo a sa mo tšeišego .
46007039	Mosadi o tlemilwe ke molao lebaka ka moka la ge monna wa gagwe a sa phela . O hunologa ge monna wa gagwe a hwile ; gona a ka tšewa ke e a mo ratago ; fela , a e be Moreneng .
46007040	Wa lehlogonolo ke eo a kago itulela a le bjalo . Nna ke realo ke itshema gore ke na le Moya wa Modimo .
46008001	Tša nama ya didimo re a di tseba , gobane ka moka re na le temogo . Temogo yona e a gogomoša ; se se agišago ke lerato .
46008002	Ge motho a ka re : Taba yeo ke e lemogile , gona o sa hlaelelwa ke temogo ya gona .
46008003	Fela motho e a ratago Modimo , ke yena a tsebilwego ke Modimo .
46008004	Ge e le go ja nama ya didimo , re tseba gore medimo ga se selo mo lefaseng , le gore ga go modimo o šele ; Modimo ke yena o tee fela .
46008005	Le ge go ka ba le tše ba rego ke medimo legodimong le lefaseng , etšwe go na le medimo e mentši le marena a mantši ,
46008006	wa rena Modimo ke o tee fela , yena Tata wešo , yena tlhago ya tšohle le boyo bya rena bohle . Le Mong wa rena ke o tee , yena Jesu Kriste Motšweletšašohle le rena .
46008007	Fela temogo ye e sa na le ba ba e hlokago ; ba bangwe le bjale ba sa fokola ; mme ka go tlwaela gore go na le medimo , ba ja nama yeo ba e sema didimo , mme ba senya letswalo la bona le le sago fokola .
46008008	Gomme dijo ga di ne taba mo re itebanyago le Modimo , ge re ja , ga re tšwele pele ; ge re sa je , ga re boele morago .
46008009	Fela , le bone gore ge le dira ka mokgwa woo , e se be go kgopiša bafokodi .
46008010	Gobane ge e mongwe wa bona a ka bona , wena o nago le temogo o dutše mo go lewago nama ya sedimo , a pelo ya yena mofokodi eo e ka se forwe , a tloga a ja nama ya go hlabelwa medimo ?
46008011	Ke mo temogo ya gago e tlogo senya pelo ya ngwaneno e a fokolago , yo Kriste a mo hwetšego .
46008012	Ge le ka senyetša bana beno ka mokgwa woo wa go gobatša dipelo tša bafokodi , e ba go senyetša Kriste .
46008013	Gomme bjale , ge go ja e eba go kgopiša ngwanešo , nna nka napa ka lesa go ja nama le neng , gore ke se kgopiše ngwanešo .
46009001	A ga ke molokologi ? A ga ke Moapostola ? A ga ka bona Jesu Kriste Mong wa rena ? Modiro wa ka Moreneng a ga se bolena ?
46009002	Ge nka be ke se Moapostola wa ba bangwe , ge e le go lena ke yena hle ; gobane bohlatse bja ge ke le Moapostola ke bolena Moreneng .
46009003	Ke yona phetolo ya ka ge ba ntshekiša .
46009004	A ga go a re lokela ge re eja , ge re enwa ?
46009005	A ga go a re lokela ge re ka sepela le mosadi e lego modumedi ka rena , e le mogatša wa rena , ra etša Baapostola ba bangwe , le bana ba bo-Morena , le Kefase ?
46009006	A ke nna fela le Baranaba ba re sa lokelwago ke go lesa modiro wa diatla ?
46009007	Mohlabani ke mang e a phelago ka tše a itirelago tšona ? Ke mang e a šemago marara , a se je dienywa tša yona ? Ke mang e a dišago mohlape , a se je maswi a wona ?
46009008	Ge re realo , a ke go fo bolela mokgwa wa batho ? A ga se gore le Molao o realo ?
46009009	Gobane Molaong wa Moše go ngwadilwe gwa thwe : Pholo ge e fola , o se ke wa e tlemelela molomo . A Modimo ge a realo e be e le go babalela dipholo fela ?
46009010	A ga ke re o ra rena ka moka ? Di ngwaletšwe rena , gore molemi a leme a holofetše , e a folago a holofele go tlo abelwa sa gagwe .
46009011	Ge re le bjaletše tša moya , a ke tabakgolo ge re buna tša mmele mo go lena ?
46009012	Ge ba bangwe ba loketšwe ke go abelwa tša lena , a ga se rena ba ba loketšwego gagolo ? Fela , rena re be re sa latiše ditokelo tše bjalo ; sa rena e be e le go kgotlelela gore re se ke ra diba tsela ya Ebangedi .
46009013	A ga le tsebe gore ba modiro wa tše kgethwa ba ja tša Ntlokgethwa ? Le ba go lotola aletare ba abelwa tša aletare ?
46009014	Le yena Morena o laetše a re : Bagoeledi ba Ebangedi ba phele ka yona .
46009015	Gomme nna , le se tee sa tšona tšeo ga nka ka ikhola ka sona . Le ditaba tše ga nka ka di ngwala , gore e be nna ke direlwago tšeo ; gobane ga ke rate go senywa leina ke motho ; kaone e ka ba ge nka hwa .
46009016	Gobane ge ke ruta Ebangedi , ga ke direle go tumišwa ; ke kwa ke gapeletšwa ; mme nka ba yo madimabe ge nka lesa go bolela Ebangedi .
46009017	Gobane ge e ka be e le modiro wa go ithatela ga ka , moputso nka be ke sa o hloke . Ge nka be ke dira ke sa o rate , gona e ka be e fo ba bolaki bja go nkgafelwa .
46009018	Bjale moputso wa ka ke eng ? Moputso wa ka ke ge ke bolela Ebangedi ya Kriste e sa rekwe , ke ge ke dira ke sa ikhole ka yona Ebangedi .
46009019	Gobane le ge ke le molokologi ruri , ke itirile mohlanka wa bohle , gore ke rue ba bantši .
46009020	Bajuda ba nkhweditše ke le wa gabobona , e le gore ke rue Bajuda , ba go bušwa ke Molao ba nkhwetša ke le wa gabobona , e le gore ke rue bona ba go bušwa ke Molao .
46009021	Ba e sego ba Molao ba nkhwetša ke le wa gabobona , le ge Molao wola wa Modimo o sa mpuša , o mpuša ka Molao wa Kriste ; ke realo gore ke rue bona ba e sego ba Molao .
46009022	Bafokodi ba nkhweditše ke le wa gabobona , e le gore ke rue bafokodi . Bohle ba nkhweditše ke le wa bona , e le gore mo go fela ke be le ba ke ba ruago .
46009023	Tše ka moka ke di dira ka baka la Ebangedi , gore le nna ke be wa gabo bao e lego ba yona .
46009024	A ga le tsebe gore ba ba šianago dipapading ba kitima bohle ; mphapahlogo wa tla wa tšewa ke o tee . Kitimang ka mokgwa woo , gore le tle le o tšee .
46009025	Ka moka ba ba katanago dipapading , ba ikona tšohle ; ge ba dira tšeo e le gore ba tšee mphapahlogo wo o onalago , rena re ba go tšea wo o sa onalego .
46009026	Nna gomme ga ke kitime ke sa tsebe mo ke yago ; ge ke itia , ga ke etše wa go itia leswiswi .
46009027	Ke otlaka mmele wa ka gore ke o thapiše ; gore e se be ke le motsenedi wa ba bangwe , nna mong ka nyatšega .
46010001	Bana bešo , ga ke rate ge le dula le sa tsebe ge botatawešo ka moka ba kile ba okamelwa ke leru , ka moka ba tšwa ka gare ga lewatle .
46010002	Ka moka ke bakolobetšwa ba Moshe ka leru leo le ka lewatle .
46010003	Ka moka ba lle selewa se tee sa moya .
46010004	Ka moka ba nwile senwewa se tee sa moya ; ba nwile se se bego se etšwa leswikeng le bego le ba felegetša ; mme leswika leo e be e le yena Kriste .
46010005	Ba bantši ba bona ga ba ka ba kgahla Modimo , ba rapalatšwa lešokeng .
46010006	Gomme dilo tšeo di diregile gore di re lemoše gore re lese go kganyoga tše mpe , re se etše bona ba go di kganyoga .
46010007	Le se ke la etša ba bangwe ba bona la hlankela modimo wa seswantšho ; boka ge go ngwadilwe gwa thwe : Setšhaba sa dulela go ja le go nwa , sa tsebo ema sa bapala .
46010008	Le gona re se ke ra dira bootswa , ra etša ba bangwe ba bona ba nago ba dira bootswa , gwa fedišwa ba dikete tše masome a mabedi a metšo e meraro ka tšatši le tee .
46010009	Le gona le se ke la leka Kriste boka ba bangwe ba nago ba mo leka , ba bolawa ke dinoga .
46010010	Le gona le se ke la tsota boka ba bangwe ba bona ba nago ba tsota , ba bolawa ke Mofediši .
46010011	Tšeo ka moka di diregetše bao gore e be go lemoša ; di ngwadilwe gore e be go eletša rena ba re fihletšwego ke bofelo bja mabaka .
46010012	Ke gona , e a rego ke eme , a bone gore a se ke a wa .
46010013	Ga lešo la hlohlwa ke moleko o kago pala batho . Modimo ke Mmotegi ; a ka se ke a lesa la lekwa ka tše di kago le palela ; gotee le moleko o tlo fela a bea sebaka sa go tlo efoga , gore le kgone go kgotlelela .
46010014	Ka baka leo , baratwa ba ka , tšhabang mediro ya medimo e šele .
46010015	Ke bolela le ba tlhaologanyo , ke re : Latišang le bone ge se ke se bolelago e le therešo .
46010016	Senwelo sa tšhegofatšo se re se šegofatšago , a ga se kopano ya madi a Kriste ? Senkgwa se re se ngwathago , a ga se kopano ya mmele wa Kriste ?
46010017	Senkgwa e le se tee , rena ba re lego ba bantši re ba mmele o tee ; gobane senkgwa re ja se tee ka moka ga rena .
46010018	Bonang Baisiraele ; ke ra bao e lego bona ka go tswalwa ; ge ba eja dihlabelo , a ga se go kopana aletareng ?
46010019	Ke rang ge ke realo ? A ke re modimo o šele ga se selo ?
46010020	Ga ke realo ; se e lego taba ke didimo tše ba ntle ba di dirago ba di direla diriti tše mpe ; ga ba di direle Modimo . Gomme nna ga ke rate ge le ka ba ba go kopana le diriti tše mpe .
46010021	Le ka se kgone go nwa senwelo sa Morena , la tla la nwa le senwelo sa diriti , le ka se kgone go ba ba go abelwa mogopo wa Morena , la tla la abelwa le mogopo wa diriti .
46010022	A re ka se rumole Modimo ? A re ka mo phala ka maatla ?
46010023	Ke dumeletšwe dilo tšohle ; fela , ga se gore ka moka di a hola . Ke dumeletšwe dilo tšohle ; fela , ga se gore ka moka di a agiša .
46010024	A motho a se ke a inyakela tša gagwe ; a a nyake sa go hola ba bangwe .
46010025	Tšohle tše di bapatšwago mapatlelong a go reka nama , le ka di ja le sa latiše mo di tšwago ; le dire bjalo ka baka la letswalo .
46010026	Ka gobane lefase ke la Morena , le tšohle tše di tletšego mo go lona .
46010027	Ge le laleditšwe ke motho wa go se dumele , mme le rata go ya , le je tšohle tše a le abelago tšona , le sa botšiše mo di tšwago , ka baka la letswalo .
46010028	Fela , ge motho a ka le botša a re : Ke nama ya sedimo ! Le se ke la e ja ; le lese ka baka la eo wa go le botša , le ka baka la letswalo .
46010029	Letswalo ke ra la eo e mongwe , e sego la gago ; gobane o tlo ba o direlang ge o fo itshodišwa bolokologi ke letswalo la e mongwe ?
46010030	Ge nna nka ja ke leboga , ke tlo ba ke direlang ge ke ithogiša ka tše ke di lebogago ?
46010031	Ke gona ge le eja , ge le enwa , tšohle tše le di dirago le di dire gore Modimo a retwe ka tšona .
46010032	Le se ke la ba ba go kgopiša Bajuda le ge e le Bagerika le ge e le phuthego ya Modimo ,
46010033	bjalo ka ge nna ke kgahliša batho bohle dilong ka moka ke sa nyake se se holago nna , ke nyaka se se holago ba bantši , gore ba phologe .
46011001	Bang baetši ba ka bjalo ka ge nna ke le moetša Kriste .
46011002	Bana bešo ! Ke a le reta , gobane le nkgopola dilong ka moka ; mme ditaelo le di lotola ka mo ke le laetšego ka gona .
46011003	Bjale ke rata ge le tseba gore hlogo ya monnamang le mang ke Kriste ; mme hlogo ya mosadi ke monna ; hlogo ya Kriste ke Modimo .
46011004	Monna mang le mang ge a rapela , goba a porofeta a apešitše hlogo , o nyatšiša hlogo ya gagwe .
46011005	Gomme mosadi mang le mang ge a rapela , goba ge a porofeta a apotše hlogo o nyatšiša hlogo ya gagwe ; go swana le ge a kotilwe hlogo .
46011006	Gomme ge a apola hlogo , gona le go kotwa a ka no kotwa . Bjale , ka gobane go kotwa le ge e le go boolwa go a mo nyatšitša , a a apeše hlogo .
46011007	Monna yena a a lese go apeša hlogo , gobane ke yena seswantšho sa Modimo , le bokwala bja Modimo . Mme bokwala bja monna ke mosadi .
46011008	Gobane monna ge a bopša , ga a tšwa mosading ; ke mosadi e a tšwilego monneng .
46011009	Le gona monna ga a bopelwa mosadi ; ke mosadi e a bopetšwego monna .
46011010	Ka baka leo mosadi a a rwale seka sa go bušwa , ka baka la Barongwa .
46011011	Fela , ka Moreneng mosadi o ba gona ka monna ; gomme le monna o ba gona ka mosadi .
46011012	Gobane boka mosadi ge a tšwile monneng , le monna o tšwelela ka mosadi . Mme tšohle di tšwa Modimong .
46011013	Le lena beng le ka di bona ge go swanetše ge mosadi a ka rapela a apotše hlogo .
46011014	Lebopo le batho ba lego ka lona a ga le re rute ? A monna a ka se nyatšege ge a ka ba le moriri o motele ?
46011015	Mosadi yena ge a na le moriri o motelele , ke bokwala bja gagwe ; gobane o filwe moriri o motelele gore e be seaparo .
46011016	Fela , ge go ka ba le wa go rata dikgang , rena mokgwa woo ga re nawo ; le diphuthego tša Modimo ga di nawo .
46011017	Se ke le laelago sona sese ; mme ga ke le rete ge ke re : Ga le phuthegele go thakga ; le phuthegela go senya .
46011018	Gobane sa pele se ke se kwago ke gore le kgobokana phuthegong le na le ditšhitano ; gomme ke kgodilwe gore mo gongwe go ka ba bjalo .
46011019	Ge mo go lena go na le dikgaogano , gona go swanetše go ba bjalo , gore babotegi mo go lena ba bonagale .
46011020	Bjale ge lena le phuthegile le le mmogo , ga le tlele go ja dijo tša Morena ,
46011021	Gobane ge go lewa , mongwe le e mongwe o thoma go ja dijo tša gagwe ; e mongwe a kwe tlala , e mongwe a tagwe .
46011022	A ga le ne nywako mo le kago kgona go itšela le go inwela ? A le nyatša phuthego ya Modimo , la nyatša mohloki ? — Ke sa le botšang ? A nka le reta ? Aowa ; moo ga ke le rete .
46011023	Se nna ke se filwego ke Morena , ke sona se nna ke le neetšego sona . Šedi : Morena Jesu , bošego bjo a ekilwego ka bjona o tšere senkgwa .
46011024	A re go se ngwatha a re : Tšeang le je ; ke mmele wa ka o newago ka baka la lena . Dirang bjalo e be go nkgopola .
46011025	Ka mokgwa o bjalo a tšea le senwelo ka morago ga selaleo , a re : Senwelo se ke Kgwerano e mpsha mo mading a ka ; dirang bjalo ka mehla ge le se nwa , e be go nkgopola .
46011026	Ke gona ka mehla ge le eja senkgwa se , le enwa senwelo se , le tsebatše lehu la Morena go fihla ge a etla .
46011027	Le gona , mang le mang e a jago senkgwa se , a nwa senwelo se a sa swanela , o oba molato mmeleng wa Morena le mading a gagwe .
46011028	Bjale motho a a itekole ge , a tsebo ja senkgwa se a nwa senwelo se .
46011029	Gobane ge a ka ja a nwa a sa swanela , e ba go itšela le go inwela go lahlwa , ka ge a sa hlaologanye mmele wa Morena .
46011030	Ke ka baka leo ge mo go lena go atile bafokodi le balwetši le barobadi ba bantši .
46011031	Gobane ge re ka be re itshola , re ka be re sa solwe .
46011032	Gomme ge re solwa , ke go laiwa ke Morena , gore re se tlo lahlega le lefase .
46011033	Bjale Bana bešo , ge le phuthegela go ja , le letelane .
46011034	Ge e mongwe a swerwe ke tlala , a a je lapeng ; le lese go phuthegela kahlolo . — Ge e le tše dingwe ke tlo le laela mohla ke tlile .
46012001	Ge e le dineo tša Moya , bana bešo , ga ke rate ge le dula le sa di tsebe .
46012002	Le a tseba , mola le sa le bantle , le be le gogelwa medimong e šele ya dimuma , ka mo le bego le išwa ka gona .
46012003	Ke gona ke le botšago gore ga go motho yo e rego a na le Moya wa Modimo , a kago roga Jesu . Le gona ga go e a kago re : Jesu ke Mong wa ka , ge e se ka Moyamokgethwa .
46012004	Dineo tša Moya di na le mehuta ; Moya wona e fo ba o tee .
46012005	Le mediro e na le mehuta ; Moya wona e fo ba o tee .
46012006	Le maatla a na le mehuta ; Modimo yena e fo ba o tee e a dirago tšohle go bohle .
46012007	E mongwe le e mongwe o fiwa se Moya o iponatšago ka sona , gore a hole ba bangwe ka sona .
46012008	E mongwe o fiwa polelo e bohlale ke Moya . E mongwe o fiwa polelo ya tsebo ke wona Moya woo .
46012009	E mongwe gape o fiwa tumelo a na le Moya woo ; e mongwe o fiwa dineo tša go fodiša ka wona Moya woo .
46012010	E mongwe o fiwa go kgona mehlolo ; e mongwe o fiwa boporofeta ; e mongwe o fiwa maleme a mehutahuta ; e mongwe a tla a fiwa tlhathollo ya maleme ao .
46012011	Gomme tšeo ka moka di dirwa ke wona Moya o tee woo , ge e mongwe le e mongwe o mo abela ka mo a ratago ka gona .
46012012	Bjalo ka ge mmele e le o tee , ditho e le tše ntši , mme ditho tšeo tša mmele o tee woo , le ge e le tše ntši , di bopa mmele o tee , le yena Kriste o bjalo .
46012013	Gobane ka moka ga rena re kolobeleditšwe go ba mmele o tee ka wona Moya o tee woo . E ka ba Bajuda , e ka ba Bagerika , e ka ba bahlanka , e ka ba bahunologi , ka moka re ba mmero o tee ka wona Moya .
46012014	Gomme mmele ga se setho se tee fela , ke ditho tše ntši .
46012015	Ge leoto le ka re : Nna ga ke letsogo ; ga ke setho sa mmele , a le ka kgaogana le mmele ?
46012016	Ge tsebe e ka re : Nna ga ke leihlo , ga ke setho sa mmele , a e ka kgaogana le mmele ?
46012017	Ge mmele ka moka e ka fo ba leihlo fela , go kwa ga tsebe go ka tšwa kae ? Ge mmele ka moka e ka fo ba tsebe fela , go dupa ga nko go ka tšwa kae ?
46012018	Ditho ka moka Modimo o di beile mmeleng , se sengwe le se sengwe a se bea madulong a sona , ka mo a ratilego ka gona .
46012019	Gomme ge lebopo ka moka e ka be e le setho fela , mmele o ka be o le kae ?
46012020	Bjale gomme ditho ke tše ntši , mmele e le o tee .
46012021	Leihlo ga le lahle letsogo , la re : Ga ke na taba nago ! Le hlogo ga e lahle maoto ya re : Ga ke na taba le lena .
46012022	Tabakgolo ke ge ditho tše e kego ke tšona tše botlana , ya ba tše mmele o phelago ka tšona .
46012023	Tše eke tšona di nyatšegago mo mmeleng , re di apeša ka bothakga bjo bogolo ; gomme tše e sego tše botše , re di apeša ka botšhepi bjo bogolo .
46012024	Ge e le ditho tše di bonatla , ga di sa nyakelwa botšhepi . Modimo ge a hlatlaganya mmele , o ratile gore setho se botlana e be sona se godišwago .
46012025	Gore mo mmeleng go se ke gwa ba le tšhitano , ditho di babalelane ka go kwana .
46012026	Ge setho se tee se hlokofala , ditho ka moka di a hlokofala . Ge setho se tee se setšwa , ditho ka moka di thaba le sona .
46012027	Bjale lena le mmele wa Kriste ; ka moka le ditho mo le beilwego gona .
46012028	Ba bangwe Modimo o ba beile phuthegong ; a thoma ka go bea baapostola , ba bobedi ya ba baporofeta , ba boraro ya ba baruti ; a iša pele go bea ba ditiro tše maatla , a bea ba dineo tša go fodiša , le bababaledi , le balaodi , le ba polelo tša mehutahuta .
46012029	A ka moka ga bona e ka ba baapostola ? A ka moka ga bona e ka ba baporofeta ? A ka moka ga bona e ka ba baruti ? A ka moka ga bona e ka ba ba ditiro tše maatla ?
46012030	A ka moka ga bona e ka ba ba ba dineo tša go fodiša ? A ka moka ga bona e ka ba ba go bolela ka maleme ? A ka moka ga bona e ka ba ba go hlatholla ?
46012031	Phegelelang dineo tše di phadišago tšeo , ke tle ke le bontšhe tsela e phalago dineo tšeo kgolekgole .
46013001	Le ge nka bolela ka maleme a batho le a barongwa , ka upša ka hloka lerato , gona nka ba tshipi e llago , nka ba moropa wo o dumago .
46013002	Le ge nka ba le boporofeta , ka tseba diphiri ka moka , ka ba le tlhaologanyo yohle , ka ba le tumelo wa go šuthiša dithaba , ka upša ka hloka lerato , gona ga ke selo .
46013003	Le ge nka hlallela ba hlokago ka tše e lego tša ka tšohle , ge nka gafa mmele wa ka wa tšhungwa ka mollo , ka upša ka hloka lerato , go ka se nkhole selo .
46013004	Lerato ga le fele pelo . Lerato ke le botho . Lerato ga le tsebe mona ; ga le na go ikgantšha , ga le ikgogomoše .
46013005	Ga le dire tša dihlong ; ga le tsome go ikhola ; ga le hlohloletšege ; ga le loge maanomabe ;
46013006	ga le thabele bobe ; le thaba le therešo .
46013007	Le bipa tšohle ; le dumela tšohle ; le holofela tšohle ; le kgotlelela tšohle .
46013008	Lerato ga le fele neng le neng . Ge e le diporofeto , tšona di tlo fela ; le ona maleme a tlo goma ; le tsebo e tlo fela .
46013009	Gobane tše re di tsebago ke diripanyana fela ; le ge re porofeta , ke diripanyana fela .
46013010	Mohla go tlago tše botlalo , go tlo fela tša boripanyana .
46013011	Mola ke sa le ngwana , ke be ke bolela boka ngwana , ke be ke hlaologanya boka ngwana , ke eleletša boka ngwana . Bjale ke le monna , tša bjana ke di fedišitše .
46013012	Ge e le bjale re bona ka seiponi , re sa kwa ka nyepo ; mohla woo re tlo bona re lebane natšo . Se ke se tsebago bjale ke boripanyana fela . Mohla woo ke tlo tseba moka boka le nna ge ke tsebilwe moka .
46013013	Ke moka , di šalago di le gona ke tumelo , le kholofelo le lerato , tše tharo tše . Gomme se segolo mo go tšona ke lerato .
46014001	Phegelelang lerato ; Le latiše dineo tša Moya , gagolo le bone gore le porofete .
46014002	Gobane e a bolelago ka maleme ga a bolele le batho , o bolela le Modimo ; ga a kowe ke motho , o bolela diphiri tša Moya .
46014003	Ge e le e a porofetago , o bolela le batho tša kagišo , tša keletšo le khomotšo .
46014004	E a bolelago ka maleme o a ikagiša ; e a porofetago o agiša phuthego .
46014005	Nka thaba ge le ka bolela ka maleme ka moka ga lena ; fela , se nkago se thabela gagolo ke ge le ka porofeta ; gobane e a porofetago o phala wa go bolela ka maleme , ge e se ge a ka hlatholla , gore phuthego e agišwe .
46014006	Banabešo ! Ge nna bjale nka tla go lena ke bolela ka maleme , ke tlo le hola kang ge nka lesa go bolela le lena ka go le utollela le ka tsebo le ka porofeto le ka thuto ?
46014007	Ešita le diletšo tše di se nago bophelo , e ka ba naka , e ka ba lekope , ge di sa lle ka mello ya tšona , motho a ka hlaologanya bjang ge e le naka le ge e le lekope ?
46014008	Ge phalafala e sa lle ya gala , ke mang a tlogo tšwa dira ?
46014009	Le lena , ge ka maleme le sa bolele taba e kwegago , se se bolelwago se ka hlathwa bjang ? Le tlo ba le bolela tše di tšewago ke phefo .
46014010	E fela go na le mebolelo ya mehutahuta lefaseng ; gomme ga go mmolelo wo o sa kwalego .
46014011	Bjale ge ke sa kwe se mmolelo o se bolelago , ke tlo re mmoledi ke lethoko ; yena mmoledi a re lethoko ke nna .
46014012	Le lena ge le phegelela dineo tša Moya , le nyake tše di kago agiša phuthego gore di le hole .
46014013	Ke gona , e a bolelago ka maleme a rapele gore a tsebe go hlatholla .
46014014	Gobane ge ke rapela ka maleme , go rapela moya wa ka , mme tlhaologanyo ya ka ga e tšweletše se se kago hola motho .
46014015	Bjale taba ke eng ? Ke tlo rapela ka moya ke rapela le ka tlhaologanyo ; ke tlo opela ka moya ke opela le ka tlhaologanyo .
46014016	Fela , ge o ka fo leboga ka moya , motho e a dutšego fao a sa di lemoge , tebogo ya gago a ka e dumela bjang ka go re : Amene , ge a sa kwe tše o di bolelago ?
46014017	Wena o tlo ba o itebogetše gabotse , mme ba bangwe ba se agišwe selo .
46014018	Nna ke leboga Modimo ge ka moka ga lena ke le phala ka go bolela ka maleme .
46014019	Fela , ge e le phuthegong ke hwetša go le kaone ge nka bolela mantšu a mahlano fela ka tlhaologanyo ka ruta ba bangwe , ka lesa go bolela mantšu a diketekete ka maleme .
46014020	Banabešo ! Le se ke la ba bana temogong . Ge e le bobeng le be masea ; temogong gona le be babolokatlalo .
46014021	Molaong go ngwadilwe gwa thwe : Setšhaba se ke tlo bolela naso ka maleme a šele le ka melomo e šele ; le ge go le bjalo ba ka se ke ba nkwa .
46014022	Ke gona , go bolela ka maleme ke mohlolo go ba ba sa dumelego , e sego go badumedi ; boporofeta ga se bja ba ba sa dumelego , ke bja ba ba dumelago .
46014023	Bjale , ge phuthego ka moka e phuthegile , mme ka moka la bolela ka maleme , ge go ka tsena ba ba sa dumelego , le ba ba sa di lemogego , a ba ka se ke ba re le hlakane dihlogo ?
46014024	Ge go ka porofeta bohle , mme gwa tsena e a sa dumelego le e a sa di lemogego , bohle ba tlo mo kgothatša , bohle ba tlo mo sola .
46014025	Gwa tlo utologa tše di lego mo pelong ya gagwe , a tlo khunama a inama a rapela Modimo , a le hlatsela a re : Ruri , Modimo o na le lena .
46014026	Bjale go ka reng ? Banabešo ! Ge le phuthega , e mongwe a na le sefela , e mongwe a na le tša maleme , e mongwe a na le kutollo , e mongwe a na le tlhathollo , gona ka moka a di tle e be go agiša .
46014027	Ge e mongwe a bolela ka maleme , le wa bobedi a le gona , wa boraro a e be wa go goma ; mme ba hlatlamane , wa go hlatholla a be gona .
46014028	Ge wa go hlatholla a se gona phuthegong , ba homole ; ba ipolelele ba le nnoši le Modimo .
46014029	Ge e le baporofeta , a go bolele ba babedi , le ge e le ba bararo ; ba bangwe e be ba go fetola .
46014030	Ge e mongwe wa ba ba dutšego a na le se a se utolletšwego , a bolele ge go homola e a mo rakilego pele .
46014031	Le ka porofeta ka moka ga lena le šalana morago , gore bohle ba rutwe , ba eletšwe .
46014032	Meoya ya baporofeta e bušwa ke bona baporofeta .
46014033	Gobane Modimo ga se Modimo wa tlhakatlhakano ; ke Modimo wa molao . Ke wona mokgwa wa diphuthego tšohle tša ba bakgethwa .
46014034	Basadi ba lena a ba homole diphuthegong . Ga ba dumelelwe go bolela . A ba ipoetše . Le Molao o realo .
46014035	Ge ba na le se ba ratago go se rutwa , ba ka botšiša banna ba bona magaeng ; gobane go befile ge basadi ba bolela phuthegong .
46014036	Goba le re lentšu la Modimo le šimologile mo go lena ? Goba le re le fihlile go lena fela ?
46014037	Ge mo go lena go ka ba le e a rego : ke moporofeta , a re : ke wa Moya , a a tsebe gore tše ke le ngwalelago tšona di tšwa go Morena .
46014038	Ge go ka ba le e a di ganago , a a ikganele .
46014039	Ke gona , Banabešo , phegelelang go porofeta ; le go bolela ka maleme le se ke la go thibela .
46014040	Tšohle di ye ka bothakga le ka molao .
46015001	Banabešo ! Ke le gopotša Ebangedi ye ke le anegetšego yona , la e amogela mme la ema ka yona .
46015002	Ke ye le phološwago ka yona ge le e gomarela e le lentšu leo ke le anegetšego lona , ge e se ge le dumeletše lefela .
46015003	Gobane tabakgolo ye ke le neilego yona , ye le nna ke e neilwego , ke ye : Kriste o hwile ka baka la dibe tša rena ka mo mangwalo a bolelago .
46015004	O fihlilwe , a tsoga ka letšatši la boraro ka mo mangwalo a bolelago .
46015005	Gomme o bonwe ke Kefase , a tla a bonwa ke ba lesome le metšo e mebedi .
46015006	A buša a bonwa ke bana bešo ba ba fetago makgolo a mahlano ka lebaka le tee . Ba bantši ba bona bao le lehono ba sa le gona ; ba bangwe ba bona ba ithobaletše .
46015007	A buša a bonwa ke Jakobo ; a buša a bonwa ke baapostola ka moka .
46015008	Mafelelong , ge bohle bao ba šetše ba mmone , ke ge a bonwa ke nna ke etšago lefolotšana .
46015009	Gobane nna ke e monyenyane go baapostola ; ga ka swanelwa go bitšwa Moapostola , gobane ke tlaišitše phuthego ya Modimo .
46015010	Ke ka kgaugelo ya Modimo ge ke le se ke lego sona ; mme kgaugelo ya gagwe ga ya ntlela lefela ; eupša ke dirile go fetiša bona ka moka ; gomme e be e se nna ; go dirile kgaugelo ya Modimo e na le nna .
46015011	Bjale , le ge e ka ba nna , le ge e ka ba bona , se re lego sona re bagoeledi , mme lena la dumela .
46015012	Bjale ge go tsebatšwa Kriste , gore o tsogile bahung , ba bangwe ba lena ba bolela bjang ge ba re : Tsogo ya bahu ga eyo ?
46015013	Ge tsogo ya bahu e se gona , gona le Kriste ga a tsoga .
46015014	Gomme ge Kriste a sa tsoga , gona se re se tsebatšago ke lefela , mme le tumelo ya lena ke ya lefela .
46015015	Le rena re ka hwetšwa re le ba go hlatsela ra re o tsošitše Kriste bahung mola a sa ka a mo tsoša . Go ka ba bjalo ge bahu ba sa tsoge .
46015016	Gobane ge bahu ba sa tsoge , gona le Kriste ga a ka a tsoga .
46015017	Gomme ge yena Kriste a sa tsoga , gona tumelo ya lena ke ya lefela , gona le sa le dibeng tša lena .
46015018	Gona le ba ba ithobaletšego e le ba Kriste ba timetše .
46015019	Ge re le ba go holofela Kriste bophelong bjona fela , gona ba go ka kwelwa bohloko mo go batho bohle e ka be e le borena .
46015020	Bjale gomme , Kriste o tsogile bahung a ba yena thakangwaga ya ba ba ithobaletšego .
46015021	Bjale ka ge lehu le tlile ka motho , le tsogo ya bahu e tlile ka motho .
46015022	Bjale ka ge bohle ba ehwa ka Adama , ba tlo phedišwa bohle ka Kriste .
46015023	E mongwe le e mongwe o tlo ba le sebaka sa gagwe . Thakangwaga ke yena Kriste ; o tlo hlatlangwa ke bao e lego ba gagwe mohla a tlago ,
46015024	gwa tlo kgono tla bofelo mohla a tlogo bušetša Modimo Tatagwe mmušo , mohla a tlogo ba a fedišitše bobuši bjohle , le bogoši bjohle , le tše maatla ka moka .
46015025	Gobane go mo swanetše ge a eba kgoši ; manaba a gagwe ka moka a be ka tlase ga nao tša gagwe .
46015026	Lenaba le le tlogo fedišwa ya ba wa bofelo , ke lehu .
46015027	Gobane tšohle di beilwe ka tlase ga nao tša gagwe . Ge go thwe “ tšohle ” di bušwa ke yena , ga se go re go balwa le e a mmeilego mmuši .
46015028	Mohla tšohle di tlogo ba di beilwe ka tlase ga nao tša gagwe , ke mo le yena Morwa a tlogo bewa ka tlase ga e a mmeilego mmuši wa tšohle , gore Modimo e be yena Mobatšohlegobohle .
46015029	Le gona , ba ba kolobeletšwago bahu ba di direlang ge bahu ba ka be ba sa tsoge ? Ba reng ge ba kolobeletšwa bahu ?
46015030	Le rena re direlang ge re itebanya le dikotsi ka nako tšohle ?
46015031	Nna ke wa go hwa ka mehla ! Bana bešo ! Ke realo ke kgantšha Kriste mong a rena .
46015032	Ge kua Efeso ke lwile le dibata , go nkholang ? Ge bahu ba sa tsoge , gona a nke re re : A re jeng ! A re nweng gobane ka moswana re yo hwa !
46015033	Le se ke la forwa ; mehlamo e mebe e senya bokwala .
46015034	Phafogelang sa ruri , le lese go senya ; gobane go na le ba go se tsebe Modimo . Ke realo gore ke le leše dihlong .
46015035	Ge go le e a rego : Bahu ba ka tsoga bjang ? A re : Ba tlo boa ka mmele o bjang ?
46015036	Lešilo towe ! Se o se bjalago ga se phedišwe ge se sa hwe .
46015037	Gomme ge o bjala , ga o bjale sebopo seo se tlogo tšwelela , o bjala thoro fela , e ka ba ya mabele le ge e le ya tše dingwe .
46015038	E a e fago sebopego ka mo a ratago ke Modimo ; ke yena a fago peu e nngwe le e nngwe lebopo le e tlogo ba ka lona .
46015039	Dinama ga di swane . Nama ya batho e šele ; nama ya dikgomo e šele ; le ya dihlapi e šele ; le ya dinonyana e šele .
46015040	Le mebele ya legodimo e gona . Le mebele ya lefase e gona . Letago la ya legodimo le šele ; le la ya lefase le šele .
46015041	Letago la letšatši le šele ; le letago la dinaledi le šele ; mme tšona dinaledi di phalana ka letago .
46015042	Le go tsoga ga bahu go bjalo . Go bjalwa mmele o bolago ; go tlo tsoga wo o sa bolego .
46015043	O bjalwa o nyatšega ; o tlo tsoga o tagile . O bjalwa o fokola ; o tlo tsoga e le wa maatla .
46015044	O bjalwa e le mmele wa nama ; o tlo tsoga e le mmele wa moya . Bjalo ka ge go na le mmele wa nama , le mmele wa moya o gona .
46015045	Bjalo ka ge go ngwadilwe gwa thwe : Motho wa pele , Adama , a napa a ba moya o phelago , le Adama wa mafelelo yena ke moya wo o phedišago .
46015046	Mmele wa moya ga se wona o thomilego go ba gona ; wa pele ke wa nama , wa latelwa ke wa moya .
46015047	Motho wa pele o tšwa mmung ; motho wa bobedi o tšwa legodimong , ke wa gona kua .
46015048	Ba lefase ba swana le yena yola wa go tšwa mmung ; ba legodimo ba swana le yena yo wa go tšwa legodimong .
46015049	Bjalo ka ge re apere seswantšho sa wa mmu , le seswantšho sa wa legodimo re tlo se apara .
46015050	Se nna ke se bolelago , lena bana bešo , ke re : Nama le madi ga se tšona di tlogo ja lefa mmušong wa Modimo . Le tša go bola di ka se je lefa la tše di sa bolego .
46015051	Šedio ; ke le botša sephiri . Re ka se ke ra ithobalela bohle ; ge e le lebopo le šele re tlo fiwa bohle .
46015052	E tlo ba ka bjakobjako bja panyagatee , ka moletšo wa phalafala ya bofelo ; gobane e tlo lla , bahu ba tlo tsoga ba se sa tlo bola ; mme rena re tlo fiwa lebopo le šele .
46015053	Gobane se se bolago se tlo apešwa go se bole ; se se hwago se tlo apešwa go se hwe .
46015054	Mohla tše di bolago tše ge di apešwa go se bole , ge di hwago tše di apere go se hwe , ke mo go tlogo tšwelela se se boletšwego ke lengwalo le le rego :
46015055	Lehu le meditšwe ya ba phenyo . Hee Lehu ! Lebola la gago le kae ! Hee Bodulabahu ! Go fenya ga gago go kae !
46015056	Ge e le lebola la lehu ke sebe ; mme maatla a sebe ke Molao .
46015057	Gomme a go lebogwe Modimo e a re fago go fenya ka Mong wa rena Jesu Kriste .
46015058	Ke gona , lena banabešo baratwa ! Tiang maatla , le se ke la tekema , le tielele modirong wa Morena mo go fela , le tseba gore go itapiša ga lena ga se ga lefela Moreneng .
46016001	Ge e le dineo tše di ntšhetšwago ba bakgethwa , le lena dirang ka mo ke laetšego diphuthego tša kua Galatia .
46016002	Ka la go hlathlama Sabatha e mongwe le e mongwe a ntšhe sa gagwe , a tšhele ka mo a ruilego ka gona gore e se re ge ke etla , ya ba gona go tšhelwago .
46016003	E tlo re ge ke fihlile , ke tlo hlaola ba le ba botilego , ka ba roma ba swere mangwalo , ba tlo ya ba iša dimpho tša lena kua Jerusalema .
46016004	Ge e tlo ba tše di lekanego gore go ye le nna , gona ba tlo wela tsela ba na le nna .
46016005	Ke tlo tla go lena ka tsela ya Matsedonia , gobane naga ya Matsedonia ke tlo e phatša .
46016006	Mohlomongwe ke tlo dula go lena ka fetša sebaka ; mohlomongwe nka dula lebaka la marega , la tlo kgona le mphelegetša mo ke tlogo ya gona .
46016007	Gobane bjale ga ke rate go fo le hlola ka feta ; ke holofetše go dula lebakanyana ke na le lena , ge Morena a ka dumela .
46016008	Motseng wa Efeso ke tlo dula go fihla Pentekoste .
46016009	Gobane mojako wo o mpulegetšego ke o mogolo wo o tsenegago ; le gona baganyetši ke ba bantši .
46016010	Ge Timotheo a etla , le bone gore a dule le lena a se na poifo , gobane modiro wa Modimo o o dira bjalo ka nna .
46016011	Go se ke gwa ba le e a mo nyatšago , Le be le mo fe tsela ka tše botse ; a tle go nna , gobane ke mo lebeletše gotee le bana bešo .
46016012	Ge e le Apollo ngwanešo , ke mo kgopetše gagolo ka re a ye go lena a na le banabešo , a se dumele le ganyane go ya e sa le bjale . O tlo tla mohla a bonago sebaka .
46016013	Phakgamang le eme tumelong , le dire senna , le tie maatla .
46016014	Tšohle tša lena di dirwe ka lerato .
46016015	Banabešo , a nke ke le eletšeng . Tsebang ntlo ya Stefana ka ge e le yena thakangwaga ya ba Akaya , le ka gobane ba itirile bahlankedi ba ba bakgethwa .
46016016	Le lena le laolweng ke ba babjalo , le bohle ba ba ba swarišago , ba ba itapišago .
46016017	Stefana le Fortunato , le Agaiko , ke ba thabetše ge ba tla go nna ; gobane mo ke bego ke hloka tša lena ba go tladitše .
46016018	Ba khutšišitše moya wa ka le meoya ya lena . Batho ba ba bjalo a nke le ba tsebeng .
46016019	Diphuthego tša Asia di re le dumele . Le Akwila le Perisila le phuthego ya ngwakong wa bona ba le dumediša gagolo Moreneng .
46016020	Le dumedišwa ke bana bešo bohle . Dumedišanang ka katlokgethwa .
46016021	Tumedišo ya seatla sa ka , nna Paulo , še .
46016022	Ge go na le e sa ratego Morena Jesu Kriste , a a tšwewe . Morena o etla .
46016023	Kgaugelo ya Morena Jesu Kriste a e be le lena .
46016024	Lerato la ka le mo go lena bohle ka Kriste Jesu . Amene .
47001001	Paulo Moapostola wa Jesu Kriste ka thato ya Modimo le Timotheo ngwanešo , re ngwalela phuthego ya Modimo ya Korinthe le bakgethwa bohle ba ba lego moo nageng ya Akaya .
47001002	Kgaugelo a e be le lena , le khutšo e tšwago go Modimo Tata wešo le go Mong wa rena Jesu Kriste .
47001003	A go retwe Modimo , yena Tatago Mong wa rena Jesu Kriste , yena Radikgaugelo , Modimo wa khomotšo yohle ,
47001004	e a re homotšago mahlokong a rena ohle , gore ba ba lego mahlokong bohle re kgone go ba homotša ka yona khomotšo ye rena re homotšwago ka yona ke yena Modimo .
47001005	Gobane bjalo ka ge ditlaišego tša Kriste di re atetše gagolo , le yona khomotšo e re atetše ka yena Kriste .
47001006	Gomme ge re hlokofatšwa , ke gore le homotšwe le phološwe ; ge re homotšwa ke gore le lena le be le khomotšo ye e bonalago ka ge le kgotlelela mahlokong a le rena re hlokofatšwago ka ona .
47001007	Mo go rena go tiile kholofelo ya go tseba lena , ge le le batee le rena ka mahloko le ka khomotšo .
47001008	Ga ke rate ge lena bana bešo le ka dula le sa tsebe tša dihlokofalo tše di re tletšego nageng ya Asia , tša re imela wa go re roba , ra ba ra felelwa ke kholofelo ya go re re sa tlo phela .
47001009	Mo dipelong tša rena go be go šetše go tiile la go re re tlo hwa ; ya ba gore re lese go ipota , re bote Modimo e a kgonago go tsoša le bahu .
47001010	Ke yena e a re phološitšego lehung le lekaakao ; le bjale o sa re phološa ; gomme ke yena yo re holofetšego gore o sa tlo re phološa .
47001011	Le fele le re thekgetša ka go re rapelela , gore kgaugelo ye re e bonago ka go rapelelwa ke ba bantši , e tle e be le ba bantši ba ba re lebogelago .
47001012	Gobane se re se kgantšhago sese : Ke bohlatse bja ge dipelo tša rena di re : Mo lefaseng re dirile ka mokgwa o mokgethwa le ka therešo e tšwago go Modimo ; ga ra ka ra dira ka bohlale bja batho ; re dirile ka kgaugelo ya Modimo , gagologolo mola re na le lena .
47001013	Le gona ga re le ngwalele tše dingwe , ge e se tše le kago di bala la di hlaologanya ; gomme ke holofela gore le tlo di hlaologanya la di fetša , bjalo ka ge le šetše le re kwile ka boripana ,
47001014	gore ka letšatši la Morena Jesu le tlo kgantšha rena , bjalo ka ge rena re tlo go kgantšha lena .
47001015	Ke be ke rata go tla go lena pele , ke na le kholofelo e bjalo , gore le tle le boeletšwe kgaugelo ,
47001016	ke kgone go fetela Matsedonia ke etšwa go lena ; ka tlo tla gape go lena ge ke boa Matsedonia , mme la tlo mphelegetša ge ke ya nageng ya Juda .
47001017	Bjale ge ke nagana ka mokgwa woo , a ke go fo bolela ? Le gona , ge ke rera taba , a ke fo e rera semotho wa go re go nna “ E ! E ! ” e be selo se tee le “ Aowa , Aowa ” ?
47001018	Ka go botega ga Modimo , nna ke re , se re le boditšego sona e be e se “ E ” ye nago le “ Aowa ” .
47001019	Gobane Morwa wa Modimo Jesu Kriste , e a kwaditšwego mo go lena ke borena , nna le Silibano le Timotheo , e be e se wa “ E ” ye nago le “ Aowa ” ; sa gagwe e be e le yona “ E ” .
47001020	Gobane dikholofedišo tšohle tša Modimo di ba “ E ” ka yena , di ba “ Amene ” ka yena , gore Modimo a retwe ka rena .
47001021	E a re tiišago gotee le lena ka Kriste , e a re tloditšego ka Moya , ke yena Modimo .
47001022	Ke yena a re swailego , a re beeletša ka Moya wa gagwe mo dipelong tša rena .
47001023	Gomme nna ke bitša Modimo gore a be hlatse ya moya wa ka , ya gore ge ke sešo ka tla moo Korinthe e sa le bjale , e be e le go tsebafa bolena .
47001024	Ga se go re re babuši ba tumelo ; ke go re re badiriši ba lethabo la lena , gobane le eme tumelong .
47002001	Se ke se tiišitšego pelong ya ka ke go re nka se ke ka tla wa go le nyamiša .
47002002	Gobane ge nka le nyamiša , e a tlogo thabiša nna e tlo ba mang ge e se lena ba ke tlogo ba ke ba nyamišitše ?
47002003	Ge ke le ngwaletše ditaba tše , e be e le gore ge ke etla , ke se ke ka nyamišwa ke bao go swanetšego ge ke ba thabela ; gomme ke holofetše gore lethabo la ka e tlo ba le tee le la lena ka moka .
47002004	Gobane ke le ngwaletše ke hlokofetše ruri , ke boifa , megokgo e le e mentši , ke sa re ke le hlokofatše , e le gore le tsebe lerato le legolo le ke le ratago ka lona .
47002005	Ge motho a dirile se se nyamišago , ga a nyamiša nna fela ; o nyamišitše bolena . Nke ke re : E nyakile go ba ka moka ga lena , gore ke se iše kgole .
47002006	Go lekane ge motho eo a sotšwe ke ba bantši ka mokgwa woo .
47002007	Ke gona le ka upša la mo lebalela , la mo homotša , gore motho eo a se tlo metšwa ke nyamo ge e mo golela .
47002008	Ke ka baka leo ke le kgopelago , gore le mo dire ka lerato .
47002009	Ge ke le ngwaletše ka taba ye , ke be ke re ke bona ge le le babotegi , ge le le ba ba kwago ditabeng tšohle .
47002010	Yo lena le mo lebalelago se a se dirilego , le nna ke mo lebaletše . Gobane ge nna ke mo lebaletše , ke mo lebaletše ka lena re le pele ga sefahlogo sa Kriste ,
47002011	gore re se ke ra foraforetšwa ke Sathane , gobane maano a yena eo ga se go re ga re a tsebe .
47002012	Mola ke fihla Teroa ka Ebangedi ya Kriste , ka bulegelwa ke mejako Moreneng .
47002013	Ka hlokišwa khutšo pelong ka go se hwetše Tito ngwanešo ; ka laela ka fetela Matsedonia .
47002014	Gomme Modimo a a lebogwe , yena wa go re fa phenyo ka mehla ka Kriste , a tšweletša monko o bose wa go tseba yena mo go fela ka rena .
47002015	Gobane pele ga Modimo re seorelo sa Kriste mo go ba ba phološwago le go ba ba lahlegago .
47002016	Go ba bangwe re monko wa lehu wa go iša lehung ; go ba bangwe re monko wa bophelo wa go iša bophelong . Gomme ke mang e a kgonago go tše pedi tšeo ?
47002017	Rena ga re etše bao ba ba retollago Lentšu la Modimo ; rena re le bolela re rereša ; re bolediswa ke Modimo re le ba Kriste .
47003001	A re ka boela re thoma go ipolela ? Goba re sa etša ba bangwe ra hloka lengwalo la bohlatse ge re lebana le lena , le ge e le lengwalo le le tšwago go lena ?
47003002	Lengwalo la rena ke bolena ; le ngwadilwe dipelong tša rena , le ka tsebja ke bohle la balwa ke batho bohle .
47003003	Le bonala le le lengwalo la Kriste ka modiro wa rena ; ga la ngwalwa ka pilwana , le ngwadilwe ka Moya wa Modimo e a phelago . Ga la ngwalwa diphaphathing tša mabje , le ngwadilwe diphaphathing tša nama , tša dipelo .
47003004	Kholofelo ya go holofela Modimo re e hweditše ka Kriste .
47003005	E sego gore re ka kgona go nagana selo se se kago tšwa go rena ; go kgona ga rena go tšwa go Modimo .
47003006	Ke yena a re kgonišitšego go ba batseta ba Kgwerano e mpsha , e sego ba tlhaka ya lengwalo , e lego ba Moya . Gobane tlhaka ya lengwalo e a bolaya , se se phedišago ke Moya .
47003007	Gomme ge botseta bja lehu , bja tlhakeng e tloketšwego matlapeng , bo tšweletše ka letago , Baisiraele ba ba ba šitwa go bogela sefahlogo sa Moše ka letago la sefahlogo sa gagwe , e bego e le la go tlo fela .
47003008	Botseta bja Moya a bo ka se be le letago le le phalago lela ?
47003009	Ge botseta bja kahlolo bo na le letago , botseta bja toko a bo ka se be le letago le le phalago lela ?
47003010	Gobane se se bego se na le letago ka mokgwa wola , se hlokišwa letago ka leno letago le le phadišago .
47003011	Gobane ge sa go tlo fela se tšweletše ka letago , sa go tlo dula se le gona a se ka se be le letago le le phadišago ?
47003012	Bjalo ge re na le kholofelo e bjalo , re dira re na le mafolofolo a magolo .
47003013	Ga re etše Moshe e a bego a apeša sefahlogo ka seširo gore Baisiraele ba se ke ba bogela pheletšo ya seo sa go tlo fela .
47003014	Mme megopolo ya bona ya thatafala . Le lehono seširo seo se dutše se sa apolwe ge go balwa tša Kgwerano e tala ; gobane seširo seo go fedišwa ga sona go mo go Kriste .
47003015	Fela , le lehono ge go balwa mangwalo a Moshe , seširo seo se dutše se apešitše dipelo tša bona .
47003016	Seširo seo se tlošwa ge ba sokologela go Morena .
47003017	Morena ke yena Moya ; gomme mo go lego Moya wa Morena , ke mo go lego khunologo .
47003018	Gomme rena ka moka ba re bogelago letago la Morena ra le bona bjalo ka seiponeng mahlo a tlošitšwe seširo , re bopša lefsa ke yena mong wa Moya , ra tla ra swana la yena re fela re tšwelela pele go tagafaleng .
47004001	Bjale , ge re na le botseta bjoo , ka mo kgaugelo ye e re diregetšego , ga re lape .
47004002	Re kgaogane le mamenemene a maseme ; ga re tle ka tsela ya maano ; ga re retole Lentšu la Modimo ; re sekišana le matswalo a batho ka moka pele ga Modimo re bola therešo .
47004003	Ge Ebangedi ya rena e sa le phihlo , e fihletšwe bao ba lahlegago .
47004004	Ke ba ba sa dumelego , ba modimo wa lefase le o foufaditšego dipelo tša bona , gore ba se bonegelwe ke lebone la Ebangedi ya letago la Kriste , yena seswantšho sa Modimo .
47004005	Ga re ba go ipolela , re bolela Jesu Kriste , re re : Ke yena Morena ; re re : Rena re bahlanka ba lena ka baka la yena Jesu .
47004006	Gobane ke yena Modimo e a itšego : Seetša a se bonege mo go lego leswiswi . Ke yena a bonegetšego dipelo tša rena , ya ba go edišwa ka go tseba letago la Modimo ka sefahlogo sa Jesu Kriste .
47004007	Lehumo leo re le swere ka dibja tša letsopa ; gore maatla a magolo e be a Modimo , e sego a rena .
47004008	Re dikilwe thoko tšohle , mme ga re pitlaganywe . Re a phoraphora , mme ga re gakanege .
47004009	Re a tlaišwa , mme ga ra lahlega . Re digelwa fase , mme ga re senyege .
47004010	Re sepela gohle re swailwe mebele ka leswao la go hwa ga Morena ; ya ba gona le bophelo bja Jesu bo bonagalago mebeleng ye rena .
47004011	Gobane ka mehla ge re sa phela , re ba go gafelwa lehu ka baka la Jesu , ya ba gona le bophelo bja Jesu bo bonagalago nameng ya go hwa .
47004012	Ge go le bjalo , mo go rena lehu le dira ka maatla ; mme go lena a e be bophelo .
47004013	Re na le moya wola wa tumelo , wo lengwalo le o bolelago la re : Ke be ke holofela , ge ke bolela . Mme le rena re a holofela ; ke ka baka leo re bolelago .
47004014	Re fela re tseba gore e a tsošitšego Morena Jesu , le rena o tlo re tsoša ra ba le Jesu ; o tlo re bea pepeneneng gammogo le lena .
47004015	Gobane tšohle di dirwa ka baka la lena , gore kgaugelo e bonale bogolo ka bontši bja ba lebogago , ya ba go reta Modimo .
47004016	Ke ka baka leo re sa lapego . Le ge motho yo wa rena wa ntle a onala , motho wa teng o fela a mpshafatšwa ka mehla .
47004017	Gobane morwalonyana wo wa ditlaišego tša lebakanyana , e re ruiša lehumo la letago le le sa felego , le le fetišago tšohle .
47004018	Go tlo ba bjalo ge re sa late tše di bonwago ka mahlo , re lata tše di sa bonwego . Gobane tše di bonwago ka mahlo ke tša lebaka leno fela ; mme tše di sa bonwego ke tša neng le neng .
47005001	Gobane re tseba gore ge mokutwana wo wa rena wa mošaša wa mo faseng ge o phušolwa , re tlo ba le moago o tšwago go Modimo , ntlo ya go se agwe ka diatla , e tlogo ba ya neng le neng ya kua legodimong .
47005002	Re tseba le gore ge re sa le mokutwaneng wo , re fegelwa re hlologetšwe go apešwa tša kua legodimong ;
47005003	Re se ke ra hwetšwa re hlobotše , re hwetšwe re apere .
47005004	Go bjalo , ge re sa le mošašeng wo , re sa fegelwa re imetšwe ka ge re sa rate go apolwa ; re rata go fo apešwa gore se se hwago se metšwe ke bophelo .
47005005	Gomme e a re lokišeditšego fao ke Modimo , e a re beeleditšego ka Moya .
47005006	Bjale re dula re betile pelo , re tseba gore re ba Morena , le ge re sa agile mmeleng .
47005007	Gobane re itshepelela re dumela re sa bone .
47005008	Ke re : Re betile pelo re hlologetšwe gagolo go khuduga fa mmeleng , le go yo goroga Moreneng .
47005009	Ke ka baka leo re phegelelago go mo kgahla gohle , e ka ba ge re gorogile , le ge re sa le ba go tlo khuduga .
47005010	Gobane ka moka ga rena re swanetše go bonala pele ga sedulo sa kahlolo sa Kriste , gore mang le mang a tšee tše a itiretšego tšona a sa le mmeleng , e ka ba tše botse , e ka ba tše mpe .
47005011	Bjale , ka gobane re tseba go boifa Modimo , re leka go kgodiša batho . Ge e le pele ga Modimo ga ra utagala ; gomme ke holofela gore le lena ka dipelong tša lena le re lemogile .
47005012	Ga re boeletše go ipolelela ; re le anegela tše le kago fadiša rena ka tšona , la botša bao ba go kgantšha difahlogo , ka pelong go se selo .
47005013	Ge e ka ba re išitše kgole , e be e le go direla Modimo ; ge re boletše ka tlhaologanyo , e be e le go direla lena .
47005014	Gobane re gapeletšwa ke lerato la Kriste , gomme re re : Ge yena a hwetše bohle e le o tee , gona go hwile bohle .
47005015	O hwile bakeng sa bohle , gore ba ba phelago ba se ke ba hlwa ba iphelela , ba phelele yena e a hwilego bakeng sa bona mme a tsoga bahung bakeng sa bona .
47005016	Bjale ga re sa tseba motho ka nama . Le ge Kriste re mo tsebile ka nama , bjale ga re sa mo tseba ka mokgwa woo .
47005017	Go bjalo , ge motho e le wa Kriste , e ba mmopša e mofsa . Tša kgale di ile ; gomme šedi , tše di lego gona ke tše mpsha .
47005018	Gomme tšeo ka moka di tšwa go Modimo , e a re boelantšego le yena ka Jesu Kriste , a re dira bahlanka ba yona poelano yeo .
47005019	Ka gobane ke Modimo e a boelantšego lefase le yena ka Kriste , a lesa go balela batho dikarogo tša bona mme foko la poelano yeo ke yena a le tsemilego mo gare ga rena .
47005020	Bjale re batseta bakeng sa Kriste , e ke re molomo wa Modimo ge re le eletša . Re kgopele bakeng sa Kriste re re : A nke le boelanywe le Modimo !
47005021	Yena eo a sa kago a tseba sebe , o mo dirile sebe bakeng sa rena , gore re tle re be ba tokafatšo ya Modimo ka yena .
47006001	Le le ba go dirišana le Modimo re Le eletša gore le se ke la ba ba ba amogetšego kgaugelo ya Modimo mme e se ke ya le hola selo .
47006002	Gobane o re : Ke go kwa ka lebaka la kgahlego ; ke go thuša ka letšatši la phološo . Tsebang ge , lebaka la kgahlego ke la bjale ; tšatši la phološo ke la lehono le .
47006003	Re realo re sa kgopiše motho le ka selo se tee , gore bohlanka bja rena bo se be le bosodi .
47006004	Dilong ka moka re re re bonale re le bahlanka ba Modimo : ka kgotlelelo e kgolo , re le ditlalelong , le bothateng , le pitlaganong ,
47006005	le dikotlong , le dikgolegong , le meferefereng , re hloka boroko , re swerwe ke tlala ,
47006006	re le ba go ila tšhila , ba tlhaologanyo , ba go se fele pelo , ba botho , ba Moyamokgethwa , ba lerato le se nago bomenetša ,
47006007	re le ba lentšu la therešo , ba maatla a Modimo , re swere marumo a toko ka le letona le ka le letshadi ,
47006008	re le ba go retwa le ba go gobošwa , ba go tumišwa le ba go sebja , re etša bafori mola re rereša ,
47006009	re etša ba go se tsebje mola re tsebja , re etša ba ba hwago , mme ke rena ba , re a phela , re le baotliwa re sa bolawe ,
47006010	re le ba ba nyamišwago , mola re le ba ba thabilego ka mehla , re le badiitšana mola re humiša ba bantši , re le bahloki , mola re ruile tšohle .
47006011	Lena Bakorinthe ! Molomo wa rena o le ahlametše , pelo ya rena e katologile .
47006012	Mo pelong ya rena le hwetša go le bodulo ; re bo hloka mo pelong tša lena .
47006013	Ntireng se ke le dirago sona ; ke realo ka gore le bana ba ka . Le lena katološang dipelo .
47006014	Le se ke la ba ba go ikgokela jokong e šele ya ba ba sa dumelego ; toko e ka amana bjang le bokgopo ? Seetša se ka amana bjang le leswiswi ?
47006015	Kriste a ka kwana bjang le Selalogi ? Modumedi o abelana eng le e a sa dumelego ?
47006016	Ntlokgethwa ya Modimo e agišana kae le medimo ? Gomme lena le Ntlokgethwa ya Modimo e a phelago , ka mo Modimo a itšego : Ke tlo aga makgatheng a lena , mme lena le tlo ba setšhaba sa ka .
47006017	Tšwang ge moo gare ga bona , le khuduge ; o realo Morena , le se sware tšhila . Ke mo ke tlogo le amogela .
47006018	Ke tlo ba Tata weno ; mme lena le tlo ba barwa ba ka le barwedi ba ka . O realo Morena Ramaatlaohle .
47007001	Lena baratwa ! Ge re holofedišitšwe dilo tšeo , gona a re hlapeng re tšwe tšhala tšohle tša nama le tša moya , re phethe kgethego ya rena re boifa Modimo .
47007002	Re katološetšeng dipelo . Ga ra rumola motho , ga ra senyetša motho ; ga ra hlakola motho .
47007003	Ge ke bolela ga ke re ke sole motho . Ke šetše ke boletše ka re : Le mo pelong ya rena , wa go hwa mmogo , le go phela mmogo .
47007004	Ke le holofetše gagolo ; ke bile ke kgantšha lena . Khomotšo go nna e tletše , ke seloga lethabo mo ditlalelong tša rena tšohle .
47007005	Go bjalo , le ge e sa le mola re fihla Matsedonia mebele ya rena e hloka khutšo , re tlalelwa gohle , ka ntle e le dintwa , ka teng e le poifo .
47007006	Modimo Mohomotšababotlana o re homoditše ka go tla ga Tito .
47007007	E be e se ka go tla ga gagwe fela ; khomotšo e be e le ge a re anegela tša lena , a re botša tša tlhologelo ya lena le tša go lla ga lena , tsa ge le fišega ka baka la ka ; ya ba gona ke thabago .
47007008	Gobane le ge ka lengwalo lela ke le nyamišitše , ga ke šegame . Le ge nka be ke šegame ka go bona ke le nyamišitše , le ge e ka ba lebakanyana fela ,
47007009	bjale gona ke thabile , e se go thabela ge ke le nyamišitše . Ke thabela nyamo ya go le iša tshokologong , ya ge le nyamišitšwe ka mokgwa wo Modimo a o ratago , ge se re se dirilego e se be go fo le nyamiša .
47007010	Gobane nyamo ye Modimo a e ratago e tliša tshokologo e išago phologong ; ke nyamo ye e sa šegamišego . Nyamo ya lefase yona e tliša lehu .
47007011	A nke le boneng tša nyamo ya lena : e le nyamo ye Modimo a e ratago , e tšweleditše mafolofolo a lena a makaakaa , le go itwela , le go hlaswa sebe , le go tšhoga , le go hlologelwa , le phišego , le go sola sebe , mo gohle la bonala le se na molato tabeng yeo .
47007012	Sedioge ! Mola ke le ngwalela e be e se go emela morumodi le ge e le morumolwa , e be e le gore mo go lena go bonagle bogale bja go ema le rena pele ga Modimo .
47007013	Ke tšona tše di re homoditšego . Go homotšwa ke tšeo tša lena gwa tlala ka go thabela lethabo la Tito , gobane moya wa gagwe o lapološitšwe ke bolena ka moka .
47007014	Anthe , mola ke kgantšha lena ke sa bolela le yena , ga ka foša . Boka ke rerešitše mola ke le botša ditaba ka moka , go rerefetše le tše ke bego ke le kgantšha ka tšona ke sa bolela le Tito .
47007015	Bjale pelo ya gagwe e sekametše go lena gagologolo , ge a elelwa go kwa ga lena ditabeng tšohle mola le sa mo amogela ka poifo le ka go roromela .
47007016	Ke thabile ka gobane nka le bota dilong ka moka .
47008001	Bjale , bana bešo , re le tsebiša tša kgaugelo ya Modimo ye e tletšego diphuthego tša Matsedonia .
47008002	Le ge ba le tlalelong ya meleko e mentši , lethabo la bona le a seloga ; le ge ba sobeletše bohloking , ba tšweletša lehumo le legologolo la batho .
47008003	Ke ba hlatsela ke re : Ba ithapile ba ntšha ka moo ba kgonnego , le go fetiša mo ba kgonago .
47008004	Ba re phegeletše ka kgopelo tše ntši , ba re ba se hlokišwe kgaugelo ya go ba setlemo se tee le rena modirong woo wa go thuša bakgethwa .
47008005	Ba dira ba fetiša moo re bego re re ba tlo kgona ka gona ; ba bile ba ikgafile , gagolo ba ikgafela Morena , ba tsebo ikgafela rena ka go ya ka thato ya Modimo .
47008006	Ra kgona go kgopela Tito gore modiro wo wa kgaugelo a o phethe mo go lena ka mokgwa woo a thomilego ka wona .
47008007	Gomme le mo modirong wo wa kgaugelo le tlo dira ka botlalo , ka mokgwa wo le dirilego ka wona ka botlalo medirong ka moka tumelong , le thutong , le tsebong , le mafolofolong , le leratong le le re ratilego ka lona .
47008008	Ge ke realo , ga se go le beela molao ; ke rata go bapetša mafolofolo a ba bangwe le a lena , gore ke bone ge lerato la lena e le leratorato .
47008009	Kgaugelo ya Mong wa rena Jesu Kriste le a e tseba , gobane e — le mohumi — a ba modiidi ka baka la lena gore le humišwe ka bodiidi bja gagwe .
47008010	Bjale keletšo ya ka še , mme e tlo le hola , lena ba le thomilego ngwagola go dira modiro wo , la o thoma le o rata ,
47008011	Bjale o direng le be le o phethe , gore thato e botse e latelwe ke go phetha ka tše le nago le tšona .
47008012	Gobane ge thato e botse e le gona , go tlo thabelwa se motho a se swerego ; ge a hlaelwa , ga go taba .
47008013	Ga se gore go hlatlolwe ba bangwe , mme lena la šala le hlaka ; go direlwa go lekanya , gore lebakeng le bjale mohora wa lena o tlatše mo ba bangwe ba hlaelwago ;
47008014	gore mohora wa ba bangwe o tle o tlatše mo lena le kago hlaelwa ; ya ba gona go lekantšha .
47008015	Go ye ka mo go ngwadilwego gwa thwe : E a topilego tše ntši ga a ka a fetiša tekanyo . E a topilego di se nene ga a ka a hlaetša .
47008016	Modimo a a lebogwe ge a file Tito pelo ya mafolofolo ditabeng tša lena .
47008017	Gobane a sa tšo kwa keletšo ya ka , a ithapa a na le mafolofolo a magolo a go re a ye go lena .
47008018	Re romile le mongwe wa bana bešo e a tumilego diphuthegong tšohle ka go ruta Ebangedi .
47008019	Ga se tšeo fela ; ngwanešo eo o beilwe ke diphuthego , gore a sepele le rena a swere modiro woo wa kgaugelo wo a o dirago , gore Morena a retwe , gore go tsošwe mafolofolo a lena .
47008020	E tla ba go phema ditshele , ge motho a ka re tsota a bone dineo tše re di lakago e le tše ntši .
47008021	Gobane bothakga ga re nyake bja pele ga Modimo fela ; le bja pele ga batho re a bo nyaka .
47008022	Mme ngwanešo eo re mo romile le ba bangwe bao , re mo lemogile ka tše ntši , le gantši , ra hwetša e le wa phišego , gagologolo bjale a holofetše bolena ka tše ntši .
47008023	Ge e le Tito mogwerake , ke modirišani wa ka mo go lena ; ge e le bana bešo bao , ke batseta ba diphuthego , bao Kriste a retwago ka bona .
47008024	Bjale , tše e lego bohlatse bja lerato la lena , le bja gore re le kgantšhitše ka tše di lego gona , di neeleng bona di bonwe ke diphuthego .
47009001	Ge e le modiro wa go thuša ba bakgethwa , ga se taba ye nkago hlwa ke le ngwalela yona .
47009002	Go ithapa ga lena ke a go tseba ; ke be ke tumiša bjona ge ke botša ba Matsedonia ka re : Ba Akaya ba thomile ngwagola go lokiša , mme mafolofolo a lena a tutuwetša ba bantši .
47009003	Bjale bana bešo bao ke ba romile , gore tše re le tumišitšego ka tšona di rerefale gomme e be le lokišitše bjalo ka ge le boletše .
47009004	Gore e se be ge ba Matsedonia ba etla le nna , ba le hwetša le sešo la lokiša , rena ra tlo lewa ke dihlong — a re se re : Lena — ge tše re di boletšego di se gona .
47009005	Nna ke hweditše go swanetše , ge bana ba borena bao ke ba kgopela gore ba nthake pele , ba tle go lena ba lokiše ditshetšo tšeo di boletšwego , ke hwetše di lokišitšwe e le ditshetšo , e se neo tša ba nago le tseba .
47009006	Go bjalo : Mobjalakatseba o buna wa tseba ; mobjalakatshetšo o buna wa tshetšo .
47009007	E mongwe le e mongwe a ntšhe ka mo a kwanego le pelo ya gagwe ; a se ntšhe ka go belaela le ka go gapeletšwa , gobane Moneaathabile , Modimo o a mo rata .
47009008	Gomme Modimo o kgona go le atišetša dikgaugelo , la tlo rua tše di tlogo lekanela gohle ; la tlo ekeletšwa ka tša go dira mediro e mebotse yohle ;
47009009	Ka mo go ngwadilwego gwa thwe : Ga a time , o nea modiidi ; go loka ga gagwe go eme go tiile mehla yohle .
47009010	Gomme yena Mosetšamobjadikapeu , Mosolelabatho dijo ba ja , le lena o tlo le setša a mediša peu ya lena , a atiša tše di tlogo tswalwa ke toko ya lena .
47009011	La tlo re le humišitšwe ka tšohle , la kgona go setša gohle , ya tlo ba gona go re lebogiša Modimo .
47009012	Gobane modiro wo wa go thuša ba bangwe ga se wa go fo tlatša mo bakgethwa ba hlaelwago , ke go atiša malebo a ba ba lebogago Modimo .
47009013	Ge ba bona matšo a modiro woo , ba tlo reta Modimo ba bone le le balatathuto ya Ebangedi ya Kriste , le tseba go setša le go ba batee le bona , le go ba batee le bohle .
47009014	Le gona ba tlo le beela dithapelo ba dula ba le hlologetšwe , ge ba bona kgaugelo ya Modimo mo go lena e le e kaakaa .
47009015	A Modimo a lebogwe ge a nea ka mokgwa wo wa go pala polelo .
47010001	Bjalo nna Paulo yo , ke le rapela ka bonolo le ka botho bja Kriste , nna yo ba rego : Ke moikokobetši re lebane ka difahlogo , ge ke fulere ya ba gona ke galefago .
47010002	Ke kgopela gore ge ke tlo lebana le lena , e se ke ya ba ka kgalefo le ka šiši , ye ke bego ke re ke tla bata yona ke lwa le bao ba go re phara ba re re ya ka tsela ya nama .
47010003	Gobane le ge re sepela re la nameng , ga re hlabane senama .
47010004	Marumo a tlhabano ya rena ga se a nama , ke a maatla ka Modimo , a šwalalanya dibo .
47010005	Re šwalalanya maano le go iphagamiša gohle go šiteletšago tsebo ya Modimo ; re itshwara ra tlema menagano gore e kwe Kriste .
47010006	Gomme re itokišitše go sola go se kwe ka moka , ge mo go lena go kwa e le go kwa moka .
47010007	A nke le boneng se se lego pepeneneng . Ge motho a ipotile a re wa Kriste ke yena , a a buše a eleletše a tsebe gore le rena re ba Kriste , bjalo ka ge le yena e le wa Kriste .
47010008	Gobane ge nna nka tiiša go kgantšha maatla a re a filwego ke Morena a gore re le agiše , a gore re se šwalalanye , nka se nyatšege .
47010009	Fela , ga ke rate go thwe , ka rata go le tšhošetša ka mangwalo a ka .
47010010	Gobane mangwalo a ka , ba re ke a boima , ke a maatla . Ba re : Ge ke le gona ka sebele , ke a fokola , mme polelo ya ka , ba re , e a nyatšega .
47010011	Wa go realo a a tsebe , gore sona seo re se bolelago ka mangwalo re se gona , re tlo se dira ge re le gona .
47010012	Gobane rena re ka se ke ra leka go etša bao ba go itheta , le ge e le go ipapetša le bona . Bona ga ba na temogo , ka ge ba sa tsebe ba bangwe , e le ba go itseba fela .
47010013	Gomme rena re ka se ke ra itheta ra iša kgole ; re tlo tseba sebaka se Modimo a re beetšego sona , yena Moelelabathosebaka , ge re bile re fihlile go lena .
47010014	Le bjale ga se gore re obelela gore re fihlele ; gobane ke rena ba re thomilego go tla go lena ka Ebangedi .
47010015	Ga re itumiše re iša kgole re sa tsebe modiro wa ba bangwe . Se rena re se holofetšego ke gore ge tumelo ya lena e gola , e tlo ba go katologa ga sebaka sa rena sa go tšwelela pele ,
47010016	Ra tlo fetela pele ra iša Ebangedi le kua dileteng tše dingwe re se tlo nyaka go retwa ka tša sebakeng se se beetšwego ba bangwe , le ka tše di dirilwego ke bona .
47010017	E a ithetago a a ithete ka Morena .
47010018	Gobane mmotegi ga se moikemedi ; ke yo Morena a mo emelago .
47011001	A nke le nkgotlelele ge ke dira tša bošilonyana ; le nkgotlelele hle .
47011002	Gobane ge ke le hufegetše ke direla Modimo . Gobane ke le beeleleditše monna o tee , gore ke le iše go Kriste boka mosetsana e a se nago bosodi .
47011003	Se ke se boifago , ke gore le ka senywa megopolo , la timelwa ke therešo ye e išago go Kriste , la etša Efa ge a forwa ke noga ka maano a yona .
47011004	Gobane ge go etla motho a le ruta tša Jesu o šele , yo rena re sa kago ra mmolela go lena , goba ge le ka fiwa Moya o šele wo le sešogo la o fiwa , goba ge le rutwa Ebangedi ye le sa kago la e amogela , motho e mobjalo le mo dumela gabotse .
47011005	Gomme nna ga ke bone ka mo nkago phalwa ke baapostola ba bangwe bao ba maipei .
47011006	Le ge ke se makgone polelong , tsebong gona ke a kgona , ka mo le re lemogilego dilong tšohle re na le lena .
47011007	A ke dirile sebe mola ke ikokobetša gore go godišwe bolena , ke bolela Ebangedi ya Modimo ke sa boelwe ke selo ?
47011008	Diphuthego tše dingwe ke di hlakotše ka tšea dipabalelo go tšona , gore ke kgone go direla bolena . Le mola ke na le lena ke hloka , ga nka ka imela motho .
47011009	Mo ke bego ke hloka ke babeletšwe ke bana bešo ba ba bego ba etšwa Matsedonia ; gomme ke itotile gore ke se le lapiše ka selo ; mme ke tlo fela ke itota fao .
47011010	Ka therešo ya Kriste ye e lego go nna , ke re : mo dinageng tšeo tša Akaya ga go e a kago nkganetša ge ke kgantšha tšeo .
47011011	Ka baka lang ? A ke ka gobane ke sa le rate ? Modimo o a tseba .
47011012	Se ke se dirago ke tlo fela ke se dira , gore bao ba dulago ba ntheile ke ba hlokiše sebaka sa go ipata ka rena .
47011013	Gobane batho bao ke baapostola ba maaka , ke ba go dira ka maano , ba ikgantšha ba itira baapostola ba Kriste .
47011014	Ga se taba ye e kgotsišago ; gobane le yena Sathane o ikgantšha a itira morongwa wa seetša .
47011015	Ke gona re se ke ra tlabega ge bahlanka ba gagwe ba itira bahlanka ba toko , bao pheletšo ya bona e tlo go ba matšo a mediro ya bona .
47011016	Ke buša ke re : Go se ke gwa ba le e a ntirago lešilo . Fela , ge a le gona , le ka mo ntshema lešilo , gore le nna ke ithete ka gonyane .
47011017	Tše ke di bolelago bjalo , ga ke di bolele ka Morena ; nke ke ye le bošilo bja ge go thwe go a ithetwa .
47011018	Ge ba bantši ba itheta ka tša bophelo bja nama , le nna nke ke ithete .
47011019	Gobane le ba go rata go kgotlelela mašilo , mola le le ba bohlale .
47011020	Hleng le kgotlelela ge motho a le dira bahlanka , ge motho a le ja , ge a le thopa , ge motho a le tsogela , ge motho a le setla sefahlogo .
47011021	Nke ke bolele ke inyatšiša , ke re : Tše bjalo re be re sa di kgone . — Ge go na le e a ikgantšhago — bolela wa bošilo — gona le nna nka ikgantšha .
47011022	Ge ba re : Re Bahebere , le nna ke realo . Ge ba re : Re Baisiraele , le nna ke realo . Ge ba re : Re peu ya Aborahama , le nna ke realo .
47011023	Ge ba re : Re bahlanka ba Kriste , le nna — ke bolela ka bošilo — nka re ke a ba phala ; ke ba phala ka go itapiša , ka go otlwa gantši , ka go tlengwa gantši , ka go ba wa go bolawa gantši .
47011024	Ke gahlano ke otlwa ke Bajuda ka kgati tše masome a mane a go hlaya e tee .
47011025	Ke gararo ke otlwa ka tshelane ; ke gatee ke thungwa ka mabje ; ke gararo ke robegelwa ke leselawatle ka fetša letšatši le bošego ke le bodibeng bja lewatle .
47011026	Ke ba phala ka maeto a mantši , ka dikotsi tša dinokeng , ka dikotsi ka bahlakodi , ka dikotsi ka setšhaba sa gešo , ka dikotsi ka bantle , ka dikotsi metseng , ka dikotsi lešokeng , ka dikotsi lewatleng , ka dikotsi ka bana bešo ba maaka ;
47011027	ka ditapišo le mehlako , ka ge gantši ke sa robale , ka tlala , le ka lenyora , ka go ikona gantši , ka go tlaišwa ke phefo le tšhego .
47011028	Tše dingwe ga ke di bolele , tša ge ke sa khutše go imelwa ke phakgametše diphuthego ka moka .
47011029	O kae motho e a fokolago mme nna ke se fokole nae ? O kae motho e a hlanošwago mme nna ke sa swe pelo ?
47011030	Ge go thwe go ithetwe , nna ke tlo itheta ka phokolo ya ka .
47011031	Modimo Tatago Mong wa rena Jesu Kriste o tseba ge ke sa aketše .
47011032	Mola motseng wa Damaseko , mokgoma wa kgoši Areta o kile a bea balaledi , a rata go ntshwara .
47011033	Ka phonyokga matsogo a gagwe ka go ntšhiwa ka lešoba la morako wa motse , ka fološetšwa ntle ke le sešegong .
47012001	Go thwe go a ithetwa , le ge go sa nkhole selo ; a nke ke fetele pele diponong le dikutollong tša Morena .
47012002	Nna ke tseba motho e lego wa Kriste ; yena — bjalo go fetile nywaga e lesome la metšo e mene — o kile a rotošetšwa legodimong la boraro , ke sa tsebe ge a be a le mmeleng goba ka ntle ga mmele . Go tseba Modimo .
47012003	Motho eo ke a mo tseba ; se ke sa se tsebego ke ge a be a le mmeleng , goba a be a le ka ntle ga mmele . Go tseba Modimo .
47012004	A rotošetšwa Paradiseng , a kwa mantšu a palago go bolelwa , ao motho a sa dumelelwego go a bolela .
47012005	Ke tlo kgantšha tše bjalo ; nka se ikgantšhe ka tša ka , ge e se ka phokolo tša ka .
47012006	Gobane ge nka rata go ikgantšha , ke tlo ba ke se lešilo , ka gore ke tlo ba ke bolela therešo . Fela , ke a itshwara , gore go se ke gwa ba le e a ntshemago a fetiša seo a se bonago go nna , le se a se kwago go nna .
47012007	Gomme gore ke se ke ka ikgodiša ka dikutollo tše kgolokgolo tšeo , ke neilwe phatša nameng , morongwa wa Sathane wa go ntshetla ka matswele , gore ke se ikgodiše .
47012008	Ka baka la gagwe ke rapetše Modimo gararo , gore a ntlogele .
47012009	Modimo a fetola a re : Kgaugelo ya ka a e go lekane , gobane maatla a ka a iphetha phokolong . — Ke gona ke rego go kaone ge nka kgahlwa ke go kgantšha diphokolo tša ka , gore maatla a Kriste a age mo go nna .
47012010	Ke ka baka leo ke thabago diphokolong le mabothateng le tšhegong le ditlaišegong , ke le tlalelong ka baka la Kriste ; gobane ge ke fokola ke mo ke nago le maatla .
47012011	Ke bile lešilo ge ka go itheta ke gapeleditšwe ke lena ; gobane , le ge ke se selo , ga go na mo ke phalwago ke baapostola bao ba go bata bonatla .
47012012	Ge e le mabohlatse a Moapostola a bonetše mo gare ga lena ka kgotlelelo le ka mehlolo le ka matete le ka ditiro tše maatla .
47012013	Ke eng se se bonwego ke diphuthego tše dingwe sa hlokwa ke lena , ge e se ke sa ka ka le imela ? Ntshwareleng bošaedi bjoo .
47012014	Tsebang gore ke la boraro bjalo ge ke itokišetša go tla go lena . Nka se ke ka le imela , ka gobane ga ke nyake tša lena , ke nyaka lena . Gobane ga go a swanela ge batswadi ba kgobelelwa mahumo ke bana ba bona ; ke bana ba ba swanetšego go a kgobelelwa ke batswadi .
47012015	Gomme nna nka ikgafa ka ipheletša , gore ke phološe meoya ya lena . Ge ke le rata gakaakaa , a nka hlaela go ratwa ?
47012016	Le ge go ka ba bjalo , nna ga nka ka le beleša boima ; fela , ke thwe yo maano wa go le swara ka bohlale .
47012017	Afa ke le hlakotše ka e mongwe wa bao ke ba rometšego go lena ?
47012018	Ke kgopetše Tito , ka mo roma a na le e mongwe wa bana bešo . Afa Tito o le hlakotše ? A ga ra ka ra swara tsela e tee moyeng ? A ga ra ka ra tšea mohlala o tee ?
47012019	A le buša le re re ipolelele go lena ? Rena re bolela re itebantše le Modimo , re le ba Kriste . Baratiwa ! Tšeo ka moka ke tša gore re le agiše .
47012020	Ka gobane ke a boifa , e se re ge ke tlile ka tlo hwetša le se bao ba ke ratago go ba hwetša ; le lena la nkhwetša ke se eo le mo ratago , mme ka hwetša go le dikgang , le mona , le kgalefo , le dikarogano , le maroga , le ditshele , le boikgogomošo , le mpherefere .
47012021	Ge ke boela ke etla , a Modimo wa ka a se nkokobetše ka tša lena , ka nyamišwa ke bontši bja e rego ge ba sentše , ba se sokologe ba lahla ditšhila le bootswa le bohlotlolo bjo ba bo dirilego .
47013001	Bjale ke la boraro ge ke tla go lena . Taba ka moka e tia ka melomo ya dihlatse tše pedi le ge e le tše tharo .
47013002	Ke šetše ke boletše ; le bjale ke sa eme ka le ke le boletšego mola ke na le lena la bobedi . Le bjale ke sa na le lena ke botša bao ba go senya mohla wola , le ba bangwe bohle ke ba botša ke re : Ge ke etla , nka se setše ,
47013003	Gobane le nyaka bohlatse bja go re ke Kriste e a bolelago ka nna . Gomme yena ga se mofokodi ; ke yo maatla mo gare ga lena .
47013004	Gobane le ge a be a fokola mola sefapanong , bjale ke e a phelago ka maatla a Modimo . Le rena ge re le bafokodi ba gagwe , le tlo re hwetša re le ba ba phelago le yena ka maatla a Modimo .
47013005	Itebeledišeng lena beng le bone ge le na le tumelo ; iphenyekeng ! A ga le lemoge gore Jesu Kriste o na le lena ? Ge go se bjalo , gona le ka se botege .
47013006	Gomme nna ke holofetše gore le tlo lemoga ge ba go se botege e se rena .
47013007	Rena re kgopela Modimo , gore le se ke la dira se e kago ba sebe . Ga re kgopele gore e be rena re bonalago re le babotegi ; re kgopela gore botse bo dirwe ke lena ; rena re ka no itšwela re etša ba go se botege .
47013008	Gobane re ka se kgone selo ka go lwa le therešo ; re kgona ka go lwela yona .
47013009	Re ka thaba ge bafokodi e ka ba rena , ba maatla ya ba lena ; ke sona se re le rapelelago sona ; re re ditaba tša lena di loke .
47013010	Gomme ditaba tše ke le ngwaletše tšona ke sa le mono kgole , gore ge ke etla go lena ke se hlwe ke dira ka bogale , le ka maatla ao Modimo a nneilego ona ; ke tlele go agiša , e sego go phušola .
47013011	Ke fetša ka go re : Bana bešo , thabang ! Bang babolokatlalo . Eletšegang , le be ba kgopolo e tee , le be ba leago ; mme Modimo wa lerato le molao o tlo ba le lena .
47013012	Dumedišanang ka katlokgethwa .
47013013	
47013014	Kgaugelo ya mong wa rena Jesu Kriste , le lerato la Modimo , le kopano le Moyamokgethwa , a di be le lena ka moka . Amene .
48001001	Paulo Moapostola wa go se bewe ke batho , wa go se be gona ka batho , e lego Moapostola ka Jesu Kriste le ka Modimo Tatagwe e a mo tsošitšego bahung .
48001002	Nna le bana bešo ka moka ba ke nago le bona , re ngwalela diphuthego tša Galatia .
48001003	Kgaugelo a e le tlele le khutšo e tšwago go Modimo Tata wešo le go Mong wa rena Jesu Kriste ,
48001004	E a ikgafilego ka baka la dibe tša rena gore a re phološe lebakeng le lebe le la bjale , ka go rata ga Modimo Tata wešo .
48001005	Yenayo a a retwe mehleng ya neng le neng . Amene .
48001006	Ke kgotsa ge le akgofiša go hlanogela e a le biditšego ka kgaugelo ya Kriste , mme la ya le Ebangedi e šele .
48001007	Etšwe go se e nngwe ; se e lego gona e le ba go le ferekanya ba rata go hlanola Ebangedi ya Kriste .
48001008	Fela , e a kago le anegela Ebangedi e šele , e sego yeo le e boditšwego yona , le ge e ka ba rena , le ge e ka ba morongwa wa legodimong , yena eo a e be molahlwa .
48001009	Bjalo ka ge re šetše re boletše , le bjale re realo : E a kago le botša Ebangedi e šele , e sego yeo le e amogetšego , yena eo a e be molahlwa .
48001010	Ge ke realo , a ke go re ke rerela batho , goba ke rerela Modimo ? Goba ke go re ke nyaka go kgahla batho ? Ge nka be ke sa le wa gore ke kgahle batho , gona nka be ke se mohlanka wa Modimo .
48001011	Bana bešo ! Ke le eletša gore Ebangedi ye e boletšwego ke nna , ga e ye ka mokgwa wa batho .
48001012	Le gona ga nka ka e fiwa ke motho , ga nka ka e rutwa ke motho ; ke e utolletšwe ke Jesu Kriste .
48001013	Gobane tša bophelo bja ka ke sa ya le Sejuda le di kwele , tša mola ke sa hlomarela phuthego ya Modimo ke galefile , ke e šuhla .
48001014	Ke phala dithaka tša ka tša setšhaba sa gešo ka tša Sejuda , ke le mogale wa go phegelela mekgwa ye re e neilwego ke botatawešo .
48001015	Gomme Modimo e a nkgethilego mola ke sa tšo belegwa , a ikgahlelwa ke go mpitša ka kgaugelo ya gagwe ,
48001016	A nkutollela Morwa wa gagwe , gore ke mo tsebatše ditšhabeng . Gomme nna ga nka ka eletšana le nama le madi ;
48001017	Ga nka ka ya Jerusalema go bao ba nthakilego pele go ba Baapostola ; ka ya Arabia , ka buša ka boela Damaseko .
48001018	Ka morago , ge go fetile nywaga e meraro , ka na ka rotogela Jerusalema , ka yo bonana le Petro , ka fetša matšatši a lesome le metšo e mehlano ke dutše le yena .
48001019	E mongwe wa Baapostola ga nka ka mmona , ge e se Jakobo ngwanabo-Morena .
48001020	Tše ke le ngwalelago tšona šidi , di tsebja ke Modimo ge ke sa aketše .
48001021	Ka morago ka ya dinageng tša Siria le Tsilitsia .
48001022	Ge e le diphuthego tša naga ya Juda di be di sa ntsebe ka sefahlogo .
48001023	Ba gona ba kwele fela gore motho yola wa go re hlomarela mehleng yela ke segoeledi sa tumelo diphuthegong tše kgale a bego a di šuhla .
48001024	Gomme ba reta Modimo ka baka la ka .
48002001	Ka morago , ge go fetile nywaga e lesome le metšo e mene , ka boela ka rotogela Jerusalema ke na le Baranaba ; ra tloga le Tito .
48002002	Ka ya gona ka pono , ka boledišana le bona ka Ebangedi ye ke e tsebatšago ditšhabeng ; gagolo ka boledišana le ba go sengwa bagolo , gore ke se tlo phegelela lefela , ke bone ge mohlomong ke phegeletše lona lefela .
48002003	Gomme le Tito yo ke bego ke na nae , ga a ka a gapeletšwa go bolla , mola e le Mogerika .
48002004	Ge e le badumedi ba maaka , ba ba bego ba re tsene ba sa lemogiwe , e le dihlodi tša go bona bolokologi bja rena , bjo re nago le bjona ka Jesu Kriste , mme ba rata go re bušetša bohlankeng ,
48002005	bonabao ga ra ba loba ra ba šuthela sebaka le gatee ; ra ba gana gore therešo ya Ebangedi e dule e le mo go lena .
48002006	Ge e le bao ba bego ba sengwa bagolo , — le ge ke sa re selo ka se ba lego sona , gobane Modimo ga a bebe motho , — bona ba go godišwa bao , nna ga ba ka ba nthuta se ke bego ke sa se tsebe .
48002007	Ba bone ge nna ke beetšwe go iša Ebangedi go ba ba se nago lebollo , bjalo ka ge Petro a beetšwe go e iša go ba lebollo .
48002008	Gobane e a dirilego ka maatla ka Petro , yena a ba Moapostola wa ba lebollo , ke yena a dirilego ka maatla ka nna ke le gare ga bantle .
48002009	Ba bagolo bao , ge ba lemogile neo ye nna ke e filwego , Jakobo le Petro le Johane , bona basengwadikokwane , ba fana diatl le nna le Baranaba , ra kwana ra re : Rena re ya go bantle ; bona ba ye go ba lebollo .
48002010	Ba fetša ka go re : Ke se lebale bahloki . Gomme modiro woo ke o dirile ka mafolofolo .
48002011	Ya re mola Petro a tlile Antiokia , nna ka mo gana mahlong ge a itshodiša .
48002012	Gobane mola go sešo gwa fihla bao ba go rongwa ke Jakobo , o be a eja le bantle ; ge banna bao ba fihlile , a thiša a ila bantle ka go boifa ba lebollo .
48002013	Le Bajuda ba bangwe ba ikaketša ba na le yena ; le Baranaba a ba a gogolwa ke boikaketši bja bona .
48002014	Gomme nna ge ke bona ba sa sware ka tsela ya toko le therešo ya Ebangedi , ka bolela le Petro ba le mmogo ka moka ka re : Ge wena o lego Mojuda o phela ka mokgwa wa bantle o lahlile Sejuda , o reng o gapeletša bantle wa re ba ye ka Sejuda ?
48002015	Rena ka go tswalwa re Bajuda ; ga re badiratšempe ba go tšwa go bantle .
48002016	Fela , ka ge re tseba gore motho ga a lokafale ka mediro ya Molao , re tseba gore o lokafala ka go dumela Jesu Kriste , le rena re dumela yena Kriste Jesu , gore re lokafale ka yona tumelo ya go dumela Yena Jesu Kriste , e sego ka mediro ya Molao ; ka gobane ga go motho e a kago lokafatšwa ka go dira se Molao o se bolelago .
48002017	Bjale ge re nyaka go lokafala ka Kriste , mme ra hwetšwa re sa le badiradibe , a e ka se be gore Kriste ke modiriši wa sebe ? — Ga go bjalo .
48002018	Gobane ge nka tsoša se ke se phušotšego , e ka ba go re : Ke be ke timetše .
48002019	Ge e le nna Molao ke o hwetše , gore ke phelele Modimo .
48002020	Ke bapotšwe sefapanong le Kriste ; ge ke phela ga e sa hlwe e le nna ; ke Kriste e a phelago mo go nna . Go phela gaka , ke phela tumelong ya go dumela Morwa wa Modimo e a nthatilego , a ikgafa ka baka la ka .
48002021	Kgaugelo ya Modimo nna ke e bona e se selo se senyane . Fela , ge toko e ka be e etla ka Molao , gona Kriste a ka be a hwetše lefela .
48003001	Joo Bagalatia ! Lena mašilo ! Le loilwe ke mang ge le sa kwe therešo ? Lena ba go swantšhetšwa mmapolwa Jesu Kriste la ka le mmona ka mahlo !
48003002	Se ke ratago ge le ka mpotša sese : A Moya o mokgethwa le o bone ka mediro ya Molao , goba le o bone ka go kwa tša tumelo ?
48003003	A le mašilo a makaakaa ? La re go thoma ka Moya , la yo feletša ka nama ?
48003004	Go tlaišwa gakaakaa ga lena e be e le ga lefela ? A e be e le ga lefela ruri ?
48003005	E a le abetšego Moya , e a dirilego mehlolo mo go lena a o dirišitšwe mediro ya Molao , goba o dirišitšwe ka go kwa tša tumelo ?
48003006	Bjalo ka ge Aborahama a dumetše Modimo , mme Modimo a mmalela tumelo yeo a re ke toko ,
48003007	Tsebang ge ! Ba e lego ba tumelo ke bona bana ba Aborahama .
48003008	Ke gore Mangwalo a be a dutše a bone gore Modimo o tlo lokafatša bantle ka tumelo , a napa a holofediša Aborahama , a re : Meloko ka moka ya lefase e tlo šegofatšwa ka wena .
48003009	Anthe go šegofatšwa ba e lego ba tumelo gotee le Aborahama e a dumetšego .
48003010	Gobane ba e lego ba mediro ya Molao , ba rogilwe ka ge gwa thwe : Morogwa ke e a sa tiišego go dira tšohle tše di ngwadilwego pukung ya Molao .
48003011	Gobane pele ga Modimo ga go e a lokafalago ka Molao . Moloki o tlo phela ka tumelo .
48003012	Molao ga o na taba le tumelo ; gobane tša Molao di boletšwe gwa thwe : Ge motho a dira tša wona , o tlo phela ka tšona .
48003013	Kriste o re rekolotše thogong ye ya Molao ka go ba morogwa bakeng sa rena , ka gobane go ngwadilwe gwa thwe : E a fegilwego kwateng o rogilwe .
48003014	Go bile bjalo gore tšhegofatšo ya Aborahama e fihlele ditšhaba tšohle ka Jesu Kriste , gore tše di holofedišitšwego ke Moya , re di amogele ka tumelo .
48003015	Bana bešo ! Ke bolela ka mokgwa wa batho , ke re : Ge kgwerano ya batho e tlemilwe , go ka se be le e a e fedišago le e a kago e ekeletša .
48003016	Tše Aborahama a di boditšwego e le kholofedišo , di lebane peu ya gagwe . Ga go thwe : Dipeu , eke ke tše ntši . Go bolelwa peu e tee , ge go thwe : Ka peu ya gago . Mme yona peu yeo ke Kriste .
48003017	Bjale nna ke re : Kgwerano ye Modimo a e tlemilego e šupa Kriste , e ka se re ge go fetile nywaga e makgolo a mane a nago le masome a mararo , ya tla ya fedišwa ke Molao , gwa senywa kholofedišo yela .
48003018	Ge bojabohwa bo ka be bo etšwa Molaong , gona bo ka be bo sa tšwe kholofedišong yeo . Ge e le Aborahama , Modimo o mo seditše ka yona kholofedišo .
48003019	Bjale Molao ke wa go reng ? — O beilwe wa hlatlama kholofedišo ka baka la dikarago , gore go be go fihle Peu ye e bolelwago ke kholofedišo . Gomme Molao wa laetšwa ka Barongwa ka seatla sa Khumedi .
48003020	Khumedi ga se ya go humela o tee fela ; yo e lego o tee ke Modimo .
48003021	Bjale Molao , a o ganana le kholofedišo tša Modimo ? Ga go bjalo ! Gobane ge re ka be re neilwe Molao o nago le maatla a go phediša , gona go lokafala go ka be go etšwa go wona Molao .
48003022	Fela , Mangwalo a tlemile tšohle ka sebe , gore se se holofedišitšwego se tle se newe ba ba dumelago , ba se bone ka tumelo ya go dumela Jesu Kriste .
48003023	Mola tumelo e sešo ya tla , re be re sa etetšwa ka Molao , re sa tlemilwe ke wona , re letetše tumelo e bego e tlo utollwa .
48003024	Molao ya ba moetetši wa go re iša go Kriste , gore re tle re lokafatšwe ka tumelo .
48003025	Gomme bjale ge tumelo e tlile , ga re sa bušwa ke moetetši eo .
48003026	Gobane ka moka le bana ba Modimo ka tumelo ya go dumela Jesu Kriste .
48003027	Gobane ka moka ba le kolobeditšwego la ba ba Kriste , le apere yena Kriste .
48003028	Moo ga go hlaolwe Mojuda goba Mogerika ; ga go mohlanka goba mohunologi ; ga go monna goba mosadi ; le batee ka moka ka Jesu Kriste .
48003029	Gomme ge le le ba Kriste , ke gona ge le le peu ya Aborahama le baji ba bohwa ka kholofedišo .
48004001	Gomme ke re : Moji wa bohwa ge e sa le ngwana , ga go se a fapanago le mohlanka ka sona , le ge e le yena mong wa dilo tšohle .
48004002	O sa bušwa ke balebeledi le balaki , gwa tlo ba gwa fihla lebaka le le beilwego ke tatagwe .
48004003	Le rena , mola re sa le bana , re be re sa le ba go bušwa ke dithutothutwana tša lefase .
48004004	Ge go tlile phethego ya mabaka a na a roma morwa wa gagwe e a belegwego ke mosadi , a ba wa go bušwa ke Molao ,
48004005	gore a rekolle ba ba bušwago ke Molao , gore re tle re be bana .
48004006	Gomme ka gobane le le bana , Modimo o rometše Moya wa morwa wa gagwe dipelong tša lena , wona o hlabošago lentšu wa re : Baba ! Tata !
48004007	Bjale , ga o sa le mohlanka , o morwa . Gomme ge o le morwa , ke gona ge o le moji wa bohwa ka Kriste .
48004008	Ge e le kgale , ka go se tsebe Modimo , le be le direla medimo e sego Modimo .
48004009	Bjale gomme ge le tsebile Modimo , kaone ke ge nka re : Ge le tsebilwe ke Modimo , le reng le boela dithutothutwaneng tšela tša mathomo tše di fokolago , tše e lego tšhego , la rata go boela la ba bahlanka ka tšona ?
48004010	A le rata go ilela matšatši le dikgwedi le mabaka le nywaga ?
48004011	Nna ke a boifa gore mo go lena ke itapišeditši lefela .
48004012	Etšang nna , bana bešo , ke a le kgopela , gobane le nna ke tlile ka etša lena . Ga la ka la ntshenyetša selo .
48004013	Le sa tseba gore mohla wola ke le anegela Ebangedi la mathomo , ke be ke fokola mmele .
48004014	Gomme moleko woo le o bonego mmeleng wa ka , ga la ka la nnyatša la ntlhaswa ka baka la wona . Se le se dirilego ke go nkamogela bjalo ka Morongwa , bjalo ka eke le amogela yena Jesu Kriste .
48004015	Tše le bego le re ke lehlogonolo mehleng yela , bjale di ile kae ? Ge e le nna nka le hlatsela ka re , ge go ka be go kgonegile , le ka ba le ikgontše mahlo la nnea .
48004016	A ke go re bjale ke le fetogetše lenaba ka ge ke le boditše therešo ?
48004017	Batho bao ba le fišegetše , fela e sego ka mokgwa o botse . Ba rata gore le tlogelane le rena , le fišegele bona .
48004018	Se botse e ka ba go fišego ka mokgwa o botse ka mehla , e sego mohla ke na le lena fela .
48004019	Lena bana ba ka , ba ke boelago ke le belega ka bohloko , gore Kriste a be a bopege mo go lena ,
48004020	ke rata ge nka ba moo le lena , ka bolela le lena ka lentšu le šele , ka gobane le ntlabile .
48004021	Mpotšeng , lena ba le ratago go bušwa ke Molao , a Molao le a o kwa ?
48004022	Go ngwadilwe gwa thwe : Aborahama o be a na le barwa ba babedi ; e mongwe o belegwe ke molata ; e mongwe a belegwa ke mohumagadi .
48004023	Wa molata o tswetšwe ka nama ; wa mohumagadi o tswetšwe ka kholofedišo .
48004024	Ditaba tšeo ke seswantšho . Basadi bao ke kgwerano tše pedi . E nngwe ke ya thaba ya Sinai e tswalelago bohlankeng ; ke yena Hagara eo .
48004025	Gobane Hagara ke Sinai thaba yela ya Arabia ; gomme e swana le Jerusalema wa bjale , gobane motse woo o bohlankeng le bana ba wona .
48004026	Ge e le Jerusalema wa magodimong wona ke mohumagadi , yena mmago rena bohle .
48004027	Gobane go ngwadilwe gwa thwe : Hlalala wena moopa o sa belegego . Hlalala o hlakele wena o sa tsebego mašoko a pelego ; gobane bana ba eo a dulago a nnoši ba atile go fetiša ba eo a nago le monna .
48004028	Gomme lena bana bešo le bana ba kholofedišo , le etša Isaka .
48004029	Gomme le bjale go sa etša mohla wola , ge eo a tswetšwego ka nama a tshwenya e a tswetšwego ka Moya .
48004030	Fela , Lengwalo le reng ? Le re : Raka molata eo le ngwana wa gagwe : gobane ngwana wa molata a ka se ke a ja bohwa le ngwana wa mohumagadi .
48004031	Gomme rena ge , ga re bana ba molata ; re bana ba mohumagadi .
48005001	Kriste o re lokololetše tokologo . Emang ge le tie , gore le se boele ditlemong tša bohlanka .
48005002	Sedio ! Nna Paulo ke le botša ke re : Ge le bolla , Kriste a ka se ke a le hola selo .
48005003	Ke buša ke hlatsela motho mang le mang e a bollago , ke re o swanetše go dira tšohle tše Molao o di bolelago .
48005004	Gomme ba le rego le lokafala ka Molao , le kgaogana le Kriste , le tlogile kgaugelo .
48005005	Ge e le rena , seholofelwa seo sa go re re lokafale , re se lebeletše ka Moya le ka tumelo .
48005006	Gobane mo go Kriste Jesu go bolla le go se bolle ga di kgone selo ; go kgona tumelo e dirago ka lerato .
48005007	Le be le wetše tsela e botse . Le šiteletšwa ke mang ge le sa hlwe le ekwa therešo ?
48005008	Wa go le thišiša ga se eo a le biditšego .
48005009	Komelwana e nyane e bediša bogobe ka moka .
48005010	Ge e le nna ke le botile Moreneng gore le ka se hlanoge ; gomme e a le ferekanyago o tlo rwala molato , le ge e ka ba mang le mang .
48005011	Gomme nna , bana bešo , ge ba re ke sa ruta lebollo , ke tlaišetšwang ? Ge go ka be go le bjalo , hleng kgopišo ya sefapano e ka be e fedišitšwe .
48005012	Bona bao ba go le ferekanya , ba leseng ba itshegake .
48005013	Gobane lena bana bešo , le bile ditšwe tokologo . Fela , a e se be tokologo ya go fa nama sebaka . Sa lena a e be go direlana ka lerato .
48005014	Gobane Molao ka moka o akaretšwa ka Lentšu le tee le le rego : Wa geno o mo rate ka mokgwa wo o ithatago ka wona .
48005015	Fela ge le lomana , le jana , le bone gore le se tlo fedišana .
48005016	Swarang tsela le išwa ke Moya , ke mo le tlogo lesa go phetha ditumo tša nama .
48005017	Tše nama e di dumago , di loša Moya ; gomme tše Moya o di dumago , di loša nama . Dilo tšeo di a ganana ; di le šitiša go dira se le se ratago .
48005018	Gomme ge le dumela go hlahliwa ke Moya , ga le sa bušwa ke Molao .
48005019	Mediro ya nama yona e pepeneneng ; ke tlhalo , le bootswa , le ditšhila , le bohlotlolo .
48005020	Ke go hlankela medimo , le boloi , le tlhoyano , le dintwa , le pefelo , le bogale , le ditshele , le bogarigari .
48005021	Ke mona , le polao , le botagwa , le bohori , le tše di swanago le tšeo , tše ke felago ke le botša bjalo ka ge ke le boditše kgale ka re : Ba ba dirago tše bjalo ba ka se je bohwa mmušong wa Modimo .
48005022	Dienywa tša Moya , tšona ke lerato , le lethabo , le molao ; ke go se fele pelo , le botho le bonolo , le potego le boleta , le boitshwaro .
48005023	Tše bjalo ga di ganwe ke Molao .
48005024	Gomme ba e lego ba Jesu Kriste ba kokotetše nama sefapanong gotee le ditumo le dikganyogo .
48005025	Ge re phela ka Moya , gona a re swareng tsela re išwa ke wona Moya .
48005026	Re se ke ra ba ba go kgantšha lefela , le ba go rumolana , le ba go tsebafelana .
48006001	Bana bešo , ge motho a tšhoga a wetše molatong , lena ba le lego ba Moya , le mo tsoše ka moya o bonolo ; gomme le lena le itote , gore le se wele molekong .
48006002	Hlatlolanang merwalo ; ke wona mokgwa wo le tlogo phetha molao wa Kriste ka wona .
48006003	Ge motho a ka itshema a re : Ke selo , mola e se selo , o a iphora .
48006004	Motho a a šetše modiro wa gagwe ; ke mo a tlogo retwa ka tša gagwe , e sego ka tša e mongwe .
48006005	Gobane motho ka o tee ka o tee o rwešwa morwalo e lego wa gagwe .
48006006	E a rutwago lentšu , a a fele a ntšha go tše botse ka moka , a abela eo a mo rutago .
48006007	Le se ke la timela ; Modimo ga a kwerwe . Se motho a se bjalago , ke sona se a tlogo se buna .
48006008	E a bjalago mo nameng ya gagwe , se a tlogo se buna nameng ke tshenyego . E a bjalago Moyeng , se a tlogo se buna Moyeng ke bophelo bjo bo sa felego .
48006009	A re se ke ra lapa go dira botse ; gobane ge re sa lesetše , re tlo buna ka lebaka la gona .
48006010	Bjale ge re sa na le lebaka , a re direng botse ; re bo direle batho bohle , gagolo re bo direle batho baborena ba tumelo .
48006011	Bonang bogolo bja mangwalo a ke le ngwaletšego ona ka seatla sa ka .
48006012	Batho bao ba ratago go kgahla batho ka tša nama , ke bona ba ba le gapeletšago ba re : Bollang , le gore ba se ke ba tlaišetšwa sefapano sa Kriste .
48006013	Gobane le bona ba go bolla , Molao ga ba o lotole . Ba rata ge le ka bolla , gore ba kgantšhe mebele ya lena .
48006014	Gomme nna , go ikgantšha a go be kgole le nna , ge e se go kgantšha sefapano sa Mong wa rena Jesu Kriste , yo lefase le mpapoletšwege ka yena , mme nna ka bapolelwa lefase .
48006015	Gobane mo go Kriste go bolla le go se bolle ga se selo ; se segolo ke go ba mmopša e mofsa .
48006016	Gomme ka moka ba ba tšeago ka tsela ya thuto ye , a khutšo le kgaugelo di ba okamele , bona Baisiraele ba Modimo .
48006017	Bjalo ge , go se ke gwa hlwa go eba e a ntapišago , gobane mmeleng wa ka ke na le mabadi a Morena Jesu .
48006018	Kgaugelo ya Mong wa rena Jesu Kriste a e be le meoya ya lena , bana bešo . Amene .
49001001	Paulo Moapostola wa Jesu Kriste ka mo Modimo a ratilego , ke ngwalela bakgethwa ba motseng wa Efeso , ba ba dumetšego Jesu Kriste .
49001002	Kgaugelo a e le tlele le khutšo ye e tšwago go Modimo Tata wešo le go Morena Jesu Kriste .
49001003	A go tumišwe Modimo Tatago Mong wa rena Jesu Kriste , e a re šegoafaditšego ka ditšhegofatšo tšohle tša Moya ka tša magodimong ka Kriste ,
49001004	ka mo a re kgethilego ka yena Kriste mola lefase le sešo la thewa , gore re be ba bakgethwa , ba ba se nago bosodi pele ga gagwe .
49001005	Ka lerato o re hlaoletše go ba bana ba gagwe ka Jesu Kriste , a ikgahletše go rata fao ,
49001006	gore go retwe letago la kgaugelo ya gagwe , ye a re gaugetšego ka yona ka yena Morategi ,
49001007	yo re bonego ka yena topollo ka madi a gagwe , yona tebalelo ya dikarogo ka lehumo la kgaugelo ya gagwe ,
49001008	ye a re humišitšego ka yona ka bohlale ka moka le ka tlhaologanyo ka moka ,
49001009	Ka go re tsebiša sephiri sa thato ya gagwe . Ke tšona tše a bego a di rata , a dula a di beile pelong ya gagwe ,
49001010	gore a tšweletše phethego ya mabaka , gore dilo tšohle tša legodimong le tša lefaseng a di hlatlaganye gore di bušwe ke yena Kriste ,
49001011	yena yo re lego bahlaolelwa go ja bohwa ka yena ka go ithatela ga yena Modiratšohle , Mophethamorero wa thato ya gagwe
49001012	gore ka yena go tumišwe letago la gagwe , ka rena re bego re holofetše go tla ga Kriste ,
49001013	yo le lena le mo dumetšego le kwele lentšu la therešo , yona Ebangedi ya go phološwa ga lena , la swaiwa ka Moya o mokgethwa , wo le bego le o holofedišitšwe ,
49001014	wo e lego yona peeletšo ya bohwa ya go re rena setšhaba sa gagwe re tlo lopollwa , gwa tlo retwa letago la gagwe .
49001015	Ke gona le nna , ge ke kwele ka mo le dumelago Morena Jesu , le ka mo le ratago bakgethwa ka moka ,
49001016	ga ke kgaotše go le lebogela , ge ke le gopola dithapelong tša ka ,
49001017	gore yena Modimo wa Mong wa rena Jesu Kriste , yena Raletago , a le fe Moya wa bohlale le wa go le utollela tsebo ya go mo tseba ;
49001018	a le fe mahlo a pelo e edišitšwego , gore le tsebe kholofelo ya bao a ba biditšego , le tsebe lehumo la letago la bohwa bja ba gagwe , la ba bakgethwa ,
49001019	le tsebe bogologolo bja maatla a gagwe a a dirago mo go rena ba re dumelago .
49001020	Ke ona maatla ao a tšweleditšego tiro ye a e kgonnego , maatla ao a bonetšego ge a tsoša Kriste bahung , a mo dudiša ka letsogong le letona la gagwe kua magodimong ,
49001021	a mo phagamiša godimo ga babuši bohle le ba maatla bohle le maina ohle a kago bolwa , e sego a lebakeng leno fela , le a lebakeng le le tlogo tla .
49001022	Gomme dilo tšohle o di beile ka tlase ga maoto a gagwe , a mmea a ba hlogo ya phuthego tšohle dilong tšohle .
49001023	Phuthego ya ba mmele wa gagwe mo go tlalago yena Motlalatšohle go bohle .
49002001	Le lena ba le bego le hwetše dikarogong le dibeng , o le phedišitše ,
49002002	le be le ile le tšona ka mokgwa wa lefase leno , le bušwa ke mmuši wa mmušo wa sebakeng , ke moya wo mehleng yeno o dirago ka maatla mo baneng ba go se kwe .
49002003	Le rena ka moka re be re ile le bona ka dikganyogo tša nama ya rena , re sa dira se se bego se ratwa ke nama le maikwelo a rena , re sa le bana ba ba swanago le ba bangwe bao ba ba tswaletšwego go tlo galefelwa .
49002004	Gomme Modimo , yena mohumi wa dikgaugelo , o re ratile ka lerato le legolo la gagwe .
49002005	Le rena ba re bego re hwetše dikarogong , o re phedišitše gammogo le Kriste . Le baphološwa ka kgaugelo .
49002006	Le rena o re tsošitše a re dudiša mo go tša magodimong ka Jesu Kriste .
49002007	E be e le gore mehleng e tlogo tla a bonagatše lehumo le legologolo la kgaugelo ka botho bja go re tlela ka yena Kriste Jesu .
49002008	Le baphološwa ka kgaugelo ka tumelo ; ga la ka la iphološa ; e fo ba mpho ya Modimo .
49002009	Ga la ka la e bona ka mediro , gore go se be le e a kago itumiša .
49002010	Re babopša ba gagwe bao ka Kriste ba bopetšwego mediro e botse , ye Modimo a e buletšego tsela gore e be ye re tlogo ya ka yona .
49002011	Bjale le se ke la lebala gore ka nama le be le le bantle kgale ; ba lebollo la go dirwa ka diatla nameng , ba re le ba go se bolle .
49002012	Le se lebale gore lebakeng leo le be le se na Kriste ; le be le se ba mmušo wa Isiraele ; Le be le se ba dikgwerano tša dikholofedišo ; le be le phela lefaseng le se na kholofelo , le se na Modimo .
49002013	Bjale lena ba le bego le le kgole , le batameditšwe ka Kriste Jesu , ka madi a Kriste .
49002014	Ke yena mokhutšiši wa lena ; ba e bego e le ba babedi , o ba dirile batee , a phušola leboto le le bego le thibile ,
49002015	a tloša bonaba , a le nameng a fediša Molao wa ditaelo tša mekgwa , gore ba e bego e le ba babedi a ba dire mmopo o tee , e be motho e mofsa ka yena , ya ba gona go tliša khutšo .
49002016	Ya ba gona go boelanya ba e bego e le ba babedi , mme ya ba mmele o tee ; a ba boelanya le Modimo ka sefapano , a bolaya bonaba ka sona .
49002017	A re go tla , a tsebatša Ebangedi ya khutšišo mo go lena ba kgole ; le bao ba kgauswi a ba tsebiša yona khutšišo .
49002018	Gobane ka yena re buletšwe tsela bohle bobedi bja rena ; ra batamela Tata wešo ka Moya o tee .
49002019	Bjale ga le sa le mathoko le badiiledi ; le ba selete se tee le bakgethwa , le bana ba gae , le bana ba Modimo .
49002020	Le agišitšwe godimo ga motheo wa Baapostola le Baporofeta , mo lebje le le thekgilego e lego yena Jesu Kriste .
49002021	Moago ka moka o ema ka yena , o katologa ka yena ya ba Ntlokgethwa Moreneng .
49002022	Ka yena le kgotlagantšwe le ba bangwe , la ba boago bja Modimo Moyeng .
49003001	Ke ka baka leo nna Paulo ke lego mogolegwa wa Jesu Kriste ka baka la lena bantle .
49003002	Ge e le tša bolaki , bjo ke bo filwego ka baka la lena , le di kwele ; ke ra bolaki bja kgaugelo ya Modimo .
49003003	Le kwele gore tše e bego e le thopa , ke di tsebišitšwe ka kutollo , ka mo nkilego ka le ngwalela ka boripana .
49003004	Moo , ge le bala , le ka lemoga gore thopa ya Kriste ke a e tseba .
49003005	Ke thopa ye e bego e sešo ya tsebišwa bana ba batho ba mabaka a mangwe ka mokgwa wo wa ge e utollelwa Baapostola ba bakgethwa le Baporofeta ka Moya mehleng yeno .
49003006	Ke yona thopa yeo ya go re bantle le bona ke baji ba bohwa , le bona ke ditho tša mmele o tee le rena , le bona ba lebanwe ke dikholofedišo ka Kriste Jesu , ka Ebangedi .
49003007	Ke yona Ebangedi ye nna ke lego motseta wa yona ka neo ya kgaugelo ya Modimo , ye ke e filwego ka tiro ya maatla a gagwe .
49003008	Nna , ke lego e monyenyane go bakgethwa bohle , ke seditšwe ka kgaugelo ye ya go re bantle ke ba anegele Ebangedi ya lehumo le le sa latišegego la Kriste ;
49003009	e be go ba bonegela bohle gore ba bone pušo ya thopa ya Modimo , ye e bego e utilwe go tloga mehleng ya kgalelele , e le thopa ya Modimo Mohlodi wa tšohle ka Jesu Kriste ,
49003010	ya go re mehleng yeno bohlale bja Modimo bja mehutahuta bo tsebje ke babuši le ba maatla ka tša magodimong ka phuthego .
49003011	Gore go phethege tše a bego a rerile go di dira ka Jesu Kriste Mong wa rena .
49003012	Ka yena re na le mafolofolo , re na le botseno re holofetše , re dumetše yena .
49003013	Ke ka baka leo ke le rapelago gore le se ke la lapišwa ke ditlaišego tša ka di nkwetšego ka baka la lena , tše le kago kgantšha tšona .
49003014	Ke tšona tše di nkhunamišago ka matolo , ke khunamela Tatago Mong wa rena Jesu Kriste ,
49003015	yena tlhago ya botate bjohle bjo bo kago bolelwa legodimong le lefaseng .
49003016	Gore ka lehumo la letago la gagwe a le fe go tielela maatla mothong wa teng ka Moya wa gagwe .
49003017	Gore Kriste a age dipelong tša lena ka tumelo , le be ba ba tsemilego medu leratong .
49003018	Ke mo le tlogo kgona go lemoga lerato la Kriste , bophara bja lona , le botelele bja lona , le go iša ga lona , le go phagama ga lona ; la di lemoga le bakgethwa bohle .
49003019	Ke mo le tlogo tseba lerato la Kriste ge e le lebalatsebo , la tlatšwa botlalomoka bja Modimo .
49003020	Gomme yena a kgonago go dira tše di fetišago kgolekgole tše re di kgopelago , le tše re di naganago , ka maatla a a dirago mo go rena ,
49003021	a a retwe phuthegong ka Kriste Jesu ke ba meloko yohle ya mehleng ya neng le neng . Amene .
49004001	Ke a le rapela ge nna mogolegwa Moreneng , ke re swarang ka tsela ye e swanetšego se le bileditšwego sona ,
49004002	le ye ka go ikokobetšamoka , le ka boleta , le ka go se fele pelo , le kwana ka lerato .
49004003	Le phegelele go tielela boteeng bja moya , setlemo e le kagišo .
49004004	Mmele ke o tee , bjalo ka ge go bitšwa ga lena e le go biletšwa kholofelo e tee .
49004005	Mong wa rena ke o tee , tumelo ke e tee , kolobetšo ke e tee .
49004006	Modimo ke o tee , yena Ragobohle , Kokamabohle , Modirakabohle mo go bohle .
49004007	E mongwe le e mongwe wa rena o seditšwe ka kgaugelo , ka tekanyo ya ba mo Kriste a re neilego ka gona .
49004008	Gobane go itšwe : O rotogetše kua godimo , a thopolla mathopša , a nea batho dineo .
49004009	Ge go thwe : O rotogile , ke go reng ? A ga se go re o be a fologetše dibakeng tša tlasetlase tša lefase ?
49004010	Mofologi yo ke yena a rotogetšego godimo ga magodimo ohle , a ba Motlalagohle .
49004011	Gomme ke yena a neilego dineo , ba bangwe ya ba baapostola , ba bangwe ya ba baporofeta , ba bangwe ya ba bagoeledi , ba bangwe ya ba badiši le baruti ,
49004012	ya ba go hlamiša bakgethwa gore ba kgone go direla phuthego , gore mmele wa Kriste o agišwe ,
49004013	gore rena ka moka re be re fihlele botee bja tumelo le bja tsebo ya go tseba Morwa wa Modimo , re fihlele senna ka botlalo , le bogolwane bja go lekanela botlalo bja Kriste .
49004014	Re se ke ra hlwa re le bana , batho ba go fo gapagapiwa le go tšewatšewa ke phefo e ngwe le e ngwe ya thuto ka go foraforetšwa ke batho , re gokwa ke maano a go re aroša .
49004015	Re be ba therešo leratong , mme re fele re tielela dilong tšohle , re le ditho tša Kriste , e lego yena hlogo ,
49004016	Hlogo e bušago mmele wohle , e kopanyago ditho tšohle tša holana , setho sa dira modiro wa sona wo o se lebanego , sa phediša mmele sa o bopa , sa o agiša ka lerato .
49004017	Bjale , se ke se bolelago , se ke se tiišago Moreneng ke go re : Le se ke la etša bantle ba ba swerego tsela ba šilofetše dipelong tša bona .
49004018	Ba fifetše tlhaologanyo , ba tlogelane le bophelo bja Modimo , e le ba go se tsebe , dipelo tša bona di thatafetše .
49004019	Ba reteletše ba ineela bohlotlolo , ba dira tša ditšhila ba ile le dikganyogo .
49004020	Gomme lena ga le bjalo ; le ithutile go tseba Kriste .
49004021	Mme le ithutile ruri , la rutega ka yena , la bona ge therešo e le mo go Jesu .
49004022	Ke gona apolang tše e lego tša tsela ya kgale , tša motho e motala , e a senyegago a forilwe ke dikganyogo .
49004023	Sa lena a e be go mpshafatšwa moyeng wa dipelo tša lena .
49004024	Le apare motho e mofsa , e a bopetšwego go etša Modimo go lokeng le kgethegong ya makgonthe .
49004025	Ke gona apolang maaka ; ge le boledišana le bolele therešo , gobane re ditho seng sa rena .
49004026	Ge le galefa le se ke la senya ; a letšatši le se dikele le sa galefile .
49004027	Mme le se ke la šuthela Diabolo sebaka .
49004028	E a utswitšego a se ke a hlwa a utswa ; a a kgothale a dire tše botse ka diatla tša gagwe , a tle a be le tše a kago abela mohloki .
49004029	Melomong ya lena go se ke gwa tšwa lentšu le lebe ; a go tšwe le bolo la go iša kagišo mo e hlaelago , le iše tšhegofatšo go ba ba le kwago .
49004030	Le se ke la nyamiša Moya o mokgethwa wa Modimo , wo le swailwego ka wona la swaelwa tšatši la topollo .
49004031	Tše e kego ke sekgoro , le bonaba , le mašata , le maroga , a di be kgole le lena , le bobe bjohle .
49004032	Sa lena a e be go dirana ka botho le ka bonolo , le go gaguelana bjalo ka ge Modimo le yena a le gaugetše ka Kriste .
49005001	Ke gona bang baetši ba Modimo bjalo ka bana ba ba rategago .
49005002	Le tšee ka tsela ya lerato , bjalo ka Kriste ge yena a le ratile , a ikgafa ka baka la lena , a itira seloba le sedimo sa go kgahla Modimo .
49005003	Ge e le bootswa , le ditšhila ka moka , le megabaru , tše bjalo le go bolelwa di se ke tša bolelwa mo go lena ; ke sona se se swanetšego bakgethwa .
49005004	Le tša dihlong di se ke tša ba gona , le dipolelo tša bošilo , le metlae e sa lokago . A go atiše go kwala tebogo .
49005005	Le fele le tseba gore e ka ba seotswa , le ge e le wa ditšhila , goba wa megabaru — gobane wa megabaru o direla medimo e šele — bohle bao ga ba na kabelo mmušong wa Kriste le wa Modimo .
49005006	Le se ke la forwa ke motho ka dipolelo tša lefela ; gobane ke tše bjalo bana ba go se dumele ba ikobelago kgalefo ya Modimo ka tšona .
49005007	Ke gona le se ke la gwerana le ba bjalo .
49005008	Gobane kgale le be le le leswiswi ; bjale gomme le seetša Moreneng . Swarang tsela boka bana ba seetša .
49005009	Gobane seenywa sa seetša se mo bothakgeng ka moka le go lokeng le therešong .
49005010	Lekang go hlatha se se kgahlago Morena .
49005011	Le se ke la gwerana le ba mediro ya leswiswi ye e sa tšweletšego dienywa tša selo ; sa lena a e be go e sola .
49005012	Gobane tše ba di dirago kutamong , le go di bolela go leša dihlong .
49005013	Gomme tšeo ka moka ge di solwa , di bonegelwa ke seetša ; gobane ka moka tše di bonegelwago di tšwela seetšeng .
49005014	Go bolelwa tšona ge go thwe : Phakgama Morobadi , o tsoge bahung ; mme Kriste o tlo go ediša .
49005015	Ke gona phakgamelang go swara tsela ka go itota ; le se etše mašilo , le etše bahlale .
49005016	Le thakanele sebaka se botse ; gobane mehla yeno ke e mebe .
49005017	Lesang ge go ba mašilo ; sa lena e be go hlatha se Modimo a se ratago .
49005018	Le se ke la boiwa ke sedila ; ke mo go tšwago bohlola . Sa lena e be go tlala Moya ,
49005019	le fele le boledišana ka dipsalme le ka difela le ka dikopelo tša Moya ; le opelele Morena le mminele ka dipelong tša lena .
49005020	Ka mehla le leboge Modimo Tata wešo ka Leina la Mong a rena Jesu Kriste ka baka la tšohle .
49005021	Le be ba go ipoetša ka go godišana le le ba go boifa Modimo .
49005022	Lena basadi , le be ba ba kwago banna ba lena , bjalo ka ge le ekwa Morena .
49005023	Gobane monna ke hlogo ya mosadi , bjalo ka ge Kriste e le yena hlogo ya phuthego , e le yena Mophološi wa mmele wa gagwe .
49005024	Bjalo ka ge phuthego e ekwa Kriste , le basadi ba kwe banna ba bona dilong ka moka .
49005025	Lena banna , ratang basadi ba lena , bjalo ka ge Kriste a ratile phuthego , a ikgafa ka baka la yona ,
49005026	a e dira e kgethwa , a e hlatswa ka tlhatso ya meetse a nago le lentšu ,
49005027	Gore a ipolele phuthego e nago le letago , e se nago senyalo le lengalatsepa le tše bjalo , phuthegokgethwa e se nago bosodi .
49005028	Gomme banna a ba tsebe ge go ba swanetše ge ba rata basadi ba bona , ka mokgwa wo ba ratago mebele ya bona ka wona . Ge monna a rata mosadi wa gagwe ke gona ge a ithata .
49005029	Ga go motho e a kilego a hloya mmele wa gagwe ; se motho a se dirago ke go o fepa le go o babalela ; le Kriste o dira phuthego ka mokgwa woo .
49005030	Gobane re ditho tša mmele wa gagwe , re ba nama ya gagwe , re ba mašapo a gagwe .
49005031	Ka baka leo motho o tlo tlogela tatagwe le mmagwe , a gomarela mosadi wa gagwe , gomme ka babedi ba tlo ba nama e tee .
49005032	Sephiri se ke se segolo ; ge ke se bolela ke ra Kriste le phuthego .
49005033	Ke fetša ka go re : Mang le mang a rate mosadi wa gagwe ka mokgwa wo a ithatago ka wona ; gore mosadi yena a boife monna .
49006001	Lena bana ! Kwang batswadi ba lena Moreneng , gobane ke gona go loka .
49006002	Godiša tatago le mmago , ke wona molao wa pele o nago le kholofedišo ya go re :
49006003	O tle o be le mahlatse , o phele galelele lefaseng .
49006004	Le lena botatagobana ! Le se ke la befediša bana ba lena ; sa lena a e be go ba etetša ka go ba ruta le go ba eletša tša Morena .
49006005	Lena bahlanka ! Ba e lego beng ba lena ka thoko ya mmele le ba kweng ka poifo le ka tšhogo le ka pelo-thereši bjalo ka ge le ekwa Kriste .
49006006	E se be go ba hlankela mahlong ka mokgwa wa bakgahlabatho ; a e be ka mokgwa wa bahlanka ba Kriste ba ba dirago thato ya Modimo ka pelo e ratago .
49006007	Le ba hlankele ka go ithapa , eke le direla Morena , e sego batho .
49006008	Le tsebe gore se botse se motho a kago se dira , se tlo mmoela se etšwa go Modimo , le ge e le mohlanka , le ge e le mohunologi .
49006009	Le lena beng ba bona , le ba dire ka mokgwa woo : Le lese go kgalema ; le fele le tseba gore mong wa lena le wa bona o kua legodimong ; gomme Yena ga a bebe motho .
49006010	Bjale bana bešo ! Nke ke fetše ka go re : Tiang Moreneng le thateng ya maatla a gagwe .
49006011	Aparang ditlhamo tšohle tša Modimo , gore le kgone go fenya dipogo tša Diabolo .
49006012	Gobane tlhabano ya rena ga se ya go lwa le madi le nama ; re lwa le mebušo le ba maatla le balaolamafase ba leswiswi ; re lwa le meoya ya bobe e lego sebakeng sa godimo .
49006013	Ke gona itlhameng ka marumo ohle a Modimo , gore ka mohlamobe le kgone go phema , le šale le eme le fentše tšohle .
49006014	Emang ge le itlemile matheka ka therešo , le apere sephemasefega sa toko ,
49006015	dinaong le dule le itlemeletše go phafogela Ebangedi ya khutšo .
49006016	Gagologolo le sware kotse ya tumelo , ye le kgonago go tima mesebe e tšhumago ya yena e mobe ka yona .
49006017	Le rwale kefa ya phologo , le sware tšhoša ya Moya e lego lentšu la Modimo .
49006018	Le be barapedi ba go tliša dithapelo tšohle le kgopelo tšohle ka mabaka ohle ka Moya ; modiro woo le o phakgamele ka go kgotlelela ruri , le ka go rapelela bakgethwa ka moka .
49006019	Le nna le nthapelele , gore ge ke ahlama molomo ke fiwe lentšu , gore phihlo ya Ebangedi ke e kwalakwatše ka mafolofolo ,
49006020	ke le motseta wa yona ke tlemilwe , gore ke e hlatsele ka mafolofolo , ka mo go ntshwanetšego ge ke bolela .
49006021	Tša bophelo bja ka , le tše ke di dirago , go rata gore le di tsebe . Le tlo di tsebišwa ke Tigiko ngwana borena morategi , modiredi e a botegago Moreneng .
49006022	Ke mo rometše go lena ka baka lona leo gore le tsebe tša bophelo bja rena , a homotše dipelo tša lena .
49006023	Khutšo a e be le lena bana bešo , le lerato le nago le tumelo , le le tšwago go Modimo Tata wešo le go Morena Jesu Kriste .
49006024	Kgaugelo a e tlele bohle ba ba ratago Mong wa rena Jesu Kriste ba sa thiše . Amene .
50001001	Paulo le Timotheo bahlanka ba Jesu Kriste , re ngwalela ba e lego bakgethwa ka Kriste Jesu ba lego motseng wa Filipi , le balebeledi le badiredi .
50001002	Kgaugelo a e le tlele le khutšo e tšwago go Modimo Tata wešo le go Morena Jesu Kriste .
50001003	Ke leboga Modimo wa ka ka mehla ge ke le gopola .
50001004	Dithapelong tša ka ka moka ke le rapelela , ka moka ga lena , ke thabile ;
50001005	ke thabela kgopu yeo le e tšeago modirong wa Egangedi go tloga letšatšing la pele go fihla lehono .
50001006	Gomme se ke se holofetšego ke gore e a thomilego modiro woo o botse go lena , o tlo o phetha , gwa tlo ba gwa fihla letšatši la Jesu Kriste .
50001007	Go ntshwanetše ge ke le gopola ka mokgwa woo ka moka ga lena ; ka gobane ke na le lena mo pelong ya ka , ke tlemilwe ke le bjalo , ke le wa go lwela Egangedi le go e tiiša ; mme lena le batee le nna ka go gaugelwa .
50001008	Gobane Modimo ke hlatse ya ka ka mo ke le hlolegetšwego ka moka ga lena ke le ratile boka Jesu Kriste .
50001009	Gomme se ke se kgopelago ke gore lerato la lena le fele le tlala le eya le na le tsebo le temogo ya ruri ,
50001010	gore le tsebe go hlaologanya bolo le bobe , gore le be basekegi bailabosodi , go be go tle letsatsi la Kriste .
50001011	Le be ba ba tletšego kenyo tša toko ya Jesu Kriste , tše Modimo a tlogo retwa a tumišwa ka tšona .
50001012	Bana bešo ! Ke rata ge le tseba gore tše di ntiregetšego di thušitše gagologolo go tšweletša Ebangedi pele .
50001013	Mo ngwakong ka moka wa kahlolo , le go ba bangwe , gwa ba gwa bonala ge ditlemo tša ka e le tša ga Kriste .
50001014	Ba bantši ba bana ba borena Moreneng ba tšea kholofelo ka ditlemo tša ka , ba napa ba tlema pelo ba tiišetša go bolela lentšu ba sa boife .
50001015	Ba bangwe ge ba dira ka mona le ka kgang , ba bangwe gona ba kwatša tša Kriste ka pelo e bolo .
50001016	Bao ba go bolela Kriste ka lerato , ba tseba ge ke beetšwe go emela Ebangedi .
50001017	Ge e le bao ba dikgang , ge ba bolela Kriste ga ba hloke mamenemene , ba ela go nthatafišetša ditlemo , e tle e be tlaišego .
50001018	Gomme e tlo bang ? Tabakgolo ke ge Kriste a bolelwa . Ge a ka bolelwa ka bomenetša , le ge a ka bolelwa ka therešo , nna ke thabela ge a bolelwa ; gomme ke tlo fela ke thabela fao .
50001019	Gobane nna ke tseba gore ka dithapelo tša lena , le ka go thekgetšwa ke Moya wa Jesu Kriste , dilo tše di tlo nkiša phologong .
50001020	Ke sona se ke se hlologetšwego , se ke se holofetšego ke se na maseme , ke na le mafolofolo a go re ka mehla le lehono Kriste a godišwe ka tše di diregelago mmele wa ka , e ka ba bophelo , e ka ba lehu .
50001021	Gobane mo go nna go phela ke Kriste , go hwa ke leruo .
50001022	Gomme ge go phela go ka tšweletša seenywa sa modiro wa ka , gona ga ke tsebe se nkago itlhaolela sona .
50001023	Ke sa farafarwa ke tše pedi : Ke na le tlhologelo ya gore ke tloge ke yo ba le Kriste , gobane ke sona se se kago phala tšohle kgole .
50001024	Fela , go dula nameng ke se se tlogo hola bolena .
50001025	Ka go holofela moo ke tseba gore ke tlo dula , ka dula ke le wa go le tšweletša pele ka moka ga lena , gore le thabe tumelong .
50001026	Gore ge ke boetše go lena ke le wa lena , ditumišo tša lena e tle e be tše di tletšego re le ba Kriste Jesu .
50001027	Tabakgolo ke gore le phedišane ka mokgwa o loketšego Ebangedi ya Kriste , gore ge nka tla ke le bone ; ge nka se tle , ke kwe tša lena ge le eme le le ba moya o tee , ba pelotee , le tšea kgopu le hlabanela tumelo ya Ebangedi .
50001028	Le se na mo le kago tšhoga baganyetši , bao go ganetša ga bona e lego bohlatse bja gore ba a lahlega , go lena ya ba bohlatse bja phološo , di etšwa go Modimo .
50001029	Gobane ka baka la Kriste le tlo ba le seditšwe ka kgaugelo , e se ya go mo dumela fela , e le kgaugelo ya go tlaišwa ka baka la gagwe .
50001030	Ke mo le tlogo lwa ntwa ye le e bonego ka nna , ye le kwago ba mpolela ka yona mehleng yeno .
50002001	Ge go sa na le keletšo ka Kriste , le ge e le kgothatšo ya lerato , le ge e le go kwana ka Moya , le ge e le pelonolo le kgaugelo ,
50002002	gona tlatšang lethabo laka , le be ba ba kwanago kgopolong le leratong le pelong le menaganong .
50002003	Le se ke la dira selo ka kgang le ka go nyaka go retwa . Sa lena a e be go ipoetša le go phalana go godišaneng .
50002004	Motho a se ke a šetša tša go ikhola ; a a šetše tša go hola ba bangwe .
50002005	Kgopolo ye e swanetšego go ba mo go lena , ke yeo e bego e le go Kriste Jesu .
50002006	Eo , a le ka lebopo le Modimo a lego ka lona , a se re : go swana le Modimo go mo ana hlogo .
50002007	A upša a itlhakola , a tšea lebopo la mohlanka , a ba e a swanago le batho , a hwetšwa e le motho ka sebele ,
50002008	a ikokobetša a ba e a kwago le go iša lehung , lehung la sefapanong .
50002009	Ke ka baka leo Modimo a mo godišitšego gagolo , a mo setša ka Leina le le fetago maina ohla ,
50002010	gore Leineng la Jesu go khuname matolo ohle a ba lego kua legodimong le mo lefaseng le ka tlase ga lefase ;
50002011	maleme ohle a dumele a re : Jesu Kriste ke yena Morena , mme ya tlo ba go reta Modimo Tatagwe .
50002012	Ke gona , Baratwa ba ka , ge ka mehla le bile ba ba kwago , e se mola ke na le lena fela . Le le ba ba kwago gagolo bjale ke le kgole le lena ; phološo ya lena e phegeleleng ka poifo le ka tšhogo .
50002013	Gobane Modimo ke yena a dirago tšohle mo go lena , ke yena a le dirišago se se mo kgahlago .
50002014	Dirang tšohle go se na go duma-duma le go belaela .
50002015	Gore le be ba ba se nago bosodi le lengalatsepa , le be bana ba Modimo ba ba se nago senyalo le le gare ga bakgopo le bahlanogi ba mehla yeno , bao — Le le mo gare ga bona — Le kago bonega bjalo ka dietša lefaseng ,
50002016	ge le gomarela Lentšu la bophelo , gore ka tšatši la Kriste ke kgone go tumišega ka go thwe ga nka ka kitimela lefela , ga nka ka itapišetša lefela .
50002017	Gomme le ge madi a ka a ka tšhollwa ka etša sedimo ke direla tumelo ya lena , moo ke a thaba , ke thaba le lena bohle .
50002018	Bjale le lena thabang , le thabe le nna .
50002019	Ka go tseba Morena Jesu ke holofela gore ke tlo tloga ke roma Timotheo a tla go lena , gore le nna ke we pelo ge ke ekwa ka mo go dutšego le lena ka gona .
50002020	Gobane ga ke na yo mongwe yo pelo ya gagwe e kwanago le ya ka , e a kago etša yena Timotheo ka go hlokomela ditaba tša lena ka pelo .
50002021	Gobane batho ka moka ba inyakela tša bona ; ga ba nyake tša Kriste Jesu .
50002022	Ge e le yena Timotheo ke mo tseba go botega , gobane mola re le modirong wa Ebangedi , o be a etša ngwana ge a dirišana le tatagwe .
50002023	Ke yena yo ke holofetšego go mo roma ka pela ge ke bona ka mo ditaba tša ka di yago ka gona .
50002024	Se ke se holofetšego ka Morena , ke gore le nna nka se diege go tla go lena .
50002025	Ke hweditše ge go swanetše ge ke le romela Epaforodito , e lego ngwanešo le modiriši wa ka le mohlabani , e lego motseta wa lena wa go tla a ntirela mo ke bego ke hloka .
50002026	O le hlologetšwe lena ka moka ; se se mmelaetšago ke ge le kwele gore o a babja .
50002027	Ka kgonthe o be a babja , a le kgauswi le go hwa : Modimo a mo gaugela ; ya ba go gaugela nna , gore manyami a ka a se tlo tlala ka a mangwe gape .
50002028	Bjale ke akgofile ka mo roma , gore le thabe ge le buša le mmona ; mme nna nyamo ya ka ya fokotšega .
50002029	Mo amogeleng Moreneng ka lethabo le le tletšego ; gomme banna ba ba bjalo le ba godiše .
50002030	Gobane ge a batametše lehu , e be e le ka baka la modiro wa Kriste ge a sa re selo ka bophelo bja gagwe , a ntirela ka tše lena le šitilwego go mpabalela ka tšona .
50003001	Ke sa iša pele , bana bešo ! Ke re : Thabang Moreneng ! Nna ga ke itšimeletše go boeletša tše ke di ngwadilego ; a e be go le tiiša .
50003002	Bonang dimpša tšeo ; badirabobe bao ; bonang baitshegakanyi bao .
50003003	Gobane bona babolodiruri ke borena ba re direlago Modimo Moyeng , ra kgantšha Kriste Jesu , re sa bote tša nama .
50003004	Go bota tša nama go nna go ka be go kgona go ba gona ; gobane bona ba rego ba ka bota nama , nna ke ba phadile .
50003005	Ke boloditšwe ka letšatši la seswai ; ke wa setšhaba sa Isiraele ; ke wa moloko wa Benyamini ; ke Mohebere ka letswalo ; Mofarisei ka Molao .
50003006	Ge ke tlaišitše phuthego e be e le go fišegelwa tšona tšeo ; tokong ya Molao ke be ke sa solege .
50003007	Fela , tše ke bego ke re ke leruo , ke di bone ge e le tshenyegelo ge ke di bapetša le se Kriste a lego sona .
50003008	Gomme le bjale ke sa tiiša ke re ke tshenyegelo , ge ke di bapetša le bogolo bja tsebo ya go tseba Jesu Kriste mong wa ka ; ka baka la gagwe ka re : Tšeo ka moka ke tshenyegelo ; ka re : Ke maudi fela , gore ke tle ke hume ka Kriste ,
50003009	Ke tle ke hwetšwe ke le wa gagwe , ke se na toko ya ka e tlago ka Molao , ke na le toko ka ge ke dumetše Kriste , toko ye ke e filwego ke Modimo ka baka la tumelo ,
50003010	ka mo tseba , ka tseba le maatla a tsogo ya gagwe , le go kopana nae mahlokong a gagwe , ke eba wa go tlo swana nae lehung la gagwe ,
50003011	e le gore le nna ke fihlele go tlo tsoga bahung .
50003012	Ga se gore ke šetše ke di hweditše ka ba e a phethegilego ; se ke se dirago ke go di hlomara gore ke be ke di thope ; ke thope tšona tšeo Kriste a nthopetšego tšona .
50003013	Bana bešo ! Nna ga ke itsheme gore ke šetše ke thopile .
50003014	Se se lego gona sese : Ke lebala tša kua nthago ; ke obelela tša kua pele ; ke kganyelela boyo , mo go lego mphapahlogo wa ba go biletšwa kua legodimong ke Modimo ka Jesu Kriste .
50003015	Ka moka ba re lego baphethegi , a re be le kgopolo yeo . Ge le ka ba le kgopolo e šele , gona Modimo o sa tlo le utollela se e lego taba .
50003016	Tabakgolo ke gore mo go tše re di fihletšego , re iše pele ka yona tsela e tee , re le batee kgopolong .
50003017	Bana bešo ! Bang baetši ba ka ; le bone bao ba swerego tsela ba tšea ka mohlala wa rena .
50003018	Gobane ba bantši ba iketše ; bao ke ba boletšego gantši mo go lena ; le bjale ke ba bolela ka go lla , ke re : Ke manaba a sefapano sa Kriste .
50003019	Bofelo bja bona ke go lahlega ; modimo wa bona ke mpa ; ba kgantšha tša dihlong ; megopolo ya bona e ile le tša lefase .
50003020	Ge e le rena , gagešo ke magodimong ; le Mophološi Morena Jesu Kriste re mo lebeletše re re o tlo boa gona .
50003021	Mebele ya rena ye e nyatšegago ye , o tlo e fa lebopo le šele , ya tlo swana le mmele wa gagwe wa letago ; ke tše a tlogo di dira ka maatla ao a kgonago go buša tšohle ka ona .
50004001	Ke gona , bana bešo , lena baratwa ba ke ba hlologetšwego , ba le lego lethabo la ka le mphapahlogo wa ka , emang le tie Moreneng ka mokgwa woo , lena baratwa ba ka .
50004002	Ke eletša Ebodia , le Sintike ke a no eletša , ke re ba kwane Moreneng .
50004003	Ee , le wena o lego modiriši wa ka wa makgonthe , ke go kgopela gore basadi bao o ba boelanye ; ke bona ba bego ba ema le nna ba nthuša modirong wa Ebangedi , ba na le Klemensi le ba bangwe badiriši ba ka , bao maina a bona a lego pukung ya bophelo .
50004004	Thabang Moreneng ka mehla ! Ke boela ke re : Thabang !
50004005	Boleta bja lena a bo tsebje bathong bohle . Morena o kgauswi .
50004006	Le se ke la belaela selo . Mo go kago ba le tše le di nyakago , le di tliše pele ga Modimo ka kgopelo le ka thapelo e nago le tebogo .
50004007	Gomme khutšo ya Modimo , ye e fetago tlhaologanyo yohle , a e boloke dipelo tša lena le kgopolo tša lena go Kriste Jesu .
50004008	Banabešo ! Ke fetša ka go re : Išang megopolo le tše e lego therešo , le tše e lego bokwala , le tše e lego toko , le tše e lego pelothereši , le tše di yago ka lerato , tša tumo e botse , tše e lego bolo , tše di kago ratiwa , e be tšona le di naganago .
50004009	Le dire tše le di rutilwego la di amogela , la kwa tšona ; tše le bonego nna ke di dira , dirang tšona ; gomme Modimo wa khutšo o tlo ba le lena .
50004010	Ke thabile gagolo Moreneng ge le phafogetše gape go nkgopola , le ge le sa ka la lesa go nkgopola ; eupša le hlokile sebaka .
50004011	Ge ke realo ga se gore ke bega tšhego ; nna ke ithutile go kgolwa ke tše ke nago le tšona .
50004012	Bobotlana ke a bo tseba ; le motlalo ke a o tseba . Ke tlwaetše tšohle , ka ba go hora le go kwa tlala ; e ka ba go tlalelwa ke dilo , e ka ba go di hloka .
50004013	Ke kgona tšohle ka eo a mphago maatla , yena Kriste .
50004014	Gomme le dirile gabotse ge le nthwadiša ditlaišego tša ka .
50004015	Le lena Bafilipi le a tseba , gore mola mathomong a modiro wa Ebangedi , ge ke tloga moo Matsedonia , go be go se phuthego e nngwe e bego e balelana le nna matseno le matšo a dineo , ge e se lena .
50004016	Gobane mola ke le motseng wa Thesalonika , ga se gatee , ke gabedi le nthomela tše ke bego ke di hloka .
50004017	Ge ke realo ga se gore ke inyakela dineo ; se ke se nyakago ke seenywa se se tlo go tlatša palo ya tše di tšwago go lena .
50004018	Ke di amogetše tšohle , mme ke hwetša e le tše ntši , di ntlaletše ge tše di tšwago go lena ke di amogela go Epaforodito , e le seorelo se monate , e le sebego se se rategago , se se kgahlago Modimo .
50004019	Gomme Modimo wa ka o tlo tlatša mo lena le kago hloka , ka ge e le yena mohumi wa letago ka Kriste Jesu .
50004020	Yena Modimo Tata wešo a a retwe go iša mehleng ya neng le neng . Amene .
50004021	Dumedišang bakgethwa ka moka ba Kriste Jesu . Bana bešo ba ke nago nabo ba a le dumediša .
50004022	Bakgethwa bohle ba a le dumediša , gagolo ba ngwako wa Kesara .
50004023	Kgaugelo ya mong wa rena Jesu Kriste a e be le lena ka moka . Amene .
51001001	Paulo Moapostola wa Jesu Kriste ka thato ya Modimo , le Timotheo ngwanešo .
51001002	Re ngwalela bana bešo ba bakgethwa ba tumelo ba motseng wa Kolose . Kgaugelo a e be le lena le khutšo e tšwago go Modimo Tata wešo le go Morena Jesu Kriste .
51001003	Modimo Tata go Mong wa rena Jesu Kriste re mo leboga ka mehla ge re le rapelela ,
51001004	ka ge re kwele tša tumelo ya lena le dumetše Jesu Kriste , re kwele lerato la lena ge le rata bakgethwa ka moka .
51001005	Re le lebogela le kholofelo ya ge le holofetše tša magodimong , le kwele lentšu la therešo la Ebangedi ,
51001006	le le fihlilego go lena bjalo , ka ge le enela lefase ka moka le bea dienywa le tšwelela pele ka mokgwa woo wa ge lena le le kwele mohla wola , la lemoga kgaugelo ya Modimo ka kgonthe ,
51001007	ka mo le rutilwego ke Epafora mohlankakarena morategi , wa go le direla a botegetše Kriste .
51001008	Ke yena a re anegetšego tša lerato le Moyamokgethwa o le tsošitšego mo go lena .
51001009	Bjale le rena , e sa le mola re di kwa , ga re kgaotše go le rapelela le go le kgopelela gore le tlatšwe tsebo ya go tseba thato ya gagwe , le be le bohlale ka moka le tlhaologanyo ya Moya .
51001010	Re le rapelela gore le sware ka tsela ye e loketšego ba Morena , e be go mo kgahla gohle , le go enywa dienywa ka mediro e botse yohle , la tšwelela pele tsebong ya go tseba Modimo ,
51001011	la tlo ba bafiwamaatla dilong ka moka , ka mo go kgonago letago la gagwe , la tlo kgona go kgotlelela gohle , le sa fele pelo .
51001012	La tlo leboga Tata wešo e a re dirilego ba ba swanetšwego ke kabelo ya bohwa bja bakgethwa seetšeng .
51001013	Ke yena a re ubutšego maatleng a leswiswi , a re khudušetša mmušong wa Morwamoratwa wa gagwe ,
51001014	yo re hweditšego topollo ka yena ka madi a gagwe , e lego go lebalelwa dibe .
51001015	Ke yena seswantšho sa Modimo e a sa bonwego , thakaletswalo ya dibopša tšohle .
51001016	Ka gobane tšohle tša kua magodimong le mo faseng di hlodilwe ka yena , tše di bonwago le tše di sa bonwego ; ditulo tša marena le bogoši bjohle , le mebušo le ba maatla , ka moka di hlodilwe ke yena , di hloletšwe yena .
51001017	Ke yena Mobagona wa mola legohle le sešo la ba gona , me tšohle tša ba gona ka yena .
51001018	Mme ke yena hlogo ya mmele , hlogo ya phuthego , ke yena mathomo , thakaletswalo motšwabahung , gore e be yena wa pele mo go tšohle .
51001019	Gobane Modimo o ratile gore botlalo ka moka bo age mo go yena ;
51001020	ka yena o ratile go ipoelanya le tšohle tša mo lefaseng le tša magodimong , ka go fediša ntwa ka madi a sefapanong sa gagwe ka yena .
51001021	Le lena ba le bego le le bahlanogi , le le manaba menagonong ya mediro e mebe ,
51001022	bjale o le boelantše le yena ka mmele wa gagwe wa nama , ka go hwa , a le emiša pele ga gagwe le le ba bakgethwa , le se na bosodi , le se na molato .
51001023	Go bjalo , ge le tielela tumelong , ge le kgotlelela , ge le sa šišinyege la lesa go holofela Ebangedi ye le e kwelego e anegelwa babopsa bohle ba tlase ga legodimo , ye nna Paulo ke lego motseta wa yona .
51001024	Bjale ke thabile ke le mahlokong a ke a rwelego ka baka la lena , mme ke sa tlatša se se hlaetšego nameng ya ka ke tle ke fihlele tšeo Kriste a hlokofaditšwego ka tšona ka baka la phuthego e lego mmele wa gagwe .
51001025	Mme nna ke modiredi wa phuthego yeo , ka mo Modimo a mphilego bolaki bja gore Lentšu la Modimo le tlale mo go lena .
51001026	Ke yona thopa e bego e utilwe go tloga mathomong a mabaka , e se tsebje ke ba mabaka a a fetilego , ya tla ya utollelwa bakgethwa ba gagwe ,
51001027	ba Modimo a ratilego gore ba tsebišwe lehumo la letago la thopa ye e lebanego bantle ; lehumo leo ke ge Kriste a na le lena , e le yena yo re holofetšego letago ka yena .
51001028	Ke yena yo re mmolelago mo go lena , re eletša batho bohle , mme re ruta batho bohle ka bohlale ka moka , gore batho bohle re ba thuše gore e be ba bolo ka tlalo ka Kriste Jesu .
51001029	Ge sona se ke se phegelelago ke katana , mme ke kgonišwa ke yena e a dirago ka maatla a magolo mo go nna .
51002001	Ke rata gore le tsebe gore ntwa ke e kaakang ye ke e lwelago lena le ba Laoditsea , le bohle ba ba sešogo ba mpona sefahlogo ,
51002002	gore ba ušwe pelo , ba gomarelane leratong , ba išane lehumong le le tletšego la tlhaologanyo , gore ba tsebe thopa ya Modimo le ya Kriste .
51002003	Ke yena Kriste yo mahumo ka moka a bohlale le a tsebo a fihlilwego mo go yena .
51002004	Ge ke bolela tšeo , ke gore le se ke la gakantšhwa ke motho ka dipolelo tša maano .
51002005	Gobane , le ge ka mmele ke le mono kgole , ka moya ke na le lena ; ke bona bothakga bja lena ke bo thabela , le ka mo le tiišago go dumela Kriste .
51002006	Bjale , ge le amogetše Kriste Jesu Morena , swarang tsela le le ba gagwe ,
51002007	Le be ba ba tsemilego medu , ba ba agilwego godimo ga gagwe , ba ba tiilego tumelong ka mo le rutilwego ka gona , le be ba go mo leboga ka botlalo .
51002008	Le phafoge gore go se be le a kago le thopa ka mabohlale , ka go le fora ka mafela , ka go ya ka melawana ya batho , le ka dithuto tša mathomo a legohle , e se go ya le Kriste .
51002009	Gobane mo go yena ke mo go agilego botlalo bja go ba Modimo ka lebopo la mmele .
51002010	Gomme le lena le ba botlalo ka yena , e lego yena hlogo ya bogoši bjohle le mebušo yohle .
51002011	Le gona ka yena le bolotše ka lebollo le le sa dirwego ka diatla , e lego go apola mmele wa dibe tša nama ka lebollo la Kriste .
51002012	Ke mo le fihlilwego le yena ka kolobetšo , la tsoga le yena ka yona ka go dumela maatla a Modimo e a mo tsošitšego bahung .
51002013	Gomme lena ba le bego le hwetše dibeng , le go se bolleng ga mebele ya lena , o le phedišitše le yena ka go le lebalela dibe ka moka .
51002014	A phumola lengwalo le le re begago ka Molao , a le tloša mo le bego le thibile tsela , a le kokotela sefapanong .
51002015	Mme mmušo woo a o amoga marumo , a fediša maatla ao pepeneneng a goroga a fentše .
51002016	Bjale go se ke gwa ba le motho e a le beago molato ka dilewa le dinwewa , le ka tša menyanya , le tša kgwedi e mpsha le tša disabatha .
51002017	Dilo tšeo ke meriti fela ya tše di tlogo tla ; mmele wona ke wa Kriste .
51002018	Le se ke la dumela go hlokišwa mphapahlogo ke motho wa go kgantšha boipoetšo , a re ke direla barongwa , a re ke bona dipono a sa ka a bona selo , a fo ikgogomoša ka kgopolo ya gagwe ya nama .
51002019	Motho e mobjalo ga a gomarele hlogo yeo e babalelago mmele ka moka , e kopane nawo ka ditšhika le ka mešifa , ya o phediša ka mokgwa o beilwego ke Modimo .
51002020	Ge le hwile le Kriste , gona le kgaogane le melawana ya lefase . Le sa tlemelwang ka mekgwa la etša ba ba phelago lefaseng ?
51002021	Go thwe : Se sware seo ! O se je seo ! O se kgwathe seo !
51002022	Mola e le dilo tše di beetšwego go fela ka go lewa . Bjale melawana yeo le dithuto tša batho di iša kae ?
51002023	Ke ditaba tše ba rego ke tša bohlale , mola e le tša borapedi bja boithatelo , le boipoetšo bja boithatelo , le go otla mmele ka boithatelo , di sa hole motho selo , e le go fo kgodiša mmele .
51003001	Bjale ge le tsogile le Kriste , phegelelang tša legodimong , mo Kriste a dutšego ka letsogong le letona la Modimo .
51003002	Eleletšang tša legodimong , le lese go eleletša tša mo lefaseng .
51003003	Gobane le hwile , gomme bophelo bja lena bo fihlilwe Modimong le Kriste .
51003004	Mohla Kriste , yena bophelo bja lena , a tlogo bonagala , ke mo le lena le tlogo bonagala le yena Le na le letago .
51003005	Bolayang ge tše dithong tša lena e lego tša lefase , e lego bootswa , le ditšhila , le tumo , le kganyogo e mpe , le megabaru e lego go direla modimo o šele ;
51003006	ke tšona tše bogale bja Modimo bo tlelago ba go se dumele ka tšona .
51003007	Ke tšona tše kgale le lena le bego le eya le tšona mola le sa phela ka mokgwa woo .
51003008	Bjale gona lahlang dilo tšeo ka moka , le bogale , le pefelo , le bobe , le maroga ; le dipolelo tša dihlong di se be gona melomong ya lena .
51003009	Le se ke la forana ka maaka ; le be ba ba apotšego motho e motala le ditiro tša gagwe .
51003010	Le be ba ba aperego motho e mofsa , e a mpshafetšego a ba wa tlhaologanyo , a ba seswantšho sa eo a mo hlodilego .
51003011	Fa ga go sa na Mogerika , le Mojuda , ga go sa na lebollo le go se bolle , ga go sa na wa lethoko le wa lenaba , ga go sa na mohlanka le mohunologi ; e a lego gona ke Kriste e a lego tšohle go bohle .
51003012	Bjale , le le bahlaolwa ba Modimo , le le bakgethwa le baratiwa , aparang kgaugelo le botho le boikokobetšo le boleta le go se fele pelo .
51003013	Le fele le rwalana ; le lebalelane ge go na le e a nago le taba le e mongwe ; boka Kriste ge a le lebaletše , le lena le dire ka mokgwa woo .
51003014	Se segolo mo go tšeo ka moka ke gore le apare lerato , yona tlemo ya botlalo .
51003015	Mo dipelong tša lena go buše khutšo ya Modimo , ye le bileditšwego yona la ba mmele o tee . Le be balebogi .
51003016	Lentšu la Kriste a le age mo go lena wa go le humiša . Le rutane , le eletšane ka bohlale bjohle ; gomme ka go leboga le binele Morena dipelong tša lena dipesalome le dikopelo le difela tša Moya .
51003017	Gomme tšohle tše le kago di dira ka polelo le ka diatla , le di dire ineng la Morena Jesu , le leboga Modimo Tata weno ka yena .
51003018	Lena basadi ! Kwang banna ba lena ; ke sona se se swanetšego Moreneng .
51003019	Lena banna ! Ratang basadi ba lena ; le se ke la ba galefela .
51003020	Lena bana ! Kwang batswadi ba lena dilong tšohle ; gobane ke sona se se kgahlago Morena .
51003021	Lena botatagobana ! Le se ke la befediša bana ba lena , gore ba se tširoge .
51003022	Lena bahlanka ! Ba e lego beng ba lena ka thoko ya mmele le ba kweng , e se go fo ba hlankela mahlong ka mokgwa wa bakgahlabatho ; ba hlankeleng ka pelothereši le boifa Modimo .
51003023	Ka moka tše le di dirago , le di dire ka pelo e ratago , eke le direla Modimo , e sego batho .
51003024	Le dire le tseba gore moputso wa bohwa le tlo o fiwa ke Modimo , gobane le hlankela Morena Kriste .
51003025	E a dirago bokgopo , o tlo boelwa ke tše kgopo tše a di dirilego ; fao ga go bebje motho .
51004001	Lena Marena ! Bahlanka ba lena ba direleng tše di lokilego le tše di swanetšego ; tsebang gobane le lena le na le mong wa lena kua magodimong .
51004002	Tiišang thapelo . Le phakgame mo go yona le leboga .
51004003	Le rena le re rapelele gore Modimo a re bulele mojako wa Lentšu , gore go bolelwe sephiri sa Kriste , se nna ke tlemilwego ka baka la sona ,
51004004	gore ke se bonagatše ka mo go ntshwanetšego go bolela .
51004005	Bantle le phedišane nabo ka bohlale , ka go thakanela sebaka .
51004006	Polelo ya lena a e be ya botho ka mehla , e be e nokilwego letswai ; le tsebe go fetola mang le mang ka mo go le swanetšego .
51004007	Tša bophelo bja ka le tlo di tsebišwa ka moka ke Tigiko ngwanešomoratwa , mohlankammotegi , molatakanna Moreneng .
51004008	Ke yena yo ke mo rometšego go lena , taba e le gore le tsebe tša maphelo a rena , a homotše dipelo tša lena .
51004009	O na le Onesimo ngwanešommotegi le moratiwa , e lego wa geno . Ba tlo le tsebiša tša mono ka moka .
51004010	Aristareko motlengwakanna , le Mareka moswa wa Baranaba , yo le kwelego malaeledi a re : ge a ka tla go lena le mo amogele , ba le dumedišitse ,
51004011	Le Jesu e a bitšwago ka la Justo . Ke bona ba e lego ba lebollo . Ke bona fela ba e lego badirašani baka mmušong wa Modimo ; ke rolwa pelo ke bona .
51004012	Le dumedišwa ke Epafora wa geno , ke mohlanka wa Kriste e a le lwelago ka dithapelelo ka mehla , gore le eme le le ba boloka tlalo , le kgodilwemoka ke se e lego thato ya Modimo .
51004013	Gobane nna ke mo hlatsela gore o itapiša gagolo ka baka la lena le ba Loaditsea le ba Hierapoli .
51004014	Le dumedišwa ke Luka ngaka , moratiwa , le Dema .
51004015	Dumedišang bana bešo ba Laoditsea , le Nimfa le phuthego ya ngwakong wa gagwe .
51004016	E re ge lengwalo le le badilwe moo ga geno , le dire gore le balwe le phuthegong ya Laoditsea , mme lena le bale la Laoditsea .
51004017	Botšang Aragipo le re a hlokomele modiro wo a o amogetšego Moreneng ; gore a o phethe .
51004018	Tumedišo ye ke ya seatla sa ka , sa nna Paulo . Gopolang ditlemo tša ka . Kgaugelo a e be le lena . Amene .
52001001	Paulo le Silibano le Timotheo re ngwalela phuthego ya Bathesalonika . Ka Modimo Tata wešo le Morena Jesu Kriste re re : Kgaugelo le khutšo a di be le lena di etšwa go Modimo Tata wešo le go Morena Jesu Kriste ,
52001002	Re le lebogela go Modimo ka mehla ge re le gopola dithapelong tša rena .
52001003	Ge re le pele ga Modimo Tata wešo , ga re kgaotše go gopola modiro wa lena wa tumelo , ge le itapiša ka tša lerato , le kgotlelela le holofetše Mong wa rena Jesu Kriste .
52001004	Gobane bana bešo , baratwa ba Modimo , re tseba ge le le ba ba hlaotšwego ,
52001005	ka ge Ebangedi ya rena e sa ka ya le tlela ka polelo fela ; e le tletše ka maatla le ka Moyamokgethwa ka mokgwa o kgodišago ruri , bjalo ka ge le tseba se re bego re le sona re na le lena , le tše re di dirilwego ka baka la lena ,
52001006	Lena la tla la ba baetši ba rena le ba Morena , la amogela lentšu ka lethabo la Moyamokgethwa mola ditlaišego e le tše ntši ,
52001007	la ba la ba dikgwadi tša badumedi ka moka ba Matsedonia le ba Akaya .
52001008	Gobane lentšu la Morena ge le etšwa moo go lena le tumile , la se ke la enela naga ya Matsedonia fela le ya Akaya ; tumelo ya lena ya ge le dumetše Modimo ya napa ya kwala gohle , gwa se hlwe go nyakwa se se kago bolelwa ke borena .
52001009	Bona ka noši ba re anegela tša matseno a rena a re a hweditšego go lena , ka mo le sokologetšego go Modimo , la lahla medimo ya diswantšho , la ba bahlanka ba Modimodimo o a phelago .
52001010	La ba ba go letela Morwa wa gagwe ya a mo tsošitšego bahung , ge a tlo boa kua magodimong , e a tlogo re namolela mohla wa bogale bjo bo tlogo tla .
52002001	Gobane lena bana bešo , le tseba ka noši ge mola re tsena go lena e sa ka ya ba go tlela lefela .
52002002	Le ge re sa tšo hlokofatšwa le go gobatšwa kua Filipi , ka mo le tsebago , re be re na le mafolofolo ka Modimo wa rena , ra le botša Ebangedi ya Modimo re le bothateng bjo bogolo .
52002003	Gobane thuto ya rena ga se ya go fora batho , ga e na maanomabe , ga e na bomenetša .
52002004	Rena re bolela re le ba Modimo a ba hweditšego re botegetše Ebangedi , re se ba go re re kgahla batho , re rata go kgahla Modimo molekodi wa dipelo tša rena .
52002005	Gobane ga re ešo ra ba ra bolela re latswa ka leleme , le lena le a tseba ; Modimo ke hlatse ya ge re se na maano a go apeša megabaru .
52002006	Le gona ga re nyake go godišwa ke batho ba e kago ba bolena le ge e le ba bangwe , le ge bogolo bja ge re le Baapostola bo re loketše .
52002007	Se re bego re na naso re le makgatheng a lena ke bonolo bja mma go bana ge a amuša ngwana wa gagwe .
52002008	Ka tlhologelo e kaakaa re be re re re le nee tšohle , e sego Ebangedi yeo ya Modimo fela , re be re re re le nee le bophelo bja rena ; gobane le le baratiwa ba rena .
52002009	Bana bešo , le sa tseba ka mo re itapišitšego re imelwa ke mediro , ka mo re bego re dira bošego le mosegare , e le go re re se imele motho wa lena , ge re le ruta Ebangedi ya Modimo .
52002010	Dihlatse ke bolena , le Modimo ke hlatse , ya ge lena badumedi re le dirile ka mokgwa o mokgethwa wa toko , wo o sa solegego .
52002011	Le tseba le gore re be re etša tatagobana ge a eletša bana ba gagwe .
52002012	Ra le eletša , ra le tsoša , ra le kgothatša , gore le tšee ka tsela ye e loketšego Modimo e a re biletšago mmušong wa gagwe le letagong .
52002013	Gomme ke ka baka leo re sa kgaotšego go leboga Modimo , ka ge mola le tlelwa ke lentšu le le bego le bolelwa ke rena , le sa ka la le amogela boka lentšu la batho , la le amogela e le la Modimo , la therešo , ya tla ya ba lona le le dirago mo go lena .
52002014	Gobane lena Bana bešo , le tšere ka mohlala wa diphuthego tšela tša nageng ya Juda , e lego tša Modimo ka Kriste Jesu ; gobane le lena le hlokofaditšwe ke ba setšhaba sa geno ka mokgwa wo bala ba hlokofaditšwego ka wona ke Bajuda .
52002015	Ke bona ba ba bolailego yena Morena Jesu le Baporofeta ba bona . Ga ba kgahle Modimo ; ba lwa le batho bohle .
52002016	Ba gana ge re bolela le bantle ge re re ba phološwe ; gomme e ba gona go tlatša dibe tša bona mo gohle ; fela , bogale bja Modimo bo šetše bo ba tlela go iša pheletšong .
52002017	Gomme rena , bana bešo , e sa le mola re le tlogela re se hlwe re bonana ka mahlo , ka pelong gona re se kgaogane , re phegeletše ka kudu go tla go bonana le lena ka difahlogo re hlologetšwe gagolo .
52002018	Re ratile go tla go lena ; mme nna Paulo ke lekile gabedi ; fela , Sathane a re thibela .
52002019	Gobane kholofelo ya rena , le lethabo la rena , le mphapahlogo wo re kago kgantšha wona , e ka ba mang ge e se lena , le lena le ba re tlogo kgantšha bona pele ga Morena mohla a boago .
52002020	Ke lena le lego letago la rena le lethabo la rena .
52003001	Ke gona , re fentšwe ke tlhologelo , ra kwana gore re šale motseng wa Athene re nnoši .
52003002	Ra roma Timotheo ngwanešo mohlanka wa Modimo , modiriši wa rena Ebangeding ya Kriste , gore a le tiiše a le eletše ka tša tumelo ya lena ,
52003003	gore go se ke gwa ba le e a kago šišinyega ditlaišegong tšeo ; etšwe le tseba gore re beetšwe tšona .
52003004	Gobane le mola re na le lena , re le boditše ra re : re ba go tlo tlaišwa ; mme gwa tla gwa ba bjalo ka mo le tsebago .
52003005	Ke ka baka leo ke fentšwego ke tlhologelo , ka ba ka roma motho , gore ke tsebe ka mo tumelo ya lena e dutšego ka gona ; e se be mohlomongwe , ge moleki a le lekile , modiro wa rena wa fetoga lefela .
52003006	Bjale gomme Timotheo ge a boa moo ga geno , o tlile a re anegela taba tše botse tša tumelo ya lena , le tša lerato la lena ; a re : Le sa re gopola o botse ka mehla , le hlologetšwe go re bona , boka le rena ge re le hlologetšwe .
52003007	Ke tšona tše di re ušitšego dipelo , Bana bešo . Ga re sa belaela ka baka la lena , ge re bona tumelo ya lena , le ge rena re le bothateng bjo bokaakaa , re tlaišega .
52003008	Gobane bjalo re a phela , ge lena le tietše Moreneng .
52003009	Gomme Modimo re ka mo leboga kang , ge a re thabišitše ka tše a le dirilego tšona , ge re filwe lethabo le lekaakaa pele ga Modimo wa rena ka lena ?
52003010	Bošego le mosegare re phegeletše go kgopela wa go lla , gore re dumelelwe go tla go bona difahlogo tša lena , gore re tlaleletše mo tumelo ya lena e kago hlaelwa .
52003011	Gomme yena Modimo Tata wešo , le Mong wa rena Jesu Kriste , a a re lokišetše tsela ya go tla moo go lena .
52003012	Gomme lena , Modimo a a le humiše leratano e be le legologolo , le lerato la go rata batho bohle bjalo ka ge le rena re le rata .
52003013	E be go tiiša dipelo tša lena , di se be bosodi , di be le bokgethwa pele ga Modimo Tata wešo mohla mong wa rena Jesu Kriste a tlogo tla le bakgethwa ba gagwe ka moka .
52004001	Bana bešo , re sa le eletša re kgopela ka Morena , re re : Tiišang go swara ka tsela yeo re le laeditšego yona , mme la tšea ka yona yeo ya go kgahla Modimo .
52004002	Gobane ditaelo tše re le filego tšona ka Morena Jesu , le a di tseba .
52004003	Se Modimo a se ratago ke kgethego ya lena , gore le ile bootswa .
52004004	Mang le mang e lego wa lena a tsebe mosadi e lego wa gagwe ka mokgwa wa kgethego le wa go mo godiša .
52004005	A e se be ka phišego le kganyogo boka bantle ba ba sa tsebego Modimo .
52004006	Mo go tše le di dirago go se ke gwa ba go jana le go forana ; gobane Morena ke Molefetši wa dilo tše bjalo ka moka . Ke tše re le boditšego kwale ra tiiša go le hlatsela tšona .
52004007	Gobane se Modimo a re bileditšego sona ga se dišhila , ke kgethego .
52004008	Ke gona , monyatšamotho o nyatša Modimo , e a le neilego Moya wa gagwe wa ba mo go lena .
52004009	Gomme e le tša go rata bana ba bolena , ga se tše le sa swanelago go ngwalelwa , gobane leratanong le barutwa ba Modimo .
52004010	Ke tšona le di direlago ba bolena ka moka ba Matsedonia ; sa rena ke go fo le eletša re re : Bana bešo ! Išang pele go ya botlalong !
52004011	Le phegelele go thwe : Le ba leago , le ba go dira tše di le lebanego , le ba go dira ka diatla tša lena , ka mo re le laetšego ka gona .
52004012	Bantle ba le bone le swere tsela ka bothakga , gore le se hloke selo .
52004013	Bana bešo ! Ga ke rate ge le hloka tsebo tabeng ya ba ba ithobaletšego , gore le se ke la hlokofala boka ba bangwe bao ba hlokago kholofelo .
52004014	Ge re dumela gore Kriste o hwile mme a tsoga , le ba ba ithobaletšego ka Jesu , Modimo o tlo ba iša le yena .
52004015	Fao re le botša lentšu la Morena ge re re : Rena ba re phelago ra šadišetšwa maboo a Morena , re ka se ke ra raka bao pele ba ithobaletšego .
52004016	Gobane Morena yena mong o tlo fologa legodimong ka mokgoši , ka kgowa ya Morongwamogolo , ka phalafala ya Modimo ; ke mo bao ba hwetšego go Kriste ba tlogo tsoga pele .
52004017	Gwa tlo latela rena ba re šetšego re phela , ra rotošetšwa marung gammogo le bona , ra yo gahlanetša Morena sebakeng sa godimo , ya tlo ba gona go yo ba le Morena go ya go ile .
52004018	Homotšanang ka tšona ditaba tše .
52005001	Ge e le tša mabaka ao le tša nako ya gona , bana bešo , ga e sa le tše le swanetšego go ngwalelwa tšona .
52005002	Gobane lena beng le tseba gabotse gore letšatši leo la Morena le tlo tla boka lehodu ge le tla bošego .
52005003	Ge go tlo thwe : Go khutšo ! Go iketlilwe , ke mo ba tlogo welwa godimo ke tshenyego bjalo ka moima ge a welwa ke lešoko ; mme ba ka se ke ba phonyokga .
52005004	Ge e le lena Bana bešo , ga le leswiswing , mo letšatši leo le kago le wela wa lehodu .
52005005	Ka moka ga lena le bana ba seetša , le bana ba mosegare ; ga re ba bošego , ga re ba leswiswi .
52005006	Bjale gomme , a re se keng ra robala boka ba bangwe bao . A re phakgameng re fahlogile .
52005007	Gobane ba ba robalago ba robala bošego ; ba ba tagwago ba tagwa bošego .
52005008	Rena ba re lego ba mosegare , a re phafogeng , re apare sephemasefega sa tumelo le lerato , kuane e be go holofela phološo .
52005009	Gobane se Modimo a re beetšego sona ga se go tlo galefelwa ; o re beetše go fihlela phološo ka Mong wa rena Jesu Kriste .
52005010	Ke yena a hwilego ka baka la rena , gore — ge re phakgame le ge re robetše — re phele re na le yena .
52005011	Eletšanang ge , e mongwe a agiše e mongwe ka mokgwa wo le felago le dira ka wona .
52005012	Bana bešo re a le kgopela , tsebang bao ba ba le swaretšego modiro ; ba e lego bagolo ba lena Moreneng ba go le eletša .
52005013	Le ba godiše sa ruri ka lerato , ka baka la modiro woo wa bona . Bang ba leago .
52005014	Bana bešo , re a le eletša : Solang ba ba sa thakgego ; le tsoše ba dipelo tše di tapilego ; le thekgetše bafokodi ; le se ke la felela motho pelo .
52005015	Le bone gore go se ke gwa ba le e a lefetšago bobe ka bobe ; ka mehla le otlelele go dirana gabotse le go dira bohle gabotse .
52005016	Thabang ka mehla .
52005017	Le se kgaotše go rapela .
52005018	Mo go tšohle le leboge ; ke sona se Modimo a se ratago , gore go be bjalo mo go lena ka Kriste Jesu .
52005019	Le se ke la tima mollo wa Moya .
52005020	Le se ke la nyatša diporofeto .
52005021	Lekang tšohle , le šale le swere tše bolo .
52005022	Ilang bobe bofe le bofe .
52005023	Gomme yena Modimo Rakhutšo a le dire bakgethwa ba ruri ; gore meoya ya lena , le dipelo tša lena , le mebele ya lena , ka moka di lotege moka , gore Mong wa rena Jesu Kriste ge a etla , a di hwetše di se ne bosodi .
52005024	E a le bitšago ke Mmotegi ; go tlo dira yena .
52005025	Bana bešo ! Le re rapeleleng .
52005026	Dumedišang bana ba borena ka moka ka katlokgethwa .
52005027	Ke le tlema ka la go re : Lengwalo le le balelwe bana ba borena bohle . Ke realo ka Morena .
52005028	Kgaugelo ya Mong wa rena Jesu Kriste a e be le lena ka moka . Amene .
53001001	Paulo le Silibano le Timotheo , re ngwalela phuthego ya ba Thesalonika ineng la Modimo Tata wešo le la Mong wa rena Jesu Kriste .
53001002	Kgaugelo a e be le lena le khutšo e tšwago go Modimo Tata wešo le go Morena Jesu Kriste .
53001003	Go re swanetše ge re le lebogela go Modimo ka mehla , lena bana bešo , go swanetše , ka gobane tumelo ya lena e tielela e eya , le leratano la lena bohle le fela le tlala ,
53001004	le tlala ka mokgwa wo le rena re kgonago go kgantšha lena diphuthegong tša Modimo kga go bona kgotlelelo ya lena , ge le tia tumelong ge ba le tlaiša ba le hlokofatša .
53001005	Ke bohlatse bja moahlolelo wa go loka wa Modimo , wa gore le hwetšwe le le ba ba swanelwago ke mmušo wa Modimo wo le hlokofaletšwago wona .
53001006	Se se loketšego Modimo ke ge ba ba le hlokofatšago a tlo ba bušetša thlokofatšo .
53001007	Mme lena ba le hlokofatšwago le rena o tlo re lapološa mohla wa kutollo ya Morena Jesu ge a etšwa legodimong a na le Barongwa ba gagwe ba maatla .
53001008	Ba ba sa tsebego Modimo , le ba ba sa kwego Ebangedi ya Mong wa rena Jesu Kriste , o tlo ba lefetša ka dikgabo tša mollo .
53001009	Bona bao , kotlo e tlogo ba wela ke tshenyego ye e sa felego , ke go tlo senyegela kgole le sefahlago sa Morena , kgole le letago la maatla a gagwe .
53001010	Mohla woo o tlo tla a tagafala ka bakgethwa ba gagwe , o tlo kgotswa ka bohle ba mo dumetšego , gobane bohlatse bja rena bo dumetšwe mo go lena .
53001011	Gomme ke sona se re se nyakago ka go le rapelela ka mehla , gore Modimo wa rena a hwetše go bitšwa go le swantetše , a le tlatše lethabothabo la go kgahlwa ke tše bolo , a le tlatše maatla a go dira tša tumelo .
53001012	Gore leina la Mong wa rena Jesu Kriste le tagafale ka lena , le lena le tagafale ka yena ka kgaugelo ya Modimo wa rena le ya Morena Jesu Kriste .
53002001	Bana bešo ! Re na le se re le kgopelago sona ka baka la go tla ga Mong wa rena Jesu Kriste , le go tlo bothelwa ga rena go yena .
53002002	Re re : Le se ke la fo šišinywa ka pela la tlogelana le tlhaologanyo la gakantšhwa ka tša moya , le ka thuto , le ka lengwalo le ba rego le tšwa go rena , gwa tla gwa thwe : Letšatši la Kriste le kgauswi !
53002003	Le se ke la gakišwa ke motho le ka mokgwa ofe , gobane letšatši leo le ka se ke la tla go sešo gwa tla tlhanogo pele , ge go sešo gwa tšwelela yena motho wa bobe , morwa wa tshenyego .
53002004	Yena lenaba , e a nyatšago tšohle tše ba kago re ke Modimo le thapelo ; a tlo ba a dula Ntlongkgethwa ya Modimo , a ipolela a re : Modimo ke nna !
53002005	A ga le sa gopola , ge ke le boditše dilo tše mohla wola ke na le lena ?
53002006	Mme bjale le a tseba , se se mo diegišago se gona , sa gore a tle a utologe e le lebaka la gagwe .
53002007	Ge e le sefsiswi sa bokgopo se šetše se tsoša maatla ; fela , modiegiši o sa tlo thoma go tšwa tseleng .
53002008	Ke mo go tlogo bonagatšwa motho wa bobe yo Morena a tlogo mo fediša ka mohemo wa molomo wa gagwe , a mo timetša ka go bonagala ga go tla ga gagwe .
53002009	O tlo timetša yena eo wa go tla ka maatla a Sathane , ka maatlamoka a maaka , le ka matete a maaka , le ka mehlolo ya maaka .
53002010	Ke yena wa go tla ka phapošo e tletšego ya dibe , a fapoša balahlegi ka ge ba ganne go rata therešo ya go ba phološa .
53002011	Molato ke wona woo ge Modimo a ba lesitše ba tšewa ke maatla a phoro , a ba lesa ba yo dumela maaka ,
53002012	gore go lahlwe bohle ba sa kago ba dumela therešo , ba e lego ba go kgahlwa ke sebe .
53002013	Ge e le rena , se se re swanetšego ke go le lebogela go Modimo ka mehla , lena bana bešo , baratwa ba Morena ; gobane Modimo o le hlaoletše go phološwa go tloga mathomong , gore le be bakgethwa ka Moya , le dumele therešo .
53002014	O le bileditše sona ka Ebangedi ya rena , gore le fihlele letago la Mong wa rena Jesu Kriste .
53002015	Ke gona hle , bana bešo ! Emang , le tiiše go ya ka taelo tše le di rutilwego ka polelo ya rena le ka lengwalo la rena .
53002016	Gomme yena Mong wa rena Jesu Kriste , le Modimo Tata wešo e a re ratilwego , e a re filego khomotšo ya neng le neng , a re fa kholofelo e botse ka kgaugelo ,
53002017	a a homotše dipelo tša lena , a le kgoniše go dira tše botse le go bolela tše botse fela .
53003001	Bana bešo ! Ke sa re : Re rapeleleng gore Lentšu la Morena le tšwelele pele , le tumišege bjalo ka moo ga geno ,
53003002	Le gore re hlakodišwe bathong ba babe ba go se tsebalege ; gobane tumelo ga se ya bohle .
53003003	Morena yena ke mmotegi ; o tlo le tiiša a le phemela tše mpe .
53003004	Gomme rena re le holofetše ka Morena , gore tše re le laelago tšona le a di dira , mme le tlo fela le di dira .
53003005	A Morena a etetše dipelo tša lena a di iše leratong la Modimo le kgotlelelong ya Kriste .
53003006	Gomme re laela lena bana bešo , ka ina la Mong wa rena Jesu Kriste gore le ikaroganye le ngwaneno e mongwe le e mongwe e a arogago a se ye ka molao le ka taelo ye a e filwego ke rena .
53003007	Lena beng le a tseba ka mo le swanetšego go etša rena ka gona , gobane ga ra ka ra šaetša re na le lena .
53003008	Le go ja ga ra ka , ra ja bogobe bja go fo fiwa ; sa rena e be e le go dira le go itapiša gore re se ke ra imetša motho wa lena .
53003009	E se gore go babalelwa ga go a re swanela ; e be e le gore le bone rena le tle le re etše .
53003010	Le gona mola re na le lena re le laetše ra re : Moganamodiro , le go ja a lese .
53003011	Ge re realo ke ka gore re kwele ge ba re : Ba bangwe ba lena ba tšea ka tsela ya go aroga , ga ba sware modiro , ba dira tše di išago bošaeding .
53003012	Badiratšeo re a ba laela , re bile re ba kgopela ka Mong wa rena Jesu Kriste , gore ba sware modiro ba ikhomoletše , ba je bogobe e lego bja bona .
53003013	Gomme lena bana bešo , le se ke la lapa go dira tše bolo .
53003014	Ge go ka ba le e a sa ratego go kwa se lengwalo le le se bolelago , le lese go kopana nae , gore a hlabje ke dihlong .
53003015	E se be go mo dira lenaba ; e be go mo sola , ka gore ke ngwana bolena .
53003016	Gomme yena Morena wa khutšo a a fele a le fa khutšo e lekanelago gohle .
53003017	Tumedišo ya ka še , ye ke e ngwalago ka seatla sa ka , nna Paulo ; ke lona leswao la ka mangwalong ka moka . Ke ngwala ka mokgwa woo .
53003018	Kgaugelo ya Mong wa rena Jesu Kriste a e be le lena ka moka . Amene .
54001001	Paulo Moapostola wa Jesu Kriste ka taelo ya Modimo Mophološi wa rena le ya Mong wa rena Jesu Kriste kholofelo ya rena .
54001002	Ke ngwalela Timotheo ngwana wa ka wa makgonthe tumelong . Kgaugelo le tšhokelo le khutšo a di go tlele di etšwa go Modimo Tata wešo le go Jesu Kriste Mong wa rena .
54001003	Ke sa go kgopela tša mohla wola ke go tlogela motseng wa Efeso ke eya Matsedonia , ge ke laela gore go se ke gwa ba le ba go ruta thuto e šele .
54001004	Ka re ba se ke ba ya le dinonwane , le dipalo tša meloko e se nago mo e gomago . Dilo tšeo di tsoša dikgang ; di šitiša batho go agišana le Modimo ka tumelo .
54001005	Se thuto e išago go sona ke lerato le le tšwago pelongtshekegi , le letswalong le le sa imelwego ke molato , le tumelong e se nago boikaketši .
54001006	Go na le ba ba arogilego ba ya le dipolelo tša lefela .
54001007	Ba rata go ba baruti ba Molao ba sa tsebeše tše ba di bolelago le tše ba di tiišago .
54001008	Rena re tseba ge Molao e le o botse ge motho a eya ka mo o layago ka gona ;
54001009	Ge motho a tseba gore Molao ga o a beelwa moloki , ge o beetšwe ba ba senyago Molao , le ba ba ganago go kwa , ba go se boife Modimo , le badiradibe le bakgopo , le ba makgapha , le ba go bolaya botatabo le bommabo , ba go bolaya batho ,
54001010	Le ba diotswa , le ba go senya bašimane , le ba go rekiša mathopša , le ba maaka , le ba go ena ka maaka , le ba go ganana le thutothuto .
54001011	Re di tseba ka Egangedi ya letago le Modimo wa mahlogonolo , ye a e gafetšego nna .
54001012	Ke leboga Jesu Kriste Mong wa rena ge a mphile maatla a nkhweditše ka botega , a mpea modirong wo ,
54001013	yena nna ke bego ke le morogaki le mohlokofatši , wa go dira batho ka bogale ; gomme ke gaugetšwe ka gobane dilo tšeo ke di dirile ke sa tsebe ; ke sešo ka ba modumedi .
54001014	Mong wa rena a ntira ka kgaugelo e kgolokgolo ruri , ya tšweletša tumelo le lerato ka Kriste Jesu .
54001015	Ke taba ye e tiilego , ye e swanetšego go amogelwa ka botlalo , ye ya gore Jesu Kriste o tlile lefaseng gore a phološe badiradibe , bao ke lego thwadi ya bona .
54001016	Fela , ke gaugetšwe , gore ka nna ke lego thwadi ya badiradibe Jesu Kriste a bonagatše gona go se fele pelo ga paala , gore bohle ba ba tlogo dumela ba swantšhetšwe ka nna , ba išwe bophelong bjo bo sa felego .
54001017	Gomme yena Kgoši Ramabakaanengleneng , yena Modimo wa go se fetoge , wa go se bonwe ke motho , a a godišwe a retwe go ya go ile le neng le neng . Amene .
54001018	Timotheo Ngwanaka ! Se taelo ye ke go laelago ka yona ke eya ka diporofeto tše di go boletšego , ke re : Hlabana tlhabano e botse ka tšona .
54001019	O hlabane o na le tumelo le letswalo le le sa tsebego molato . Ke tšona tše ba bangwe ba kgaoganego natšo , mme tumelong ba senyegelwa ke matšibogo .
54001020	Ba bangwe ba bona ke Himeneo le Alesandere , ba ke ba gafetšego Sathane , gore ba tlwaologe go goboša Modimo .
54002001	Keletšo ya ka še : Se segolo thata ke dithapelo le dithapelelo , go rapelela le go lebogela batho bohle .
54002002	Re rapelele marena le bohle ba e lego ba bagolo , gore re phele re wele dipelo re iketlile , re le ba borapedi ruri , re le batsebalegi .
54002003	Ke bjona bolo bjoo ; ke gona go kgahla Modimo Mophološi wa rena .
54002004	Ke yena a ratago gore batho bohle ba phološwe ba fihlele tsebo ya therešo .
54002005	Gobane Modimo ke yena o tee yo ; le Mmoelanyi wa go boelanya Modimo le batho ke yena o tee yo , yena motho Jesu Kriste ,
54002006	Yena a ikgafilego a ba selefa sa go lefela bohle ; ke bjona bohlatse bja go tla ka lebaka le la bjona .
54002007	Mme nna ke beilwe ka ba motsenedi wa bjona bohlatse bjo , ka ba Moapostola wa bjona . Mme ke bolela therešo , ga ke aketše ke le moruti wa bantle wa tumelo le therešo .
54002008	Bjale ke rata gore banna e be ba go rapela gohle , ba emiše diatla tše kgethwa go se bonaba le dikgang .
54002009	Le basadi ke rata gore ba apare gabotse , ba itlhophe la go šia tsholo le boikgantšho , ba se na maforo le dipheta le mašela a theko e thata .
54002010	A ba apare ka mo go loketšego basadi ba ba rego re ba borapedi , ba bonale ka mediro e mebotse .
54002011	Mosadi a a rutwe a ikhomoletše e le wa go ikokobetša gohle .
54002012	Mosadi ga ke mo dumelele go ruta le go laola monna ; a a dule a ikhomoletše .
54002013	Gobane Adama o bopilwe pele , gwa tsebo bopša Efa .
54002014	Le gona e a forilwego ga se Adama , ke mosadi e a setšego molao a dumetše go forwa .
54002015	O tlo phološwa e le wa go belega bana , ge a dula tumelong e le wa pelokeledi .
54003001	Taba ye e tiile : Ge motho a nyaka bolebeledi , o duma modiro o botse .
54003002	Molebeledi go swanetše ge e le motho e a se nago bosodi e le monna wa mosadi o tee , mophafogi , wa pelokeledi , wa mekgwa e botse , moratabaeng , motsebagoruta .
54003003	E se ke ya ba monwi wa sedila , e se ke ya ba motiabatho le mollaleruo ; a e be yo botho , moiladikgang , e a se nago megabaru .
54003004	E be e a bušago ba lapeng la gabo gabotse , e be molaolabana ka bokwala .
54003005	Gobane ge motho a sa tsebe go laola ba lapeng la gabo , o tlo kgona bjang go babalela phuthego ya Modimo ?
54003006	E se ke ya ba modumedi e mofsa , a se tlo ikgogomoša a wela molatong wa Diabolo .
54003007	Go rata ge e le monna wa tumo e botse go bantle , a se tlo tanywa ke ditshele le moreo wa Diabolo .
54003008	Le badiredi e be batho ba bothakga , e se be baradia , e se be ba ba ineetšego go nwa sedila le ballaleruo .
54003009	A e be ba ba swerego thopa ya tumelo ba na le letswalo le le se nago molato .
54003010	Ba go fiwa modiro woo a ba lekolwe pele , go bonwe ge ba se ne senyalo .
54003011	Le basadi e be batho ba bothakga , e se be bagarigari , e be ba ba phafogilego , e be ba go botega dilong tšohle .
54003012	Modiredi e be monna wa mosadi o tee ; e be banna ba ba bušago bana ba bona gabotse le malapa a gabo .
54003013	Gobane ba ba dirilego modiro wo gabotse ba ithuela bogolo bjo botse , le mafolofolo tumelong ya go dumela Jesu Kriste .
54003014	Ke go ngwalela ditaba tše le ge ke holofetše go tla go wena e sa le bjale .
54003015	Ge nka diega , o tsebe gore ke wona modirelo wa Ngwakong wa Modimo , ke ra wa phuthegong ya Modimo e a phelago , e lego yona kokwane le motheo wa therešo .
54003016	Sephiri se sa borapedi se godile wa go se ganetšege , sa go re : Modimo o bonagetše nameng , a hlatselwa toko ke Moya , a bonala ka Barongwa , a tsebatšwa ditšhabeng , a dumelwa lefaseng , a rotošetšwa legodimong e le wa letago .
54004001	Moya o boletše gwa kwala , wa re mehleng e tlogo tla ba bangwe ba tlo hlanogela tumelo , ba ya le meoya ya go fora batho , ba ya le dithuto tša meoya e mebe .
54004002	E tlo ba baikaketši ba go bolela maaka , ba ba swailwego matswalo eke ba fišitšwe ka tshipi .
54004003	Ba iletša motho go tšea mosadi , ba ila dijo tše Modimo a di bopetšego go amogelwa ka go leboga ke badumedi ba ba lemogilego therešo .
54004004	Gobane dibopša tša Modimo ke tše botse tšohle , ga go se se kago ilwa ge se lewa ka go leboga ;
54004005	Gobane di kgethega ka lentšu la Modimo le ka thapelo .
54004006	Ge o ruta bana ba borena taba tše , gona o tlo ba mohlanka o botse wa Jesu Kriste , yo dijo tša gagwe e lego mantšu a tumelo ye e swanetšwego ruri ke go amogelwa .
54004007	Ge e le dinonwane tšeo di gobogilego , tše nkego ke tša bakgekolo , tšeo o di gane . Wena o itlwaetše borapedi .
54004008	Gobane go tlwaetša mmele go hola ganyane fela . Se se holago gohle ke borapedi ka ge bo na le kholofedišo ya bophelo bjono le ya bjo bo tlogo tla .
54004009	Ke taba ye e tiilego , ye e swanetšwego ruri ke go amogelwa .
54004010	Ke sona se re itapišetšago sona re rogwa ; ka gobane re holofetše Modimo e a phelago , Mophološi wa batho bohle , gagolo wa bao ba dumelago .
54004011	Ba laele tšona tše , o ba rute tšona .
54004012	Go se ke gwa ba le e a go nyatšago ka ge o sa le lesogana ; baa moetapele wa badumedi go boleleng le mekgweng le leratong le Moyeng le tumelong , le ka mokgwamokgethwa .
54004013	O tiiše go balela batho Mangwalo le go ba eletša le go ba ruta , ke be ke tle go lena .
54004014	O se ke wa tšwafela neo ye o seditšwego ka yona , ye o e filwego wa porofeta mola bagolo ba go beile diatla .
54004015	Hlokomela tšona tšeo , o ineele tšona , gore dilong tšohle go bonale ge o tšwelela pele .
54004016	Itote o lote le thuto . Ge o dira bjalo o tlo iphološa , wa phološa le bao ba go kwago .
54005001	Mokgalabjye o se ke wa mo kgalema ka thata . O mo eletše bjalo ka eke ke tatago . Masogana o a eletše bjalo ka eke ke bongwaneno .
54005002	Bakgekolo o ba eletše bjalo ka eke ke bommago . Basadi ba bafsa o ba eletše bjalo ka eke ke bokgaetšedi ka mokgwa o mokgethwa wa ruri .
54005003	Basadi ba bahlologadi o ba godiše ; ke ra bao e lego bahlologadi ba ruri .
54005004	Ge mohlogogadi a na le bana le ge e le ditlogolo , go bona bao sa pele a e be go ithuta borapedi ka lapa : e be go leboga batswadi ba bona . Ke gona go thakga le go kgahla Modimo .
54005005	Ge e le mohlologadi e a šiilwego a nnoši , o holofela Modimo , o tiiša dithapelo le kgopelo bošego le mosegare .
54005006	E a ilego le dikganyogo , yena o hwile le ge a sa phela .
54005007	Le tšona tše o ba laele , gore ba ile bosodi .
54005008	Ge motho a sa babalele babo , gagolo ba lapeng la gabo , o latola tumelo ; o phalwa ke e a sa dumelego .
54005009	Mohlologadi e a kgethwago ke phuthego a e be e a feditšego nywaga e masome a selelago , e a bego a tšerwe gatee fela ,
54005010	a e be e a nago le bohlatse bja mediro e botse , bja ge a tsebile go diša bana le go amogela baeng , le go hlapiša bakgethwa maoto , ge a thušitše batlaišegi , ge e le wa go phegelela mediro e botse yohle .
54005011	Bahlologadi ba bafsa o se ke wa ba hlaolela modiro wa phuthego ; gobane ge ba ikwa ba ngala Kriste , mme ba rata go tšewa .
54005012	Mme molato wa bona e ba go hlanoga , ba thomile go dumela .
54005013	Le gona ba tlwaela go theta le malapa ba se na modiro ; e se ke ya ba go tšwafa fela , ya ba ditshele le go bolela tše di sa lokago .
54005014	Ke gona ke ratago gore ba bafsa ba tšewe , ba belege bana , ba ditše malapa a bona , gore lenaba ba se le nee sebaka sa go roga .
54005015	Gobane ba bangwe ba bile ba hlanogile , ba šala Sathane morago .
54005016	Ge motho e le modumedi , mme mo go ba gabo go na le bahlologadi , a a ba babalele gore phuthego e se tlo imelwa ; sa yona e be go babalela ba e lego bahlologadi ruri .
54005017	Ba bagolo ba go emela phuthego gabotse , a ba godišwe gobedi , gagolo bao ba go itapiša ka go bolela le ka go ruta .
54005018	Gobane mangwalo a re : Pholo ge e fola o se ke wa e tlemelela molomo ; a buša a re : Modiri o swanetšwe ke moputso .
54005019	Ge mogolo a ka begwa , o se ke wa amogela taba yeo ge e se ne dihlatse tše pedi le ge e le tše tharo .
54005020	Ba ba sentšego o ba sole bohle ba le gona , gore le ba bangwe ba tšhoge .
54005021	Ke go laela pele ga Modimo le Morena Jesu Kriste le Barongwa ba bakgethwa , gore o itote gore o se ke wa ahlola go sešo gwa sekwa , o se ke wa beba motho .
54005022	O se ke wa hlaganela go bea motho diatla . O se ke wa hwetšwa o na le molato le bosenyi ; itote o ile bosodi .
54005023	O se hlwe o enwa meetse fela ; nwaa le beinenyana ka baka la mala a gago , le bokoka bjoo bo felago bo go boela .
54005024	Dibe tša ba bangwe di a bonala , di ba eta pele kahlolong ; tša ba bangwe di ba latela morago .
54005025	Le mediro e botse ya ba bangwe e a bonala ; ge go e mongwe e sa bonale , e ka se dule e fihliwe .
54006001	Bohle ba e lego ba bohlanka bja go tlengwa , ba tsebe ge beng ba bona ba loketšwe ke kgodišo ka moka , gore ina la Modimo , le thuto , di se ke tša gobošwa .
54006002	Ba ba nago le beng ba e lego badumedi , ba se ke ba ba nyatša , gobane ke bana babo ; a ba tiiše go ba hlankela ka ge e le badumedi le baratiwa ba go setšwa ka mokgwa woo . — Ruta batho ka go realo , o ba eletše ka mokgwa woo .
54006003	Ge motho a ka ruta tše šele a sa ye ka mantšu a Mong wa rena Jesu Kriste , ka mantšu a a se nago bolwetši , le ka thuto ye e amanago le borapedi ,
54006004	o foufetše ka boikgogomošo , mola a sa tsebe selo ; bolwetši bja gagwe ke go bata dikgang le diphetolano tša go tsoša mona le tšhitano le maroga le kgonono tše mpe ,
54006005	le diphapang tša lefela tša batho ba ba senyegilego kgopolo , ba ba timetšwego ke therešo , ba ba rego borapedi a e be bja go inyakela leruo ka bjona . Ba ba bjalo kgaogana nabo .
54006006	Gomme borapedi ke leruo le legolo ge bo na le go kgolwa ke tše o nago le tšona .
54006007	Gobane mola re etla lefaseng , ga ra ka ra tla le selo ; le go tloga re ka se kgone go tloga le selo .
54006008	Ke gona , ge re na le dijo le diaparo , a re kgolweng ke tšona .
54006009	Gobane ba ba ratago go huma ba wela melekong le mereong ; ba ya le dikganyogo tše ntši tša bošilo tše di gobošago motho tša mo senya , tša mo tekesetša tshenyegong le tahlegong .
54006010	Gobane megabaru ke wona modu wa bobe ka moka ; gomme ba bangwe ba go kekela go tšona ba arogile tumelo ba ikobela mehlako e mentši .
54006011	Gomme wena motho wa Modimo , tšhaba dilo tšeo ; o phegelele toko , le borapedi , le tumelo le lerato , le kgotlelelo , le bonolo .
54006012	Hlabana tlhabano e botse ya tumelo , o thope bophelo bjo bo sa felego , bjo o bileditšwego bjona , wa ipolela o botse pele ga dihlatse tše ntši .
54006013	Ke go laya re le pele ga Modimo Mophedišatšohle , le pele ga Kriste Jesu e a ipoletšego pele ga Pilato ka bohlatse bjo botse .
54006014	O tiiše go ya ka taelo ye e se nago senyalo le bosodi , go be go bonagale yena mong wa rena Jesu Kriste .
54006015	Ke yona ponagalo e tlogo bonatša yena Ramašoto , Makgoneannoši , Kgoši ya dikgoši , Morena wa marena .
54006016	Mong a bophelo boilalehu ke yena a nnoši ; o agile seetšeng se se sa fihlelwego , yo go sego motho wa go mmona le go ka mmona , mong a theto le bogoši bja neng le neng . Amene .
54006017	Bahumi ba mehleng ya bjale ba laele o re ba se ikgodiše , ba se holofele lehumo la go tla le go tloga ; ba holofele Modimo e a phelago ; e a re fago tšohle gore di re natefele .
54006018	Ba laele o re ba hume ka mediro e bolo , ba rate go nea , ba abele ba bangwe .
54006019	E be gona go ithuela , go thea motheo wa mehla e tlo go tla gore ba fihlele bjo e lego bophelo bja ruri .
54006020	Timotheo ! Diša tše di digetšwego wena . Ila merero ya lefela ye e sa holego selo , le diphetolano tša ba ba aketšago ba re ke yona tsebo .
54006021	Ke tsebo ye ba bangwe ba ipolelago ka yona , mme ya ba go aroga tumelo . A kgaugelo e be le wena ! Amene .
55001001	Paulo Moapostola wa Jesu Kriste ka thato ya Modimo , yo ke beetšwego go bolela bophelo bjo bo re holofedišitšwego bja tla bja ba gona ka Kriste Jesu ,
55001002	Ke ngwalela Timotheo ngwanaka moratwa . Go gaugelwa le go šokelwa le go khutšišwa a di go tlele di etšwa go Modimo Tata wešo le go Jesu Kriste Mong wa rena .
55001003	Ke leboga Modimo , yo boka borrawešo ke mo hlankelago letswalo la ka le kgodilwe , ke sa kgaotše go go gopola dithapelong tšaka bošego le mosegare .
55001004	Ke hlologetšwe go go bona ge ke elelwa megokgo ya gago , mme ke re ke tlale lethabo ,
55001005	ke elelwe tumelo ya gago e se nago boikaketši , ye e bego e agile pelong ya Loisa makgolwago , le pelong ya Oinika mmago , ye ke kgodilwego gore le mo go wena e agile .
55001006	Ke ka baka leo ke felago ke go eletša ke re : Goteletša neo yeo Modimo a go seditšego ka yona ye e lego go wena ka go bewa diatla ke nna .
55001007	Gobane Modimo ga a ka a re nea Moya wa boi ; o re file Moya wa maatla , le wa lerato , le wa tlhaologanyo .
55001008	Ke gona , o se be le maseme ge o hlatsela Mong wa rena , ge o hlatsela le nna mogolegwa wa gagwe ; mo Ebangedi e hloiwago o eme le yona ka maatla a Modimo .
55001009	Ke yena a re phološitšego a re bitša ka mmiletšo o mokgethwa , e sego ka baka la mediro ya rena ; o re biditše ka go ithatela le ka kgaugelo ye a re seditšego ka yona ka Jesu Kriste mola go sešo gwa thoma mehla ya mabaka .
55001010	Ke yona kgaugelo ya go bonagatšwa mehleng yeno ka go bonagala ga Mophološi wa rena Jesu Kriste , e a fedišitšego lehu , a tšweletša bophelo le go se hwe ka seetša sa Ebangedi .
55001011	Gomme nna ke beetšwe yona Ebangedi gore ke be segoeledi sa yona le motseta wa yona le moruti wa bantle .
55001012	Molato ke wona woo ge ke hlokofatšwa ; fela ga ke na maseme . Yo ke mo dumetšego ke a mo tseba . Ke botile maatla a gagwe a go mpolokela se ke beetšwego sona , gwa tlo ba gwa fihla letšatši leo .
55001013	Mantšu ao a se nago senyalo , a o a kwelego go nna , o tšee ka mohlala wa ona , ka tumelo le ka lerato , le re le hwetšago go Jesu Kriste .
55001014	Se o beetšwego sona , o ipolokele sona ka Moyamokgethwa wo o agilego mo go rena .
55001015	O a tseba , ba ba lego Asia ba ntlhanogetše bohle ; ke bo-Figelo le Heremogene .
55001016	Ba lapeng la Onesiforo Morena a a ba setše ka kgaugelo , gobane ba ntapološitše gantši ; mme yena ga a ka a itšimeletša go mpona ke tlemilwe ,
55001017	a re go tla mono Roma , a itapiša a nnyaka , a ba a nkhwetša .
55001018	A Morena a mo setše ka go mo gaugela ka letšatši leo . Ke wena o tsebago ka mo a swerego modiro motseng wa Efeso .
55002001	Bjale wena Ngwanaka ! Tia maatla ka kgaugelo e lego go Kriste Jesu .
55002002	Tše o di kwelego ke go botša go na le dihlatse tše ntši , di gafele batho ba ba botegago , ba ba tlogo kgona go ruta ba bangwe .
55002003	Mme le wena o kgotlelele o le mohlabani o botse wa Jesu Kriste .
55002004	Mohlabani ga a itate ka ditaba tša bophelo bjono ; se a se ratago ke go kgahla eo a mo rapilego .
55002005	Gomme le ge motho a ka katana , a ka se rwešwe seala , ge a sa katane senna .
55002006	Diakolo di swanetše molemi wa seroto .
55002007	Akanya tše ke di bolelago ; gobane Morena o tlo go fa tlhaloganyo dilong ka moka .
55002008	Gopola Jesu Kriste Motsogabahung , wa peu ya Dafida , ka mo Ebangedi ya ka e bolelago ,
55002009	ye ke tlaišetšwago yona , ka ba ka tlengwa bjalo ka mosenyi . Fela , lentšu la Modimo ga le tlengwe .
55002010	Ke ka baka leo ke kgotlelelago ke direla bahlaolwa , gore le bona ba bone phološo ka Jesu Kriste le letago le le sa felego .
55002011	Taba ye e tiile : Ge re ehwa le yena , le go phela re tlo phela le yena .
55002012	Ge re kgotlelela , re tlo ba ra yo rena le yena . Ge re ka mo lahla , le yena o tlo re lahla .
55002013	Ge re sa botege , yena o tlo fela a botega ; gobane yena ga a kgone go itira o šele .
55002014	Ba eletše , o fele o boeletša go ba hlatsela le le pele ga Morena , o re ba lese go tšea dikgang tše di sa holego selo , tše di fogo ferekanya ba ba di kwago .
55002015	Se o swanetšego go se phegelela ke gore Modimo a bone o le mmotegi , o le modiri e a se nago bosodi , e a tsebago go ratha lentšu la therešo a sa kgopamiše .
55002016	Ila tša metlae ye e sa holego selo ; gobane di a golela di tlogelanye motho le borapedi .
55002017	Gobane thuto ya ba ba bjalo e phera boka lephera . Ba bangwe ba bona ke Himeneo le Fileto ;
55002018	ba arogile therešo , ba re : Go tsoga ga bahu go šetše go diregile . Ba realo ba phekgola tumelo ya ba bangwe .
55002019	Ge e le motheo wo o tiilego wa Modimo wona o eme o na le leswao la go re : Morena o tseba ba gagwe , le la go re ; Ba go bola ina la Morena , a ba hlaswe dibe bohle !
55002020	Ngwakong o mogolo dibja ga se tša gauta le tša silifera fela ; le tša phata le tša letsopa di gona ; tše dingwe ke tša go neneketšwa ; tše dingwe ke tša go nyatšega .
55002021	Bjale ge motho a ka ila tše mpe o tlo ba sebjana sa go neneketšwa , sa go kgethega , sa go kgahla mong wa ngwako , se se tlogo diriswa modiro o botse .
55002022	Tšhaba dikganyogo tša bosogana . Phegelela toko le tumelo , le lerato le leago gammogo le ba ba rapelago Morena ka pelotshekegi .
55002023	O gane diphetolano tša bošilo tše di se nago thuto ; le wena o a tseba , di fo tswala dintwa fela .
55002024	Mohlanka wa Morena ga a swanelwa ke dintwa . Se se mo swanetšego ke ge bohle a ba dira ka botho , ge e le moratabatho , mokgotlelelabošula .
55002025	Bangangi o ba eletša ka boleta , gore mohlomongwe Modimo a ba nee tshokologo , ba tle ba lemoge therešo .
55002026	Mohlomongwe ba tlo hlabologa ba phonyokga digole tša Diabolo tše a ba tantšego ka tšona , gore a ba diriše se yena a se ratago .
55003001	Tseba gore mehleng ya bofelo go tlo tla mabaka a mathata .
55003002	Batho e tlo ba ba go ithata , ba megabaru , ba lenyatšo le baikgogomoši , le ba maroga , le ba go se kwe batswadi , ba go se leboge , ba go se ile selo .
55003003	E tlo ba bahlalalerato , babatasekgoro , e tlo ba dihwirihwiri , le ba ba sa tsebego go itshwara , manaba a tše bolo ;
55003004	E tlo ba baeki , baipuši , baikgantšhi , ba go ipshina ba lahlile Modimo .
55003005	Ge o ba bona , o tlo re ba ne borapedi ; anthe maatla a bjona ga ba a dumele . Ba ba bjalo o ba gerule .
55003006	Go bona bao go na le ba go tsenela ba bangwe dintlong , mme ba thopa basatšana ba ba imetšwego ke dibe , ba ba gogwago ke dikganyogo tša mehutahuta .
55003007	Ke ba kago rutwa ka mehla mme ba se kgone go fihlela tsebo ya therešo le ka mohla o mongwe .
55003008	Ke tšona tše Janne le Jambore ba bego ba na natšo ge ba ngangana le Moše , ya ba go ngangana le therešo . Ke batho ba ba senyegilego kgopolo , ba go se amane le tumelo .
55003009	Fela , ba ka se ke ba iša felo ; bošilo bja bona bo tšwela pepeneneng , bjalo ka bja bona bala .
55003010	Ge e le wena o lotile thuto ya ka wa e latela , wa etša mokgwa wa ka le phegelelo ya ka , le tumelo ya ka , le go se fele pelo ga ka , le lerato , le kgotlelelo .
55003011	Wa etša nna ka go hlomarelwa le go tlaišwa ka tše di etšago tšela tša go ntiregela Antiokia , le Ikonio le Lisitara . Ke kgotleletše ditlhomarelo tše bjalo , mme Morena o nnamoletše gohle .
55003012	Ke tše di tlogo diregela bohle ba ba ratago go phela ka borapedi ka Kriste Jesu ; le bona ba tlo hlomarelwa .
55003013	Batho ba babe le baaroši , bobe bja bona bo tlo fela bo gola bo eya , ba fora ba bangwe , le bona ba forwa .
55003014	Ge e le wena o tiele mo go tše o di rutilwego wa di dumela , o tseba ba o ithutilego go bona .
55003015	Gobane Mangwalo a Makgethwa o a tseba go tloga bjaneng . Ke ona a kgonago go go hlalefišetša phologo ka tumelo , o dumetše Jesu Kriste .
55003016	Gobane Mangwalo ka moka ke mahebetšwake Modimo , le gona a hola batho ka go ruta , le ka go kgodiša le go sokolla , le ka go iša tokong ,
55003017	gore motho wa Modimo e be yo bolokatlalo , a kgonišwe go dira mediro e botse ka moka .
55004001	Ke go laela wa go go eniša re le pele ga Modimo le pele ga Morena Jesu Kriste , e a tlogo sekiša ba ba phelago le ba ba hwilego , re tseba ponagalo ya gagwe le mmušo wa gagwe ,
55004002	ke re : Baa segoeledi sa lentšu , o le emele ka lebaka la gona le ka le le sego la gona , o kgothatše , o eletše , o kgaleme o sa fele pelo o ruta .
55004003	Gobane go tlo tla lebaka le ba ka se kego ba kgona go theetša thuto ye e phedilego ; ba tlo ikgobela baruti ka go ya le dikganyogo tša bona , ka go rata go kwiša ditsebe bose .
55004004	Gobane ditsebe tša bona di tlo hlala therešo ; ba tlo boela dinonwaneng .
55004005	Ge e le wena , phafogela tšohle ; kgotlelela mabothata , o dire modiro wa segoeledi , o be mohlanka ka botlalo .
55004006	Ge e la nna , ke šetše ke dirwa sedimo ; lebaka la ka la go tloga le kgauswi .
55004007	Ke hlabane tlhabano e botse ; ke feditše go šiana ; tumelo ke e swere .
55004008	Mphapahlogo wa go re ke lokile o šetše o beilwe pele ga ka ; ke wo ke tlo go o newa ke Morena Moahlodi wa go loka ka letšatši leo ; e se nna fela ; o tlo o nea bohle ba ba ratilego ge a bonagala .
55004009	Phegelela go tla go nna ka pela .
55004010	Dema o ntlogetše ka go rata lefase le la bjale ; o ile Thesalonika . Keresentsi o ile Galatia . Tito o ile Dalamatia .
55004011	E a nago le nna ke Luka a nnoši . Bitša Mareka , o tle nae . Ke yena a tlogo nkgahla ge a ntirela .
55004012	Tigiko yena ke mo rometše kua Efeso .
55004013	O ko ntlele le kobo ye ke e tlogetšego Teroa ga Karepo , le dipuku tšela , gagolo matlakala ala a go ngwala .
55004014	Alesandere monna yola wa morudi , o ntirile mo gobe ka kudukudu . Morena o tlo mmušetša ka mo go swanetšego mediro ya gagwe .
55004015	Le wena o mo phafogele , gobane thuto ya rena o e ganeditše gagolo .
55004016	Mola ke sekišwa la pele , go hlokegile wa go tla a ema le nna ; ka moka ba ntlogetše . A ba se ke ba balelwa molato woo .
55004017	E a emego le nna ke yena Morena , a mpha maatla , gore botseta bja ka bo phethege , mme bantle bohle ba kwe ; gomme ke hlakodišitšwe molomong wa tau .
55004018	Gomme yena Morena o sa tlo ntlhakodiša medirong e mebe yohle ka tlo phologela mmušong wa gagwe wa magodimong . Go retwa a e be ga gagwe go iša mehleng ya neng le neng . Amene .
55004019	Dumediša Perisika le Akwila le ba lapeng la bo-Onesiforo .
55004020	Erasito o šetše Korinthe : Torofimo ke mo tlogetše Mileto a babja .
55004021	Se diege , o tle e sešo ya ba marega . Oibulo o a go dumediša , le Pudentsi , le Lino , le Kelaudia , le bana ba borena ka moka .
55004022	A Morena Jesu Kriste a be le moya wa gago . Kgaugelo a e le tlele . Amene .
56001001	Paulo mohlanka wa Modimo le Moapostola wa Jesu Kriste ka go ya ka tumelo ya bahlaolwa ba Modimo , le ka tsebo ya therešo ye e išago borapeding .
56001002	Ka go holofela bophelo bjo bo sa felego , bjo Modimo yena Morereši a bo holofedišitšego batho mola mabaka a bogologolo a sešo a ba gona ,
56001003	a tla a tšweletša lentšu la gagwe ka lebaka la gona ka boseta bjo nna ke bo gafetšwego ka taelo ya Mophološi wa rena , ka taelo ya Modimo .
56001004	Ke ngwalela wena Tito , e o lego ngwanaka wa ruri ka tumelo ye re lego batee ka yona . Go gaugelwa le go šokelwa le go khutšišwa a di be nago di etšwa go Modimo Tata wešo le go Jesu Kriste Mophološi wa rena .
56001005	Mola ke go šadiša Kereta e be e le gore o phethe o tlatše tše di bego di sa hlaela , o bee bagolo o eya le metse ka mo ke go laetšego ka gona .
56001006	E be batho ba ba se nago bosodi , monna e be wa mosadi o tee , e a nago le bana ba ba dumetšego , e sego ba go tsebja bohlola le go se kwe .
56001007	Gobane molebeledi , go swanetše ge e le motho e a se nago senyalo , gobane ke molaki wa Modimo . E se ke ya ba senganga , goba mogalefi , le ge e le monwi , goba motho wa mereba , le ge e le wa go nyaka leruo le lebe .
56001008	A e be motho e a ratago baeng , moratabolo , wa tlhaologanyo , moloki , mokgethwa , moithswari .
56001009	A e be motho wa go ya ka thuto ya lentšu le le tiilego le , gore a kgone go eletša batho ka thuto ye e se nago phokolo , a kgone go sola baganyetši .
56001010	Gobane go na le ba bantši ba ba ganago go bušwa , batii ba maleme le baforaforetši , gagolo mo go ba lebollo .
56001011	Ke bona ba ba swanetšego go thibja melomo , gobane ba ferekanya batho ka malapa ka thuto yeo e sa tsebalegego , e le go nyaka leruo le lebe .
56001012	E mongwe wa bona , moporofeta wa gabo bona beng , o itše : Bakereta e sa le mola ke babatamaaka , dibata tše šoro , dimpa tša dibodu !
56001013	Lefoko le le šupa se ba lego sona . Ba sole ka thata , ba fole bolwetši bjoo ka tumelo ;
56001014	ba lese go šetša dinonwane tša Bajuda le ditaelo tša batho ba ba hlanogetšego therešo .
56001015	Basekegi ba sekegetšwe ke tšhole . Ba tšhila le ba ba sa dumelego ba tšhilafaletšwe ke tšohle , ka gobane ba tšhilafaletše kgopolo le letswalo .
56001016	Ba ipolela ba re : Modimo re a mo tseba , mme ba mo latola ka mediro . Ke ba makgapha le ba go se kwe ; ga go modiro o botse wo ba kago o botegela .
56002001	Gomme wena bolela tše di amanago le thuto ye e phedilego .
56002002	Banna ba bagolo o ba eletše gore ba hlwe ba phafogile , e be ba bokwala le ba tlhaologanyo , le ba ba phedilego tumelong , e le ba lerato le go se fele pelo .
56002003	Le basadi ba bagolo e be ba babjalo , ba sware ka tsela ya ba bakgethwa . E se ke ya ba baphari , le ba go bušwa ke sebela ; a e be baruti ba bothakga .
56002004	Ba rute bafsa bokwala ; ba rate bana ba bona .
56002005	E be ba bokwala bailabowatla , balotodi ba malapa a bona , gore lentšu la Modimo le se gobošwe .
56002006	Le banna ba bafsa o ba eletše ka mokgwa woo , ba ithute bokwala .
56002007	Gomme wena , mediro e botse yohle ba e bone e le mo go wena , thuto ya gago e sa iše thoko , e le ya bonatla .
56002008	Thuto e be ye e phedilego , ye e sa ganetšegego , gore e a sa emego le rena a lewe ke maseme , a hloke sebe se a kago re bolela ka sona .
56002009	Bahlanka a ba ipoetše ba kwe beng ba bona ; e be ba ba kgahlišago dilong tšohle ; ba se ke ba nganga .
56002010	Ba se ke ba tšitlanya thoto ; ba bonatše bolo ka go botega gohle ; e be gona go thakga thuto ya Modimo Mophološi wa rena .
56002011	Go bonagetše kgaugelo ya Modimo ya go phološa batho bohle .
56002012	Ke yona e re rutago go lahla go nyatša Modimo , go lahla dikganyogo tša lefase ; gore mehleng yeno re phele re eletšegile , re loka , re na le borapedi ,
56002013	re dula re lebeletše mahlogonolo a re a holofetšego , le go bonala ga Modimo o mogolo le Mophološi wa rena Jesu Kriste .
56002014	Ke yena a ikgafilego ka baka la rena , gore a re lopolle bokgopong ka moka , a ithuele setšhaba sa diroto medirong e botse .
56002015	Bolela o realo , o eletše , o kgothatše ka setia sa ruri . Go se ke gwa ba le e a go nyatšago .
56003001	Ba eletše gore e be ba go bušwa ke marena le mmušo , e be batho ba ba kwago , le ba ba itokišeditšego go dira tše botse tšohle .
56003002	Ba se be le maroga , e se be ba dintwa ; e be ba botho ; batho bohle ba ba bone e le ba bonolo bjo bo tletšego .
56003003	Gobane le rena kgale re be re le mašilo , re le batho ba ba sa kwego , re timetše re gogwa ke dikganyogo le mathabo a mehutahuta , re keka le bobe le mona , re le ba go hloiwa le gona re hloyane .
56003004	Gwa tla gwa bonala lerato la Modimo Mophološi wa rena , lerato la go rata batho .
56003005	A tla a re phološa , e se ka baka le mediro ya rena ya toko . O re phološitše ka kgaugelo ya gagwe ka tlhatšo ya go tswalwa la bobedi , le ka mpshafatšo ya ka Moya o mokgethwa ,
56003006	wo a o tšhetšego godimo ga rena wa go re humiša ka Jesu Kriste Mophološi wa rena ;
56003007	gore ge re lokafaditšwe ka kgaugelo ya gagwe , re tle re be baji ba bohwa bja bophelo bjo bo sa felego ka kholofelo .
56003008	Taba ye e tiile ; gomme ke rata gore o tiiše thuto ya yona , gore ba ba dumetšego Modimo ba phegelele mediro e botse . Ke bjona botse bjoo , le go hola batho .
56003009	Ge e le diphetolano tša bošilo , le go hlatlamanya meloko , le dikgang , le diphapang ka baka la Molao , di fularele ; ga di hole selo ; ke tša lefela .
56003010	Motho wa thuto ye e arogilego , ge a eleditšwe gatee le gabedi , o mo tlogele .
56003011	Motho yo bjale o hlanogile a tseba se a se dirago ; gomme o senya a ipona molato yena mong .
56003012	E tlo re ge ke roma Aretema a tla go wena , le ge e le Tigiko , o se ke wa diega go tla go nna Nikopoli ; gobane ge ke nagana ke re marega ke tlo dula gona .
56003013	Tsenase moruti wa Molao , le Apollo , o ba thuše gabotse ka mefago , gore ba se ke ba hloka selo .
56003014	Le ba gešo a ba tlwaele go phegelela mediro e botse , go thuša mo go sa ratego ge go hlaela ; gore ba se tlo etša sehlare se se se nago dienywa .
56003015	Bohle ba ba nago le nna ba a go dumediša . Dumediša ba ba re ratago e le ba tumelo . — Kgaugelo a e be le lena ka moka . Amene .
57001001	Paulo mogolegwa wa Kriste Jesu le Timotheo ngwanešo , re ngwalela Filemone moratiwa modiriši wa rena ,
57001002	le Apia kgaetšedi ya rena , le Aragipo mohlabani ka rena , le phuthego ya mo lapeng la gago .
57001003	Kgaugelo a e be le lena le khutšo e tšwago go Modimo Tata wešo le go Morena Jesu Kriste .
57001004	Ke leboga Modimo wa ka ka mehla ge ke go gopola dithapelong tša ka ,
57001005	ka gobane ke kwa tša lerato la gago le tumelo ya gago ya ge o dumetše Morena Jesu , o rata bakgethwa ka moka .
57001006	Ke go rapelela gore kopano ye ya ge re le batee ka tumelo ya gago , mo go lena e ka tšweletša tsebo ya go hlatha bolo bjohle bo išago go Kriste Jesu .
57001007	Gobane tše ke di hweditšego ka lerato la gago ke thabo e kgolo le khomotšo , ka ge dipelo tša bakgethwa di lapološitšwe ke wena , ngwanešo .
57001008	Bjale — le ge ka Kriste ke na le mafolofolo a go fo go laela se se swanetšego —
57001009	Ke upša ke rata go go rapela ka ge lerato e le le kaakaa , e le nna e , Paulo mokgalabje , mehleng yeno ke le mogolegwa wa Jesu Kriste .
57001010	Ke tla go wena ke rapelela ngwanaka yo ke mo tswetšego ke tlemilwe ke lealo ; ke ra Onesimo .
57001011	Ke motho yo kgale a bego a sa go hole selo ; bjale gona , o tlo re hola bohle , wena le nna .
57001012	Soo , ke mo roma gore a boele go wena . Mo amogele hle ! Ke go re o amogela pelo ya ka .
57001013	Ke be ke rata ge a ka dula le nna a ntirela legatong la gago , bjalo , ka ge ke tlemilwe ka baka la Ebangedi .
57001014	Fela , ga nka ka rata go ba le se ke se dirago ke sešo ka kwa seakanyo sa gago ; gore ge o ka ntshetša , e se be ka kgapeletšo , o dire o ithapa .
57001015	Gobane Onesimo , ge a tlogelane le wena lebakanyana , mohlomongwe e be e le gore e tle e be wa gago neng le neng ;
57001016	E se hlwe e eba mohlanka , e le e a fetago mohlanka ka bogolo , e le ngwaneno moratwa . Ge nna ke šetše ke re ke ngwanešo ruri , o ka se mphale ge bjalo e le wa gago ka sebele , e le wa gago Moreneng ?
57001017	Bjale , ge o ntira mogwera wa gago , mo amogele bjalo eke o amogela nna .
57001018	Gomme ge o ka ba le se o se senyegetšwego ka yena , goba ge a ka ba le molato go wena , di late go nna .
57001019	Nna Paulo ke ngwala ka seatla sa ka , ke re ke tlo go lefela . Ke realo ke sa bolele gore mo go nna le wena o na le molato wo o go anago hlogo .
57001020	Go bjalo , wena Ngwanešo ! A nke ke thabe ka wena Moreneng , gomme o lapološe pelo yaka mo go Kriste .
57001021	Ke go ngwalela ke holofetše gore o tlo kwa wa dira se ke se bolelago , wa tlo ba wa fetiša fao .
57001022	Le gona o ntokišetše bodulo , gobane ke holofetše gore le tlo fiwa se le se kgopelago ka dithapelo , ka tla ka ba wa lena .
57001023	Epafora e a nago le nna e le mogolegwa wa Kriste Jesu , o a go dumediša .
57001024	Le Mareka , le Aristareko , le Dema le Luka , badiriši ba ka ba , ba re o dumele .
57001025	Kgaugelo ya Mong wa rena Jesu Kriste a e be le meoya ya lena . Amene .
58001001	Modimo kgale o boletše le botatawešo gantši le ka mekgwa e mentši ka Baporofeta ;
58001002	Mehleng yeno ya bofelo a tla a bolela le rena ka Morwa yo a mmeilego mojabohwa wa tšohle , e le yo a dirilego legohle ka yena .
58001003	Gomme yena eo , e le yena seetša sa go tšwa letagong la Modimo , e lego yena sewantšho sa lebopo le Modimo a lego ka lona , e le yena e a rwalago legohle ka maatla a lentšu la gagwe , o itirile tlhatso ya go hlatswa dibe ; a ya a dula ka letsogong le letona la bogoši bja magodimong .
58001004	A phala barongwa ka bogolo ka go tšea bohwa bja leina le le fetago a bona ka bogolo .
58001005	Gobane ke ofe morongwa yo a kilego a bolela nae a re : O Morwa wa ka ; lehono ke go tswetše , a buša a re : Ke tlo ba tatagwe ; mme yena e tlo ba Morwa wa ka !
58001006	A boeletša mola a sebela lefase go tla ga Morwa wa gagwe a re : Barongwa bohle ba Modimo ba tlo lotšha yena .
58001007	Barongwa bona ge a ba bolela o re : Meoya o e dira barongwa ba gagwe ; bahlanka ba gagwe ke kgabo tša mollo .
58001008	Ge e le Morwa o mmolela a re : Sedulo sa gago , wena Modimo , ke sa neng le neng ; lehlotlo la gago la bogoši ke lehlotlo la go loka .
58001009	O rata gona go loka ; o hloya bokgopo . Ke ka baka leo , wena Modimo , Modimo wa gago a go beilego kgoši , a go tlotša makhura a lethabo , gwa hlokwa mokawena .
58001010	A buša a re : wena Morena , o wa mola o thea lefase ; mme magodimo ke tiro tša atla tša gago .
58001011	Mme ona a tlo ba a loba , wena wa tlo šala o le gona ; ona a tlo onala ohle boka kobo .
58001012	A tlo šatolwa boka seaparo a fetoga . Wena o tlo dula o le se o lego sona , mme nywaga ya gago e ka se ke ya ba ya fela .
58001013	Le gona ke ofe wa barongwa yo a mmoditšego a re : Dula ka letsogong laka le letona , ke be ke dire manaba a gago bogato bja nao tša gago ?
58001014	Ka moka ga bona a ga se meoya ya go hlankela ba bangwe , meoya ya go rongwa ya yo direla bao ba go tlo ja bohwa bja phološo ?
58002001	Bjale go rata gore re tiiše go hlokomela tše re di kwelego , gore di se tlo re timelela ;
58002002	gobane mola go tlile Lentšu lela la go bolelwa ke barongwa , go le sela le go se kwe gohle ge go eba go oba kotlo ya gona .
58002003	Re tlo phonyokga bjang ge re ka nyatša phološo e kgolo ye , ye e thomilego ka go bolelwa ke Morena , ya tla ya tia mo go rena ka ba ba e kwelego ,
58002004	mme Modimo a e hlatsela ka mehlolo , le ka matete , le ka ditiro tše maatla tša mehutahuta , le ka go abela batho Moya ka mo a ithatetšego ka gona ?
58002005	Ge e le lefase le lefsa le re le bolelago , ga a ka a re le tlo bušwa ke Barongwa .
58002006	Hleng go na le bohlatse bja e a itšego : Motho ke eng ge o bile o sa mo lebale ? Ngwana wa motho ke eng , ge o bile o mo ela hloko ?
58002007	O mo hlaeditše ka gonyane a se be morongwa , wa mo hlama ka borena le letago , wa mmušiša mediro ya atla tša gago ; tšohle wa di bea ka tlase ga nao tša gagwe .
58002008	Ge go thwe : o beile tšohle ka tlase ga nao tša gagwe , ke go re : ga a ka a šadiša se a sa kago a se bea gona ; gomme ga re ešo ra bona motho ge a bušišwa tšohle .
58002009	E a feditšego lebakanyana a hlaeditšwe a se lekane le Morongwa , ke Jesu yo re mmonago a hlamilwe ke borena le letago ka tsela ya go tlaišwa le ya go hwa ; gore ka kgaugelo ya Modimo a kwe lehu ka baka la bohle .
58002010	Gobane Modimo o bone ge go swanetše , ge yena eo legohle le lego gona ka baka la gagwe , mme la ba gona ka yena , ge yena wa go iša bana ba bantši letagong , a eba thwadi ya phološo , a tšea bolokatlalo ka go tlaišega .
58002011	Gomme ka ge yena Mokgethabatho , le bao a ba kgethago , ba na le Tatabo o tee , ga a itšimeletše go re batho ke bana babo ,
58002012	a tla a re : A nke ke begele bana bešo ina la gago , ke go rete phuthegong .
58002013	A buša a re : Ke tlo dula ke mo lebeletše ; a iša pele a re : Ke nna e , le bana ba Modimo a mphilego bona .
58002014	Bjale ka go itira selo se tee le bana bao , ka go ba nama e tee le madi a tee le bona , o fentše Diabolo e a bego a na le maatla a lehu ; o mo fentše ka go hwa ga gagwe ,
58002015	a golola bao e bego e le batlengwa ka go boifa lehu mehla yohle ge ba sa phela .
58002016	Tšeo ga se tše a di diretšego Barongwa ; o di diretše bana ba Aborahama .
58002017	Gomme go be go swanetše ge a eba e a swanago le bana babo ka tšohle , gore a be wa go ba kwela bohloko , a be Moperisita e Mogolo e a botegetšego Modimo , a kgone go hlatswa setšhaba dibe .
58002018	Gobane ba ba lekwago o kgona go ba lwela , ka ge le yena a tlaišegile a lekwa .
58003001	Bjale lena bana bešo ba bakgethwa , ba le lego ba tee le nna ka go bitšwa magodimong , hlokomelang Motseta yo le Moperisita e mogolo yo re mmolelago , yena Kriste Jesu .
58003002	E a botegetšego E a mmeilego , boka Moshe ge a mmotegetše lapeng la gagwe ka moka .
58003003	Ge e le Kriste o swanetšwe ke borena bjo bo fetago bja Moshe , gobane mothei wa lapa o swanetšwe ke go retwa go fetiša ba lapeng .
58003004	Gobane malapa ka moka a na le baagi ba ona ; gomme Moagatšohle ke Modimo .
58003005	Bjale Moshe o botegetše Modimo lapeng leo la gagwe ka moka e le mohlanka wa go hlatsela tše di bego di tlo bolwa .
58003006	Kriste yena o botegetše Modimo e le Morwa wa go buša lapa la gagwe ; mme lapa la gagwe ke borena ge re tiiša mafolofolo , ge re kgantšha kholofelo go fihla bofelong .
58003007	Bjale šedi tše Moya o Mokgethwa o di boletšego wa re : E ka be lehono le ekwa lentšu la gagwe .
58003008	Se reteleng dipelo boka mohla wola wa kgalako , boka mohla wola wa moleko lešokeng ,
58003009	mo botataweno ba kilego ba nteka ba etšiša , le ge mediro ya ka ba e bone nywaga e masome a mane .
58003010	Ka befelwa ke moloko wo , ka re : Ke setšhaba sa dipelo tše di felago di timela ; mme ditsela tša ka ga ba di lemoge ,
58003011	ka ba ka ena ke befetšwe ka re : Ba ka se ke ba tsena makhutšong a ka .
58003012	Lebelelang ge , lena bana bešo , gore mo go lena go se ke gwa ba wa pelo e mpe ya go se dumele , e a kago hlanogela Modimo e a phelago .
58003013	Sa lena a e be go eletšana bjale ge go sa le la “ Lehono ” , gore le se be le e a kago retella ka go forwa ke dibe .
58003014	Gobane re ba tee le Kriste , ge re swara ra tiiša se re thomilego go ba sona , ge re realo go fihla bofelong .
58003015	Ge go thwe ; Lehono ge le ekwa Lentšu la gagwe , le se ke la retela pelo boka mohla wola wa kgalako ,
58003016	Ba go galakela Modimo mola ba kwele e be e le bomang ? A e be e se bohle ba go khudušwa Egipita ke Moshe ?
58003017	Gomme ba a ba ngadilego gwa ba gwa fela nywaga e masome a mane ke ba fe ? A ga se bao ba sentšego , mme ditoto tša bona tša rapalatšwa lešokeng ?
58003018	Ke bafe ba a ba enetšego a re : ba ka se ke ba ba ba tsena khutšong ya gagwe ? A ga se bao ba gannego go kwa ?
58003019	Se re se bonago sese : Se se ba šitišitšego go tsena khutšong ke go se dumele .
58004001	A re boifeng ge gore go se be le o tee wa lena e a kago šalela mola kholofedišo ya go tsena khutšong e sa le gona .
58004002	Gobane taba e botse yeo , le rena re e boditšwe bjalo ka bona . Fela , bona lentšu le ga la ka la ba thuša selo ka ge le sa ka la hlakana le tumelo ya bakwi ba lona .
58004003	Ge e le rena ba re dumelago , re ba go tsena khutšong yeo e boletšwego ge go thwe : Ke mo ke ennego ke befetšwe ka re : Ba ka se ke ba tsena khutšong ya ka ! Gomme mediro ya Modimo e phethegile mola a theile lefase ;
58004004	gobane go na le mo go boletšwego letšatši la go šupa ka go re : Ka letšatši la go šupa Modimo a khutša a feditše mediro ya gagwe ka moka .
58004005	Gomme fa gwa buša gwa thwe : Ba ka se ke ba tsena khutšong ya ka ;
58004006	ke go re go sa na le mo ba bangwe ba tlogo tsena khutšong ; gomme ba go botšwa taba e botše ye mehla yela ga ba ka ba tsena ka go se kwe .
58004007	A buša a bea letšatši le lengwe la go thwe : “ Lehono ” ; ke mola a bolela ka Dafida ge go fetile lebaka le letelele , a tla a re : Lehono ge le ekwa lentšu la gagwe , le se ke la retela dipelo .
58004008	Le gona ge Joshua e ka be e le yena wa go ba iša khutšong , a ka be a sa ka a boeletša a realo ge go fetile mehla yeo .
58004009	Ke gona ge , go sa na le khutšo ya Sabatha ye e šaletšego setšhaba sa Modimo .
58004010	Gobane e a tsenego khutšong yeo ya Modimo , le yena o khutša a phethile mediro ya gagwe bjalo ka Modimo ge a khutšitše a phethile ya gagwe .
58004011	A re phegeleleng ge go tsena khutšong yeo , gore go se be le e a wago a etša bala ba go se kwe .
58004012	Gobane lentšu la Modimo ke le le phelago , ke le maatla ; ka bogale le phala tšhoša efe le efe ya magale a mabedi ; gomme le phololetša la ba la aroganya pelo le moya , le malokololo le moko ; mme le tseba go fenyeka diakanyo le kgopolo tša pelo .
58004013	Gomme ga go sebopša se se kago mo širela ; tšohle o di bona di hlobotše di khurumolotšwe . Gomme ke yena yo re nago le taba le yena .
58004014	Bjale , ge re na le Moperisita e Mogolo yo mokaakaa , e a tsenego a fihla moseo wa magodimo , yena Jesu Morwa wa Modimo , a re tiišeng go ipolela ka tumelo .
58004015	Gobane Moperisita e mogolo e lego wa rena , ga se a kago šitwa go re kwela bohloko ge re fokola ; ke e a lekilwego mo go tšohle bjalo ka rena ; fela , ga a na sebe .
58004016	Ke gona , a re batameleng re holofetše , re tle madulong ao a kgaugelo , re tle re amogele tšhokelo , re hwetše kgaugelo ya go hlakodišwa lebakeng la gona .
58005001	Moperisita e mogolo ofe le ofe e be e le wa go tšwa bathong gore a lake tša Modimo , gore a fihliše dibego le didimo ka baka la dibe ,
58005002	e le motho e a kgonago go šokelwa bao ba sa tsebego le ba ba timeditšwego , ka ge le yena a rarilwe ke phokolo .
58005003	Ke ka baka leo go mo swanetšego ge a thoma go tliša sedimo sa go mo hlatswa dibe , a tsebo tliša sedimo sa setšhaba .
58005004	Le gona o be a sa ipee ka noši gore a godišwe ; e be e le wa go bewa ke Modimo bjalo ka Arone .
58005005	Le yena Kriste ga a ka a ipea gore a godišwe ge a eba Moperisita e mogolo ; o beilwe ke yo a boletšego le yena a re : O Morwa wa ka ; lehono ke go tswetše .
58005006	Ke tšona tše a di boletšego mo gongwe a re : Moperisita wa neng le neng ke wena ka mokgwa wa Melekitsedeke .
58005007	Ke yena , yo mehleng a le motho a tlišitšego didimo tša dithapelo le ditopo le dillo tše thata le ka megokgo , a di fihliša go yo a kgonnego go mo phološa lehung ; mme a kwewa a hlakodišwa poifong .
58005008	Le ge e be e le yena Morwa , o ithutile go kwa ka gona go tlaišega .
58005009	Gomme ge a fihletše bolo ka tlalo ka mokgwa woo , a ba thwadi ya go iša bohle ba ba mo kwago phološong ye e sa felego .
58005010	Ya ba yena yo Modimo a mmolelago a re : Moperisita wa neng le neng ke wena ka mokgwa wa Melekitsedeke .
58005011	Yena yo re na le ditaba tše ntši tša go mmolela le go le hlathollela ; fela , le ba botšwa go theetšeng .
58005012	Gobane , le ge go swanetše le eba baruti ka go rutwa e le kgale , bjale go rata ge motho a boeletša go le ruta ditaba tša mathomo a thuto ya Modimo , ka ge le bile ba go fiwa lebese , e sego dijo tše di tiilego .
58005013	Gobane ge motho e sa le wa go fiwa lebese , gona ga a ešo a lemoga thuto ya toko , gobane o sa le lesea .
58005014	Ge e le dijo tše di tiilego ke tša ba ba godilego , ba ba ithutilego ba tlwaela go kgethologanya botse le bobe .
58006001	Ke gona a re leseng tša mathomo a thuto ya Kriste , re iše pele ka tša phethego ; re se boeletše tša mathomo a tshokologo ya go ila mediro ye e hwilego , le tša go dumela Modimo .
58006002	Le tša kolobetšo , le tša thuto , le tša go bewa diatla , le tša go tsoga ga bahu , le tša go lahlwa o sa felego , tšeo a re di leseng .
58006003	A re direng ka mokgwa woo , ge Modimo a ka re dumelela .
58006004	Gobane bao ba šetšego ba kile ba bonegelwa ba kwa bose bja neo ya legodimong , ba ba kilego ba fiwa kabelo ya Moya o Mokgethwa ,
58006005	ba kwa monate wa lentšu le botse la Modimo , le maatla a mehla e tlogo tla .
58006006	Ge bona ba ka hlanoga , go ba mpshafatša gape le go ba iša tshokologong go ka se kgonege , ka gobane ba boetše ba ipapolela Morwa wa Modimo sefapanong , ba mo nyatšiša .
58006007	Gobane tšhemo ye e nwago pula ye e e nelago gantši , mme ya medišetša beng ba yona merogo e lewago , yona e tlo fela e šegofatšwa ke Modimo .
58006008	Fela , ge e ka mediša meetlwa le ditshehlo , e ka se kgahliše , e tlo tloga e lahlwa , mme pheletšo ya ba go tšhungwa .
58006009	Ge e le lena barategi , le ge re bolela ka mokgwa wo , re le belaelela tše kaone le tše di išago phologong .
58006010	Gobane Modimo ga a bebe motho , ga a lebale mediro ya lena , le lerato le le itapišitšego ka lona ineng la gagwe mola le direla bakgethwa , le ba direla le bjale .
58006011	Se re se dumago ke gore ka moka ga lena le bonwe le na le phišego e bjalo , go fele go phethega se re se holofetšego , go be go fihle bofelo ,
58006012	Gore le se ke la ba ba botšwa , eupša ka tumelo le kgotlelele le be baetši ba bao ba ruilego tše di holofedišitšwego .
58006013	Gobane mola Modimo a nea Aborahama dikholofetšo , go be go se e mogolwane yo Modimo a kago ena ka yena , mme a ena ka yena mong ,
58006014	A re : Ke tlo go šegofatša wa go šegofatša ; bana ba gago ke tlo ba atiša gagolo .
58006015	Gomme Aborahama a se fele pelo , a ba a tlelwa ke tše a di holofedišitšwego .
58006016	Ge e le batho ba ena ka e a ba fetago , keno ya fediša dikgang ka moka ya ba go tiiša taba .
58006017	Ke tše Modimo a di dirilego a rata gore bajabohwa ba se se holofedišitšwego ba be le lentšu le le tiilego , le le sa fetogego , a tiiša taba ka keno .
58006018	Gore ka mafoko a mabedi a a sa fetogego , ka ge Modimo a sa aketše , re be le khomotšo e maatla re hweditše setšhabelo , re gomaretše kholofelo ya go holofela se se lego kua pele .
58006019	Kholofelo ye eke ke yona thekgo e tiilego ya meoya ya rena , thekgo ye e sa tomogego , ye e tsemilwego kua Sekgethwakgethweng , go širilwego ke sešireletšo .
58006020	Ke mo Jesu Moetapele a tsenego ka baka la rena , yena a tlilego a ba Moperisita e Mogolo wa neng le neng ka mokgwa wa Melekitsedeke .
58007001	Yena Melekitsedeke yo e be e le kgoši ya Salema ; e be e le Moperisita wa Modimo e mogologolo ; ke yena a kilego a gahlanetša Aborahama ge a boa ntweng ya dikgoši , a mo šegofatša .
58007002	Ke yena yo Aborahama a mo lobilego ka sa lesome sa dilo tšohle . Sa pele : Leina la gagwe ge le fetolwa ke go re : Kgoši ya khutšo .
58007003	Ga go tsebje tat agwe le mmagwe le ge e le moloko wa gagwe , le ge e le mathomo a mehla ya gagwe le bofelo bja bophelo bja gagwe . Sa gagwe ke go bapetšwa le Morwa wa Modimo ge go thwe : Ke Moperisita wa neng le neng .
58007004	Gomme le bona e le e mokaakang eo Aborahama rakgolo wa rena a mo lobilego ka sa lesome sa thoto yeo a bego a e thopile ?
58007005	Bjale bao ba hlaotšwego go barwa ba Lefi ba fiwa boperisita , ba laetšwe go tšhediša setšhaba ke gore bana ba bobona ba be ba ntšha sa lesome ka Molao , le ge le bona e le bana ba Aborahama .
58007006	Bjale Melekitsedeke , yo lešika la gagwe le bego le sa tšwe go bona , o tšhedišitše Aborahama ka sa lesome , a šegofatša yena mong wa dikholofedišo .
58007007	Gomme go ka se ganetše motho ge re re : E monyane o šegofatšwa ke e mogolo .
58007008	Bjale fa , ba ba tšhedišago ke batho ba ba hwago ; ge e le mola ke e a itšwego o a phela .
58007009	Le gona re ka re , mola go tšhedišwa Aborahama , go tšhedišitšwe le Lefi ,
58007010	gobane , le ge a sešo a tswalwa , o be a le gona ka motswadi wa gagwe mola a gahlanetšwe ke Melekitsedeke .
58007011	Bjale ge boperisita bja Balefi e ka be e le bja go tlo tliša phethego ya ba moka , ka ge boperisita e le wona motheo wa Molao , go sa nyakelwang Moperisita e mongwe wa mokgwa wa Melekitsedeke e a sa bewego ka mokgwa wa Arone ?
58007012	Gobane ge boperisita bo ka šatolwa , gona go swanetše ge go šatolwa le wona Molao .
58007013	Gobane Moperisita eo a bolelwago ka mokgwa wo ke wa moloko o šele , wo go sego motho go wona e a kilego a hlankela aletare .
58007014	Gomme mong wa rena go tsebja gore ke wa moloko wa Juda , ke wa moloko wo Moshe a sa kago a re o ka ba le boperisita .
58007015	Le gona go tsebja ka botlalo gore go tlo tsoga Moperisita e mongwe wa mokgwa wa Melekitšedeke ,
58007016	e a sa bewago ka taelo ya Molao wa nama , e le e a beilwego ka maatla a bophelo bjo bo sa senyegego .
58007017	Ke tše a hlatselwago tšona ge go thwe : Moperisita wa neng le neng ke wena ka mokgwa wa Melekitsedeke .
58007018	Ge Molao e be e le wa go tlo fedišwa , ke ka gobane o fokola o sa hole selo .
58007019	Gobane Molao e be e se wa go tlo tliša phethego ; sa wona e be e le go re fihliša kholofelong e botse ya gore re tlo batamela Modimo .
58007020	Gomme se segolo ke ge taba ye e na le keno ya Modimo . Ba bangwe baperisita ba beilwe go se na keno .
58007021	Ge e le wa rena o beilwe ka keno ; ke mo go itšwego : Morena o enne , a ka se šegame : Moperisita wa neng le neng ke wena ka mokgwa wa Melekitsedeke .
58007022	Ke ka tšona tše ge Jesu e le Khumedi ya kgwerano ye e fetago yela ka bogolo .
58007023	Gomme bala ke ba bantši ba ba hlatlamanego e le baperisita , ka ge lehu le ba šitišitše go dula .
58007024	Ge e le Jesu o na le boperisita bjo bo sa šielwego e mongwe , ka gobane a dula a le gona neng le neng .
58007025	Ke tšona di mo kgonišago go phološamoka , go phološa bao ba batamelago ka yena , ka ge e le wa go phela neng le neng le go ba rapelela .
58007026	Gobane re be re kgonwa ke Moperisita e mogolo yo bjalo , e lego e mokgethwa , e a se nago sebe e a se nago bosodi , e a sa etšego badiradibe , e a godišitšwego godimodimo ga magodimo .
58007027	E a sa etšego baperisita ba bagolo ba bangwe , bao go bego go ba swanetše ge ka mehla ba thoma go tliša didimo tša go hlatswa dibe tša bona , ba tsebo tliša sa go hlatswa dibe tša setšhaba . Tšeo o di dirile gatee ya ba moka mola a itira sehlabelo .
58007028	Molao wona o be o bea batho ba ba fokolago ya ba baperisita ba bagolo . Ge e le Lentšu lela la keno , la go tla Molao o šetše o beilwe , lona le beile Morwa e lego yo bolo ka tlalo , ya ba Yena Moperisita wa neng le neng .
58008001	Tabakgolo mo go tše re di bolelago ke ge re na le Moperisita e Mogolo e mokaaka , e a dutšego letsogong le letona la sedulo sa borena bja kua magodimong .
58008002	E le yena molaki wa yona Ntlokgethwa ya makgonthe ye e hlomilwego ke Modimo , e sa kago ya hlongwa ke motho .
58008003	Ge e le baperisita ba bagolo bohle ba be ba bewa gore ba fihliše dibego le didimo . Le yena wa rena o na le tše a swanetšego go di fihliša .
58008004	Bjale ge e ka be e le wa mo lefaseng , a ka be a sa kgone go ba Mofihliši , gobane ba go fihliša dibego ka Molao e be e le baperisita .
58008005	Ba be ba hlankela ngwako e bego e le seswantšho le moriti wa tša kua legodimong , boka Moshe mola a laelwa go aga Ntlokgethwa , gwa thwe : O bone gore e dirwe ka go swantšha ka tše o di bontšhitšwego thabeng .
58008006	Wa rena bjale o gafetšwe bolaki bjo bo fetago bja bala kgolekgole , ka ge a tlile a ba Khumedi ya kgwerano ye e fetago yela ka bogolo , kgwerano ye e tiišitšwego ka dikholofedišo tše di fetago tša yela .
58008007	Le gona kgwerano yela ya kgale ge e ka be e se na mo e hlaelago , ye mpsha e ka be e sa nyakelwe sebaka .
58008008	O bolela le bona ka go e nyatša ge a re : Tsebang , go tlo tla lebaka le ke tlogo dira kgwerano e mpsha le ba leloko la Isiraele le la Juda . O realo Morena .
58008009	E ka se ke ya ba kgwerano e kakago yela ke e dirilego le borrabo , mola ke ba swara ka seatla ka ba ntšha Egipita . Kgwerano yeo ba e sentše , le nna ka ba ngala . O realo Morena .
58008010	Gobane kgwerano ye ke tlogo e dira le bona ba leloko la Isiraele ge go fetile mehla yeno , Morena o re še : Ke tlo bea melao ya ka matswalong a bona ; ke tlo e tloka dipelong tša bona . Ke tlo ba Modimo wa bona ; mme bona e tlo ba setšhaba sa ka .
58008011	Motho a ka se hlwe a ruta wa gabo le ge e le ngwanabo a re : Tseba Morena , ka gobane ka moka ga bona ba tlo ntseba , ba banyane le ba bagolo .
58008012	Gobane ke tlo ba lebalela melato ya bona , ke se hlwe ke gopola sebe sa bona .
58008013	Ge a re : Kgwerano e mpsha , ke gore yela e bego e le gona e onetše . Gomme se se onetšego , se se fetilwego ke mabaka se kgauswi le go timelela .
58009001	Ge e le kgwerano ya kgale le yona e be e na le melao ya yona ya go direla Modimo ; le yona Ntlokgethwa ya mo faseng e be e na le melao ya yona .
58009002	Go be go agilwe Ntlo ya ka mono pele , e bego e na le sehlomapone , le sethalana , le magobe a go bewa pele ga Modimo . Ntlo yeo e be e le Sekgethwa .
58009003	Ka kua moseo go širilwego ke sešireletšo go be go na le Ntlo ya bobedi , ye e bego e le Sekgethwakgethwa .
58009004	Moo go be go beilwe aletare ya gauta ya go thuntšha diorelo , le polokelo ya kgwerano ye e bego e manegilwe yohle ka gauta ; mo go yona go be go bolokilwe sebjana sa gauta se se tšhetšwego Mana , le lehlotlo lela la Arone la go palega matšobana , le matlapa ala a kgwerano .
58009005	Polokelo ye e be e ukametšwe ke Bakerubi ba letago , ba go apeša sekhurumelo sa poelano moriti . Fela , dilo tšeo re ka se di bolele ra iša kgole .
58009006	Dilo tšeo ge di beilwe ka mokgwa woo , mono Ntlong ya pele baperisita ba be ba tsena ka mehla , ba dira tše ba bego ba direla Modimo ka tšona .
58009007	Ge e le kua moseo go be go tsena Moperisita e mogolo fela gatee ka ngwaga ; a tsena a swere madi a sedimo sa gagwe , le sa go hlatswa ditšhito tša setšhaba .
58009008	Dilo tše ka moka ke tše Moya o šupetšago ka tšona gore tsela ya go ya Sekgethwakgethweng e be e sešo ya utollwa mehleng ya ge go sa eme Ntlo ya mono pele .
58009009	Di swantšha tša mehla yeno ya ge go sa tlišwa dibego le didimo tše di sa kgonego go hlatswa matswalo a batliši ya ba ba bolo ka tlalo .
58009010	Dilo tšeo , le dibego tša dilewa le dinwewa , le tlhapišo tša mehutahuta , le go loka wa nama , ke tše ba bego ba laetšwe go di dira , go be go tle lebaka la go tšwelela ga tša botlalo .
58009011	Gomme Kriste o tšweletše , yena Moperisita e Mogolo wa tše botse tše di tlogo tla ka Ntlokgethwa e fetago yela ka bogolo le ka botlalo ; ke yeo ya go se agiwe ka matsogo , e sego ya tlholo yeno .
58009012	A ya a tsena Sekgethwakgethweng gatee ya ba moka . A se tsene ka madi a dipoo le a diphoko ; a tsena ka madi a gagwe yena mong , a hwetša topollo ya neng le neng .
58009013	Gobane ge madi a diphoko le a dipoo le molora wa sethole wa go fokela ba ba tšhilafetšego , ge dilo tšeo di be di ba dira bakgethwa , tša ba hlatswa mebele ya bona ,
58009014	gona madi a Kriste e a ikišitšego go Modimo ka Moya wa neng le neng a le sedimo se se se nago senyalo , a gagwe madi a a ka se fetiše kgole go hlatswa matswalo a rena ra tšwa tšhila tša mediro ye e hwilego , ra tla ra direla Modimo e a phelago ?
58009015	Ke tšona tše a lego Mmoelanyi wa kgwerano e mpsha ka tšona , gore ka lehu leo le tlilego ya ba la go lefa dikarogo tša mehla ya kgwerano ya kgale , ba ba bileditšwego bohwa bjo bo sa felego ba kgone go amogela se se holofedišitšwego .
58009016	Gobane mo go nago le kwano ya bohwa , go rata gore mong wa kwano yeo a hwe ;
58009017	gobane kwano ya bohwa e na le maatla ge go hwilwe ; ga e ne maatla ge mong wa yona a sa phela .
58009018	Ke ka baka leo kgwerano ya kgale e kgakotšwego ka madi .
58009019	Gobane mohla wola ge Moshe a feditše go anegela setšhaba tša Molao , o tšere madi a powana le a diphoko , a tšhela meetse , a fokela puku ya Molao le setšhaba ka moka ka sefokana sa lehlakanoka le sa boya bjo bohubedu ,
58009020	a tla a re : Ke ona madi a kgwerano ye Modimo a le laetšego yona .
58009021	Le Ntlokgethwa , le dibjana ka moka tša modiro o mokgethwa , a di fokela ka madi .
58009022	Tše di sa hlatswiwego ka madi ga se tše ntšhi ge go iwa ka Molao ; le tebalelo e be e se gona , ge e se ka go tšholla madi .
58009023	Diswantšho tša tše kgethwa tša magodimong di be di swanetše go hlatswiwa ka mokgwa woo ; ge e le tše kgethwa tša kua magodimong , tšona di loketšwe ke didimo tše di fetago tšeo ka bogolo .
58009024	Ge e le Kriste ga a ka a tsena Sekgethweng se se agilwego ka diatla ya ba seswantšho sa Sekgethwa sa makgonthe . Yena o tsene gona kua magodimong , mme bjale o bonala pele ga sefahlogo sa Modimo ka baka la rena .
58009025	Ga se gore a fele a boeletša go itira sedimo gantši bjalo ka Moperisita e mogolo ge a tsena Sekgethwakgethweng ka ngwaga ka madi e sego a gagwe .
58009026	Ge go ka be go le bjalo , a ka be a swanetše go tlaišwa gantši go tloga mathomong a lefase . Bjale gomme o ile a bonala pele ga Modimo gatee ya ba moka , a fediša dibe ka sedimo se a itirilego sona .
58009027	Gomme ka ge batho ba beetšwe go hwa gatee , gwa kgona go tla kahlolo ,
58009028	le Kriste o dirilwe sedimo gatee a ba wa go rwala dibe tša ba bantši ; gomme bao ba mo latetšego ba tlo buša ba mmona e le Mophološi , a se ne taba le sebe .
58010001	Bjale Molao , sa wona ke moriti fela wa tše di tlogo tla ; ga se wona sebele sa dilo tšeo . Ka ngwaga o mongwe le o mongwe ba fela ba batamela ka didimo tšona tšeo , mme ba ba di tlišago ga ba kgone go hlatswiwamoka .
58010002	Bjale ge ba sa kgaotše go tliša didimo , a ga ke re ke ka gobane ba ba direlago Modimo ka tšona ba kwa letswalo le sa fela le tseba sebe ? Ge ba ka be ba hlatswiwa gatee ya ba moka , go ka be go sa dirwe ka mokgwa woo .
58010003	Bjale ka go tliša didimo ka ngwaga o mongwe le o mongwe ba fela ba eletšwa gore sebe se sa le gona .
58010004	Go bjalo , ka ge madi a dipoo le a diphoko a sa kgone go tloša dibe .
58010005	Ke gona go tleng ga gagwe lefaseng a rego : Ga o kgahlwe ke didimo le dibego ; se o nthakgetšego sona ke mmele .
58010006	Ga o nyake sehlabelo le selefa .
58010007	Ke mo nna ke rego : Ke nna e , ke a tla , Modimo ; ke dira tše di go kgahlago ; matlakaleng a puku go ngwadilwe tše di ntebanego .
58010008	O thoma ka go re : Ga o kgahlwe ke didimo le dibego le sehlabelo le selefa , mola e le tšona di tlišwago ge go iwa ka Molao .
58010009	A tla a re : Ke nna e , Modimo ; gore ke dire tše di go kgahlago . Ke mo a fedišago tšela tša pele , gore a tle a bee tše dingwe .
58010010	Tše di kgahlago Modimo ke gore re be bakgethwa ka sedimo sa mmele wa Kriste se se tlišitšwego gatee ya ba moka .
58010011	Baperisita bohle ba be ba beilwe gore ba direle Modimo ka mehla , ba tliša tšona didimo tšeo gantši , tše di bego di sa kgone go tloša dibe le gannyane .
58010012	Gomme Jesu a tliša sedimo se tee sa go tloša dibe , a yo dula ka letsogong le letona la Modimo go ya go ile .
58010013	Se se šaletšego o sa se letetše , ke gore manaba a gagwe , a dirwe bogato bja nao tša gagwe .
58010014	Ka sedimo se tee seo o phethile go bopa bakgethwa ka botlalo bja go ya go ile .
58010015	Le Moya o Mokgethwa o re hlatsela moo wa bolela wa re :
58010016	Kgwerano ye ke tlogo e dira ge go fetile mehla yeno še ; Ke tlo bea melao ya ka dipelong tša bona ; ke tlo o tloka dipelong tša bona . O realo Morena .
58010017	Nka se ke ka hlwa ke gopola dibe tša bona le makgopo a bona .
58010018	Gomme mo go nago le tebalelo ya dibe , ga go sa nyakwa sedimo sa go di hlatswa .
58010019	Bjale bana bešo ! Re na le mafolofolo a go tsena Sekgethwakgethweng ka madi a Jesu .
58010020	Ke yona tsela e mpsha , tsela ya go phela ye a re buletšego yona ka mmele wa gagwe ; e iša kua go bego go širilwe ka sešireletšo .
58010021	Re na le Moperisita e Mogolo e a beilwego gore a buše Ngwako wa Modimo .
58010022	A re batameleng ge ka pelotumelo e tletšego , re hlatswitšwe dipelo tša tloga moetlo , re hlapišitšwe mmele ka meetse a a sekilego .
58010023	A re gomareleng moeno wa kholofelo ya rena re sa šišinyege ; gobane e a re holofedišitšego o a botega .
58010024	A re hlokomelaneng seng sa rena , re išane leratong le medirong e botse .
58010025	Re se ngale phuthego ya gešo ka mokgwa wa ba bangwe ; sa rena a e be go eletšana , gagolo ka ge letšatši le le kgauswi ; le lena le a di bona .
58010026	Gobane ge re senya ka boomo ge re šetše re filwe go tseba therešo , gona ga go sa na sedimo sa go hlatswa sebe seo .
58010027	Se se tlogo šala ke go letela kahlolo ka poifo le go letela bogale bja mollo wo o tlogo ja baganyetši .
58010028	Ge motho a nyaditše Molao wa Moshe o be a bolawa a sa gaugelwe , ge go le dihlatse tše pedi le ge e le tše tharo .
58010029	A le re kotlo e tlo ba e nyenyane ye e tlogo wela motho e a gataketšego Morwa wa Modimo ka maoto , madi a kgwerano a go mo dira mokgethwa a re ga se selo , a nyatša Moya wa kgaugelo ?
58010030	Rena re tseba e a boletšego a re : Tefetšo ke ya ka ; le kotlo ke ya ka ! O realo Morena . A buša a re : Morena o tlo ahlolela tšhaba sa gagwe .
58010031	Go wela diatleng tša Modimo e a phelago go a šiiša .
58010032	Gopolang mehla yela ya ge le sa tšo bonegelwa , la kgotlelela ntwa e kgolo ya ditlaišego .
58010033	Mo gongwe ba le bokela ka mahlapa le ka dihlokofatšo , mo gongwe la ba ba tee le ba ba bego ba dirwa tše bjalo .
58010034	Ba ba golegilwego le ba kwetše bohloko ; ge ba le hlakola dilo tša lena , la kgotlelela le thabile , le tseba gobane kua magodimong le ithuetše lehumo le le fetago dilo tšeo , lehumo le le dulago le le gona .
58010035	Ke gore le se ke la lahla kholofelo ya lena , ye e nago le moputso o mogolo .
58010036	Go rata gore le se fele pelo , gore ka go dira thato ya Modimo le tšee se le se holofedišitšwego .
58010037	Go šetše lebakanyana le sego le kae ke mo go tlogo tla e a boletšwego a thwe : O etla ! Gomme a ka se diege .
58010038	Mme moloki wa ka o tlo phela ka tumelo ; e a gomelago morago , yena pelo ya ka e ka se mo thabele .
58010039	Gomme rena ga re ba go gomela morago le go yo lahlwa ; re ba tumelo ya go yo rua bophelo .
58011001	Ge e le tumelo ke kholofelo ye e tiilego ya go holofela tše di letetšwego ; ke go bota tše di sa bonwego ka mahlo .
58011002	Ba bogologolo ba ithuetše bohlatse bja yona tumelo .
58011003	Tumelo re tseba ka yona ge legohle le hlodilwe ke lentšu la Modimo ; tše di bonwago tša tšwelela di etšwa go tše di sa bonwego .
58011004	Tumelo ke ka yona Abele a ipegilego go Modimo ka sedimo se se phadilego sa Kaine ; ke ka yona ge a hlatselwa dibego tša gagwe gwa thwe : o lokile . Modimo a hlatsela dibego tša gagwe ; ke ka tšona ge a bolela le ge a hwile .
58011005	Tumelo ke ka yona ge Henoge a tlošwa a se bone lehu ; gobane mola a sešo a tlošwa o hlatsetšwe gore o be a kgahla Modimo .
58011006	Gomme go kgahla Modimo ga go kgonege ge go se tumelo . E a batamelago Modimo o swanetše go dumela gore Modimo o gona , le gore ba ba mo nyakago o a ba putsa .
58011007	Ke ka tumelo ge Noa a dirile polokelo a laetšwe ke Modimo , a botšwa tše di bego di sešo tša bonwa , a phološa ba lapa la gagwe . Ke ka yona ge a sola lefase ; gomme ya ba yena mojabohwa ka toko ye e tšwelego tumelong .
58011008	Ke ka tumelo ge Aborahama a ekwa go bitšwa , a khuduga a ya felo fao a tlogo go fiwa gore e be legae la gagwe ; a tsoga a sepela a sa tsebe mo a yago .
58011009	Ke ka tumelo ge a diilela nageng yeo a e holofedišitšwego , gwa ba bjalo ka eke ga se naga ya gagwe , a dula merakeng ; le Isaka , le Jakobo ba dira ka mokgwa woo , e le bona ba go tlo ja bohwa bjoo ba holofedišitšwego bjona .
58011010	Gobane o be a letetše motse wo o tlogo thewa wa tia , woo mothei le moagi wa wona e lego Modimo .
58011011	Ke ka tumelo ge Sara a fiwa maatla a ba mmago setšhaba , le ge a šetše a fetilwe ke lebaka ; gobane o be a re : E a nkholofedišitšego o a botega .
58011012	Ke ka baka leo mothong o tee yo , e bego e le wa mmele wo o hwilego , go tšwelego bontši bjo bo kakago bja dinaledi tša legodimo le lešabašaba le le sa balwego la lešing la lewatle .
58011013	Bona bao ka moka ba hwile ba dumetše , ba sešo ba amogela tše ba di holofedišitšwego . Ba di bone di le kgole ba di thabela , ba ipolela ba re : Re baeng le ba ba diiletšego lefaseng .
58011014	Gobane ba realo go ba šupetša gore naga ya gabobona ba sa e nyaka .
58011015	Ba be ba sa bolele naga yela ba tšwelego go yona ; gobane sebaka sa go boela go yona , ba be ba na naso .
58011016	Se ba bego ba se holofetše ke legae le le botse ; gomme lona le kua legodimong . Ke gona Modimo a sa itšimeletšego go bitšwa Modimo wa bona ; gobane o ba agetše motse .
58011017	Ke ka tumelo ge Aborahama mola a lekwa , a tliša Isaka gore e be sedimo , a ntšha motswalwaeši e a bego a filwe dikholofedišo ,
58011018	e a bego a boletšwe mola go thwe : Peu ya gago e tlo bitšwa ka Isaka .
58011019	Mo pelong ya gagwe a re : Modimo le go tsoša mohu o a kgona , mme a mo fiwa gape . Taba yeo ke seswantšho .
58011020	Ke ka tumelo Isaka ge a šegofatša Jakobo le Esau ka tša go tlo tla .
58011021	Ke ka tumelo ge Jakobo mola a ehwa a šegofatša barwa ba Josefa ba babedi , mme a rapela a inametše nthla ya lehlotlo la gagwe .
58011022	Ke ka tumelo ge Josefa mola a felela a gopola go tlo khuduga ga Baisiraele , a laela tša go tlo dirwa mašapo a gagwe .
58011023	Ke ka tumelo ge Moshe mola a belegwe a utiwa ke batswadi ba gagwe kgwedi tše tharo , ka gobane ba bone e le ngwana o botse ; mme ba se boife molao wa kgoši .
58011024	Ke ka tumelo ge Moshe mola a godile a gana go bitšwa morwa wa morwedi wa Farao ;
58011025	a ikgethela go thatafalelwa le setšhaba sa Modimo , a nyatša maipshino a lebaka leno .
58011026	A bona go nyatšwa wa Kriste e le lehumo le le phalago matsaka a Egipita ; a dira ka mokgwa woo a lebeletše moputso wo a tlogo o bona .
58011027	Ke ka tumelo ge a khuduga Egipita a sa boife bogale bja kgoši , a gomarela eo a sa bonwego bjalo ka eke o a mmona .
58011028	Ke ka tumelo ge a bea Paseka le go fokela madi , gore e a bolayago maitšibulo a se ke a ba gobatša .
58011029	Ke ka tumelo ge a sela Lewatle le Lehubedu le swana le naga ye e omilego ; Baegipita ba leka ba betwa .
58011030	Ke ka tumelo ge merako ya Jeriko e ewa e dikologilwe matšatši a šupago .
58011031	Ke ka tumelo ge Rahaba mosadi wa seotswa a sa ka a timela le ba ba sa dumelego , a amogetše dihlodi lapeng ka khutšo .
58011032	Ke sa tlo iša pele ka dife ? Nka hlaelelwa ke lebaka ge nka laodiša ka tša Gideoni , le ka tša Baraka , le ka tša Simisone le ka tša Jefeta , le ka tša Dafida , le ka tša Samuele , le ka tša baporofeta ,
58011033	ba ba fentšego dikgoši ka tumelo ba dira tša go loka , ba amogela tše ba di holofedišitšwego , ba thiba melomo ya ditau .
58011034	Ba tima maatla a mollo , ba efoga magale a marumo , ba tia maatla ba lapile , ba ba bagale ntweng , ba raka dira tša manaba .
58011035	Basadi ba buša ba hwetša bahu ba bona ba tsogile ; ba bangwe ba bapolwa ba se bone tokollo gore ba fihlele tsogo e lego kaone .
58011036	Ba bangwe ba kgotlelela kgobošo le dikotlo , le ditlemo , le kgolego .
58011037	Ba thumilwe ka maswika , ba hlokofatšwa , ba segakanywa , ba bolawa ka ditšhoša , ba nenera ba apere dikobo tša dinku le dipudi , e le badiidi le bahlaki le bahlokofatšwa ,
58011038	bao lefase leno le sa kago la swanelwa ke batho ba ba bjalo , ba goloma le mašoka dithabeng le maribeng le mefomeng ya nageng .
58011039	Bona bao ka moka ba ba hlasetšwego ke tumelo , tše ba di holofedišitšwego ga ba ka ba di bona ka mahlo .
58011040	Ke ka gobane Modimo o na le tše a re beetšego tšona , tše di phadišago , gore mohla ba fihlelago tša botlalo le rena re be gona .
58012001	Bjale le rena ge re na le leru le lekaakao la dihlatse tše di re ukametšego , a re apoleng tše di re imelago tšohle , le sebe se se re rarelago , mme re kgotlelele tlhabanong ye re lego mo go yona ,
58012002	re iše mahlo go Moetapele le Mophethi wa tumelo , yena Jesu , e a kgotleletšego sefapano , le ge se se bego se mo loketše e le lethabo , a dumela go gobošwa , a kgona go yo dula ka letsogong le letona la sedulo sa bogoši bja Modimo .
58012003	Le fele le tseba yena e a sa kago a fela pelo ge badiradibe ba mo ganetša gakaakaa , gore le se lape dipelo la lesetša .
58012004	Gobane ge le katana le sebe , ga le ešo la lwa ntwa ya madi .
58012005	Le lebetše kgothatšo ye e le fepeletšago boka bana ya re : Ngwanaka ! Se nyatše tsholo ya Morena ; o se tsote kotlo ya gagwe .
58012006	Gobane Morena o sola moratwa wa gagwe ; o otla ngwana ofe le ofe yo a mo amogelago .
58012007	Tšona tšeo le di kgotlelelago ke gona go laiwa ; Modimo o le dira tše bana ba di dirwago ; mme ngwana ke ofe e a sa laiwego ke tatagwe ?
58012008	Ge le ka be le sa laiwe la dirwa se bana bohle ba se dirwago , le ka be le se bana ba makgonthe .
58012009	Ge ba e lego botatawešo ka nama , ba re laile mme ra ba boifa , a re ka se ikokobetše gagolo ra bušwa ke Tatagomeoya , mme ra phela ?
58012010	Botatawešo ba re laile lebakanyana ka mo ba bonego ge go laiwa go swanetše ; ge e le yena o re laela go re hola gore re be ba go fiwa bokgethwa bja gagwe .
58012011	Gomme go laiwa gohle , ga go thabiše ge motho a sa laiwa , go bjalo ka eke ke go hlokofatšwa ; fela , ka morago go tšweletša seenywa sa toko le leago go bao ba tlwaetšwago go laiwa .
58012012	Ke gona otlollang matsogo a a lapilego le matolo a a rephilego .
58012013	Maoto a lena le a wetše tsela ya go loka , gore wa sehlotša a se ke a aroga ; go kaone ge a ka fodišwa .
58012014	Phegelelang go agišana le bohle le go kgethega . E a se nago kgethego , a ka se ke a bona Modimo .
58012015	Le lebelele gore go se ke gwa ba le e a šiwago a se fihlele kgaugelo ya Modimo ; go se be le modu wo o galakago , wo e rego ge o hloga wa tsoša pherekano wa tšhilafatša ba bantši .
58012016	Go se be le wa seotswa , le ge e le monyatši boka Esau e a rekišitšego bogolo bja gagwe ka sejo se tee fela .
58012017	Gobane le a tseba , ka morago ge a re a je bohwa bja tšhegofatšo , o lahlilwe , gobane o hlokile tsela ya go sokologa , le ge a e nyakile ka megokgo .
58012018	Lena ga la ka la batamela thaba ye e kago swarwa ka diatla , ye e tukago mollo , ya leruleso le leswiswi le ledimo ,
58012019	Ya mollo wa phalafala , le go gala ga tše di bego di bolelwa , tšeo ba ba di kwelego ba kgopetšego ba re , go se hlwe go bolelwa le bona .
58012020	Gobane ba šitilwe go kgotlelela ge molao o re : Le kgomo ge e ka fihla thabeng , e tlo thungwa ka maswika .
58012021	Gomme tše ba di bonego di be di šiiša , Moshe a ba a re : Ke tšhogile gagolo ; ke a roromela .
58012022	Ge e le lena le tlile thabeng ya Sione , motseng wa Modimo e a phelago , Jerusalema wa legodimong , le monyanyeng wa diketekete tša barongwa .
58012023	Le tlile phuthegong ya maitšibulo a go ngwalwa kua magodimong , le go Moahlodi e lego Modimo wa bohle , le go meoya ya bakgethwa ba bolo ka tlalo .
58012024	Le tlile go Jesu yena Khumedi ya kgwerano e mpsha ; Le tlile go fokelwa madi a a bolelago a fetiša a Abele .
58012025	Lebelelang gore le se gane eo a bolelago . Ge bala ba go gana ge a ba laya a le lefaseng ba šitilwe go tšhaba , rena re tlo tšhabela kae ge re hlanogela e a bolelago le rena a le legodimong ?
58012026	Mohla wola lentšu la gagwe le šišintše lefase ; bjale o re boditše a re : Go sa šetše lebakanyana , ke mo ke tlogo šišinya lefase , e se lona fela ; le magodimo ke tlo a šišinya .
58012027	Ge go itšwe : Ke tlo šišinya , ke go re : Tše di dirilwego di tlo phekgolwa , gore go šale tše di sa šišinyegego .
58012028	Ke gore re fiwa mmušo wo o sa šišinyegego ; gomme a re lebogeng ka go direla Modimo ka mo go mo kgahlago , ka go mo godiša le go mmoifa .
58012029	Gobane Modimo wa rena ke mollo o jago .
58013001	Lerato la go ratana le bana beno a le dule le le gona .
58013002	Le se lebale go amogela baeng ; gobane ka go realo go na le ba ba amogetšego Barongwa gagabo ba sa tsebe .
58013003	Gopolang ba ba golegilwego , bjalo ka eke le lena le golegilwe le bona ; le ba ba hlokofatšwago le ba gopole , ka ge le lena le sa na le mebele .
58013004	Go tšeana a go godišwe mo gohle , mme malao a a se be le ditšhila . Diotswa le ba ba gobošago tšeano , Modimo , o tlo ba sekiša .
58013005	Menagano a e se be ya megabaru . Le be ba ba kgodilwego ke tše di lego gona . Yena mong o boletše a re : Nka se ke ka go lahla ; nka se ke ka go tlogela .
58013006	Boka le rena re bolelago re holofetše ra re : Morena ke Molwedi wa ka : ga ke boife selo ; batho ba ka ntirang ?
58013007	Gopolang baruti ba lena ba ba le boditšego Lentšu la Modimo , le bone pheletšo ya tsela ya bona , le etše bona ka tumelo .
58013008	Kriste Jesu ke wa maabane , le wa lehono ; mme e tlo ba yena wa neng le neng .
58013009	Le se ke la gogelwa kua le kua ke dithuto tša mabalabala le tše šele ; gobane ke mo go botse ge pelo e eba ye e tiilego ka kgaugelo , e sego ka dijo , tše ba ba kekago le tšona ba sa kago ba holega ka tšona .
58013010	Re na le aletare ya rena , ye ba ba hlankelago Ntlokgethwa yela ba se nago tokelo ya go ja tše di tšwago mo go yona .
58013011	Gobane ditoto tša dikgomo , tšeo madi a tšona a išwago Sekgethwakgethweng ke moperisita e mogolo e le go hlatswa dibe , ditoto tšeo di fišwa kua ntle ga mešaša .
58013012	Ke tše Jesu a di dirilwego mola a hlatswa setšhaba ka madi a gagwe ; ba mmolaetše kua ntle ga kgoro .
58013013	Ke gona a re tšweleng go yena kua ntle ga mešaša , re rwale go gobošwa ga gagwe .
58013014	Gobane mono ga re na motse wo o tiilego ; re nyaka wo o tlogo tla .
58013015	Ke gona a re ipegeng go Modimo ka sedimo sa theto , e lego sona seenywa sa melomo ye e ipolelago ka Leina la gagwe .
58013016	Le se ke la lebala go dira batho gabotse le go ba nea ; gobane Modimo o kgahlwa ke didimo tše bjalo .
58013017	Kwang baruti ba lena , le laiwe ke bona , gobane ba diša meoya ya lena ; gobane ba tlo sekišwa se ba le dirilego sona . Ba kweng , gore ba dire ba thabile , e sego ka diphegelo ; gobane go ba diriša ka mokgwa woo go ka se le hole selo .
58013018	Re rapeleleng ! Ge e le rena re holofetše ka go kwa matswalo a rena a rotše , ka ge re ratile go ya ka tsela e botse dilong tšohle .
58013019	Gomme ke le rapela gagologolo gore le dire bjalo , gore ke bušetšwe go lena ka pela .
58013020	Modimo Rakhutšo , e a tsošitšego bahung Modiši e mogolo wa dinku ka madi a kgwerano ya neng le neng , e lego yena Mong wa rena Jesu Kriste ,
58013021	a a le dire ba bolo ka tlalo medirong e botse yohle , gore le dire se yena a se ratago , a le diriše se se mo kgahlago ka Jesu Kriste yena Mong wa borena bja mehleng le neng le neng . Amene .
58013022	Ke a le rapela lena banabešo ke re : Lentšu le la keletšo le le amogele ; le gona ke le ngwaletše ka boripana fela .
58013023	Le tsebe gore Timotheo ngwanešo o lokolotšwe ; ge a ka tla ka pela , re tlo bonana ke na nae .
58013024	Dumedišang baruti ba lena bohle le bakgethwa bohle . Baitalia ba a le dumediša .
58013025	Kgaugelo a e be le lena ka moka . Amene .
59001001	Jakobo mohlanka wa Modimo le wa Morena Jesu Kriste o ngwalela ba meloko e lesome la metšo e mebedi , o re : Thabang !
59001002	Bana bešo , ge le wela melekong ya mehutahuta , le re : ke lethabo fela .
59001003	Le fele le tseba gore go lekwa ga tumelo go tšweletša kgotlelelo .
59001004	Kgotlelelo yona a e be le modiro wo o tletšego , gore le be ba bolo ka tlalo ba ba se nago senyalo , le se be le mo le hlaetšago .
59001005	Ge mo go lena go ka ba le e a hlaelwago ke bohlale , a a bo kgopele go Modimo , yena wa go nea bohle ka go rata , a sa nyatše motho . A a kgopele a fiwe .
59001006	A a kgopele ka tumelo , a se dikadike ; gobane e a dikadikago o swana le lephoto la lewatle , le le tsošwago ke phefo la akgaakgwa ke yona .
59001007	Motho yo bjalo a se ke a re o tlo fiwa selo ke Morena ;
59001008	monna wa pelopedi , ditseleng tša gagwe ga a loke .
59001009	Ngwana weno wa mmotlana a a kgantšhe bogolo .
59001010	Wa mohumi a a kgantšhe bobotlana ; gobane o tlo hlohlorega bjalo ka letšoba la bjanyeng .
59001011	Gobane letšatši ge le hlaba le fiša , le tšhuma bjang , letšoba la bjona la hlohlorega , bothakga bja lona bja loba . Le mohumi o tlo pona ditseleng tša gagwe ka mokgwa woo .
59001012	Wa lehlogonolo ke monna wa go kgotlelela melekong ; gobane ge a bonwe go botega , o tlo fiwa mphapahlogo wa bophelo , wo Modimo a o holofeditšego ba ba mo ratago .
59001013	Go se ke gwa ba le e a rego ge a lekwa , a re : ke lekwa ke Modimo ; gobane Modimo ga a lekwe ke bobe ; mme le yena ga a leke motho .
59001014	Mang le mang e a lekwago , o gokwa a gogwa ke tumo ya gagwe .
59001015	Mme tumo ge e amere , e tswala sebe ; sebe sona ge se phethegile , se tswala lehu .
59001016	Le se ke la forega , lena bana bešo ba ba rategago .
59001017	Neo tšohle tše botse , le mpho tšohle di tletšego , di tšwa godimo go Radietša , yo go yena go sego phetogo le go dikologa ga meriti .
59001018	Ke yena a ratilego go re tswala ka Lentšu la therešo , gore go be eke re dithakangwaga tša dibopiwa tša gagwe .
59001019	Le tsebe , bana bešo , gore motho a a akgofiše go kwa , a diege go bolela , a diege go galefa .
59001020	Gobane bogale bja motho ga bo diriše toko ya Modimo .
59001021	Lahlang ge ditšhila ka moka le bobe bjo bo sa šaletšego ; gomme lentšu le le hlomilwego mo go lena le le amogele ka boleta ; ke lona le kgonago go phološa meoya ya lena .
59001022	Bang badiri ba lentšu , e sego bakwi fela ba ba iphoraforetšago .
59001023	Gobane ge motho e le mokwi wa lentšu mme a se be modiri wa lona , o swana le monna , e a rego ge a ipona seiponeng , a bona sefahlogo se a tswetšwego ka sona ,
59001024	a re ge a ipone a tloga , a lebala ka pela lebopo le a lego ka lona .
59001025	Fela , e a bogelago ruri a bona se se lego molaong o tletšego wa khunologo mme a tiišetša moo , eo ga se mokwi e a gakwago , ke modiri wa modiro ; ke yena a tlogo dira e le wa lehlogonolo .
59001026	Ge motho a ka re : ke yo borapedi , mme a se sware leleme la gagwe ka mogala , a fora pelo ya gagwe , borapedi bja motho yo bjalo ke bja lefela .
59001027	Borapedi bjo Modimo Tatawešo a bonago bo se na tšhila le senyalo , ke go hlola dišuana le bahlologadi mahlokong a bona , le go itota gore lefase le se go tšhilafatše .
59002001	Bana bešo ! Tumelo ya go dumela Jesu Kriste Mong wa rena wa letago , ga le nayo ge le sa fela le beba batho .
59002002	Ge phuthegong go tsena monna wa dipalamonwana tša gauta a apere tše di phadimago , gwa tsena le modiitšana wa kobo e tšhilafetšego ,
59002003	mme la bona eo wa diaparo tše di phadimago la re : Wena dula fa gabotse , mme modiitšana la bolela nae la re : Ema moo , goba la re : Dula fa fase bogatong bja nao tša ka !
59002004	a e ka se be go re le bebile batho ? A ga se go re le baahlodi ba kgopolo tše mpe ?
59002005	Kwang , lena bana bešo barategi ! A Modimo ga a ka a ikgethela badiitšana ba lefase ya ba bona bahumi tumelong le baji ba bohwa bja mmušo wo a o holofedišitšego ba ba mo ratago ?
59002006	Mme lena le nyaditše modiitšana . A bahumi ga se bona ba go le gogela ditshekong ?
59002007	A ga se bona ba ba nyatšišago ina le lebotse leo go ipolelwago ka lona mo go lena ?
59002008	Bjale ge le phetha molao e lego wona mong a melao ge re ya ka Mangwalo , molao wo o rego : Wa geno o mo rate ka mokgwa wo o ithatago ka wona , la dira gabotse fao ,
59002009	la tloga la beba batho difahlogo , le dira sebe fao , mme Molao fao o le sola boka baarogi .
59002010	Gobane e a yago ka melao yohle , a tla a senya o tee , o obile molato go Molao wohle .
59002011	Gobane e a itšego . O se ke wa otswa , ke yena e a itšego : O se ke wa bolaya ! Bjale ge o se seotswa , wa tla wa ba mmolai , o mosenyi wa Molao .
59002012	Bolelang ka mokgwa woo , le dire ka mokgwa woo , ka ge le le ba go tlo sekišwa ka molao wa khunologo .
59002013	Gobane tsheko ga e gaugele eo wa go se gaugele ; gomme kgaugelo ke yona e fenyago tshekong .
59002014	Bana bešo ! Go holang ge motho a ka re o na le tumelo , mola a se na mediro ? A tumelo yeo e ka mo phološa ?
59002015	Ge ngwaneno , le ge e le kgaetšedi , e ka ba o hlobotše , a hloka dijo tša mohla woo ,
59002016	mme e mongwe wa lena ge a ka tla a re : Sepelang ka khutšo , le yo apara , le yo hora , mme la lesa go ba fa se se hlokwago ke mebele ya bona , go ka be go ba holang ?
59002017	Le tumelo ge e le ya mohuta woo , ge e se na mediro , e ikhwetše ka noši .
59002018	Ge go ka ba le e a rego : Wena o na le tumelo nna ke na le mediro , ntaetše tumelo ya gago e se nago mediro , nna ke go laetše ya ka tumelo ka mediro .
59002019	A o re o dumela ge Modimo e le o tee ? O dira gabotse ; fela , le meoya e mebe e dumela fao ya roromela .
59002020	Gomme wena motho wa lefela , a o rata go tseba gore , tumelo ge e se na mediro e ikhwetše ?
59002021	Šoo Aborahama tata wešo ; a ga a ka a lokafala ka mediro mola a bea Isaka morwa wa gagwe aletareng ?
59002022	Ke mo o bonago gore tumelo e dirišana le mediro ya gagwe , tumelo ya tlala ka mediro .
59002023	Ke gona moo go diregilego tše di ngwadilwego tša re : Aborahama o dumetše Modimo , Modimo a mmalela tumelo a re ke yona toko , mme Aborahama a bitšwa moratiwa wa Modimo .
59002024	Ke mo le bonago gore motho o lokafala ka mediro , e sego ka tumelo e nnoši .
59002025	Le go Rahaba mosadi yola wa seotswa go dutše bjalo . A ga a ka a lokafala ka modiro ge a amogela batseta bala , mme a ba ngwegiša ka tsela e šele ?
59002026	Boka mmele ge e le o hwilego ge o se ne moya , le yona tumelo e hwile ge e se ne mediro .
59003001	Bana bešo , go se ke gwa ata ba ba ratago go ba baruti ; Le tsebe gobane ke bona ba ba tlogo sekišwa go fetiša ba bangwe .
59003002	Re ba go foša gantši ka moka ga rena . Ge go ka ba le e a sa fošego ka leleme , yena eo ke monna yo bolo ka tlalo , e a kgonago go buša mmele wa gagwe ka moka ka mogala .
59003003	Ge dipitsi re di lokela megala maganong , re direla gore di kwe , re di buše mebele ka moka .
59003004	Bonang maselawatle , le ge e le a magolo , gomme ge a išwa ke diphefo tše maatla , a bušwa ke lematsana le lenyenyane a išwa mo go ratago mosepediši wa ona .
59003005	Le leleme ke sethwana se senyenyane , mme le itheta ka tše kgolo . Bonang mollo o monyenyane o ka tšhuma lesodi le lekaakang ?
59003006	Leleme le lona ke mollo ; ke legohle la bokgopo . Leleme mo gare ga ditho tša rena e ba lona le le tšhilafatšago mmele ka moka ; le tšhuma mollo tseleng ya bophelo bja rena le tšere mollo wa lona helleng .
59003007	Ge e le diphoofolo , le dinonyana , le digagabi , le tša lewatleng , ka mo di bopilwego ka gona di a thapišwa , di bile di thapišitšwe ke setho se motho a bopilwego a ne le sona .
59003008	Leleme lona , mo go batho ga go e a kago kgona go le thapiša ; lešaedi leo le padile , le tletše bohlwele bjo bo bolayago .
59003009	Ka lona re reta Modimo Tata wešo , ka lona re roga batho ba ba bopilwego ya ba seswantšho sa Modimo .
59003010	Molomong o tee go tšwa tšhegofatšo le lehlapa . Bana bešo ! Ga go a swanela ge go le bjalo .
59003011	Afa sediba se ka seloga meetse a bose le meetse a babago ka mothopo o tee ?
59003012	Bana bešo ! A mogo o ka enywa tlhware ? A morara o ka enywa mago ? Le sediba sa meetse a letswai ga se tšwe meetse a bose .
59003013	Yo bohlale wa tlhaologanyo ke mang mo gare ga lena ? O tla bonagala ka mekgwa e botse , le ka mediro ya gagwe , ka bokwala bja mohlale .
59003014	Fela , ge le galakelwa ke mona , le le ba dipelo tša mereba , le se ke la aketša la kgantšha therešo .
59003015	Bohlale bja mohuta woo ga bo tšwe godimo ; ke bja lefase ke bja nama , ke bja moyamobe .
59003016	Gobane mo go nago le kgalefo le mereba , ke mo go nago le pherekano le mediro e mebe ka moka .
59003017	Ge e le bohlale bjo bo tšwago godimo , sa pele mo go bjona ke go ila tšhila , sa bobedi ke kgoši le bonolo ; bo na le go kwa , bo humile kgaugelo le dikenyo tše botse ; ga bo bebe motho , ga bo na bomenetša .
59003018	Peu ya go enywa toko e bjalwa ke badirakhutšo mo go lego khutšo .
59004001	Dintwa le diphapang gare ga lena di tšwa kae ? Mo di tšwago gona šefa : A ga se dikganyogong tša lena di lošanago mo dithong tša lena ?
59004002	Le a duma , la napa la hloka ; le a bolaya mme le a galefa , la šitwa go fihlela selo ; Le a katana mme le a hlabana , mme le se tšee selo ka ge le sa rapele .
59004003	Le a rapela , mme ga le fiwe selo , ka ge le rapela ka mokgwa o mobe , le kgopela tše le ratago go di tšitlanya le eya le dikganyogo tša lena .
59004004	Lena diotswa tenang ! A ga le tsebe gore lerato la lefase ke go direla Modimo bonaba ? E a ratago go gwerana le lefase , o itira lenaba la Modimo .
59004005	A le re Mangwalo a bolela lefela ? Moya wo o agilego mo go rena o hlologetšwe wa lehufa .
59004006	O re setša ka kgaugelo ye e fetišago , gobane go thwe : Modimo o lwa le baikgodiši ; ba go ikokobetša o ba setša ka dikgaugelo .
59004007	Lobang ge le bušwe ke Modimo ; Le lwe le diabolo , mme o tlo le tšhaba .
59004008	Batamelang Modimo , le yena a le batamele . Hlapang diatla , lena Badiradibe ! Hlapišang dipelo , lena ba pelopedi .
59004009	Iponeng bobotlana , le hlokofale le lle . Ditšhego tša lena a di fetoge nyamo ; thabo ya lena e fetoge tlhokofalo .
59004010	Ikokobetšeng pele ga Morena ; ke mo a tlogo le godiša .
59004011	Le se ke la pharana , bana bešo ! E a pharago ngwanabo , e a solago ngwanabo , o nyatša Molao , o sola Molao . Gomme ge o sola Molao , ga o modiri wa Molao , o mosodi wa wona .
59004012	Mmei wa Molao ke o tee ; Mosodi ke yena . Ke yena a kgonago go phološa le go fediša . Mme o mang , wena o solago ?
59004013	Eriyeng , lena ba le rego : Lehono , le ge e le ka moswana , re tlo ya motseng wa bokete , ra yo dula gona ra fetša ngwaga , ra šaba ra rua .
59004014	Le realo le sa tsebe tša ka moswana . Le gona bophelo bja lena ke eng ? E fo ba kgodi ye e bonalago lebakanyana fela ya tloga e široga .
59004015	Go kaone ge le ka re : Ge Morena a rata ra phela , re tla dira tše le tšela .
59004016	Gomme bjale le kgantšha boikgogomošo . Boikgantšho bjoo ke bjo bobe ka moka ga bjona .
59004017	Bjale , motho e a tsebago botse bjo a kago bo dira , mme a se bo dire , o oba molato wa sebe .
59005001	Eriyeng , lena bahumi ! Llang le golole ka baka la ditlhokofalo tše di tlogo le wela godimo .
59005002	Mahumo a lena a bodile . Dikobo tša lena di llwe ke tshwele .
59005003	Gauta ya lena le silifera ya lena di llwe ke makgalwa ; gomme makgalwa a tšona a tlo le bega ; a tlo tšhuma mebele ya lena bjalo ka mollo . Le kgobetše mahumo mehleng ya bofelo .
59005004	Tsebang gore moputso wo le o kunnego badiri ba go le bunela mašemo a lena o a goeletša ; mme dillo tša babuni di fihlile ditsebeng tša Morena wa mašaba .
59005005	Le ipheletše lefaseng ka mabose le ka maipshino ; le horišitše dipelo tša lena boka mohla go hlabilwe kgomo .
59005006	Moloki le mo tšwile la mmolaya , yena a sa lwe le lena .
59005007	Bana bešo ! Le se feleng pelo Morena a be a fihle . Bonang molemi ge a letela dienywa tše di rategago tša lefase , ga a di felele pelo , tša ba tša fiwa pula ya tsheola le ya selemo .
59005008	Le lena se feleng pelo . Tiišang dipelo tša lena , gobane go tla ga Morena go kgauswi .
59005009	Le se ke la tsotana , gore le se tlo sekišwa ; le tsebe gore Moahlodi o eme mojako .
59005010	Tšeang ka mohlala wa baporofeta ba ba boletšego ka Leina la Morena , mohlala wa go kgotlelela le wa go se fele pelo .
59005011	Hleng re re : Ba lehlogonolo ke bakgotleledi ! Kgotlelelo ya Jobo le e kwele . Pheletšo ya Morena le e bone ; gobane Morena ke wa dikgaugelo tše ntši , ke yo pelotlhomogi .
59005012	Se segolothata , lena bana bešo , le se ke la ena , le ge e le ka legodimo , le ge e le ka lefase , le ge e le ka keno ye nngwe . “ E ” ya lena a e be “ E ” ; “ aowa ” ya lena a e be “ aowa ” , gore le se tlo sekišwa .
59005013	Ge e mongwe wa lena a le mahlokong , a rapele . Ge e mongwe a thabile , a opele difela .
59005014	Ge e mongwe wa lena a babja , a bitše bagolo ba phuthego , ba tle ba mo rapelele ba mo tlodiše makhura leineng la Morena .
59005015	Mme thapelo ya tumelo e tlo phološa molwetši . Morena o tlo mo tsoša ; ge a dirile dibe o tlo lebalelwa .
59005016	Ipoleleng sebe seng sa lena ; le rapelelane gore le fodišwe . Thapelo e maatla ya moloki e kgona go dira tše kgolo .
59005017	Eliya e be e le motho e a fokolago boka rena ; gomme o kile a rapela a re pula a e se ke ya na ; mme gwa feta nywaga e meraro le dikgwedi tše di seletšego go sa ne pula lefaseng .
59005018	A boela a rapela , mme legodimo la neša pula , lefase la mediša dienywa tša lona .
59005019	Bana bešo ! Ge e mongwe wa lena a ka timela a arogana le therešo , e mongwe a a mmušetše go yona ,
59005020	a tsebe gore e a gomišago modiradibe tseleng ye a timetšego ka yona , o phološa moya wa motho eo lehung , mme o apeša bontši bja dibe .
60001001	Petro Moapostola wa Jesu Kriste , o ngwalela bahlaolwa , bafaladi ba ba gašanego le dinaga tša Ponto , le Galatia , le Kapadotsia , le Asia , le Bithinia ,
60001002	Ba go hlaolwa ka mo Modimo a tsebilego pele , le ka go kgethega ka Moya , ya ba ba ba kwago Jesu Kriste , ba fokelwa ka madi a gagwe . Kgaugelo le khutšo a di fele di le tlela ka botlalo .
60001003	A go retwe Modimo Tatago Mong wa rena Jesu Kriste , wa go re tswala gape ka kgaugelo e kgolo ya gagwe , ra tla re ba ba kholofelo ye e phelago ka ge Jesu Kriste a tsogile bahung ,
60001004	gore re je bohwa bjo bo sa bolego , bjo bo se nago senyalo , bjo bo sa onalego , bjo le boboleketšwego legodimong .
60001005	lena ba le lotegago ka maatla a Modimo ka tumelo , gore le fihlele phološo ye e lokišeditšwego go tlo utollwa lebakeng la bofelo .
60001006	Ke tšona le di thabelago , le le ba go hlokofatšwa lebakanyana ge go swanetše go ba bjalo , le le melekong ya mehutahuta ;
60001007	e le gore go bonale go botega ga tumelo ya lena ya theko ye e fetago ya gauta ye e onalago le ge e lekotšwe ka mollo , gore tumelo ya lena e hwetšwe e ratega , e tumišega , e na le letago mohla wa ponagalo ya Jesu Kriste .
60001008	Ke yena yo le mo ratago le sešo la mmona , yo le mo dumelago le ge le sa mmone bjale , le mo hlalalela ka lethabo le le palago go bolelwa , le le nago le letago .
60001009	Gobane le šetše le swere se tumelo ya lena e lebago sona , phološo ya meoya ya lena .
60001010	Phološo yeo , baporofeta ba e nyakile ba e latiša ka menagano , bona ba ba porofetilego tša kgaugelo ye e tlilego ya diregela bolena .
60001011	Ba latišitše lebaka le Moya wa Kriste o le šupago o le mo go bona ge o ba sebela tša ditlhokofalo le tša letago le le tlogo di latela .
60001012	Ba utolletšwe , gore e be e se go itirela , gore e be e le go direla bolena ge ba bolela tše lena le di tsebišwago ke Ebangedi ka Moyamokgethwa wo o tšwago legodimong o romilwe , ya ba dilo tše Barongwa ba hlolegetšwego go nyarela go tšona .
60001013	Ke gona itlemeng matheka kgopolong ya lena , le phele le phafogile ; mme kgaugelo ya mohla wa ponagalo ya Jesu Kriste le e holofele ka kholofelo ye e tletšego ,
60001014	le be bana ba ba kwago , le lese go keka le tšela tša kgale tša dikganyogo tša mola le sa le ba go se tsebe .
60001015	Bang ba bakgethwa ka go etša Mokgethwa Eo a le biditšego ; le be bakgethwa ditseleng tša lena ka moka .
60001016	Gobane go ngwadilwe gwa thwe : Bang ba bakgethwa , gobane nna ke e Mokgethwa .
60001017	Gomme ge yenaeo Mosebebemotho , e a ahlolago ka go ya ka modiro wa motho , ge le re “ Tata wešo ” le era yena , gona swarang tsela ya leeto la bophelo bja lena ka go mmoifa ,
60001018	le tsebe gore , tseleng yeo ya lena ya lefela , ye le e tšerego go botataweno , ga la ka la hunollwa ka tše di felelago boka gauta le silifera ,
60001019	Le hunolotšwe ka madi a theko e kgolo a Kriste , a yena Kwana e se nago senyalo le bosodi .
60001020	Ke yena a bego a tsebja mola lefase le sešo la thewa , a tla a bonala mehleng ya bofelo ka baka la lena ,
60001021	Lena ba le dumetšego Modimo ka yena yo Modimo a mo tsošitšego bahung , a mo nea borena gore tumelo ya lena e tle e be go holofela Modimo .
60001022	Tiišang go ratana ka pelotshekegi , ka ge dipelo tša lena di hlatswitšwe ke go kwa therešo ka Moya o išago leratanong le le se nago bomenetša ,
60001023	gobane le ba ba tswetšwego gape ka peu e sego yela e senyegago , e le peu ye e sa senyegego ya lentšu la Modimo le le phelago , le le tlogo dula le le gona neng le neng .
60001024	Gobane nama ka moka e bjalo ka bjang , botse bjohle bja yona bo ka letšoba la naga . Bjang bo a omelela , letšoba le a pona .
60001025	Gomme lentšu la Morena le eme neng le eng . Ke lona lentšu le le le boditšwego ka Ebangedi .
60002001	Apolang bobe bjohle le maano a mabe ka moka , le bomenetša le mona , le ditshele ka moka .
60002002	Le etše masea a sa tšogo belegwa , le llele lebese la lentšu le le sa forego , gore le gole ka lona le fihlele phološo ,
60002003	ge ka kgonthe le kwele bose bja botho bja Morena .
60002004	Batamelang yena e lego lebje le le phelago , le batho ba le nyaditšego , mola le hlaotšwe ke Modimo , e le le bohlokwa ,
60002005	le tle le agiwe boka mabje a phelago , le be ngwako wa Moya wa boperisita bjo bokgethwa , wa go tliša didimo tša moya tše di kgahlišago Modimo ka Jesu Kriste .
60002006	Ke tšona tše di ngwadilwego tša re : Ke nna ke beago swika la motheo mo Sione , swika le tsebjago gore le tiile , la bohlokwa ; e a le botilego a ka se lewe ke dihlong .
60002007	Bjale , lena ba le dumelago le ba mahlatse . Ge e le baganyetši , bona ba le bona e le lebje la go nyatšwa ke baagi , mme e tlile ya ba la motheo wa sekhutlo .
60002008	Bona ba tlo le bona e le sefu , e le le ba kgopšago ke lona ge ba gana go kwa lentšu ; mme ke sona se ba beetšwego sona .
60002009	Ge e le lena le moloko wo o hlaotšwego , le boperisita bja bogoši , le setšhaba se sekgethwa , le selete se yena a lego mong wa sona , gore le tsebatše mabothakga a eo a le biditšego le le leswiswing , a le biletša seetšeng sa gagwe se se tlabago ,
60002010	lena bao kgale le bego le se setšhaba ; mme bjale le setšhaba sa Modimo ; ba le bego le sa gaugelwa , mme bjale le gaugetšwe .
60002011	Barategi ! Ke a le rapela , lena bafaladi le baeng ; ke re le ile ditumo tša nama tše di lošago moya .
60002012	Tsela ye le tšeago ka yona le le gare ga bantle , a e be e botse , gore ge ba le phara ba re le disenyi , e tle e re ge ba lebeleša , ba bone mediro e botse ya lena mme ba rete Modimo , e le letšatši le a ba etetšego ka lona .
60002013	Le be ba ba bušwago ke melao yohle e bušago batho ; le dire bjalo ka baka la Morena . Ge e le kgoši , le tsebe gore ke yena e mogolo ;
60002014	Ge e le ditona , le tsebe gore ke ba ba rongwago ke kgoši gore ba sole badirabobe , ba rete ba ba dirago gabotse .
60002015	Gobane se Modimo a se ratago , ke gore ka go dira gabotse le thibe melomo ya batho ba mašilo , ba go se tsebe .
60002016	Le ge le le bahunologi , bahunologi le se ke la bo dira seapešo sa bobe ; le bonale gore le bahlanka ba Modimo .
60002017	Godišang bohle , le rate bana beno , le boife kgoši .
60002018	Lena bahlanka ! Bušwang ke beng ba lena ka go ba boifa ruri , e sego ba bolo fela le ba boleta ; le ba ba sa tsebalegego le ba dire bjalo .
60002019	Gobane ke mahlatse , ge motho a rwešwa mahloko , ge a hlakišwa a se na molato , molato e le ge a itsebela Modimo .
60002020	A e sa le tumo e botse ge le ka kgotlelela bothata le otlwa ge le sentše ? Fela , ge le kgotlelela ditlhokofatšo le le ba go dira botse , gona e ba mahlatse pele ga Modimo .
60002021	Ke sona se le bileditšwego sona ; gobane le Kriste o tlaišitšwe ka baka la lena , a ba ketapele ya lena , gore le tšee ka mohlala wa gagwe ,
60002022	yena a sa kago a dira sebe , yo molomong wa gagwe go sa kago gwa hwetšwa bofora ,
60002023	E a sa kago a roga ge a rogwa , a se šupeletše ge a hlokofatšwa , a di gafela eo a ahlolago ka go loka ,
60002024	A ipeleša dibe tša rena , a di nametša kwateng ka mmele wa gagwe , gore re tlogelane le tšona , re phelele go loka . Ke yena yo re fodilego ka dintho tša gagwe .
60002025	Gobane le be le le bjalo ka dinku tše di timetšego ; ge e le bjale le boetše go Modiši le Mohlapetši wa meoya ya lena .
60003001	Le lena basadi , bušwang ke banna ba lena , gore ge go na le ba ba ganago go kwa Lentšu , ba tle ba ruiwe ka go bona tsela ye e swerwego ke basadi , go se lentšu le le bolelwago ,
60003002	ge ba lemogile tsela ya lena e le ya go boifa le go ila tšhila .
60003003	A ba lemoge gore botšhepi bja lena ga se bjoo bja ntle bja go loga meriri le go apara tša gauta le bothakga bja mašela .
60003004	Botšhepi e le motho wa go ikuta wa pelong , botšhepi bjo bo sa onalego bja moya wa boleta le leago . Ke tšona tše Modimo a bonago e le tše bohlokwa .
60003005	Ke wona mokgwa wa go tšhepa ga basadi ba bakgethwa ba kgale , ba ba bego ba holofetše Modimo ; e be e le ba go bušwa ke banna ba bona ;
60003006	boka Sara ge e le a kwago Aborahama , a re ke mong wa ka . Ke yena eo le bago bana ba gagwe ge le dira gabotse , ge le sa boife se se kago le tšhošetša .
60003007	Le lena banna ! Le phedišane le bona le tseba gore mosadi re ka re ke yena sebjana se se swanetšego go neneketšwa . Ba godišeng le tseba ge le bona e le baji ba bohwa bja neo ya bophelo , gore dithapelo tša lena di se tlo šitišwa .
60003008	Ke moka , bang ba kgopolo e tee ka moka ga lena , le kwelane bohloko , le ratane le bana ba bolena , le be ba bonolo le ba botho .
60003009	Le se ke la lefetša bobe ka bobe , le lehlapa ka lehlapa ; wa lena mokgwa e be go šegofatša , le tseba gore ke sona se le bileditšwego sona , gore le tle le be ba go tlo ja bohwa bja tšhegofatšo .
60003010	Gobane e a kgahlwago ke bophelo , a rata go bona matšatši a tše botse , a a khutšiše leleme lagwe bobe ; le melomo ya gagwe e se ke ya bua maaka .
60003011	A a kgaogane le tše mpe , a dire tše botse ; a nyake molao a o kganyelele .
60003012	Gobane mahlo a Morena a bona baloki ; tsebe tša gagwe di kwa ge ba lla . Gomme sefahlogo sa Morena se lebile ba go dira bobe .
60003013	Ke mang e a tlogo le dira bošula ge le phegelela bothakga ?
60003014	Fela , ge le hlokofatšwa molato e le toko , gona le ba mahlatse . Le se ke la boifa se ba se boifago , le se ke la tšhoga .
60003015	Mme Morena Modimo mo pelong tša lena le mo tsebe ge e le Mokgethwa ; Le dule le loketše go ipolela ka kholofelo ye e lego mo go lena ge le fetola mang le mang e a le sekišago ka yona ,
60003016	le dire fao ka boleta le ka go boifa , letswalo la lena le sa tsebe molato gore ba ba le pharago eke le disenyi , ba lewe ke dihlong , bona bao ba go goboša tsela e botse ye le e swerego le le ba Kriste .
60003017	Gobane ge Modimo a ka rata gore le hlokofatšwe , gona go kaone ge le ka hlokofatšwa le dirile botse , le se ke la hlokofatšwa le dirile tše mpe .
60003018	Gobane Kriste le yena mola a hlokofatšwa ka baka la dibe ke ge Moloki a hwela bakgopo , gore a re iše go Modimo , a bolawa mmele , a phedišwa moya .
60003019	Ka moya woo o ile a yo goelela meoya ya kua kgolegong ,
60003020	meoya ye e gannego go kwa mehla yela ge Modimo a sa e letetše ka go se fele pelo , mehleng ya Noage ya ge go sa lokišwa polokelo yela ya go tsenwa ke e sego bakae , gwa phologa ba seswai fela ba tšwa meetseng .
60003021	Meetse ao , ka lehlakore le lengwe , a a re phološa , ke ra kolobetšo , ye e sego go hlatswa mmele ditšhila , e lego go kgopela letswalo le le botse go Modimo . Kolobetšo e re phološa ka tsogo ya Jesu Kriste ,
60003022	e a rotogetšego magodimong , a dula ka letsogong le letona la Modimo , a buša barongwa , le mebušo , le ba maatla .
60004001	Bjalo ka ge Kriste a hlokofaditšwe mmele ka baka la rena , le lena itlhameng ka kgopolo e etšago yeo , ya go re : e a hlokofatšwago mmele o hlobogana le dibe ,
60004002	gore ge le sa šaletšwe ke lebaka la go phela nameng , le se hlwe le phelela dikganyogo tša batho , le phelele thato ya Modimo .
60004003	Gobane ga go sa nyakwa tša mehla ye e fetilego , tša ge re sa dira tše di ratwago ke bantle tša go keka le maipshino le dikganyogo le botagwa le bohori le go nwa , le mekgwa ye e ronago ya go direla medimo e šele .
60004004	Ke sona se se ba tlabago , ge le sa etše bona la kitimela moo ba itahlelago bohlola , mme ba le goboša .
60004005	Bona ba tlo iphetolela ba lebane le eo a tlogo sekiša ba ba phelago le ba ba hwilego .
60004006	Ge bahu ba boditšwe Ebangedi , ke go re ka thoko ya motho wa nama ba solwe , mme ba phele moyeng ka thato ya Modimo .
60004007	Bofelo bja dilo tšohle bo batametše . Bang le kelelo le phakgamele dithapelo .
60004008	Se segolothata le be le leratano le tletšego , gobane lerato le bipa dikarogo tšohle .
60004009	Le be ba go thabelana le baeng ; go se be le go ngongorega .
60004010	Le direlane ka mo e mongwe le e mongwe a seditšwego ka gona ka go gaugelwa ; le be balaki ba botse ba dikabelo tša mehutahuta tša kgaugelo ya Modimo .
60004011	Ge e mongwe e le wa go bolela , a ye ka dithuto tša Modimo ; ge e mongwe e le wa go direla , a dire ka mo Modimo a mo neilego ka gona ; e be gore dilong tšohle go tumišwe Modimo ka Jesu Kriste , mong wa letago le maatla go iša mehleng ya neng le neng . Amene .
60004012	Barategi , le se ke la tlabja ke phišo ye e le wetšego gore le lekwe ka yona ; e se ke ya le tlaba boka selo se le sa se tsebego .
60004013	Sa lena a e be go thaba ge le lena le eba batee le Kriste ka go tlaišwa , gore mohla letago la gagwe le bonalago , le tle le thabe le hlalale .
60004014	Ge le gobošwa ka baka la leina la Kriste , gona le ba lehlogonolo , gobane ke gona le okametšwe ke Moya wa letago le maatla , Moya wa Modimo , wo bona ba o gobošago , wo lena le o retago .
60004015	Mo go lena go se ke gwa ba le e a hlokofatšwago e le mmolai goba lehodu , goba sesenyi goba sehwirihwiri .
60004016	Ge motho a ka hlokofatšwa ka gore e le Mokriste , a se ke a kwa dihlong ; a a retiše Modimo ka lona ina leo .
60004017	Gobane lebaka la gore kahlolo e thome ka Ngwako wa Modimo le fihlile . Bjalo ge e thoma ka rena , pheletšo ya ba ba ganago go kwa Ebangedi ya Modimo e tlo ba eng ?
60004018	Ge wa moloki a tlo phologa ka thata , monyatši wa Modimo le modirabobe ba tlo leba kae ?
60004019	Ke gona ba ba hlokofatšwago ge go iwa ka thato ya Modimo , a ba gafele meoya ya bona yena Mmopi Mmotegi , ba fela ba dira gabotse .
60005001	Ba e lego ba bagolo mo go lena , ke ba eletša ke le e mogolo le bona , ke le hlatse ya ditlaišego tša Kriste , yo le nna ke tlogo abelwa letago le le tlogo utollwa ,
60005002	Ke re : Dišang mohlape wa Modimo wo le nago nawo ; Le se dire ka go gapeletšwa , e be ka go ithapa ; e sego ka go ipabalela , e be ka pelo ye e ratago ;
60005003	e sego ka go re le babuši ba diphuthego ; a e be ka go re le baetapele ba mohlape ,
60005004	Gore mohla yena Modiši e mogolo a tlogo bonala , le fiwe mphapahlogo wo o sa onalego wa letago .
60005005	Le lena ba bafsa , kwang ba bagolo ; mme seng sa lena le phedišane le ne boikokobetšo ; gobane Modimo o lwa le baikgogomoši ; ba ba ikokobetšago o ba setša ka kgaugelo .
60005006	Ke gona , ikokobetšeng ka tlase ga seatla se maatla sa Modimo , gore a le godiše lebakeng la gona .
60005007	Dipelaelo tša lena ka moka di lahleleng godimo ga gagwe , gobane ke yena a le belaelelago .
60005008	Le phafoge le phakgame , gobane diabolo lenaba la lena o le dikologa boka tau e bopago ; o nyaka yo a kago mo metša .
60005009	Lwang le yena le tiile tumelong ; le fele le tseba gore ke tšona ditlaišego tše di welago le bana beno ba ba lego mo lefaseng .
60005010	Mme Modimo wa dikgaugelo tšohle , e a le bileditšego letagong la gagwe la neng le neng la Kriste , lena ba go tlaišega ka lebakanyana , o tlo le dira ba botlalo ; o tlo le thekga ; o tlo le tiiša , le se hlwe le šišinyega .
60005011	Letago ke la gagwe le maatla go iša mehleng ya neng le neng . Amene .
60005012	Ke le ngwaletše ka boripana ka Silibano ngwanešo e a botegago , ka le eletša , ka le hlatsela gore se le kago ema ka sona ke yona kgaugelo ye ya makgonthe ya Modimo .
60005013	Phuthego ye e hlaotšwego boka lena mono motseng wa Babele , e a le dumediša , le Mareka morwa wa ka .
60005014	Dumedišanang ka katlo ya lerato . Khutšo a e be le lena ka moka ba le lego ba Jesu Kriste . Amene .
61001001	Simone Petro Mohlanka wa Jesu Kriste le Moapostola wa gagwe , o ngwalela ba ba filwego tumelo e bohlokwa ya rena ka toko ya Modimo wa rena le ya Mophološi Jesu Kriste .
61001002	Kgaugelo le khutšo a di le tlele ka botlalo ka go tseba Modimo le Jesu Kriste Mong wa rena .
61001003	Ke maatla a gagwe , maatla a Modimo , a re seditšego ka tšohle di išago bophelong le borapeding ka go tseba yena e a re biditšego ka letago la gagwe le ka bokwala bja gagwe .
61001004	Ke tšona tše a re filego dikholofedišo ka tšona , tše bohlokwa ruri le tša theko e kgolo , gore ka tšona le tle le amane le se yena Modimo a lego sona , le le ba ba tšhabilego go senyega ka dikganyogo tša lefase .
61001005	Bjale a nke le phegeleleng ruri gore tumelo ya lena e tšweletše bokwala ; bokwala bo tšweletše tsebo ;
61001006	Tsebo e tšweletše boithswaro ; boitshwaro bo tšweletše kgotlelelo ; kgotlelelo e tšweletše borapedi ;
61001007	Borapedi bo tšweletše leratano ; leratano le tšweletše lona leratorato .
61001008	Ge dilo tše di ata , gona le ka se dule fela le hloka dienywa tše di išago tsebong ya go tseba Mong wa rena Jesu Kriste .
61001009	Gobane yo dilo tšeo di sego gona go yena ke sefofu , o a apaapa ; o lebetše gore o hlatswitšwe dibe tša gagwe tša kgale .
61001010	Ke gona , bana bešo , lošang le phegelele gore go bitšwa ga lena go thupele , le go hlaolwa ga lena ; ge le dira ka mokgwa wo , le ka se ke la ba la kgopiwa .
61001011	Gobane ke mo le tlogo humišwa ka go bulelwa tsela ya go tsena mmušong wa neng le neng wa Mong wa rena Jesu Kriste Mophološi wa rena .
61001012	Ke gona ke tlogo nama ke le eletša ka ditaba tše , le ge le di tseba , le ge therešo ye e tlilego ya ba gona , le šetše le tietše go yona .
61001013	Gomme ke re : ge ke sa le mokutwaneng wa bophelo bjono , go swanetše ge ke fela ke le tsoša ka dikeletšo .
61001014	Gobane go khudušwa fa mokutwaneng wo , ke tseba gore go tlo ntlela ka pela ka mo Mong wa rena Jesu Kriste a nkutolletšego ka gona .
61001015	Gomme ke tlo loša gore , ge ke khudugile , le šale le na le ditaba tša go eletšana ka tšona ka mehla .
61001016	Gobane ge re le tsebiša maatla a Mong wa rena Jesu Kriste le go tla ga gagwe , e be e se go le anegela dinonwane tša mahlajana a batho ; rena bogolo bja gagwe re bo bone ka mahlo .
61001017	Bogolo le borena o neilwe ke Modimo Tatagwe mola a tlelwa ke lentšu le legolo lela la go tšwa letagong le legolo le le šiišago la re : Yo ke yena Morwamoratwa wa ka , yo ke kgahlwago ke yena !
61001018	Lentšu leo re le kwile le etšwa legodimong mola re na le yena thabeng yela e kgethwa .
61001019	Gomme re na le lentšu leo la porofeto le le tiilego ruri ; le dira gabotse ge le le šetša boka lebone le le etšago mo go lego leswiswi , gore go be go se gohle , mme naledi ya meso e hlabe dipelong tša lena .
61001020	Se segolothata ke gore le tsebe ge go se porofeto e kago hlathollwa ka boithatelo ,
61001021	gobane ga go ešo gwa ba gwa tšwelela porofeto ka go ithatela ga motho , gobane batho ba bakgethwa ba Modimo ba boletše ba išwa ke Moya o mokgethwa .
61002001	Baporofeta ba maaka , le bona ba be ba le gona setšhabeng le mo go lena , baruti ba maaka ba tlo ba gona , ba ba tlogo tliša dikarogo di išago tshenyegong , ba hlanogela mong wa bona e a ba rekilego , ba ikobela tshenyego ye e tlago ka bjako .
61002002	Ba bantši ba tlo ya nabo ba keka le ditšhila ; ke bona ba go tlo nyatšiša tsela ya therešo .
61002003	Ba tlo leka go le fora ka dipolelo tša maano ba dirwa ke megabaru . Fela ke bona le kgale kahlolo e sa diegego go ba wela , mme kotlo ya bona ga e robale .
61002004	Le Barongwa ba ba kilego ba senya , Modimo ga a ka a ba tsebafa ; o ba lahletše moleteng ba tlemilwe ka ditlemo tša leswiswi , a ba gafela go bolokelwa tsheko .
61002005	Le lefase lela la kgale ga a ka a le tsebafa , a phološa batho ba seswai ka Noage segoeledi sa toko mola lefase la banyatši a le ribegetša ka meetsefula .
61002006	Le metse yela ya Sodoma le Gomora o e lahlile ya ba molora , gore ka yona go tsebje se se tlogo dirwa banyatši ,
61002007	a phonyokgiša Loto moloki , e a bego a tenegile ka mekgwa ya ditšhila ya dilalogi tšeo .
61002008	Gobane motho eo wa moloki o lle pelo mola a agile le bona , a hlwa a bona a ekwa ge ba senya molao ka mediro ya bona .
61002009	Ke mo go bonalago gore Modimo , ba ba mmoifago o ba hlakodiša melekong ; bakgopo o ba bolokela kotlo ya tšatši la kahlolo .
61002010	Gagologolo kotlo e tlo wela ba go latela nama ba gogwa ke dikganyogo tša ditšhila , le ba go nyatša go bušwa , ba mereba , baikgogomoši ba ba sa šiego go goboša tša letago ,
61002011	Mola barongwa ba ba ba phalago ka thata le ka maatla ba sa ba bege go Morena ka maroga .
61002012	Ba bjalo ka diphoofolo tše di se nago tlhaologanyo , tše di bopetšwego go tanywa le go bolawa , ge ba goboša tše ba sa di tsebego . Ba tlo senyegela tshenyegong ya bona ,
61002013	Ba tlo fiwa moputso wa bokgopo , bona bao ba go bona maipshino , e le menate ya letšatši le tee . Ke bafefa , ke ditšhila . Ba iphsina ka dithuto tša go iphora ge ba eja menyanya le lena .
61002014	Ke ba mahlo a a tletšego bootswa , ga ba hore sebe ; ba goketša dipelo tša bafokodi ; tša bona dipelo di hlalefetše megabaru . Ke bona ba go tlo lahlwa .
61002015	Ba arogile tsela ya go loka ; ba timetše ka go tšea ka tsela ya Bileama morwa wa Beoro , e a ratilego moputso wa bokgopo ,
61002016	A tla a solwa a arogile ; lekaba la semuma la bolela ka lentšu la motho , la diba bošilo bja moporofeta .
61002017	Batho bao ke didiba tše di se nago meetse ; ke kgodi ye a tšewago ke ledimo ; ba boloketšwe kgampi ya leswiswi la go ya go ile .
61002018	Ba ba sa tšwago go phonyokga ka go kgaogana le ba go tšea ka tsela ya timelo , ba ba goketša ka dipolelo tša boikgantšho bja lefela , le ka maipshino a nama le a ditšhila .
61002019	Ba ba holofetša khunologo , mola bona beng e sa le mathopya a tshenyego . Gobane se motho a fentšwego ke sona , o ba lethopša la sona .
61002020	Gobane ge ba šetše ba phonyokgile ditšhila tša lefase ka go tseba Mong wa rena Jesu Kriste Mophološi , mme ba boela ba yo tanywa ke tšona ditšhila , gona tša mafelelo di tlo ba befela tša phala tša pele .
61002021	Go bona go ka be go le kaone ge tsela ya toko ba ka be ba sa ka ba e tseba . Se se befilego ke ge ba e tsebile , mme ba napa ba hlanogela molao o mokgethwa wo ba o neilwego .
61002022	Ba dira tše seema se rerešago ge se re : Mpša e boetše mahlatšeng a yona ; kolobe e hlapetše go yo pshikologa lerageng .
61003001	Barategi , lengwalo le e šetše e le la bobedi le ke le ngwalelago lona . Ka mangwalo a mabedi a ke rata go tsoša kgopolotshekegi ka go le eletša ,
61003002	gore le gopole mantšu a a boletšwego ke baporofeta ba bakgethwa , le taelo ya Morena Mophološi , ye e le tletšego ka rena baapostola ba lena .
61003003	Sa pele se le swanetšego go se tseba ke se : Mehleng ya bofelo go tlo tsoga bakweri ka dikwero , ba go ya ka tsela ya dikganyogo tša bona .
61003004	E tlo ba ba ba rego : Di kae tša ge go thwe Morena o tlo boa , gobane e sa le mola botate ba ithobalela , le lehono dilo ka moka di sa dutše di swana le tša mathomong a tlholo !
61003005	Batho bao ba dira ka boomo ge ba sa hlathe gore go tloga kgaleng go dutše go na le magodimo , le lefase la go tšwelela le etšwa meetseng ka maatla a meetse , ka lentšu la Modimo .
61003006	Meetse ao a buša a apeša lefase la mehla yela , mme la loba .
61003007	Magodimo a mehla yeno le lefase la mehla yeno di thekgilwe ke lona lentšu leo , di sa lotolwa gwa tlo ba gwa tla mollo wa letšatši la kahlolo la go tlo loba ga batho ba banyatši .
61003008	Fela , barategi , taba ye nngwe ye e se kego ya le gaka še : Go Morena nywaga e sekete eke ke letšatši le tee .
61003009	Morena ga a diegiše tše a di boletšego a re di tlo tla , boka ba bangwe ge ba re ke go diegiša ; sa gagwe ke go se le felele pelo , gobane ga a rate ge go na le ba ba lahlegago ; o rata ge bohle ba ka fihlela tshokologo .
61003010	Gomme tšatši leo la Morena le tlo tla boka lehodu letlabošego ; gomme ka lona magodimo a tlo široga ka lešata la modumo o mogolo ; gomme tše lefase le bopilwego ka tšona di tlo fedišwa ke mollo , gwa tlo swa gwa felela lefase le mediro ka moka e lego mo go lona .
61003011	Bjalo ge dilo tše e le tša go tlo gašanywa , go swanetše ruriruri ge le le ba go swara ka tsela e kgethwa ya borapedi ,
61003012	le le ba go letela le go phafogela go tla ga letšatši leo la Modimo , la ge magodimo a tlo fedišwa a tšhumilwe , le tše lefase le bopilwego ka tšona tša tlo swa tša tologa .
61003013	Se re se letetšego ka go kwa dikholofedišo tša gagwe ke magodimo a mafsa le lefase le lefsa , moo go agilego toko .
61003014	Ke gona barategi , ge le letetše tšeo , phegelelang go tlo hwetšwa ke yena le se na bosodi le senyalo , le le ba molao .
61003015	Le tsebe gore se se le phološago ke go se fele pelo ga Morena ; boka le Paulo ngwanešo e a rategago a le ngwaletšego ka bohlale bjo a bo filwego .
61003016	Mangwalong ka moka o realo ge a bolela ditaba tše . Mo go mangwalo a gagwe go na le tše thata go kwega , tše ba go se rutege le ba ba sešogo ba tia , ba di retollago ka mokgwa wo ba retollago le a mangwe mangwalo ka gona , ba ikiša tahlegong ka noši .
61003017	Gomme lena barategi , ka ge le le ba go tseba , le itote gore batimedi bao ba go se tsebe molao ba se ke ba le goga la tloga moo go lego motheo wa lena wo o tiilego .
61003018	Sa lena a e be go tšwelela pele le le ba go gaugelwa le ba go tseba Mong wa rena Mophološi Jesu Kriste . Go retwa a e be ga gagwe mehleng ya bjale , go be go fihle letšatši leo le le sa fetego . Amene .
62001001	Re le anegela se se bego se le gona mathomong , se re se kwelego , se re se bonego ka mahlo ra se bogela , mme diatla tša rena tša se kgwatha , tša lentšu la bophelo .
62001002	Bophelo bjoo bo bonagetše ra bo bona , gomme re hlatsela bjona ; re le anegela tša bophelo bjo bo sa felego , bjo bo bego bo le gona go Modimo Tata wešo , bja tla bja bonala mo go rena .
62001003	Le lena re le anegela sona seo re se bonego , se re se kwelego , gore le lena le be batee le rena ; mme botee bjo bja rena e be go ba batee le Tata wešo le Morwa wa gagwe Jesu Kriste .
62001004	Gomme ditaba tše re le ngwalela gore thabo ya lena e be ya botlalo .
62001005	Gomme taba ye re e kwelego go yena , ye re le anegelago yona , ke ye e rego : Modimo ke seetša ; gomme mo go yena ga go se e ka bago leswiswi .
62001006	Ge re re : Re batee le yena , mme ra tloga ra swara tsela ya leswiswi , gona re a aketša , ga re dire therešo .
62001007	Fela , ge re swere ka tsela ya seetša , boka le yena e le wa seetšeng , gona re batee seng sa rena , mme madi a Jesu Kriste Morwa wa gagwe a re hlatswa dibe tšohle .
62001008	Ge re ka re : Ga re na sebe , re a iphora , mme therešo ga e gona mo go rena .
62001009	Ge re ipolela dibe tša rena , gona ka ge yena e le wa potego le toko , o re lebalela dibe a re hlatswa bokgopo ka moka .
62001010	Ge re ka re : Ga ra dira dibe , — gona e ka ba go mo dira wa maaka , gomme lentšu la gagwe le tla ba le se gona mo go rena .
62002001	Bana ba ka ! Ke le ngwalela ditaba tše , gore le se ke la dira dibe . Ge go ka ba le e a dirago dibe , gona re na le Morapeledi go Tata wešo , Jesu Kriste yena Moloki .
62002002	Ke yena seloba sa dibe tša rena ; gomme ga se sa tša rena fela ; ke yena seloba sa dibe tša lefase ka moka .
62002003	Bjale , se re lemogago ka sona gore re a mo tseba , ke ge re eya ka melao ya gagwe .
62002004	E a kago re : Ke a mo tseba , mme a se ye ka melao ya gagwe , ke wa maaka , mme therešo ga e gona mo go yena .
62002005	Yo lerato la Modimo le tletšego go yena sa ruri , ke yo a yago ka Lentšu la gagwe ; ke sona se re tsebago ka sona ge re le ba gagwe .
62002006	E a rego : Ke dutše ke le wa gagwe , go swanetše ge a tšea ka tsela ye yena a bego a tšea ka yona .
62002007	Bana bešo ! Ga ke le ngwalele molao o mofsa . Ke molao wa kgale wo le bego le na nawo go tloga mathomong . Molao woo wa kgale ke lentšu le le le kwelego go tloga mathomong .
62002008	Le gona molao wo ke le ngwalelago wona ke o mofsa wo o rerefalago ke yena le ka lena ; Gobane leswiswi le fetile ; bjale ke gona seetša sa makgonthe se bonega .
62002009	E a kago re : Ke mo seetšeng seo , a realo a hloile ngwanabo , o sa le lewsiswing le bjale .
62002010	Wa go dula a le seetšeng ke eo a ratago ngwanabo ; go yena ga go se se kgopišago .
62002011	Wa leswiswing ke eo a hloilego ngwanabo ; o swere tsela ya leswiswing ; ga a tsebe mo a yago ; gobane lefsifsi le mo foufaditše mahlo .
62002012	Ke ngwalela lena bana , gobane le lebaletšwe dibe ka baka la leina la gagwe .
62002013	Ke ngwalela lena botatagobana , gobane le tseba eo wa go ba gona go tloga mathomong . Lena babafsa , ke le ngwalela gobane le fentše e mobe . Mme lena bana , ke le ngwalela ka gobane le tseba Tatawešo .
62002014	Ke ngwaletše lena Botatagobana , gobane le tseba eo wa go ba gona go tloga mathomong . Lena babafsa , ke le ngwaletše gobane le tiile , mme Lentšu la Modimo le dula le le mo go lena , mme le fentše e mobe .
62002015	Le se ke la rata lefase le tša lefaseng ; ge motho a rata lefase , lerato la Tata wešo ga le gona mo go yena .
62002016	Gobane tšohle tša lefaseng , e lego kganyogo ya nama , le kganyogo ya mahlo , le go phela ka go ikgogomoša , ga di tšwe go Tata wešo , di tšwa lefaseng .
62002017	Gomme lefase le a feta , le yona kganyogo la lona . E a tlogo dula a le gona go ya go ile , ke eo a dirago tše Modimo a di ratago .
62002018	Bana ba ka ! Ke nako ya bofelo . Gomme bjalo ka ge le kwele gore go etla molwalekriste , mehleng yeno go tsogile balwalekriste ba bantši . Ke sona se re bonago ka sona , ge e le nako ya bofelo .
62002019	Ba tšwile mo go rena ; fela , e be e se ba rena . Ge e ka be e le ba rena , ba ka be ba dutše ba na le rena . Fela , ke gore ba bonagala ge e se ba rena ka moka ga bona .
62002020	Ge e le lena le ba go tlotšwa ke yena Mokgethwa ; mme tšohle le a di tseba .
62002021	Ga se gore ke le ngwalela ka ge le sa tsebe therešo ; ke le ngwalela ka gobane le a e tseba , le tseba le gore ga go maaka a kago tšwa therešong .
62002022	Wa maaka ke mang ? A ga se eo a ganetšago a re : Jesu ga se yena Kriste ? Ke yena molwalekriste , e a ganetšago Tatawešo le Morwa wa gagwe .
62002023	Gomme e a ganetšago Morwa , le Tatago Morwa ga a na nae .
62002024	Ge e le lena , tše le di kwelego go tloga mathomong , a di dule di le mo go lena . Ge tšona tšeo la go di kwa go tloga mathomong di ka dula di le mo go lena , ke mo le lena le tlogo dula le le ba Morwa le ba Tatagwe .
62002025	Gomme se a re holofedišitšego sona sese : Ke bophelo bjo bo sa felego .
62002026	Ge ke le ngwalela ditaba tše ke dira ka baka la bao ba go le aroša .
62002027	Gomme lena , dulang le le batlotšwa ba gagwe . Ga le sa le ba go ka rutwa ke e mongwe ; gobane botlotšwa bjoo bo le etetša dilong tšohle e le therešo , e se maaka . Bjale dulang le le ba gagwe , ka mo yena a le rutilego ka gona .
62002028	Gomme bjale , lena bana ba ka , dulang le le ba gagwe , gore mohla a tlogo bonagala , re be le kholofelo ye e tiilego , re se tlo lewa ke dihlong ge re lebana nae go tleng ga gagwe .
62002029	Ge le tseba gore Moloki ke yena , ke gona le lemogago le gore ba ba tswetšwego ke yena ke bao bohle ba dirago ka toko .
62003001	Bonang ! Ke lerato le lekaakang le Modimo a re seditšego ka lona , ge re bile re bitšwa bana ba Modimo ! Gomme ge lefase le sa re lemoge , ke ka gobane le sa mo tsebe .
62003002	Barategi ! Re bana ba Modimo re le fa ; gomme se re tlogo ba sona ga se ešo sa bonagala . Fela , se re se tsebago ke gore mohla a tlogo bonagala , re tlo ba ba ba swanago le yena , ra mmona se a lego sona .
62003003	Gomme mang le mang e a mo holofetšego ka kholofelo e bjalo , o a ikgetha , boka le yena e le e Mokgethwa .
62003004	Mang le mang e a dirago sebe o hlala molao ; gomme sebe ke go hlala molao .
62003005	Gomme le a tseba , se a bonagetšego sona ke gore a tloše dibe tša rena ; mme mo go yena ga go sebe .
62003006	Motho e a dulago e le wa gagwe ga a dire sebe : e a dirago sebe ga a ešo a mmona a mo tseba .
62003007	Bana ba ka ! Le se ke la arošwa ke motho . E a yago ka toko ke moloki , boka le yena e le Moloki .
62003008	Modirasebe ke wa diabolo ; gobane diabolo o dira sebe o tloga mathomong . Se Morwa wa Modimo a tletšego sona , ke go fediša mediro ya diabolo .
62003009	Motho e a tswetšwego ke Modimo ga a dire sebe , gobane peu ya Modimo e dula e le mo go yena . Le gona ga a kgone go dira sebe ka ge a tswetšwe ke Modimo .
62003010	Ke gona moo go bonagalago ba e lego bana ba Modimo , le ba e lego bana ba diabolo . E a sa yego ka toko , ga a tswalwa ke Modimo , boka le eo a sa ratego ngwanabo .
62003011	Ke yona taba ye le e kwelego go tloga mathomong , ye ya gore re ratane .
62003012	Re se etše Kaine a e twetšwego ke emobe , a bolaya ngwanabo . Gomme o mmolaelang ? O mmolaile ka ge ya gagwe mediro e le e mebe , mme ya ngwanabo e le ya go loka .
62003013	Bana bešo ! Le se ke la tlabega ge lefase le le hloile .
62003014	Na re tseba gobane re tšwele lehung , re seletše bophelong , gobane re rata bana ba borena . E a sa ratego ngwanabo , o dula e le wa lehung .
62003015	Mang le mang e a hloilego ngwanabo ke mmolai , gomme le a tseba , ga go mmolai e a nago le bophelo bjo bo sa felego bjo bo kago dula e le bja gagwe .
62003016	Ge e le lona lerato , se re le tsebilego ka sona , ke ge yena a gafile bophelo bja gagwe ka baka la rena ; le rena , se se re swanetšego ke ge re gafa bophelo bja rena ka baka la bana ba borena .
62003017	Bjale , ge motho a ruile tša bophelo bja lefase , mme a bona ngwanabo a hloka , a tla a mo tswalelela pelo ya gagwe , go yena lerato la Modimo le ka dula bjang ?
62003018	Bana ba ka ! A re se ke ra ratana ka polelo le ka leleme ; a re rataneng ka tiro le ka therešo .
62003019	Ke sona se re tlogo tseba ka sona ge re le ba therešo ; mme re tlo rola pelo pele ga gagwe ,
62003020	ra re , ge pelo e re bega , ra re : E Mogolo ke Modimo , o feta dipelo tša rena , mme o tseba tšohle .
62003021	Barategi , ge re se ba go begwa ke pelo , gona re ka ba le mafolofolo a go tlo lebana le Modimo .
62003022	Gomme se re kago se kgopela , re tla se amogela go Modimo , gobane re tlo ba re eya ka melao ya gagwe , re dira se se mo kgahlago .
62003023	Gomme molao wa gagwe ke gore re dumele leina la Morwa wa gagwe Jesu Kriste , mme re ratane ka mokgwa wo a re lailego ka wona .
62003024	Gomme ge o eya ka melao ya gagwe , o tlo dula o le wa gagwe , yena e le wa gago . Gomme se re tsebago ka sona ge a dutše e le wa rena , ke Moya wo a re neilego wona .
62004001	Barategi ! Le se ke la fo dumela meoya ka moka ; sa lena a e be go lekola meoya , gore le bone ge e tšwa go Modimo ; gobane lefase le hlasetšwe ke baporofeta ba bantši ba maaka .
62004002	Se le tlogo tseba Moya wa Modimo ka sona , sese : Moya o bolago Jesu Kriste wa re o tlile a ba motho , — ke Moya wo o tšwago go Modimo .
62004003	Fela , moya wo o sa bolelego Kriste wa re o tlile a ba motho , ga se moya wo o tšwago go Modimo ; ke wona moya wa molwalekriste , yo le mo kwelego gore o etla , gomme le bjale o šetše a le gona lefaseng .
62004004	Bana ba ka ! Lena le bana ba ba tswetšwego ke Modimo , gomme batho bao le ba fentše ; gobane Walena o feta eo wa lefase ka bogolo .
62004005	Bona ke bana ba ba tswetšwego ke lefase ; ke gona ba bolelago tše di tšwago lefaseng ; mme lefase le a ba kwa .
62004006	Rena re ba go tswalwa ke Modimo . E a tsebago Modimo o a re kwa . Gomme e a sa kago a tswalwa ke Modimo , ga a re kwe . Ke sona se re hlaologanyago meoya ka sona , ra tseba moya wa therešo , ra tseba moya wa go fora .
62004007	Barategi ! A re rataneng , gobane , lerato le tšwa go Modimo . Gomme e a nago le lerato o tšwa go Modimo , mme o tseba Modimo .
62004008	E a se nago lerato ga a tsebe Modimo , gobane Modimo ke yena lerato .
62004009	Lerato la Modimo le a re ratilego ka lona , le bonagetše ka ge a roma Morwa wa gagwe Motswalwaeši , a tla lefaseng gore re phele ka yena .
62004010	Lerato ge le le gona , ga se ka gore ke rena re ratilego Modimo ; ke ka ge yena a re ratile a roma Morwa wa gagwe , a ba seloba sa dibe tša rena .
62004011	Barategi ! Ge Modimo a re ratile ka mokgwa woo , gona go swanetše ge re ratana .
62004012	Ga go motho e a kilego a bona Modimo le gatee . Ge re ratana ke gona ge Modimo a dula a le mo go rena , mme lerato la gagwe mo go rena ya ba le le tletšego .
62004013	Se re tsebago ka sona ge re dula re le ba gagwe , mme yena e le wa rena , ke ge a re file Moya wa gagwe ,
62004014	ya ba rena re bonego ra tsebo ba dihlatse tša ge Tata wešo a romile Morwa wa gagwe , a tla a ba Mophološi wa lefase .
62004015	Bjale e a emago ka la go re : Jesu ke Morwa wa Modimo , — Modimo o tlo dula e le wa gagwe , mme yena a dula e le wa Modimo .
62004016	Gomme rena , lerato leo Modimo a re ratago ka lona re le lemogile , re le dumetše . Modimo ke yena lerato ; gomme e a dulago e le wa lerato , o dula e le wa Modimo , mme Modimo o dula e le wa gagwe .
62004017	Mo go rena lerato e bile la botlalo , gore mohla wa kahlolo re be le kholofelo ye e tiilego , ka gobane re ba ba swanago le yena mo lefaseng leno .
62004018	Lerato ga le na poifo . Lerato ge e le la botlalo le raka poifo ; gobane poifo e a hlokofatša ; mme e a boifago o sa hlaelwa ke lerato .
62004019	Rena a re mo rateng , gobane o re ratile pele .
62004020	Ge motho a ka re : Ke rata Modimo , — mme a hloile ngwanabo , ke wa maaka ; gobane e a sa ratego ngwanabo yo a mmonago , a a ka kgona go rata Modimo yo a sa mmonego ?
62004021	Gomme molao wo re o filwego ke yena , o re : E a ratago Modimo a rate le ngwanabo .
62005001	Motho e a dumetšego gore Jesu ke yena Kriste , o tswetšwe ke Modimo ; gomme motho e a ratago Motswadi eo wa gagwe , o rata le ba ba tswetšwego ke yena Motswadi .
62005002	Se re tsebago ka sona gore re bana ba Modimo , ke ge re rata Modimo , ge re ya ka melao ya gagwe .
62005003	Gobane lerato la go rata Modimo ke ge re eya ka melao ya gagwe ; gomme melao ya gagwe ga se e thata .
62005004	Gobane tšohle tše di tswetšwego ke Modimo di fenya lefase ; gomme phenyo e fentšego lefase ke tumelo ya rena .
62005005	Ke mang e a fenyago lefase , ge e se e a dumelago gore Jesu ke yena Morwa wa Modimo ?
62005006	Ke yena a tlago ka meetse le ka madi ; e sego ka meetse fela ; o tla ka meetse le ka madi . Hlatse ke Moya , gobane Moya ke therešo .
62005007	Dihlatse tša kua magodimong ke tše tharo : Ke Tata wešo , le yena lentšu , le Moya o Mokgethwa . Gomme ba bararo ba ke batee .
62005008	Le mo lefaseng dihlatse ke tše tharo : Ke Moya , le meetse le madi . Le tše tharo tše di iša gotee .
62005009	Bjale bohlatse bja batho re bo amogela , gona bohlatse bjo bogolo ke bja Modimo ge a hlatsela Morwa wa gagwe .
62005010	E a dumelago Morwa wa Modimo o na le bohlatse mo pelong ya gagwe . E a sa dumelego Modimo , o re Modimo ke wa maaka ka ge a sa dumele bohlatse bjo Modimo a hlatsetšego Morwa wa gagwe ka bjona .
62005011	Gomme bohlatse bjoo šebo , bo re : Modimo o re neile bophelo bjo bo sa felego , mme bophelo bjoo bo gona ka Morwa wa gagwe .
62005012	E a nago le yena Morwa , le bjona bophelo bjoo o nabjo . E a se nago yena Morwa wa Modimo , le bophelo bjoo ga a nabjo .
62005013	Ditaba tše ke di ngwaletše lena ba le dumelago leina la Morwa wa Modimo , gore le tsebe gore le na le bophelo bjo bo sa felego , le gore le fele le dumela leina la Morwa wa Modimo .
62005014	Gomme kholofelo ye e tiilego , ye re mo holofetšego ka yona , ke ge re tseba gore o a re kwa ge re kgopela se se amanago le thato ya gagwe .
62005015	Gomme ge re tseba gobane o a re kwa ge re tla le kgopelo efe le efe , gona re tseba le gore , tše re di kgopetšego re šetše re na natšo .
62005016	Ge motho a ka bona ngwanabo a dira sebe se se sa išego lehung , a a mo rapelele , a phediše ba go dira dibe tše di sa išego lehung . Gobane go na le sebe se se išago lehung ; e a dirago tše bjalo , ga ke re a rapelelwe .
62005017	Go se loke ka moka ke sebe ; gomme go na le sebe se se sa išego lehung .
62005018	Re tseba gore bohle ba ba tswetšwego ke Modimo ga ba dire sebe . Motho e a tswetšwego ke Modimo o a itshwara ; mme emobe ga a kgone go mo kgwatha .
62005019	Rena re tseba gore re tšwa Modimong ; mme lefase ka moka le rapaletše bobeng .
62005020	Le gona re tseba gore Morwa wa Modimo o tlile a re nea tlhaologanyo ya gore re tsebe therešo . Bjale re ba yena Morereši , re ba Morwa wa gagwe Jesu Kriste . Yena yo ke Modimo wa makgonthe ; ke yena bophelo bjo bo sa felego .
62005021	Bana ba ka ! Phafogelang medimo e šele Amene .
63001001	Nna Mokgalabje ke ngwalela wena mohumagadi mohlaolwa le bana ba gago ba ke ba ratago ka go rereša ; gomme ga se nna fela , le ratwa ke bohle ba ba tsebago therešo .
63001002	Re ratana ka baka la therešo ye e dutšego e le mo go rena ; mme e tlo dula e na le rena go ya go ile .
63001003	A nke le be ba go gaugelwa le go šokelwa le go khutšišwa ke Modimo Tatawešo le Jesu Kriste Morwa wa Tatagwe ; di le tlele ka thereso le ka lerato
63001004	Ke thabile gagolo ka ge mo baneng ba gago ke hweditše ba ba swerego tsela ya therešo ka molao wo re o neilwego ke yena Tatawešo .
63001005	Gomme bjale ke a go kgopela , wena mohumagadi , e sego ka go re ke go ngwalela molao o mofsa ; ke molao wo re bego re na nawo go tloga mathomong , o re re ratane .
63001006	Gomme lerato ke lona leo la gore re fele re eya ka melao ya gagwe . Molao e sa le wola le o kwelego mathomong gwa thwe le sware ka tsela ya wona .
63001007	Gobane lefaseng le go tsene baaroši , ba ba sa emego ka la go re : Jesu Kriste o tlile a ba motho . Motho e a sa emego ka lentšu le ke yena molwalekriste .
63001008	Phafogang gore le se timelelwe ke se rena re se dirilego ; sa rena e tle e be go bona moputo wo o tletšego .
63001009	Motho e a rego ke eketša thuto , mme a se eme ka thuto ya Jesu Kriste , ga a na Modimo . E a emago ka thuto ya Kriste , o na le Tatawešo , mme le Morwa wa gagwe o na nae .
63001010	Motho e a kago tla go lena , mme a se tliše thuto ye se mo amogeleng ka gae , le lese le go mo dumediša .
63001011	Gobane e a kago re : Thabang , a era motho eo , o ikopanya le mediro e mebe ya gagwe .
63001012	Le ge ke sa na le tše ntši tša go le ngwalela , ga ke rate go dira ka matlakala le ka pilwana . Se ke se holofetšego ke go tlo ba le lena , ka tla ka bolela le lena ka molomo , gore thabo ya rena e tle e be e tletšego .
63001013	Bana ba ngwaneno yola wa mohlaolwa ba a go dumediša . Amene .
64001001	Nna mokgalabje ke ngwalela wena Gayo morategi yo ke mo ratago ka makgonthe .
64001002	Morategi ! Ke go belaelela go letlegelwa ke tšohle le go phela o thabile , bjalo ka ge o letlegetšwe ke tša moya .
64001003	Gobane ke be ke fela ke thaba gagolo ge bana ba borena ba fihla , mme ba go hlatsela therešo ka mo o swerego ka tsela ya therešo .
64001004	Nna ga ke na lethabo le le fetago leo la ge ke kwa gore bana ba ka ba swere tsela ya therešo .
64001005	Morategi ! O botegile ka tšohle tše o di diretšego bana bešo , wa di direla le ba mohuta o šele .
64001006	Ba go hlatsetše le lerato ba lebane le phuthego . E tlo ba go setša ka mo go swanetšego ba Modimo ge o ka ba thuša go iša pele leeto la bona .
64001007	Gobane ba wetše tsela ba direla ina la gagwe , gomme bantle ga ba ba fe selo .
64001008	Batho ba babjalo go swanetše ge re ba amogela , gore re be bathuši modirong wa therešo .
64001009	Phuthego ke e ngwaletše lengwalo ; fela Dioterefe , e a ratago go ba mogolo wa bona , ga a re amogele .
64001010	Ge ke etla ke mo ke tlogo mo gopotša mediro ye a e dirago ka go re phara ka dipolelo tše mpe ; a se dire tšeo fela , a tloga a gana go amogela bana ba borena ; mme bao ba ratilego go ba amogela a ba thibela , a ba raka phuthegong .
64001011	Morategi ! O se ke wa etša ba babe , etša ba bolo . Modirabolo o tšwa Modimong ; modirabobe ga a ešo a bona Modimo .
64001012	Ge e le Demetrio , bohle ba mo hlatsetše gabotse ; le yona therešo e a mo emela . Le rena re dihlatse ; gomme o a tseba , bohlatse bja rena ke go rereša .
64001013	Ke be ke sa na le tše ntši tše nka bego ke go ngwalela tšona ; fela , ga ke rate go go ngwalela ka pilwana le ka kwadi .
64001014	Se ke se holofetšego ke go re ke tlo tloga ke go bona , ra tlo kgona re boledišana ka melomo .
64001015	A khutšo e be le wena . Bagwera ba gago ba a go dumediša . Dumediša bagwera ba rena ka go ba bitša ka maina ka o tee ka o tee .
65001001	Juda Mohlanka wa Jesu Kriste ngwanabo Jakobo , o ngwalela babidiwa ba ba kgethilwego ke Modimo Tatawešo , ba ba boloketšwego Jesu Kriste .
65001002	Kgaugelo le khutšo le lerato a di ate mo go lena .
65001003	Ke be ke re ke tla rapa maatla , gore ke le ngwalele tša phološo ye re lego batee ka yona , ka hwetša go swanetše ge ke le ngwalela ka le kgothatša go hlabanela tumelo ye bakgethwa ba e filwego gatee ya ba moka .
65001004	Gobane go na le batho ba ba le khukhunetšego , bao ditaba tša bona di ngwadilwego kgale tša re ba tlo wela molatong woo , e le ba ba sa boifego Modimo , ba ba retollago tše Modimo wa rena a re gaugetšego ka tšona ba di dira tša maipshino , mme ba se dumele Modimo le Jesu Kriste Mmuši a nnoši Mong wa rena .
65001005	A nke ke le eletše ka tše le di tsebago tšohle , tša ge Modimo a thomile go phološa setšhaba nageng ya Egipita , mme a buša a fediša bao ba sa kago ba dumela .
65001006	Le Barongwa bala ba sa kago ba lotola bogoši bja bona mme ba tloga madulong a bona , o ba tlemile ka ditlemo tša neng le neng tša leswiswing , a ba bolokela kahlolo ya mohlamogolo .
65001007	Le Sodoma le Gomora le metse ya mathoko ao , ye e dirilego ka mokgwa wa batho bao ya otswa ya ba ya latela nama e šele , e dula e beetšwe go swantšhetša batho kotlo ya mollo wo o sa timego .
65001008	Le bona balori ba ba tšhilafatša mmele ka mokgwa woo , ba nyatša magoši , ba goboša tše e lego tša letago .
65001009	Hleng le Mikaele Morongwa e mogolo , mola a elwa le diabolo mola ba bakišana setopo sa Moshe a šiile go mmea molato ka leroga , a fo re : Morena o tlo go kgalema !
65001010	Mme batho ba ba fo goboša tšohle tše ba sa di tsebego ; gomme tše ba sa di tsebego sebopego , tše di etšago diphoofolo di se nago tlhaologanyo , ba itshenya ka tšona .
65001011	Kotlo e tlo ba wela , gobane ba ile ka tsela ya Kaine , ba itahletše go forwa ke moputso wa Bileama , ba loba ka bonganga bja Kora .
65001012	Ke bona ba tlišago tšhila menyanyeng ya lena ya lerato , ge ba ja le lena ba gara ba sa šie , ba re : Re a fula . Batho bao ke maru a se nago pula a fefolwago ke diphefo ; ke dihlare tša marega tše di se nago dienywa , tše di hwilego gabedi , tša medu ye e omegilego .
65001013	Ke maphoto a lewatle a go gašana a seloga a ntšha ditšhila tša ona ; ke dinaledi tša didumaedi tše si sobeletšego leswiswing la go ya go ile .
65001014	Ke bona ba ba boletšwego ke Henoge monna wa go šupa go tloga ka Adama , ge a porofeta a re : Tsebang , Morena o etla a na le bakgethwa ba gagwe ba diketekete ;
65001015	O tla go sekiša bohle ; ba ba ba sa dumelego o tlo ba lahla bohle ka baka la mediro ya bona ka moka ya go se dumele , ye ba sentšego ka yona , le ka baka la dipolelo tše thata ka moka tše badiradibe bao ba mmoletšego ka tšona .
65001016	Ke batho ba go hlwa ba tsota , ke bagaladi , ba ba yago ka dikganyogo tša bona , mme melomo ya bona e bolela ka go ikgogomoša ; ba reta motho a le gona , gore ba hwetše tše di ba holago .
65001017	Ge e lena barategi , le se lebale ditaba tše di boletšwego kgale ke baapostola ba Mong wa rena Jesu Kriste .
65001018	Ba le boditše ba re : Mabakeng a bofelo go tlo ba le bakweri , bao tsela ya bona e tlogo ya mo ba išwago ke dikganyogo tša bona tša go se dumele .
65001019	Ke bona ba go hlola diphapang , ba go ya ka maikutlo ba se na Moya .
65001020	Mme lena barategi le be ba ba ikagetšego godimo ga motheo wa tumelo ya lena e kgethwakgethwa , le rapele le le ba Moya o Mokgethwa .
65001021	Le dule le ipatile ka lerato la Modimo le letetše kgaugelo ya Mong wa rena Jesu Kriste ye e išago bophelong bjo bo sa felego .
65001022	Ge go na le ba ba dikadikago , le ba eletše ,
65001023	le ba phološe bjalo ka ge le ubula motho mollong . Le ba gaugele le boifa . Le ila le seaparo se se tšhilafaditšwego ke tša mmele .
65001024	Gomme yena a nago le maatla a go le diša gore le se ušwe , e a kgonago go le emiša la lebana le letago la gagwe le se na bosodi le hlaletše ,
65001025	Yena Modimo Rabohlale a nnoši Mophološi wa rena , letago ke la gagwe ; le bogolo , le maatla , le pušo ke tša gagwe neng le neng , mehleng yeno le go iša mehleng yohle ya go ya go ile . Amene .
66001001	Kutollo ya Jesu Kriste ye Modimo a mo filego yona , ya ba go bontšha bahlanka ba gagwe tše di tlogo direga ka pela . O di tsebišitše ka Morongwa wa gagwe yo a mo romilego a tla go Johane mohlanka wa gagwe ,
66001002	e a hlatsetšego lentšu la Modimo , a ba hlatse ya Jesu Kriste le ya tše a di bonego .
66001003	Wa lehlogonolo ke e a balago le ba ba kwago mantšu a a porofeto le ba ba lotolago tše di ngwadilwego mo go yona ; gobane lebaka le kgauswi .
66001004	Johane o ngwalela diphuthego tše šupago tša Asia . Kgaugelo a e le tlele , le khutšo e tšwago go yena Mobagona Mohwetšwaalegona , e a tlogo tla , le go Meoya e šupago e lego pele ga sedulo sa gagwe sa bogoši ,
66001005	le go Jesu Kriste yena Hlatse ye e botegago , yena Thakaletswalo ya bahu , yena Mmuši wa dikgoši tša lefase , yena a re ratilego a re hlatswa dibe ka madi a gagwe ,
66001006	a re dira ba mmušo le baperisita ba Modimo Tatagwe , ke yena Mong wa letago le maatla go iša mehleng ya neng le neng . Amene .
66001007	Soo , o tla ka maru , mme mahlo ohle a tlo mmona , le bao ba mo hlabilego ; mme meloko yohle ya lefase e tlo mo hloboga . Go bjalo ! Amene !
66001008	Ke nna A le O , mathomo le pheletšo ! O realo Morena Modimo Mobagona , Mohwetšwaalegona , e a tlago , Ramaatlakamoka .
66001009	Nna Johane ngwana bolena , wa go ba le lena re tlaišwa , re bušwa , re kgotlelela re le ba Jesu Kriste , ke be ke le sehlakehlakeng se ba rego ke sa Patimo , molato e le lentšu la Modimo , e le go hlatsela Jesu Kriste .
66001010	Ke ile le Moya ka letšatši la Morena , ka kwa ka nthago gaka lentšu le legolo le e kego ke la phalafala ,
66001011	le re : Ke nna A le O , Wamathomo le Wamafelo . Tše o di bonago di ngwale pukung , o di romele diphuthego tša Asia , phuthego ya Efeso , le ya Simirina , le ya Peregamo , le ya Thiathira , le ya Sarede , le ya Filadelefia , le ya Laoditsea .
66001012	Ka retologa ke re ke bone mo go tšwago lentšu leo le boletšego le nna . Ke retologile ka bona dihlomapone tše šupago tša gauta .
66001013	Mo gare ga tšona dihlomapone tšeo ka bona Mokamorwamotho , a apere kobo e telele , a itlemile ka moketwana wa gauta go fihla dikgopong .
66001014	Hlogo ya gagwe le meriri ya gagwe e le bošweu boka boya bjo bošweu wa leswela , mahlo a gagwe a le bjalo ka kgabo ya mollo .
66001015	Maoto a gagwe a swana le tshipi ye e tagilego ye e tšwago meubeng , mme lentšu la gagwe eke ke modumo wa meetse a mantši .
66001016	Ka seatla sa gagwe se setona o be a swere dinaledi tše di šupago ; molomong wa gagwe go be go etšwa lerumo le le bogale lelootšwagobedi , sefahlogo sa gagwe se swana le letšatši le le phadimago e le le maatla .
66001017	Ge ke mmona , ka wela fase pele ga gagwe ke le bjalo ka mohu . Yena a mpea seatla se setona sa gagwe , a bolela le nna a re : Se boife ! Ke nna Wamathomo le Wamafelo ,
66001018	Ke nna Wagophela . Nkile ka ba mohu ; bjale ke nna e , ke wa go phela go iša mehleng ya neng le neng ; mme ke swere dikgonyo tša bodulabahu le tša lehu .
66001019	Bjale ngwala tše o di bonago , le tše di lego gona , le tše di tlogo direga ,
66001020	Tša thopa ya dinaledi tše šupago tša mo seatleng sa ka se setona , le tša dihlomapone tše šupago tša gauta . Dinaledi tšeo tše šupago ke batseta ba diphuthego tše šupago . Dihlomapone tše šupago tše o di bonego , ke diphuthego tše šupago .
66002001	Motseta wa phuthego ya Efeso mo ngwalele o re : Go bolela e a swerego naledi tše šupago ka seatla sagwe , e a sepelago gare ga dihlomapone tše šupago tša gauta .
66002002	O re : Mediro ya gago ke a e tseba , le go itapiša ga gago , le go kgotlelela ga gago , le gore ba babe o šitilwe go agišana nabo , mme bao ba rego re Baapostola , mola e se bona , o ba lekotše wa hwetša e le ba maaka .
66002003	O a kgotlelela , o rwele bothata ka baka la leina la ka , gomme ga o lape .
66002004	Se ke se solago go wena , ke ge lerato la gago la pele o le lahlile ?
66002005	Bjale gopola mo o wetšego fase , o sekologe o boele medirong yela ya pele . Ge o sa dire bjalo , ke tlo tsoga ka go tlela , ka kgorometša sehlomapone sa gago , ka se tloša madulong a sona , ge o sa sokologe .
66002006	Fela , se o nago naso sese : O hloile mediro ya Banikolaite , ye le nna ke e hloilego .
66002007	E a nago le tsebe a a kwe se Moya o se botšago diphuthego . E a fenyago ke tlo mo nea a ja sehlare sa bophelo se se lego Paradiseng ya Modimo .
66002008	Motseta wa phuthego ya Simirina mo ngwalele o re : Go bolela Wamathomo le Wamafelo , e a kilego a hwa , mme a phela ,
66002009	O re : Tlaišego ya gago ke a e tseba , le bodiitšana bja gago . Fela , o mohumi . Ke tseba maroga a bao ba rego re Bajuda mola e se bona , e le phuthego ya Sathane .
66002010	Se boife tše o tlogo hlokofatšwa ka tšona ; o tsebe gore diabolo o tlo lahlela ba bangwe ba lena kgolegong gore le lekwe ; gomme le tlo ba le ditlaišego ka matšatši a lesome . Botega go fihla lehung , ke tle ke go nee mphapahlogo wa bophelo .
66002011	E a nago le tsebe a a kwe se Moya o se botšago diphuthego . E a fenyago a ka se ke a ba a hlokofatšwa ke lehu la bobedi .
66002012	Motseta wa phuthego ya Peregamo mo ngwalele o re : Go bolela e a nago le lerumo le le bogale lelootšwagobedi .
66002013	O re : Mo o agilego gona ke a go tseba ; ke mo go lego sedulo sa bogoši sa Sathane . Mme leina la ka o le gomaretše wa tiiša , wa se latole tumelo le mehleng yeo ya ge Antipa hlatse yeo ya go mpotegela a bolawa moo go lena moo Sathane a agilego gona .
66002014	Fela , go sa na le tše di sego nene tše ke di solago go wena ; ke ge moo o sa na le ba ba gomaretšego thuto ya Bileama ye a e rutilego Balaka , a re a ree Baisiraele , ba tle ba je didimo ba dire bootswa .
66002015	Le gona o sa na le ba ba gomarelago thuto ya Banikolaite ka mokgwa woo .
66002016	Sokologa , gore ke se tlo go tlela ka pela ka lwa le batho bao ka lerumo la molomo wa ka .
66002017	E a nago le tsebe a a kwe se Moya o se botšago diphuthego . E a fenyago ke tlo mo nea a ja Mana ye e utilwego , ke tlo mo fa talama e tšhweu ye e tlokiwego ina le lefsa le le sa tsebjego ke e mongwe , ge e se yena e a le newago .
66002018	Motseta wa phuthego ya Thiathira mo ngwalele o re : Go bolela Morwa wa Modimo wa mahlo a swanago le kgabo ya mollo , wa maoto a go swana le tshipi ye e tagilego .
66002019	O re : Mediro ya gago ke a e tseba , le lerato la gago , le ge o hlankela ba bangwe , le kgotlelelo ya gago , le gore mediro ya gago ya bjale e phala ya kgale .
66002020	Se ke se solago mo go wena ke ge o lesa mosadi yola Isebele e a rego ke moporofeta a ruta a fora bahlanka ba ka , a re ba dire bootswa ba je didimo .
66002021	Ke sa mo file sebaka sa gore a sokologe a lahle bootswa bja gagwe ; fela , o sa gana go sokologa .
66002022	Tseba gore ke tlo mo lahlela dilaong ; le bao ba go otswa le yena ke tlo ba lahlela tlhokofatšong e kgolo ge ba sa sokologe ba lahla mediro yeo ya gagwe .
66002023	Bana ba gagwe ke tlo ba iša lehung la ruri ; mme diphuthego ka moka di tlo tseba ge e le nna Molekolapshiolepelo . Gomme mang le mang wa lena ke tlo mo nea se se lebanego mediro ya lena .
66002024	Ge e le lena , ba bangwe ba Thiathira , ba e sego ba thuto yeo , ba ba sešogo ba tseba tšeo ba rego ke madiba a Sathane , bona ke re nka se ke ka ba rweša morwalo o mongwe .
66002025	Fela , le dule le swere se le nago le sona , ke be ke fihle .
66002026	E a fenyago a lota mediro ya ka go fihla bofelong , ke tlo mo fa maatla a go buša ditšhaba ,
66002027	O tlo di diša ka molamo wa tshipi , o tlo di phuma wa pitša tša letsopa , bjalo ka ge nna ke filwe tšeo ke Tate .
66002028	Le gona ke tlo mo fa naledi ya meso .
66002029	E a nago le tsebe a a kwe se Moya o se botšago diphuthego .
66003001	Motseta wa phuthego ya Sarede mo ngwalele o re : Go bolela e a nago le Meoya e šupago ya Modimo , le naledi tše šupago ; o re : Mediro ya gago ke a e tseba . O na le leina la go re o a phela ; gomme o hwile .
66003002	Phakgama ; O tiiše ba ba šetšego , ba ba nyakago go hwa . Gobane ke hweditše mediro ya gago e se ye e phethegilego pele ga Modimo wa ka .
66003003	Bjale gopola ka mo o bego o fiwa , ka mo o bego o ekwa ; o sware o tiiše o sokologe . Ge o sa phakgame , ke tlo tla wa lehodu ; mme nako ye ke tlogo go tlela ka yona , o ka se ke wa e tseba .
66003004	Fela , moo Sarede o sa na le maina a ba sego ba kae , ba ba sa kago ba tšhilafatša diaparo tša bona . Bona ba tlo sepela le nna ba apere bošweu , gobane go ba swanetše .
66003005	E a fenyago o tlo apešwa diaparo tše ditšhweu ; mme ina la gagwe nka se ke ka le tloša pukung ya bophelo . Ina la gagwe ke tlo le emela pele ga Tate le pele ga Barongwa ba gagwe .
66003006	E a nago le tsebe a a kwe se Moya o se botšago diphuthego .
66003007	Motseta wa phuthego ya Filadelefia mo ngwalele o re : Go bolela yena Mokgethwa Morereši , e a swerego sekgonyo sa Dafida ; yo e rego ge a bula , gwa se be le e a kago tswalela ; yo e rego ge a tswalela , gwa se bule motho .
66003008	O re : Mediro ya gago ke a e tseba . Bona , ke go file mojako wo o bulegilego pele ga gago , wo go sego motho e a kgonago go o tswalela ; gobane maatla a o nago nao ke a manyane , wa tla wa gomarela lentšu la ka , wa se latole ina la ka .
66003009	Tseba gore ke go nea ba phuthego ya Sathane , ba ba rego re Bajuda e se bona , e le ba maaka . O tsebe gore ke tlo ba batametša ba tla ba khunama mo naong tša gago ba tseba gore ke go ratile .
66003010	Ka gobane o lototše lentšu la ka la go re : Kgotlelela , — le nna ke tlo go lotola ka go hlakodiša nakong ya moleko wo o tlogo wela lešako ka moka , e le go leka ba ba agilego mo lefaseng .
66003011	O tsebe gore ke etla . Swara o tiiše se o nago le sona , gore mphapahlogo wa gago o se tlo tšewa ke e mongwe .
66003012	E a fenyago ke tlo mo dira kokwane Ntlongkgethwa ya Modimo wa ka ; mme a ka se ke a ba a tšwa moo . Ke tlo mo swaya ka leina la Modimo wa ka le ka leina la motse wa Jerusalema o mofsa , wo o tlago o etšwa legodimong go Modimo wa ka ; ke tlo mo swaya ka Leina la ka le lefsa .
66003013	E a nago le tsebe a a kwe se Moya o se botšago dphuthego .
66003014	Motseta wa phuthego ya Laoditšea mo ngwalele o re : Go bolela yena Therešo , yena Hlatse ye e botegago , Morereši , yena Mothomahloloyamodimo .
66003015	O re : Mediro ya gago ke a e tseba . Ke tseba ge o sa tonye , ge o sa fiše . E ka be e le kaone ge o tonya , goba o fiša .
66003016	Bjale , ka ge o le yo bololo fela , o sa fiše le ge e le go tonya , ke tlo go tshwa molomong waka .
66003017	Gobane o re : Ke mohumi , ke ruile ! Ga ke hloke selo ! — mme ga o tsebe ge o le yo madimabe , ge o nyamiša , ge o le modiitšana , ge o le sefofu , ge o hlobotše .
66003018	Ke go eletša ke re : Reka go nna gauta ye e tšwago meubeng o hume ; o reke le aparo tše ditšhweu o apare , gore hlong tša gago di se bonwe ; o reke sehlare sa go tlotša mahlo ago , o tle o bone .
66003019	Nna ba ke ba ratago ke a ba sola , ke a ba etetša . Phafoga ge o sokologe .
66003020	O tsebe gore ke eme mojako , ke a opaopa . Ge motho a ekwa lentšu la ka a bula mojako , ke tlo tsena go yena ka lalela nae , yena a lalela le nna .
66003021	E a fenyago ke tlo mo dudiša le nna sedulong sa ka sa bogoši , bjalo ka ge nna ke fentše ka dula le Tate sedulong sa gagwe sa bogoši .
66003022	E a nago le tsebe a a kwe se Moya o se botšago diphuthego .
66004001	Ka buša ka tlelwa ke pono , ka bona mojako o bulwa legodimong ; gwa bolela lentšu lela la pele le ke le kwelego le gala boka phalafala , le re : Rotogela fano ke go bontšhe tše di tlogo direga mehleng e tlago .
66004002	Ka ya le Moya ka napa ka bona sedulo sa bogoši se beilwe legodimong , se na le e a dutšego go sona .
66004003	E a bego a dutše moo , motho ge a mmona , o be a phadima boka talama e tšhweu e nago le mollo ; sedulo sa gagwe se be se dikologilwe ke molalatladi wo ge motho a o bona , a re ke talama e tala .
66004004	Sedulo sa bogoši se be se dikaneditšwe ke didulo tše masome a mabedi a metšo e mene ; mo go tšona go dutše bagolo ba masome a mabedi a metšo e mene ba ba bego ba apere diaparo tše ditshweu , dihlogong ba rwele mefapahlogo ya gauta .
66004005	Mo sedulong sa bogoši go be go etšwa magadima le mekgoši le medumo ; mo pele ga sona go be go tuka mello ya dipone tše šupago , e lego Meoya e šupaga ya Modimo .
66004006	Mo pele ga sedulo sa bogoši go be go le bjalo ka bodiba bjo bo bonatšago boka legakabje . Mo gare ga sedulo le mo mathokong a sona go be go le diphedi tše nne tše di tletšego mahlo ka pele le ka morago .
66004007	Sephedi sa pele se be se swana le tau ; sa bobedi se be se swana le namane ; sa boraro se be se na le sefahlogo sa motho ; sa bone se be se swana le lenong le le fofago .
66004008	Se sengwe le se sengwe sa diphedi tše nne tšeo se be se na le diphego tše di selelago di tletšego mahlo mo go fela le ka gare . Di be di sa khutše mosegare le bošego , di fela di re : Mokgethwa , Mokgethwa , Mokgethwa ke Morena Modimo , Ramaatla ohle , Mobagona wa mehleng ya kgale le ya bjale le e tlago .
66004009	Ya re ge diphedi di reta di re : Letago le theto le tebogo di swanetše eo a dutšego sedulong sa bogoši wa go phela go iša mehleng ya neng le neng ,
66004010	ke ge bagolo bao ba masome a mabedi a metšo e mene ba lotšha eo a dutšego sedulong sa bogoši , ba khunamela eo wa go phela go iša mehleng ya neng le neng ; ba bea mefapahlogo ya bona fase pele ga sedulo sa bogoši , ba re :
66004011	E a swanetšwego ke letago le theto le maatla ke wena Morena Modimo wa rena , gobane ke wena o hlodilego dilo tše ; ge di tšwelela di hlolegile , ke ka gobane o ratile fao .
66005001	Ka bona seatleng se setona sa eo a dutšego sedulong sa bogoši go le lengwalo le le ngwadilwego ka teng le ka ntle , le le tlemilwego ka mahuto a šupago .
66005002	Ka bona Morongwa wa maatla a goelela ka lentšu le legolo a re : Ke mang a loketšwego ke go bula lengwalo le , le go kgaola mahuto a lona ?
66005003	Mme legodimong , le mo lefaseng , le tlase ga lefase , go be go se e a kgonago go bula lengwalo leo le go le bona .
66005004	Nna ka lla gagolo , ge go hlokwa e a swanetšwego ke go bula lengwalo leo le go le bona .
66005005	E mongwe wa bagolo a bolela le nna a re : Se lle . Tseba gore go fentše Tau ya loko la Juda , Lehlogedi la modu wa Dafida , gore a bule lengwalo leo , a kgaole mahuto a lona a šupago .
66005006	Ka bona mo gare ga sedulo sa bogoši , le gare ga diphedi tše nne le magare a bagolo go eme Kwana ye e kego e hlabilwe , e na le dinaka tše šupago le mahlo a šupago , e lego Meoya e šupago ya Modimo , ye e rometšwego lefaseng ka moka .
66005007	Yona Kwana ya tla ya tšea lengwalo seatleng sa eo a dutšego sedulong sa bogoši .
66005008	Kwana ge e tšea lengwalo leo , diphedi tše nne le bagolo ba masome a mabedi le metšo e mene , ba lotšha Kwana , e mongwe le e mongwe a swere seletšo le moruswi wa gauta o tletšego diorelo ; ke dithapelo tša bakgethwa .
66005009	Ba opela sefela se sefsa , ba re : Di go swanetše , ge o tšea lengwalo wa kgaola mahuto a lona ; gobane o hlabilwe mme go ba meloko yohle le maleme ohle le ditšhaba tšohle le go Bantle bohle , o na le ba o ba reketšego Modimo ka madi a gago ,
66005010	wa ba dira magoši le baperisita ba Modimo wa rena ; mme ba tlo buša mo lefaseng .
66005011	Ka lebelela , ka kwa mogoo wa Barongwa ba bantši ba ba dikaneditšego sedulo sa bogoši le diphedi tšeo le bagolo bao ; palo ya bona e le kgoloborethe le diketekete .
66005012	Ba hlaboša mantšu ba re : Kwana ye e hlabilwego e loketše go tšea maatla le lehumo le bohlale le go kgona le go godišwa le go retwa le go lebogwa .
66005013	Ka kwa dibopša tšohle tša legodimong le lefaseng , le tša tlase ga lefase le lewatleng , tšohle tše di lego madulong ao , ka di kwa di re : Go eo a dutšego sedulong sa bogoši , le go Kwana a go išwe tebogo le kgodišo , le theto le maatla go iša mehleng ya neng le neng .
66005014	Diphedi tše nne tšela tša re : Amene ! Bagolo bala ba masome a mabedi a metšo e mene ba lotšha ba khunamela eo wa go phela go iša mehleng ya neng le neng .
66006001	Ka bona Kwana e kgaola lehuto la pele la mahuto ao a šupago . Ka kwa se sengwe sa diphedi tšela tše nne se hlaboša lentšu la modumo se re : Tlaa o bone !
66006002	Ka lebelela ka bona pitsi e tšhweu ; e a e nametšego a swere bora , a fiwa mphapahlogo , a tšwa e le mofenyi le wa go tlo fenya .
66006003	Kwana ge e kgaola lehuto la bobedi , ka kwa sephedi sa bobedi se re : Tlaa o bone !
66006004	Gwa tšwelela pitsi e nngwe e khulong ; e a e nametšego a fiwa modiro wa go amoga lefase khutšo , gore batho ba bolayane ; yena a newa lerumo le legolo .
66006005	Ge Kwana e kgaola lehuto la boraro , ka kwa sephedi sa boraro se re : Tlaa o bone ! Ka bona go tšwelela pitsi e ntsho , e a e nametšego a swere seelaboima , a se swere ka seatla .
66006006	Ka kwa lentšu le e kego le gare ga diphedi tše nne , le re : Leselwana la mabele ke šeleng ; maselwana a mararo a leotša ke šeleng ! Ge e le makhura le morara o se di senye !
66006007	Ge Kwana e kgaola lehuto la bone , ka kwa lentšu la sephedi sa bone le re : Tlaa o bone !
66006008	Ka bona go tšwelela pitsi e tshehla , e a e nametšego , leina la gagwe ke Lehu ; o latelwa ke bodulabahu . Ba fiwa maatla a go bolaya karolo ya bone ya ba mo lefaseng ka lerumo le ka tlala le ka dinkhu , le ka dibata tša naga .
66006009	Ge Kwana e kgaola lehuto la bohlano , ka bona ka tlase ga aletare go le meoya ya ba bolailwego ka baka la lentšu la Modimo , le ka baka la bohlatse bjo ba bego ba na le bjona ,
66006010	Ba hlaboša mantšu wa mokgoši , ba re : Morena Mokgethwa Morereši ! O tlo ahlola neng wa lefetša madi a rena go ba ba agilego lefaseng ?
66006011	Gomme ka moka ga bona ba newa dikobo tše ditshweu , ba botšwa gore ba khutše lebakanyana , go be go tlale palo ya ba e lego bahlanka ka bona le bana ba bobona , ba ba sa tlogo bolawa byalo ka bona .
66006012	Ka bona Kwana e kgaola lehuto la go selela ; gwa napa gwa tla tšhišinyego e kgolo ; letšatši la fifala la swana le mokotla wa boditsi , kgwedi ya hubala boka madi .
66006013	Dinaledi tša legodimo tša wela lefaseng boka mogo ge o hlohlorwa matata a wona ge o utlautlwa ke ledimo le legolo .
66006014	Legodimo la široga bjalo ka letlakala la lengwalo ge le menwa ; dithaba tšohle le dihlakehlake tša šuthišwa tša tloga madulong a tšona .
66006015	Dikgoši tša lefase tša utama mefomeng le mo magageng a dithaba , di na le bagolo le matona , le bahumi le ba maatla , le bahlanka bohle le bahunologi bohle .
66006016	Ba bolela le dithaba le mariba ba re : Re weleng , le re tšhabiše sefahlogo sa eo a dutšego sedulong sa bogoši , le re tšhabiše bogale bja Kwana .
66006017	Gobane letšatši le legolo la bogale bja yona le tlile ; gomme ke mang e a kago ema ?
66007001	Ya ba gona ke bonago Barongwa ba bane ba eme dikhutlong tše nne tša lefase , ba thibetše diphefo tše nne tša lefase , gore lefaseng le lewatleng le dihlareng tšohle go se foke phefo .
66007002	Ka bona go rotoga Morongwa e mongwe a etšwa Bohlabela , a swere leswao la Modimo wa go phela ; a hlaboša lentšu wa mokgoši a bolela le Barongwa bao ba bane ba ba beilwego gore ba senye lefase le lewatle ,
66007003	A re : Se senyeng lefase le lewatle le dihlare , re thome go swaya bahlanka ba Modimo diphatleng tša bona !
66007004	Ka kwa palo ya ba ba swailwego e le dikete tše lekgolo le nago le masome a mane a metšo e mene , dikete tša ba ba swailwego e le ba meloko ya Baisiraele .
66007005	Baswaiwa ba moloko wa Juda e be e le ba dikete tše lesome la metšo e mebedi ; ba moloko wa Rubene e be e le ba dikete tše lesome la metšo e mebedi ; ba moloko wa Gada e be e le ba dikete tše lesome la metšo e mebedi ;
66007006	ba moloko wa Asere e be e le ba dikete tše lesome la metšo e mebedi ; ba moloko wa Nafutali e be e le ba dikete tše lesome la metšo e mebedi ; ba moloko wa Manase e be e le ba dikete tše lesome la metšo e mebedi ;
66007007	ba moloko wa Simeone e be e le ba dikete tše lesome la metšo e mebedi ; ba moloko wa Lefi e be e le ba dikete tše lesome la metšo e mebedi ; ba moloko wa Isašara e be e le ba dikete tše lesome la metšo e mebedi ;
66007008	Ba moloko wa Sebulone e be e le ba dikete tše lesome la metšo e mebedi ; ba moloko wa Josefa e be e le ba dikete tše lesome la metšo e mebedi ; ba moloko wa Benyamini e be e le ba dikete tše lesome la metšo e mebedi .
66007009	Ka buša ka ba le pono , ka bona lešaba le legolo la batho ba go sego motho e a kgonago go ba bala , ba ditšhaba ka moka , le meloko ka moka , le merafo ka moka , le maleme ka moka ; ka bona ba eme pele ga sedulo sa bogoši sa Kwana , ba apere kobo tše ditšhweu , ba swere mahlare a molala ka diatla tša bona ;
66007010	ba hlaboša mantšu gagolo ba re : Go phološa ke ga Modimo wa rena e a dutšego sedulong sa bogoši , ke ga Kwana .
66007011	Mme Barongwa ka moka ba bego ba eme ba dikaneditše sedulo sa bogoši , le bagolo le diphedi tšela tše nne , ba khunama ba inamiša difahlogo pele ga Modimo .
66007012	Ba re : Amene ! Theto le letago le bohlale , le tebogo le tumišo , le maatla le go kgona , ke tša Modimo wa rena go iša mehleng ya neng le neng . Amene !
66007013	E mongwe wa bagolo a mpotšiša a re : Bao ba aperego dikobo tše ditšhweu ke bomang ? Ba tšwa kae ?
66007014	Nna ka fetola ka re : Morena , go tseba wena ! — Yena a re : Ke bona ba ba tšwago tlaišegong e kgolo ; ba hlatswitše mašela a bona ba a tagafatša mading a Kwana .
66007015	Ke gona ba lego pele ga sedulo sa bogoši sa Modimo , mme ba mo hlankela mosegare le bošego ba le Ntlong e kgethwa ya gagwe . Mme yena a dutšego sedulong sa bogoši o tlo ba khutiša Ngwakong wa gagwe .
66007016	Ba ka se ke ba hlwa ba eba le tlala le ge e le lenyora . Ba ka se ke ba hlwa ba welwa ke letšatši le phišo e nngwe ,
66007017	Ka gobane Kwana e lego gare ga sedulo sa bogoši , e tlo ba diša ; e tlo ba iša didibeng tša meetse a bophelo ; mme Modimo o tlo phumola megokgo ka moka mahlong a bona .
66008001	Ge kwana e kgaola lehuto la go šupa , gwa homola gwa re “ tuu ” legodimong gwa ba gwa feta lebaka le e kago ba seripa sa nako .
66008002	Ka bona Barongwa ba ba šupago ba eme pele ga Modimo , ba newa diphalafala tše šupago .
66008003	Morongwa e mongwe a tla a ema aletareng a swere moruswi wa go tšhuma diorelo , e le wa gauta ; a newa diorelo tše ntši gore a di ntšheletše dithapelo tša ba bakgethwa bohle moo aletareng ya gauta e bego e le pele ga sedulo sa bogoši .
66008004	Muši wa diorelo tša dithapelo tša ba bakgethwa wa rotoga moo aletareng moo seatleng sa Morongwa wa fihla pele ga Modimo .
66008005	Morongwa a swara moruswi woo wa diorelo a o kgolela mollo wa aletareng , a o lahlela fase gwa napa gwa kwala medumo le mekgoši , gwa tšwelela magadima le tšhišinyego .
66008006	Bjale Barongwa bala ba šupago ba swerego phalafala tše šupago , ba itokišetša go di letša .
66008007	Morongwa wa pele a letša phalafala ; mme gwa tla sefako le mollo di tswakane le madi , tša lahlelwa lefaseng . Gwa tšhungwa karolo ya boraro ya dihlare , gwa fsa bjang bjo botala ka moka .
66008008	Morongwa wa bobedi a letša phalafala : ya ba eke lewatleng go lahlelwa thaba e kgolo e tukago mollo ; mme karolo ya boraro ya lewatle ya fetoga madi .
66008009	Karolo ya boraro ya dibopša tše di phelago lewatleng ya hwa , le karolo ya boraro ya maselawatle ya fedišwa .
66008010	Morongwa wa boraro a letša phalafala ; mme kua legodimong gwa wa naledi e kgolo e tukago boka seša sa mollo , ya wela karolo ya boraro ya dinoka le didiba tša meetse .
66008011	Leina la naledi yeo ke Kgalako , gobane karolo ya boraro ya meetse e ile ya fetoga ya galaka , batho ba bantši ba hwa ka meetse ao , ka gobane a galakišitšwe .
66008012	Morongwa wa bone a letša phalafala ; mme karolo ya boraro ya letšatši ya phumiwa , le karolo ya boraro ya kgwedi , le karolo ya boraro ya dietša tšeo ; letšatši la hloka seetša ka lebaka la karolo ya boraro ya lona , le bošego gwa ba bjalo .
66008013	Ke sa lebeletše , ka kwa Morongwa a fofa boka lenong a phatša legodimo ka bogare , a hlaboša lentšu a re : Joo ! Joo ! Joo ! Lena baagi ba lefase le sa tlo tlelwa ke tša mekgoši ya diphalafala tša Barongwa ba bararo , ba ba sa tlogo letša !
66009001	Morongwa wa bohlano a letša phalafala ; mme ka bona naledi ya magodimong e wetše lefaseng , ya newa sekgonyo sa legaga le le išago sekoting .
66009002	Ya bula legaga leo la go iša sekoting , mme gwa rotoga mokubego wa mollo o mogolo ; letšatši le sebaka sa godimo tša fifatšwa ke muši wa sekoting .
66009003	Mušing woo gwa tšwa ditšie , tša wela lefase di neilwe maatla a e kego ke a diphepheng tša lefaseng .
66009004	Ditšie tša botšwa gore di se ke tša senya bjang bja naga , le ge e le tše tala , le ge e le dihlare ; di hlokofatše batho bao ba se nago leswao la Modimo mo diphatleng tša bona .
66009005	Tša laelwa gore di se ke tša ba bolaya , di ba hlokofatše kgwedi tše tlhano . Gomme bohloko bja tšona bja swana le bja phepheng ge e lomile motho .
66009006	Mehleng yeo batho , lehu ba tlo le nyaka ba se le hwetše ; ba tlo lla go hwa , mme lehu le tlo ba tšhaba .
66009007	Gomme sebopego sa ditšie tšeo se swana le sa dipitsi tše di hlamilwego ka tša ntwa ; dihlogong tša tšona e ka di rwele mefapahlogo ya gauta ; difahlogo tša tšona di swana le difahlogo tša batho .
66009008	Di na le moriri o swanago le boditsi ; mme meno a tšona a bjalo ka a ditau .
66009009	Di phema dihuba ka dimphaphathi e kego ke tša tshipi ; mme modumo wa diphego tša tšona e ke modumo wa makoloi a dipitsi tše di ntši ge a kganyelela go hlabana .
66009010	Di na le mesela e kego ke ya diphepheng e na le mabola ; mme maatla a go hlokofatša batho kgwedi tše tlhano a mo meseleng ya tšona .
66009011	Di ba le kgoši ya go buša , ke Morongwa wa sekoting . Leina la gagwe ka Sehebere ke Abadoni , ka Segagešo ke Mosenyaki .
66009012	Tša “ Jo ” ya pele di fedile ; tsebang gore go se tla tša “ Joo ” tše dingwe tše pedi .
66009013	Morongwa wa go selela a letša phalafala , ka kwa lentšu le le tšwago dinakeng tše nne tša aletare ya gauta e lego pele ga Modimo .
66009014	Lentšu leo la bolela le Morongwa wa go selela e a swerego phalafala , la re : Hunolla Barongwa ba bane bao ke ba tlemilego nokeng e kgolo ya Eforate .
66009015	Barongwa ba bane bao ba hunollwa ; ba be ba itokišeditše nako ya letšatši le kgwedi ya ngwaga , lebaka la gore ba bolaye karolo ya boraro ya batho .
66009016	Palo ya dira tša banamedi ba dipitsi e be e le diketekete tše makgolo a mabedi ; palo yeo ya bona ke e kwile .
66009017	Mo ponong dipitsi tšeo ke di bone ka mokgwa wo , di na le banamedi ba tšona ba nago le diphemo tša dihuba tša mmala wa mollo , le o motala , le o mosehla . Dihlogo tša dipitsi di swana le tša ditau ; mo maganong a tšona go tšwa mollo le muši le tshebela .
66009018	Ka kotlo tše tharo tše gwa bolawa karolo ya boraro ya batho ka mollo le ka muši le ka tshebela e tšwago maganong a tšona .
66009019	Gobane maatla a dipitsi tšeo a maganong a tšona le meseleng ya tšona ; gobane mesela ya tšona e bjalo ka dinoga , e na le dihlogo tša go hlokofatša ka tšona .
66009020	Gomme batho ba ba šaletšego , ba ba sa kago ba bolawa dikotlong tšeo , ga ba ka ba sokologa ba lahla mediro ya diatla tša bona , ga ba ka ba lesa go khunamela meoya e mebe le medimo ya diswantšho tša gauta le tša silifera le tša tshipi le tša mabje le tša kwata , medimo yeo e sa kgonego go bona , le go kwa , le go sepela .
66009021	Ga ba ka ba sokologa ba lahla dipolao le boloi le bootswa le bohodu .
66010001	Ka bona morongwa e mogolo yo maatla a fologa legodimong a apere leru , hlogong ya gagwe go le molalatladi , sefahlogo sa gagwe se le bjalo ka letšatši , maoto a gagwe a le bjalo ka kokwane tša mollo .
66010002	Seatleng sa gagwe o be a swere lengwalonyana le le phutholotšwego . Ka leoto la gagwe la le letona a gata lewatle , ka le letshadi a gata lefase .
66010003	A hlaboša lentšu le legolo wa tau ge e lla ; ge a le hlaboša , medumo e šupilego ya kwatša mantšu a yona .
66010004	Ge medumo yeo e šupago e kwaditše mantšu a yona , nna ka re ke a ngwala . Ka kwa lentšu le le tšwago legodimong le bolela le nna le re : Phuthela o ute tše di boletšwego ke medumo yeo e šupago ; o se ke wa di ngwala .
66010005	Bjale morongwa eo ke mmonego a gatile lewatle le lefase , a ntšha letsogo a le emišetša kua legodimong ,
66010006	A ena ka yena wa go phela go iša mehleng ya neng le neng , e a hlodilego legodimo le tše di lego mo go lona , le lefase le tše di lego mo go lona , a ena a re : Lebaka le ka se hlwe le eba gona !
66010007	Se se tlogo ba gona mehleng ya ge go kwala lentšu la morongwa wa go šupa ge a tlo letša phalafala , ke go phethega ga thopa ya Modimo ye a e boditšego baporofeta bahlanka ba gagwe .
66010008	Lentšu leo ke le kwelego le etšwa legodimong la bolela le nna la re : Yaa o tšee lengwalonyana le le phutholotšwego le lego seatleng sa morongwa eo a gatilego lewatle le lefase .
66010009	Nna ka ya go morongwa eo , ka re : Mphe lengwalonyana leo ! Yena a re : Tšea o le metše ; le tlo go babiša mala ; fela , ka ganong le tlo go tsefela wa dinose .
66010010	Ka tšea lengwalonyana leo seatleng sa morongwa , ka le metša ; mo ganong la ntsefela wa dinose ; ka re go le metša la mpabiša mala .
66010011	Ka kwa ke botšwa go thwe : Sa gago e tlo ba go buša go porofetela merafo le ditšhaba le maleme le dikgoši tše ntši .
66011001	Ka newa lehlaka le e kego ke lehlotlo ; gwa thwe : Ema o ele Ntlokgethwa ya Modimo , le aletare , le ba ba rapelago mo go yona .
66011002	Ge e le lapa la ka ntle ga Ntlokgethwa o le lese , o se le ele , gobane le gafetšwe bantle ; gobane ba tlo gataka motse o mokgethwa ka dikgwedi tše masome a mane a metšo e mebedi .
66011003	Gomme dihlatse tša ka tše pedi ke tlo di bea tša porofeta ka matšatši a sekete se nago le makgolo a mabedi le masome a selelago , di apere kobo tša mekotla .
66011004	Ke bona mehlware e mebedi ya makhura , ke bona dihlomapone tše pedi tše di emego pele ga Mong wa lefase .
66011005	Ge motho a leka go ba hlokofatša go tšwa mollo melomong ya bona , wa tšhuma manaba a bona . Ge motho a leka go ba hlokofatša , o swanetše go bolawa ka mokgwa woo .
66011006	Bona ba na le maatla a go tswalela legodimo , gore pula e se ne mehleng ya ge ba sa porofeta ; ba na le maatla a go fetola meetse a ba madi , le maatla a go otla lefase ka kotlo efe le efe ge ba rata .
66011007	E tlo re ge ba feditše go hlatsa , ke mo sebata se se rotogago sekoting se tlogo ba tsošetša ntwa , sa ba fenya , sa ba bolaya .
66011008	Gomme ditoto tša bona di tlo rapalala mekgotheng ya motse o mogolo wo ba rego ke Sodoma le Egipita , ba era ka nnga ya moya , e le mo le Mong wa bona a bapotšwego gona sefapanong .
66011009	Gomme ditoto tša bona di tlo bonwa ke ba merafo le meloko le maleme le bantle ; gwa tlo fela matšatši a mararo le seripa sa la bone ba di bona , ba sa dumele ge di ka bolokwa mabitleng .
66011010	Ba ba agilego lefaseng ba tlo thaba ka baka la bona , ba tlo hlalala ba išetšana dineo , ka gobane baporofeta ba babedi bao ba be ba tlaiša ba ba agilego lefaseng .
66011011	Ge go fetile matšatši a mararo ao le seripa sa la bone , ke mo moya wa bophelo o tšwago go Modimo o boetšego go bona . Ba ema ka dinao , mme ba ba ba bonago ba welwa ke poifo e kgolo .
66011012	Ba kwa lentšu le legolo le le tšwago legodimong le bolela le bona le re : Rotogelang fano ! — Ba rotogela legodimong ka leru , manaba a bona a ba tsepeletše .
66011013	Ka yona nako yeo gwa tsoga tšhišinyego e kgolo ya lefase , mme karolo ya lesome ya motse ya phušoga , gwa bolawa maina a batho ba dikete tše šupago ka tšhišinyego yeo ; ba bangwe ba swarwa ke go tšhoga ba lotšha Modimo wa legodimo .
66011014	Ke gona ge go fetile “ Joo ” ya bobedi ; ya boraro “ Joo ” seo , e tla ka bjako .
66011015	Morongwa wa go šupa a letša phalafala ; magodimong gwa kwala matšu a magolo , a re : Mebušo ya lefase e tlile ya ba Mmušo wa Mong wa rena le wa Motlotšwa wa gagwe . Gomme o tlo buša go iša mehleng ya neng le neng !
66011016	Bagolo bala ba masome a mabedi a metšo e mene ba ba bego ba dutše pele ga Modimo didulong tša bona , ba lotšha ba khunamela Modimo .
66011017	Ba re : Re a go leboga wena Morena Modimo Ramaatlaohle , Mobagona , Mohwetšwaalegona , ge o tšere maatla a magolo a gago wa buša .
66011018	Bantle ba galefile , gwa tla bogale bja gago , gwa tla lebaka la bahu la go ahlolwa , la go fa bahlanka ba gago moputsso , re ra baporofeta bago ba bakgethwa , le ba boifago ina la gago , ba banyane le ba bagolo ; ke lebaka la go senya basenyalefase .
66011019	Ya ba gona go bulwago Ntlokgethwa ya Modimo kua legodimong , gwa bonala Polokelo ya Kgwerano ya gagwe moo Ntlongkgethwa ya gagwe . Gwa tšwelela magadima le mekgoši le medumo le ditšhišinyego le sefako se segolo .
66012001	Gwa bonala matete a magolo kua legodimong : Mosadi e a aperego letšatši , kgwedi e le bogato bja nao tša gagwe , hlogong ya gagwe a rwele mphapahlogo wa naledi tše lesome la metšo e mebedi .
66012002	E be e le moima , a goa a šokwa , a le tlalelong ya go belega .
66012003	Gwa bonala matete a mangwe legodimong : Gwa tšwelela noga e kgolo e khubedu , ya dihlogo tše šupago le dinaka tše lesome , e rwele mefapahlogo e šupago dihlogong tša yona .
66012004	Mosela wa yona wa goga karolo ya boraro ya dinaledi tša legodimong , ya di lahlela lefaseng . Noga e kgolo yeo ya tla ya ema pele ga mosadi , gore e tle e je ngwana wa gagwe ge a belege .
66012005	A belega ngwana wa mošimanyana , wa go tlo buša ditšhaba tšohle ka molamo wa tshipi ; gomme ngwana wa gagwe a tšewa a rotošetšwa go Modimo sedulong sa gagwe sa bogoši .
66012006	Mosadi a tšhabela lešokeng mo a nago le madulo , a Modimo a mo lokišeditšego ona , gore a babalelwe gona go be go fete matšatši a sekete se nago le makgolo a mabedi le masome a selelago .
66012007	Kua legodimong gwa tsoga ntwa ya ge Mikaele le barongwa ba gagwe ba elwa le noga , mme noga e elwa e na le barongwa ba yona .
66012008	noga ya se ke ya fenya ; kua legodimong gwa se ke gwa hlwa go eba le madulo a yona .
66012009	noga e kgolo yeo ya rakwa ; yona ye ba rego ke Diabolo le Sathane , motimetši wa lefase ka moka la batho . Ya lahlelwa lefaseng ; le barongwa ba yona ba lahlwa le yona .
66012010	Kua legodimong ka kwa lentšu le legolo le re : Phološo bjale e tšweletše , le maatla , le bogoši bja Modimo wa rena , le go kgona ga Motlotšwa wa gagwe , gobane mmegi wa bana ba borena e a bego a ba bega pele ga Modimo mosegare le bošego , o rakilwe .
66012011	Mme bona ba mo fentše ka madi a Kwana , le ka lentšu la bohlatse bja bona , ba se rate bophelo bja bona ba ba ba išwa lehung .
66012012	Thabang gee , lena magodimo , le ba ba agilego gona . Ba madimabe ke lena ba le agilego lefaseng le lewatleng , gobane diabolo o theogetše go lena a tuka bogale ka kudu ; o tseba ge a sa šaletšwe ke lebakanyana fela .
66012013	Nogakgolo ge e bona e lahletšwe lefaseng , ya ya ya tlaiša mosadi eo wa go belega ngwana wa mošimanyana .
66012014	Mosadi a newa diphego tša lenong a fofa , a tšhabela lešokeng bodulong bja gagwe , mo a babaletšwego gona gwa fela lebaka , le mabaka , le seripa sa lebaka , a tšhabile moo noga e bego e lebana nae .
66012015	noga ya hlatša meetse a kakago noka , ya a gaša e hlomaretše mosadi eo e re a tšewe ke ona .
66012016	Fela , lefase la lwela mosadi eo , la ahlama molomo la metša noka yeo e hlatšitšwego ke noga .
66012017	noga ya galefela mosadi eo , ya ba ya tloga ya yo tsoša ntwa le bao ba bego ba šaletše , e le ba peu ya gagwe , ba ba gomaretšego melao ya Modimo , ba ba nago lebohlatse bja Jesu Kriste .
66013001	Ka emišwa lešing la lewatle . Ka bona mo lewatleng go rotoga sebata sa dihlogo tše šupago le dinaka tše lesome . Mo dinakeng tša sona go be go na le maina a go roga Modimo .
66013002	Sebata seo ke se bonego se be se swana le nkwe ; marofa a be a swana le a tawana ; molomo o be o swana le wa tau . Mme noga ya se fa maatla a yona , le sedulo sa bogoši bja yona , le bogoši bjo bogolo .
66013003	Ka bona e nngwe ya dihlogo tša sona eke e gobetše wa go bolawa ; fela , ntho yeo e bego e iša lehung , ya fodišwa ; lefase ka moka la tlabega , la šala sebata morago .
66013004	Batho ba tla ba lotšha noga ka ge e neile sebata maatla , ba tla ba lotšha sebata ba re : Mokasebata ke mang ? Ke mang a kago lwa naso ?
66013005	Sa newa molomo o bolelago tše kgolo le maroga ; sa newa maatla a go fetša dikgwedi tše masome a mane a metšo e mebedi se dira mediro ya sona .
66013006	Sa tla sa ahlama sa roga Modimo , sa roga leina la gagwe le Ngwako o mokgethwa wa gagwe , le ba ba agilego legodimong .
66013007	Sa dumelelwa go lwa le bakgethwa le go ba fenya ; sa fiwa maatla a go buša meloko le merafo le maleme le ditšhaba tšohle .
66013008	Se tlo lotšhwa ke bohle ba ba agilego lefaseng , bao maina a bona a sa kago a ngwalwa pukung ya bophelo ya Kwana ye e hlabilwego , ba ngwalwa go tloga go theweng ga lefase .
66013009	E a nago le tsebe a a kwe .
66013010	E a gapago mathopša , le yena o tlo ya bothopša . E a bolayago ka lerumo , le yena o tlo bolawa ka lerumo . Ke moo go nyakago kgotlelelo le tumelo ya bakgethwa .
66013011	Ka bona sebata se sengwe se rotoga lefaseng , se na le dinaka tše pedi tše e kego ke tša kwana , mola se bolela boka noga .
66013012	Se tla se dira maatla ka moka a sebata sa pele , sona se lebeletše ; se dira gore lefase le ba ba agilego mo go lona ba lotšhe sebata seo sa pele , se se fodilego ntho ya sona e bego e iša lehung .
66013013	Se dira mehlolo , sa ba sa neša mollo o tšwago legodimong , wa wela lefaseng , batho ba lebeletše .
66013014	Ba ba agilego lefaseng se ba aroša ka mehlolo ya sona ye se dumeletšwego go e dira pele ga sebata sela . Se botša ba ba agilego lefaseng se re : Sebata seo sa ntho ya lerumo se se boetšego sa phela , ba se betlele seswantšho .
66013015	Sona se fiwa maatla a gore seswantšho seo sa sebata sa pele se se fe bophelo , seswantšho seo se bolele , sa be sa kgona go bolaiša ba ba sa khunamelego seswantšho sa sebata .
66013016	Se kgona gore batho bohle , ba banyane le bagolo , bahumi le badiidi , bahunologi le bahlanka , ba swaiwe ka leswao seatleng se setona le ge e le phatleng ,
66013017	le gore go se be le e a kgonago go reka le go rekiša , ge e se eo a nago le leswao la leina le sebata , le ge e le palo ya leina la sona .
66013018	Moo go nyaka bohlale ; e a nago le tlhaologanyo a a hlathe palo ya sebata , gobane ke palo ya motho . Palo ya sona ke makgolo a selelago a nago le masome a selelago a metšo e selelago .
66014001	Ke sa lebeletše ka bona Kwana e eme thabeng ya Sione , e na le ba dikete tše lekgolo le nago le masome a mane a metšo e mene , bao diphatleng tša bona ba swailwego ka leina la yena Kwana le la Tatagwe .
66014002	Ka kwa modumo o tšwago legodimong o swana le modumo wa meetse a magolo le modumo o mogolo wa pula . Le gona modumo woo ke o kwelego o be o swana le wa baletši ba ba letšago diletšo tša bona .
66014003	Ba opela sefela se sefsa pele ga sedulo sa bogoši , le pele ga diphedi tšela , le pele ga bagolo bala . Gomme go be go se motho e a kgonago go ithuta sefela seo ge e se bao ba dikete tše lekgolo le nago le masome a mane a metšo e mene , ba ba rekolotšwego lefaseng .
66014004	Ke bona ba ba sa kago ba itšhilafatša ka basadi ; ke dikgarebe . Ke bona ba ba latelago Kwana mo e yago . Ke bona ba ba rekolotšwego bathong , ya ba dithakangwaga tša Modimo le tša Kwana .
66014005	Le gona , melomong ya bona ga gwa ka gwa hwetšwa maaka ; ga ba na bosodi ba le fao pele ga sedulo sa Modimo sa bogoši .
66014006	Ka bona morongwa e mongwe a fofa gare ga legodimo a swere Ebangedi ya neng le neng ya go tsebišwa ba ba agilego lefaseng , ditšhaba tšohle le meloko , yohle , le maleme ohle le merafo yohle ;
66014007	a bolela ka lentšu le legolo , a re : Boifang Modimo le rete yena , gobane nako ya kahlolo ya gagwe e tlile . le khunamele yena e a dirilego legodimo le lefase le lewatle le didiba tša meetse .
66014008	Gwa latela morongwa e mongwe wa bobedi , a re : O wele ! O wele motse o mogolo wa Babele , wa go noša tšhaba tšohle sebela sa kgalefo ya bootswa bja wona !
66014009	Gwa latela morongwa e mongwe wa bararo , a hlaboša lentšu a re : Motho e a kago lotšha sebata le seswantšho sa sona , a dumela go swaiwa phatleng ya gagwe le seatleng sa gagwe ,
66014010	yena o tlo nošwa sebela sa kgalefo ya Modimo , se se sa timolwago ge se tšhelwa senwelong sa bogale bja gagwe ; mme o tlo hlokofatšwa mollong wa tshebela pele ga barongwa ba bakgethwa le pele ga Kwana .
66014011	Mme muši wa tlhokofatšo ya bona o rotoga go iša mehleng ya neng le neng ; ba sa khutše mosegare le bošego , bona bao ba go lotšha sebata le seswantšho sa sona , le ba go swaiwa ka leina la sona .
66014012	Ke mo go nyakago kgotlelelo ya bakgethwa ba go gomarela melao ya Modimo le go dumela Jesu .
66014013	Ka kwa lentšu le etšwa legodimong le re : Ngwala o re : Ba lehlogonolo ke bahu ba hwilego ba le Moreneng go tloga bjalo . Moya o re : E , a ba yo khutša ditapišo tša bona , gobane mediro ya bona e a ba latela .
66014014	Ke sa lebeletše ka bona leru le lešweu . Godimo ga lona go dutše yo e kego ke Morwamotho , a rwele mofapahlogo wa gauta hlogong , a swere legwetla le le bogale ka seatla .
66014015	E mongwe morongwa a tšwa Ntlongkgethwa , a hlaboša lentšu a re : Tsenya legwetla la gago o bune , gobane lebaka la go buna le tlile ; mabele a lefase a omile !
66014016	E a dutšego godimo ga leru a tsenya legwetla la gagwe lefaseng , lefase la bunwa .
66014017	Ntlongkgethwa ya legodimong gwa tšwa e mongwe morongwa , le yena a swere legwetla le le bogale .
66014018	E mongwe morongwa a tšwa moo Ntlongkgethwa a na le maatla a go buša mollo ; a hlaboša lentšu a goeletša , a bolela le eo a swerego legwetla a re : Tsenya legwetla le le bogale la gago , o sege thara tša morara wa lefase , gobane ditholwana tša wona di budule .
66014019	Morongwa eo a akgela legwetla la gagwe lefaseng , a buna morara wa lefase , nkgwa a di lahlela bofotlelong bjo bogolo bja bogale bja Modimo .
66014020	Gwa fotlwa moo bofotlelong ka ntle ga motse , bofotlelong gwa tšwa madi , a tlala a goma ka megala ya dipitsi , a ela a fetša tsela ya mašemo a sekete se nago le makgolo a selelago .
66015001	Ka bona mohlolo o mongwe legodimong , mohlolo o mogolo o tlabago , ge go tšwelela barongwa ba šupago ba swere dikotlo tše šupago gobane ke tšona pheletšo ya bogale bja Modimo .
66015002	Ka bona se e kego ke bodiba bjo bo bonatšago boka dikgapetla , go hlakahlakane le mollo . Bodibeng bjoo go be go eme bao ba fentšego sebata le seswantšho sa sona ; ba eme ba swere diletšo tša Modimo .
66015003	Ba opela sefela sa Moshe mohlanka wa Modimo , le sefela sa Kwana , ba re : Ke e megolo , ke e tlabago , mediro ya gago Morena Modimo Ramaatlaohle . Tsela tša gago ke tša go loka , tša go rereša , wena Kgoši ya ditšhaba .
66015004	Wa go se šie wena Morena e ka ba mang ? Mokgethwa a nnoši ke wena . Ditšhaba ka moka di tlo tla , tša khunama pela gago ; gobane go loka ga gago go bonagetše kahlolong .
66015005	Ka bona pono e nngwe ya go latela yeo . Ka bona Ntlokgethwa ya Kgwerano e bulwa kua legodimong .
66015006	Moo Ntlongkgethwa gwa tšwa barongwa bala ba ba swerego dikotlo tše šupago ; ba apere mašela a leokodi le le tagilego , ba itlemile ka meketwana ya gauta e gomago ka dikgopo .
66015007	Se sengwe sa diphedi tšela tše nne sa nea barongwa bao ba šupago meruswi e šupago ya gauta , meruswi ye e tletšego bogale bja Modimo wa go phela go iša mehleng ya neng le neng .
66015008	Ntlokgethwa ya tlala muši o tšwago letagong la Modimo le maatleng a gagwe ; gwa se be le e a kgonago go tsena Ntlongkgethwa mehleng yeo go sa phethega dikotlo tše šupago tša barongwa bao ba šupago .
66016001	Ka kwa lentšu le legolo le etšwa Ntlongkgethwa , le laya barongwa bao ba šupago le re : Sepelang le yo tšholla meruswi yeo e šupago ya bogale bja Modimo kua lefaseng .
66016002	Morongwa wa pele a ya a swere moruswi wa gagwe a o tšhollela lefaseng . Mme batho ba ba bego ba na le leswao la sebata , ba go khunamela seswantšho sa sona , ba tšwa dišo tše mpe tše šoro .
66016003	Morongwa wa bobedi a ya a swere moruswi wa gagwe a o tšhollela lewatleng ; la napa la fetoga madi e kego ke a mohu , mme mo lewatleng gwa hwa tše di phelago mo go lona .
66016004	Morongwa wa boraro a tšholla moruswi wa gagwe dinokeng le didibeng tša meetse ; meetse a fetoga madi .
66016005	Ka kwa morongwa eo wa meetse ge a re : O ahlotše ka toko , wena Mobagona , Mohwetšwaalegona , wena Mokgethwa , ge o ahlotše ka mokgwa woo ;
66016006	Gobane ba tšholotše madi a bakgethwa ba gago ; bjale o ba file madi gore ba nwe ona ; ke sona se ba swanetšego .
66016007	Ka kwa aletare e re : Go bjalo Morena Modimo Ramaatlaohle ; kahlolo tša gago ke tša therešo le toko .
66016008	Morongwa wa bone a tšhollela moruswi wa gagwe letšatšing , a gafelwa modiro wa go fiša batho ka mollo .
66016009	Batho ba fišwa ka phišo e kgolo , ba ba ba roga leina la Modimo e a nago le maatla a go laola dikotlo tše ; fela , ga ba ka ba sokologa ba mo reta .
66016010	Morongwa wa bohlano a tshollela moruswi wa gagwe sedulong sa bogoši sa sebata , mmušo wa sona wa welwa ke leswiswi ba itomakanya maleme ka bohloko ;
66016011	Ba roga Modimo wa legodimo ka baka la mahloko a bona ; fela ba se sokologe ba lahla mediro ya bona .
66016012	Morongwa wa go selela a tšhollela moruswi wa gagwe nokeng ya Eforate , meetse a yona a gopa , ya ba go bulela dikgoši tša Bohlabela tsela .
66016013	Ka bona molomong wa noga , le molomong wa sebata , le molomong wa moporofeta wa maaka , go etšwa meoya e meraro ya ditšhila boka digwegwe .
66016014	Ke yona meoya ya masathane e dirago mehlolo , ye e yago go dikgoši tša lefase ka moka , ya di rapa go ya ntweng ya mohlamogolo wa Modimo Ramaatlaohle .
66016015	Tsebang , ke etla bjalo ka lehodu . Wa lehlogonolo ke eo a phakgamago , a lotola diaparo tša gagwe , a se tlo sepela a hlobotše , ba mmona dihlong tša gagwe .
66016016	Gomme o ba bokantšhitše felo mo go bitšwago Haramagedone .
66016017	Morongwa wa go šupa a tšhollela moruswi wa gagwe sebakeng sa godimo . Kua Ntlongkgethwa sedulong sa bogoši sa Modimo gwa tšwa lentšu le legolo la re : Go phethegile !
66016018	Gwa hlolega magadima le mekgoši le medumo , gwa ba le tšhišinyego e kgolo ya lefase ye go sešogo gwa ba le e kaakao e sa le mola batho ba eba gona lefaseng .
66016019	Motse o mogolo wola wa kgaogana wa tšwa karolo tše tharo ; metse ya ditšhaba ya phušoga ; Babele motse o mogolo wa gopolwa pele ga Modimo , gore o newe senwelo sa sebela se bogale sa ge go befetšwe yena .
66016020	Dihlakehlake ka moka tša tšhaba ; le dithaba tša se ke tša hwetšwa di sa le gona .
66016021	Batho ba welwa godimo ke sefako se segolo sa kelo tše lekgolo tša boima ; batho ba roga Modimo ka baka la kotlo yeo ya sefako , ka gobane kotlo ya sona e be e godile o šoro .
66017001	Ke mo go tlilego e mongwe wa barongwa bao ba šupago ba ba bego ba swere meruswi e šupago , a bolela le nna a re : Tlaa ke go bontšhe go lahlwa ga seotswa seo se segolo se se dutšego godimo ga meetse a mantši .
66017002	Ke sona se magoši a lefase a dirilego bootswa le sona , mme ba ba agilego lefaseng ba tagwa ke sebela sa bootswa bja sona .
66017003	A nkiša lešokeng ke ile le Moya , ka bona mosadi a nametše sebata se sehubedu , se se tletšego maina a maroga , se se nago le dihlogo tše šupago le dinaka tša lesome .
66017004	Mosadi eo o be a apere moretele , le mmala o mohubedu , a itšhephile ka gauta le ka ditalama le ka dipheta ; ka seatla a swere senwelo sa gauta se se tletšego makgapha a ditshila tša bootswa bja gagwe .
66017005	Phatleng ya gagwe go ngwadilwe leina le e lego sephiri , le Babele o mogolo , mmago diotswa le makgapha a lefase .
66017006	Ka bona mosadi eo a tagilwe ke madi a bakgethwa le a dihlatse tša Jesu ; ka tlabega gagolo ge ke mmona .
66017007	Morongwa a bolela le nna a re : O tlabja ke eng ? Nna ke tlo go botša sephiri sa mosadi eo , le sa sebata seo sa dihlogo tše šupago le dinaka tše lesome .
66017008	sebata seo o se bonego se be se le gona kgale ; bjale ga se sa le gona ; gomme se tlo rotoga sekoting , sa tsebo ya tahlegong . Mme ba ba agilego lefaseng , bao maina a bona a sa kago a ngwalwa pukung ya bophelo go tloga go theweng ga lefase , ba tlo tlabega ge ba bona sebata seo ka gore se be se le gona kgale , sa se be gona , mme sa boela sa ba gona .
66017009	Moo go nyaka tlhaologanyo e nago le bohlale . Dihlogo tše šupago ke dithaba tše šupago , tše mosadi eo a dutšego godimo ga tšona , le gona ke dikgoši tše šupago .
66017010	Tše tlhamo tša tšona di šetše di wile ; e nngwe e gona ; e nngwe ga e ešo ya tla . E tlo re ge e tlile ya tlo ba ya go dula lebakanyana fela .
66017011	Ge e le sebata seo se bego se le gona kgale , mme se se be gona , sona ke kgoši e nngwe ya seswai ye e tšwago go tšela tše šupago ; gomme e ya thalegong .
66017012	Dinaka tšeo tše lesome tše o di bonego , ke dikgoši tše lesome tše di sešogo tša fiwa bogoši . Maatla a etšago a dikgoši di tlo a fiwa ka nako e tee gotee le sebata .
66017013	Di na le kgopolo e tee ; mme maatla a tšona di a gafela sebata .
66017014	Di tlo hlabana le Kwana ; fela , Kwana e tlo di fenya , gobane ke yona Morena wa marena , le Kgoši ya magoši ; mme e na le babidiwa ba yona le bakgethwa le babotegi .
66017015	Morongwa a bolela le nna a re : Meetse ao o a bonego a seotswa seo se dutšego godimo ga ona , ke merafo le mašaba a batho , le ditšhaba le maleme .
66017016	Ge e le dinaka tše o di bonego , le sona sebata , di tlo hloya seotswa seo , di tlo se dira lešope , tša se hlobodiša , tša ja dinama tša sona , tša se tšhuma ka mollo .
66017017	Gobane di tlo romeletšwa ke Modimo , tša dira se yena a se naganago , tša išwa ke monagano o tee ge di dira , ge di gafela sebata bogoši bja tšona , go be go phethege se Modimo a se boletšego .
66017018	Ge e le mosadi yo o mmonego ke motse o mogolo woo o nago le bogoši bja go buša dikgoši tša lefase .
66018001	Ya ba gona ke bonago morongwa e mongwe a fologa legodimong , a na le maatla a magolo ; lefase la edišwa ke letago la gagwe .
66018002	A hlaboša lentšu a hlaba mokgoši o mogolo , a re : O wile ! O wile ! motse o mogolo wa Babele . O fetogile bodulo bja diriti , le segola sa meoya yohle ya ditšhila , le segola sa manong a ditšhila a ilwago .
66018003	Gobane ditšhaba ka moka di nwele sebela se bogale sa bootswa bja wona ; mme dikgoši tša lefase di otswitše le wona ; babapatši ba lefase ba humile ka boati bja maipshino a wona .
66018004	Ka kwa lentšu le lengwe le etšwa legodimong le re : Khudugang lena ba setšhaba sa ka , gore le se tlo gwerana le dibe tša motse woo , la tlo welwa ke kotlo tša wona .
66018005	Gobane dibe tša wona di fihla godimong , mme Modimo o gopola makgopo a wona .
66018006	O direng se o le dirilego sona ; mediro ya wona le e lefetše gabedi ; mokgopu woo a bego a o tšhela dihlare , le o tšhelele gabedi .
66018007	Ka mo o bego o ikgantšha o ipshina , le o lekanyetše thlokofatšo le tlaišo ; gobane mo pelong ya wona o re : Ke ituletše ke le kgoši ga ke mohlologadi ; nka se ke ka bona tlhokofalo .
66018008	Molato ke wona woo ge kotlo di o tlela ka tšatši le tee , e le dinkhu le tlhokofalo le tlala , ge o tšhungwa ka mollo ; gobane Modimo e a o sekišago ke yo maatla .
66018009	Ge e le dikgoši tšela tša go otswa le wona , tša go ipshina le wona , di tlo o llela tša itshetla ge di bona mokubego o tšhumilwe .
66018010	Di tlo o ema kgole di boifa go hlokofatšwa ga wona . Di tlo re : Joo ! Joo motse o mogolo wa Babele ! Motse wo o tiilego ! O wetšwe ke kotlo ka nako e tee !
66018011	Le babapatši ba lefase ba a o llela , ba o hlokofalela ka ge dithoto tša bona di sa hlwe di rekwa ke motho .
66018012	Še merwalo ya gauta le ya silifera , le ditalama le dipheta , le mašela a leokodi le a moretele , le a mmala o mohubedu , le diphata tšohle tša monko o bose , le dibjana tšohle tša naka la tlou , le dibja tšohle tša kwata tše bohlokwa , le tša mphiri , le tša tshipi , le tša mabje a go setwa ,
66018013	le dinoko , le diorelo , le ditlolo le moti wa dihlare , le sebela , le makhura , le maupi , le mabele , le dikgomo , le dihuswa , le dipitsi , le dikoloi , le mebele ya mathopša , le meoya ya batho .
66018014	Le dienywa tša lehlabula tše pelo ya gago e di kganyogago , di go tlogile ; le tša maipshino , le tša boitšhepi , di go timeletše . O ka se hlwe o di hwetša .
66018015	Babapatši ba dilo tšeo , ba ba bego ba huma ka motse woo , ba tlo o emela kgole ba boifa tlhokofatšo ya wona , ba lla ba itshetla ,
66018016	Ba re : Joo ! Joo ! Motse o mogolo wola , wo o bego o apara leokodi la bohlokwa , le purapura le moretele , wo o bego o tšhepha ka gauta , o bego o apara ditalama le dipheta ! Mahumo a makaakao a fedišitšwe ka nako e tee !
66018017	Basepediši bohle ba maselawatle , le lešaba la baeti ba ona , le ba go a hlankela , le ba go šika le mawatle , ba o emela kgole ,
66018018	ba hlaboša mantšu ge ba bona muši wa ge o e swa , ba re : Ke ofe motse o kakago motse o mogolo woo !
66018019	Ba itšhela pilo dihlogong , ba golola ba lla ba hlokofetše ba re : Joo ! Joo ! Motse wola o mogolo , wo bohle ba ba nago le maselawatle ba bego ba huma ka wona , o phušotšwe ka nako e tee !
66018020	Wena legodimo le lena bakgethwa , hlalalang , le lena baapostola le lena baporofeta , hlalalang , gobane Modimo o le ahloletše tshekong ya lena , a lahla motse woo .
66018021	Morongwa e mongwe wa maatla a topa leswika le e kego ke la tšhilo a le lahlela lewatleng , a re : So mokgwa wo motse o mogolo wa Babele o tlogo lahlwa ka wona wa kodumela fase , wa se hlwe o hwetšwa ,
66018022	go se hlwe go kwala lentšu la baopedi le baletši ba diletšo le ba dinaka le ba diphalafala ; go se hlwe go hwetšwa makgone wa modiro ofe le ofe ; le tšhilo e šilago e ka se hlwe e kowa mo go wena .
66018023	Le seetša sa lebone se ka se hlwe se bonega mo go wena ; go ka se hlwe go kowa lentšu la monyalwa le la monyadi ; gobane babapatši ba gago e be e le bona ba bagolo ba lefase , mme wena wa timetša batho ka malea a gago .
66018024	Motseng woo ke mo go hweditšwego madi a baporofeta le a bakgethwa e le a mantši , le a bohle ba ba bolailwego mo lefaseng .
66019001	Ya ba gona ke kwago se e kego ke kgowa e kgolo ya lešaba le lentšu la ba ba lego kua legodimong , ba re : Haleluya ! Go phološa go na le Modimo wa rena , le letago ke la gagwe , le tumišo , le maatla !
66019002	Gobane kahlolo tša gagwe di ya ka therešo le ka toko ge a lahlile seotswa se segolo sa go senya lefase ka bootswa bja sona ; o lefeditše madi a bahlanka ba gagwe a se lefiša .
66019003	Ba boeletša ba re : Haleluya ! Muši wa sona a o tupe go iša mehleng ya neng le neng !
66019004	Bagolo bala ba masome a mabedi a metšo e mene ba na le diphedi tšela tše nne , ba lotšha ba khunamela Modimo e a dutšego sedulong sa bogoši , ba re : Amene ! Haleluya !
66019005	Gwa hlaga lentšu le etšwa moo sedulong la re : Retang Modimo wa rena , lena bahlanka ba gagwe ka moka ba le mmoifago , ba banyane le ba bagolo .
66019006	Ka kwa se e kego ke mogoo wa lešaba le lentši le modumo wa meetse a magolo , le modumo o maatla wa pula , gwa thwe : Haleluya ! Morena Modimo Ramaatlaohle o tšere bogoši .
66019007	A re thabeng , re hlalaleng , re mo reteng , gobane monyanya wa tšeo ya Kwana o tlile , monyalwa wa gagwe o tšhephile .
66019008	O dumeletšwe go apara seaparo sa bohlokwa , se sešweu se se se nago ditšhila . Mme aparo seo sa bohlokwa ke tiro tša toko tša ba bakgethwa .
66019009	A bolela le nna a re : Ngwala o re : Ba lehlogonolo ke balalediwa ba monyanya wa tšeo ya Kwana . — A iša pele a re : Mantšu ao ke a go rereša a Modimo .
66019010	Nna ka wela fase dinaong tša gagwe ka mo khunamela . Yena a re : O ko lese tšeo ! Nna ke mohlanka boka wena le bana beno ba ba nago le bohlatse bja Jesu . Khunamela Modimo . Gobane bohlatse bja Jesu ke Moya wa go porofeta .
66019011	Ka bona legodimo le bulegile , gwa tšwelela pitsi e tšhweu , mme e a e nametšego , leina la gagwe ke Mmotegi , Morereši , yo e rego ge a ahlola le ge a hlabana , a ya ka toko .
66019012	Mahlo a gagwe eke ke kgabo ya mollo ; mo hlogong ya gagwe o rwele mefapahlogo e mentši ; o na le leina le le ngwadilwego le le se nago wa go le tseba , ge e se yena mong .
66019013	O apare seaparo se se thankgetšego madi ; Leina la gagwe — ke yena Lentšu la Modimo .
66019014	O latelwa ke madira a legodimong , a ba ba nametšego pitši tše ditšhweu , ba apere mašela a bohlokwa a mašweu a se nago ditšhila .
66019015	Molomong wa gagwe go tšwa lerumo le le bogale , la gore a otle ditšhaba ka lona , a di diše ka molamo wa tšhipi , ke yena a tlogo fotla bofotlelong bja morara wa bogale bja Modimo le wa kgalefo ya Modimo Ramaatlaohle .
66019016	O na le leina le le ngwadilwego seaparong sa gagwe mo lethekeng la gagwe , la go re : Kgoši ya magoši , Morena wa marena .
66019017	Ka bona Morongwa e mongwe a eme kua letšatšing , a hlaboša lentšu a bolela le manong ka moka a fofago sebakeng a re : Tlang le phuthegele monyanya o mogolo wa Modimo ,
66019018	le je dinama tša magoši , le dinama tša matona , le dinama tša bagale , le dinama tša dipitsi le tša banamedi ba tšona le dinama tša bahunologi le tša bahlanka , le tša banyane le tša bagolo !
66019019	Ka bona sebata sela , le dikgoši tša lefase , le madira a tšona , di bokanetše go hlabana le eo a nametšego pitsi le dira tša gagwe .
66019020	Sebata sa swarwa , gwa swarwa le Moporofeta wa maaka yola a bego a dira mehlolo pele ga sona ye a bego a timetša bao ba go swaiwa ka leswao la sebata ka yona , le bao ba go lotšha seswantšho sa sona . Ka bobedi ba lahlelwa bodibeng bja mollo o tukago tshebela ; ba lahlelwa moo ba sa phela .
66019021	Ba ba šetšego ba napa ba bolawa ka lerumo la eo a nametšego pitsi , ka lerumo lela la go tšwa molomong wa gagwe . Gomme manong ka moka a hora dinama tša bona .
66020001	Ka bona morongwa a fofa legodimong a swere sekgonyo sa sekoti , a swere le ketane e kgolo ka seatla .
66020002	A swara nogakgolo , noga yela ya mehleng , e lego yena Diabolo le Sathane , a e tlema gore e fetše nywaga e sekete e tlemilwe .
66020003	A e lahlela sekoting , a e kgonyeletša moo , a tiiša ka seka sa leswao , gore e se hlwe e aroša ditšhaba , go be go fete nywaga e sekete . Ge yona e fetile o tlo honollwa , a fetša lebakanyana a hunologile .
66020004	Ka bona didulo tša bogoši ; gwa dula ba ba neilwego go ahlola ; ka bona meoya ya ba ba kgaotšwego dihlogo ka baka la bohlatse bja Jesu le ka baka la Lentšu la Modimo , le bao ba go se lotšhe sebata le seswantšho sa sona , ba se dumele go swaiwa ka leswao la sona diphatleng tša bona . Bona bao ka ba bona ba phedile , ba buša le Kriste nywaga e sekete .
66020005	Ge e le bahu ba bangwe ga ba ka ba boela ba phela , gwa ba gwa feta nywaga yeo e sekete . Yela ke yona tsogo ya pele .
66020006	Wa lehlogonolo , mokgethwa ke eo a nago le kabelo tsogong yeo ya pele . Lehu la bobedi go bona bao ga le na maatla . Sa bona ke go ba baperisita ba Modimo le ba Kriste ; ba tlo buša le yena nywaga e sekete .
66020007	E tlo re ge nywaga yeo e sekete e fetile . Sathane o tlo lokollwa kgolegong ya gagwe ,
66020008	a tlo tšwela go aroša ba ditšhaba ba mathokong a mane a lefase . Bogogo le Magogo , a ba rapa a ba iša tlhabanong , palo ya bona e le ya lešabašaba la lewatle .
66020009	Ba rotoga ba tla mabaleng a lefase , ba dikanetša mešaša ya bakgethwa le Motsemorategi . Ya ba gona ba welwago ke mollo wo o tšwago go Modimo legodimong , wa ba tšhuma wa ba fetša .
66020010	Mme Diabolo wa go ba fora , a lahlelwa bodibeng bja mollo le tshebela , mo go ilego sebata le moporofeta wa maaka . Ba tlo tlaišwa mosegare le bošego go iša mehleng ya neng le neng .
66020011	Ka bona sedulo se segolo sa bogoši se sešweu , se na le e a dutšego mo go sona . Ke Eo lefase le legodimo di šiago sefahlogo sa gagwe , di se hweletšwe bodulo .
66020012	Ka bona bahu ba eme pele ga Modimo , ba banyane le ba bagolo . Gwa phuthollwa mangwalo ; gwa bulwa le lengwe e lego Puku ya Bophelo . Bahu ba sekišwa ka tše di ngwadilwego mangwalong , go iwa ka mediro ya bona .
66020013	Gomme lewatle la ntšha bahu ba lona ; le lehu , le bodulabahu tša ntšha bahu ba go tšona . Bohle ba sekišwa go iwa ka mediro ya bona .
66020014	Lehu le bodulabahu tša lahlelwa bodibeng bja mollo . Ke lona lehu la bobedi .
66020015	Le e a sa kago a hwetšwa a ngwadilwe Pukung ya Bophelo , a lahlelwa moo bodibeng bja mollo .
66021001	Ka bona legodimo le lefsa , le lefase le lefsa . Gobane legodimo la pele le be le tlogile le lona lefase la pele . Le lewatle ga le sa le gona .
66021002	Nna Johane ka bona Motsemokgethwa wa Jerusalema o mofsa , ka o bona o fologa o etšwa go Modimo legodimong , o thakgilwe wa monyalwa e a hlophišeditšwego monna wa gagwe .
66021003	Ka kwa lentšu le legolo le etšwa legodimong le re : Soo ngwako wa Modimo mo gare ga batho ; o tlo aga le bona , ya ba setšhaba sa gagwe . Mme yena mong Modimo o tlo ba le bona e le Modimo wa bona .
66021004	Mme yena Modimo o tlo phomola megokgo ka moka mahlong a bona ; le lehu le ka se hlwe le eba gona ; le ge e le manyami le dillo le bohloko , di ka se hlwe di eba gona ; gobane tša pele di fetile .
66021005	E a dutšego sedulong sa bogoši a re : Šidio ; dilo tšohle ke di dira tše mphsa . — Nna a ntaela a re : Ngwala , gobane taba tše ke tša go rereša le go botega .
66021006	A buša a re : Di tšweletše ! Ke nna a le o ; ke nna mathomo le pheletšo ! E a nyorilwego ke tlo mo fa a nwa sediba sa meetse a bophelo ; ke tlo mo fa fela .
66021007	Mofenyi , bohwa bja gagwe e tlo ba tšona tšeo ; mme ke tlo ba Modimo wa gagwe , yena a ba morwa wa ka .
66021008	Ge e le ba boi , le ba go se dumele , le ba ditšhila , le babolai , le diotswa , le baloi , le ba medimo e šele , le bohle ba maaka , ya bona kabelo e kua bodibeng bja mollo le tshebela . Ke lona lehu la bobedi .
66021009	E mongwe wa Barongwa bala ba šupago , ba bego ba swere meruswi e šupago le kotlo tše šupago , a tla go nna a bolela le nna a re : Tlaa ke go bontšhe monyalwa , mosadi wa Kwana .
66021010	A nkiša thabeng e kgolo e telele , a mpontšha motse o mogolo wa Jerusalema o mokgethwa , wo o fologago o etšwa legodimong go Modimo .
66021011	O na le letago la Modimo . Seetša sa wona se swana le sa lebje le le bohlokwahlokwa la talama ye e phadimago .
66021012	O na le morako o mogolo ; o na le dikgoro tše lesome la metšo e mebedi , tše di ukametšwego ke barongwa ba lesome la metšo e mebedi . Dikgoro tšeo di ngwadilwe maina a meloko e lesome la metšo e mebedi ya bana ba Isiraele .
66021013	Ka thoko ya bohlabela dikgoro ke tše tharo ; ka thoko ya leboa ke tše tharo ; ka thoko ya borwa ke tše tharo ; ka thoko ya bokdikela ke tše tharo .
66021014	Merako ya motse e na le maswika a lesome la metšo mebedi a a thekgilego ; mo go ona go tlokilwe maina a Baapostola ba Kwana ba lesome la metšo e mebedi .
66021015	Morongwa e a bego a bolela le nna o be a swere lehlaka la gauta la go ela , e le gore a ele motse woo le dikgoro tša wona le merako ya wona .
66021016	Gomme motse woo o agilwe o na le dikhutlo tše nne ; botelele bja wona bo lekana le bophara . A ela motse ka lehlaka leo , gwa hwetšwa e le botelele bja tsela ya mašemo a dikete tše lesome la metšo e mebedi ; botelele bja wona bo lekana le bophara le bogodimo .
66021017	A ela morako wa motse , wa hwetšwa o na le meelo e lekgolo le le nago le masome a mane a metšo a mene , ka moelo wa motho e lego o tee le wa morongwa .
66021018	Moago wa morako e be e le wa mabje a bohlokwa , wa motse e be e le wa gauta e se nago selabi e le wa magakabje a a bonatšago .
66021019	Metheo ya morako e thakgilwe ka mabje a bohlokwa a mehutahuta . Motheo wa pele o na le mabje a talama e khubedu ; wa bobedi o le mabjanamatala ; wa boraro o na le a mmala wa leratadima ; wa bone o na le mabje a botala bja mabjang ;
66021020	Motheo wa bohlano o na le mabje a maswana a mereto ; wa go selela o na le a bohubedu bja mollo ; wa go šupa o na le a mmalabala wa kgabo ya mollo ; wa seswai o na le mabje a botala bja lewatle ; wa senyane o na le a mmala wa bosehla le botalana ; wa lesome o na le a botala le bosehlana ; wa lesome la motšo o tee o na le mabje a botalaboswana , motheo wa lesome la metšo e mebedi o na le mabje a botala bjo bo nago le bohubetšwana .
66021021	Dikgoro tše lesome la metšo e mebedi e be e le dipheta tše lesome la metšo e mebedi ; kgoro e nngwe le e nngwe e dirilwe ka pheta e tee . Mekgotha ya Mekgotha ya motse e be e le lebato la gauta e se nago selabi , eke ke legakabje le le bonatšago .
66021022	Ge e le Ntlokgethwa ga nka ka e bona ; gobane Ntlokgethwa ya gona ke Morena Modimo Ramaatlaohle le Kwana .
66021023	Motse woo ga se wa go bonegelwa ke letšatši le kgwedi , o edišwa ke letago la Modimo ; lebone la wona ke Kwana .
66021024	Gomme ditšhaba di sepela seetšeng sa wona ; dikgoši tša lefase di tlo o tlišetša letago le tšona .
66021025	Dikgoro tša wona di ka se tswalelwe mosegare ; le gona go ka se ke gwa ba le bošego felo fao .
66021026	Mme ba tlo o tlišetša letago la ditšhaba le bothakga bja tšona .
66021027	Go ka se ke gwa tsena se se nyatšegago le e a dirago tša bohlola le maaka . Go tlo tsena ba ba ngwadilwego mo Pukung ya Bophelo ya Kwana .
66022001	A ntšhupetša noka ye e sekilego ya meetse a bophelo , e phadimago boka legakabje le le bonatšago , e tšwa go sedulong sa bogoši sa Modimo le sa Kwana .
66022002	Mo mekgotheng ya gona , ka mošono le mošola wa noka , go sehlare sa bophelo sa go enywa dienywa tše lesome la metšo e mebedi ; se enywa dienywa ka kgwedi e nngwe le e nngwe . Mme matlakala a sehlare seo ke a go fodiša ditšhaba .
66022003	Go ka se ke gwa ba le sehlolakotsi sefe le sefe . Sedulo sa bogoši sa Modimo le sa Kwana se tlo ba moo ; mme bahlanka ba gagwe ba tlo mo hlankela .
66022004	Ba tlo bona sefahlogo sa gagwe , mme leina la gagwe le tlo ba le le diphatleng tša bona .
66022005	Go ka se ke gwa ba le bošego , go ka se hlokwe lebone le seetša sa letšatši , gobane Morena Modimo o tlo ba ediša , mme ba tlo buša go iša mehleng ya neng le neng .
66022006	A bolela le nna a re : Ditaba tše di a botega , ke tša go rereša . Morena Modimo wa meoya ya Baporofeta o romile morongwa wa gagwe , a bontšha bahlanka ba gagwe tša go tlo direga ka bjako .
66022007	Gomme o tsebe , ke tlo tloga ke etla . Wa lehlogonolo ke eo a gomarelago ditaba tša porofeta ya puku ye .
66022008	Mokwi le mmoni wa ditaba tše ke nna Johane . Ka re go di kwa le go di bona , ka khunamela fase naong tša morongwa wa go mpontšha dilo tšeo .
66022009	Yena a re : Hle lesa go realo ; nna ke mohlanka boka wena , ke etša wene le bana beno ba baporofeta le ba ba gomarelago ditaba tša puku ye . Khunamela Modimo .
66022010	A iša pele a re : Ditaba tša porofeto ya puku ye o se ke wa di boloka wa di tlemelela ka mahuto ; gobane lebaka le kgauswi .
66022011	E a senyago , a a iše pele a senye , wa ditšhila a a iše pele go itšhilafatša . Moloki a iše pele go loka ; mokgethwa a iše pele go kgethega .
66022012	Tseba gore ke etla ka pela ; mme moputso wa ka o tla le nna , moputso wa go tlo bušetša e mongwe le e mongwe ka mo modiro wa gagwe o tlo go ba ka gona .
66022013	Ke nna a le o , nna mathomo le pheletšo , ke nna wa pele le wa bofelo .
66022014	Ba lehlogonolo ke bao ba hlatswago diaparo tša bona , ba ya ka melao ya Gagwe gore e be ba go tlo dumelelwa sehlare sa bophelo , ba tsene motseng woo ka dikgoro .
66022015	Ba go tlo šala ntle ke dimpša , le baloi , le diotswa , le babolai , le ba medimo e šele , le bohle ba go rata maaka le go a dira .
66022016	Nna Jesu ke romile morongwa wa ka , gore a le tsebiše ditaba tše , gore di tsebje diphuthegong . Ke nna modu wa Dafida le moloko wa gagwe ; ke nna naledi e phadimago ya meso .
66022017	Gomme Moya le mmeeletšwa ba re : Tlaa ! Le e a kwago a ke a re : Tlaa ! Le e a nyorilwego a a tle a tšee meetse a bophelo a fo fiwa fela .
66022018	Mang le mang e a kwago mantšu a porofeto ya puku ye ke mo tiišetša ke re : Ge motho a ka ekeletša taba tše , Modimo o tlo mo ekeletša dikotlo tše di ngwadilwego fa pukung ye .
66022019	Ge motho a ka tloša mantšu a puku ya porofeto ye , Modimo o tlo mo amoga kabelo ya gagwe ya sehlare sa bophelo , le ya motseng o mokgethwa , le ya tše di ngwadilwego fa pukung ye .
66022020	Yena mohlatsedi wa ditaba tše o re : Go bjalo ! Ke tla tloga ke etla ! — Amene ! Tlaa Morena Jesu !
66022021	Kgaugelo ya Jesu Kriste Mong wa rena a e tlele bakgethwa bohle . Amene .
