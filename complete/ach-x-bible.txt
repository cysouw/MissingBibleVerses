# language_name:         Lwo
# closest ISO 639-3:     ach
# ISO_15924:            Latn
# year_short:            1985
# year_long:             
# vernacular_title:      Baibul 1985
# english_title:         Acholi Bible 1985
# URL:                   https://www.bible.com/de/versions/559
# copyright_short:       © 1985 The Bible Society of Uganda
# copyright_long:        Acholi Bible 1985 This translation, published by the Bible Society of Uganda, was first published in 1985. If you are interested in obtaining a printed copy, please contact the Bible Society of Uganda at www.biblesociety-uganda.org.
# notes:                 
40001001	Magi aye gubedo kwaro Yecu Kricito , Lakwar Daudi , lakwar Abraim .
40001002	Abraim onywalo Icaka , Icaka onywalo Yakobo , Yakobo onywalo Juda ki omegine ;
40001003	ka doŋ Juda ki Tamar gunywalo Perej ki Jera , ci Perej onywalo Kejeron , Kejeron onywalo Aram ;
40001004	ci Aram onywalo Aminadab , Aminadab onywalo Nakucon , ka Nakucon onywalo Calmon ;
40001005	Calmon ki Rakab gunywalo Boaj , ci Boaj ki Ruth gunywalo Obed , ki Obed onywalo Yece ;
40001006	ka yece onywalo kabaka Daudi . Daudi ki dako pa Uria gunywalo Solomon ;
40001007	ci Solomon onywalo Rekoboam , Rekoboam onywalo Abija , Abija onywalo Aca ;
40001008	Aca onywalo Yekocapat , Yekocapat onywalo Joram , Joram onywalo Ujia ;
40001009	Ujia onywalo yocam , Yocam onywalo Akaj , Akaj onywalo Kejekia ;
40001010	Kejekia onywalo Manace , Manace onywalo Amoc , Amoc onywalo Yocia ;
40001011	Yocia onywalo Yekonia ki omegine , i kare ma giterogi woko kwede i Babilon .
40001012	Lacen ma onoŋo doŋ giterogi woko i Babilon , Yekonia onywalo Cealtiel , ci Cealtiel onywalo Jerubabel ;
40001013	Jerubabel onywalo Abiud , ka Abiud onywalo Eliakim , Eliakim onywalo Ajor ;
40001014	Ajor onywalo Jadok , Jadok onywalo Akim , Akim onywalo Eliud ;
40001015	Eluid onywalo Eleajar , Eleajar onywalo Matan , Matan onywalo Yakobo ;
40001016	Yakobo onywalo Yucepu cwar Maliam mubedo min Yecu ma gilwoŋo Kricito-ni .
40001017	Kit meno kwaro ducu ma yam ginywalogi cakke ki i kom Abraim o kwede i kom Daudi , ducu onoŋo welgi romo apar wiye aŋwen , dok cakke ki i kom Daudi o wa i kare ma yam giterogi kwede i Babilon , onoŋo romo kwaro apar wiye aŋwen , dok cakke i kare ma giterogi kwede i Babilon o kwede wa i kom Kricito romo kwaro apar wiye aŋwen .
40001018	Man aye obedo kit ma yam ginywalo kwede Yecu Kricito . I kare ma minne Maliam Yucepu doŋ ocunu oye , ma peya kingi orwatte , ginoŋo ni Maliam tye ki ic pa Cwiny Maleŋ .
40001019	Cware Yucepu yam onoŋo obedo dano ma kite atir , pe omito ni eket lewic i wi Maliam ; ento onoŋo mito ni eryem woko liŋliŋ i muŋ .
40001020	Ento i kare ma onoŋo Yucepu pud tye ka lwodo lok meno ki i cwinye , cutcut lamalaika pa Rwot onen bote i waŋ lek , kun wacce ni , “ Yucepu , lakwar Daudi , pe ilwor kwanyo Maliam me bedo dakoni , pien ic ma en tye kwede-ni obedo ic pa Cwiny Maleŋ .
40001021	En binywalo latin awobi , ibicako nyiŋe Yecu , Pien bilaro dano ki i balgi . ”
40001022	Lok man ducu otimme wek lok pa Rwot ocobbe kakare kit macalo yam oloko i dog lunebi ni .
40001023	“ Nen , nyako mo ma peya oŋeyo laco biyac , binywalo latin ma laco , gibicako nyiŋe Emmanuel ” , te lokke ni , Lubaŋa tye kwedwa .
40001024	I kare ma Yucepu oco ki i waŋ nino , otimo kit macalo lamalaika pa Rwot ocike kwede ; okwanyo dakone otero bote ,
40001025	ento pe obedo kwede , nio waŋ ma ginywalo latin , ci ocako nyiŋe Yecu .
40002001	Ka doŋ ginywalo Yecu i Beterekem ma i Judaya i kare me loc pa kabaka Kerode , nen , luryeko mogo ma gua yo tuŋ wokceŋ gubino i Jerucalem , kun gipenyo ni ,
40002002	“ En latin ma ginywalo me bedo kabaka pa Lujudaya-ni tye kwene ? Pien onoŋo waneno lakalatwene yo tuŋ wokceŋ , ci man wabino ka wore . ”
40002003	I kare ma kabaka Kerode owinyo lok man , cwinye opoto matek , kadi wa jo Jerucalem bene ducu cwinygi opoto matek ;
40002004	pi meno omiyo kabaka Kerode ocoko ajwagi madito ki lupwony-cik me rokgi ducu , ci openyogi ni , “ Kricito mono gibinywalo kwene ? ”
40002005	Jo-nu gudokke iye ni , “ I Beterekem ma i Judaya , pien lanebi yam ocoyo ni ,
40002006	‘ In Beterekem i lobo me Juda , in pe itidi twatwal ki i kin luloc me Juda ; pien laloc bia ki i in , en aye ma biloyo jona jo Icrael . ’ ”
40002007	Ci Kerode olwoŋo luryeko i muŋ , guniaŋe kun gititte kare ma lakalatwe onen iye .
40002008	Ka doŋ ocwalogi me cito i Jerucalem kun waco botgi ni , “ Wuciti wupeny lok kom latin man maber kikore , ce ka wunoŋe ci wudwokka lok , wek an bene acit awore . ”
40002009	I kare ma doŋ guwinyo lok pa kabaka , gucito ki yogi ci guneno lakalatwe ma yam koŋ guneno yo tuŋ wokceŋ ca otelo nyimgi , obino ocuŋ ki malo wa i kabedo ka ma onoŋo latin-nu tye iye .
40002010	Ka guneno lakalatwe meno , cwinygi obedo yom adada .
40002011	Ka gudonyo i ot , ci guneno latin kacel ki minne Maliam cutcut guryebbe piny guwore . Gugonyo yecgi ma onoŋo tye iye lonyo madwoŋ , ci gumiye mot , jabu ki odok luban ki murra .
40002012	Lacen Lubaŋa ocikogi ni pe gudok cen ki ŋegi bot Kerode , ci gudok tugi doŋ kun gilubo yo mukene .
40002013	I kare ma luryeko gucito woko , ci lamalaika pa Rwot onen bot Yucepu i waŋ lek kun wacci , “ A malo , kwany latin ki minne , riŋ ilar kwedgi Ejipt , ci wubed kunnu nio waŋ ma awaco lok botwu , pien Kerode doŋ cok yenyo latin man wek enek woko . ”
40002014	Ci Yucepu oa malo okwanyo latin ki minne ki dyewor , ocito kwedgi i Ejipt ;
40002015	gubedo kunnu nio ka Kerode oto . Lok man otimme wek lok ma yam Rwot oloko ocobbe kakare , ma yam olok ki i dog lanebi ni , “ Yam alwoŋo Woda nia ki i Ejipt . ”
40002016	I kare ma Kerode doŋ oniaŋ ni luryeko gutimo ryeko i kome , akemo omake matek twatwal , ci ocwalo dano guneko litino co woko ducu ki i Beterekem kacel ki i kabedo ducu murumo kenyo , cakke ki i kom litino me mwaka aryo dok kwede piny , kun poro ki kare ma yam luryeko guniaŋe pire ca .
40002017	Man omiyo lok ma yam lanebi Jeremia oloko ocobbe kakare ni ,
40002018	“ Koko owinnye ki i Rama , kumo ki koko lyel ; Lakeri onoŋo kok pi litinone . Okwero woko ni pe myero gikwe cwinye , pien litinone doŋ gipe . ”
40002019	I kare ma doŋ onoŋo Kerode oto woko , lamalaika pa Rwot onen bot Yucepu i waŋ lek ki i Ejipt , kun wacce ni ,
40002020	“ A malo , kwany latin ki minne , ci idok kwedgi cen i lobo Icrael , pien jo ma onoŋo nene gimito neko latin-ni doŋ guto woko . ”
40002021	Ci Yucepu oa okwanyo latin ki minne odok kwedgi cen i lobo Icrael .
40002022	Ento ka Yucepu owinyo ni Arkelao aye doŋ tye ka loc i Judaya ma ka wonne Kerode , omiyo lworo omake me dok kunnu ; ento Lubaŋa ocike i waŋ lek omiyo owoto ocito i Galilaya .
40002023	En ocito obedo i gaŋ ma nyiŋe Najaret , wek gin ma yam lunebi guloko ocobbe kakare ni , “ Gibilwoŋe ni Lanajaret . ”
40003001	I kare meno Jon Labatija obino kun tito lok i tim me Judaya ,
40003002	kun wacci , “ Wuŋuti , pien ker me polo doŋ onyiko cok . ”
40003003	Pien man aye dano ma yam lanebi Icaya otito pire ni , “ Dwan dano mo ma daŋŋe i tim ni , Wuger yo pa Rwot , wutir yone ocuŋ atir . ”
40003004	Jon yam onoŋo ruko boŋo yer kinaga , kun tweyo pyere ki del , onoŋo camo bonyo ki moo kic ma i tim .
40003005	Onoŋo pol dano gia ki i Jerucalem , ki lobo Judaya ducu , ki lobo ducu ma tye cok ki Jordan , gimol gibino bote .
40003006	Gituco balgi , ci en batijagi i kulu Jordan .
40003007	Ento i kare ma en oneno Luparicayo ki Lucadukayo gibino kun gimito ni en ebatijagi , owaco botgi ni , “ Wun litino twol ororo , aŋa ma owaco botwu ni myero wuriŋ woko ki i akemo pa Lubaŋa ma mito bino-ni ?
40003008	Doŋ wuti gin ma nyuto ni wuŋut i kom balwu ,
40003009	pe dok wucak tamo ni , ‘ Watye ki kwarowa Abraim . ’ Koŋ wunen awaco botwu ni , Lubaŋa tye ki twero me miyo gweŋ magi olokke odok likwayo Abraim .
40003010	Kombeddi doŋ giketo latoŋ woko i lwit yadi , yat acel acel ma pe nyak nyige mabeco , gitoŋo gireto woko piny , ci gibolo woko i mac .
40003011	“ An abitijawu ki pii pi nyuto ni doŋ wuŋut woko i kom balwu , ento ŋat ma bino luba-ni tek kata woko ; pe amyero me mako war tyene . En bibatijawu ki Cwiny Maleŋ , dok ki mac bene .
40003012	Oderone me pyeto bel tye i ciŋe , en biyubo larone woko maber , ci coko kalle dilo i dero , ento cuŋe en biwaŋo woko ki mac ma pe to . ”
40003013	Yecu oa ki i Galilaya obino bot Jon i dog kulu Jordan , wek Jon obatija en .
40003014	Jon onoŋo mito kwero woko , owaco bot Yecu ni , “ Amito in aye ibatija an , ento in dok ibino bota ni an aye abatija in ? ”
40003015	Ento Yecu odokke iye ni , “ Wek koŋ doŋ obed kumeno kombeddi , pien porre botwa me cobo gin ducu ma tye atir . ” Ci Jon oye lokke .
40003016	I kare ma doŋ gityeko batija Yecu , ci en okatti woko ki i pii oyotoyot ; cutcut polo oyabbe , ci oneno Cwiny Maleŋ pa Lubaŋa ma bino kun lyanne piny macalo akuri , ci opye i kome .
40003017	Ci dwan ocako winnye ma a ki i polo ma wacci , “ Man aye Woda ma amare , ma cwinya yom i kome . ”
40004001	Cutcut Cwiny Maleŋ otero Yecu wa i tim wek Catan obite .
40004002	Ci Yecu ori kec nino pyeraŋwen dyeceŋ ki dyewor , ka lacen kec ocako neke .
40004003	Labit dano obino ci owacce ni , “ Ka in i Wod pa Lubaŋa , wac ki godi magi gulokke gudok kwon . ”
40004004	Ento Yecu odok iye ni , “ Yam gicoyo ni , ‘ Dano pe bibedo kwo ki kwon keken , ento bedo kwo ki lok ducu ma a ki i dog Lubaŋa . ’ ”
40004005	Catan dok otere i gaŋ maleŋ , ci ocibe ocuŋ i wi labila ot pa Lubaŋa ,
40004006	ci owacce ni , “ Ka in i Wod pa Lubaŋa , koŋ ia ki malo kun ipoto piny pien yam bene gicoyo ni , ‘ En biciko lumalaikane piri , ’ dok bene ni , ‘ Gibijoli ki ciŋgi , wek pe iyok tyeni i kom got . ’ ”
40004007	Yecu dok ogamo doge owacci , “ Yam bene gicoyo ni , ‘ Pe iom i Rwot Lubaŋani . ’ ”
40004008	Catan dok otere malo i wi got mabor adada , ci onyutte ker ducu ma i wi lobo ki deyogi ducu .
40004009	Ci Catan owacce ni , “ Magi ducu abimiyo boti , ka iryebbe iwora . ”
40004010	Ci Yecu owacce ni , “ Nyik icit cen , Catan , pien yam gicoyo ni , ‘ Wor Rwot Lubaŋani , dok bene iti pire keken . ’ ”
40004011	Cutcut Catan oweke , ci lumalaika gubino gukonye .
40004012	Cutcut ka Yecu owinyo ni gimako Jon gitweyo woko i mabuc , oa obino i Galilaya ;
40004013	oweko Najaret , ci ocito obedo i Kapernaum ma tye i dog nam , i lobo Jabulon ki Naputali ,
40004014	wek lok ma yam lanebi Icaya oloko ocobbe kakare ni ,
40004015	“ Lobo Jabulon ki lobo Naputali , yo tuŋ i nam , loka Jordan , Galilaya pa Lurok .
40004016	Jo ma yam gibedo i piny macol doŋ guneno dero ceŋ madit , jo ma yam gibedo i lobo ki i tipo me to , ceŋ doŋ otuc woko omenyogi . ”
40004017	Cakke i kare meno Yecu ocako tito lok kun wacci , “ Wuŋuti , pien ker me polo doŋ onyiko cok . ”
40004018	I kare ma Yecu obedo ka wot kun rabo dog nam Galilaya , ci oneno omego aryo , Cimon ma gilwoŋo Petero ki ominne Anderiya , ka gitye ka bolo obwo recgi i nam ; pien onoŋo gin lumak-rec .
40004019	Ci olwoŋogi ni , “ Wubin wulub kora , ci an abimiyo wudoko lumak dano . ”
40004020	Ci cutcut gutugi weko obwogi , gulubo kore .
40004021	Ka dok owoto anyim manok , ci oneno omego mukene aryo , Yakobo ki ominne Jon , gin awobe pa Jebedayo , ma onoŋo gitye i yeya kacel ki wongi Jebedayo ka kubo obwo recgi , ci olwoŋogi .
40004022	Cutcut gutugi weko yeya ki wongi Jebedayo , ci gulubo kore .
40004023	Yecu owoto orumo lobo Galilaya ducu , kun pwonyo i kacokkegi , dok bene onoŋo tito lok me kwena maber me ker pa Lubaŋa , ocaŋo bene kit two ducu ki kit goro ducu ki i kin dano .
40004024	Mumiyo nyiŋe oywek i lobo Ciria ducu , ci dano gukelo jo ducu ma komgi lit bote , jo ma gitwo kit two mapatpat ki jo ma arem obwoyogi , jo ma tye ki cen maraco , jo ma twoyo two alili , ki jo ma twoyo two akweya , ci en ocaŋogi .
40004025	Lwak dano mapol ata ma gua ki i Galilaya , Dekapoli , Jerucalem , Judaya ki loka Jordan ducu gulube .
40005001	Yecu ka oneno lwak , ci oito woko malo i wi got , ka doŋ obedo piny , ci lupwonnyene gucito bote .
40005002	Ocako pwonyogi kun wacci ,
40005003	“ Gitye ki gum jo ma giŋeyo ni gin lucan i lok me cwiny , pien ker me polo megi .
40005004	“ Gitye ki gum jo ma kumo , pien gibikweyo cwinygi .
40005005	“ Gitye ki gum jo ma mwol , pien gibileyo lobo doko megi .
40005006	“ Gitye ki gum jo ma kec ki orwo pii nekogi pi bedo jo ma kitgi atir , pien gibimiyo giyeŋ .
40005007	“ Gitye ki gum lukica , pien gin bene gibitimo kica botgi .
40005008	“ Gitye ki gum jo ma cwinygi leŋ , pien gin aye gibineno Lubaŋa .
40005009	“ Gitye ki gum jo ma kelo kuc , pien gin aye gibilwoŋogi ni litino pa Lubaŋa .
40005010	“ Gitye ki gum jo ma giketo ayelayela i komgi pi bedo jo ma kitgi atir , pien ker me polo megi .
40005011	“ Wutye ki gum ka dano ŋalowu , kun giyelowu ma giwaco kit lok ducu maraco gobagoba i komwu pira .
40005012	Wupwo , cwinywu obed yom atika , pien bakacic ma gibimiyowu me pwoc dit , tye i polo , pien lunebi ma yam gukwoŋo nyimwu dano guketo ayelayela i komgi kit meno . ”
40005013	“ Wun wukado me lobo ; ento kado ka doŋ odoko bot , ci gibitimo niŋniŋ wek dok odok mit ? Konnye doŋ noŋo pe , myero giony woko dano onyon .
40005014	“ Wun wuceŋ me lobo . Gaŋ ma gigero i wi got pe twero kanne .
40005015	Dok pe gicwinyo tara me auma ki aduku , ento gicibo i wi okar , ci lyel caro piny bot jo ducu ma tye i ot .
40005016	Wun bene wubed jo ma menyo piny calo tara bot dano , wek gunen tic mabeco ma wutiyo ci gumi deyo bot Wonwu ma tye i polo .
40005017	“ Pe wutam ni an abino ka geŋo dano ni guwek lubo cik ki lok pa lunebi woko ; pe abino ka geŋo dano lubogi , ento me cobogi acoba .
40005018	Ada awaco botwu ni , nio waŋ ma polo ki lobo bitum woko , latin ton mo acel , kadi ki nukuta mo acel me cik pe birwenyo , nio ka lok ducu ocobbe kakare .
40005019	Pi meno , dano mo ma bimiyo cik mo acel ki i kom cik magi doko yogoyogo , kun pwonyo ki dano kit meno , gibilwoŋo ni en dano matidi i ker me polo ; ento ŋat ma gwoko cik magi , kun pwonyo ki dano , gibilwoŋe ni en dano madit i ker me polo .
40005020	Pien awacciwu ni , ka pe kitwu obedo atir makato kit lupwonycik ki pa Luparicayo , ci pe wubidonyo i ker me polo .
40005021	“ Doŋ wuwinyo lok ma yam giwaco bot jo macon ni , ‘ Pe ineki ; ŋat ma oneko dano gibiŋolo kop i kome . ’
40005022	Ento an awaco botwu ni ŋat mo ka kiniga omako i kom ominne gibiŋolo kop i kome ; dano ma yeto ominne gibitero i Lukiko , ki ŋat ma biwaco ni , ‘ In lamiŋ ’ gibibolo woko i mac me Geena .
40005023	Pi meno , ka ikelo motti bot Lubaŋa , ma itye ka tyerone i kom keno tyer , ka ce ipo ni omeru onoŋo tye ki lok mo i komi ,
40005024	ci myero iwek motti kunnu i nyim keno tyer , ci idok cen ; mukwoŋo koŋ wumer wuribbe ki omeru , ka lacen doŋ idwogi ityer motti .
40005025	Mak larem woko oyotoyot ki ŋat mudoti , i kare ma pud wutye ka wot kwede i yo wucito i lukiko , wek dano mudoti-ni pe oteri i nyim laŋolkop , ci laŋolkop bimiyi bot lakur-piny , ci teri tweyi woko i mabuc .
40005026	Ada awacci ni , pe ibikatti woko ki kunnu , nio ka iculo ducu , ma wi cente mo pe orem
40005027	“ Doŋ wuwinyo ka yam giwaco ni , ‘ Pe itim abor . ’
40005028	Ento an awaco botwu ni , dano mo ma neno dako ce paro ni ebed kwede , meno noŋo doŋ otimo abor woko kwede ki i cwinye .
40005029	Ka ce waŋi tuŋ lacuc aye ma miyo ipoto i bal , kol ci ibol woko ka mabor ; pien bedo ber ka dul komi mo acel orwenyo , kato ma kono gibolo komi woko kulu i Geena .
40005030	Ka ce ciŋi ma lacuc aye miyo ipoto i bal , toŋ iŋun ibol woko ; pien bedo ber ka dul komi mo acel orwenyo , kato ma kono gibolo komi woko kulu i Geena .
40005031	“ Yam giwaco ni , ‘ Dano mo ma ryemo dakone , myero omiye waraga me keto nyom . ’
40005032	Ento an awaco botwu ni , dano mo ma ryemo dakone , kono pi lok me tim me tarwaŋ keken , noŋo doŋ omiyo dako-nu odoko latim abor ; dok dano ma onyomo dako ma cware oryemo noŋo otimo abor .
40005033	“ Dok bene yam wuwinyo lok ma onoŋo giwaco bot jo macon ni , Pe ikwoŋ kwoŋ goba , ento cob kwoŋŋi ducu bot Rwot .
40005034	Ento an awaco botwu ni , Pe myero wukwoŋ kwoŋ mo kadi ki acel , kadi ki nyiŋ polo , pien meno komker pa Lubaŋa ,
40005035	nyo ki nyiŋ lobo , pien meno kom me teno tyene , nyo kadi ki nyiŋ Jerucalem , pien meno gaŋ pa Kabaka madit .
40005036	Dok bene pe ikwoŋ kwoŋ ki wii , pien in pe itwero loko yer wii mo acel doko matar nyo macol .
40005037	Ento wuwek lokwu obed ni ‘ Iyo ’ nyo ‘ Pe ’ ; gin mukene makato lok man noŋo oa ki bot Larac .
40005038	“ Doŋ wuwinyo yam ka giwaco ni , ‘ Waŋ giculo ki waŋ , lak giculo ki lak . ’
40005039	Ento an awaco botwu ni , Pe icul kwor i kom dano mo ma otimo gin marac i komi . Ka ce ŋat mo odoŋo lemi tuŋ lacuc , lok bote lemi tuŋ lacam wek odoŋ bene ;
40005040	dok ka ce ŋat mo mito pido kwedi ni wek eter kotini , ci miye kanyini bene .
40005041	Ka ce dano mo odiyi tektek ni itiŋ yecce icit kwede i wot me mairo acel , wot kwede wot me mairo aryo .
40005042	Ka dano mo olegi gin mo ci myero imiye , dok bene pe myero ikwer pi den bot ŋat ma mito deno jami ki boti .
40005043	“ Dok wuwinyo bene ka yam giwaco ni , ‘ Mar lawoti ento ikwer lakworri . ’
40005044	Ento an awaco botwu ni , Wumar lukworwu , dok bene wuleg Lubaŋa pi jo ma keto ayelayela i komwu ,
40005045	wek wudok litino pa Wonwu ma tye i polo . Pien en miyo ceŋŋe tuc bot jo maraco ki jo mabeco bene , dok miyo kot cwer bot dano ma kitgi atir , ki bot jo ma pe kitgi atir bene .
40005046	Pien ka wumaro jo ma marowu keken , ci wubinoŋo iye kit pwoc aŋo ? Lujog-mucoro kono pe gitimo kit meno ?
40005047	Ka ce imoto utmegini keken , ci noŋo itimo gin aŋo maber makato jo mukene ? Lurok ma pe giŋeyo Lubaŋa-ni bene pe gitimo kit meno ?
40005048	Wubed jo ma bal mo pe i komwu , kit macalo Wonwu ma tye i polo bal mo pe i kome-ni .
40006001	“ Wugwokke , pe wunyut kitwu ma atir i nyim dano ni wek gunenwu . Ka wutimo kumeno ci pe wubinoŋo bakacic mo ki bot Womwu ma tye i polo .
40006002	“ Tye kuman , ka ikonyo lucan pe ikut tum , macalo lugoba mogo gitimo i kacokke ki i yo-gu , ni wek dano opakgi . Ada awaco botwu ni , doŋ gutyeko gamo bakacic woko .
40006003	Ento in ka imiyo kony bot lucan , pe iwekciŋi ma lacam oŋe gin ma ciŋi ma lacuc timo ,
40006004	wek imi kony bot lucan i muŋ ; ento Woru ma neni i muŋ bimiyi bakacic .
40006005	“ Dok ka wutye ka lego Lubaŋa , pe wubed calo jo ma lugoba , pien gimaro lego Lubaŋa kun gicuŋ acuŋa i kacokke ki i aŋaka ŋaka yo-gu ducu , ni wek dano onengi . Ada awaco botwu ni , gin doŋ gutyeko gamo bakacicgi woko .
40006006	Ento ka ilego , cit idony i kicikani ci ilor doggola woko , ka ileg Woru ma tye i muŋ ; ci Woru ma neni i muŋ-ŋi bimiyi bakacic .
40006007	“ Ka wutye ka lega pe wudur lwak lok mapol kit macalo Lurok ma pe giŋeyo Lubaŋa gitimo-ni ; pien gitamo ni Lubaŋa winyo legagi pi lwak lok mapol ma giduro-ni .
40006008	Pe wubed calo gin , pien Wonwu ŋeyo gin ma wumito ma noŋo peya wupenye .
40006009	Doŋ wuleg kit man ni , ‘ Wonwa ma tye i polo , giwor nyiŋi maleŋ .
40006010	Ker meri obin ; giti gin ma imito i lobo kit ma gitiyo i polo .
40006011	Miwa tin camwa me tin .
40006012	Iwek balwa , macalo wan waweko bal pa dano ma gibalo botwa .
40006013	Pe iterwa i abita , ento ilarwa bot Larac . [ Pien ker ki tek ki deyo obedo meri matwal . Amen ] ’
40006014	Ka wutimo kica bot dano pi balgi , ci Wonwu ma tye i polo bene bitimowu kica ;
40006015	ento ka pe wutimo kica bot dano pi balgi , ci Wonwu ma tye i polo bene pe bitimowu kica pi balwu .
40006016	“ Ka wuri kec pe wubed macalo lugoba ma waŋgi noŋo olwal woko , pien gibalo waŋgi kit meno ni wek dano onen ni gitye ka ri kec . Ada awaco botwu ni , doŋ gutyeko gamo bakacicgi woko .
40006017	Ento ka wuri kec , wuwir wiwu woko ki moo , ci wulwok waŋwu woko bene ,
40006018	wek dano pe gunen ni wutye ka ri kec , ento Wonwu ma tye i muŋ aye onen ; en Wonwu ma nenowu i muŋ bimiyowu bakacic .
40006019	“ Pe wukan lonyo piwu kenwu i lobo , ka ma nyenye ki nyal gibalo woko , dok ka ma lukwo gibino gituro ot ci gikwalo woko .
40006020	Ento wukan lonyo piwu kenwu i polo , ka ma nyenye ki nyal pe gibalo , dok ka ma lukwo pe bino gituro ot ci gikwalo .
40006021	Ka ma lonyowu tye iye cwinywu bene bedo iye .
40006022	“ Tara me kom aye waŋ . Ka ce waŋi bal mo pe iye , ci komi kulu bibedo leŋ .
40006023	Ento ka ce waŋi tye ki bal mo i kome , ci komi kulu bibedo i colpiny . Doŋ ka leŋo ma i ii-ni odoko col , ci colle doŋ bedo rom mene !
40006024	“ Pe tye dano mo ma twero tic ki rwodi aryo ; pien bikwero ŋat acel ci maro mukene-ni , nyo bimoko i kom ŋat acel , ci cayo ŋat mukene-ni . Pe wutwero tic pi Lubaŋa ka dok wutiyo pi lim bene .
40006025	“ Pi meno awaco botwu ni , pe wubed ki tam mapol pi kwowu , ni wubicamo aŋo , nyo ni wubimato aŋo , nyo pi komwu , ni wubiruko aŋo . Kwo pe pire tek kato cam ? Ki kom kono pe pire tek kato ginaruka ?
40006026	Koŋ wunen winyo me polo ; pe gicoyo kodi dok bene pe gikayo , pe bene gidilo cam i dero , ento Wonwu ma tye i polo pud pitogi . Wun pe piwu tek kato pigi woko ?
40006027	Doŋ aŋa i kinwu ma twero medo mwaka acel i kom kwone pi bedo ki tam mapol ?
40006028	Piŋo wubedo ki par mapol pi ginaruka ? Koŋ wutam pi leŋa me tim , kit ma gidoŋo kwede . Pe giwiyo uci , dok bene pe gicweyo boŋo ;
40006029	ento pud amedde ki waco botwu ni , kadi bed Solomon orukke ki deyone ducu , ento pe orukke macalo mo acel i kingi .
40006030	Ka ce Lubaŋa ruko lum ma i tim kit meno , ma bedo tye pi nino ma tin keken , ento diki inoŋo gibolo woko i keno , ci en pe birukowu makato , wun jo ma niyewu nok ?
40006031	Pi meno pe wubed ki par mapol kun wuwacci , ‘ Wabicamo aŋo ? ’ nyo ni , ‘ Wabimato aŋo ? ’ nyo ni , ‘ Wabiruko aŋo ? ’
40006032	Pien Lurok gitye ka yenyo jami magi ducu ; Wonwu ma tye i polo ŋeyo bene ni wumito jami magi ducu .
40006033	Ento koŋ wukwoŋ keto cwinywu i kom kerre , ki noŋo kit ma atir ma en tye kwede , ci jami magi ducu gibimedo botwu .
40006034	Pe wubed ki par mapol pi nino ma diki , pien nino ma diki biparo pire kene . Wuwek can me nino acel acel otum ki ninone .
40007001	“ Pe wuŋol kop i kom jo mukene , wek wun bene pe giŋol kop i komwu .
40007002	Pien kop ma wuŋolo-ni bene gibiŋolo i komwu , dok gin ma wupimo kwede jami , en aye doki gibipimo kwede jami botwu .
40007003	Piŋo ineno cuŋ kal ma tye i waŋ omeru , ento dul yat ma tye i waŋi in kikomi pe ineno ?
40007004	Nyo itwero waco bot omeru niŋniŋ ni , ‘ Wek akwany cuŋ kal ma tye i waŋi-ni woko ’ kun in bene dul yat tye i waŋi ?
40007005	In lagoba , koŋ ikwoŋ kwanyo dul yat ma tye i waŋi-ni woko , ci miyo doŋ ineno piny maber me kwanyo cuŋ kal ma tye i waŋ omeru ca .
40007006	“ Pe myero wunywak jami maleŋ ki jo ma pe guye Lubaŋa . Pien gibilokke gilwenyo i komwu . Man noŋo rom macalo bolo kidi mo me wel i nyim opego , ma gibinyono megi anyona ki tyengi woko-ni .
40007007	“ Wulegi , ci gibimiyo botwu ; wuyeny , ci wubinoŋo ; wudwoŋ doggola ci gibiyabo botwu .
40007008	Pien dano ma lego gimiye , ki ŋat ma yenyo bene noŋo , ki ŋat ma dwoŋo doggola bene gibiyabo doggola bote .
40007009	Aŋa i kinwu ma won latin , ma ka latinne olege ni omiye kwon , ci bimiye gweŋ ?
40007010	Nyo ka olege ni omiye rec , ci bimiye twol ?
40007011	Doŋ ka ce wun jo maraco wuŋeyo miyo mot mabeco bot litinowu , ci Wonwu ma tye i polo pe bimiyo jami mabeco makato ducu bot jo ma lege !
40007012	Kit gin ducu ma wumito ni dano gutim botwu , wun bene wutim botgi kit meno ; pien man aye tyen lok me cik pa Moses ki me pwony pa lunebi .
40007013	“ Wudony ki i doggola madiŋ , pien doggola ma tero dano i to lac , dok yone gipiro maber , dok jo ma donyo ki iye pol .
40007014	Pien doggola ma tero dano i kwo diŋ , ki yone bene rac , dok jo ma noŋo yo meno ginok .
40007015	“ Wugwokke i kom lunebi ma lugoba , ma gibino botwu ma gurukke woko calo romi , ento ki i cwinygi noŋo gitye calo orudi muwor .
40007016	Wubiŋeyogi i kom kitgi . Gitwero pwono olok ki i kom yat okuto , nyo nyig oduro ki i kom yat tworo ?
40007017	Kit meno , yat maber nyako nyige mabeco , ento yat marac nyako nyige maraco .
40007018	Yat maber pe twero nyako nyige maraco , ki yat marac bene pe twero nyako nyige mabeco .
40007019	Kit yat ducu ma pe nyako nyige mabeco gitoŋo ci gibolo woko i mac .
40007020	Kit meno wun bene wubiŋeyogi i kom kitgi .
40007021	“ Pe dano ducu ma gilwoŋa ni , ‘ Rwot , Rwot ’ aye gibidonyo i ker me polo , ento ŋat ma tiyo gin ma Wora ma i polo mito .
40007022	I nino meno jo mapol biwaco bota ni , ‘ Rwot , Rwot , yam pe watito lok pa Lubaŋa i nyiŋi , dok pe waryemo cen maraco-gu woko ducu i nyiŋi ? Yam pe watiyo tic mogo matek madito i nyiŋi ? ’
40007023	Ci abituco botgi ka maleŋ ni , ‘ Onoŋo pe aŋeyowu ; wua woko ki bota , wun lutim gin maraco . ’
40007024	“ Dano acel acel ma winyo lokka ce tiyo , bibedo calo dano maryek , ma ogero ode i kom pata got .
40007025	Kot ocwer , lalele omol matek , ci yamo okodo matek i kom ot meno oyeŋo , ento ot pe opoto , pien te gutine gikwinyo i kom pata .
40007026	Ento dano acel acel ma winyo lokka ce pe tiyo bibedo calo dano ma lamiŋ ma ogero ode i kom kweyo .
40007027	Kot ocwer , lalele omol matek , yamo okodo matek i kom ot oyeŋo , ci ot opoto woko ; potone owinnye matek adada . ”
40007028	I kare ma Yecu doŋ otyeko loko lok magi ducu , lwak guuro kit pwonnye matek ,
40007029	pien opwonyogi calo ŋat ma tye ki twero , pe macalo lupwony-cik .
40008001	I kare ma Yecu doŋ oa ki i wi got olor piny , lwak dano mapol gulube .
40008002	Ci cutcut ladobo obino bote , orumo coŋe piny i nyime kun wacce ni , “ Ladit , ka imito , itwero lonya . ”
40008003	Yecu oryeyo bade ogude , kun wacce ni , “ Amito ; lonnye . ” Cutcut dobone otugi caŋ woko .
40008004	Yecu ocike ni , “ Nen ni pe iwaco lok man bot ŋat mo ; ento icinyutte bot ajwaka pa Lubaŋa ci ityer mot ma yam Moses ociko pire-ni , wek dano gunen ni ada in kara doŋ icaŋ . ”
40008005	I kare ma Yecu odonyo i Kapernaum , ladit mo ma loyo asakari obino bote , ma lege kun wacci ,
40008006	“ Ladit , laticca tye twoyo two akweya , obuto piny i gaŋŋa , ma noŋo arem doŋ oketo kome woko . ”
40008007	Ci Yecu odokke iye ni , “ Aebino ka caŋe . ”
40008008	Ento ladit ma loyo askari ogamo lokke ni , “ Ladit , an pe amyero me wek ibin idony i oda ; ento wac lok awaca keken , ci laticca bicaŋ .
40008009	An bene dano ma giloya aloya i dog tic , atye ki askari bene ma an aloyogi . Ka awaco bot askari mo acel ni , ‘ Citi ’ , ci cito , dok ka awaco bot ŋat mukene ni , ‘ Bin ’ , ci bino , ka awaco bene bot opiina ni , ‘ Tim man ’ , ci timo . ”
40008010	Yecu owinyo lok man ma dano-nu oloko , ci ouro twatwal . Owaco bot lwak ma gulube-ni ni , “ Ada awaco botwu ni , peya anoŋo niye ma rom ki man , kadi i Icrael .
40008011	Atittiwu ni jo mapol bia ki tuŋ wokceŋ ki tuŋ potoceŋ gibibedo i dog cam kacel ki Abraim , Icaka ki Yakobo i ker me polo ,
40008012	ento litino me ker gibibologi woko i colpiny , ka ma dano bikok kun gikayo lakgi iye . ”
40008013	Lacen Yecu owaco bot ladit ma loyo askari ni , “ Citi , myero otimme boti kit macalo doŋ iye kwede-ni . ” Ci laticce ocaŋ woko cut i cawa meno .
40008014	Lacen i kare ma Yecu odonyo i ot pa Petero , ci oneno maro Petero obuto piny onoŋo tye ki two lyeto .
40008015	Yecu ogudo ciŋe , ci two lyeto ocaŋ woko ki i kome , oa malo ocako gwoko Yecu .
40008016	Otyeno me nino meno dano gukelo bote jo mapol ma onoŋo cen maraco tye i komgi ; ci oryemo cen woko ki lok keken , dok bene ocaŋo jo ducu ma onoŋo komgi lit .
40008017	Man otimme wek lok ma yam lanebi Icaya oloko ocobbe kakare ni , “ En otiŋo gorowa , dok otiŋo twowa ducu i kome . ”
40008018	Ka Yecu oneno lwak dano orume woko dyere , ci owaco ni myero gukat loka nam tuŋcel .
40008019	Lapwony-cik mo oa obino bote owacce ni , “ Lapwony , abilubi ka ma icito iye ducu . ”
40008020	Ento Yecu odokke iye ni , “ Too tye ki boro , winyo me polo bene tye ki odigi , ento Wod pa dano pe tye ki ka ma myero epyel iye wiye . ”
40008021	Dok dano mo acel i kin lupwonnyene owacce ni , “ Ladit , koŋ iwek aciyik wora . ”
40008022	Ento Yecu odokke iye ni , “ Luba , wek jo muto guyik jo muto wadigi . ”
40008023	Ka Yecu odonyo i yeya , ci lupwonnyene gulube .
40008024	Cutcut pii me nam ocako twagge matek , ma yeya onoŋo doŋ cok lwiny woko i te pii ; ento Yecu onoŋo onino woko .
40008025	Ci gucito gucoye , kun giwacce ni , “ Larwa Rwot , nen wato woko do . ”
40008026	En owaco botgi ni , “ Piŋo wubedo ki lworo , wun jo ma niyewu nok ? ” Ci oa woko ojuko yamo ki nam , nam ocako liŋ mot .
40008027	Mumiyo dano guuro matek , kun giwacci , “ Man dok kit dano aŋo ma yamo ki nam giwinye-ni ? ”
40008028	Ka Yecu doŋ oo loka nam tuŋcel , i lobo pa Lugadara , cutcut jo aryo ma cen maraco tye i komgi gurwatte kwede ; onoŋo gua ki i kin lyel . Onoŋo giger adada ma ŋat mo pe twero kato ki i yo kenyo .
40008029	Ci gudaŋŋe matek ni , “ Ilaro aŋo kwedwa , in Wod pa Lubaŋa ? In mono ibino kany ka unowa ma kare peya oromo ? ”
40008030	Lwak opego mapol onoŋo gitye ka cam ka ma onoŋo gitye ka lok iye .
40008031	Ci cen maraco gubako doggi bote kun giwaco ni , “ Kace imito ryemowa woko , cwalwa i opego-gu . ”
40008032	Ci Yecu owaco botgi ni , “ Wuciti . ” Gua woko ki i kom jo-nu ci gudonyo i i opego ; cutcut lwak opego gutwarre ki ŋwec gularo piny i luŋ ci gupoto woko i nam , gumwony guto woko i pii .
40008033	Lukwat guriŋo woko , gucito wa i gaŋ ci gutito lok i kom gin ducu mutimme , wa lok mutimme i kom jo aryo ma cen tye i komgi .
40008034	Mumiyo lwak dano ducu ma i gaŋ meno gubino ka rwatte ki Yecu ; ka gunene , ci gubako doggi bote ni en myero oa woko ki i lobogi .
40009001	Yecu odonyo i yeya oŋolo nam okato loka tuŋcel , ci obino i lobo tugi kikome .
40009002	Ci gikelo bote dano mo ma twoyo two akweya kom kun obuto i wi kitandane . Ka Yecu oneno niyegi , ci owaco bot latwo ni , “ Di cwinyi , latinna , balli doŋ giweko woko . ”
40009003	Mumiyo lupwony-cik mogo gucako loko lok kekengi ni , “ Dano man tye ka yeto Lubaŋa . ”
40009004	Ento Yecu oŋeyo tamgi woko , ci openyogi ni , “ Piŋo wutamo tam marac i cwinywu ?
40009005	Mene mayot makato , me waco ni , ‘ Balli doŋ giweko ’ , nyo ni , ‘ A , iwoti ’ ?
40009006	Ento man me miyo wek wuŋe ni , Wod pa dano tye ki twero i lobo man me weko bal ” , ci owaco bot latwo ni , “ A , kwany kabutoni idok paco . ”
40009007	Ci oa odok paco .
40009008	Ka lwak guneno gin mutimme , lworo omakogi , ci gumiyo deyo bot Lubaŋa , ma omiyo kit twero macalo meno bot dano .
40009009	I kare ma Yecu tye ka kato ki kunnu , ci oneno laco mo ma nyiŋe Matayo obedo ka ma gijogo iye mucoro owacce ni , “ Lub kora . ” Ci oa malo olubo kore .
40009010	I kare ma Yecu obedo i ot i dog cam , lujog-mucoro mapol ki lubalo gubino gubedo kacel ki Yecu ki lupwonnyene .
40009011	Ka Luparicayo guneno man , guwaco bot lupwonnyene ni , “ Piŋo lapwonywu camo kacel ki lujogmucoro ki lubalo ? ”
40009012	I kare ma en owinyo ogamo ni , “ Jo ma komgi yot pe gimito daktar , ento kono jo ma komgi lit aye .
40009013	Wuciti wupwonye tyen lok man ni , ‘ Amito kica , pe lee me gitum . ’ Pien pe abino ka lwoŋo jo ma kitgi atir , ento lubalo . ”
40009014	I kare meno lupwonye pa Jon gubino bot Yecu , gupenye ni , “ Piŋo wan kacel ki Luparicayo wari kec , ento lupwonnyeni pe giri kec ? ”
40009015	Ci Yecu odok iye botgi ni , “ Lurem lanyom twero kumo ma noŋo lanyom pud tye kacel kwedgi ? Kare bibino ma gibikwanyo lanyom woko ki botgi , ka doŋ gibiri kec i kare meno .
40009016	Pe tye ŋatti mo ma dabo boŋo manyen i kom ginaruka muti . Pien kiraka biyec woko ki i kom ginaruka , ci waŋ boŋo yec medde nen marac .
40009017	Dok bene pe tye ŋatti mo ma piko koŋo vino manyen i kicaa macon ; ka opiko , ci koŋo vino biyeco kicaa woko , koŋo vino bio woko ki kicaa bene biballe . Ento koŋo vino manyen myero gipik i kicaa koŋo vino manyen , wek gin aryo ducu gigwokgi maber . ”
40009018	I kare ma Yecu tye ka lok botgi , cutcut laloc mo obino odonyo i ot orumo coŋe , i nyime kun wacce ni , “ Nyara oto pud kombeddi , ento alegi ibin iket ciŋi i kome , ci bibedo kwo . ”
40009019	Yecu oa olubo kore kacel ki lupwonnyene .
40009020	Ci dako mo ma onoŋo yam otwoyo two agobi pi mwaka apar wiye aryo obino ki tuŋ i ŋe Yecu ogudo dog boŋone ,
40009021	pien onoŋo otamo ki i cwinye kekene ni , “ Ka ce agudo boŋone keken , ci abicaŋ . ”
40009022	Yecu olokke , ka onene owacce ni , “ Di cwinyi nyara ; niyeni ocaŋi . ”
40009023	Ka Yecu obino i ot pa laloc , oneno lukut nyamulere , kun lwak tye ka koko ,
40009024	ci owacci , “ Wua woko ; nyakoni pe oto ento onino anina . ” Ci gin gunyere anyera .
40009025	Ento i kare ma doŋ oryemo lwak gukato woko , ci en odonyo i ot omako latin nyako-nu ki ciŋe , nyako-nu oa malo .
40009026	Lok meno oywek owinnye oromo lobo meno ducu .
40009027	I kare ma Yecu doŋ oa ki kunnu omedde ki wotte , ci lutowaŋ aryo gulube , ma gudaŋe matek ni , “ Kica omaki i komwa do , Lakwar Daudi . ”
40009028	Ka doŋ Yecu odonyo i ot , lutowaŋ aryo magi gubino bote ; ci en openyogi ni , “ Wuye ni atwero timo man ? ” Gudokke iye ni , “ Itwero , Ladit . ”
40009029	Yecu ogudo waŋgi kun wacci , “ Myero otimme botwu kit macalo niyewu tye kwede . ”
40009030	Cutcut waŋgi otugi yabbe woko . Yecu ocikogi matek twatwal ni , “ Wunen ni dano mo pe oŋeyo lok man . ”
40009031	Ento gin gucito guketo lok man omiyo nyiŋe oywek oromo i lobo meno ducu .
40009032	I kare ma gia me cito woko , dano gukelo bote dano mo ma doge oto , ma onoŋo tye ki cen marac .
40009033	Ka doŋ Yecu oryemo cen woko , cutcut ladogeoto-nu ocako lok , mumiyo lwak ma onoŋo gitye kenyo guuro matek , kun giwacci , “ Cakke yam con kit gin macalo man peya onoŋo onen i Icrael . ”
40009034	Ento Luparicayo guwacci , “ En ryemo cen pi twero pa ladit pa cen . ”
40009035	Yecu owoto orumo gaŋi mapatpat ki gaŋi matino ma i caro-gu ducu , kun pwonyo i kacokkegi , dok tito kwede lok me kwena maber me ker pa Lubaŋa ki caŋo kit two ducu kadi wa kit goro ducu .
40009036	Ka oneno lwak ci kica omake i komgi mada , pien onoŋo gitye ka unogi matek , doŋ gudoko goro , calo romi ma lakwatgi pe .
40009037	Lacen owaco ki lupwonnyene ni , “ Kac dwoŋ , ento lutic nok .
40009038	Pi meno , wuleg Won poto wek ocwal lutic ka kayo kacce . ”
40010001	Yecu olwoŋo lupwonnyene apar wiye aryo bote , ci omiyogi twero me ryemo cen maraco , ki me caŋo kit two ducu kadi wa goro-gu .
40010002	Nyiŋ lukwena magi apar wiye aryo gin ene : mukwoŋo Cimon , ma gilwoŋo ni Petero , ki Anderiya ominne ; Yakobo wod pa Jebedayo , ki Jon ominne :
40010003	Pilipo ki Bartolomayo ; Tomaci ki Matayo lajog-mucoro ; Yakobo wod pa Alipayo , ki Tadayo ;
40010004	Cimon ma yam obedo i kin jo ma gimito locken , ki Juda me Keriot , ma odobe .
40010005	Dano magi apar wiye aryo Yecu oorogi , kun cikogi ni , “ Pe wucit i kin Lulork , pe bene wudony i gaŋ pa Lucamaria mo ,
40010006	ento wucit bot jo Icrael , ma gitye calo romi murwenyo .
40010007	I kare ma wutye ka wot wutit lok , kun wuwaco ni , ‘ Ker me polo doŋ onyiko cok . ’
40010008	Wucaŋ lutwo , wucer jo muto , wucaŋ ludobo wek gulonnye , wuryem cen maraco . Wun wugamo nono laboŋo cul mo , wumi bene nono laboŋo cul .
40010009	Pe wuwot ki jabu , kadi ryal , kadi lim mo i del pyerwu ,
40010010	pe wuter kadi kicaa mo me wotwu , kadi ki bamo kanyi aryo , kadi war tyen , kadi ki odoo ; pien latic myero gimiye cam ocam .
40010011	Gaŋ madit nyo paco mo ma wudonyo iye , koŋ wuniaŋ aŋa ma myero ma bedo iye , ci wubed bote nio waŋ ma wua ki kenyo .
40010012	Ka wuedonyo i ot koŋ wumot dano ma i ot meno .
40010013	Ci ka ot meno myero , wumi kuc i kom jo me ot meno ; ento ka ce pe myero , ci wuwek kucwu odwog cen botwu .
40010014	Ka ce ŋat mo pe bijolowu nyo pe biwinyo lokwu , ci wuteŋ apwa woko ki i tyenwu i kare ma noŋo wua wuweko ot nyo gaŋ meno .
40010015	Ada , atittiwu ni , i nino me ŋolo kop can pa Codom ki Gomora bibedo tworatwora , ento can ma gibikelo i kom gaŋ meno doŋ bikato .
40010016	“ Nen , doŋ acwalowu me cito woko macalo romi i kin orudi ; pi meno wubed ryek calo twol dok wubed laboŋo bal mo i komwu calo akuri .
40010017	Dok wugwokke i kom dano ; pien gibiterowu i lukiko , dok gibigoyowu i kacokkegi ,
40010018	gibiywayowu giterowu i nyim luloc ki luker-gu pira , wubitito lok ma bedo caden botgi ki bot Lurok bene .
40010019	Ka giterowu i lukiko , pe wubed ka tamo kit ma myero wulok kwede , nyo kit lok aŋo ma wubilokone ; pien lok ma myero wuloki gibimiyowu i cawa meno ;
40010020	pien pe wun aye wubilok , ento Cwiny Maleŋ pa Wonwu aye bilok ki i iwu .
40010021	Omego bimiyo ominne ni ginek woko , ki wego bene bimiyo latinne ni ginek woko , ki litino gibitugge i kom lunyodogi , gimiyo lunyodogi ni ginekgi woko ;
40010022	dok dano ducu bikwerowu pira . Ento ŋat ma ciro kun diyo cwinye nio i agikki bilarre .
40010023	Ka inen guketo ayela i komwu i gaŋ acel , ci wuriŋ woko i gaŋ ma cok kwede ; pien ada awacciwu ni , pe wubiwoto i gaŋi me Icrael wurumo woko ducu , ma noŋo peya Wod pa dano obino .
40010024	“ Dano ma pud gipwonyo apwonya pe bedo dit makato ŋat ma pwonye , kadi latic bene pe bedo dit makato laditte ;
40010025	ento romo ka dano ma gipwonyo-ni odoko calo ŋat ma pwonye , ki latic bene ka odoko calo laditte . Ka onoŋo gulwoŋo won ot ni Beeljebul , ci doŋ jo ma i pacone gibilwoŋogi ki nyiŋ marac ma rom mene ?
40010026	“ Pi meno , pe wulworgi ; pien pe tye gin ma giumo ma pe gibiyabo ka maleŋ , kadi ki gin ma gikano ma pe biŋene .
40010027	Gin ma awaco botwu i colpiny , myero wutit i leŋpiny ; ki gin ma gikwilo akwila i itwu lawewe , wutuc lokke wa i wi labila ot .
40010028	Pe wulwor jo ma neko kom , ento pe gitwero neko tipo ; ento myero wulwor ŋat ma twero neko tipo ki kom ducu i Geena .
40010029	Ojwinyojwiny aryo pe gicato pi cente apar ? Ento mo acel pe poto piny i ŋom ma Wonwu pe ŋeyo .
40010030	Kadi bed wa yer wiwu doŋ gikwanogi woko liweŋ .
40010031	Pi meno , pe wulwor ; pien piwu tek twatwal makato pi ojwinyojwiny mapol .
40010032	Pi meno dano ducu ma bituco nyiŋa i nyim dano , an bene abituco nyiŋe i nyim Wora ma tye i polo ,
40010033	ento ŋat ma bikwera i nyim dano , an bene abikwere woko i nyim Wora ma tye i polo .
40010034	“ Pe wutam ni abino me kelo kuc i lobo ; an pe abino me kelo kuc , ento pala lucwan .
40010035	Pien abino me poko kin dano woko ki wonne , nyako bipokke woko ki minne , ki ci-wod bene bipokke woko ki dane .
40010036	Lukwor pa dano bibedo jo ma i pacone .
40010037	Ŋat ma maro wonne nyo minne makato an pe myero me bedo danona ; ki ŋat ma maro wode nyo nyare makato an pe myero me bedo danona .
40010038	Dok bene dano ma pe tiŋo yatariyane kun lubo kwede kora pe myero me bedo danona .
40010039	Dano ma noŋo kwone , birwenyo kwone woko arwenya ; ento ma rwenyo kwone pira binoŋo .
40010040	“ Dano ma jolowu noŋo ojolo an , ki ma jola noŋo ojolo ŋat ma oora .
40010041	Ŋat ma jolo lanebi ni pien obedo lanebi , bilimo bakacic pa lanebi ; ki ŋat ma bijolo dano ma kite atir ni pien dano ma kite atir , bilimo bakacic ma rom ki pa dano ma kite atir-ri .
40010042	Dok bene dano ma bimiyo pii maŋic me amata bot ŋat acel i kom jo magi matino ni pien en obedo , lapwonnyena , ada awacciwu ni , pe bikeŋ bakacicce . ”
40011001	I kare ma Yecu doŋ otyeko ciko lupwonnyene apar wiye aryo-ni , oa ki kunnu ocito ka pwony ki ka tito lok i gaŋi ma cok ki kunnu .
40011002	I kare ma Jon owinyo pi tic pa Yecu ki i mabuc , ci ooro lupwonnyene bot Yecu
40011003	wek gupenye ni , “ In aye ŋat ma myero obin-ni , nyo dok wakur ŋat mukene ? ”
40011004	Ci Yecu odok iye botgi ni , “ Wucitit bot Jon gin ma wuwinyo ki ma wuneno ;
40011005	lutowaŋ waŋgi oyabbe guneno piny , luŋolo guwoto , ludobo gilonyogi , ki ludiŋit guwinyo lok , ki jo muto gicerogi woko , ki lucan bene gitito botgi lok me kwena maber .
40011006	Dano ma pe tamme oballe i koma tye ki gum . ”
40011007	I kare ma doŋ gitye ka dok woko , Yecu ocako lok ki lwak lok i kom Jon , ni , Onoŋo wucito i tim ka neno gin aŋo ? Onoŋo wucito ka neno lagada ma yamo obedo ka yeŋone ?
40011008	Wucito kunnu kono piŋo ? Wucito ka neno dano ma oruko boŋŋi mabeco ? Nen , jo ma ruko boŋŋi mabeco noŋo gibedo i odi pa luker .
40011009	Wucito kunnu piŋo ? Wucito ka neno lanebi mo ? Iyo , awacciwu ni ka neno ŋat ma kato lanebi .
40011010	Man aye ŋat ma yam gicoyo lok i kome ni , “ Nen , acwalo lakwenana otelo nyimi , ma bigero yoni ma peya noŋo in ibino . ”
40011011	Ada , awaco botwu ni , pe tye dano mo ki i kin jo ma mon onywalogi ma kato Jon Labatija ki dit ; ento ŋat matidi twatwal i ker me polo aye dit kate .
40011012	Cakke i kare pa Jon Labatija o kwede wa onyoo ker me polo gilaro ki tek , jo ma gin lutim bwami aye gimayo woko ki tek .
40011013	Pien cik ki lunebi gibedo ka titone nio wa i kare pa Jon ;
40011014	ka ce wumito ye lokke en aye Elia ma myero obin-ni .
40011015	Ŋat ma ite tye me winyo lok man myero owiny .
40011016	Abiporo yalwak me kare man ki gin aŋo ? Girom ki litino ma bedo i cuk ma gilwoŋo litino wadigi kun giwacci ,
40011017	“ Yam wakuto nyamulere botwu , ento wun pe wumyelo ; wawero wer lyel , ento wun pe wukok . ”
40011018	Pien Jon yam obino ma pe camo cam , dok bene onoŋo pe mato gin mo , mumiyo guwacci , “ Dano-nu tye ki cen marac . ”
40011019	Wod pa dano dok obino kun camo cam kadi wa mato mat bene , meno bene guwacci , “ Nen , dano ma laworo dok lamero bene , larem lujogmucoro ki lubalo ! Ento ryeko pa Lubaŋa oloyo kop pi ticce ma en otiyo . ”
40011020	Lacen Yecu ocako loko lok ki kiniga i kom gaŋi mogo ka ma onoŋo en otiyo iye ticce matego madito , pien jo ma tye iye gukwero ŋut woko .
40011021	“ Ibikoko aŋee , in Korajin ! Ibikoko aŋee , in Betecaida ! Kono yam tic madito ma gitiyo i ii gitiyo i Turo ki Cidon , kono onoŋo jone guŋut wa con , kun giruko boŋo cola , ma gibedo i buru bene .
40011022	Ento atitti ni , can pa Turo ki Cidon bibedo tworatwora i nino me ŋolo kop , makato can ma bipoto i komi .
40011023	Ki in Kapernaum gibitiŋi woko malo i polo ? Pe kumeno , gibidwoko malo i polo ? Pe kumeno , gibidwoki woko piny i lyel . Kono yam tic matek madito ma gitiyo i ii-ni gitiyo i Codom , kono obedo tye nio wa onyoo .
40011024	Ento atitti ni , can pa Codom bibedo tworatwora i nino me ŋolo kop , makato can ma bipoto i komi . ”
40011025	I kare meno Yecu otuco ni , “ Apwoyi Wora , in Rwot me polo ki me lobo , pien ikano lok magi woko ki bot luryeko ki luŋe-piny , ci inyutogi bot litino lukere .
40011026	Iyo , Wora , pien onoŋo kit meno ineno ber i waŋi , ipwoyo kit yo macalo meno .
40011027	Jami ducu doŋ Wora otyeko miyogi woko bota ; ŋat mo pe ma ŋeyo Wod , kono Won keken , dok bene ŋat mo pe ma ŋeyo Won kono Wod keken ki ŋat ma Wod oyero me nyuto Won bote .
40011028	Wubin bota , jo ducu muol ki ma yec onurowu , ci abimiyo wuywe .
40011029	Wutiŋ yatta , ci wupwony kita , pien an awor , dok amwol bene i cwinya , mumiyo wun bene wubilimo yweyo i cwinywu .
40011030	Pien yatta yot , ki yecca bene pe pek . ”
40012001	I kare meno Yecu owoto kun ŋolo ki i poto bel i ceŋ cabit . Onoŋo kec neko lupwonnyene , ci gucako rito wit bel gumwodo .
40012002	Ento ka Luparicayo guneno , ci guwaco bot Yecu ni , “ Nen , lupwonnyeni gitiyo gin ma cik ogeŋo ni pe giti i ceŋ cabit . ”
40012003	Yecu odok iye botgi ni , “ Wun pe wukwano gin ma Daudi otiyo , i kare ma onoŋo kec oneke , en kacel ki jo ma onoŋo gitye kwede ?
40012004	Kit ma en odonyo kwede i ot pa Lubaŋa , ci ocamo mugati ma giketo i nyim Lubaŋa , ma yam cik ogeŋo ni en pe ocam , kadi ki jo ma onoŋo gitye kacel kwede , ento kono ajwagi pa Lubaŋa keken ? .
40012005	Dok bene pe wukwano i cik ni i ceŋ cabit ajwagi ma i ot pa Lubaŋa gipyedo ceŋ cabit , ento gipe ki bal ?
40012006	Atittiwu ni gin madit makato ot pa Lubaŋa tye kany .
40012007	Ka ce onoŋo wuŋeyo tyen lok man ni , ‘ Amito kica , pe lee me gitum ’ , onoŋo myero pe wuŋol kop olo jo ma pe ki bal .
40012008	Pien Wod pa dano aye Rwot me cabit . ”
40012009	Yecu oa ki kunnu ocito odonyo i kacokke .
40012010	Nen , onoŋo yam tye kunnu dano mo ma bade otal . Ci gupenye ni , “ Cik ye ni gicaŋ dano i ceŋ cabit ? ” Gupenye kit meno pien onoŋo gimito ni gidote .
40012011	Yecu openyogi ni , “ Aŋa i kinwu ma ka tye ki romo acel ce romo meno opoto i bur i ceŋ cabit , en pe bimako ywayo kelo woko ka maleŋ ?
40012012	Dano pe pire tek twatwal kato pi romo ? Pi meno cik ye ni myero gitim gin maber i ceŋ cabit . ”
40012013	Ci owaco bot dano-nu ni , “ Rye badi . ” Dano-nu oryeyo bade , ci bade ocaŋ woko maber odoko calo mukene-ni .
40012014	Ento Luparicayo gukato woko ci guporo lok i kom Yecu , kit macalo myero gineke kwede .
40012015	Ka Yecu oŋeyo lok man , oa woko ki kunnu . Jo mapol gulube , ci en bene ocaŋogi woko ducu ,
40012016	ocikogi ni pe myero gumi pire oŋene .
40012017	Man otimme wek lok ma yam lanebi Icaya oloko ocobbe kakare , ni ,
40012018	“ Nen , laticca ma ayero ma amaro , ma cwinya yom i kome . Abiketo Cwiny Maleŋ i kome , en bituco ŋolo kop atir bot Lurok .
40012019	Pe bida , pe bene bidaŋe matek , ŋat mo pe biwinyo dwane i waŋayo ;
40012020	pe bituro lagada ma okak , dok pe bineko mac tara ma lyel nio waŋ ma en omiyo ŋolo kop atir oloyo loc ;
40012021	ento Lurok bigeno gin maber pi nyiŋe . ”
40012022	Ci gikelo bote latowaŋ mo ma tye ki cen marac , ma pe loko , ci Yecu ocaŋe . Cutcut ladogeoto otugi lok dok oneno piny bene .
40012023	Jo ducu ma onoŋo gitye kenyo guuro matek kun giwaco ni , “ Man twero bedo Lakwar Daudi ? ”
40012024	Ento Luparicayo guwinyo ci guwacci , “ Dano-ni ryemo cen pi twero pa beeljebul , ma en aye ladit pa cen . ”
40012025	Ka Yecu oŋeyo tamgi , ci owaco botgi ni . “ Ka ker iye opokke aryo , ker meno lobone balle woko , ki gaŋ bene nyo ot ka opokke iye aryo pe twero cuŋ .
40012026	Ka ce Catan ryemo Catan , noŋo opokke i dul aryo i kome kekene ; ci kerre doŋ bicuŋ niŋniŋ ?
40012027	Ka an aryemo cen pi twero pa Beeljebul , ci litinowu kono giryemo cen pi twero pa aŋa ? Pi meno gin aye gibibedo luŋolkopwu .
40012028	Ento ka ce an aryemo cen pi twero pa Cwiny pa Lubaŋa , ci doŋ nen ni ker pa Lubaŋa doŋ obino woko botwu .
40012029	Dano mo twero donyo i ot pa ŋat ma kome tek niŋniŋ , ci cako yako jamine ducu , nio ka en otweyo laco meno ma kome tek-ki woko ? Ka lacen doŋ cako yako ode .
40012030	Ŋat ma pe tuŋ bota , meno noŋo en lakworra , dok ŋat ma pe nywako coko kweda , keto mere aketa .
40012031	Pi meno awacciwu ni , bal ducu ma dano timo , ki lok ducu ma giyeto kwede Lubaŋa , gibiwekone woko , ento bal me yet ma giyeto ki Cwiny Maleŋ pe gibiwekone matwal .
40012032	Dok dano ma loko lok marac i kom Wod pa dano gibiweko balle ; ento ŋat ma loko lok marac i kom Cwiny Maleŋ pe gibiweko balle , kadi i kare man nyo i kare ma bino anyim .
40012033	“ Myero wuŋe ni yat maber nyak nyige mabeco , ki yat marac nyak nyige maraco ; pien yat giŋeyo i kom nyige .
40012034	Wun litino ororo , wutwero loko lok maber niŋniŋ , ma kun wun jo maraco ? Pien lok ma ogurre i cwiny dano , en aye dog bene loko .
40012035	Dano maber kwanyo gin maber ki i kin jamine mabeco ma en okano , dano marac kwanyo gin marac ki i gin maraco ma en okano .
40012036	Atittiwu ni , lok ducu me carocaro ma dano giwaco ma pe gigwokke iye-ni , gibipidogi pire i nino me ŋolo kop ;
40012037	pien lok pa iloko aye bimiyo iloyo kop , ki dok bene lok ma iloko aye bimiyo giŋolo kop loyi . ”
40012038	Jo mogo i kin lupwony-cik ki Luparicayo guwaco bot Yecu ni , “ Lapwony , wamito neno lanyut mo ma a ki boti . ”
40012039	Ento Yecu odok iye owaco botgi ni , “ Yalwak pa jo maraco ki lutim abor giyenyo lanyut , ento pe gibimiyo botgi lanyut mo kono lanyut pa lanebi Yona keken .
40012040	Pien kit macalo Yona yam otyeko nino adek , dyeceŋ ki dyewor , i i rec , kit meno Wod pa dano bene bityeko nino adek , dyeceŋ ki dyewor i cwiny lobo .
40012041	Jo Nineve bicuŋ kacel ki yalwak me kare man , i kare me ŋolo kop , ci miyo kop loyogi ; pien gin yam guŋut pi lok ma Yona onoŋo otito ento nen , gin madit makato Yona tye kany .
40012042	Kabaka ma dako ma tye yo tuŋ acuc bicuŋ kacel ki yalwak me kare man , i kare me ŋolo kop , ci miyo kop loyogi ; pien en oa ki i agikki lobo obino ka winyo ryeko pa Solomon , ento nen , gin madit makato Solomon tye kany .
40012043	“ Ka cen marac doŋ oa woko ki i kom dano mo , ci cito wirre i kabedo ka ma pii pe iye kun yenyo ka ma ebiywe iye ; ento pe noŋo kabedo mo kadi ki acel .
40012044	Ci cako wacci , ‘ Abidok gira i oda ka ma yam aa ki iye-ni . ’ Ka obino , ci noŋo ode tye nono , giyweyo woko , dok giyubo woko maber .
40012045	Ka doŋ cito kelo cen mukene abiro ma giraco gikate woko , ci gidonyo gibedo i ode-ni ; lacen dano-nu bibedo marac makato kit ma onoŋo yam obedo kwede con . Bibedo kit meno bene bot yalwak pa jo maraco me kare man . ”
40012046	I kare ma Yecu pud tye ka lok bot lwak , nen , minne kacel ki omegine onoŋo gucuŋ woko , kun giwaco ni gimito lok ki Yecu .
40012047	Ci dano mo acel owacce ni , “ Nen , meni ki omegini gitye gucuŋ woko gimito lok kwedi . ”
40012048	Ento Yecu odok iye ki dano-nu ni , “ Maa aŋa ? Ki omegina kono aŋagi ? ”
40012049	Ka oryeyo bade yo tuŋ bot lupwonnyene , ci owaco botgi ni , “ Wunen , maa ki omegina aye jo ma tye kany !
40012050	Pien dano ma tiyo gin ma Wora ma tye i polo mito , meno aye omera ki lamera , ki maa bene ”
40013001	I nino meno acel-li Yecu oa woko ki i ot , ci ocito obedo i dog nam .
40013002	Lwak madwoŋ twatwal gucokke bote , omiyo en odonyo i yeya ci obedo iye , lwak ducu gucuŋ i wi tura .
40013003	Obedo ka loko botgi lok mapol i carolok , kun wacci , “ Lacoc ocito ka coyo kodi .
40013004	Ka kun coyo , kodi mogo okir i ŋet yo , winyo gubino gucamo woko .
40013005	Kodi mukene okir i kom pata ka ma ŋom tye iye manok . Cutcut gutwi , pien ŋom pe tut .
40013006	Ento ka ceŋ oryeny , owaŋogi gutwo woko , pien onoŋo lwitgi pe .
40013007	Kodi mukene okir i kin okuto , okuto olot odiyogi woko .
40013008	Kodi mukene okir i ŋom maber , ci gunyako nyiggi , mogo miya acel , mukene pyerabicel , ki mogo pyeradek .
40013009	Ŋat ma tye ki it me winyone owiny . ”
40013010	Lacen lupwonnye gubino bot Yecu gupenye ni , “ Piŋo iloko kwedgi i carolok ? ”
40013011	En odok iye botgi ni , “ Wun gimiyo botwu mot me ŋeyo muŋ me ker me polo , ento jo maca pe gimiyo botgi .
40013012	Pien ŋat ma tye ki gin ma gibimiyo doki makato , ci en bibedo ki jami mabup ; ento ŋat ma pe ki gin mo , kadi gin ma en tye kwede gibikwanyo woko ki bote .
40013013	Man aye gin mumiyo aloko kwedgi i carolok , pien kadi neno piny pe gineno , kadi winyo lok bene pe giwinyo , dok bene pe giniaŋ .
40013014	Ento lok pa Lubaŋa ma yam lanebi Icaya otito ocobbe kakare i komgi ni , ‘ Winyone mere wubiwinyo , ento pe wubiniaŋ te lokke ; nenone wubineno , ento pe wubiŋeyo gin ma tye .
40013015	Pien jo me rok man cwinygi doŋ odoko nwaŋ , ki itgi bene doŋ odiŋ woko ka winyo lok , dok gumiyo waŋgi woko , wek pe ginen ki waŋgi , pe bene giwiny ki itgi , pe bene giniaŋ iye ki cwinygi , pe gilokke gidwog bota acaŋgi . ’
40013016	“ Ento wun waŋwu tye ki gum , pien gineno piny , itwu bene tye ki gum , pien giwinyo lok .
40013017	Ada , awaco botwu ni , lunebi mapol ki jo ma kitgi atir yam guparo pi neno gin ma wun wuneno-ni , ento pe guneno , ki me winyo gin ma wuwinyo , ento pe guwinyo .
40013018	“ Koŋ doŋ wuwiny carolok i kom lacoc .
40013019	Ka dano mo owinyo lok me ker pa Lubaŋa ce pe oniaŋ iye , Larac bino ci mayo kodi ma gicoyo i cwinye-ni woko ; man aye kodi ma onoŋo gicoyo okir i ŋet yo .
40013020	Doŋ kodi ma gicoyo i kom pata tye kit man , man aye dano ma winyo lok ci oyotoyot mako lok meno ki yomcwiny ;
40013021	ento pe noŋo tye ki lwite i iye , ri pi kare manok . Ka can obino , nyo yelo dano pi lok man , cutcut dano-nu tugi poto woko .
40013022	Doŋ kodi ma gicoyo okir i kin okuto , man aye dano ma winyo lok , ento paro lok me lobo man , ki maro lonyo , diyo lok woko , ci miyo pe nyak .
40013023	Ento kodi ma gicoyo okir i ŋom maber-ri , aye dano ma winyo lok dok niaŋ iye ; en ada cako nyako nyig dok cek , mukene miya acel , ki mukene pyerabicel , ki mukene pyeradek . ”
40013024	Dok obolo botgi carolok mukene kun wacci , “ Ker me polo rom ki dano mo ma ocoyo kodi mabeco i potone .
40013025	Ento i kare ma dano doŋ gubuto woko , lakworre obino ci ocoyo doo i kin kal , ka ocito gire woko .
40013026	I kare ma ginapita-nu otwi odoŋo , kal oŋok , ci doo bene ocako nen .
40013027	Lutic pa won ot gucito bot won ot gupenye ni , ‘ Ladit , yam onoŋo pe icoyo kodi mabeco i potoni ? Piŋo dok waneno doo tye iye ? ’
40013028	Won ot odok iye owaccigi ni , ‘ Lakwor aye ma otimo man . ’ Ci lutic gupenye ni , ‘ Imito ni wacit wacok doo magi woko ? ’
40013029	Ento won ot odok iye owacci , ‘ Pe , ka wudoyo doo magi woko , miyo wuputo kal woko bene kacel ki doo .
40013030	Koŋ wuwek doo ki kal ducu gudoŋ kacel nio wa i kare me kac ; i kare me kac abiciko lutic ni , Koŋ wucok doo woko mukwoŋo ci wutwegi woko i dul i dul me awaŋa , ento kal aye wukaa wuket i derona . ’ ”
40013031	Dok obolo botgi carolok mukene , kun wacci , “ Ker me polo rom ki kodi dek karadali , ma dano okwanyo ci ocoyo i potone .
40013032	Kodi dek karadali-ni dok tidi twatwal ki i kin kodi ducu , ento ka odoŋo doko yat madit makato dek ducu . Doko yat mo madit ma winyo me polo gibino gigero odigi i jaŋe . ”
40013033	Obolo botgi dok carolok mukene ni , “ Ker me polo rom ki tobi ma dako mo okwanyo orubo ki moko mugati ma romo adita adek , nio ka moko ducu oyenyo , okwot . ”
40013034	Lok magi ducu Yecu oloko bot lwak i carolok . I adane en pe obedo ka lok kwedgi lok mo laboŋo bolo carolok ,
40013035	wek omi lok ma yam lanebi oloko ocobbe kakare ni , “ Abiwaco botwu lok i carolok , abitito botwu lok ma yam okanne woko cakke wa i acakki piny . ”
40013036	Ka oweko lwak ci ocito odonyo i ot , lupwonnyene gubino bote guwacce ni , “ Koŋ itit botwa carolok i kom doo ma i poto . ”
40013037	Yecu odok iye ni , “ Ŋat ma ocoyo kodi mabeco-ni aye Wod pa dano ;
40013038	poto aye lobo man , dok kodi mabeco te lokke ni litino me ker pa Lubaŋa , doo aye litino pa Larac .
40013039	Lakwor ma ocoyogi aye Catan ; kac , meno agikki piny , lukac aye lumalaika .
40013040	Kit macalo gicoko kwede doo giwaŋo woko i mac , bibedo bene kit meno i agikki piny .
40013041	Wod pa dano bioro lumalaikane , gibicoko ki i te kerre gin ducu ma miyo dano gipoto i bal , kacel ki jo ducu ma gin lutim maraco ,
40013042	ci bologi woko i ruk mac , ka ma dano bibedo iye ka koko kun gikayo lakgi .
40013043	I kare meno jo ma kitgi atir biryeny calo ceŋ i ker pa Wongi . Ŋat ma ite tye myero owiny .
40013044	“ Ker me polo rom ki lonyo ma gikano i poto , ma dano onoŋo ci dok oyiko woko . Doŋ pi yomcwinye omiyo en ocito ocato jami ducu ma onoŋo en tye kwede , ci owilo poto meno woko .
40013045	“ Dok ker me polo rom ki lacat-wil ma onoŋo yam obedo ka yenyo tiko mabeco me wel .
40013046	I kare ma doŋ onoŋo tiko mo acel me wel , ocito ocato jami ducu ma onoŋo en tye kwede , ci owilo tiko meno woko .
40013047	“ Dok ker me polo rom ki obwo ma giciko i nam ci omako kit kwa rec-gu ducu .
40013048	I kare ma doŋ gupoŋo woko ki rec , dano guywayo gukelo woko i wi tura , gucako bedo piny guyero mabecone guketo i aduku , ki maracone gubolo woko .
40013049	Bibedo kit meno i agikki piny . Lumalaika gibino ci gipoko jo maraco woko ki i kom jo ma kitgi atir ,
40013050	gibibologi woko i ruk mac , ka ma dano gibikok kun gikayo lakgi . ”
40013051	Cutcut Yecu openyogi ni , “ Doŋ wuniaŋ i lok man ducu ? ” Gudokke iye ni , “ Iyo . ”
40013052	Yecu dok owaco botgi ni , “ Pi meno lapwony-cik mo ma gipwonyo pi ker me polo rom ki dano mo ma won ot , ma kwanyo gin manyen ki macon ki i kom lonyone . ”
40013053	I kare ma Yecu doŋ otyeko loko carolok magi , oa woko ki kunnu ,
40013054	ci odwogo i lobo tugi . Opwonyogi i kacokkegi , omiyo guuro matek kun giwacci , “ Dano-ni onoŋo ryeko man ki kwene ? Dok tic matego macalo magi ma en tiyo-gu oa ki kwene ?
40013055	Minne pe Maliam ? Ki omegine pe Yakobo ki Yucepu ki Cimon ka Juda ?
40013056	Lumegine ducu pe gitye kacel kwedwa kany ? Ci dano-ni onoŋo kit man ducu ki kwene ? ”
40013057	Cutcut cwinygi ocako a woko i kome . Ento Yecu owaco botgi ni , “ Lanebi giketo deyo i kome , ento pe giketo deyo i kome i lobo tugi ki i ode . ”
40013058	Pe otiyo tic matego mapol kunnu , pien onoŋo niyegi pe .
40014001	I kare meno Kerode ma laloc madit owinyo pi yweka pa Yecu ;
40014002	mumiyo owaco bot luticce ni , “ Man aye Jon Labatija . Lubaŋa ocere woko ki i kin jo muto , en aye mumiyo lakit teko macalo meno tye ka tic i kome-ni . ”
40014003	Pien onoŋo yam Kerode omako Jon , otweyo ci oketo woko i mabuc pi Kerodia , ci-ominne , dako pa Pilipo ;
40014004	pien Jon onoŋo owaco bote ni , “ Cik pe oye ni ibed ki ci-omeru . ”
40014005	Kadi bed omito neke woko , ento olworo lwak , pien lwak onoŋo giworo Jon ni en lanebi .
40014006	Ento ka kare me po pi nywalo Kerode oromo , ci nya pa Kerodia omyelo i nyim welo ci oyomo cwiny Kerode mada .
40014007	Mumiyo Kerode ocikke kun kwoŋŋe akwoŋa bot nyakonu ni ebimiye gin ducu ma en bipenyo pire .
40014008	Minne otitte lok roro , omiyo nyako-nu ocito olego kabaka ni , “ Amito imiya wi Jon Labatija i weer kombeddi . ”
40014009	Ci kabaka Kerode okumo matek ; ento pi kwoŋ ma en okwoŋo ki welone omiyo ociko ni myero gimiye .
40014010	Ci ooro dano ocito omiyo giŋolo ŋut Jon woko ki i mabuc ,
40014011	ci giketo wiye i weer gikelo gimiyo bot nyako-nu , ka nyako-nu otero bot minne .
40014012	Lacen lupwonnye pa Jon gubino gutiŋo kome guyiko woko i lyel ; ka gucito gutito pire bot Yecu bene .
40014013	Ka Yecu owinyo lok man , ci oa woko ki kunnu , owoto ki yeya ocito i kabedo ka ma dano pe iye kaikene . Ento ka lwak guwinyo pire , ci gulube kun giwoto ki tyengi ma gia ki i gaŋi mapatpat .
40014014	Ka Yecu okato i wi tura , oneno lwak madwoŋ ; kica omake i komgi , ci ocaŋo lutwo ma gukelo bote .
40014015	Ka oo otyeno , lupwonnyene gubino bote , guwacce ni , “ Man kabedo ka ma dano pe iye , cawa bene doŋ okato woko ; cwal lwak gucit i kin paco macokcok , guwil cam pigi kengi . ”
40014016	Yecu odok iye ni , “ Pe myero gucit woko ; ento wun wumi botgi cam gucam . ”
40014017	Guwacce ni , “ Watye kany ki mugati abic ki rec aryo . ”
40014018	Yecu owaco ni , “ Wukel mugati ki rec aryo-ni bota kany . ”
40014019	Ka ociko lwak ni gubed piny i kom lum alita . Ka okwanyo mugati abic ki rec aryo , ci oneno malo i polo , olego gum , obaro i mugati omiyo ki lupwonnyene , ci lupwonnyene gumiyo bot lwak .
40014020	Gin ducu gucamo guyeŋ . Gicoko ŋide cam mudoŋ , opoŋo duku apar wiye aryo .
40014021	Jo ma gucamo cam meno onoŋo giromo co alip abic , ma noŋo pe gikwano iye mon ki litino .
40014022	Cutcut Yecu ociko lupwonnyene ni gudony i yeya , gukwoŋ nyime me cito loka ca , kun noŋo en pud eciko lwak .
40014023	Lacen ma doŋ ociko lwak , ci ocito i wi got ka lega kaikene . I kare ma piny doŋ oyuto , onoŋo en tye kunnu kene .
40014024	Yeya onoŋo doŋ okato woko mairo madwoŋ nia ki i wi tura , kun pii tye ka twago yeya ; pien onoŋo yamo kodo bino ki i nyimgi .
40014025	I kine okogweno , Yecu oa obino botgi kun woto i wi nam ki tyene .
40014026	Ento ka lupwonnye gunene kun woto i wi nam ki tyene , tipo komgi oto woko lirut , kun giwacci , “ Man tipo ! ” Ci gudaŋŋe matek pi lworo .
40014027	Ento oyotoyot Yecu oloko kwedgi kun waco ni , “ Wudi cwinywu , an enni ; gwok wulwor . ”
40014028	Ci Petero ogamo doge owacce ni , “ Rwot , ka meno aye in , ci wek abin boti kunnu kun awoto ki i wi pii . ”
40014029	Yecu odokke iye ni , “ Bin . ” Ci Petero oa woko ki i yeya , owoto ki i wi pii obino bot Yecu .
40014030	Ento ka oneno yamo tye ka kodo , ocako doko lwor , onoŋo bene doŋ cako lwiny woko i pii , ci odaŋŋe matek ni , “ Rwot , lara do . ”
40014031	Oyotoyot Yecu ocwalo ciŋe ci omake , kun wacce ni , “ In dano ma niyeni nok , piŋo onoŋo ibedo ka kalo akala ? ”
40014032	Ka doŋ gudonyo i yeya , ci yamo ocako pye mot .
40014033	Jo ducu ma onoŋo gitye i yeya gucako woro Yecu kun giwaco ni , “ Ada , in giri i Wod pa Lubaŋa . ”
40014034	Ka doŋ gukato loka ca , ci gukato i wi tura i lobo Genecaret .
40014035	Ka jo ma i kabedo meno doŋ guŋeye , ci gucwalo lok i kabedo ducu macokcok ki kunnu , ci dano gukelo bote jo ducu ma yam onoŋo komgi lit .
40014036	Gubako doggi bote ni myero oye gugud dog boŋone keken ; jo ducu ma gugudo dog boŋone gucaŋ woko ducu maber .
40015001	Luparicayo ki lupwony-cik gua ki i Jerucalem gubino bot Yecu , ci gupenye ni ,
40015002	“ Piŋo lupwonnyeni pe gilubo kit kwer pa ludoŋo ? Pien gicamo cam ma pe gulwoko ciŋgi . ”
40015003	Yecu odok iye botgi ni , “ Piŋo wun kono pe wulubo cik pa Lubaŋa pi lubo kit kwerwu ?
40015004	Pien Lubaŋa yam ociko ni , ‘ Wor woru ki meni ’ , ka dok ni , ‘ Ŋat ma loko lok marac i kom wonne nyo i kom minne myero ginek woko aneka . ’
40015005	Ento wun wuwaco ni , ‘ Ka dano mo owaco bot wonne nyo bot minne ni , Gin ma kono akonyi kwede doŋ amiyo woko bot Lubaŋa , en pe myero owor wonne . ’
40015006	Kit meno pi kit kwerwu , wumiyo lok pa Lubaŋa doŋ odoko goro .
40015007	Wun lugoba ! Lanebi Icaya yam oloko i komwu kakare i kare ma en owacci ,
40015008	‘ Rok man kara giwora ki doggi nono , ento cwinygi pe i koma wacel ;
40015009	giwora nono , pwony ma gipwonyo obedo pwony ma mako kit pa dano . ’ ”
40015010	Yecu olwoŋo lwak bote , ci owaco botgi ni , “ Wuwiny lokka , ci wuniaŋ iye .
40015011	Pe gin ma donyo i dog dano aye balo dano , ento kono gin ma a ki i dog aye balo dano . ”
40015012	Ci lupwonnye gubino guwacce ni , “ Iŋeyo ni Luparicayo cwinygi ocwer twatwal i kare ma guwinyo lok ma in iwaco ? ”
40015013	Yecu odok iye ni , “ Kit ginapita ducu ma Wora ma tye i polo pe opito gibiputo woko ki lwite .
40015014	Wek gubedi ; meno gin lutowaŋ ma gipeyo lutowaŋ wadigi . Ka ce latowaŋ peyo latowaŋ lawote , ci gin aryo ducu gibipoto woko i bur . ”
40015015	Ento Petero owacce ni , “ Gony te lok me carolok man botwa . ”
40015016	Ci Yecu openyogi ni , “ Wun kara peya wuniaŋ bene ?
40015017	Pe wuneno ni gin ma donyo i dog dano kato cito i ic , kit meno a ki kunnu kato woko ?
40015018	Ento gin ma katti ki i dog a ki i cwiny dano , man aye balo dano .
40015019	Pien gin ma a ki i cwiny dano aye tam maraco , nek , abor , cot , kwalo kwo , bedo caden me goba , yet .
40015020	Magi aye gin ma balo dano ; ento camo cam ma pe gilwoko ciŋ pe balo dano mo . ”
40015021	Ci Yecu oa ki kunnu , ocito wa i lobo ma tye cok ki Turo ki Cidon .
40015022	Ci nen , dako mo ma en Lakanaan ma oa ki i lobo meno obino kun daŋŋe adaŋa ni , “ Ai Rwot , Lakwar Daudi tima kica do ; nyara tye ki cen , tye ka une marac twatwal . ”
40015023	Ento Yecu pe ogamo dog dako-nu kadi ki acel . Mumiyo lupwonnyene gubino gubako doggi bote ni , “ Ryem dako ni ocit woko cen , pien tye ka daŋŋe yo tuŋ i ŋewa . ”
40015024	Yecu odok iye ni , “ Yam giora bot jo Icrael keken , pien gitye calo romi murwenyo . ”
40015025	Ento dako-nu obino oguŋo i nyime , kun wacci , “ Rwot , konya . ”
40015026	Ci Yecu odok iye ni , “ Pe ber me kwanyo cam pa litino me bolone woko bot gwogi . ”
40015027	Dako-nu odok iye ni , “ Rwoda , meno iwaco kakare . Kadi bed kumeno gwogi bene gicamo ŋide cam ma poto ki i wi meja pa ladit do . ”
40015028	Ka dok Yecu owaco bot dako-nu ni , “ In dako-ni niyeni dit . Myero obed boti kit macalo imito . ” Ci nyare otugi caŋ woko cut i cawa meno .
40015029	Yecu oa ki kunnu , omedde ki wotte , oŋolo ki i dog nam Galilaya . Ocito oito i wi godi matitino ci obedo kunnu .
40015030	Ci lwak dano gukelo bote luput ki luŋolo , jo ma te lebgi oto , ki lutowaŋ , ki lutwo mukene mapol , gupyelogi piny ka tyen Yecu , ci en ocaŋogi .
40015031	Mumiyo lwak guuro twatwal ka guneno lutelebgi oto guloko , jo ma ciŋgi okwe gucaŋ , jo ma tyengi oŋol guwoto , kadi wa lutowaŋ bene guneno piny ; gupako Lubaŋa pa jo Icrael matek .
40015032	Yecu olwoŋo lupwonnyene bote ci owaco botgi ni , “ Kica maka i kom lwak man , pien doŋ gubedo kweda kany pi nino adek , ma kun pe gitye ki cam mo . Pe amito ni acwalgi woko ki kec , miyo kec bwoyogi woko i yo . ”
40015033	Ci lupwonnye gudokke iye ni , “ Kara man wabinoŋo mugati kwene ma twero romo lwak macalo man i tim kany ? ”
40015034	Yecu openyogi ni , “ Wutye ki mugati adi ? ” Gugamo ni , “ Abiro , ki rec mogo matitino manok . ”
40015035	Ociko lwak ni gubed piny i ŋom ,
40015036	ci omako mugati abiro-nu ki rec bene , ka doŋ opwoyo , obaro igi , ci omiyogi bot lupwonnyene , ka lupwonnyene gumiyo bot lwak .
40015037	Gin ducu gucamo guyeŋ ; gucoko ŋide cam ma oloyogi , oromo adita abiro mupoŋ .
40015038	Jo ma gucamo cam meno onoŋo giromo co alip aŋwen , ma pe gikwano iye mon ki litino .
40015039	Lacenne ka doŋ ociko lwak , odonyo i yeya , ci ocito i lobo Magadan .
40016001	Luparicayo ki Lucadukayo gubino , gubito Yecu ni onyut botgi lanyut ma oa i polo .
40016002	Yecu ogamo doggi ni , “ Ka piny oyuto , wuwacci , ‘ Piny bibedo maber ; pien polo nen makwar . ’
40016003	Dok i odiko wuwacci , ‘ Tin kot bicwer madit , pien polo nen makwar , dok ocido woko licuc . ’ Wuŋeyo poko kin gin ma nen i pol , ento pe wutwero poko lanyut me kare .
40016004	Yalwak pa jo maraco ki lutim abor yenyo lanyut , ento pe gibimiyo botgi lanyut mo kono lanyut pa Yona keken . ” Ci oa woko ki botgi ocito ka mukene .
40016005	I kare ma lupwonnye guo loka tuŋcel , onoŋo wigi owil woko me tero mugati mo .
40016006	Ci Yecu owaco botgi ni , “ Wugwokke i kom tobi pa Luparicayo ki pa Lucadukayo . ”
40016007	Gubedo ka laro lok i kingi kekengi kun giwaco ni , “ Pe wakelo mugati . ”
40016008	Ka Yecu oŋeyo , ci openyogi ni , “ Piŋo wupennye kekenwu ni mugati pe , wun jo ma niyewu nok ?
40016009	Peya wuniaŋ ce , nyo pe wupo pi mugati abic pi jo alip abic-ci ? Yam wucoko ŋide opoŋo aduku adi ?
40016010	Nyo mugati abiro pi jo alip aŋwen , yam wucoko ŋide opoŋo adita adi ?
40016011	Piŋo pe wuniaŋ ni an pe aloko botwu lok i kom mugati kikome ? Wugwokke i kom tobi pa Luparicayo ki pa Lucadukayo . ”
40016012	Lacen guniaŋ maber ni , Yecu onoŋo pe oloko botgi me gwokke i kom tobi me mugati , ento i kom pwony pa Luparicayo ki pa Lucadukayo
40016013	Ka Yecu doŋ oo i lobo ma cok ki Cecaria Pilipi , ci openyo lupwonnyene ni , “ Dano mono giwacci Wod pa dano en aŋa ? ”
40016014	Guwacce ni , “ Jo mogo giwacci Jon Labatija , jo mukene giwacci Elia , ki jo mogo giwacci Jeremia nyo ŋat mo acel i kin lunebi . ”
40016015	Ka dok openyogi ni , “ Wun kono wuwacci an aŋa ? ”
40016016	Cimon Petero ogamo ni , “ In i Kricito ma Lubaŋa oyero , Wod pa Lubaŋa makwo . ”
40016017	Ci Yecu odokke iye ni , “ Itye ki gum , Cimon wod pa Yona ! Pien gin mo ma tye i kom ki remo pe onyutti lok man , ento Wora ma tye i polo aye .
40016018	Doŋ awacci ni in i Petero , ma te lokke Pata , ci abimiyo lwak jo muye an gicuŋ i kom pata man , teko me to pe bitwero loyone .
40016019	Abimii layab me ker me polo , doŋ gin ducu ma in itweyo i wi lobo man gibitweyo bene wa i polo , dok gin ducu ma igonyo i wi lobo man gibigonyo bene wa i polo . ”
40016020	Ci ocikogi matek twatwal ni pe gutit bot ŋat mo ni en e Kricito ma Lubaŋa oyero .
40016021	Cakke i kare meno Yecu ocako nyuto bot lupwonnyene ni myero ecit i Jerucalem , dok myero ecir can madwoŋ ki bot ludoŋo ki ajwagi madito pa Lubaŋa ki lupwony-cik ; gibineke , ento i nino me adekke gibicere woko .
40016022	Ci Petero otere cen , ocako juke , kun wacci , “ Lubaŋa myero pe oye ni gitimi kit meno , Rwot ! Gin macalo man pe bitimme i komi wacel . ”
40016023	Ento Yecu olokke owaco bot Petero ni , “ Dok cen i ŋeya , in Catan ! Idoko ariya woko bota , pien tammi pe lubo pa Lubaŋa , ento pa dano . ”
40016024	Yecu otito bot lupwonnyene ni , “ Ka ce dano mo mito lubo kora , myero okwoŋ kwerre kekene , ka ocak tiŋo yatariyane , olub kwede kora .
40016025	Pien dano ma mito laro kwone birwenyone arwenya , ento dano mo ma rwenyo kwone pira aye binoŋone .
40016026	Konyo dano ma olimo lobo ducu ki gin aŋo mono , ka ce kwone gikwanyo woko ? Dano dok bimiyo kit gin aŋo ma ka kwone ?
40016027	Pien Wod pa dano bidwogo ki deyo pa Wonne kacel ki lumalaikane , ci biculo dano acel acel kun lubo kit tic ma yam dano-ni otiyo .
40016028	Adada , awacciwu ni , tye jo mogo ma gucuŋ kany ma pe gibibilo to wacel , ma peya guneno Wod pa dano ka bino i kerre . ”
40017001	Ka nino okato abicel , ci Yecu otero Petero ki Yakobo ki Jon ominne , oito kwedgi i wi got mabor i muŋ gin kengi .
40017002	Kome ocako lokke woko i nyimgi , waŋe oryeny calo ceŋ , ginarukane odoko tar ma wil calo dero ceŋ .
40017003	Ci Moses ki Elia gucako nen botgi , gubedo ka lok ki Yecu .
40017004	Petero owaco bot Yecu ni , “ Rwot , ber mada me bedo kany . Ka ce imito , abigero aduc adek kany , acel meri , acel pa Moses , ki acel pa Elia . ”
40017005	I kare ma pud tye ka lok , nen , tipo pol ma ryeny oumogi woko lipuk , ci dwan owinnye ki i pol ma wacci “ Man aye Woda ma amaro ; wuwinye . ”
40017006	Ka lupwonnye guwinyo man , guryebbe piny , lworo omakogi matek .
40017007	Yecu obino botgi ogudogi , kun waco botgi ni , “ Wua malo ; pe wubed ki lworo . ”
40017008	I kare ma gutiŋo waŋgi malo , pe guneno ŋat mo ento kono Yecu keken .
40017009	I kare ma doŋ gitye ka lor piny ki i wi got , Yecu ocikogi ni , “ Pe wutit bot dano mo gin ma wuneno , nio waŋ ma Wod pa dano ocer ki i kin jo muto . ”
40017010	Ci lupwonnyene gupenye ni , “ Piŋo lupwony-cik giwacci , Elia aye koŋ kwoŋo bino ? ”
40017011	Yecu odok iye ni , “ Elia aye myero okwoŋ bino , ka wek ocak dwoko jami ducu kakare .
40017012	Ento atito botwu ni Elia doŋ otyeko bino wa con , ento gin pe guŋeye , gutimo gin ma gimito i kome . Wod pa dano bene bilimo can madwoŋ ki i ciŋgi kit meno . ”
40017013	Lacen lupwonnye guniaŋ ni Yecu oloko botgi lok i kom Jon Labatija .
40017014	Ka doŋ guo bot lwak , ci dano mo oa obino bote oguŋo i nyime kun wacci ,
40017015	“ Rwot , kica omaki i kom woda , pien two alili omake marac twatwal miyo tyen mapol bolle woko i mac , dok tyen mapol bolle woko bene i pii .
40017016	Nakanen akele bot lupwonnyeni , ento caŋone oloyogi . ”
40017017	Ci Yecu ogamo ni , “ Wun yalwak me kare man niyewu pe , kitwu bene doŋ oballe woko , abibedo kwedwu nio wa awene ? Wukel en bota kany . ”
40017018	Ci Yecu ogerre i wi cen , cen oa woko ki i kome , cutcut awobi-ni ocaŋ woko i cawa meno .
40017019	Lacen lupwonnye gubino bot Yecu i muŋ gupenye ni , “ Gin aŋo mugeŋowa ryemone ? ”
40017020	Yecu odok iye botgi ni , “ Pien niyewu nok . Pien ada , awacciwu ni , ka ce niyewu obedo calo nyig kodi karadali , ci wubiwaco ki got man ni , ‘ Dirre i kabedo ma tye loka ca ’ , kit meno bidirre ; ci gin mo pe biloyowu . ”
40017021	[ “ Kit gin macalo man pe twero katti woko , kono ki lega ki ri kec keken . ” ]
40017022	I kare ma gucokke kacel i Galilaya , Yecu owaco bogti ni , “ Wod pa dano gibimiye woko i ciŋ dano ,
40017023	gibineke woko , ento bicer woko i nino me adekke . ” Ci gin ducu gukumo matek twatwal .
40017024	Ka guo i Kapernaum , jo ma jogo mucoro me ot pa Lubaŋa gucito bot Petero ci guwacce ni , “ Lapwonywu pe culo mucoro me ot pa Lubaŋa ? ”
40017025	Petero ogamo ni , “ Culo . ” I kare ma odwogo paco , Yecu oloko kwede mukwoŋo , kun penye ni , “ Itamo gin aŋo , Cimon ? Luker me lobo man gijogo mucoro nyo luwalo ki bot aŋa ? Gijogo ki bot litinogi nyo ki bot jo mukene ? ”
40017026	I kare ma ogamo ni , “ Ki bot jo mukene ” , Yecu owacce ni , “ Ka kit meno ci litinogi ducu tye ki kuc .
40017027	Kadi bed kumeno , pe wabal tamgi , cit i dog nam , bol goli i pii , yut rec mukwoŋo moko ; ka iyabo doge ci ibinoŋo iye cekel . Kwany cekel meno imi botgi pira ki piri bene . ”
40018001	I kare meno lupwonnye gubino bot Yecu , gupenye ni , “ Aŋa ma loyo ki dit i ker me polo ? ”
40018002	Ci Yecu olwoŋo latin mo bote , ocibo ocuŋ i kingi ,
40018003	ka owaco botgi ni , “ Ada awaco botwu ni , ka pe wulokke wudoko macalo litino , pe wubidonyo i ker me polo wacel .
40018004	Dano ma mwolle woko kekene calo latin man , en aye ma loyo ki dit i ker me polo .
40018005	Dano ma jolo latin mo acel macalo man i nyiŋa , noŋo ojolo an .
40018006	“ Ento dano ma miyo ŋat acel ma i kin jo magi matino ma guye an-ni poto i bal , onoŋo bedo ber makato ducu ka gitweyo kidi rego madit i ŋute ci gibole kwede woko wa i nam matut .
40018007	“ Lobo bineno can pi gin ma miyo dano gipoto i bal . Pien gin ma miyo dano poto i bal myero obin , ento dano ma kelo gin ma miyo dano poto i bal bineno can !
40018008	Ka ce ciŋi nyo tyeni aye miyo ipoto i bal , ci toŋ iŋun ibol woko ; twara ma idonyo i kwo ma ciŋi lakucel peke nyo laput , ber makato ma ibedo ki ciŋi aryo nyo tyeni ducu giboli kwede woko i mac ma pe to .
40018009	Ka ce waŋi aye miyo ipoto i bal , ci kol woko ; twara ma idonyo i kwo ma waŋi lakucel , kato ma kono giboli ki waŋi aryo ducu i mac Geena .
40018010	“ Myero wunen ni pe wucayo ŋat mo acel ki i kin jo magi matino-ni ; pien awacciwu ni , i polo kuca lumalaikagi neno waŋ Wora ma tye i polo kare ducu .
40018011	[ Pien Wod pa dano obino ka laro jo murwenyo . ]
40018012	Wutamo gin aŋo ? Ka ce dano mo tye ki romine miya acel , ka acel i kingi ocito orwenyo woko , pe biweko romi pyeraboŋwen wiye aboŋwen-ni i wi cere-gu , ci cito ka yenyo en murwenyo-ni ?
40018013	Ka onoŋe , ada awaco botwu ni , cwinye bibedo yom pire makato pi romi pyeraboŋwen wiye aboŋwen ma pe onoŋo gurwenyo-ni .
40018014	Kit meno Wora ma tye i polo bene pe mito ni ŋat mo acel i kin jo magi matino myero oto .
40018015	“ Ka ce omeru obalo bal mo boti , cit bote inyutte balle , i kin in ki en keken . Ka owinyo lokki , ci doŋ inoŋo omeru .
40018016	Ento ka pe owinyo lokki , kwany dano acel nyo aryo mukene wucit kwedgi , wek lok ma caden aryo nyo adek giloko omok lok ducu .
40018017	Ka ce okwero winyo lokgi , tit pire bot lwak jo muye an ; ka ce okwero winyo wa lok pa jo muye an , wek obed boti calo Larok ki lajog-mucoro .
40018018	“ Ada awaco botwu ni , gin mo ducu ma wutweyo i wi lobo man gibitweyo kadi wa i polo , gin mo ducu ma wubigonyo i wi lobo man gibigonyo bene wa i polo .
40018019	Dok bene awaco botwu ni , ka jo aryo i kinwu biye kacel lok i kom gin ma gilego , ci Wora ma tye i polo bitimo pigi .
40018020	Pien ka ma jo aryo nyo adek gucokke kacel i nyiŋa , an bene noŋo atye kunnu i kingi . ”
40018021	Petero oa obino bot Yecu ci openye ni , “ Rwot omera mono bibalo bal bota tyen adi , ka dok atim kica bote . Pud dok abitimo bote kica ka obalo tyen abiro ? ”
40018022	Yecu owacce ni , “ Pe awacci ni ma romo tyen abiro , ento ma romo tyen pyerabiro tyen abiro .
40018023	“ Pi meno ker me polo gitwero poro ki kabaka mo ma onoŋo yam omito yubo lok me banya ki luticce .
40018024	I kare ma doŋ ocako kwano wel , ci gikelo ŋat mo acel ma onoŋo tye ki banyane ma romo milion mapol ata .
40018025	Kit macalo onoŋo doŋ pe twero culo banya-nu , ci laditte ociko ni myero gicate woko i opii , en kacel ki dakone ki litino , ki kit jami ducu ma onoŋo en tye kwede , wek gicul ki banya meno .
40018026	Cutcut latic-cu orumo coŋe piny i nyime , kun bako doge bote ni , ‘ Ladit , koŋ idi cwinyi i koma do , ci abiculli gin ducu . ’
40018027	Ci kica omako ladit i kom laticce-nu , ogonye woko dok oweko banyane bene .
40018028	Ento latic-cu i kare ma okato woko , orwatte ki latic mo i kom lutic wadigi ma onoŋo tye ki banyane ma romo ciliŋ miya abic , ci omake ki ŋute kun peye ma wacci , ‘ Cul banyana ! ’
40018029	Ento latic lawote-ni oryebbe piny kun bako doge bote ni , ‘ Koŋ idi cwinyi i koma , abiculo banyani . ’
40018030	En okwero woko , ocito otweye i mabuc nio ka biculo banyane .
40018031	Ka lutic wadigi guneno gin ma otimme-ni , ci cwinygi ocwer matek twatwal , gucito gutito gin ducu ma otimme bot laditgi .
40018032	Cutcut ladit olwoŋe ci owacce ni , ‘ In latic marac ! Aweki banya ca woko ducu pien onoŋo ilega kun ibako dogi bota ;
40018033	onoŋo in bene pe kica twero maki i kom latic lawoti-nu , kit macalo onoŋo kica omaka i komi-ni ? ’
40018034	Kiniga omako ladit twatwal oweko omiye bot askari lugwok mabuc , nio ka oculo banyane ducu .
40018035	Wora ma tye i polo bene bitimowu kit meno , ka ce pe wutimo kica bot dano ki i cwinywu , dano acel acel ki ominne . ”
40019001	I kare ma Yecu doŋ otyeko loko lok magi , oa woko ki i Galilaya , ci obino i dul lobo me Judaya ma tye loka Jordan .
40019002	Lwak madwoŋ gulube , ci ocaŋogi ki kunnu .
40019003	Luparicayo mogo gubino bote , ci gucako omo cwinye kun gipenye ni , “ Cik miyo twero ni dano oryem dakone pi tyen lok mo keken ? ”
40019004	Yecu odok iye ni , “ Pud pe wukwano lok ma wacci , cakke i acakki piny Lacwec ocweyogi co ki mon ?
40019005	Dok owaco ni , ‘ Pi tyen lok man dano biweko wonne ki minne ci moko i kom dakone , gin aryo-nu gicako doko kom acel ’ ?
40019006	Kit meno pe doŋ gibedo kom aryo ento kom acel . Pi meno gin ma Lubaŋa oribo kacel , dano pe opok kingi . ”
40019007	Dok gupenye ni , “ Ka kumeno , piŋo Moses yam ociko ni gimi waraga me keto nyom , ki ryemo dako woko ? ”
40019008	En owaco botgi ni , “ Pi nwaŋ cwinywu oweko Moses oye ni wuryem monwu , ento cakke i acakki piny onoŋo yam pe tye kit meno .
40019009	Ento awaco botwu ni , dano mo ma oryemo dakone , ma pe pi tim me tarwaŋ , ce onyomo dako mukene , noŋo otimo abor . ”
40019010	Lupwonnye guwacce ni , “ Ka ce lok i kom laco ki dakone tye kit meno , ci doŋ pe myero dano gunyomme do . ”
40019011	Ento Yecu owaco botgi ni , “ Dano ducu pe twero mako pwony macalo man , ento kono jo ma gimiyo botgi keken aye .
40019012	Pien tye jo mogo ma gikolo cakke wa i i megigi , ma ginywalogi kit meno ; tye mukene ma gidoko jo ma gikolo pien noŋo dano mukologi ; tye jo mukene ma gikolle kengi pi ker me polo . Dano ma twero ye lok man , wek oye . ”
40019013	Lacen gikelo litino bot Yecu ni oket ciŋe i komgi kun lego Lubaŋa . Lupwonnye gujuko dano woko .
40019014	Ento Yecu owaco botgi ni , “ Wuwek litino gubin bota , pe wugeŋgi , pien ker me polo tye pi jo macalo gin . ”
40019015	Ci oketo ciŋe i komgi , ka doŋ oa woko ki kunnu .
40019016	Nen , dano mo obino bot Yecu kun penye ni , “ Lapwony , atim gin aŋo maber wek alim kwo ma pe tum ? ”
40019017	Yecu openye ni , “ Piŋo ipenya pi gin maber ? Ŋat maber tye acel keken . Ka imito donyo i kwo , ci igwok cik . ”
40019018	Openyo Yecu ni , “ Cik mene ? ” Yecu owacce ni , “ Pe ineki , Pe itim abor , Pe ikwal , Pe ibed caden me goba ,
40019019	Wor woru ki meni , ki dok ni , Mar lawoti macalo imarre keni . ”
40019020	Awobinu odokke iye ni , “ Magi ducu doŋ atyeko makogi ; gin aŋo ma pud odoŋ ? ”
40019021	Yecu ogamo doge ni , “ Ka ce imito bedo maber laboŋo roc mo i komi , cit icat jami ducu ma itye kwede , ci imi limme ki lucan , ci ibibedo ki lwak lonyo ma gikano piri i polo ; ka doŋ ibin ilub kora . ”
40019022	Awobi-nu ka owinyo lok man , ocako cito woko kun cwinye cwer twatwal ; pien onoŋo yam tye ki lim madwoŋ .
40019023	Ci Yecu owaco bot lupwonnyene ni , “ Ada awaco botwu ni , bibedo tek mada bot dano ma lalonyo me donyo i ker me polo .
40019024	An dok awaco botwu aye ni , kinaga twero donyo i waŋ libira oyot , makato lalonyo me donyo i ker pa Lubaŋa . ”
40019025	Ka lupwonnye guwinyo lok man , ci guuro twatwal kun gipenye ni , “ Aŋa ma dok twero larre ? ”
40019026	Ento Yecu onenogi ci owaco botgi ni , “ Ki bot dano man pe twerre , ento ki bot Lubaŋa jami ducu twerre . ”
40019027	Petero ogamo kun wacci , “ Nen , wan waweko jamiwa ducu ci walubi . Wabinoŋo iye gin aŋo ? ”
40019028	Yecu owaco botgi ni , “ Ada awaco botwu ni , i kare ma Lubaŋa oketo lobo manyen , ka Wod pa dano bibedo i wi komkerre me deyo , wun jo ma doŋ wulubo kora bene wubibedo i wi komker apar wiye aryo , kun wuŋolo kop i kom kaka apar wiye aryo me Icrael .
40019029	Doŋ dano acel acel ma yam oweko odi , nyo omege nyo nyimege , nyo wonne , nyo minne , nyo litino , nyo pottine , pi nyiŋa , binoŋo jami makato magi tyen miya , ci en binoŋo kwo ma pe tum .
40019030	Jo mapol ma gubedo jo mukwoŋo yo gibidoŋ cen , ki jo ma gudoŋ cen gibibedo jo mukwoŋo .
40020001	“ Ker me polo rom ki dano ma en won ot ma opuk woko odiko con ocito ka wako lutic i poto olokke .
40020002	Oyubo lok kwedgi ni ebiculogi i wel lim ma mitte pi nino acel acel macalo kite tye , ci ocwalogi i poto olokke .
40020003	I cawa adek en ocito woko , ci oneno jo mukene ma gucuŋo acuŋa i cuk laboŋo gin ma gitiyo .
40020004	Won ot owaco botgi ni , Wun bene wucit i poto olokka , dok abimiyowu gin ma atir . Ci gucito .
40020005	I kare ma dok en okato ocito woko i cawa abicel ki cawa aboŋwen , otimo ma rom ki me wiati .
40020006	I kin cawa apar wiye acel en dok ocito onoŋo jo mukene gucuŋo acuŋa kunnu ; ci openyogi ni , ‘ Piŋo wucuŋ kany dyeceŋ jwi laboŋo tiyo gin mo ? ’
40020007	Gudokke iye ni , ‘ Pien dano mo pe owakowa . ’ Ci won ot owaco botgi ni , ‘ Wun bene wuciti i poto olokka . ’
40020008	Ka oo otyeno , won poto olok owaco bot lakan jamine ni , ‘ Lwoŋ lutic , ci icul mucaragi . Cak ki i kom jo ma gucako tic lacen , nio kwede wa i kom jo ma gukwoŋo bino . ’
40020009	Ka jo ma gucako tic i cawa apar wiye acel-li gubino , ci dano acel acel i kingi ogamo mucara me nino acel kulu .
40020010	Ka jo ma onoŋo gukwoŋo cako tic-ci gubino , gutamo ni gwok nyo gibinoŋo mabup makato ; ento ŋat acel acel i kingi gimiye mucara me nino acel .
40020011	Ka doŋ gugamo , gucako ŋur bot won ot ,
40020012	kun giwacci , ‘ Jo magi ma gubino lacen-ni gutiyo tic pi cawa acel keken , ento in imiyo gubedo rom kwedwa kun wacanne i tic i ceŋ malyet dyeceŋ jwi . ’
40020013	Ento won poto odok iye ki dano acel i kingi ni , ‘ Larema , pe atye ka timi marac . Yam pe icikke kweda ni ibigamo wel mucara meno ?
40020014	Gam meri en , citi . An amito me miyo bot dano man ma lacen kit ma amiyo boti-ni .
40020015	Pe myero ati ki jamina kit macalo iya mito ? Gwok nyo cwinyi oballe woko pi gin maber ma atiyo-ni ba ? ’
40020016	Kit meno jo ma gudoŋ cen gibibedo jo me ati , ki jo me ati gibidoko jo ma lacen . ”
40020017	I kare ma Yecu tye ka ito cere me cito i Jerucalem , otero lupwonnyene i muŋ . Ka gitye i yo owaco botgi ni ,
40020018	“ Wunen , doŋ watye ka ito cere wacito i Jerucalem . Wod pa dano doŋ gibimiye i ciŋ ajwagi madito pa Lubaŋa ki lupwony-cik , gibiŋolle kop me to ,
40020019	ci gibimiye i ciŋ Lurok wek guŋale , gupwode ki del ; gibigure woko i kom yatariya , ento bicer woko i ŋe nino adek . ”
40020020	Lacen megi litino pa Jebedayo obino bot Yecu kacel ki litino awobene , ci oguŋo piny i nyime , ci olege pi gin mo .
40020021	Yecu openye ni , “ Imito aŋo ? ” Odok iye ni , “ Cik pi litinona aryo-ni ni , ŋat acel obed i kom badi tuŋ lacuc , ki acel bene obed i kom badi tuŋ lacam , i ker meri . ”
40020022	Ento Yecu odokke iye ni , “ Wun pe wuŋeyo gin ma wulego . Wun wutwero mato ki kikopo ma abimato kwede-ni ? ” Gudokke iye ni , “ Watwero . ”
40020023	Yecu dok owaco botgi ni , “ Kikopo ma an abimato kwede-ni wun bene wubimato kwede , ento lok me bedo i kom bada ma lacuc nyo ma lacam pe an aye apoko . Meno bibedo pa jo ma yam Wora oyubo pigi wa con . ”
40020024	Ka jo mukene apar guwinyo lokke , ci cwinygi ocwer mada i kom omego aryo-nu .
40020025	Ento Yecu olwoŋogi bote , ci owacci , “ Wun wuŋeyo ni , jo ma gilwoŋogi ni gin lulo Lurok giloyo dano ki tek , dok luditogi bene gibedo ki twero i komgi .
40020026	Pe bibedo kit meno i kinwu ; ento ŋat ma mito bedo ladit i kinwu aye myero obed laticwu ,
40020027	ki ŋat ma mito bedo mukwoŋo i kinwu , en aye myero obed opiiwu ducu .
40020028	Kumeno Wod pa dano bene pe obino ni gitine , ento ni wek en aye eti ki dano , ki pi miyo kwone me koko jo mapol . ”
40020029	I kare ma doŋ gubea woko ki i Jeriko , lwak madwoŋ gulubo kore .
40020030	Nen , lutowaŋ aryo ma gubedo piny i ŋet yo ka guwinyo ni meno aye Yecu ma obekato-ni , ci gudaŋŋe matek ni , “ Lakwar Daudi , timwa kica ba ! ”
40020031	Lwak gujukogi , kun giwaco botgi ni guliŋ ; ento gin gumedde ameda ki daŋŋe ni , “ Rwot , timwa kica do , Lakwar Daudi ! ”
40020032	Yecu ocuŋ ci olwoŋogi , kun wacci , “ Wumito atim gin aŋo piwu ? ”
40020033	Gudokke iye ni , “ Rwot wamito waŋwa oyabbe . ”
40020034	Cutcut kica omako Yecu i komgi , ci ogudo waŋgi . Oyotoyot gucako neno piny , ka doŋ gulubo kore .
40021001	I kare ma doŋ gicok o i Jerucalem , gubino i Betepage , i kor got Jeituni . Ci Yecu ooro lupwonnyene aryo ,
40021002	ocikogi ni , “ Wucit i gaŋ ma tye i nyimwu . Cutcut wubinoŋo kana ma gitweyo , tye gin ki latinne ; wugonygi ci wukelgi bota .
40021003	Ka ce dano mo biwaco lok mo botwu , wubidokke iye ni ‘ Rwot aye mitogi ’ , ci en bicwalogi kany oyotoyot . ”
40021004	Man otimme wek lok ma yam lanebi oloko ocobbe kakare ni ,
40021005	“ Wuwac bot jo Cion ni , Nen ka kabakawu bino botwu , kun obedo i wi kana ki mwolo , i wi latin kana . ”
40021006	Lupwonnye gucito gutimo kit macalo Yecu ocikogi kwede-ni ,
40021007	gukelo kana ki latinne , gupeto boŋŋigi i kome ka doŋ Yecu obedo i wiye .
40021008	Jo mapol i kin lwak gupeto boŋŋigi i dye yo , ki jo mogo gutoŋo jaŋ yadi gupeto i dye yo .
40021009	Ci jo ma gutelo yo ki jo ma gulubo kore gudaŋŋe ni , “ Ojana , wupak Lakwar Daudi ! Lubaŋa omi gum i kom ŋat ma bino i nyiŋ Rwot ! Ojana malo i wi polo ! ”
40021010	Ka doŋ odonyo i Jerucalem ci gaŋ ducu otugge woko pire , kun dano giwacci , “ Man aŋa ? ”
40021011	Lwak gugamo ni “ Man aye lanebi Yecu ma oa ki i Najaret me Galilaya . ”
40021012	Yecu odonyo i ot pa Lubaŋa , ci oryemo jo ducu ma onoŋo gicato wil ki ma giwilo jami i ot pa Lubaŋa . Oryebo meja pa lulok cente , ki kom pa lucat amam .
40021013	Ci owaco botgi ni , “ Gicoyo ni , ‘ Oda gibilwoŋo ni ot me lega ’ ; ento wun wuloko odoko boro pa luyak . ”
40021014	Lutowaŋ ki luŋolo gubino bote i ot pa Lubaŋa ci en ocaŋogi .
40021015	Ento i kare ma ajwagi madito pa Lubaŋa ki lupwony-cik guneno gin me aura ma en otiyo , ki litino ma daŋŋe i ot pa Lubaŋa kun giwaco ni , “ Ojana , wupak Lakwar Daudi ! ” man omiyo kiniga omakogi matek .
40021016	Gupenye ni , “ Iwinyo gin ma jo-nu tye ka wacone ? ” Yecu ogamo ni , “ Awinyo . Yam pe wukwano ni , ‘ Wer ma litino lukere ki litino ma pud dot giwero me paki ber atika ’ ? ”
40021017	Lacen owekogi , oa ki i gaŋ ocito i Betania ci obuto kunnu .
40021018	Odiko ma en doŋ dok i Jerucalem , kec oneke .
40021019	Ka oneno yat oduro mo i ŋet yo , ci oŋak i tere , pe onoŋo iye gin mo , ento onoŋo pote keken . Yecu owaco bot yat oduro-nu ni , “ Pe dok ibinyako nyigi matwal . ” Cutcut oduro meno otugi tal woko .
40021020	Ka lupwonnye guneno ci guuro twatwal , kun giwacci , “ Yat oduro-ni dok otugi two woko niŋniŋ ? ”
40021021	Yecu odok iye botgi ni , “ Ada awaco botwu ni , ka onoŋo wutye ki niye , kun pe wukalo akala , onoŋo pe wutwero timo gin ma otimme i kom oduro-ni keken , ento kadi bed wuwac ki got man ni , ‘ Mukke wek itiŋŋe ipot wa i nam ’ , ci bitimme bene .
40021022	Gin ducu ma wupenyo i legawu , wubinoŋo , ka ce wutye ki niye . ”
40021023	I kare ma Yecu odonyo i ot pa Lubaŋa , ci ajwagi madito pa Lubaŋa ki ludoŋo pa lwak gubino bote ma onoŋo en tye ka pwony , gupenye ni , “ Twer mene mumiyo itimo gin magi , dok aŋa ma omiyoni twero meno ? ”
40021024	Yecu ogamo doggi ni , “ An bene abipenyowu ki peny acel ; ka ce wudokka iye , ci doŋ abitito botwu gin mumiyo atimo gin magi .
40021025	Batija pa Jon twerone oa ki kwene ? Oa ki i polo nyo ki bot dano ? ” Ci gucako pyem i kingi kekengi kun giwacci , “ Ka wawacci , ‘ Twer man oa ki i polo ’ , ci en bipenyowa ni , ‘ Piŋo kono onoŋo pe wuye en ? ’
40021026	Ento ka ce wawacci , ‘ Oa ki bot dano ’ , walworo lwak ; pien gin ducu giŋeyo maber ni Jon aye lanebi atika . ”
40021027	Mumiyo gudok iye bot Yecu ni , “ Pe waŋeyo . ” Yecu bene owaco botgi ni , “ An bene pe abitito kit twer mumiyo atiyo gin magi .
40021028	“ Wutamo aŋo ? Laco mo onoŋo yam tye ki awobene aryo . Oa ocito bot latin mukwoŋo , owacce ni , ‘ Latinna , tin cit ka tic i poto olok . ’
40021029	Latin-nu ogamo ni , ‘ Pe abicito ’ , ento lacen oŋut ci ocito ka tic i poto olok .
40021030	Laco-nu dok oa ocito bot latinne me aryo ci owacce lok ma rom ki maca ; ci wode odok iye ni , ‘ Ladit , abicito ’ ; ento pe omedo ki cito .
40021031	I kin awobe aryo-nu aŋa ma otiyo gin ma onoŋo wonne mito ? ” Gudokke iye ni , “ Latin mukwoŋo . ” Yecu owaco botgi ni , “ Ada awaco botwu ni , lujog-mucoro ki mon ma malaya bikwoŋo donyo i ker pa Lubaŋa ati botwu .
40021032	Pien Jon yam obino botwu kun lubo yo me kit ma atir , ento wun wukwero ye en woko ; ento lujogmucoro ki mon ma malaya guye en . Dok bene kadi bed wuneno gin mutimme , lacen pe wuŋut , dok pe wuye en .
40021033	“ Koŋ dok wuwiny carolok mukene . Yam tye dano mo ma opito olok i potone , ci orumo woko ducu ki cel , ka okwinyo iye bur me biyo pige , ogero iye lubele , oweko bot lupur , ci ocito woko i lobo mukene .
40021034	Ka kare me pwono nyig olok doŋ onyiko cok , ci ocwalo luticce bot lupur ka kelo nyig olokke .
40021035	Lupur gumako luticce , gugoyo ŋat acel , ki ŋat acel guneko woko , ki mukene gucelo woko ki got .
40021036	En dok ocwalo lutic mukene mapol , ma gikato jo mukwoŋo ca , jo-nu bene gitimogi ki kit tim acel ma gitimo i kom lutic mukwoŋo ca .
40021037	Lacen doŋ en ocwalo wode kikome botgi , kun waco ni , ‘ Gibiworo woda . ’
40021038	Ento ka lupur guneno wode , gucako lok kekengi ni , ‘ Man aye doŋ lale lim ; wubin waneke woko , wek lim ma en bileyo-ni obed mewa . ’
40021039	Ci gumake gubole woko ki i poto olok , ka guneke woko .
40021040	Pi meno ka won poto olok obino , bitimo lupur niŋniŋ ? ”
40021041	Ci gugamo ni , “ En bineko lupur woko ki kit nek marac atika , ci miyo poto olok woko bot lupur mukene ma gitwero miye nyig olok ka karene oromo . ”
40021042	Yecu ogamo doggi ni , “ Yam pe wukwano lok ma gicoyo i ginacoya ni , ‘ Got ma lugedo gukwero-ni en aye odoko got madit ma i twok ot ; man Rwot aye ma otiyo , obedo botwa lok me aura ’ ?
40021043	Pi meno awaco botwu ni , gibikwanyo ker pa Lubaŋa woko ki botwu , ci gimiyo bot rok ma binyako nyig ma mitte iye kikome . ”
40021044	[ Dano ma bipoto i kom got man tur ŋidde woko matitino ; ento ka got man opoto i kom dano mo , ci nyoto woko . ]
40021045	Ka ajwagi madito pa Lubaŋa ki Luparicayo guwinyo carolokke , ci guniaŋ ni onoŋo kara Yecu tye ka lok i komgi .
40021046	Gutemo make , ento gulworo lwak , pien lwak onoŋo ŋeyo ni en lanebi .
40022001	Yecu dok oloko kwedgi i carolok kun wacci ,
40022002	Ker me polo rom ki kabaka ma yam otedo karama me nyom pa wode ,
40022003	ci ooro luticce me cito ka lwoŋo jo ma onoŋo yam gilwoŋogi i karama meno , ento gukwero bino woko .
40022004	Dok ooro lutic mukene , kun waco botgi ni , “ Wuwac bot jo ma onoŋo gilwoŋogi ni , Nen , doŋ ayubo cam ducu tye , twonina ki rocina ma moo doŋ ginekogi woko , doŋ giyubo jami ducu tye ; wubin i karama me nyom . ”
40022005	Ento pe guketo cwinygi iye , gucito citogi , ŋat acel ocito i potone , ŋat mukene ocito i cato wille ,
40022006	jo mukene ma gudoŋŋe gumako luticce , gutimogi ki tim me lewic , ci gunekogi woko .
40022007	Kiniga omako kabaka , ci ocwalo monye guneko lunek-gu woko , dok guwaŋo gaŋigi woko bene .
40022008	Dok owaco bot luticce ni , “ Karama doŋ giyubo , ento jo ma onoŋo nene gilwoŋogi pe doŋ gimyero .
40022009	Pi meno wucit i yo madito , wulwoŋ jo mapol ma wubinoŋo , wuwek gubin i karama me nyom . ”
40022010	Lutic magi gucito i yo gudo ci gucoko jo ducu ma gunoŋo ; jo maraco kacel ki jo mabeco ; mumiyo ot me nyom opoŋ woko ligwik ki welo .
40022011	“ Ento i kare ma kabaka odonyo i ot ka neno welo , ci oneno laco mo obedo kunnu ma pe onoŋo oruko boŋo me nyom .
40022012	Cutcut otugi penye ni , ‘ Larema , idonyo kany niŋniŋ ma kun pe iruko boŋo me nyom ? ’ Laco-nu oliŋ aliŋa litik .
40022013	Mumiyo kabaka ociko lugwok-welo ni , ‘ Wutwe ciŋe wa ki tyene woko , ci wubole kwede woko i piny macol ; kunnu dano gibikok kun gikayo lakgi . ’
40022014	Pien jo ma gilwoŋo pol , ento ma giyero nok . ”
40022015	Luparicayo gucito guporo lok kit macalo myero gimak kwede lok ma a i doge .
40022016	Ci guoro bote lupwonnyegi kacel ki jo pa Kerode , kun giwacci , “ Lapwony , wan waŋeyo ni in dano me ada , dok ipwonyo yo pa Lubaŋa ki ada , dok bene pe iparo pi dano mo , pien in pe ineno kom dano ki woko .
40022017	Tit botwa gin ma itamo . Cikwa ye ni gicul mucoro bot cecar nyo pe ? ”
40022018	Ento Yecu oŋeyo raccwiny ma gitye kwede , ci owaco botgi ni , “ Wun wubwola piŋo , wun lugoba ?
40022019	Koŋ wunyutta kom lim ma giculo kwede mucoro-ni . ” Ci gukelo bote .
40022020	Yecu openyogi ni , “ Cal ki coc ma gicoyo i kome-ni pa aŋa ? ”
40022021	Gugamo ni , “ Pa Cecar . ” Ci owaco botgi ni , “ Wudwok jami pa Cecar bot Cecar , ki jami pa Lubaŋa wudwok bot Lubaŋa . ”
40022022	I kare ma guwinyo lokke guuro matek ; ci guweke gucito woko .
40022023	I nino meno bene Lucadukayo gubino bot Yecu , gin aye jo ma onoŋo giwacci jo muto pe gicer . Ci gupenye ki peny mo acel ,
40022024	ni , “ Lapwony , Moses yam owaco ni , ‘ Ka ce laco mo oto ma pe onywalo latin , ci ominne myero olak dakone , wek onywal kwede litino ma ka-ka ominne . ’
40022025	Yam onoŋo tye co abiro i kinwa ma gin ducu omego . Laco mukwoŋo onyomo dako , ci oto woko ma pe obwoto latin mo , oweko dako bot ominne .
40022026	Dano me aryo ki me adekke bene ducu kit meno , nio wa i kom dano me abirone .
40022027	Lacen ki i ŋegi ducu , dako bene oto .
40022028	Doŋ i kare me cer dako-nu bibedo pa aŋa i kin co abiro-nu ? Pien gin ducu onoŋo gubedo kwede . ”
40022029	Ento Yecu odok iye ni , “ Wun wurwenyo , pien pe wuŋeyo gin ma gicoyo i ginacoya , kadi wa teko pa Lubaŋa bene wukwiya .
40022030	Pien i kare ma dano gibicer woko , doŋ pe gibinyomme , ento gibibedo macalo lumalaika ma i polo .
40022031	Ento i kom lok man me cer ki i kin jo muto-ni , yam pe wukwano lok ma Lubaŋa oloko botwu ni ,
40022032	‘ An Lubaŋa pa Abraim , ki Lubaŋa pa Icaka , ki Lubaŋa pa Yakobo ’ ? En pe Lubaŋa pa jo muto , ento Lubaŋa pa jo makwo . ”
40022033	Ka lwak guwinyo , ci guuro pwonye matek .
40022034	I kare ma Luparicayo guwinyo ni Yecu otwoyo dog Lucadukayo woko ki lok , ci gucokke kacel .
40022035	Dano mo i kingi onoŋo lapwony-cik , oteme openye ki peny acel , ni
40022036	“ Lapwony , cik mene madit makato cik ducu ? ”
40022037	Yecu odokke iye ni , “ Mar Rwot Lubaŋani ki cwinyi ducu , ki tiponi ducu , ki tammi ducu .
40022038	Man aye cik madit dok mukwoŋo .
40022039	Ki me aryone ma rom kwede en ene ni , Mar lawoti macalo imarre keni .
40022040	I kom cik magi aryo lok ducu ma tye i cik ki i pwony pa lunebi gucuŋ iye . ”
40022041	I kare ma Luparicayo doŋ gucokke kacel , Yecu openyogi kun wacci ,
40022042	“ Wutamo gin aŋo i kom Kricito ma Lubaŋa oyero ? En lakwar aŋa ? ” Gudokke iye ni , “ Lakwar Daudi . ”
40022043	Yecu dok openyogi ni , “ Piŋo kono Cwiny Maleŋ dok omiyo Daudi olwoŋe ni Rwot ? Pien yam oloko ni ,
40022044	‘ Rwot owaco bot Rwoda ni , Bed i kom bada ma lacuc , i kabedo me deyo , nio ka abiketo lukworri piny i te tyeni . ’
40022045	Ka en Daudi aye yam olwoŋe ni Rwot , ci en dok bedo lakwarre niŋniŋ ? ”
40022046	Dano mo pe ma otwero dokke iye lok mo kadi ki acel , dok cakke i kare meno ŋat mo pe oette me penye ki kit peny mo .
40023001	Lacen Yecu owaco bot lwak ki bot lupwonnyene ni ,
40023002	“ Lupwony-cik ki Luparicayo gibedo i wi kom pa Moses ;
40023003	pi meno lok ducu ma gipwonyowu kwede , wuti dok wugwok bene , ento pe wuti gin ma gin tiyo , pien giloko aloka keken pe gitiyo .
40023004	Gitweyo yec mapek ma yeyone tek , ci giketo i wi gwok dano ; ento gin kikomgi pe gitwero dirone ki lwet ciŋgi acel .
40023005	Gitiyo ticgi ducu ni wek dano onengi ; pien giyaro pulakiterigi bedo malac , dok bene gimedo dog boŋŋigi bedo maboco adada ,
40023006	dok gimaro bedo i kabedo me deyo i karama , ki bedo i kom me dito i kacokke .
40023007	Dok bene gimito ni dano omotgi wa i cuk-gu , gimaro bene ni dano myero gulwoŋgi ni , ‘ Lapwony . ’
40023008	Ento wun pe myero gilwoŋwu ni , ‘ Lapwony ’ , pien wutye ki lapwony acel , pi meno wun ducu doŋ wudoko omege .
40023009	Dok bene pe wulwoŋ dano mo ni wonwu i wi lobo , pien Wonwu tye acel , en aye ŋat ma tye i polo .
40023010	Pe bene gilwoŋwu ni lutel , pien wutye ki latelwu acel , ma en aye Kricito ma Lubaŋa oyero .
40023011	Dano madit ma loyo ki i kinwu aye bibedo laticwu .
40023012	Pien ŋat ma kette kene ni edit , gibidwoke piny , ento ŋat ma mwolle kene gibimiyo doko dit .
40023013	“ Wubineno can , wun lupwony-cik ki Luparicayo , wun lugoba ! Pien wuloro doggola me ker me polo woko bot dano ; wun kikomwu pe wudonyo iye , dok bene wugeŋo jo ma mito donyo iye woko .
40023014	Wubineno can wun lupwony-cik ki Luparicayo , wun lugoba ! Pien wumayo odi pa mon-to , dok wulego lega maboco me buta keken . Gibiŋolo kop madit makato ducu i wiwu .
40023015	“ Wubineno can , wun lupwony-cik ki Luparicayo , wun lugoba ! Pien wuwoto wuloŋo piny ki i dye nam kun wuwoto wa i wi tura-gu wek wulok dano acel owek dinine odwog i mewuni , ento ka doŋ olokke , wumiyo doko latin me Geena ma rom aroma kwedwu tyen aryo .
40023016	“ Wubineno can , wun lutel dano ma waŋwu oto , ma wuwaco ni , ‘ Ka ce dano mo kwoŋo kwoŋ ki ot pa Lubaŋa , lok mo bedo pe iye , ento ka ŋat mo okwoŋo kwoŋ ki jabu ma i ot pa Lubaŋa , kwoŋŋe-ni bimake gire . ’
40023017	Wun lutowaŋ ma lumiŋ ! Gin mene ma pire dit kato , jabu nyo ot pa Lubaŋa ma omiyo jabu odoko maleŋ ?
40023018	Dok wuwaco ni , ‘ Ka ce dano mo okwoŋo kwoŋ ki keno tyer , lok mo pe iye , ento ka ce ŋat mo okwoŋo ki mot ma giketo i wi keno tyer , kwoŋŋe-ni bimake woko gire . ’
40023019	Wun lutowaŋ ! Gin mene madit makato , mot nyo keno tyer ma miyo mot doko maleŋ ?
40023020	Pi meno dano ma kwoŋo kwoŋ ki keno tyer , kwoŋo bene ki jami ducu ma tye i wi keno tyer .
40023021	Dano ma kwoŋo ki ot pa Lubaŋa , noŋo okwoŋo ki ot pa Lubaŋa kadi wa ki ŋat ma bedo iye .
40023022	Dano ma kwoŋo ki polo , noŋo kwoŋo ki komker pa Lubaŋa kadi wa ki ŋat ma bedo i wiye-ni .
40023023	“ Wubineno can , wun lupwony-cik ki Luparicayo , wun lugoba ! Pien wumiyo dul acel me apar me malakwaŋ ki toke ki okwerwu , ento wutenyo lok ma pigi tego me cik woko , gin macalo ŋolo kop atir , timo kica ki bedo jo ma tye ki niye . Magi ducu myero wutim , kun bene pe wuweko mukene ca .
40023024	Onoŋo gitamo ni wun aye myero wubed lutel , ento wun lutowaŋ , pe wuŋeyo gin mo . Wuketo cwinywu i lok ma pe pigi tego , ento wubwoto lok ma pigi tego-gu woko . Meno rom macalo wukwanyo lwaŋo ki i pii amatawu , ento wumwonyo kinaga woko kacel ki pii-nu , pien onoŋo pe wuŋeyo ni tye iye !
40023025	“ Wubineno can , wun lupwony-cik ki Luparicayo , wun lugoba ! Pien wulwoko ŋe kikopo ki caani ki woko wek obed leŋ , ento ki igi noŋo gupoŋ ki tim me yako dano ki miti mogo ma pe twero jukke .
40023026	Wun Luparicayo ma lutowaŋ ! Mukwoŋo myero koŋ wulwok i kikopo ki i caani obed leŋ , ka wek ŋeye bene obed leŋ .
40023027	“ Wubineno can , wun Lupwony-cik ki Luparicayo , wun lugoba ! Pien wurom ki lyel ma gipuyo ki gin matar , kun ki yo tuŋ woko nen maber , ento igi noŋo opoŋ ki cogo pa jo muto , ki jami ducu ma keni keken .
40023028	Wun bene kit meno , ki woko wunen bot dano ni wun jo ma kitwu atir , ento iwu noŋo opoŋ ki gin maraco keken .
40023029	“ Wubineno can , wun lupwony-cik ki Luparicayo , wun lugoba ! Pien wucano got i wi lyel pa lunebi , ka dok wudeyo kom gin ma yam gigero pi po pi jo ma kitgi atir , wuyubo woko onen maber ,
40023030	kun wuwacci , ‘ Ka nene onoŋo wabedo i kare pa kwarowa , kono onoŋo pe waribbe kwedgi ka neko lunebi . ’
40023031	Wun giwu wutuco kenwu ni wun likwayo pa jo ma yam guneko lunebi-ni .
40023032	Ber , doŋ wucob tic pa kwariwu !
40023033	Wun twol , litino ororo , wubibwot niŋniŋ ki i ŋolo kop me bolowu i Geena ?
40023034	Pi meno abioro botwu lunebi ki luryeko ki lupwony-cik , ma jo mogo i kingi wun wubinekogi ci wugurogi woko i kom yatariya , ki jo mogo wubigoyogi ki del i kacokkewu , kun wuyelo ki gaŋ ki gaŋ ;
40023035	wek remo pa jo ducu ma kitgi atir ma ginekogi i lobo obed i wiwu , cakke ki i kom remo pa Abel ma balle pe-ni nio kwede i kom remo pa Jekaria wod pa Barakia , ma yam wuneko i kin kabedo maleŋ ki keno tyer pa Lubaŋa .
40023036	Ada awaco botwu ni , lok man ducu bipoto i kom jo ma gin yalwak me kare man .
40023037	“ Jerucalem , Jerucalem , in ma ineko lunebi , ma icelo jo ma gioro boti woko ki got , tyen adi ma nene amito coko litinoni woko macalo min gweno ma coko litinone i te bwome , ento wun pe wuye giwu !
40023038	Nen , doŋ gitenyo otwu botwu , iye odoŋ nono .
40023039	Atito botwu ni pe wubinena nio ka wubiwacci , ‘ Gipwo ŋat ma bino i nyiŋ Rwot ! ’ ”
40024001	Yecu okato woko ki i ot pa Lubaŋa . Ma doŋ tye ka cito , lupwonnyene gubino gunyutte gedo me ot pa Lubaŋa .
40024002	Odok iye botgi ni , “ Wuneno gin magi ducu , pe kumeno ? Ada awaco botwu ni , pe gibiweko got acel mo kany ma ododde i wi wadi , ma pe gibicoro woko piny . ”
40024003	I kare ma Yecu obedo i wi got Jeituni , lupwonnye gubino bote i muŋ gucako penye ni , “ Tit botwa , lok man bitimme awene , dok kit gin aŋo ma binyuto dwogoni , ki agikki piny ? ”
40024004	Ci Yecu odok iye botgi ni , “ Wugwokke , ŋatti mo owek rwenyowu .
40024005	Pien jo mapol gibibino i nyiŋa , ma giwacci , ‘ An aye a Kricito ma Lubaŋa oyero ’ , ci gibimiyo jo mapol rwenyo woko .
40024006	Dok bene wubiwinyo pi mony , ki lok ma yweko pi mony ; pe wuwek tipo komwu oto woko lirut ; pien koŋ myero man otimme , ento noŋo nino me agiki pud peke .
40024007	Pien rok bilweny ki rok wadi , ki ker bene bilweny ki ker wadi , ki kec bene bipoto i lobo , ki oyeŋoyeŋ biyeŋo lobo i kabedo mapol ;
40024008	gin magi ducu gin aye acakki me te can ma bipoto i lobo .
40024009	“ I kare meno gibiketo lok roro i komwu wek wunen can , gibinekowu woko ; jo me rok ducu bikwerowu pi nyiŋa .
40024010	I kare meno jo mapol bipoto , gibiketo lok roro i kingi gidotte kekengi , dok gibibedo ki adagadaga i kingi kekengi .
40024011	Lunebi mapol ma lugoba bibino ma gibirwenyo jo mapol .
40024012	Kit macalo tim maraco bibedo ka medde ameda-ni , mar pa jo mapol bikwe woko .
40024013	Ento ŋat ma biciro nio wa i agikki bilarre .
40024014	Doŋ lok man me kwena maber me ker pa Lubaŋa gibitito i wi lobo ducu , me bedo caden bot rok ducu ; ka doŋ lacen agikki piny bibino .
40024015	“ Doŋ ka wubineno gin mo me kwer , malik , ma balo cwiny dano , ma yam Daniel otito pire , kun ocuŋ i kabedo maleŋ ( dano ma kwano myero oniaŋ iye ) ,
40024016	i kare meno jo ma tye i Judaya myero guriŋ woko i wi godi .
40024017	Dano ma onoŋo tye i wi ot pe dok olor piny me bino ka kwanyo gin mo ma tye i ode ;
40024018	ki dano ma tye i poto bene pe odok cen paco ka omo ginarukane .
40024019	Dok mon ma giyac gibineno can i kare meno , ki mon ma gidoto litino bene !
40024020	Wuleg wek ŋwecwu pe otimme i cwir nyo i ceŋ cabit .
40024021	Pien i kare meno twon can madit atika bitimme iye , ma yam peya onen i lobo , nia wa i acakki lobo nio kwede wa onyoo , dok pe bene binen .
40024022	Kono nene Rwot pe ojwiko kare-nu obedo manok mo , kono dano mo pe obwot ; ento pi jo ma giyero , miyo gibijwiko wel nino bedo manok .
40024023	“ I kare meno ka ce dano mo biwaco botwu ni , ‘ Nen , Kricito ma Lubaŋa oyero tye kany ’ , nyo ni , ‘ Nen , tye kuca ’ , pe wuye .
40024024	Pien Kricito ma lugoba , kacel ki lunebi-gu ma lugoba gibibino , gibinyuto lanyut ki tyo jami me taŋo , wek girweny jo mapol ka gitwero , wek girweny wa ki jo ma Lubaŋa oyero bene .
40024025	Nen , doŋ atyeko tito botwu con .
40024026	Ka ce gibiwaco botwu ni , ‘ Nen , en tye i tim kuca ’ , pe wucit kunnu , nyo ni , ‘ Tye i kicika ot ma i iye ’ ; pe wuye .
40024027	Kit macalo lutkot a ki yo tuŋ wokceŋ ci wil menyo piny wa yo tuŋ potoceŋ , dwogo pa Wod pa dano bene bibedo kit meno .
40024028	Ka ma kom dano muto tye iye , acut bene gicokke kunnu .
40024029	“ Oyotoyot i ŋe can madit me kare meno bibedo kit macalo yam gicoyo ni ‘ Ceŋ bicido woko macol licuc , ki dwe bene pe biryeny , lakalatwe bia ki i polo gipoto piny , ki twer ducu ma i polo bene biyeŋŋe ’ ;
40024030	ka doŋ gin ma nyuto Wod pa dano binen i polo . Ci i kare meno kaka ducu ma i wi lobo bikumo , ci gibineno Wod pa dano ka bino ki i wi pol me polo , ki twero madwoŋ , ki deyo madit .
40024031	En bioro lumalaika ki tum ma kok maloŋo , gibicoko jone ma en oyero ki i twok piny aŋwen ducu , nia ki i agikki polo tuŋcel nio kwede wa i agikkine mukene .
40024032	“ Wupwony carolok i kom yat oduro . Cutcut ka jaŋe olot , ci pote luk , ci doŋ wuŋeyo ni oro cok .
40024033	Ki wun bene ka ce wuneno gin magi ducu , ci wuŋe ni en doŋ tye cok , tye wa i doggola .
40024034	Ada awaco botwu ni , yalwak man pe bitum , nio waŋ ma lok magi ducu otimme .
40024035	Polo ki lobo bitum , ento lokka pe bitum .
40024036	“ Ento nino meno ki cawa meno , pe tye ŋat mo ma ŋeyo , kadi wa lumalaika ma i polo , kadi wa Wod , ento kono Lubaŋa Won keken aye ŋeyo gire .
40024037	Kit macalo ceŋ otimme i kare pa Nua , bitimme kit meno bene i kare me dwogo pa Wod pa dano .
40024038	I kare ca ma peya pii aluka ocorre i wi lobo onoŋo gicamo , gimato , dok awobe ki anyira ginyomme , nio wa i nino ma Nua odonyo kwede i yeya ;
40024039	pe gumedo ki ŋeyo gin mo nio ka pii aluka opoŋ , ci omologi woko ducu . Bibedo kit meno bene i kare ma Wod pa dano bidwogo iye .
40024040	I kare meno co aryo bibedo i poto ; gibikwanyo ŋat acel , gibiweko ŋat acel doŋ .
40024041	Mon aryo bibedo ka rego kacel ; gibikwanyo ŋat acel , gibiweko ŋat acel doŋ .
40024042	Pi meno , wubed ma waŋwu twolo , pien pe wuŋeyo nino ma Rwotwu bibino iye .
40024043	Ento myero wuŋe man , ni , ka ce nene won ot oŋeyo cawa mene i dyewor ma lakwo onoŋo obebino kwede , kono obedo ka kiyo piny , kono pe oweko gituro ode .
40024044	Pi meno , wun bene wubed ma wuyubbe ; pien Wod pa dano bibino i cawa ma noŋo pe wutamo pire .
40024045	“ Aŋa ma lagwok ot ma lagen dok maryek , ma laditte biweko dano ducu ma bedo i ode i te locce , wek opok botgi camgi i kare ma mitte ?
40024046	Latic meno tye ki gum , ma laditte ka obino onoŋo en tye ka tiyo ticce kit meno .
40024047	Ada awaco botwu ni ladit-tu bimiye twero me loyo jamine woko ducu .
40024048	Ento ka latic meno oloko kekene ni , ‘ Laditta doŋ ogalle ka bino ’ ,
40024049	ci cako goyo lutic luwote , kun camo , mato dok mer kacel ki lumero ,
40024050	ladit pa latic meno bidwogo i nino ma en pe tamo pi dwogone , dok i cawa ma en pe ŋeyo ,
40024051	bipwode , ci kete kacel ki lugoba ; ka ma dano gibibedo iye ka koko kun gikayo lakgi .
40025001	“ I kare meno ker me polo gibiporo ki anyira apar ma yam gutero taragi , gucito ka jolo lanyom .
40025002	Jo abic i kingi onoŋo lumiŋ , ki jo abic onoŋo luryeko .
40025003	Anyira ma lumiŋŋu gutero taragi laboŋo moo ,
40025004	ento jo ma luryeko gutero moo i cupa kacel ki taragi .
40025005	I kare ma lanyom pud ogalle , gin ducu nino omako waŋgi , ci gunino woko .
40025006	Ka doŋ oo i cwiny dyewor woo owinnye madwoŋ ni , ‘ Nen , lanyom doŋ bino ! Wukat woko ka jole . ’
40025007	Anyira ca ducu gua cut , ci guyubo taragi .
40025008	Ento anyira ma lumiŋŋu gulego anyira ma luryeko-ni , ni , ‘ Wumiwa moowu-ni mogo do , pien mac tarawa mito to woko . ’
40025009	Ento anyira meno ma luryeko-ni gudok iye botgi ni , ‘ Nen calo moo ma watye kwede pe biromowa ki wun bene ; myero wucit bot lucat-wil , ci wuwil mewu . ’
40025010	I kare ma gucito ka wilo moo , cutuct lanyom obino ; jo ma nene gitye ma guyubbe gudonyo kacel kwede i ot i karama me nyom , ci giloro doggola woko .
40025011	Lacen anyira ca ma lumiŋ-ŋi gubino , kun gibako doggi ni , ‘ Ladit , ladit , yab doggola botwa do ! ’
40025012	Ento en odok iye botgi ni , ‘ Ada awaco botwu ni , an gira pe aŋeyowu . ’
40025013	Pi meno wuki , pien pe wuŋeyo nino kadi wa cawa .
40025014	“ Pien bibedo rom ki dano ma cito ka wot i lobo mukene , olwoŋo luticce , ci oweko jamine i ciŋgi ni gulo .
40025015	Ci omiyo bot latic acel ciliŋ alip abic , bot dano mukene omiyo ciliŋ alip aryo , ki bot ŋat mukene omiyo ciliŋ alip acel ; omiyo bot dano acel acel dul lim kit macalo en romo tic kwede . Ci oa gire ocito i wotte .
40025016	Dano ma onoŋo ciliŋ alip abic-ci ocako tic kwede woko oyotoyot i cato wille ; onoŋo magoba ciliŋ alip abic bene .
40025017	Ki ŋat ma ogamo ciliŋ alip aryo-ni bene onoŋo magoba ciliŋ alip aryo .
40025018	Ento dano ma nene ogamo ciliŋ alip acel-li ocito okwinyo bur i ŋom , ci okano lim pa laditte woko iye .
40025019	Ka doŋ kare okato malac , ladit pa lutic magi odwogo , ocako kwano lim kacel kwedgi .
40025020	Dano ma nene ogamo ciliŋ alip abic-ci okwoŋo bino anyim , kun okelo ciliŋ alip abic mukene , owacci , ‘ Ladit , nene imiya ciliŋ alip abic ; nen dok anoŋo ciliŋ alip abic mukene . ’
40025021	Laditte owacce ni , ‘ Itimo ber mada , in latic maber dok lagen . Onoŋo ibedo lagen i kom jami matidi mo , abiketi doŋ ibedo ki twero i kom jami mapol . Dony i yomcwiny pa laditti . ’
40025022	Lacen ŋat ma gimiye ciliŋ alip aryo-ni bene obino anyim , owacci , ‘ Ladit , onoŋo nene imiya ciliŋ alip aryo ; nen dok anoŋo ciliŋ alip aryo mukene . ’
40025023	Laditte owacce ni , ‘ Itimo ber mada , in latic maber dok lagen . Onoŋo ibedo lagen i kom jami matidi mo , abiketi doŋ ibedo ki twero i kom jami mapol . Dony i yomcwiny pa laditti . ’
40025024	Ka dok ŋat ma nene ogamo ciliŋ alip acel-li bene obino anyim , owacci , ‘ Ladit , onoŋo aŋeyo ni in dano magwa , ikayo ka ma yam pe icoyo iye kodi , icoko bene ka ma pe iketo ;
40025025	oweko abedo ki lworo , acito akano ciliŋŋi woko piny i ŋom . Ene , gam giri limmi . ’
40025026	Ento laditte odokke iye ni , ‘ In latic marac dok bene in lawackom ! Onoŋo iŋeyo ni akayo ka ma pe acoyo iye kodi , dok bene acoko ka ma yam pe aketo iye ?
40025027	Aŋo mugeŋi tero limma bot jo ma loyo beŋŋe , wek i kare ma abino agam limma kacel ki magobane ?
40025028	Pi meno wukwany ciliŋ alip acel-li woko ki bote , wumi bot dano ma tye ki ciliŋ alip apar-ri .
40025029	Pien dano acel acel ma tye ki gin mo , gibimiye doki makato , ci en bibedo ki jami mabup . Ento ŋat ma pe ki gin mo , kadi wa gin ma en tye kwede gibikwanyo woko ki bote .
40025030	Wubol latic ma konnye pe-ni i colpiny ma tye woko , ka ma dano gibikok kun gikayo iye lakgi . ’
40025031	“ I kare ma Wod pa dano bidwogo ki deyo kacel ki lumalaikane ducu , ci en bibedo i wi komkerre me deyo .
40025032	Rok ducu bicokke kacel i nyime , en bipoko kingi woko patpat , kit macalo lakwat poko kwede romi ki i kom dyegi .
40025033	Biketo romi yo tuŋ ciŋe ma lacuc , ento dyegi en biketo yo tuŋ ciŋe ma lacam .
40025034	Ci kabaka biwaco bot jo ma tye yo tuŋ ma lacuc ni , ‘ Wubin , wun jo ma Wora omiyowu gum , wule ker ma yam giyubo piwu cakke wa i acakki keto lobo .
40025035	Pien nene kec oneka , wun wumiya cam , orwo oneka , wumiya pii amato , onoŋo a welo , wun wujola ;
40025036	nene onoŋo atye munero , wuruko boŋo i koma , koma obedo lit , ci wubino ka lima , dok i kare ma atye i mabuc , wun wubino bota . ’
40025037	Ci jo ma kitgi atir bidok iye bote ni , ‘ Rwot , yam waneni awene ka kec neki , ci wamii cam , nyo ka orwo neki , ci wamii pii imato ?
40025038	Yam waneni awene ka i welo , ci wajoli ; nyo ka itye munero , ci waruko boŋo i komi ?
40025039	Dok onoŋo waneni awene ka komi lit nyo ka itye i mabuc , ci walimi ? ’
40025040	Kabaka bidok iye botgi ni , ‘ Ada awaco botwu ni gin ma wutimo bot dano acel i kin utmegina magi matino , meno wutimo bota . ’
40025041	Lacen en doŋ biwaco bot jo ma tye yo tuŋ ciŋe ma lacam ni , ‘ Wun jo ma giceno , wua woko ki i nyima , wudony i mac ma pe to ma giyubo pi Catan ki lumalaikane .
40025042	Pien nene kec neka , wun pe wumiya cam , orwo pii oneka , pe bene wumiya pii me amata ;
40025043	yam a welo , ento pe wujola , onoŋo atye munero ci pe wuruko boŋo i koma , nene koma lit dok abedo i mabuc , ento wun pe wubino ka lima . ’
40025044	Gin bene gibidokke iye ni , ‘ Rwot , waneni awene ka kec neki nyo ka orwo neki , nyo ka i welo , nyo ka itye munero , nyo ka komi lit , nyo ka itye i mabuc , ci pe wakonyi ? ’
40025045	En bidok iye botgi ni , ‘ Ada awaco botwu ni , kit macalo pe wutimo bot dano mo acel i kin jo magi matino , pe wutimo bota . ’
40025046	Ci gibicito woko i can ma pe tum , ento jo ma kitgi atir bicito i kwo ma pe tum . ”
40026001	I kare ma Yecu doŋ otyeko loko lok magi ducu , owaco bot lupwonnyene ni ,
40026002	“ Wuŋeyo ni odoŋ nino aryo ci doŋ bedo nino madit me Kato ( Paska ) , ci Wod pa dano gibimiye woko me agura i kom yatariya . ”
40026003	I kare meno ajwagi madito pa Lubaŋa ki ludoŋo pa lwak gucokke i gaŋ kal pa ajwaka madit pa Lubaŋa , ma nyiŋe Kayapa ,
40026004	ci guporo lok kacel me mako Yecu ki ryeko ka doŋ gineke .
40026005	Ento guwacci , “ Pe i nino madit , miyo lwak bitugge . ”
40026006	I kare ma Yecu tye i Betania i ot pa Cimon ladobo ,
40026007	ci dako mo obino bote kun tye ki adomo moo ma ŋwece kur , ma welle bene dit , ci oonyo i wiye ma onoŋo en obedo ka cam .
40026008	Ento ka lupwonnye guneno , cwinygi ocwer , guwacci , “ Piŋo moo man gibalo abala kit man ?
40026009	Pien moo man ka kono gicato acata , onoŋo kono okelo lim madit atika , ka wek gimi bot lucan . ”
40026010	Ento Yecu oŋeyo lok man , ci owaco botgi ni , “ Wuyelo dako-ni piŋo ? En otiyo gin maber twatwal i koma .
40026011	Pien wun wutye kacel ki lucan kare ducu , ento pe wubibedo kweda kare ducu .
40026012	Moo man ma dako-ni oonyo i koma-ni en otimo man pi yubo koma me ayika .
40026013	Ada awaco botwu ni , i wi lobo ducu ka ma gibitito iye lok man me kwena maber-ri , gin ma dako-ni otiyo bene gibitito pire , wek obed me po en . ”
40026014	I kare meno Juda Lakeriot , ma en dano acel ma i kin jo apar wiye aryo-ni , ocito bot ajwagi madito pa Lubaŋa ,
40026015	ci openyogi ni , “ Wubimiya gin aŋo ka amiye i ciŋwu ? ” Ci gucule ki lim ryal pyeradek ma onoŋo obedo lim me kare ca .
40026016	Cakke i cawa meno cutcut Juda ocako yenyo kare maber ma eromo miyo kwede Yecu i ciŋgi .
40026017	I nino mukwoŋo me nino madito me Mugati ma Tobi Pe Iye , lupwonnye gubino bot Yecu , ci gupenye ni , “ Imito waciyubbi kabedo kwene wek icam iye cam me Kato ? ”
40026018	Yecu ogamo ni , “ Wucit i Jerucalem bot dano mo-ni , ci wuwacce ni , ‘ Lapwony owaco ni , Karena doŋ cok . Abicamo cam me Kato i odi kacel ki lupwonnyena . ’ ”
40026019	Lupwonnye gucito gutiyo kit macalo Yecu ocikogi kwede , ci guyubo cam me Kato kunnu .
40026020	Ka piny doŋ oyuto , ci Yecu obedo piny kacel ki lupwonnye apar wiye aryo .
40026021	I kare ma doŋ gitye ka cam , Yecu owaco botgi ni , “ Ada , awaco botwu ni , ŋat acel i kinwu bidoba . ”
40026022	Ci lupwonnye gucako kumo cut , kun gipenye ki acel acel ni , “ An bo , Rwot ? ”
40026023	Yecu odok iye ni , “ Dano ma tye ka gweyo dek i atabo acel kwedani aye bidoba .
40026024	Wod pa dano tye ka wot kit macalo yam gicoyo i kome-ni ; ento dano ma odobo Wod pa dano-ni bineno can mada ! Kono nene obedo ber ka dano-nu pe ginywalo . ”
40026025	Juda ma en ŋat ma odobe openye bene ni , “ Lapwony , an mono ? ” Yecu odokke iye ni , “ In iwaco giri kit meno . ”
40026026	Ka gitye ka camo cam , Yecu omako mugati , ci olego gum i kome , ka ocako baro iye , omiyo bot lupwonnye , kun wacci , “ Wugam , wucam ; man aye koma . ”
40026027	Ka dok otiŋo kikopo , ka doŋ opwoyo , ci omiyo botgi , kun wacci , “ Wun ducu wumat man ;
40026028	pien man aye remona me gicikke , ma oo pi jo mapol pi weko bal .
40026029	Atito botwu ni , cakke tin , pe dok abimato pig olok , nio wa i nino maca ka abimatone doki kacel kwedwu i ker pa Wora . ”
40026030	I kare ma doŋ gutyeko wero wer , gua gucito i wi got Jeituni .
40026031	Yecu owaco botgi ni , “ I dyewor matin , wun ducu wubitenya woko kena , pien yam gicoyo ni , ‘ Abigoyo lakwat , ci romi gibiket woko ata . ’
40026032	Ento lacen ka doŋ acer woko abitelo nyimwu me cito i Galilaya . ”
40026033	Petero otuco bot Yecu ni , “ Kadi ka jo mukene ducu gibitenyi woko , ento an pe abitenyi ata . ”
40026034	Yecu owacce ni , “ Ada awacci ni , tin ki i dyewor , ma noŋo twon gweno peya okok , ibikwera woko tyen adek . ”
40026035	Ento Petero dok ogamo ni , “ Kadi bed mitte ni myero ato kacel kwedi , pe abikweri . ” Lupwonnye mukene-ni bene ducu guwaco kit meno .
40026036	Lacen Yecu ocito kwedgi i kabedo mo ma nyiŋe Gececemane , ci ociko lupwonnyene ni , “ Wun koŋ wubed kany , an koŋ acit kuca ka lego Lubaŋa . ”
40026037	Okwanyo Petero ki litino pa Jebedayo aryo me wot kwede , ci cwinye ocako poto matek ki kumo bene madwoŋ .
40026038	Ci owaco botgi ni , “ Cwinya tye ka waŋ matek , mito neka woko . Wubed ka kiyo piny kacel kweda . ”
40026039	Ocako cito anyim manok , ci oguŋo oryebbe piny olego ni , “ Wora , ka ce imito , kwany kikopo man woko ki i koma ; ento pe obed kit macalo an amito , gin ma in imito aye myero otimme . ”
40026040	Ka oa odwogo bot lupwonnye onoŋo gunino woko , ci owaco bot Petero ni , “ Pe itwero kiyo piny pi cawa acel mo kacel kweda ?
40026041	Wuki wuleg Lubaŋa , wek pe wudony i abita mo ; cwiny kikome mito loyo abita pa Catan , ento kom aye nyap . ”
40026042	Dok odok ka lego Lubaŋa tyen me aryo kun lego ni , “ Wora , ka kikopo man pe twero kato ma pe amato , wek gin ma imito otimme . ”
40026043	Dok odwogo onoŋo gunino woko , pien onoŋo nino doŋ omako waŋgi twatwal .
40026044	Ka dok owekogi ocito olego lubaŋa tyen me adekke , kun nwoyo lego lega acel-lu .
40026045	Ka oa odwogo bot lupwonnye openyogi ni , “ Wun pud wunino ce ? Pud wutye ka yweyo bo ? Nen , cawa doŋ onyiko cok , Wod pa dano doŋ gimiyo woko i ciŋ lubalo .
40026046	Doŋ wua malo , wacitu ; nen dano ma doba doŋ tye cok . ”
40026047	I kare ma Yecu pud tye ka lok , Juda otugi bino ; en yam ŋat acel i kin jo apar wiye aryo-ni . Obino ki lwak ma gua bot ajwagi madito pa Lubaŋa ki ludoŋo pa lwak , kun gitye ki pala lucwan ki odoo-gu .
40026048	Juda ma odobe-ni yam omiyo botgi lanyut . En owacci , “ Dano ma abimoto kun anoto leme , meno aye en kikome ; wutugi makone woko . ”
40026049	Cutcut obino bot Yecu atir , ocako mote ni , “ Lapwony itye ! ” Ci onoto leme .
40026050	Yecu owaco bot Juda ni , “ Larema , ibino kany piŋo ? ” Ci gubino gutugi poto i kome , gumake woko cut .
40026051	Ento dano mo acel i kom jo ma onoŋo gitye kacel ki Yecu oryeyo ciŋe ci owoto pala lucwanne , otoŋo ki opii pa ajwaka madit pa Lubaŋa , oŋuno ite woko .
40026052	Ci Yecu owaco ki dano-nu ni , “ Dwok pala lucwanni kakare i akura ; pien jo ducu ma mako pala lucwan , gibinekogi bene ki pala lucwan .
40026053	Itamo ni pe atwero lego Wora wek ocwalla lumalaika makato dul mony apar wiye aryo woko , i cawa man ?
40026054	Ci lok ma yam gicoyo i ginacoya-ni doŋ bicobbe kakare niŋniŋ , ni myero obed kit meno ? ”
40026055	I kare meno Yecu owaco bot lwak ni , “ Wubino bota ki pala lucwan ki odoogu me maka , macalo wubino i kom layak ? Abedo ka pwony i ot pa Lubaŋa jwijwi , ci pe yam wumaka do .
40026056	Ento gin magi ducu doŋ otimme , wek lok ma yam gicoyo i buk pa lunebi ocobbe kakare . ” I kare meno cut lupwonnye gubwote guriŋo woko .
40026057	Jo ma gumako Yecu gutere bot Kayapa ajwaka madit pa Lubaŋa , ka ma onoŋo lupwony-cik ki ludoŋo-gu gucokke iye .
40026058	Ento Petero obedo ka lubo kor Yecu ki cencen , nio kwede wa i dyekal pa ajwaka madit ; odonyo ci obedo kacel ki lukur-piny kun kuro wek enen gin ma bitimme .
40026059	Ajwagi madito ki jo ma i Lukiko ducu guyenyo lok me caden me goba i kom Yecu wek gineke woko ,
40026060	ento pe gumedo ki noŋo lok mo , kadi bed lucaden ma lugoba mapol gukelo lok goba . Me agikkine jo aryo gubino ,
40026061	guwacci , “ Dano-ni owaco ni , ‘ Atwero keto ot pa Lubaŋa , ka dok agero woko kakare i nino adek . ’ ”
40026062	Cutcut ajwaka madit pa Lubaŋa oa malo ci owacci , “ Pe idok iye lok mo ? Kit lok aŋo ma jo-ni gudoti kwede-ni ? ”
40026063	Ento Yecu oliŋ woko aliŋa . Ajwaka madit pa Lubaŋa dok owacce ni , “ Amito ikwoŋ kwoŋ ki nyiŋ Lubaŋa makwo , tit botwa ka ce in aye i Kricito ma Lubaŋa oyero , Wod pa Lubaŋa . ”
40026064	Yecu odokke iye ni , “ In iwaco giri kit meno ; ento awaco botwu ni , cakke kombeddi wubineno Wod pa dano ka obedo piny i kabedo me deyo ka ŋet Won Twer tuŋ lacuc , kun bino ki pol me polo . ”
40026065	Ci ajwaka madit pa Lubaŋa ocako yeco ginarukane woko kekene , kun wacci , “ Oyeto Lubaŋa ; pud dok wumito caden me ŋo ? Kombeddi doŋ wuwinyo kit ma en oyeto kwede Lubaŋa .
40026066	Wutamo iye lok aŋo ? ” Gudokke iye ni , “ Balle romme to . ”
40026067	Cutcut guŋulo laa i waŋe , ka gudoŋe . Jo mogo gudoŋe kun giwaco ni ,
40026068	“ In lanebi-ni ! In Kricito ma Lubaŋa oyero-ni , tuci ! Aŋa mugoyi ? ”
40026069	Petero onoŋo tye woko , obedo piny i dyekal . Ci aŋeca mo obino bote , owacce ni , “ In bene onoŋo itye kacel ki Yecu Lagalilaya . ”
40026070	Ento Petero okwero woko i nyim dano ducu , kun wacci , “ An pe aniaŋ gin ma ibeloko-ni . ”
40026071	Ka Petero okato woko i doggaŋ , aŋeca mukene dok onene , ci owaco bot jo ma onoŋo gucuŋ kunnu ni , “ Dano man bene onoŋo tye kacel ki Yecu me Najaret . ”
40026072	Petero dok okwero woko kun kwoŋŋe akwoŋa ni , “ An gira pe aŋeyo dano-ni . ”
40026073	Ka kare okato manoknok , jo ma onoŋo gucuŋ kenyo gubino guwaco bot Petero ni , “ Ada , in i ŋat acel i kingi , pien kit ma iloko kwede nyuti woko . ”
40026074	Petero ocako kwoŋŋe kun lamme kekene ni , “ Pe aŋeyo danoni . ” Cutcut twon gweno otugi kok .
40026075	Ci Petero ocako po lok ma nene Yecu owacce ni , “ Ma noŋo twon gweno peya okok , ibikwera woko tyen adek kulu . ” Ci okato woko okok ki cwercwiny madwoŋ
40027001	Ka piny doŋ oru , ajwagi madito pa Lubaŋa ki ludoŋo pa lwak guporo lok i kom Yecu kit me neke woko .
40027002	Ci gutweye gutere gumiye bot Pilato ma onoŋo laloc i kare meno .
40027003	Ka Juda , ŋat ma yam odobe-ni , oneno ni doŋ giŋolo kop oloyo Yecu , oŋut ci odwoko lim ryal pyeradek ca bot ajwagi madito pa Lubaŋa ki ludoŋo ,
40027004	kun waco botgi ni , “ Abalo pi dobo dano ma pe ki bal . ” Gudokke iye ni , “ Meno obedo lokwa bo ? Meno lokki giri . ”
40027005	Juda obolo lim piny i ŋom i ot pa Lubaŋa , ci ocito odene woko .
40027006	Ento ajwagi madito gukwanyo lim meno kun giwaco ni , “ Cik pe ye ni myero giket lim man i kicaa lim me ot pa Lubaŋa , pien giwilo ki remo . ”
40027007	Ci guporo lok kacel , guwilo lim meno woko ki poto pa lacwe-agulu , odoko ka yiko lurok .
40027008	Pi meno omiyo gilwoŋo poto-nu ni poto me remo nio wa onyoo .
40027009	Mumiyo lok ma yam lanebi Jeremia oloko ocobbe kakare ni , “ Yam gutero ciliŋ pyeradek , i wel ma jo mogo i kin likwayo pa Icrael oŋolo kwede welle ,
40027010	ci gimiyo pi poto pa lacwe-agulu ca kit macalo Rwot ocika kwede . ”
40027011	Yecu ocuŋ i nyim laloc ci laloc openye ni , “ In i kabaka pa Lujudaya bo ? ” Yecu ogamo ni , “ Iwaco kakare gire . ”
40027012	Ento i kare ma ajwagi madito pa Lubaŋa ki ludoŋo gudote , en pe ogamo iye gin mo .
40027013	Pilato openye ni , “ Pe iwinyo kit lwak adot mapol ma gidoti kwede-ni ? ”
40027014	Ento Yecu pe odok iye lok mo kadi ki acel i lok ducu ma gikelo i kome ; man omiyo laloc ouro twatwal .
40027015	I kare me nino madito onoŋo yam Pilato gonyo iye lamabuc mo woko pi lwak ma gin mito .
40027016	I kare-nu onoŋo gitye ki lamabuc mo ma ŋene ma nyiŋe Baraba .
40027017	I kare ma doŋ onoŋo gucokke kacel , Pilato openyogi ni , “ Wumito ni agony botwu aŋa , baraba nyo Yecu ma gilwoŋo Kricito ? ”
40027018	Pien Pilato onoŋo oŋeyo woko ni gumiyo Yecu bote pi nyeko .
40027019	Dok bene i kare ma doŋ Pilato obedo i wi kom me ŋolo kop , dakone ocwalo kwena bote ni , “ Pe itim gin mo i kom dano meno ma kite atir-ri , pien tin i waŋ lek aneno can madit twatwal pire . ”
40027020	Ento ajwagi madito pa Lubaŋa ki ludoŋo gubito lwak ni myero gupeny pi Baraba , guwek ginek Yecu woko .
40027021	Laloc dok openyogi ni , “ I kin jo aryo-ni wumito agony botwu aŋa ? ” Lwak gudokke iye ni , “ Baraba . ”
40027022	Pilato dok openyogi ni , “ Ci Yecu ma gilwoŋo Kricito-ni doŋ abitimo niŋniŋ ? ” Gin ducu gudokke iye ni , “ Wek gigure i kom yatariya . ”
40027023	Pilato dok openyogi ni , “ Piŋo kaa , otimo kit gin aŋo marac ? ” . Ento lwak gumedde ki wo ni , “ Wek gigure woko i kom yatariya . ”
40027024	Pilato ka oneno ni lok man onoŋo doŋ pe twerre , woo onoŋo tye ka medde ameda , ci okwanyo pii , olwoko ki ciŋe i nyim lwak kun wacci , “ Bal me remo pa dano-ni gire pe i koma , lokwu giwu . ”
40027025	Dano ducu gugamo ni , “ Remone obed i wiwa ki i wi litinowa ! ”
40027026	Ci ogonyo botgi Baraba ; lacen ka doŋ otyeko goyo Yecu ki del omiye woko ni gigure i kom yatariya .
40027027	Askari pa laloc gutero Yecu i Praitorion , ci gucoko buca monygi ducu i nyime .
40027028	Gulunyo boŋone woko ki i kome , ka doŋ guruke ki boŋo makwar .
40027029	Gucweyo lalukana okuto , gurwako i wiye , ci guketo odoo lagada i ciŋe lacuc . Gurumo coŋgi piny i nyime , gucako ŋale kun giwacci , “ Itye ba , kabaka pa Lujudaya ! ”
40027030	Guŋulo laa i kome , gukwanyo odoo lagada ci gugoyo ki wiye .
40027031	Ka doŋ gutyeko ŋale , ci gulunyo boŋo makwar woko ki i kome , ka dok guruke ki boŋone kikome , ci gutere kwede woko ka gure i kom yatariya .
40027032	I kare ma doŋ onoŋo gikato woko , gurwatte ki dano mo me Cirene ma nyiŋe Cimon , ci gudiye tektek me tiŋo yatariya pa Yecu .
40027033	I kare ma guo i kabedo ma gilwoŋo ni Golgota , ma te lokke ni kabedo me cogo wic ,
40027034	gumiye koŋo vino ma girubo ki keda ni omati , ento i kare ma obilo , pe oye matone .
40027035	Ka doŋ gugure i kom yatariya , ci gupoko boŋŋine woko i kingi kun gibolo iye kwir .
40027036	Ka lacen doŋ gubedo piny kunnu ka kiye .
40027037	Lok me adot ma gidote kwede-ni giguro malo ka wiye , kun gicoyo ni , “ Man aye Yecu kabaka pa Lujudaya . ”
40027038	Gigure kacel ki luyak mogo aryo , dano acel tuŋ lacuc ki acel tuŋ lacam .
40027039	Jo ma gimol gikato ki ka ŋete gubedo ka yete , kun giyeŋo wigi ,
40027040	ma giwacci , “ Nye , in ma imuko ot pa Lubaŋa woko , ci igero pi nino adek-ki , doŋ ilarre keni ba ! Ka ce in i Wod pa Lubaŋa , lor woko piny ki i kom yatariya . ”
40027041	Ki ajwagi madito pa Lubaŋa ki lupwonycik ki ludoŋo bene guŋale kit meno kun giwacci ,
40027042	“ Yam bedo ka laro jo mukene , pe twero larre kene . En kabaka pa jo Icrael do ; wek olor piny ki i kom yatariya , ci wabiye en .
40027043	En geno Lubaŋa , wek Lubaŋa koŋ olare kombeddi , ka mite ; pien yam owacci , ‘ An a Wod pa Lubaŋa . ’ ”
40027044	Ki luyak bene ma onoŋo gigurogi kacel kwede gucaye i kit acel-lu .
40027045	Cakke i cawa abicel , piny ocido woko macol i lobo ducu , nio wa i cawa aboŋwen .
40027046	I kin cawa aboŋwen Yecu odaŋŋe ki dwan maloŋo ni , “ Eloi , Eloi , lama cabaktani ? ” ma te lokke ni , “ Lubaŋana , Lubaŋana , itenya woko piŋo ? ”
40027047	Ka jo ma onoŋo gucuŋ kunnu guwinyo lokke , ci guwacci , “ Laco man tye ka lwoŋo Elia . ”
40027048	Cutcut dano acel i kingi oriŋo okwanyo amor , ci oluto i koŋo vino mawacce , orwako i wi tal lagada , ka omiyo bot Yecu ni omati .
40027049	Ento jo mukene guwacci , “ Koŋ wukur , wek mono wanen ka Elia bino ka lare . ”
40027050	Yecu dok odaŋŋe ki dwan maloŋo , ka doŋ omiyo kwone woko .
40027051	Ci nen , boŋo kicika ma i ot pa Lubaŋa oyec opokke woko i dul aryo , cakke ki malo , nio kwede wa i tere piny . Piny oyeŋŋe , ki pata-gu gubar woko ;
40027052	ki lyel bene doggi oyabbe woko , ki kom jo maleŋ mapol ma yam guto gucer woko .
40027053	Gukatti woko ki i lyelgi i kare ma Yecu doŋ ocer , gucito i Jerucalem gunyutte bot jo mapol .
40027054	Ladit ma loyo askari kacel ki jo ma onoŋo gitye kwede , ma gubedo ka kiyo Yecu , ka guneno kit ma piny oyeŋŋe kwede ki gin ma doŋ otyeko timme , gubedo ki lworo madit mada , ci guwacci , “ Adada , man onoŋo Wod pa Lubaŋa ! ”
40027055	Dok bene onoŋo nene tye mon mapol kunnu ma gucuŋ ki cen ka nenone , ma gulubo kor Yecu cakke ki i Galilaya , gubedo ka konye bene .
40027056	I kin mon magi onoŋo tye iye Maliam Lamagdala ki Maliam min Yakobo ki Yucepu , ki min litino pa Jebedayo .
40027057	I kare ma piny doŋ oyuto , dano mo ma lalonyo me Arimataya ma nyiŋe Yucepu obino ; en kikome bene onoŋo yam obedo lapwonny pa Yecu .
40027058	Ocito bot Pilato ci olego kom Yecu . Ci Pilato ociko ni gimiye .
40027059	Yucepu okwanyo kom Yecu , ci oboyo woko ki boŋo camanini maleŋ-ŋe ,
40027060	ka opyelo i lyelle kikome manyen , ma yam onoŋo okwinyo oroko i i got ; ci oŋilo got madit oloro ki dog lyel , ka doŋ oa ocito gire .
40027061	Maliam Lamagdala ki Maliam mukene-ni bene onoŋo gitye kunnu gubedo piny gukemme ki lyel .
40027062	Orwone , ma en aye nino ma lubo nino me Yubbe , ajwagi madito pa Lubaŋa ki Luparicayo gucokke i nyim Pilato ,
40027063	guwaco bote ni , “ Ladit , wapo kit ma dano ma lagoba ca oloko kwede , i kare ma pud en kwo ; ma owaco ni , ‘ I ŋe nino adek abicer woko doki . ’
40027064	Pi meno cik gigwok lyel maber adada nio wa i nino me adekke , wek lupwonnyene pe gucito gukwal kome woko , ka doŋ giwaco bot lwak ni , ‘ En doŋ ocer woko ki i kin jo muto ’ , man bimiyo bwola man bedo rac makato mukwoŋo ca . ”
40027065	Pilato owaco botgi ni , “ Wutye ki askari ma gin lukur-piny ; wuciti , wugwok maber mada kit macalo wutwero . ”
40027066	Ci gucito guloro dog lyel woko maber kun gimwono lanen iye i kom got , ka guketo lukur-piny me gwokone .
40028001	Ka cabit doŋ okato , i kine okogweno me nino mukwoŋo me cabit , Maliam Lamagdala ki Maliam mukene gucito ka neno lyel .
40028002	Ento oyeŋyeŋ madit oyeŋo piny ; pien lamalaika pa Rwot olor ki i polo obino piny ci oŋilo got woko ki i dog lyel , ka obedo i wiye .
40028003	Lamalaika meno onoŋo nen calo lutkot ma wil , ki ginarukane onoŋo nen matar calo pee .
40028004	Pi lworo en omiyo lukur-piny komgi omyel , ci gudoko calo jo muto .
40028005	Ento lamalaika owaco bot mon ni , “ Pe wulwor ; pien aŋeyo ni wutye ka yenyo Yecu ma yam giguro i kom yatariya-ni .
40028006	Pe tye kany , pien ocer woko kit macalo nene en owaco . Wubin wunen ka ma onoŋo en obuto iye .
40028007	Ci wuciti oyotoyot wutit bot lupwonnyene ni en doŋ ocer woko ki i kin jo muto , nen , en doŋ okwoŋo nyimwu me cito i Galilaya ; wun wubinene ki kunnu . Nen , doŋ atyeko tito botwu . ”
40028008	Ci gua woko ki i wi lyel oyotoyot ki lworo ki yomcwiny madwoŋ , guriŋo gucito ka tito bot lupwonnyene .
40028009	Ento nen , Yecu orwatte kwedgi , ci omotogi ni , “ Wutye ba ! ” Gin gubino bote gumako tyene ci guwore .
40028010	Ka dok Yecu owaco botgi ni , “ Pe wulwor ; wuciti wutit bot utmegina ni myero gucit i Galilaya , ci gibinena ki kunnu . ”
40028011	I kare ma gitye ka wot , jo mogo ki i kin lukur-piny gudok i gaŋ ka dwoko lok bot ajwagi madito pa Lubaŋa pi gin ducu ma doŋ otimme-ni .
40028012	Ka doŋ gucokke kacel ki ludoŋo , ma doŋ guporo lok , ci gumiyo lim madit bot askari ,
40028013	kun giwacci , “ Wuwac bot lwak ni , ‘ Lupwonnyene gubino ki dyewor ci gukwalo kome i kare ma onoŋo wanino woko . ’
40028014	Ka ce laloc biwinyo lok man , ci wan wabiniaŋe ki lok ducu , wek can mo pe opot i komwu . ”
40028015	Askari bene gugamo lim , ci gutimo kit macalo gicikogi kwede ; omiyo lok man obedo ka ywek i kin Lujudaya nio wa onyoo .
40028016	I kare meno lupwonnye apar wiye acel gucito i Galilaya , i wi got ma yam en ocikogi ni gucit iye .
40028017	Ka gunene ci guwore ; ento jo mogo gubedo ka kalo akala .
40028018	Yecu obino ci owaco botgi ni , “ Twero ducu ma i wi polo ki i lobo doŋ gityeko miyo woko bota .
40028019	Pi meno doŋ wuciti wucilok jo me rok ducu gudok jo ma luba , kun wubatijagi i nyiŋ Won ki Wod ki Cwiny Maleŋ ,
40028020	wupwonygi me gwoko gin ducu ma doŋ atyeko cikowu kwede . Nen , atye kwedwu kare ducu , nio i agikki piny . ”
41001001	Acakki me lok me kwena maber i kom Yecu Kricito , Wod pa Lubaŋa ,
41001002	kit ma gicoyo kwede i buk pa lanebi Icaya ni , “ Nen , acwalo lakwenana otelo nyimi , ma bigero yoni ;
41001003	dwan dano mo ma daŋŋe ki i tim ni , Wuger yo pa Rwot , wutir yone ocuŋ atir . ”
41001004	Kit meno , Jon Labatija ocako nen i tim , kun tito lok ni , “ Wuŋut wek wulim batija , wek Lubaŋa owek balwu . ”
41001005	Ci jo ma i lobo Judaya ducu ki jo ducu ma i gaŋ Jerucalem gucito bote . Gutuco balgi , ci en obatijagi i kulu Jordan .
41001006	Jon yam ruko boŋo yer kinaga , ka tweyo pyere ki del , kun camo bonyo ki moo kic ma i tim .
41001007	En obedo ka tito lok kun wacci , “ Dano mo obebino kun lubo kora ma kato an ki dit , ma an pe aromo guŋo piny ka gonyo del war tyene .
41001008	An abatijawu ki pii , ento en bibatijawu ki Cwiny Maleŋ . ”
41001009	I kare meno Yecu oa ki i Najaret me Galilaya obino bot Jon , ci Jon obatija en i kulu Jordan .
41001010	Ka Yecu obea woko ki i pii , otugi neno ka polo yabbe , ki Cwiny Maleŋ ma bino kun lyanne piny macalo akuri ci opye i kome .
41001011	Ci dwan ocako winnye ma a ki i polo kun wacci , “ In aye i Woda ma amaro , ma cwinya yom i komi . ”
41001012	Cutcut Cwiny Maleŋ otero Yecu woko wa i tim .
41001013	Ci obedo i tim nino pyeraŋwen ; Catan ocako bite , ma onoŋo en tye kacel ki lee tim , kun lumalaika gikonye .
41001014	I kare ma gitweyo Jon woko i mabuc , Yecu ocako bino i Galilaya kun tito lok me kwena maber ma a ki bot Lubaŋa ;
41001015	owacci , “ Kare doŋ oromo , ker pa Lubaŋa onyiko cok ; wuŋut , wuye lok me kwena maber . ”
41001016	Ka Yecu onono woto rabo dog nam me Galilaya , ci oneno Cimon ki ominne Anderiya , ka gitye ka bolo obwo recgi i nam ; pien gin lumak-rec .
41001017	Yecu ocako lwoŋogi ni , “ Wubin wulub kora , ci an abimiyowu wudoko lumak dano . ”
41001018	Ci cutcut gutugi weko obwogi , gulubo kore .
41001019	Ka dok guwoto anyim manok , ci oneno Yakobo ki ominne Jon , gin awobe pa Jebedayo , ma onoŋo gitye i yeya ka lubo obwo recgi .
41001020	En otugi lwoŋogi cut , ci giweko wongi Jebedayo odoŋ ki luticce i yeya , gucako lubo kore .
41001021	Gucako cito wa i Kapernaum , ci cutcut i ceŋ cabit Yecu odonyo i kacokke , ocako pwonyogi .
41001022	Dano guuro kit pwonnye matek , pien owonyogi macalo won twero , pe macalo lipwony-cik .
41001023	Ci cutcut dano mo ma tye ki cen marac onen i kacokke ;
41001024	ocako daŋŋe matek ni , “ Ilaro gin aŋo kwedwa kaa , in Yecu Lanajaret ? Doŋ ibino ka tyekowa bo ? An aŋeyi , in i dano maleŋ pa Lubaŋa . ”
41001025	Ento Yecu ojuke , kun wacce ni , “ Liŋ mot , a woko ki i kome ! ”
41001026	Cen marac oryeye ki koko matek , ka oa woko ki i kome .
41001027	Dano ducu guuro matek , kun gipenye kekengi ni , “ Man gin aŋo ? Man aye dok kit pwony manyen bo ? Nen en ka ciko wa cen maraco-gu ki twero , ci gin bene giwinyo doge . ”
41001028	Ci pire oywek oromo kabedo ducu murumo lobo Galilaya .
41001029	Ci cutcut gua woko ki i kacokke , gudonyo i ot pa Petero ki Anderiya , gunywako wot ki Yakobo ki Jon .
41001030	Maro Petero onoŋo tye ki two lyeto , obuto piny , ci cutcut gutito pire bot Yecu .
41001031	Yecu ocito omako ciŋe otiŋe kwede malo , ci two lyeto ocaŋ woko ki i kome , ka ocako gwokogi .
41001032	Otyeno ma ceŋ opoto woko , gucako kelo bote lutwo ducu ma komgi lit , ki jo ma cen marac omakogi .
41001033	Jo ducu ma i gaŋ gucokke i doggola .
41001034	Ci en ocaŋo lutwo mapol ma onoŋo gitye ki kwa two mapatpat , kun ryemo ki lwak cen-gu mapol ; pe oye cen mo oloko , pien onoŋo giŋeye .
41001035	Odiko con ma piny pud col , Yecu oa malo , ci opuk ocito woko wa i kabedo ma dano pe iye , ci obedo ka lego Lubaŋa kunnu .
41001036	Cimon ki jo ma gitye kwede gucako lubo kore ;
41001037	ka gunoŋe ci guwacce ni , “ Dano ducu gitye ka yenyi . ”
41001038	En ogamo doggi ni , “ Dok wakobu woko i gaŋ mukene ma tye cok ki kany , wek acitit lok kunnu bene ; pien meno en aye gin mumiyo abino . ”
41001039	Ci Yecu ocako tiŋo wot orumo lobo Galilaya ducu , kun woto ki tito lok i kacokkegi ki ryemo cen-gu bene .
41001040	Ladobo mo obino bot Yecu , kun orumo coŋe piny obako doge bote , olege ni , “ Ka imito , itwero lonyo koma . ”
41001041	Ci kica omako Yecu i kome , ocako ryeyo ciŋe ogudo kome , kun wacce ni , “ Amito ; komi olony . ”
41001042	Ci cutcut dobo ocaŋ ki i kome , kome odoko leŋ .
41001043	Yecu ocike matek , ka ocwale kwede ocito .
41001044	Ocike ni , “ Winy ba , pe icitit ki dano mo ; ento ber icit ci icinyutte keni bot ajwaka pa Lubaŋa , wek imi gityer pi komi ma doŋ ocaŋ-ŋi , kit ma yam Moses ociko , wek obed lanyut botgi . ”
41001045	Ento en ocito , ocako tito lokke atyer bot lwak , ci lokke oywek . Pieno omiyo Yecu pe doŋ twero donyo i gaŋ mo ka maleŋ ; ocako bedo i kabedo ma dano pe iye , ento lwak gumol gucito bote ma gua ki i kabedo ducu .
41002001	Ka nino okato manok , Yecu dok odwogo i Kapernaum , ci pire owinnye ni en tye paco .
41002002	Ci lwak gucokke kacel , ma kabedo odoko diŋ , pe romogi , piny opoŋ wa i doggola-gu ; en obedo ka tito lok botgi .
41002003	Jo mogo gukelo bote dano ma twoyo two akweya kom , jo aŋwen aye gutiŋo en .
41002004	Ka yo me tere i nyim Yecu oloyogi pi lwak , ci guyabo wi ot ki malo ka ma en tye iye . Ka gutyeko mukone ci gucwalo kitara ma latwo obuto iye piny i nyime .
41002005	Yecu ka oneno niyegi , ci owaco bot latwo ni , “ Latinna , balli doŋ giweko woko . ”
41002006	Ka lupwony-cik mogo , ma onoŋo gibedo kunnu , gubedo ka pyem kekengi wa i cwinygi ni ,
41002007	“ Dano man loko kuman piŋo ? En oyeto Lubaŋa ! Aŋa ma twero weko bal kono ŋat acel keken , en aye Lubaŋa ? ”
41002008	Oyotoyot Yecu ocako niaŋ ki i cwinye kene ni gitye ki pyem ma kit meno i cwinygi , ci openyogi ni , “ Piŋo cwinywu tye ka pyem lok macalo man ?
41002009	Lok mayotte tye kwene ka awaco bot latwo ni , ‘ Balli doŋ giweko woko ’ , kono nyo ni , ‘ A malo wek itiŋ kabutoni , icit wa paco ’ ?
41002010	Ento kombeddi abinyuto botwu ni Wod pa dano tye ki twero me weko bal i wi lobo . ” Ci cut owaco bot latwo akweya kom ni ,
41002011	“ An awacci ni , a malo , itiŋ kabutoni , icit giri paco . ”
41002012	En ocako a malo , otiŋo kabutone oyotoyot , ocito woko ki i nyimgi ; omiyo gin ducu guuro twatwal , gucako pako Lubaŋa kun giwacci , “ Ma naka yam peya waneno kit gin macalo man . ”
41002013	Yecu dok ocito i dog nam Galilaya ; ci lwak ducu gubino bote , ocako pwonyogi .
41002014	Ka okato i yo , ci oneno Levi , wod pa Alipayo , ka obedo piny ka jogo mucoro , ci owacce ni , “ Luba . ” Ci oa malo , olubo kore .
41002015	Ka doŋ en obedo piny i ode , ci lujog-mucoro ducu ki lubalo gubino gubedo piny kacel ki lupwonnyene ; pien ceŋ onoŋo tye jo mapol ma kit meno ma gubedo ka lube
41002016	Lupwonycik ma i kin Luparicayo , ka guneno ni en ocamo kacel ki lubalo ki lujog-mucoro , gupenyo lupwonnyene ni , “ Piŋo en camo kacel ki lujog-mucoro ki lubalo ? ”
41002017	Yecu owinyo ci ogamo ni , “ Jo ma komgi yot pe gimito daktar , pe abino ka lwoŋo jo ma kitgi atir , ento lubalo . ”
41002018	Lupwonnye pa Jon ki pa Luparicayo onoŋo gitye ka ri kec ; jo mogo gubino gupenye ni , “ Piŋo lupwonnye pa Jon ki pa Luparicayo giri kec , ento lupwonnyeni pe giri kec ? ”
41002019	Yecu odok iye botgi ni , “ Lurem lanyom twero ri kec ma kun lanyom tye kwedgi ? Pi kare ducu ma lanyom tye kwedgi pe gitwero ri kec .
41002020	Ento kare bibino ma gibikwanyo lanyom woko ki botgi , ka doŋ gibiri i kare meno .
41002021	Pe tye ŋatti mo ma dabo boŋo manyen i kom ginaruka muti . Ka otimo kit meno , ci kiraka ma gidabo kwede-ni telo boŋo meno ; en manyen-ni juŋ woko ki kom muti , ci waŋ boŋo yec medde .
41002022	Pe tye ŋatti mo ma piko koŋo vino manyen i kicaa macon ; ka opiko , ci koŋo vino biyeco kicaa woko , koŋo vino bio woko , ki kicaa bene biballe . Ento koŋo vino manyen myero gipik i kicaa manyen . ”
41002023	Ka yam onoŋo Yecu woto kun ŋolo dye poto bel i nino me cabit , ka gitye ka wot , lupwonnyene gucako rito wit bel .
41002024	Luparicayo gupenye ni , “ Piŋo lupwonnyeni gitiyo gin ma cik okwero ni pe giti i ceŋ cabit ? ”
41002025	En odok iye botgi ni , “ Wun pe wukwano gin ma Daudi otiyo ka en tye ma kec oneko marac , en ki jo ma tye kacel kwede ?
41002026	Kit ma en odonyo kwede i ot pa Lubaŋa i kare ma Abiatar aye ajwaka madit pa Lubaŋa ? Ocamo mugati ma giketo i nyim Lubaŋa , ma yam cik okwero ni dano mo pe ocam , kono ajwagi pa Lubaŋa keken . Daudi ocamo , dok opoko ki jo ma tye bote . ”
41002027	Otittigi ni “ Cabit giketo pi dano , pe dano aye giieto pi cabit .
41002028	Kumeno Wod pa dano aye rwot me cabit . ”
41003001	Yecu dok odonyo i kacokke , ma onoŋo tye iye dano mo ma bade otal .
41003002	Gukiye ka nyo bicaŋe i ceŋ cabit , wek gikel kop i kome .
41003003	Yecu owaco bot labade otal ni , “ A malo icuŋ i dyere . ”
41003004	Openyogi ni , “ I ceŋ cabit , cik ye ni gitim iye gin maber nyo gin marac , gilar iye kwo nyo ginek woko ? ” Ento gin guliŋ aliŋa .
41003005	En olworo waŋe i komgi ki kiniga , cwinye ocwer pi nwaŋ cwinygi . Owaco bot dano-nu ni , “ Rye badi . ” En oryeyo bade ci bade ocaŋ .
41003006	Luparicayo gukato woko , cutcut gucako poro lok kacel ki jo pa Kerode kit ma myero gineke kwede .
41003007	Yecu ki lupwonnyene gua gucito i dog nam . Lwak madwoŋ ma gua i Galilaya gulube ki jo ma gua i Judaya ,
41003008	ki i Jerucalem , ki Idumea ki loka Jordan , ki i lobo ma orumo Turo ki Cidon ; lwak madwoŋ gucokke bote , pien guwinyo pi tic mapol ma en otiyo .
41003009	En ociko lupwonnye ni guyub yeya matidi pire , wek pe lwak gubed ka diyo en .
41003010	Pien onoŋo ocaŋo jo mapol , ma omiyo jo ducu ma komgi lit gidine i kome ka boŋe .
41003011	Ka cen maraco gunene , ci guryebbe i nyime , gukok kun giwaco ni , “ In giri Wod pa Lubaŋa . ”
41003012	Yecu ojukogi ni pe myero giwek dano oŋeye .
41003013	Yecu oito malo i wi got , ocako lwoŋo jo ma en mito bote ; ci gucito bote .
41003014	Oyero jo apar wiye aryo wek gubed kacel kwede , dok wek eorgi gubed lukwena me tito lok ,
41003015	dok gubed ki twero me ryemo cen .
41003016	Mukwoŋo Cimon ma en ocako nyiŋe Petero ;
41003017	ki Yakobo wod pa Jebedayo , ki Jon omin Yakobo , ma en ocako nyiŋgi ni Boanergi , te lokke ni , jo ma gimor calo kot ;
41003018	ki Anderiya ki Pilipo ki Bartolomayo ki Matayo , ki Tomaci , ki Yakobo wod Alipayo , ki Tadayo , ki Cimon ma obedo i kin jo ma gimito locken ,
41003019	ki Juda me Keriot , ma yam odobe . Yecu odok paco ;
41003020	lwak dok gucokke , omiyo en ki lupwonnyene pe gitwero noŋo kare me cam .
41003021	Ka jo tugi guwinyo , ci gubino ka make pien giwaco ni , “ En opo woko . ”
41003022	Lupwony-cik ma gua i Jerucalem guwaco ni , “ En tye ki jok Beeljebul , ” dok ni , “ En ryemo cen pi twero pa ladit pa cen . ”
41003023	Yecu olwoŋogi bote , oloko kwedgi i carolok ni , “ Catan twero ryemo Catan niŋniŋ ?
41003024	Ker ka opokke aryo , ker meno pe twero cuŋ .
41003025	Dok ot ka iye opokke aryo , ot meno pe twero cuŋ .
41003026	Dok ka Catan ocako lweny i kome kekene ce opokke kene , ci pe twero cuŋ , kerre gik woko .
41003027	Ento pe tye ŋatti mo ma twero donyo i ot pa dano ma kome tek ka yako jamine ; ento koŋ kwoŋo tweyo dano ma kome tek-ki , ka doŋ biyako jamine ma i ode .
41003028	Ada awaco botwu ni , bal ducu ma dano timo , ki lok ducu ma giyeto kwede Lubaŋa , gibiwekone woko ,
41003029	ento ŋat ma yeto Cwiny Maleŋ pe gibiweko balle matwal , pien noŋo otimo bal ma ri nakanaka , ”
41003030	pien onoŋo guwaco ni , “ En tye ki cen marac . ”
41003031	Minne ki omegine gubino , gucuŋ woko , gucwalo kwena me lwoŋe .
41003032	Lwak onoŋo gubedo kun gurume dyere . Giwacce ni , “ Nen , meni ki omegi gitye woko , giyenyi . ”
41003033	En openyo ni , “ Maa ki omega gin aŋagi ? ”
41003034	Olworo waŋe i kom jo ma gurume ma gubedo piny , owaco ni , “ Maa ki omega gin ene .
41003035	Dano ma tiyo gin ma Lubaŋa mito , en aye omera , ki lamera , ki maa . ”
41004001	Yecu dok ocako pwony i dog nam . Lwak madwoŋ twatwal gucokke bote ; pi meno oito i yeya , obedo iye i dye nam , lwak ducu gubedo i witura .
41004002	Opwonyogi ki lok mapol i carolok . I pwonnye owaco ni ,
41004003	“ Wuwiny ! Lacoc ocito ka coyo kodi .
41004004	Ka kun coyo , kodi mogo okir i ŋet yo , winyo gubino , gucamo woko .
41004005	Kodi mukene okir i kom pata ka ma ŋom tye iye manok . Cutcut gutwi , pien ŋom pe tut .
41004006	Ka ceŋ oryeny , owaŋogi gutwo woko , pien lwitgi pe odonyo matut .
41004007	Kodi mukene okir i kin okuto , okuto olot odiyogi woko , pe gunyako nyiggi .
41004008	Kodi mukene okir i ŋom maber , gutwi , gujany , gunyako nyiggi , mukene pyeradek , mukene pyerabicel , mukene miya . ”
41004009	Lacen owaco ni , “ Ŋat ma tye ki it me winyone , owiny . ”
41004010	Ka onoŋo Yecu odoŋ kene , ci jo murume dyere kacel ki jone apar wiye aryo , gubino gupenye lok i kom carolok meno .
41004011	En ogonyo botgi tere ni , “ Wun gimiyowu me ŋeyo muŋ me ker pa Lubaŋa , ento bot jo maca ma gitye woko giloko kwedgi i carolok ,
41004012	wek ka gineno , gunen , ento pe guniaŋ maber , dok ka giwinyo , guwiny , ento pe guniaŋ tere maber ; wek pe gudwog cen , ci Lubaŋa owek balgi . ”
41004013	Yecu openyogi ni , “ Pe wuniaŋ te carolok man ? Wubiniaŋ niŋniŋ carolok ducu ?
41004014	Lacoc coyo lok pa Lubaŋa .
41004015	Magi gin aye jo ma i ŋet yo , ka ma lok gicoyo iye ; ka guwinyo , cutcut Catan bino , kwanyo lok ma gicoyo i igi woko .
41004016	Kit meno magi gin aye ma gicoyo i ŋom ma obedo pata ; gin ka guwinyo , oyotoyot gimako lok ki yomcwiny ;
41004017	ento pe gitye ki lwitgi i igi , giri pi kare manok ; ka can obino , nyo libo dano ocakke , pi lok meno , cutcut gipoto woko .
41004018	Tye mukene ma gicoyo i kin okuto ; gin aye jo ma giwinyo lok ,
41004019	ce paro lok me lobo man , ki maro lonyo , ki miti me jami mukene , ka odonyo i cwinygi ci diyo lok , pe nyak .
41004020	Ento maca ma gicoyogi i ŋom maber-ri , gin aye jo ma giwinyo lok , ci gigamo , ginyako nyiggi , mukene pyeradek , mukene pyerabicel , mukene miya . ”
41004021	Lacen openyogi ni , “ Tara mono gikelo i ot me auma ki aduku , nyo me aketa i te kitanda ? Pe gicibo i wi okar ?
41004022	Pien pe tye gin mo ma okanne ma pe biŋene , kadi gin ma giumo ma pe binen kamaleŋ .
41004023	Ka ŋatti mo tye ki it me winyone , owiny . ”
41004024	Owaco botgi ni , “ Wugwokke i kom lok ma wuwinyo ; kit gin mo ma wupimo kwede-ni , en aye gibipimo ki mewu bene , dok gibimedone botwu .
41004025	Pien ŋat ma mere tye , gibimedde , ŋat ma mere pe gibikwanyo woko ki bote kadi wa gin ma en tye kwede ducu . ”
41004026	Yecu owaco ni , “ Ker pa Lubaŋa tye kit man , macalo dano ma coyo kodi i ŋom .
41004027	En buto piny i dyewor , dok a i dyeceŋ , ci kodi cako twi , doŋo , kun en pe ŋeyo kit ma timme kwede .
41004028	Ŋom kene aye miyo kodi nyako nyige ; mukwoŋo koŋ twi , lacen ŋok , ka nyig bel corre .
41004029	Ento ka bel ocek , ci dano cako kayone cut , pien noŋo kare me kayo bel doŋ oromo . ”
41004030	Dok owaco ni , “ Wabiporo ker pa Lubaŋa ki kit gin aŋo ? Nyo wabinyuto ki kit carolok aŋo ?
41004031	Ker pa Lubaŋa rom ki kodi dek karadali ; ka gicoyo i ŋom , kadi bed en tidi twatwal makato kodi ducu ma i wi lobo-ni ,
41004032	ento ka gicoyo , ci doŋo , doko dit makato dek ducu , jaŋe jany madito , miyo winyol me polo twero gero odigi i te tipone . ”
41004033	Otito botgi lok i carolok mapol calo meno , kit ma gitwero niaŋ kwede .
41004034	Pe oloko kwedgi laboŋo carolok , ento ka en tye ki lupwonnyene , ci gonyo te lok ducu botgi .
41004035	I nino meno ka piny doŋ oyuto , Yecu owaco botgi ni , “ Wakatu loka ca . ”
41004036	Guweko lwak , ci gukwaŋo en ki yeya ma onoŋo en tye iye-ni ; ki yeya mukene bene onoŋo tye kacel kwedgi .
41004037	Yamo madwoŋ ocako kodo , pii otwagge , ocorre i yeya , omiyo i yeya ocako poŋ woko .
41004038	Ento en onoŋo tye i tik yeya , kun onino i kom laten-wic . Gucoye , guwacce ni , “ Lapwony , in pe iparo ? Nen , wato woko do . ”
41004039	En ocako co woko ci ojuko yamo , owaco ki nam ni , “ Liŋ , pye mot . ” Yamo ocako kwe , nam oliŋ mot .
41004040	Openyogi ni , “ Piŋo wulwor kit man ? Wun pe wutye ki niye ? ”
41004041	Gubedo ki lworo madwoŋ , ci gucako penye kekengi kun giwaco ni , “ Man aŋa kaa , ma yamo ki nam giwinye-ni ? ”
41005001	Gubino i loka nam tuŋcel , i lobo pa Lugeraca .
41005002	Ka Yecu okato woko ki i yeya , ci cutcut dano mo ma tye ki cen marac obino bote , ma oa ki i kabedo ka ma giyiko iye jo muto .
41005003	En bedo i kin lyel , pe tye dano mo ma twero tweyo en kadi ki nyor ;
41005004	pien yam gitweye tyen mapol ki atego ki nyor , ento ocodo nyor , oturo atego woko , pe tye dano mo ma tye ki tek ma loye .
41005005	Nino ducu , dyewor ki dyeceŋ , en bedo i kin lyel ki i wi cere kun kok , dok ŋolo kome kene ki kidi .
41005006	Ka oneno Yecu ki ka mabor , ci oriŋo , oryebbe i nyime , owore .
41005007	Ci odaŋŋe ki dwan maloŋo ni , “ Ilaro aŋo kweda , Yecu Wod pa Lubaŋa Mamalo Twal ? Alami ki nyiŋ Lubaŋa , pe iyela . ”
41005008	Pien onoŋo ocike ni , “ A woko ki i kom dano man , in cen marac . ”
41005009	Yecu openye ni , “ Nyiŋi aŋa ? ” Ogamo ni , “ Nyiŋa Legion , pien wapol . ”
41005010	En obako doge bote matek ni , pe myero ocwal cen maraco woko ki i lobo meno .
41005011	Lwak opego mapol onoŋo gitye ka cam i kor got kunnu ;
41005012	gubako doggi bote kun giwaco ni , “ Cwalwa i opego , wek wadony i igi . ”
41005013	Yecu oyegi . Cen maraco gua , gudonyo i opego , lwak opego ma gimito romo ka alip aryo , gutwarre ki ŋwec gucorre i loŋo got , gumwony woko i nam .
41005014	Lukwat guriŋo gutito lokke i gaŋ madit , ki i kin paco . Dano mapol gumol gubino ka neno gin ma otimme .
41005015	Gubino bot Yecu , guneno dano ma yam tye ki cen maraco , obedo piny , oruko boŋo , odoko ryek , en ma yam onoŋo tye ki buca mony me cen maraco ; lworo ocako makogi .
41005016	Jo ma guneno gutito botgi lok ducu ma otimme i kom dano ma yam tye ki cen maraco , ki gin ma otimme i kom opego-gu .
41005017	Gubako doggi bot Yecu ni myero oa woko ki i lobo tugi .
41005018	Ka en tye ka ito i yeya , ci dano ma yam tye ki cen maraco obako doge bot Yecu ni myero ebed bote .
41005019	Ento Yecu okwero woko , owacce ni , “ Dok paco bot lutuwu , icitit gin madit ma Rwot otimo i komi , ki kit ma otimi kwede kica . ”
41005020	En ocito , ocako tito lok madit ma Yecu otimo i kome i Dekapoli , omiyo jo ducu guuro .
41005021	Ka Yecu doŋ okato loka nam tuŋ ca , lwak madwoŋ gucokke bote ; en obedo i dog nam .
41005022	Ŋat acel ma i kin ludito me kacokke ma nyiŋe Yairo obino ; ka onene , ci oryebbe piny ka tyene ,
41005023	obako doge bote matek ni , “ Nyara matidi mito to woko . Bin iket ciŋi i kome wek ocaŋ , obed makwo . ”
41005024	Yecu ocito kacel kwede , kun lwak madwoŋ gilube , kun gidiye .
41005025	Onoŋo tye dako mo ma yam otwoyo two agobi mwaka apar wiye aryo .
41005026	En olimo can madwoŋ ki bot ludaktar mapol ; olanyo limme ducu pe okonye ento twone medde ameda .
41005027	Ka owinyo lok i kom Yecu , obino ki i yo ŋeye ki i kin lwak , ci ogudo dog ginarukane ;
41005028	pien otamo ni , “ Ka agudo kadi kom ginarukane keken , ci abicaŋ . ”
41005029	Oyotoyot two agobine ocaŋ woko , ci oŋeyo ki i kome kene ni doŋ ecaŋ woko ki i twone .
41005030	Ka Yecu oŋeyo ki i kome ni tek oa ki i kome , ci olokke i dye lwak cut , openyo ni , “ Aŋa ma ogudo ginarukana ? ”
41005031	Lupwonnyene gugamo ni , “ Ineno lwak tye ka diyo in , ka dok pud ipenyo ni , ‘ Aŋa ma oguda ? ’ ”
41005032	Ci olworo waŋe wek enen ŋat ma ogude-ni .
41005033	Ci dako meno , ka oŋeyo kit gin ma otimme i kome , obino bot Yecu ki lworo , kun kome myel , oryebbe i nyime , otitte lok ducu me ada .
41005034	Yecu owacce ni , “ Nyara , niyeni ocaŋi ; wot ki kuc , twoni doŋ otyeko caŋ matwal . ”
41005035	Ma kun en pud loko , jo mogo gubino ma gua ki i ot pa ladit me kacokke , guwaco ni , “ Nyari doŋ oto woko , pud dok iyelo Lapwony piŋo ? ”
41005036	Yecu pe oketo cwinye i kom lok ma guwaco , ento ociko ladit me kacokke ni , “ Pe ilwor , in iye meri ayeya keken . ”
41005037	Pe oye dano mo olube , kono nyo Petero ki Yakobo ki Jon omin Yakobo keken .
41005038	Gubino i ot pa ladit me kacokke , Yecu oneno lwak ma giwo , kun gikok ma gidaŋŋe matek .
41005039	Ka odonyo i ot , openyogi ni , “ Piŋo wuwo ki koko ? Latin man peya oto , ento onino anina . ”
41005040	Gunyere matek , ci oryemogi ducu woko , ocako tero won latin ki minne ki jo ma onoŋo gitye kacel kwede , gudonyo ka ma latin tye iye .
41005041	Omako ciŋe , owacce ni , “ Talita kum ” , te lokke ni , “ Latin anyaka , awacci ni , a malo . ”
41005042	Oyotoyot nyako oa malo , owoto , pien onoŋo mwaka me ditte doŋ romo apar wiye aryo . Guuro matek twatwal .
41005043	Yecu ocikogi matek ni ŋatti mo pe myero oŋe lok man ; ocikogi ni gimi ki nyako-nu cam mo ocam .
41006001	Yecu oa woko ki kunnu , odok i lobo tugi , lupwonnyene gulube .
41006002	Ocako pwonyogi i kacokke i ceŋ cabit . Jo mapol ma guwinye , guuro , kun giwaco ni , “ Laco man onoŋo ryeko man ducu ki kwene ? Kit ryeko aŋo ma gimiye-nu ? Dok kit tic aŋo matek madito ma rom man ma en tiyogi-ni ?
41006003	Man pe lapac , wod pa Maliam , omin Yakobo , ki Yoce , ki Juda ki Cimon ? Dok nyimegine pe gitye botwa kany ? ” Ci cwinygi ocako a woko i kome .
41006004	Yecu owaco ni , “ Lanebi giketo deyo i kome , ento pe giketo deyo i kome ki i lobo tugi ki i kin jo tugi , ki i ode . ”
41006005	Pe otwero tiyo tic matego kunnu , ento oketo ciŋe i kom lutwo mogo , ocaŋogi .
41006006	Yecu ouro pien pe gitye ki niye . En obedo ka wirre i kin gaŋi kun pwonyo dano .
41006007	Yecu olwoŋo bote jone apar wiye aryo , ci oorogi ki aryo aryo , omiyogi twero i kom cen maraco .
41006008	Ocikogi matek ni pe guwot ki gin mo , kono odoo keken , laboŋo cam mo , kadi kicaa , kadi lim mo i del pyergi ;
41006009	ento guwot kun giruko war tyengi , pe guwot ma gubamo kanyi aryo i komgi .
41006010	Ocikogi ni , “ Ka wudonyo i ot mo , wubed kenyo nio ka wubia ki i kabedo meno .
41006011	Kabedo ducu ma pe bijolowu , ma pe biwinyowu , ka ce wubia woko ki kunnu , ci wuteŋ apwa woko ki i tyenwu wek obed caden botgi . ”
41006012	Kit meno gucako cito , gutito lok ni myero dano oŋuti .
41006013	Guryemo lwak cen mapol , dok guwiro lutwo mapol ki moo kun gicaŋogi .
41006014	Kabaka Kerode owinyo pire , pien onoŋo nyiŋ Yecu doŋ oywek twatwal . Jo mogo guwaco ni , “ Jon Labatija aye ocer woko ki i kin jo muto ; en aye mumiyo lakit teko macalo meno tye ka tic i kome . ”
41006015	Ento jo mukene guwaco ni , “ En Elia ” , jo mukene ni , “ En lanebi , cal ki ŋat mo i kin lunebi macon . ”
41006016	Ka Kerode owinyo pire ci owacci , “ Jon ma yam atoŋo wiye en aye ocer woko . ”
41006017	Pien Kerode yam ooro dano , gumako Jon , gutweyo i mabuc , pi Kerodia ci-ominne , dako pa Pilipo , ma yam okwanyo me bedo dakone .
41006018	Pien Jon owaco bot Kerode ni , “ Cik pe oye ni ibed ki ci-omeru . ”
41006019	Kerodia obedo ki keccwiny i kome , omito neke woko , ento pe otwero ,
41006020	pien Kerode onoŋo lworo Jon , kun ŋeyo ni en dano ma kite atir , ki maleŋ , ci obedo ka gwoke maber . Ka owinyo lok ma en otito , lokke otwoyo doge woko , ento pire obedo mit bote ka winyo lokke .
41006021	Ento kare maber oromo i nino ma Kerode oyubo iye karama me po pi nywale , ci olwoŋo iye luditone ki lutel-wi-lweny ki ludoŋo me Galilaya .
41006022	Nya pa Kerodia odonyo i ot omyelo , ci oyomo cwiny Kerode ki welone . Kabaka owaco bot nyako ni , “ Legga gin ducu ma imito , abimiyi . ”
41006023	Okwoŋo akwoŋa kun wacce ni , “ Gin ducu ma ibilegga abimiyi , kadi bed nucu kerra . ”
41006024	Nyako okato woko , openyo minne ni , “ Abilego gin aŋo ? ” Odok iye ni , “ Leg wi Jon Labatija . ”
41006025	Oyotoyot odwogo i ot bot kabaka ki mit kome , olege ni , “ Amito imiya wi Jon Labatija i weer kombeddi . ”
41006026	Kabaka okumo matek , ento pi kwoŋŋe ki pi welone omiyo pe omito twonne .
41006027	Oyotoyot kabaka ooro askari ma lakur , ocike ni okel wi Jon . Ocito oŋolo ŋute ki i ot mabuc ,
41006028	okelo wiye i weer , omiyo bot nyako ; nyako omiyo bot minne .
41006029	Ka lupwonnye pa Jon guwinyo pire , gucito gutiŋo kome , guyiko i lyel .
41006030	Lukwena gudwogo bot Yecu gutitte lok ducu ma gutiyo ki ma gupwonyo .
41006031	En owaco botgi ni , “ Wubin kenwu ka ma dano pe iye , wuywe manok . ” Pien jo mapol onoŋo gibedo ka bino , gidok cen , kun gigwennye agwenya , omiyo pe gubedo ki kare mo me cam .
41006032	Gucito kengi ki yeya i kabedo ma dano pe iye .
41006033	Jo mapol gunenogi ka gicito , guŋeyogi , ci guriŋo kunnu ki tyengi kun gia ki i gaŋi ducu ; gin aye gukwoŋo o kunnu wiati .
41006034	Ka Yecu okato i wi tera , oneno lwak madwoŋ ; kica ocako make i komgi , pien gitye macalo romi ma gipe ki lakwat ; ci opwonyogi ki lok mapol .
41006035	Ka oo otyeno , lupwonnyene gubino bote guwacce ni , “ Kabedo man tye i dye tim , cawa bene doŋ okato .
41006036	Cwal lwak gucit i kin paco ki i gaŋi ma cokcok , guwil ginacama pigi kengi . ”
41006037	Ento en odok iye ni , “ Wun aye wumigi ginacama . ” Gin gugamo ni , “ Wacit wawil kwon me ciliŋ miya aryo , wami botgi wek gucam ? ”
41006038	Ento en openyogi ni , “ Wutye ki mugati adi ? Koŋ wucit wunen . ” Ka guŋeyo guwacce ni , “ Abic , ki rec aryo . ”
41006039	Yecu ociko jo ducu ni gubed piny i dul ki dul , i kom lum alita .
41006040	Kit meno lwak gubedo piny i dul ki dul , miya miya , ki pyerabic pyerabic .
41006041	Okwanyo mugati abic ki rec aryo , oneno malo i polo olego gum , obaro i mugati , omiyo ki lupwonnyene wek guket i nyim lwak ; dok opoko rec aryo i kingi ducu .
41006042	Gin ducu gucamo , guyeŋ
41006043	Gicoko ŋide mugati ma obaro-nu mudoŋ , ki rec bene , opoŋo aduku apar wiye aryo .
41006044	Jo ma gucamo mugati giromo co alip abic .
41006045	Oyotoyot Yecu ociko lupwonnyene ni gudony i yeya , gukwoŋ nyime me cito loka ca , wa i Betecaida , kun en pud ciko lwak .
41006046	Ka doŋ ocikogi , ci ocito i wi got ka lega .
41006047	Ka piny oyuto , yeya onoŋo doŋ tye wa i dye nam , en kene aye onoŋo tye i wi tura .
41006048	En onenogi kun gicanne ki cero yeya , pien onoŋo yamo kodo bino ki i nyimgi . I kine me koko gweno , en ocako bino botgi kun woto i wi nam ki tyene . Omito katogi akata ,
41006049	ento ka gunene kun woto i wi nam ki tyene , gutamo ni gwok nyo tipo , ci gudaŋŋe matek ;
41006050	pien gin ducu gunene , ci tipo komgi oto woko . Ento oyotoyot oloko kwedgi kun waco ni , “ Wudi cwinywu . An enni ; gwok wulwor . ”
41006051	Odonyo botgi i yeya , ci yamo oliŋ mot . Gin guuro matek twatwal ki i cwinygi ,
41006052	pien nakanen pe guniaŋ lok ma i kom mugati , ento cwinygi pud obedo nwaŋ .
41006053	Ka doŋ gukato loka ca , ci gukato wi tura i lobo Genecaret , gutweyo yeya kunnu .
41006054	Ka gutyeko a woko ki i yeya , ci lwak guŋeyo Yecu oyotoyot .
41006055	Gucako riŋo gurumo kabedo ducu ma tye kunnu , kun gikelo lutwo ma gutiŋogi ki kitara , giterogi i kabedo ducu ma guwinyo ni en tye kunnu .
41006056	I kabedo ducu ma yam en obino iye , i kin paco-gu , ki i gaŋi-gu , ki i kin caro , gipyelo lutwo wa i cuk-gu , kun gibako doggi bote ni oye wek gugud kadi dog ginarukane keken ; ci lutwo ducu ma gugudo gucaŋ .
41007001	Luparicayo ki lupwony-cik mogo ma gua ki i Jerucalem gucokke bot Yecu .
41007002	Guneno jo mogo ma i kin lupwonnyene ma pe gilubo kwer , ento gicamo ma pe gulogo ciŋgi .
41007003	Pien Luparicayo ki Lujudaya ducu ka pe gulogo ciŋgi kakare pe gicamo , pien gumako kit pa ludoŋo
41007004	Ka gudwogo ki i cuk pe gicamo , nio ka gulwokke . Dok gitye ki lwak kit kwer mapol ma gilubo , macalo kit me lwoko kikopo-gu ki agulu-gu ki jami mola-gu ducu .
41007005	Luparicayo ki lupwony-cik gupenyo Yecu ni , “ Piŋo lupwonnyeni pe gilubo kit kwer pa ludoŋo ? Piŋo gicamo ki ciŋgi ma pe gulogo ma lubo kwer ? ”
41007006	Yecu odok iye botgi ni , “ Wun lugoba , Icaya con oloko i komwu kakare , macalo en ocoyo ni Lubaŋa owacci , ‘ Rok man kara giwora ki doggi nono , ento cwinygi pe i koma wacel ;
41007007	giwora nono , pwony ma gipwonyo obedo pwony ma mako kit pa dano . ’
41007008	Wuweko cik pa Lubaŋa , kun wuketo cwinywu ka lubo kit pa dano . ”
41007009	Yecu dok owaco botgi ni , “ Wutimo ber pi kwero cik pa Lubaŋa , wek wulub giwu kit cikwu !
41007010	Moses yam owacci , ‘ Wor woru ki meni ’ ; dok ni , ‘ Ka ŋatti mo oceno wonne nyo minne , gibineke woko ’ ;
41007011	ento wun wuwaco ni , ‘ Ka dano mo owaco ki wonne nyo minne ni , Gin ma kono akonyi kwede en lim me Korban ’ ( te lokke ni , gin ma gimiyo ki Lubaŋa ) ,
41007012	en pe dok omi lim mo me konyo wonne nyo minne ,
41007013	kun wumiyo lok pa Lubaŋa doko goro , pien wupwonyo dano ni gulub kit cikwu . Dok wutiyo bene gin mapol macalo meno . ”
41007014	Yecu dok olwoŋo lwak bote , ci owaco botgi ni , “ Wun ducu wuwiny lokka , ci wuniaŋ .
41007015	Pe tye gin mo ma donyo i i dano ma oa ki woko ma twero balo en , ento gin ma a ki i dano en aye balo dano .
41007016	Ma tye ki it me winyone , ci owiny . ”
41007017	Ka oweko lwak woko , ci odonyo i ot , lupwonnyene gucako penye pi carolok meno ma obolo-ni .
41007018	En ogamo ni , “ Kara wun bene peya wuniaŋ tere bo ? Pe wuŋeyo ni , gin ducu ma donyo i dano ma a ki woko pe twero balo en ?
41007019	Pien pe odonyo wa i cwinye , ento wok kato i cin iye , ci kato woko . ” ( Ka otyeko wacone ki meno , nyuto ni olonyo kwa cam ducu . )
41007020	Yecu dok owaco ni , “ Gin ma a ki i dano aye balo dano .
41007021	Pien gin ma a ki i cwiny dano , en aye bedo tam maraco , cot , kwalo kwo , nek , abor ,
41007022	paro lim , bal maraco , bwolo dano , kwele , nyeko , yet , wakke ki miŋo .
41007023	Tim magi maraco-ni ducu gia ki i cwiny dano , gin aye gibalo dano . ”
41007024	Yecu ocako a ki kunnu , ocito wa i lobo ma tye cok ki Turo ki Cidon . Ci odonyo i ot mo kunnu ; onoŋo en pe mito ni ŋatti mo oŋe ni etye kunnu , ento pe twero kanne .
41007025	Cutcut dako mo ma nyare tye ki cen marac owinyo pire , ci obino oryebbe ka tyene .
41007026	Dako-nu onoŋo Lagrik , ma rokke Curo-Poiniki . Ocako lego Yecu ni oryem cen woko ki i kom nyare .
41007027	Yecu owacce ni , “ Koŋ iwek litino gukwoŋ yeŋ , pe ber gikwany cam pa litino , gibol ki gwogi . ”
41007028	Dako-nu odok iye ni , “ Rwoda , meno iwaco kakare ; kadi bed kumeno ci litino gwogi ma gitye i te meja gin bene gicamo ŋide cam pa litino do . ”
41007029	Yecu owacce ni , “ Pi lok ma iloko-ni , ber doŋ idok paco , cen doŋ otyeko a woko ki i kom nyari . ”
41007030	En odok paco , ci onoŋo latin tye obuto i wi kitanda , ma cen doŋ otyeko a woko ki i kome .
41007031	Yecu oa ki i lobo ma cokcok ki Turo , ci owok ki i cidon , ka okato ocito wa i nam Galilaya , ka otuc kwede wa i dye lobo Dekapoli .
41007032	Ci gikelo bote dano ma ite odiŋ ma te lebe oto , gucako bako doggi bote ni oket ciŋe i kome .
41007033	Yecu ocako mako en ki i kin lwak otere cen i muŋ , ci oketo ciŋe i it dano meno , ka oŋulo laa ci ogudo lebe ;
41007034	ocako neno malo i polo , ocur , kun waco ni , “ Eppata ” , te lokke ni , “ Yabbe . ”
41007035	Ite oyabbe woko ki te lebe bene ogonnye , ocako lok atir .
41007036	Yecu ocikogi ni pe gutit ki ŋatti mo ; ento kadi bed ocikogi kumeno , gin bene gumedde ameda ki tito pire .
41007037	Gin gubedo ka urone makato ducu , ma kun giwacci , “ En otimo gin ducu maber ; pien omiyo jo ma itgi odiŋ giwinyo lok , ki jo ma te lebgi oto giloko . ”
41008001	I kare meno , ka lwak dok gucokke mapol , kun pe gitye ki camgi , ci Yecu olwoŋo lupwonnyene bote , ocako waco botgi ni ,
41008002	“ Kica maka i kom lwak man , pien gutyeko bedo kweda kany pi nino adek ma kun pe gitye ki camgi mo .
41008003	Ka acwalogi ni gudok wa tugi ki kec , ci kec bibwoyogi woko i yo , pien jo mukene i kingi gua ki ka mabor . ”
41008004	Lupwonnyene gudok iye ni , “ Kara man , dano twero miyo mugati ma romo dano-ni i tim kany niŋniŋ ? ”
41008005	Yecu openyogi ni , “ Wutye ki mugati adi ? ” Gugamo ni , “ Abiro . ”
41008006	Ociko lwak ni gubed piny i ŋom , ci omako mugati abiro-nu , opwoyo , ka obaro igi , ocako miyo bot lupwonnyene guket i nyimgi , ci guketo i nyim lwak .
41008007	Onoŋo gitye ki rec matino manok bene ; ka doŋ olego iye gum , ociko ni magi bene myero giket i nyimgi .
41008008	Lwak gucamo nio ka guyeŋ ; gucako coko ŋide cam ma oloyogi-ni , oromo adita abiro mupoŋ .
41008009	Jo ma onoŋo gitye kunnu welgi romo jo alip aŋwen .
41008010	Ka ociko lwak , ci odonyo i yeya cutcut kacel ki lupwonnyene , ocito wa i lobo Dalmanuta .
41008011	Luparicayo gubino bot Yecu ci gucako pyem kwede , kun gimito lanyut ma a ki bot Lubaŋa , me laom iye .
41008012	Yecu ocur ki i cwinye matek kun wacci , “ Piŋo yalwak me kare man gimito lanyut ? Adada , awacciwu ni , pe gibimiyo lanyut mo bot yalwak me kare man . ”
41008013	Yecu oa woko ki botgi , ci odonyo i yeya , oŋolo nam okato wa loka ca .
41008014	Lupwonnyene wigi onoŋo owil woko ka tero mugati , onoŋo gitye kimugati acel keken i yeya .
41008015	Yecu ocikogi matek twatwal kun wacci , “ Wugwokke i kom tobi pa Luparicayo ki tobi pa Luparicayo ki tobi pa Kerode . ”
41008016	Lupwonnye gubedo ka laro lok kekengi kun giwacci , “ Pe watye ki mugati . ”
41008017	Ka Yecu oŋeyo ci openyogi ni , “ Piŋo wubedo ka laro lok ni pe wutye ki mugati ? Peya wuniaŋ ce ? Pe wumako maber ? Cwinywu pud nwaŋ ?
41008018	Wutye ki waŋwu , ci pe wuneno kwede ? Wutye ki itwu , pe wuwinyo kwede ? Wun pe wupo ce ?
41008019	Ka yam abaro i mugati abic pi jo alip abic-ci , ci wucoko ŋide aduku adi ? ” Gugamo ni , “ Apar wiye aryo . ”
41008020	“ Ka yam abaro i mugati abiro pi jo alip aŋwen-ni , onoŋo wucoko ŋide opoŋo adita adi ? ” Dok gugamo ni , “ Abiro . ”
41008021	En openyogi ni , “ Peya wuniaŋ aye ? ”
41008022	Gin gucako bino i Betecaida , ci jo mogo gukelo bote dano ma waŋe oto woko , gubako doggi ni oboŋ kome .
41008023	Yecu ocako mako ciŋ lawaŋe-oto , ci otere woko wa i ŋe gaŋ ; ci oŋulo laa i waŋe , ka dok oketo ciŋe i kome , openye ni , “ Ineno gin mo doŋ ? ”
41008024	Laco meno otiŋo waŋe malo , ocako waco ni , “ Aneno kom dano ; ento pud ginen macalo yadi ma woto . ”
41008025	Yecu dok onwoyo keto ciŋe i waŋ lawaŋe-oto ; ci ociko waŋe matek , waŋe odok kakare ma neno piny maber .
41008026	Yecu ocwalo en wa i paco tugi , kun cike ni , “ Pe idony i gaŋ kunnu . ”
41008027	Yecu ki lupwonnyene gucito i kin gaŋi me Cecaria Pilipi . I kare ma gitye i yo , openyo lupwonnye mere ni , “ Dano mono giwacci an aŋa kaa ? ”
41008028	Guwacce ni , “ Jon Lubatija ; jo mogo giwacci , ‘ Elia ’ , ki jo mukene ni in ŋat acel i kin lunebi . ”
41008029	Dok openyogi ni , “ Ento wun kono wulwoŋa mono ni an aŋa ? ” Petero ogamo ni , “ In i Kricito ma Lubaŋa oyero . ”
41008030	Yecu ociko matek ni pe gitit pire ki dano mo .
41008031	Yecu ocako pwonyo lupwonnye mere ni , “ Wod pa dano myero olim can madwoŋ , dok ludoŋo ki ajwagi madito pa Lubaŋa ki lupwony-cik myero gukwere woko , ci guneke , ento en cako cer woko i ŋe nino adek . ”
41008032	Yecu oloko lok meno atyer ka maleŋ . Petero otero en cen , ocako juke matek .
41008033	En olokke bot lupwonnyene ci oloko ki Petero matek , kun wacci , “ Dok cen i ŋeya , in Catan ! Pien tammi pe lubo pa Lubaŋa , ento pa dano . ”
41008034	Yecu olwoŋo lwak bote kacel ki lupwonnyene , ci otito botgi ni , “ Ka ce dano mo mito lubo kora , myero okwoŋ kwerre kekene , ka ocak tiŋo yatariyane , olub ki kora .
41008035	Pien dano ma mito laro kwone birwenyone arwenya , ento ka dano mo orwenyo kwone pira ki pi lok me kwena maber , en aye bilaro kwone .
41008036	Konyo dano ma olimo lobo ducu ki gin aŋo mono , ka ce kwone gikwanyo woko ?
41008037	Dano dok bimiyo kit gin aŋo ma ka kwone ?
41008038	Ka ce dano mo lewic omake i koma ki i lokka i kare man me bal ki weko Lubaŋa , Wod pa dano bene lewic bimake i kome i kare ma en bidwogo ki deyo pa Wonne kacel ki lumalaika maleŋ . ”
41009001	Dok oloko botgi , ni “ Adada awacciwu ni , tye jo mogo ma gucuŋ i kinwu kany ma pe gibibilo to wacel , nio waŋ ma guneno ka ker pa Lubaŋa doŋ otyeko bino ki tek . ”
41009002	Ka nino okato abicel , ci Yecu otero Petero ki Yakobo ki Jon , ocako yito kwedgi i wi got mabor i muŋ gin kengi . Kome ocako lokke i nyimgi ,
41009003	ginarukane odoko tar ma wil , matar dok twatwal ; pe tye lalwok boŋo mo i wi lobo ma twero lwoko lony matar ma rom meno .
41009004	Ci Elia ki Moses gucako nen botgi , gubedo ka lok ki Yecu .
41009005	Petero ocako penyo Yecu ni , “ Lapwony , bedo kany ber mada ; wek doŋ wager aduc adek , acel meri , acel pa Moses , ki acel pa Elia . ”
41009006	Onoŋo Petero pe doŋ ŋeyo kit gin ma myero eloki , pien onoŋo lworo omakogi mada .
41009007	Pol ocako bino ci tipone oumo komgi woko lipuk , ci dwan owinnye ki i pol , ma wacci , “ Man aye Woda ma amaro ; wuwinye . ”
41009008	Lupwonnye gucako ŋiyo piny oyotoyot , ci waŋgi pe omedo ki neno dano mo , guneno kom Yecu ma tye kwedgi-ni keken .
41009009	I kare ma doŋ gitye ka lor piny ki i wi got , Yecu ocikogi ni pe gutit lokke bot dano mo i kom gin ma guneno , nio waŋ ma Wod pa dano ocer ki i kin jo muto .
41009010	Lupwonnye gumako lok meno , gubedo ka penye kekengi ni , “ Cer ki i kin jo muto kono te lokke aŋo ? ”
41009011	Gucako penyo Yecu ni , “ Piŋo lupwony-cik guwacci , Elia aye koŋ kwoŋo bino ? ”
41009012	Yecu otito botgi ni , “ Adada Elia aye myero okwoŋ bino , ka wek ocaka dwoko jami ducu obed kakare . Ento lok man dok gicoyo i kom Wod pa dano piŋo kaa , ni , myero en koŋ olim can madwoŋ , ka dok ni , gibicaye matek ?
41009013	Ento doŋ atito botwu atir ni Elia doŋ otyeko bino wa con , ci gutyeko timo gin ma gimito i kome , macalo yam gicoyo i kome . ”
41009014	Ka gubino piny bot lupwonnye mukene , ci guneno lwak mapol gurumogi dyere , kun lupwony-cik gitye ka pyem kwedgi .
41009015	Ka lwak guneno Yecu , guuro en mada , gutwarre oyotoyot guriŋo ka mote .
41009016	Yecu openyogi ni , “ Wubedo ka pyem kwedgi pi lok aŋo ? ”
41009017	Ci dano mo acel ki i kin lwak ogamo doge ni “ Lapwony , wayi onoŋo akelo woda boti . En tye ki cen marac ma pe loko ,
41009018	ka tekke cen omako i kabedo mo , ci tugi retone woko piny likuŋ , ci bwoyo yenyo i doge , cako kayo lake-gu matek , kun poyo kome lirikrik . Apenyo lupwonnyeni ni guryem woko , ci ryemone oloyogi . ”
41009019	Yecu ocako gamo ni , “ Wun yalwak ma niyewu lam , abibedo kwedwu nio wa awene ? Dok abidiyo cwinya i komwu nio wa awene ba ? Wukel en bota kany . ”
41009020	Gukele bot Yecu . Ka cen marac-ci onene , ci oyeŋo kom awobi-nu , orete woko piny ; ocako ŋenne i ŋom ma kun bwoyo yenyo i doge-gu .
41009021	Yecu openyo wonne ni , “ Two man obedo ka timme kit man pi lwak kare ma rom mene ? ” Wonne ogamo ni , “ Nia wa ka tinone .
41009022	Otemo neke woko tyen mapol ; kine mogo rete i mac kadi wa i pii-gu . Ka ce itwero timo iye gin mo , ci tim ber , ikonywa do . ”
41009023	Yecu ogamo doge ni , “ Ka ce atwero ? Gin ducu twerre ki bot dano ma ye Lubaŋa . ”
41009024	Won latin ogamo doge oyotoyot kun daŋŋe matek ni , “ Aye ; kony niyena ma lam-mi . ”
41009025	Ka Yecu oneno lwak giriŋo gibino bote , ogerre i wi cen marac , kun wacce ni , “ In cen ma pe loko-ni , ma iti odiŋ-ŋi , aciki ni , a woko ki i kom awobi-nu , pe dok idwog i kome matwal . ”
41009026	En okok , ci ocako ryene aryeya ki tek , ka oa woko i kome . Awobi-nu koŋ obedo macalo dano muto , omiyo jo mapol doggi ocer ni , “ En doŋ oto woko ada . ”
41009027	Ento Yecu omako ciŋe , oile kwede malo , ci en ocuŋ .
41009028	Ka Yecu odonyo i ot , ka ma gubedo iye kengi , ci lupwonnyene gupenye ni , “ Gin aŋo mugeŋowa ryemone ? ”
41009029	En owaco botgi ni , “ Kit cen macalo man pe ryemme pi gin mo , ento ki lega keken . ”
41009030	Gua woko ki kunnu , guŋolo ki i Galilaya . Yecu pe omito ni dano mo oŋe pire ,
41009031	pien onoŋo en tye ka pwonyo lupwonnyene kun waccigi ni , “ Wod pa dano gibimiye i ciŋ dano ; gibineke woko , ci en bicer woko i ŋe nino adek . ”
41009032	Ento gin pe guniaŋ kit lokke-nu , dok gulworo penye .
41009033	Gibino i Kapernaum . Ka gitye i ot , Yecu ocako penyogi ni , “ Wubedo ka laro lok aŋo i waŋayo kekenwu-ni ? ”
41009034	Gin guliŋ aliŋa , pien gubedo ka laro lok kekengi i waŋayo ni , “ Aŋa ma ladit i kingi ? ”
41009035	Yecu ka obedo piny ci olwoŋo jone apar wiye aryo , ocako waccigi ni , “ Ka dano mo mito bedo mukwoŋo , myero en aye odoŋ cen i ŋe luwote ducu , en aye obed latic megi ducu . ”
41009036	Okwanyo latin mo , ci omiyo ocuŋ i kingi , ka otiŋo i kore ci okwako , ocako waco botgi ni ,
41009037	“ Dano mo ma ojolo latin acel macalo man pi nyiŋa , meno rom ki ma ojolo an ; ka dok dano ma ojolo an , meno rom ki ma ojolo ŋat muora-ni . ”
41009038	Jon owaco bot Yecu ni , “ Lapwony , waneno ŋatti mo ka tye ka ryemo cen ki nyiŋi , ma en pe nywako wot kwedwa , ci wajuke woko . ”
41009039	Ento Yecu ogamo ni , “ Pe wujuke ; pien pe tye dano mo ma tiyo tic matek ki nyiŋa , ma twero waco lok mo marac i koma oyot .
41009040	Pien ŋat ma pe lakworwa , en aye lawotwa .
41009041	Adada awacciwu ni , dano mo ma bimiyowu pii me amata i kikopo , pien wun jo pa Kricito , limo motte pe biloyo en kadi matidi mo .
41009042	“ Ka dano mo miyo ŋat mo acel ma i kin jo magi matino ma guye an-ni gupoto i bal , ci bedo ber makato ducu ka gitweyo kidi rego madit i ŋute ci gibole kwede wa i nam .
41009043	Ka ce ciŋi aye omiyo ipoto i bal , ci toŋ iŋun woko , twara ma idonyo i kwo ma ciŋi lakucel peke , ber makato ma giboli i Geena ma itye ki ciŋi aryo ducu , kun idonyo kwedgi i mac ma pe to , [
41009044	ka ma kwidi ma camogi pe to , ki macce bene pe to . ]
41009045	Ka ce tyeni aye omiyo ipoto i bal , ci toŋ woko , twara idonyo i kwo ma tyeni lakucel peke , ber makato ma kono giboli ki tyeni aryo i Geena , [
41009046	ka ma kwidi ma camogi pe to , ki macce bene pe to . ]
41009047	Ka ce waŋi aye omiyo ipoto i bal , ci kol woko ; twara ma idonyo i ker pa Lubaŋa ma waŋi lakucel , kato ma kono giboli ki waŋi aryo ducu i Geena ,
41009048	ka ma kwidi ma camogi pe to , ki macce bene pe to .
41009049	Pien kado ma bilonyo kom dano acel acel en aye mac .
41009050	Kado ber , ento kado ka odoko bot , ci dok gibiyubo niŋniŋ wek odok mamit ? Wubed ki kado i iwu , dok wubed ki kuc kekenwu . ”
41010001	Yecu oa woko ki kunnu , ci obino wa i lobo Judaya ma loka Jordan , ci lwak dok gucokke bote ; ocako pwonyogi doki , macalo kit pwonnye tye kwede .
41010002	Luparicayo mogo gubino bote , ci gucako omo cwinye kun gupenye ni , “ Cik miyo twero ni laco oryem dakone woko ? ”
41010003	Yecu ocako gamo doggi ma kun penyogi ni , “ Moses yam ocikowu niŋniŋ ? ”
41010004	Gugamo ni , “ Moses yam oye miyo twero ki laco ni myero omi waraga me laryem dakone woko , nyomgi oket woko . ”
41010005	Yecu owaco botgi ni , “ Moses omiyowu cik meno pi cwinywu manwaŋ .
41010006	Ento nia i acakki keto lobo ‘ Lubaŋa oketo laco ki dako . ’
41010007	‘ Pienno dano twero weko wonne ki minne , moko i kom dakone matwal .
41010008	Ci gin aryo-nu gicako doko kom acel . ’ Gin pe dok gibedo kom aryo , doŋ gibedo kom acel keken .
41010009	Gin ma Lubaŋa oribo kacel dano pe opok kingi . ”
41010010	Ka onoŋo gitye i ot , ci lupwonnyene gupenye i kom lok meno .
41010011	En owaco botgi ni , “ Ka dano mo oryemo dakone woko , ce dok onyomo dako mukene , lanyom meno otimo abor , noŋo obalo i nyim dakone ;
41010012	ki dako bene kit meno , ka ce oa woko ki bot cware dok ogero laco mukene , ci dako-nu otimo abor . ”
41010013	Ka lwak gukelo litinogi bot Yecu ni wek en oboŋ komgi , ci lupwonnyene gujukogi .
41010014	Ka Yecu oneno ci cwinye ocwer matek , ocako wacogi ni , “ Wuwek litino gubin bota , pe wugeŋgi ; pien ker pa Lubaŋa tye pi jo macalo gin .
41010015	Adada awacciwu ni , dano ma pe oye ker pa Lubaŋa macalo latin , pe bidonyo i kerre kadi matidi mo . ”
41010016	Ocako tiŋogi i kore omiyogi gum , kun keto ciŋe i komgi .
41010017	Ka Yecu oa obino wa i yo , ci dano mo ocako riŋo i kore , ci orumo coŋe i nyime kun penye ni , “ Lapwony maber , atim aŋo wek alim kwo ma pe tum ? ”
41010018	Yecu owaco ni , “ Piŋo ilwoŋa ni aber ? Pe tye dano mo maber , Lubaŋa kene aye ber .
41010019	In iŋeyo cik , ni , ‘ Pe ineki , Pe itim abor , Pe ikwal gin mo , Pe ibed caden me goba , Pe ibed , Pe ibum dano mo , Wor woru ki meni . ’ ”
41010020	En ocako gamo ni , “ Lapwony , atyeko mako cik magi ducu nia wa i ka tinona . ”
41010021	Yecu ociko waŋe onene ci cwinye omare , owacce ni , “ Gin mo acel aye pud orem boti . Koŋ icit icat jamini ducu ma itye kwede ci imi limme ki lucan , ci ibibedo ki lwak lonyo ma gikano piri i polo . Ka doŋ ibin icak lubo kora . ”
41010022	Awobinu ka owinyo Yecu oloko bote kit meno , ci waŋe oballe woko , ocako dok cen ki cwercwiny , pien onoŋo en tye ki lwak limme madwoŋ .
41010023	Yecu olworo waŋe ci owaco bot lupwonnyene ni , “ Bibedo tek mada bot jo ma lulonyo me donyo i ker pa Lubaŋa ! ”
41010024	Lupwonnyene guuro lokkenu matek . Yecu dok ocako wacogi ni , “ Litino , donyo i ker pa Lubaŋa tek marac !
41010025	Kinaga twero donyo i waŋ libira oyot , makato lalonyo me donyo i ker pa Lubaŋa ! ”
41010026	Ci omiyo lwak guuro matek , ci gupenyo ni , “ Ka kumeno , ci aŋa dok ma larre ? ”
41010027	Yecu ocako nenogi , ci owacci , “ Ki bot dano pe twerre , ento ki bot Lubaŋa twerre , pien gin ducu twerre ki bot Lubaŋa . ”
41010028	Petero ocako wacce ni , “ Ce wan kono ma waweko jamiwa ducu , ci walubi-ni ? ”
41010029	Yecu owacce ni , “ Adada awacciwu ni , pe tye ŋatti mo ma oweko ode , nyo omege , nyo nyimege , nyo minne , nyo wonne , nyo litino , nyo pottine , pira ki pi lok me kwena maber ,
41010030	ma en pe bilimo lwak jami makato meno tyen miya i kare man , gin aye odi , omego , lamego , mego , litino , ki potti , kacel ki libo ; ka dok wa i kare me anyim en binoŋo kwo ma pe tum .
41010031	Lwak jo mapol ma gubedo jo mukwoŋo yo gin aye gibidoŋ cen , ki jo ma gudoŋ cen , gin aye dok bitelo yo . ” .
41010032	I kare ma gicito i yo ma cito Jerucalem , ma kun Yecu aye tye ka telogi yo , guuro matek , dok lupwonnyene gubedo ki lworo . En dok ocako tero lupwonnyene apar wiye aryo , ci otito botgi kit ma bitimme i kome ,
41010033	kun wacci . “ Nen ba , wan doŋ watye ka ito malo i yo Jerucalem . Wod pa dano doŋ gibimiye i ciŋ ajwagi madito pa Lubaŋa ki lupwony-cik , gibiŋolle kop me to , ci gibimiye i ciŋ Lurok ;
41010034	giŋale , giŋulo laa i kome dok gibipwode ki del , ci gibineke ; ento en bicer woko i ŋe nino adek . ”
41010035	Yakobo ki Jon gin litino pa Jebedayo , gubino i nyim Yecu , ci guwacce ni , “ Lapwony , wamito in itim ki wan gin ma walegi pire-ni . ”
41010036	En ocako penyogi ni , “ Wun wumito ni atimmiwu kit gin aŋo ? ”
41010037	Gugamo , ni , “ Ye wek ŋat acel obed i kom badi tuŋ lacuc ki acel bene obed i kom badi tuŋ lacam i kare me deyoni . ”
41010038	Yecu owaco botgi ni , “ Wun pe wuŋeyo gin ma wulego . Wun wutwero mato ki kikopo ma abimato kwede-ni ; nyo wutwero limo batija kit ma gibatija kwede an-ni ? ”
41010039	Gugamo ni , “ Watwero . ” Yecu dok owaco botgi ni , “ Kikopo ma an abimato kwede-ni , wun bene wubimato kwede , ki kit batija ma an abibatija kwede-ni , wun bene gibibatijawu kwede ;
41010040	ento lok me bedo i kom bada ma lacuc nyo me lacam pe an aye apoko . Meno bibedo pa jo ma yam doŋ giyubo pigi wa con . ”
41010041	Ka jo mukene apar-ri guwinyo lokke , ci cwinygi ocako cwer i kom Yakobo ki Jon .
41010042	Yecu ocako lwoŋogi bote , ci owaco botgi ni , “ Wun wuŋeyo ni , jo ma gilwoŋogi ni gin lulo Lurok giloyo dano ki tek , dok luditogi bene gibedo ki twero i komgi .
41010043	Pe myero wun wubed kit meno ; ento ŋat ma mito bedo ladit i kinwu en aye myero obed laticwu ,
41010044	ki ŋati ma mito bedo mukwoŋo i kinwu , en aye myero obed opiiwu ducu .
41010045	Kadi wa Wod pa dano bene pe obino ni gutine , ento en aye eti ki dano ; en obino pi miyo kwone me lakok lwak dano mapol . ”
41010046	Ka gubino i Jeriko , ci i kare ma en doŋ obea woko ki i Jeriko , kacel ki lupwonnyene ki lwak madwoŋ , ci latowaŋ ma nyiŋe Bartimayo , wod pa Timayo , onoŋo obedo piny i ŋet yo .
41010047	Ka owinyo ni meno aye Yecu me Najaret , ocako daŋŋe ni , “ Yecu Lakwar Daudi , timma kica ba ! ”
41010048	Lwak gujuke matek ni oliŋ , ento en omedde ameda ki daŋŋe ni , “ Lakwar Daudi , timma kica ba ! ”
41010049	Ka Yecu ocuŋ , ci owacci , “ Wulwoŋe obin . ” Gucako lwoŋo lawaŋe-oto ni , “ Doŋ idi cwinyi , a malo , olwoŋi . ”
41010050	En otugi bolo ginarukane woko , ci oa malo , obino bot Yecu .
41010051	Yecu ocako penye ni , “ Imito atimmi gin aŋo ? ” Ci latowaŋ ogamo ni , “ Lapwony , amito waŋa onen piny do . ”
41010052	Yecu ocako wacce ni “ Doŋ iciti , niyeni ocaŋi . ” Ocako neno piny cut , ci olubo kor Yecu kun woto kwede i yo .
41011001	I kare ma doŋ gicok o i Jerucalem , ki tuŋ Betepage ki Betania , i kor got Jeituni , ci Yecu ocako oro jo aryo ki i kin lupwonnyene ,
41011002	ocikogi ni , “ Wucit i gaŋ ma tye i nyimwu . Ka ce wudonyo iye , ci wutugi noŋo latin kana ma gitweyo , ma ŋatti peya oito i wiye ; ci wugony , wek wukel .
41011003	Ka ce dano mo openyowu ni , ‘ Wugonyo woko piŋo kaa ? ’ wudokke iye ni , ‘ Rwot aye mito ; ci bicwalo dwoko woko kany oyotoyot . ’ ”
41011004	Gucako cito , gunoŋo gitweyo latin kana i doggola woko ki i ŋet yo , ci gugonyo .
41011005	Jo mogo ma gucuŋ kunnu gupenyogi ni , “ Wubetimo gin aŋo , ma wugonyo ki latin kana-ni ? ”
41011006	Gudok iye kit ma Yecu ocikogi kwede , ci guye ni gucit kwede .
41011007	Ci gukelo latin kana bot Yecu , gucako peto boŋŋigi i kome , ocako bedo i wiye .
41011008	Jo mapol gupeto boŋŋigi i dye yo , ki jo mogo gupeto jaŋ yadi ma potgi oluk ma gu jako ki i potti .
41011009	Ci jo ma gutelo yo ki jo ma gilubo kore gidaŋŋe ni , “ Ojana ! Lubaŋa omi gum i kom dano ma bino i nyiŋ Rwot !
41011010	Lubaŋa omi gum i kom ker pa kwarowa Daudi ma obebino-ni ! Ojana malo i wi polo ! ”
41011011	Yecu ocako donyo i Jerucalem ki i ot pa Lubaŋa bene , oŋiyo kit jami-gu ducu , ka odok i Betania kacel ki jone apar wiye aryo , pien onoŋo piny doŋ oyuto woko .
41011012	Orwone dok gua ki i Betania , ma kun kec neke .
41011013	Ka oneno yat oduro ki cen ma pote oluk , ci ocito ka nenone ni gwok nyo enoŋ iye mucekke . Ka oo i te yat , ci pe onoŋo iye gin mo , onoŋo pote keken , pien onoŋo peya kare me cekke .
41011014	Lupwonnyene guwinyo ka en wacci , “ Ŋat mo pe ocam nyigi matwal . ”
41011015	Ka gubino i Jerucalem , ci Yecu odonyo i ot pa Lubaŋa , ocako ryemo lucat-wil ki luwil jami i ot pa Lubaŋa . Ci oryebo meja pa lulok cente , ki kom pa lucat amam ;
41011016	pe onoŋo dok ye ni dano mo oŋol i ot pa Lubaŋa ki yec mo .
41011017	Ka dok ocako pwonyogi kun loko ni , “ Pe yam gicoyo ni , ‘ Oda gibilwoŋo ni ot me lega pa rok ducu ’ ? Ento wun wuloko odoko boro pa luyak . ”
41011018	Ajwagi madito pa Lubaŋa ki lupwony-cik gubedo ka winyo lokke , ci gucako yenyo kit yo mo me neke woko ; pien gin gitye ka lworo en . Pien onoŋo lwak ducu gitye ka uro kit pwonnye .
41011019	Ka piny oyuto , ci ocako a woko ki i Jerucalem .
41011020	Odiko ka gitye ka wot i yo meno , guneno oduro otal nia wa i lwite .
41011021	Petero ocako po pire , ci owacci , “ Lapwony , nen yat oduro ma iceno-ni otal woko . ”
41011022	Yecu ogamo ni , “ Wuye Lubaŋa .
41011023	Adada awacciwu ni , dano ma biwaco ki got man ni , ‘ Mukke wek itiŋŋe ipot wa i nam , ’ ma kun pe kalo akala i cwinye , ento noŋo oye ni gin ducu ma elego-ni bitimme , ci bitimme ada .
41011024	Pi lok man mumiyo awacciwu ni , gin ducu ma wupenyo ci wulego Lubaŋa pire , ber wuye ni doŋ wulimo ci wubinoŋone ada .
41011025	Ka ce wutye ka lega i nyim Lubaŋa , ka onoŋo wutye ki kop mo i kom dano mo , ci wutimme kica , ka wek Wonwu ma tye i polo bene otimwu kica i kom balwu . [
41011026	Ento ka pe wutimo ki dano kica , ci Wonwu ma tye i polo pe bitimowu kica i kom bal mewu . ” ]
41011027	Gin dok gudwogo i Jerucalem . Ka onoŋo en tye ka wot i ot pa Lubaŋa ci ajwagi madito pa Lubaŋa ki lupwonycik ki ludoŋo gubino bote .
41011028	Gupenye ni , “ Twer mene mumiyo itimo lok macalo man ? Dok aŋa mumiyi twero meno ? ”
41011029	Yecu ogamo doggi ni , “ An koŋ apenyowu ki peny mo acel ; wek wun bene wudokka iye , ka an abititowu kit twero mumiyo atiyo lok man .
41011030	Batija pa Jon twerone oa ki bot Lubaŋa nyo oa ki bot dano ? Wun wudokka iye . ”
41011031	Gucako bedo ki pyem i kingi kekengi , kun gipyem ni , “ Ka koni wawacci , ‘ Twerone oa ki bot Lubaŋa ’ , ci en dok bipenyowa ni , ‘ Ci piŋo pe wuye lokke ? ’
41011032	Ka dok wawacci twerone oa ki bot dano kono ? ” Ento gin gulworo lwak , pien lwak ducu giŋeyo maber ni , Jon aye lanebi atika .
41011033	Guwaco bot Yecu ni , “ Wan pe waŋeyo . ” Yecu bene owacogi ni , “ An bene pe abitito botwu kit twero mumiyo atiyo man . ”
41012001	Yecu ocako lok kwedgi i carolok ni , “ Yam tye dano mo ma opito olok i potone , ci orumo woko ducu ki cel , ka okwinyo bur me biyo pige , ci ogero iye lubele , oweko i ciŋ lupur , ci ocito woko wa i lobo mukene .
41012002	Ka kare oromo , ci ocako cwalo laticce bot lupur ka omo nyige mucekke i potone .
41012003	Lupur gumake , ci gupwode , ka guryeme kwede woko , omedo ki dok ki ciŋe nono .
41012004	En dok ocwalo laticce mukene ; gin gugoyo en bene , gugoyo wiye lero , gutime ki tim me lewic .
41012005	Ka dok omedde oro dano mukene , ci guneko dano meno woko . Gubedo ka keto can i kom jo mapol ; jo mukene gupwodogi apwoda , ki mukene gunekogi aneka .
41012006	Pud onoŋo en odoŋ ki dano mo acel bote , en aye wode ma en maro-ni . Lacen en ocwalo wode kikome botgi , kun wacci , ‘ Gibiworo woda . ’
41012007	Lupur gucako lok kekengi ni , ‘ Man aye doŋ lale lim ; wubin waneke woko , wek lim ma en bileyo-nu obed mewa . ’
41012008	Ci gumake , guneke woko , gubole woko wa i ŋe poto olok .
41012009	Ci won poto olok bitimogi niŋniŋ ? En bibino , ci neko lupur woko ducu , ci miyo poto olok woko bot jo mukene .
41012010	Yam pe wukwano lok ma gicoyo i ginacoya ni , ‘ Got ma lugedo gukwero-ni en aye odoko got madit ma i twok ot ;
41012011	man Rwot aye ma otiyo , obedo botwa lok me aura ’ ? ”
41012012	Gutemo pi make , ento gulworo lwak , pien guniaŋ atir ni obolo carolok meno i komgi . Ci gua gucito gigi woko .
41012013	Gin gucako oro Luparicayo ki jo pa Kerode bene , wek gumak lok ma a i doge .
41012014	Ka gin gubino bote , ci gucako wacce ni , “ Lapwony , wan waŋeyo ni in i dano ma itye ki ada , dok pe ito i kom ŋatti mo , pien in pe ineno kom dano ki woko , in ipwonyo yo pa Lubaŋa ki ada . Ci myero gicul mucoro bot Cecar nyo pe ?
41012015	Wacul nyo pe wacul ? ” Yecu oŋeyo bwolagi , ocako waco ni , “ Wun mono wubwola piŋo kaa ? Koŋ wucikella kom lim ma giculo kwede , anen . ”
41012016	Gin gucako kelone bote , ci en openyogi ni , “ Cal ki coc ma gicoyo i kome-ni pa aŋa ? ” Ci gugamo ni , “ Pa Cecar yo . ”
41012017	Yecu ocako wacogi ni , “ Wudwok jami pa Cecar bot Cecar , ki jami pa Lubaŋa wudwok bot Lubaŋa . ” Gin gucako urone matek .
41012018	Lucadukayo gucako bino bot Yecu ; gin aye jo ma giwacci cer pa jo muto pe tye kulu . Gucako penyo peny ni ,
41012019	“ Lapwony , Moses yam ocoyo ni , ka laco mo oto woko , ce oweko dakone , ma kun pe obwoto latin mo , ci myero ominne olak dakone , wek onywal kwede litino ka wi ominne .
41012020	Ci yam onoŋo tye co abiro ma gin ducu omego . Ka laco mukwoŋo nyomo dako-nu oto woko ma pe obwoto latin mo ,
41012021	ci me aryo ocako lako dako-nu , en bene oto woko ma pe obwoto latin mo ; ki dano me adekke bene kumeno ;
41012022	ci gin ducu abiro pe gubwoto latin mo . Lacenne en dako bene oto woko .
41012023	I kare me cer ki i kin jo muto , dako-nu doŋ bibedo dako pa aŋa ? Pien gin co abiro-ni ducu gubedo kwede . ”
41012024	Yecu ocako wacogi ni , “ Wun wurwenyo pi lok man , pien wukwiya ginacoya , wa tek pa Lubaŋa bene wukwiya .
41012025	Ka ce dano gibicer woko ki i kin jo muto , ci doŋ pe gibinyomme , doŋ gibibedo macalo lumalaika ma i polo .
41012026	Ento i kom lok man me cer ki i kin jo muto-ni , wun pe mukwano i buk pa Moses , ka ma ocoyo lok i kom caka , ki kit ma Lubaŋa yam oloko kwede ni , ‘ An Lubaŋa pa Abraim , ki Lubaŋa pa Icaka , ki Lubaŋa pa Yakobo ’ ?
41012027	En pe Lubaŋa pa jo muto ento en Lubaŋa pa jo makwo ; wun wuŋak wurwenyo woko marac . ”
41012028	Ka lapwony-cik mo obino cok , ci obedo ka winyo ka gilaro lok . Ka oneno kit ma Yecu dok iye ki gin lok maber ma atir , ocako penyo Yecu ni , “ Cik mene maditte mukwoŋo ki i kom lwak cik ducu ? ”
41012029	Yecu ogamo ni , “ Cik mukwoŋo en ene , ‘ Wuwiny wun jo Icrael , Rwot Lubaŋawa en Rwot acel .
41012030	Ci mar Rwot Lubaŋani ki cwinyi ducu , ki tiponi ducu , ki tammi ducu ki tekki ducu . ’
41012031	Ki me aryone en ene ni , ‘ Mar lawoti macalo imarre keni . ’ Pe dok tye kit cik mo ma pire tek makato cik magi aryo-ni . ”
41012032	Lapwony-cik ogamo ni , “ Iloko kakare , Lapwony ; iloko atir ni , Lubaŋa tye acel , pe dok tye Lubaŋa mo mukene , kono en kene .
41012033	Dok ni gimare ki cwiny ducu , ki ryeko ducu , ki tek ducu , ki maro lawoti macalo imarre keni , cik magi aye pigi tek makato gitum ma giwaŋo ducu ki berre ki gitum mukene ducu . ”
41012034	Ka Yecu oneno ni odok iye maber ki ryeko , ocako dok wacce ni , “ In pe ibor ki ker pa Lubaŋa . ” Lacen pe dok tye ŋat mo ma odiyo cwinye ka penye ki lok mo .
41012035	Ka Yecu onoŋo tye ka pwony i ot pa Lubaŋa , ci openyo ni , “ Lupwony-cik mono giwacci Kricito lakwar Daudi piŋo ?
41012036	Ki tuŋ bot Daudi kikome en dok oloko i tek pa Cwiny Maleŋ ni , ‘ Rwot owaco bot Rwoda ni , Bed i kom bada ma lacuc , i kabedo me deyo , nio ka abiketo lukworri piny i te tyeni . ’
41012037	Ka ce en Daudi aye yam olwoŋe ni Rwot , ci en dok bedo lakwarre niŋiŋ ? ” Lwak mapol guwinyo lokke ki yomcwiny madwoŋ mada .
41012038	I kare ma Yecu tye ka pwonyo dano , owacci , “ Wugwokke i kom lupwony-cik ma gimaro wot ma guruko boŋŋi maboco-ni , dok gimito dano gubed ka motogi wa i cuk-gu ,
41012039	dok gimaro bedo i kom pa ludito ka gitye i kacokke , dok gimaro bedo i kabedo me deyo i karama .
41012040	Gin gimayo odi pa mon-to , dok gibedo ka lego lega maboco me buta keken . Gibiŋologi kop madit makato ducu . ”
41012041	Yecu obedo i ot pa Lubaŋa ka ma okemme ki canduk me coko lim , ci obedo ka neno kit ma lwak gibolo ki motgi i canduk lim ; lwak lulonyo gubolo iye mapol .
41012042	Ento dato ma lacan obino ci obolo iye cente aryo , ma rom ki cente abic me kare-ni .
41012043	Ocako lwoŋo lupwonnyene bote , ci owacogi ni , “ Adada awacciwu ni , dato man ma lacan-ni en aye dok obolo lim madwoŋ makato jo ducu ;
41012044	pien jo mapol gugito but limgi madwoŋ-ŋi aye gubolo , ento en i canne-ni , obolo limme ducu ma en tye kwede ma onoŋo konyo kwone . ”
41013001	Ka Yecu okato woko ki i ot pa Lubaŋa ; ci ŋat acel mo ki i kin lupwonnyene owacce ni , “ Lapwony , nen kit ma godi magi dito kwede ki kit ma gedone beco kwede ! ”
41013002	Yecu ogamo ni , “ Wuneno gedo magi madito twatwal-li ? Godi ducu gibimukogi gireto woko piny , pe gibiweko got acel mo kany ma ododde i wi wadi . ”
41013003	Yecu ka obedo piny i wi got Jeituni , kun otikke ki ot pa Lubaŋa , ci Petero ki Yakobo ki Jon ki Anderiya gucako penye i muŋ ni ,
41013004	“ Tit botwa , lok man bitimme wa awene , dok kit gin aŋo ma binyuto ni lok meno doŋ cok cobbe kakare ? ”
41013005	Yecu ocako wacogi ni , “ Wugwokke , ŋatti mo owek rwenyowu .
41013006	Pien jo mapol gibibino ki nyiŋa , ma giwacci , ‘ An aye a en ! ’ ci gibimiyo jo mapol girwenyo woko .
41013007	Dok ka wubiwinyo pi mony , ki lok ma yweko pi mony , pe tipo komwu oto woko lirut ; myero koŋ meno otimme , ento noŋo nino me agik pud peke .
41013008	Pien rok bilweny ki rok wadi , ki ker bene bilweny ki ker wadi , ki oyeŋyeŋ biyeŋo lobo i kabedo mapol , ki kec bene bipoto ; meno gin aye acakki me te can ma bipoto i lobo .
41013009	“ Ento wun aye myero wugwokke kenwu ; pien gibiterowu i lukiko , dok gibigoyowu i kacokke-gu . Wubicuŋ i nyim luloc ki luker-gu pira , wubitito lok ma bedo caden botgi .
41013010	Myero koŋ gikwoŋ tito lok me kwena maber bot rok ducu .
41013011	Ento ka giterowu i lukiko wek giŋol kop i komwu , pe wubed ka tamo kit lok aŋo ma wubilokone , ento wulok ma gibimiyowu i cawa meno ; pien pe wun aye wubilok , ento Cwiny Maleŋ aye bilok .
41013012	Omego en aye bimiyo omegine i to , ki wego bimiyo litinogi i to , litino bitubbe i kom lunyodogi , miyo gineko lunyodogi woko .
41013013	Jo ducu gibikwerowu pi nyiŋa ; ento ŋat ma diyo cwinye nio wa i agik , en aye bilarre .
41013014	“ Ka wuneno gikelo gin mo me kwer , malik , giketo i kabedo ma myero pe giket iye ( wek dano ma kwano oniaŋ ) ci jo ma i Judaya myero guriŋ woko wa i godi ;
41013015	dano ma onoŋo tye i wi ot pe dok olor piny , pe bene odony i ot ka kwanyo iye gin mo ,
41013016	ki dano ma tye wa i poto pe odok cen paco ka omo ginarukane .
41013017	Dok mon ma giyac gibineno can i kare meno , ki mon ma gidoto litino bene !
41013018	Wuleg wek pe obin otimme i cwir .
41013019	Pien i kare meno bibedo iye twon can madit atika ma yam peya onen i lobo , nia wa i acakki lobo ma Lubaŋa oketo-ni , nio kwede wa onyoo , dok bene pe binen .
41013020	Kono nene Rwot pe ojwiko nino-nu obedo manok mo , kono dano mo pe obwot ; ento pi jo ma giyero , ma en oyerogi , omiyo en ojwiko wel nino obedo manok .
41013021	“ I kare meno ka ce dano mo owacciwu ni , ‘ Nen , Kricito ma Lubaŋa oyero tye kany ’ , nyo ni , ‘ Nen en tye kuca ’ , pe wuye .
41013022	Kricito ma lugoba kacel ki lunebi-gu ma lugoba gibibino , gibinyutowu lanyut ki tiyo jami taŋo , wek girweny jo mapol ka gitwero , wek girweny wa ki jo ma giyero bene .
41013023	Ento wun aye wugwokke , doŋ atyeko titowu gin ma bibedo i anyim con .
41013024	“ Ento i kare meno ki i ŋe can madit-ti , bibedo kit macalo yam gicoyo ni . ‘ Ceŋ bicido woko macol licuc , ki dwe bene pe biryeny ;
41013025	lakalatwe bia ki i polo , gipoto piny ki twer ducu ma i polo bene biyeŋŋe . ’
41013026	Ka doŋ gibineno Wod pa dano ka bino ki pol , ki twero madwoŋ , ki deyo .
41013027	Ci en bioro lumalaikane ka coko jone ma en oyero , kun gicokogi ki i twok piny aŋwen ducu , nia kwede wa i agikki lobo nio kwede wa i agikki polo .
41013028	“ Wupwony carolok i kom yat oduro . Ka ce jaŋe doŋ olot , ci pote luk , ci doŋ wuŋeyo ni oro doŋ cok .
41013029	Ki wun bene ka ce wuneno gin magi gutimme , ci wuŋe ni en doŋ cok , tye wa i doggola .
41013030	Adada awacciwu ni , yalwak me kare man pe gibitum , nio waŋ ma lok magi ducu bitimme .
41013031	Polo ki lobo gibitum ento lokka pe bitum .
41013032	“ Ento nino meno ki cawa meno pe tye ŋat mo ma ŋeyo , kadi wa lumalaika ma i polo , kadi wa Wod , ento Lubaŋa Won kene aye ŋeyo gire .
41013033	Wugwokke , waŋwu obed twolo ma nen , pien wun pe wuŋeyo nino ma kare biromo iye .
41013034	Bedo rom ki dano ma ocito welo . Ka yam a weko gaŋŋe , ci omiyo twero bot luticce , kun miyo ŋat acel acel ki ticce , kun ociko lagwok doggola ni obed ka kiyo piny .
41013035	Mumiyo wun wubed ka kiyo piny , pien pe wuŋeyo kare ma won ot bidwogo kwede ; gwok dwog wi otyeno , nyo cwiny dyewor , nyo okogweno , nyo odiko .
41013036	Wugwokke , ka ce obino oyotoyot pe onoŋwu wunino woko .
41013037	Lok ma awaco botwu-ni , awaco bot dano ducu ni , Wuki piny . ”
41014001	Nino madito me Kato ( Paska ) ki me Mugati ma Tobi Pe Iye onoŋo odoŋ nino aryo , ajwagi madito pa Lubaŋa ki lupwony-cik guporo lok me mako Yecu ki ryeko ka wek gineke .
41014002	Pien onoŋo guloko ni , “ Pe gimak i nino madito , miyo lwak bitugge . ”
41014003	I kare ma Yecu tye i ot pa Cimon ladobo , i kare ma obedo ka cam , dako mo obino ma kun tye ki adomo moo nard kikome ma welle dwoŋ-ŋi ; ocako turo dog adomo moone , ci oonyo i wiye .
41014004	Ento cwiny jo mogo ocwer , ci gucako lok kekengi ni , “ Piŋo moo man gibalo abala ?
41014005	Pien moo man kono nene gicato woko , kono nene okelo lim ma romo ciliŋ miya adek kulu ki makato bene , ka wek gimi ki lucan . ” Ci gucako tugge i kom dako-nu matek .
41014006	Yecu ocako waco ni , “ Wuweke obed mot , wuyelo piŋo ? En otiyo gin maber twatwal i koma .
41014007	Pien wun wutye kacel ki lucan kare ducu , dok wutwero konyogi i kare ducu ma wumito ; ento an pe abibedo kwedwu kare ducu .
41014008	En otiyo gin ma en twero ; dok en aye okwoŋo onyo moo i koma me yika .
41014009	Adada awacciwu ni , i kabedo ducu ma i wi lobo ma gibitito iye lok me kwena maber , gin ma dako-ni otiyo bene gibitito pire , wek obed me po en . ”
41014010	Juda Lakeriot , ma en dano acel ma i kin jo apar wiye aryo-ni , ocito bot ajwagi madito pa Lubaŋa pi miyo Yecu i ciŋgi .
41014011	Ka guwinyo lokke oyomo cwinygi , gucako cikke me miye lim ; ki en bene ocako yenyo kare maber ma eromo miyo ki Yecu i ciŋgi .
41014012	I kom nino mukwoŋo me nino madito me Mugati ma Tobi Pe iye , ma gitumo iye latin romo me Kato , lupwonnye gupenye ni , “ Imito waciyubbi kabedo mene wek icam iye Kato ? ”
41014013	En ooro lupwonnyene aryo ki i kingi kun cikogi ni , “ Wucit wa i Jerucalem ; ci wubirwatte iye ki laco mo ma oyeyo agulu pii , en aye wulub kore .
41014014	Ka ma en odonyo iye-ni , en aye wupeny iye won ot ni , ‘ Lapwony owacci , ot welo ma atiro iye tye kwene , ka ma abicamo iye cam me Kato , kacel ki lupwonnyena ? ’
41014015	Ci en binyuto botwu kicika ot ma malone , ma gipeto , giyubo maber , wuyubwa kabedo kunnu . ”
41014016	Lupwonnye gucito , ci gudonyo i Jerucalem , gunoŋo kit macalo en owaco botgi-ni , gucako yubo cam me Kato kunnu .
41014017	Ka piny doŋ oyuto ci obino ki jone apar wiye aryo .
41014018	Ka gubedo piny ci gucako camo cam , ci Yecu owacogi ni , “ Adada awacciwu ni , ŋat acel i kinwu bidoba , en aye dano ma camo kacel kweda . ”
41014019	Gin gucako kumo cut , kun dano acel acel penye ni , “ An bo ? ”
41014020	Yecu owacogi ni , “ Tye ŋat acel i kinwu wun jo apar wiye aryo-ni , en aye dano ma tye ka gweyo i atabo acel kweda-ni .
41014021	Pien Wod pa dano tye ka wot kit man pi cobo kit ma gicoyo i kome-ni ; ento dano ma odobo Wod pa dano-ni bineno can ! Kono nene obedo ber ka dano-nu pe ginywalo . ”
41014022	Ka gitye ka camo cam , Yecu omako mugati ; ci olego gum i kome , ocako baro iye , omiyo bot lupwonnye , kun wacci , “ Wugam man , man aye koma . ”
41014023	Dok otiŋo kikopo , ci opwoyo , ocako miyone botgi , gin gumato .
41014024	Yecu owaco botgi ni , “ Man aye remona me gicikke ma ocwer pi jo mapol .
41014025	Adada awacciwu ni , pe dok abimato pig olok , nio wa i kare ma abicako dok matone manyen wa i ker pa Lubaŋa . ”
41014026	Ka doŋ gutyeko wero wer , ci gucito i wi got Jeituni
41014027	Yecu owaco botgi ni , “ Wun ducu wubitenya woko kena , pien yam gicoyo ni , ‘ Abigoyo lakwat , ci romi gibiket woko ata . ’
41014028	Ento lacen ka doŋ acer woko ci abitelo nyimwu me cito i Galilaya . ”
41014029	Petero ogamo ni , “ Kadi ka jo mukene ducu gibitenyi woko , ento an pe abitenyi ata . ”
41014030	Yecu owacce ni , “ Adada awacci ni , tin ki i dyewor , ma noŋo twon gweno peya onwoyo koko kiryo , noŋo in doŋ ityeko kwera woko tyen adek kulu . ”
41014031	Ento Petero dok ogamo matek twatwal ni , “ Twara ma ato kacel kwedi , pe abikweri . ” Gin ducu gucako loko kit meno bene .
41014032	Gucito i kabedo ma nyiŋe Gececemane , ci ociko lupwonnyene ni , “ Wun koŋ wubed kany , an koŋ acileg Lubaŋa . ”
41014033	En otero Petero ki Yakobo ki jon , ci cwinye ocako poto matek ki kumo bene madwoŋ .
41014034	Ocako wacogi ni , “ An cwinya tye ka waŋ matek , mito neka woko . Wubed ka kiyo piny kany . ”
41014035	Ocito anyim manok , ci oguŋo oryebbe piny olego ni , “ Ka ce twerre , lakit cawa-ni doŋ oa woko i koma . ”
41014036	Ci olego ni , “ Abba , Wora , jami ducu twerre ki boti ; kwany kikopo man woko ki i koma ; ento pe obed kit ma an amito , obed kit ma in imito . ”
41014037	Ka odwogo botgi onoŋo gunino woko , ci owaco bot Petero ni , “ Cimon , inino woko ce ? Pe itwero kiyo piny pi cawa acel mo ?
41014038	Wuki , wuleg Lubaŋa , wek pe wudony i abita mo ; cwiny kikome mito loyo abita pa Catan , ento kom aye nyap . ”
41014039	Dok odok ka lego Lubaŋa , kun nwoyo lego lega acel-lu .
41014040	Ka dok odwogo onoŋo gunino woko , pien onoŋo nino doŋ omako waŋgi twatwal ; pe doŋ giŋeyo gin ma myero gidokke iye .
41014041	Ka dok odwogo botgi tyen me adekke , openyogi ni , “ Wun pud wunino ce ? Pud wutye ka yweyo bo ? Doŋ otum , ki cawa bene doŋ oromo ; wod pa dano doŋ gimiyo woko i ciŋ lubalo .
41014042	Doŋ wua malo , orya wunu wacitu ; nen dano ma odoba doŋ tye cok . ”
41014043	Cutcut ma Yecu pud tye ka lok-ki , Juda otugi tuc ; en yam ŋat acel ma i kin jo apar wiye aryo-ni . En obino ki lwak ma gua bot ajwagi madito pa Lubaŋa ki lupwony-cik ki ludoŋo , ma gitye ki pala lucwan ki odoo-gu .
41014044	Juda ma odobe-ni yam omiyogi lanyut . En owacci , “ Dano ma abimoto kun anoto leme , meno aye en kikome ; wutugi make woko , wutere kun wugwoke maber . ”
41014045	Ka Juda obino ci okemo bot Yecu atir , ocako mote ni , “ Lapwony , ” ci onoto leme .
41014046	Gin bene gutugi poto i kome , gumake woko cut .
41014047	Dano mo acel ma onoŋo ocuŋ ka ŋete ocako woto pala lucwanne , otoŋo ki opii pa ajwaka madit pa Lubaŋa , oŋuno ite woko .
41014048	Yecu owaco botgi ni , “ Wubino bota ki pala lucwan ki odoo-gu me maka , macalo wubino i kom layak mo ?
41014049	Abedo ka pwony i ot pa Lubaŋa jwijwi , ma kun abedo iye kwedwu , ci pe yam wumaka do . Doŋ wumaka , wek ginacoya ocobbe kakare . ”
41014050	Gin ducu guriŋo woko , guweke odoŋ kene .
41014051	Awobi mo odwalo cuka boŋo camanini keken i kome , ci olubo ki kor Yecu ; gin gumake bene ,
41014052	ento en oweko cukane odoŋ , ci oriŋo woko nono laboŋo mo .
41014053	Gutero Yecu bot ajwaka madit pa Lubaŋa , kun onoŋo ajwagi madito ki ludoŋo-gu ki lupwony-cik gucokke kacel .
41014054	Petero obedo ka lubo kor Yecu ki cencen nio kwede wa i dyekal pa ajwaka madit ; obedo ka oyo mac kacel ki lutic .
41014055	Ajwagi madito ki jo ma i Lukiko ducu guyenyo lok me caden ma mako kom Yecu ma miyo gineke ; guyenyo kwe pe gunoŋo mo .
41014056	Lwak lucaden mapol gubedo ka kelo lok goba i kome , ma lokgi ducu pe rwatte .
41014057	Jo mukene gua malo , ci gukelo lok goba i kome ni ,
41014058	“ Wan wawinyo ka en loko ni , ‘ An amuko ot pa Lubaŋa-ni woko , ma yam gigero ki ciŋ-ŋi , ci dok agero mukene-ne nino adek keken , ma pe gitiyo ki ciŋ . ’ ”
41014059	Kadi bed gukelo lok goba kit meno , ento lok ma gukelo pe rwatte .
41014060	Ajwaka madit otirre malo ci ocuŋ i dyere , ocako penyo Yecu ni , “ Lwak adot ma lucaden gudoti kwede-ni in igamo niŋniŋ ? ”
41014061	Yecu pe ogamo , oliŋ gire aliŋa . Ajwaka madit dok openye ni , “ In aye Kricito ma Lubaŋa oyero , Wod pa Lubaŋa ma gipwoyo-ni bo ? ”
41014062	Yecu ogamo ni , “ An aye a en ; dok bene wubineno ka Wod pa dano obedo ki Won Twer atena i wi kom me deyo ka ŋete , tuŋ acucce ; ka dok bino ki pol me polo-gu . ”
41014063	Ajwaka madit ocako yeco ginarukane woko kekene , kun wacci , “ Pud dok wumito kit caden aŋo kaa ?
41014064	Doŋ wutyeko winyo kit ma en yeto kwede Lubaŋa . Wutamo iye lok aŋo doŋ ? ” Gin ducu guŋolo lokke ni , balle romme to .
41014065	Jo mukene gucako ŋulo laa i kome , kun giumo waŋe woko , ka gidoŋe kwede , ma kun giwacci , “ In ma lanebi-ni , tuc ba , ” ki lutic-gu gupoto i kome kun gipale ki ciŋgi .
41014066	I kare ma onoŋo Petero tye piny i dyekal , ci aŋeca pa ajwaka madit acel mo obino kenyo .
41014067	Ka oneno Petero ka oyo mac , ka obolo waŋe i kome ci owacce ni , “ In bene onoŋo itye ki dano meno mua ki i Najaret , en Yecu . ”
41014068	Petero ocako kwero woko , ma kun wacci , “ An pe aŋeyo , pe bene aniaŋ gin ma ibeloko . ” Ka Petero okato woko i doggaŋ , ci twon gweno otugi kok cut .
41014069	Aŋeca meno dok onene , ci dok ocako tito bot jo ma gucuŋ kunnu ni , “ Dano man en bene ŋat acel ma i kingi . ”
41014070	Petero dok ocako kwerone woko aye . Kare dok okato manok mo , jo ma onoŋo gucuŋ kenyo dok guwaco ki Petero ni , “ Ada in i ŋat acel ma i kingi , pien in Lagalilaya . ”
41014071	En ocako kwoŋŋe kun lamme kekene ni , “ An pe aŋeyo dano man ma wun wuloko pireni . ”
41014072	Dok cutcut twon gweno okok tyen me aryone . Petero ocako po lok ma nene Yecu owacce ni , “ Ma noŋo twon gweno peya onwoyo koko kiryo , noŋo in doŋ ityeko kwera woko tyen adek kulu . ” Ci ocako koko matek cut .
41015001	Ka piny doŋ oru , oyotoyot ajwagi madito ki ludoŋo ki lupwony-cik ki jo ma i Lukiko ducu , gupiro lok kacel . Ci gutweyo Yecu woko gutere kwede gumiye bot Pilato .
41015002	Pilato ocako penye ni , “ In i kabaka pa Lujadaya bo ? ” Yecu ogamo ni , “ Iwaco kakare gire . ”
41015003	Ajwagi madito gucako dote ki lwak adot mapol .
41015004	Pilato dok openye ni , “ Pe koŋ idok iye ce ? Pe ineno kit lwak lok mapol ma gidoti kwede-ni ? ”
41015005	Yecu dok pe omedo ki dok iye lok mo , omiyo Pilato ouro matek .
41015006	Ka i kare me nino madito onoŋo Pilato gonyo lamabuc mo woko ma dano gulege pire .
41015007	I kare-nu onoŋo tye laco mo ma nyiŋe Baraba , ma yam gitweyo i mabuc i kin jo mujemo ma guneko dano i kare me jemogi-nu .
41015008	Lwak gucako cito bot Pilato , gupenye wek otim kit ma yam tiyo-ni .
41015009	Pilato openyogi ni , “ Wumito mono ni agonnyiwu kabaka pa Lujudaya ? ”
41015010	Onoŋo Pilato oŋeyo ni ajwagi madito gumiyo Yecu bote pi nyeko .
41015011	Ajwagi madito gupiyo lwak ni twara gigonnyigi Baraba .
41015012	Pilato dok openyo lwak ni , “ Dano ma wulwoŋo ni kabaka pa Lujudaya-ni doŋ abitimo niŋniŋ ? ”
41015013	Lwak gucako wo ni , “ Gure woko i kom yatariya . ”
41015014	Pilato dok openyogi ni , “ Piŋo kaa , otimo kit gin aŋo marac ? ” Ento lwak gumedde ki wo ni , “ Gure woko i kom yatariya . ”
41015015	Pi mito kweyo cwiny lwak , omiyo Pilato oye gonnyigi Baraba , ocako pwodo Yecu ki del , ka omiye wek gigure woko i kom yatariya .
41015016	Askari gutero Yecu wa i ot pa kabaka , ma gilwoŋo Praitorion , ci gulwoŋo buca monygi ducu gucokke kacel .
41015017	Ka gucako ruko Yecu ki boŋo makwar , ka gucweyo lulakana okuto , gurwako i wiye ,
41015018	kun gimote ni , “ Itye ba , kabaka pa Lujudaya ! ”
41015019	Gucako goyo wiye ki gayi , ka guŋulo laa i kome-gu , kun girumo coŋgi me miye woro .
41015020	Ka doŋ gutyeko ŋale , ci gulunyo boŋo makwar woko ki i kome , ka dok guruke ki boŋone kikome , ci gutere kwede woko ka gure i kom yatariya .
41015021	Gucako mako dano mo ma onoŋo obekato mua ki i kin gaŋ ci gudiye ka tiŋo yatariya pa Yecu , nyiŋe Cimon dano me Cirene , ma won Alegijanda ki Rupo .
41015022	Gutero Yecu i kabedo ma gilwoŋo ni Golgota , ma te lokke ni kabedo me cogo wic .
41015023	Gucako miye koŋo vino ma girubo iye yat murra ; ento en okwero matone woko .
41015024	Ka doŋ gugure i kom yatariya , ci gupoko boŋŋine woko i kingi , kun gibolo kwir wek ginen boŋŋi ma ŋat acel acel bitero .
41015025	Giguro Yecu i kom yatariya i cawa adek me odiko .
41015026	Gicoyo i waraga gin ma nyuto lok ma gidote iye ni , “ Kabaka pa Lujudaya . ”
41015027	Gigure kacel ki luyak mogo aryo , dano acel tuŋ lacuc ki acel tuŋ lacam . [
41015028	Omiyo ginacoya ocobbe kakare ni , “ Gikwane i kin lubalo . ” ]
41015029	Jo ma yam gimol gikato ki ka ŋete gubedo ka yete , kun giyeŋo wigi , ma giwacci , “ Nye , in ma imuko ot pa Lubaŋa woko , ci igero pi nino adek-ki ,
41015030	doŋ ilarre keni , a woko ki i kom yatariya ! ”
41015031	Ki ajwagi madito bene guŋale , ma giloko ki luwotgi kacel ki lupwony-cik-gu , kun giwacci , “ Yam bedo ka laro jo mukene , pe twero larre kene .
41015032	Wek tin Kricito , ma kabaka me Icrael , olor piny ki i kom yatariya , wek wanen ka wacak ye . ” Wa jo ma gigurogi kacel kwede bene gucaye .
41015033	Ka cawa oromo abicel , piny ocido woko macol i lobo ducu , nio kwede wa i cawa aboŋwen .
41015034	I kom cawa aboŋwen Yecu odaŋŋe ki dwan maloŋo ni , “ Eloi , Eloi , lama cabaktani ? ” ma te lokke ni , “ Lubaŋana , Lubaŋana , itenya woko piŋo ? ”
41015035	Ka jo ma onoŋo gucuŋ kunnu guwinyo lokke , ci guwacci , “ Winyu ka en lwoŋo Elia ca . ”
41015036	Ci dano acel oriŋo , okwanyo amor , oluto i koŋo vino mawacce , orwako i wi tal gayi , omiyo ki Yecu ni omati , kun wacci , “ Weku mono koŋ wanen ka Elia bino ka kwanye woko ki i kom yatariya . ”
41015037	Yecu dok odaŋŋe ki dwan maloŋo , ka oto .
41015038	Ci boŋo kicika ma i ot pa Lubaŋa ocako yec woko opokke dul aryo , oyec ki malo , nio kwede wa i tere piny .
41015039	Ladit ma loyo askari , ma onoŋo ocuŋ cok i nyime , ka oneno kit ma Yecu oto kwede , owacci , “ Adada , dano man onoŋo Wod pa Lubaŋa ! ”
41015040	Dok onoŋo tye mon mogo ma gucuŋ ki cen ka nenone ; onoŋo tye Maliam Lamagdala , ki Maliam min Yucepu matidine ki Yoce , ki Calume .
41015041	Gubedo ka lubo kor Yecu ki i Galilaya , gubedo ka konye bene , dok onoŋo tye lwak mon mapol ma gubino kwede wa i Jerucalem .
41015042	I kom nino me Yubbe , en nino ma i nyim cabit , ka piny doŋ oyuto ,
41015043	Yucepu me Arimataya obino ; en yam dano madit ma lamemba me Lukiko ma gipwoyo bene , en kikome obedo ka kuro ker pa Lubaŋa . En odiyo cwinye , ci odonyo wa bot Pilato , olego kom Yecu .
41015044	Pilato ouro ka doŋ otyeko to woko oyot kumeno ; ci olwoŋo ladit ma loyo askari , openye ka ce doŋ oto woko .
41015045	Ka ladit ma loyo askari otyeko niaŋo en , ci omiyo kom Yecu bot Yucepu .
41015046	Yucepu owilo boŋo camanini , ci okwanyo kom Yecu woko ki i kom yatariya , oboyo ki boŋo camanini , otero kome opyelo i lyel ma en okwinyo oroko i got , ci ocego wiye woko ki got ma oloro ki dog lyel .
41015047	Maliam Lamagdala ki min Yoce guneno ka ma giyiko iye kome .
41016001	Ka cabit doŋ okato , ci Maliam Lamagdala ki Maliam min Yakobo , ki Calume guwilo aŋwece pi wot kwede ka wiro kom Yecu .
41016002	I kom nino mukwoŋo me cabit mon gupuk odiko con ma ceŋ otuc , ci gucito i wi lyel .
41016003	Gucako pennye kekengi ni , “ Aŋa mono ma bidirowa got woko cen ki i dog lyel ? ”
41016004	Ka gutiŋo waŋgi ci guneno got meno doŋ gidiro woko cen ; onoŋo gotte dit twatwal .
41016005	Ka gudonyo i lyel , ci guneno latin orobo mo ma oruko boŋo matar , obedo kwede yo tuŋ acuc ; gucako urone mada .
41016006	En owaco botgi ni , “ Pe wubed ka urone ; wun wubeyenyo Yecu me Najaret ma giguro i kom yatariya-ni . En doŋ ocer woko , pe doŋ tye kany . Koŋ wunen ka ma gipyelo iye kome .
41016007	Ento wucit wutit ki lupwonnyene , ki bot Petero bene ni , en doŋ tye ka wot me telo nyimwu wa i Galilaya kuca ; wubineno kome kunnu , kit ma yam en otito botwu-ni . ”
41016008	Ci mon gukatti woko ki i lyel , gucako ŋwec ki myelkom pi lworo ma omakogi matek twatwal ; lworo ogeŋogi tito lokke ki ŋatti mo . [
41016009	Ka en doŋ ocer odiko con i nino mukwoŋo me cabit , okwoŋo nyutte bot Maliam Lamagdala , ma yam en oryemo cen abiro i kome-ni .
41016010	En otugi tero lok bot jo ma yam gibedo kwede , i kare ma gitye ki cola ki kumu-gu .
41016011	Ka guwinyo ni en tye gire makwo , dok ni otyeko nyutte , kome onen bot Maliam , pe guye lokke .
41016012	Lacen Yecu dok onyutte onen bot jo mukene i kit mapatte ; onen bot lupwonnye ma onoŋo gicito ka wot i kin gaŋ .
41016013	Gin dok gucito gutito bot jo mudoŋ-ŋi , gin bene dok pe guye lokgi .
41016014	Ka lacen dok onyutte onen bot jone apar wiye acel ma onoŋo gitye i dog cam . Ocako da i komgi pi kwero ye lok , ki pi tekcwinygi , pien gukwero ye lok pa jo ma doŋ guneno kome i kare ma ocer-ri .
41016015	Ka doŋ owaco botgi ni , “ Wucit i lobo ducu , wucitit iye lok me kwena maber bot ginaketa ducu .
41016016	Dano ma oye , ce gibatija en , ci bilarre ; ento dano ma okwero ye aye kop biloyo en .
41016017	Lanyut magi binen ki bot jo ma giye : gibiryemo cen pi lwoŋo nyiŋa , gibiloko ki leb manyen ,
41016018	gibimako wa twol-gu , dok ka gibimato gin ma neko dano , ci pe bitimogi marac ; gin bene gibiketo ciŋgi i kom lutwo ci gibicaŋ ”
41016019	Ka Rwot Yecu doŋ otyeko lok kwedgi , ci gitiŋe gitere woko malo i polo , ci ocako bedo piny ka ŋet Lubaŋa atena i kabedo me deyo yo tuŋ acucce .
41016020	Ci lupwonnye gucito ka tito lok i kabedo ducu , kun Rwot kikome bene tye ka tic kwedgi , kun moko lok ma gitito ki lanyutte . ]
42001001	Jo mapol doŋ gutemo coyo lok i kom gin ma otimme i kinwa ,
42001002	macalo jo ma guneno ki waŋgi nia i acakki , dok ma gudoko lutic me lok meno , gukwaŋo botwa .
42001003	Pi meno , Ladit Teopilo , ka doŋ aŋiyo gin ducu nia i acakki , an bene atamo ni bedo ber ka acoyo piri , kun aryeyo kikore ,
42001004	wek iniaŋ ada me lok meno ma yam gipwonyi kwede .
42001005	I kare pa Kerode kabaka me Judaya , onoŋo tye ajwaka pa Lubaŋa mo ma nyiŋe Jekaria , me waŋ tic pa Abia ; yam tye ki dakone ma i kin anyira pa Aron , nyiŋe Elicabet .
42001006	Gin aryo ducu yam kitgi atir i nyim Lubaŋa , kun gilubo cik pa Rwot ducu laboŋo bal .
42001007	Ento onoŋo gipe ki litino , pien Elicabet yam lalur , gin aryo ducu onoŋo doŋ guti woko .
42001008	I kare ma Jekaria tye ka tiyo tic me ajwaka i nyim Lubaŋa , i kare me waŋ ticce ,
42001009	macalo kit pa ajwagi tye , kwir okwanye me donyo i ot pa Rwot ka waŋo gitye woko ka lega i cawa me waŋo odok eceta .
42001010	Lwak dano ducu onoŋo gitye woko ka lega i cawa me waŋo odok eceta
42001011	Lamalaika pa Rwot onen bote kun ocuŋ yo tuŋ lacuc i ŋet keno tyer me waŋo odok eceta .
42001012	Ka Jekaria onene , ci cwinye opoto , lworo omake .
42001013	Ento lamalaika owacce ni , “ Pe ilwor , Jekaria , pien legani doŋ Lubaŋa owinyo . Dakoni Elicabet binywalli latin laco , ibicako nyiŋe Jon .
42001014	Ibibedo ki yomcwiny , cwinyi bikwe , jo mapol cwinygi bibedo yom pi nywalle ;
42001015	pien en bibedo madit i nyim Rwot . En pe bimato koŋo vino kadi gin ma mero dano ; en bipoŋ ki Cwiny Maleŋ , nia i i minne .
42001016	En bidwoko Luicrael mapol bot Rwot Lubaŋagi ,
42001017	en bitelo nyime i cwiny ki tek pa Elia , pi loko cwiny wegi litino i kom litinogi ; pi dwoko dano ma pe winyo cik i ryeko pa jo ma kitgi atir , dok me yubo pi Rwot dano ma doŋ guyubbe ”
42001018	Jekaria openyo lamalaika ni , “ Abiŋeyo man niŋniŋ ? Pien an doŋ ati woko , dakona bene doŋ oti . ”
42001019	Lamalaika ogamo doge ni , “ An Gabriel , acuŋ i nyim Lubaŋa ; giora ka lok kwedi , akelli kwena man maber .
42001020	Winy ba , ibiliŋ ma pe itwero lok , nio i nino meno ma lok man bitimme iye , pien pe iye lokka , ma bicobbe ka kare oromo . ”
42001021	Lwak onoŋo gubedo ka kuro Jekaria , guuro rune twatwal i ot pa Lubaŋa .
42001022	Ka Jekaria okatti woko , onoŋo pe twero lok kwedgi , omiyo guniaŋ ni oneno ginanyuta i ot pa Lubaŋa macalo lek . En obedo ka gwelogi kun pe twero lok .
42001023	Ka kare me ticce otum , ci odok i pacone .
42001024	Ka kare okato manok , dakone Elicabet ogamo ic . Okanne kwede pi dwe abic , kun waco ni ,
42001025	“ Rwot otimo kit meno i koma , i kare ma onena iye , me kwanyo lewic woko ki i koma i kin dano . ”
42001026	I dwe me abicel Lubaŋa ooro lamalaika Gabriel i gaŋ mo i Galilaya , ma nyiŋe Najaret ,
42001027	bot nyako ma peya oŋeyo laco , ma laco ma nyiŋe Yucepu otoŋo keny i kome ; nyako meno nyiŋe Maliam .
42001028	Lamalaika obino bote , omote ni , “ Itye ba , in ma gimiyi gum ! Rwot tye kwedi !
42001029	Ento Maliam cwinye opoto pi lok man , obedo ka tamo te lok me mot man .
42001030	Lamalaika owacce ni , ‘ Pe ilwor , Maliam pien ilimo pwoc ki bot Lubaŋa .
42001031	Nen , ibiyac , ibinywalo latin laco , ibicako nyiŋe Yecu .
42001032	En bibedo dit , gibilwoŋe ni , Wod pa En Mamalo Twal ; Rwot Lubaŋa bimiye komker pa kwarone Daudi .
42001033	En biloyo jo me ot pa Yakobo matwal ; kerre pe bigik . ’ ”
42001034	Maliam openyo lamalaika ni , “ Lok man bibedo niŋniŋ , ma kun an pe aŋene ki laco ? ”
42001035	Lamalaika odokke iye ni , “ Cwiny Maleŋ bibino i komi , tek pa En Mamalo Twal biumi macalo tipo ; pi meno latin ma gibinywalo-ni gibilwoŋe Maleŋ , Wod pa Lubaŋa .
42001036	Nen , watti Elicabet doŋ oyac i tiyone , binywalo latin laco ; en ma yam gilwoŋo ni lalur kombeddi doŋ tye ki ic me dwe abicel .
42001037	Pien pe tye gin mo ma loyo Lubaŋa . ”
42001038	Maliam owaco ni , “ Nen , an aŋeca pa Rwot ; wek obed bota kit macalo iwaco . ” Lacen lamalaika oa woko ki bote .
42001039	I kare meno Maliam oa , ocito oyotoyot i lobo ma obedo gotgot i gaŋ mo me Juda ,
42001040	ci odonyo i ot pa Jekaria , omoto Elicabet .
42001041	Ka Elicabet owinyo mot pa Maliam , ci latin otiŋŋe ki i iye . Elicabet opoŋ ki Cwiny Maleŋ ,
42001042	odaŋŋe ki dwan maloŋo ni , “ Itye ki gum i kin mon , latin ma i ii bene tye ki gum !
42001043	Lok man kono oa ki kwene , lutuwa , min Rwoda me bino bota ?
42001044	Pien nen , ka awinyo dwan me motti , latin ma i iya otiŋŋe ki yomcwiny .
42001045	Itye ki gum , in ŋat ma oye , pien lok ma Rwot otito boti bicobbe kakare . ”
42001046	Maliam owaco ni , “ Kwona pako Rwot ,
42001047	cwinya yom i kom Lubaŋa Lalarra ,
42001048	pien oneno can pa aŋecane . Nen , nia tin yalwak me kare ducu gibilwoŋa ni lagumkom ;
42001049	pien Won Twer Ducu otima gin madit , nyiŋe bene leŋ .
42001050	Kicane tye bot yalwak me kare ducu , i kom jo ducu ma gilwore .
42001051	Otiyo tic matek ki bade , olalo luwakke i tam me cwinygi .
42001052	Oreto luker ki i wi komkergi omiyo dito bot lucan .
42001053	Jo ma kec nekogi omiyo giyeŋ ki gin maber , oryemo lulonyo gudok cen nono .
42001054	Okonyo laticce Icrael , opo pi timo kica ,
42001055	macalo oloko bot kwariwa , bot Abraim ki bot likwaye matwal . ”
42001056	Maliam ori bot Elicabet dwe adek , ka lacen odok i pacone .
42001057	Ka kare me nywal pa Elicabet doŋ oromo , ci onywalo latin laco .
42001058	Ka luwote ki wadine guwinyo ni Rwot onyuto kicane madwoŋ i kome kuman , cwinygi obedo yom kacel kwede .
42001059	I nino me aborone gubino ka liro latin . Gumito cako nyiŋe ki nyiŋ wonne Jekaria ,
42001060	ento minne ogamo ni , “ Pe kit meno , gibilwoŋe ni Jon . ”
42001061	Gudokke iye ni , “ Pe tye ŋat mo ma nyiŋe calo meno i kin wadiwu ducu do . ”
42001062	Gugwelo wonne ni en mito cako nyiŋe aŋa ?
42001063	En openyo pi got coc , ci ocoyo ni , “ Nyiŋe Jon . ” Gin ducu guuro .
42001064	Cutcut dog Jekaria oyabbe , te lebe ogonnye , ci oloko kun pako Lubaŋa .
42001065	Lworo omako dano ducu ma bedo cok i ŋetgi ; lok meno ducu oywek i lobo Judaya ducu ma obedo gotgot .
42001066	Dano ducu ma guwinyo gumako i cwinygi , kun giwaco ni , “ Latin man kite bibedo niŋniŋ ? ” Pien ciŋ Rwot tye kwede .
42001067	Wonne Jekaria opoŋ ki Cwiny Maleŋ , oloko macalo lanebi ni ,
42001068	“ Gipwo Rwot Lubaŋa pa Icrael , pien doŋ olimo jone , okokogi .
42001069	Otiŋo piwa lalar matek i ot pa laticce Daudi ,
42001070	macalo yam oloko i dog lunebine maleŋ ma gubedo nia con ki con ,
42001071	me larowa ki bot lukworwa , ki i ciŋ jo ducu ma kwerowa ;
42001072	pi timo kica bot kwariwa kun opo pi gicikkene maleŋ
42001073	ki kwoŋ ma okwoŋo bot kwarowa Abraim , ,
42001074	ni ebimiyowa watiyo bote laboŋo lworo , kun olarowa ki i ciŋ lukworwa ,
42001075	kun waleŋ , dok kitwa atir i nyime pi nino me kwowa ducu .
42001076	In bene latin , gibilwoŋi lanebi pa En Mamalo Twal pien ibitelo nyim Rwot pi yubo yone ,
42001077	kun imiyo ŋec me lar bot rokke ma bino pi weko balgi ,
42001078	pi kica madwoŋ pa Lubaŋawa ma oweko piny oru piwa ki malo ,
42001079	me menyo jo ma bedo i piny macol ki i tipo me to , ki me tiro tyenwa i yo me kuc . ”
42001080	Latin odoŋo , tek omedde i cwinye , obedo i tim nio i nino ma ginyute iye bot jo Icrael .
42002001	I kare meno cik oa bot Cecar Augucito ni gico nyiŋ dano ducu ma i wi lobo .
42002002	Man obedo coc mukwoŋo ma gicoyo , i kare ma Kurenio loyo lobo Ciria .
42002003	Dano ducu gucito ka cone , ŋat acel acel i gaŋgi .
42002004	Yucepu bene oa ki i Galilaya , ki i gaŋ me Najaret , ocito i Judaya , i gaŋ pa Daudi ma gilwoŋo Beterekem , pien en yam ŋat acel i kin likwayo pa Daudi ,
42002005	wek econe ki dakone Maliam ma onoŋo otoŋo keny i kome , ma onoŋo oyac .
42002006	I kare ma gitye kunnu , kare me nywalle oromo .
42002007	Onywalo latin kayone ma laco , oumo kome ki boŋo , opyele kwede i weer pa dyaŋ , pien onoŋo ot opoŋ woko pigi i ot welo .
42002008	I lobo kunnu onoŋo tye iye lukwat ma gibedo i tim , kun gigwoko romigi dyewor .
42002009	Cutcut lamalaika pa Rwot oturo ki bino , ocuŋ i kingi , deyo pa Rwot oryeny orumogi , ci lworo omakogi matek .
42002010	Lamalaika owaco botgi ni , “ Pe wulwor , pien nen , akelliwu lok maber me yomcwiny ma bibedo bot dano ducu .
42002011	Tin i gaŋ pa Daudi ginywalo piwu lalar , en Kricito Rwot .
42002012	Man bibedo gin ma nyuto : wubinoŋo latin ma giumo ki boŋo , ma gipyele , obuto i weer pa dyaŋ . ”
42002013	Oyotoyot lwak mony me polo onoŋo tye kacel ki lamalaika meno ; ci gipako Lubaŋa kun giwaco ni ,
42002014	“ Deyo obed bot Lubaŋa malo i wi polo kuc obed i kin jo ma en pwoyo ! ”
42002015	Ka doŋ lamalaika oa woko ki botgi , odok i polo , ci lukwat guloko kekengi ni , “ Koŋ wacitu mono wa i Beterekem , wek wacinenu gin man ma otimme , ma Rwot otittiwa pire-ni . ”
42002016	Gucito oyotoyot , gunoŋo Maliam ki Yucepu , ki latin lakere ma gipyelo i weer pa dyaŋ .
42002017	Ka guneno , gutito bot dano lok ma yam gitito botgi i kom latin meno ;
42002018	dano ducu ma guwinyo guuro lok ma lukwat gutito botgi .
42002019	Ento Maliam okano lok magi ducu , kun tamo ki i cwinye .
42002020	Lukwat gudok kun gimiyo deyo bot Lubaŋa , gipake pi gin ducu ma guwinyo , dok guneno , macalo yam gitito botgi .
42002021	Ka nino aboro doŋ oromo me liro latin , gicako nyiŋe Yecu , nyiŋ ma lamalaika yam ocako ka en pud peya tye i ic .
42002022	Ka kare doŋ oromo me lonnyegi macalo cik pa Moses tye , ci gutere i Jerucalem wek gityere bot Rwot ,
42002023	macalo gicoyo i cik pa Rwot ni “ Litino kayo ducu ma co gibilwoŋogi maleŋ bot Rwot ” ,
42002024	dok wek gityer gitum , macalo gicoyo i cik pa Rwot ni , “ amam aryo , nyo litino akuri aryo . ”
42002025	Yam tye i Jerucalem dano mo ma nyiŋe Cimeon . En yam dano ma kite atir ma lworo Lubaŋa , kun kuro kare ma gibikweyo iye cwiny jo Icrael ; Cwiny Maleŋ onoŋo tye kwede .
42002026	Cwiny Maleŋ onoŋo otyeko nyuto bote ni , en pe bito ma peya oneno Kricito pa Rwot .
42002027	En obino i ot pa Lubaŋa kun Cwiny Maleŋ aye tele . Ka lunyodo gukelo latin Yecu wek gitimme macalo kit me cik tye ,
42002028	Cimeon otiŋe i bade , opwoyo Lubaŋa kun waco ni ,
42002029	“ Koni doŋ icik laticci , Rwot , ocit ki kuc macalo yam iciko ;
42002030	pien waŋa doŋ oneno larri
42002031	ma iyubo i nyim rok ducu ,
42002032	me bedo ceŋ ma yabo muŋ bot Lurok , ki deyo pa joni Icrael . ”
42002033	Wonne ki minne guuro lok ma giwaco i kome .
42002034	Cimeon olego gum i komgi , kun waco bot minne Maliam ni , “ Nen , latin man giketo wek Luicrael mapol opoti , wek gua doki ki me bedo lanyut ma giyeto ,
42002035	dok bene pala lucwan bicobo cwinyi pil , wek tam ma i cwiny dano mapol oyabbe ka maleŋ . ”
42002036	Yam tye lanebi mo ma dako , nyiŋe Anna , nya pa Panuel , pa jo Acer . Onoŋo doŋ oti twatwal , pien otyeko mwaka abiro bot cware cakke i kare ma en pud nyako ;
42002037	ka doŋ cware oto ori nio i mwaka pyeraboro wiye aŋwen me ditte . En yam pe a ki i ot pa Lubaŋa , obedo ka woro Lubaŋa kun ri kec dok lego dyewor ki dyeceŋ .
42002038	En obino i cawa-nu , opwoyo Lubaŋa , otito pi latin-nu bot dano ducu ma yam kuro kare me koko jo Jerucalem .
42002039	Ka lunyodone doŋ gutyeko cobo lok ducu ma tye i cik pa Rwot , ci gudok i Galilaya , i gaŋgi Najaret .
42002040	Latin odoŋo odoko matek , kun opoŋ ki ryeko ; cwiny Lubaŋa obedo yom i kome .
42002041	Lunyadone yam gicito i Jerucalem mwaka ki mwaka pi nino madit me Kato .
42002042	Ka mwaka me ditte oromo apar wiye aryo , ci gucito kunnu macalo kit me nino madit tye .
42002043	Ka nino madito doŋ otum , ma gidok paco , latin Yecu odoŋ woko i Jerucalem . Lunyodone onoŋo pe giŋeyo ,
42002044	ento gutamo ni en tye i kin lwak . Guwoto wot me nino acel , guyenye i kin lutugi ki i kin luwotgi ;
42002045	ka pe gunoŋe , ci gudok cen i Jerucalem ka yenye .
42002046	Ka nino adek okato , ci gunoŋe i ot pa Lubaŋa ; obedo i kin lupwony , kun winyo pwonygi , dok penyogi .
42002047	Dano ducu ma yam guwinye guuro niaŋŋe , ki kit ma en dok kwede i peny .
42002048	Ka lunyodone gunene , guuro ; minne openye ni , “ Latinna , piŋo itimowa kit man ? Nen woru ki an wabedo ka yenyi kun wakumo . ”
42002049	En ogamo doggi ni , “ Wuyenya piŋo ? Pe wuŋeyo ni myerona me bedo i ot pa Abana ? ”
42002050	Ento pe guniaŋ lok ma en oloko botgi .
42002051	Owoto kacel kwedgi , obino Najaret , obedo kun winyogi ; minne okano lok meno ducu i cwinye .
42002052	Yecu odoŋo kun medde i ryeko , dok kun medde ki noŋo pwoc ki bot Lubaŋa ki bot dano bene .
42003001	I mwaka me apar wiye abic me loc pa Tiberio Cecar , Pilato onoŋo loyo Judaya , Kerode onoŋo loyo Galilaya , ominne Pilipo kono onoŋo loyo lobo Ituria ki Trakoniti , Lucania onoŋo loyo Abilene ,
42003002	Anac ki Kayapa aye onoŋo gin ajwagi madito pa Lubaŋa . I kare meno lok pa Lubaŋa obino bot Jon wod pa Jekaria i tim .
42003003	En owoto i lobo ducu ma cokcok ki Judaya kun tito lok me kwenane ni , “ Wuŋut , wek gibatijawu , ci Lubaŋa biweko balwu , ”
42003004	macalo gicoyo i buk me lok pa lanebi Icaya ni , “ Dwan dano mo ma daŋŋe i tim ni , Wuger yo pa Rwot , wutir yone ocuŋ atir .
42003005	Luŋ ducu gibitoro woko , godi ki cere ducu gibidwokogi woko piny , ka ma ogonne gibitiro cuŋ atir , dok yo ma obedo burbur gibipiro woko .
42003006	Dano ducu gibineno kit ma Lubaŋa olarowa kwede . ”
42003007	Jon owaco bot lwak ma gubino bote pi batija ni , “ Wun litino ororo , aŋa ma otito botwu ni wuriŋ kiniga ma mito bino ?
42003008	Doŋ wuti gin ma nyuto ni wuŋut i kom balwu , pe dok wucak tamo ni , ‘ Watye ki kwarowa Abraim ’ . Koŋ wunen , awaco botwu ni , Lubaŋa tye ki twero me miyo gweŋ magi olokke odok likwayo Abraim .
42003009	Kombeddi doŋ giketo latoŋ woko i lwit yadi ; yat acel acel ma pe nyak nyige mabeco , gitoŋo gireto woko piny , ci gibolo woko i mac . ”
42003010	Lwak gupenye ni , “ Watim aŋo doŋ ? ”
42003011	En odok iye botgi ni , “ Ŋat ma tye ki kanyi aryo opok bot ŋat ma pe kwede ; ŋat ma tye ki cam otim kit meno bene . ”
42003012	Lujog-mucoro bene gubino wek gibatijagi , gupenye ni , “ Lapwony , wan kono watim aŋo ? ”
42003013	Owaco botgi ni , “ Pe wujog makato wel ma gicikowu . ”
42003014	Askari bene gupenye ni , “ Wan kono watim aŋo ” En owaco botgi ni , “ Pe wuyak ŋatti ki tek , pe wudot dano mo ki lok goba , wek mucarawu oromwu . ”
42003015	Ka lwak gitye ka kuro , kun gipennye ki i cwinygi pi Jon , ka kono en Kricito ma Lubaŋa oyero ,
42003016	Jon odok iye botgi ni , “ An abatijawu ki pii , ento ŋat ma kata ki tek tye ka bino , ma an pe amyero me gonyo warre . En bibatijawu ki Cwiny Maleŋ , dok ki mac .
42003017	Oderone tye i ciŋe me pyeto bel ducu ma i larone , en bidilo belle i dero , ento cuŋe en biwaŋo woko ki mac ma pe to . ”
42003018	Jon otito lok me kwena maber bot lwak kun cuko cwinygi ki lok mukene mapol .
42003019	Ento Kerode rwot madit ma yam Jon ojuko pi Kerodia ci-ominne ,
42003020	otweyo Jon i mabuc , opoŋo kwede wi balle mukene ducu .
42003021	Ka doŋ obatija dano ducu , ma Yecu bene doŋ gibatija , ma kun en tye ka lega ,
42003022	ci polo oyabbe , Cwiny Maleŋ olyanne piny macalo akuri i cal me kom , ci opye i kome . Ci dwan ocako winnye ma a ki i polo kun wacci , “ In aye i Woda ma amaro , ma cwinya yom i komi . ”
42003023	I kare ma Yecu ocako ticce onoŋo doŋ tye ki mwaka ma mito romo pyeradek me ditte . Yam en wod pa Yucepu , macalo gitamo , ma en wod pa Eli ,
42003024	wod pa Matat , wod pa Levi , wod pa Melki , wod pa Janai , wod pa Yucepu ,
42003025	wod pa Matatia , wod pa Amoc , wod pa Nakum , wod pa Eceli , wod pa Naggai ,
42003026	wod pa Maat , wod pa Yocek , wod pa Yoda ,
42003027	wod pa Yoanan , wod pa Reca , wod pa Jerubabel , wod pa Cealtiel , wod pa Neri ,
42003028	wod pa Melki , wod pa Addi , wod pa Kocam , wod pa Elmadam , wod pa Er ,
42003029	wod pa Yecu , wod pa Eliejer , wod pa Yorim , wod pa Matat , wod pa Levi ,
42003030	wod pa Cimeon , wod pa Juda , wod pa Yucepu , wod pa Yonam , wod pa Eliakim ,
42003031	wod pa Melea , wod pa Menna , wod pa Matata , wod pa Natan , wod pa Daudi ,
42003032	wod pa Yece , wod pa Obed , wod pa Boaj , wod pa Cala , wod pa Nakucon ,
42003033	wod pa Aminadab , wod pa Admin , wod pa Arni , wod pa Kejeron , wod pa Perej , wod pa Juda ,
42003034	wod pa Yakobo , wod pa Icaka , wod pa Abraim , wod pa Tera , wod pa Nakor ,
42003035	wod pa Cerug , wod pa Reu , wod pa Peleg , wod pa Eber , wod pa Cela ,
42003036	wod pa Kainan , wod pa Arpakcad , wod pa Cem , wod pa Nua , wod pa Lamek ,
42003037	wod pa Metucela , wod pa Enok , wod pa Jared , wod pa Maalalel , wod pa Kainan ,
42003038	wod pa Enoci , wod pa Ceji , wod pa Adam , wod pa Lubaŋa .
42004001	Yecu odwogo ki i Jordan kun opoŋ ki Cwiny Maleŋ , cutcut Cwiny Maleŋ otere wa i tim .
42004002	Ci ori i tim pi nino pyeraŋwen , kun Catan obedo ka bite . Pe ocamo gin mo i kare meno ducu ; ka otum , ci kec oneke .
42004003	Catan owacce ni , “ Ka in i Wod pa Lubaŋa , wac ki got man olokke odok kwon . ”
42004004	Ento Yecu odok iye ni , “ Yam gicoyo ni , ‘ Dano pe bibedo kwo ki kwon keken . ’ ”
42004005	Catan dok otere malo , onyutte ker ducu ma i wi lobo i kine me kare matidi mo ,
42004006	owacce ni , “ Abimiyi twer man ducu ki deyo man ducu , pien gityeko miyo bota , atwero miyo bot ŋat ma an amito .
42004007	Pi meno , ka iwora , ci jami magi ducu bibedo meri . ”
42004008	Yecu odokke iye ni , “ Yam gicoyo ni , ‘ Wor Rwot Lubaŋani , dok bene iti pire keken . ’ ”
42004009	Dok otere i Jerucalem , ci ocibe ocuŋ i wi labila ot pa Lubaŋa , ci owacce ni , “ Ka in i wod pa Lubaŋa , a ki malo kany ipot piny ,
42004010	pien yam bene gicoyo ni , ‘ En biciko lumalaikane piri , wek gugwoki , ’
42004011	dok bene ni , ‘ Gibijoli ki ciŋgi , wek pe iyok tyeni i kom got . ’ ”
42004012	Yecu dok ogamo doge owacce ni , “ Yam giwaco ni , ‘ Pe item i Rwot Lubaŋani . ’ ”
42004013	Ka Catan doŋ otyeko bite , ci oweke kun kuro kare maber .
42004014	Yecu odwogo i Galilaya pi tek pa Cwiny Maleŋ ; pire oywek i lobo ducu ma orumo kunnu .
42004015	Opwonyo i kacokkegi , dano ducu guketo deyo i kome .
42004016	Obino i Najaret ka ma yam odoŋo iye , odonyo i kacokke i ceŋ cabit , kit macalo kite onoŋo tye . Oa malo ka kwan ;
42004017	gimiye buk pa lanebi Icaya . Oyabo buk , oyenyo ka ma gicoyo ni .
42004018	“ Cwiny pa Rwot tye i koma , pien doŋ owira woko ki moo wek atit lok me kwena maber bot lucan . Oora me tito bot jo ma tye i opii ni gibigonyogi , ki bot jo ma waŋgi oto ni gibiyabo waŋgi , ki me gonyo jo ma giunogi wek gucit ki kuc ,
42004019	dok pi tito pi mwaka ma Rwot binyuto iye berre bot dano . ”
42004020	Ci odolo buk , odwoko bot latic , obedo piny ka tito lok ; dano ducu ma i kacokke guciko waŋgi i kome .
42004021	Ocako tito botgi ni , “ Tin ginacoya man ocobo kakare kun wuwinyo ki itwu . ”
42004022	Dano ducu guloko lok maber i kome , kun giuro lok me kica ma oa ki i doge . Gupenyo ni , “ Man pe wod pa Yucepu ”
42004023	En ogamo doggi ni , “ Aŋeyo atir ni wubibolo carolok man i koma , ni , ‘ Daktar , caŋŋe keni , tic ma yam wawinyo itiyo i Kapernaum , ti kany bene i pacowa kikome . ’ ”
42004024	Dok omedde kwede ni , “ Ada awacciwu ni , lanebi mo pe ma gijole i lobo tugi .
42004025	Ento atito botwu atir ni , i lobo Icrael i kare pa Elia yam tye iye mon mapol ma coggi oto , ka kot okwero cwer pi mwaka adek ki dwe abicel , ci kec laparanat opoto i lobo meno ducu ;
42004026	ento Lubaŋa pe ocwalo Elia bot ŋat mo i kingi , kono bot da to mo ma i Carepat i lobo Cidon .
42004027	Dok i lobo Icrael i kare pa lanebi Elica onoŋo yam tye iye ludobo mapol ; ento pe gilonyo mo i kingi , kono Naaman Laciria keken . ”
42004028	Ka dano ducu ma i kacokke guwinyo lok man , kiniga omakogi matek .
42004029	Gutwarre malo , gutere woko ki i gaŋ , gukele i wi got ma gigero gaŋgi i wiye wek gicore piny .
42004030	Ento Yecu opucce woko ki i dyegi , ci ocito gire .
42004031	Yecu ocito i Kapernaum ma en gaŋ ma i Galilaya . Obedo ka pwonyogi i ceŋ cabit ;
42004032	guuro pwonnye , pien oloko ki twero .
42004033	I kacokke onoŋo tye iye dano ma tye ki cen marac ; odaŋŋe ki dwan maloŋo ni ,
42004034	“ Ilaro gin aŋo kwedwa kaa , in Yecu Lanajaret ? Doŋ ibino ka tyekowa bo ? An aŋeyi , in i Ŋat Maleŋ pa Lubaŋa . ”
42004035	Ento Yecu ojuke kun wacce ni , “ Liŋ mot , a woko ki i kome ! ” Cen orete piny i nyimgi , ci oa woko ki i kome kun pe otime marac .
42004036	Dano ducu guuro , kun gipenye kekengi ni , “ Man lok aŋo ? Pien en ciko cen maraco ki twero ki tek , ci gia woko . ”
42004037	Pire oywek i kabedo ducu ma orumo kunnu .
42004038	Yecu oa okato woko ki i kacokke , odonyo i ot pa Cimon . Maro Cimon onoŋo tye ki two lyeto ma obwoye matek ; gubako doggi bote pire .
42004039	Yecu ocuŋ ka ŋete , ojuko lyeto , ci two ocaŋ woko ki i kome ; cutcut oa malo , ocako gwokogi .
42004040	Ka ceŋ doŋ mito poto , dano ducu ma tye ki lutwo , ma twogi patpat , gukelogi bote . Oketo ciŋe i kom ŋat acel acel ki i kingi ocaŋogi .
42004041	Cen maraco bene oa ki i kom jo mapol , kun gidaŋŋe ni , “ In i Wod pa Lubaŋa ! ” Ento Yecu ojukogi , pe oye cen mo oloko , pien giŋeye , ni en Kricito ma Lubaŋa oyero .
42004042	Ka piny oru , Yecu ocito i kabedo mo ma dano pe iye . Ento lwak gubedo ka yenye , ci gubino bote , gutemo juke wek pe oa ki botgi .
42004043	Ento en owaco botgi ni , “ Myero atit lok me kwena maber me ker pa Lubaŋa i gaŋ mukene bene , pien giora pi lok man . ”
42004044	En obedo ka tito lok i kacokke me Judaya .
42005001	I kare ma gudiyo Yecu cok pi winyo lok pa Lubaŋa , onoŋo ocuŋ i dog nam Genecaret .
42005002	Onoŋo yeya aryo i dog nam ; lumak-rec onoŋo gua woko ki i igi , gitye ka lwoko obwogi .
42005003	Oito i yeya acel ma onoŋo pa Cimon , olege ni koŋ okwaŋ manok i nam . En obedo piny , opwonyo lwak kun tye i yeya .
42005004	Ka doŋ otyeko lok , ci owaco bot Cimon ni , “ Kwaŋ icit i kut , wubol obwowu wumak rec . ”
42005005	Cimon odokke iye ni , “ Ladit , wayelle dyewor benebene , pe wamako gin mo . Ento pi lokki abibolo obwo . ”
42005006	Ka gutimo kit meno , ci gumako lwak rec mapol ata , obwogi ocako cot .
42005007	Ci gugwelo lutic wadgi ma i yeya mukene ni gubin gukonygi . Gubino guloko rec i yeya aryo ducu gupoŋ woko , omiyo gucako mwony .
42005008	Ka Cimon Petero oneno , opoto piny i coŋ Yecu , owaco ni , “ Rwot , cit giri , iweko , pien an labalo . ”
42005009	Pien en ki dano ducu ma tye kwede guuro pi rec ma gumako .
42005010	Yakobo ki Jon litino pa Jebedayo , ma gin yam ribbe ki Cimon i dog tic , bene guuro . Yecu owaco bot Cimon ni , “ Pe ilwor ; cakke koni ibimako dano . ”
42005011	Ka doŋ gukelo yeyagi i wi tera , guweko gipinygi ducu gulube .
42005012	Ka yam tye i gaŋ mo , dano mo obino ma dobo orwato i kome . Ka oneno Yecu , ci oryebbe piny olege ni , “ Ladit , ka imito , itwero lonya . ”
42005013	Yecu oryeyo ciŋe ogudo kome , kun wacce ni , “ Amito ; komi olony . ” Cutcut dobo ocaŋ ki i kome .
42005014	Yecu ocike ni pe myero otit bot dano mo ; ento ni , “ Cit , inyutte keni bot ajwaka pa Lubaŋa , imi gityer pi komi ma doŋ ocaŋ-ŋi , kit ma yam Moses ociko , wek obed lanyut botgi . ”
42005015	Ento pire oywek matek makato , lwak mapol ocokke ka winye dok wek ocaŋgi ki i kom twogi .
42005016	Ento Yecu yam lwitte kare ki kare cito ka lega i tim .
42005017	I nino mo acel onoŋo Yecu tye ka pwony , kun Luparicayo ki lupwony-cik ma gua ki i kin gaŋi ducu me Galilaya ki Judaya ki Jerucalem gubedo kunnu ; tek pa Rwot me caŋo dano onoŋo tye i kome .
42005018	Cutcut dano gukelo bote lagoro mo ma twoyo two akweya kom , ma obuto i wi kitara . Guyenyo yo me tere i ot wek gikete i nyim Yecu ;
42005019	ento ka pe gunoŋo yo , pi pol pa lwak , guito i wi ot , gucwale ki kitarane ki i kin mategula i dye ot i nyim Yecu .
42005020	Ka Yecu oneno niyegi , ci owaco ni , “ In ba , balli doŋ giweko woko . ”
42005021	Lupwony-cik ki Luparicayo gucako pennye kekengi , kun giwaco ni , “ Man aŋa ma loko lok me yeto Lubaŋa-ni ? Aŋa ma twero weko bal , kono Lubaŋa keken ? ”
42005022	Ka Yecu oniaŋ penygi , ci odok iye botgi ni , “ Piŋo wutye ka pennye i cwinywu ?
42005023	Mene ma yot , me waco ni , ‘ Balli doŋ giweko , ’ nyo ni , ‘ A , iwoti ’ ?
42005024	Ento meno wek muŋe ni Wod pa dano tye ki twero me weko bal i wi lobo ” ci ociko lagoro ni , “ Awacci ni , A , ikwany kitarani , idok paco . ”
42005025	Cutcut oa malo ocuŋ i nyimgi , okwanyo gin ma onoŋo obuto iye odok paco kun pako Lubaŋa .
42005026	Dano ducu guuro matek twatwal , gupako Lubaŋa . Lworo omakogi , guwaco ni , “ Waneno gin me aura tin . ”
42005027	Ka man otum , ci Yecu okato woko , oneno lajog-mucoro mo ma nyiŋe Levi , kun obedo piny i ka jogo mucoro ; ci owacce ni , “ Luba . ”
42005028	Levi oweko jamine ducu , oa olubo kore .
42005029	Levi otedo karama madit i ode pi Yecu , lwak lujog-mucoro mapol ki jo mukene gubedo piny i dog cam kacel kwedgi .
42005030	Luparicayo ki lupwony-cik guŋur i kom lupwonnyene , kun gipenyo ni , “ Piŋo wucamo dok wumato kacel ki lujog-mucoro ki lubalo ? ”
42005031	Yecu odok iye botgi ni , “ Jo ma komgi yot pe gimito daktar ; ento jo ma komgi lit aye mito .
42005032	An pe abino ka lwoŋo jo ma kitgi atir , ento lubalo , wek guŋuti . ”
42005033	Guwacce ni , “ Lupwonnye pa Jon giri kec kare ki kare , dok gilego bene , ki pa Luparicayo bene kit meno , ento lupwonnyeni gicamo dok gimato do . ”
42005034	Yecu openyogi ni , “ Wutwero miyo luwot lanyom ri kec ma kun lanyom tye kwedgi ?
42005035	Ento kare bibino ma ka gikwanyo lanyom woko ki botgi , ka doŋ gibiri kec i kare meno . ”
42005036	Dok obolo botgi carolok ni , “ Pe tye ŋatti mo ma yeco kiraka ki i kom ginaruka manyenne woko , ci dabo i kom ginaruka muti ; ka otimo kit meno , ci biyeco manyen-ni woko , dok kiraka ma i kom manyen-ni pe birwatte ki muti-ni .
42005037	Dok pe tye ŋatti mo ma piko koŋo vino manyen i kicaa macon ; ka opiko , ci koŋo vino biyeco kicaa woko , kicaa bene biballe .
42005038	Ento koŋo vino manyen myero gipik i kicaa manyen bene .
42005039	Pe tye ŋat mo ma ka omato koŋo vino macon ci dok mito manyenne , pien wacci , ‘ Macon-ni mit . ’ ”
42006001	I kare meno Yecu owoto kun ŋolo ki i poto i ceŋ cabit . Lupwonnyene gurito wit bel , gutinyo i ciŋgi , gumwodo .
42006002	Ento jo mogo i kin Luparicayo gupenyogi ni , “ Piŋo wutimo gin ma cik okwero ni pe giti i ceŋ cabit ? ”
42006003	Yecu odok iye botgi ni , “ Wun pe Wukwano gin ma nene Daudi otiyo ce ? Ka nene kec oneke , en ki jo ma onoŋo gitye kacel kwede ,
42006004	en odonyo i ot pa Lubaŋa , ocamo mugati ma giketo i nyim Lubaŋa , ma yam cik okwero ni dano mo pe ocam , kono ajwagi pa Lubaŋa keken , dok omiyo bot jo ma onoŋo en tye kwede . ”
42006005	Owaco botgi ni , “ Wod pa dano aye rwot me cabit . ”
42006006	I cabit mukene Yecu odonyo i kacokke , opwonyo ; onoŋo tye iye dano mo ma bade malacuc otal .
42006007	Lupwony-cik ki Luparicayo gukiye ka en bicaŋe i ceŋ cabit , wek giyeny yo me kelo kop i kome .
42006008	Ento Yecu oŋeyo tamgi woko , owaco bot labade otal ni , “ Bin icuŋ kany . ” Oa , ocuŋ kunnu .
42006009	Yecu owaco botgi ni , “ Apenyowu ni , i ceŋ cabit cik ye ni gitim iye gin maber , nyo gin marac , gilaro iye kwo nyo gineko woko ? ”
42006010	Olworo waŋe i komgi ducu , owaco bot dano-nu ni , “ Rye badi . ” Ci labade otal oryweyo bade , ci bade ocaŋ .
42006011	Ento kiniga omakogi matek , guporo lok i kingi kekengi , gin ma myero gitim i kom Yecu .
42006012	I kare meno Yecu ocito i kin godi ka lega ; obedo ka lego Lubaŋa dyewor benebene .
42006013	Ka piny oru , olwoŋo lupwonnyene bote , oyero jo apar wiye aryo ki i kingi , omiyogi nyiŋ ni gin lukwena ; gin ene :
42006014	Cimon ma en ocako nyiŋe ni Petero , ki Anderiya ominne , Yakobo ki Jon , Pilipo ki Bartolomayo ,
42006015	Matayo ki Tomaci , Yakobo wod pa Alipayo , Cimon ma gilwoŋo ni dano ma mito locken ,
42006016	Juda wod pa Yakobo , ki Juda me Keriot , ma yam olokke odobe .
42006017	Olor kwedgi piny , ci ocuŋ ka ma olanne . Lwak ki lupwonnyene mapol onoŋo gitye kunnu , ki lwak dano mapol ma gua ki i Judaya ki i Jerucalem ki i dog nam me Turo ki Cidon ma gubino pi winyo pwonnye , dok wek ocaŋgi i kom twogi ;
42006018	jo ma cen maraco yelogi gucaŋ bene .
42006019	Lwak ducu gubedo ka yenyo yo me gudo kome , pien tek onoŋo a ki i kome ci caŋogi ducu .
42006020	Otiŋo waŋe bot lupwonnyene , owaco botgi ni , “ Wutye ki gum , pien ker pa Lubaŋa mewu .
42006021	“ Wutye ki gum , wun jo ma kec nekowu koni , pien wubiyeŋ . “ Wutye ki gum , wun jo ma wukok koni , pien wubinyero .
42006022	“ Wutye ki gum ka dano dagwu , ka ce gityemowu woko ki i kingi , ka giŋalowu , ka gicayo nyiŋwu ni rac , pi Wod pa dano !
42006023	Cwinywu obed yom i nino meno , kun wupye ki yomcwiny , pien bakacic ma gibimiyowu me pwoc dit , tye i polo ; pien kwarigi yam gutimo lunebi kit meno .
42006024	“ Ento wubineno can , wun lulonyo pien doŋ wutyeko gamo gin maber me kweyo cwinywu .
42006025	“ Wubineno can , wun jo ma yeŋ koni , pien kec binekowu . “ Wubineno can , wun jo ma nyero koni , pien wubikumo , wubikok .
42006026	“ Wubineno can , ka dano ducu pwoyowu , pien kwarigi yam gupwoyo lunebi ma lugoba kit meno .
42006027	“ Ento wun jo ma winyo , awaco botwu ni , Wumar lukworwu , wutim ber bot jo ma dagwu .
42006028	Wulam gum i kom jo ma cenowu , wuleg pi jo ma nywarowu .
42006029	Ŋat ma owoŋo lemi tuŋcel , lokke tuŋcel bene ; ŋat ma omayo kanyini , pe itwonne koti bene .
42006030	Mi bot dano ducu ma legi ; ŋat ma omayo jami ni , pe ipenygi doki ki bote .
42006031	Kit ma wumito dano gutimwu , wun bene wutimgi kumeno
42006032	“ Ka wumaro dano ma marowu , pwoc aŋo ma wulimo iye ? Pien lubalo bene maro jo ma marogi .
42006033	Ka wumito ber bot dano ma timowu ber , pwoc aŋo ma wubilimo iye ? Pien lubalo bene gimito kit meno .
42006034	Dok ka wumiyo banya bot dano ma wugeno ni gitwero culowu , pwoc aŋo ma wulimo iye ? Lubalo bene miyo banya bot lubalo wek giculgi marom .
42006035	Ento wumar lukworwu , wutim ber , wumi banya , kun pe wugeno ni gibiculowu , ci mot me pwoyowu bibedo madwoŋ , dok wubibedo litino pa En Mamalo Twal ; pien en timo ber bot jo ma pe pwoye ki bot jo maraco .
42006036	Wubed lukica macalo wunwu lakica .
42006037	“ Pe wuŋol kop i kom jo mukene , wek wun bene pe gibiŋol kop i komwu ; pe wuŋol kop olo jo mukene , wun bene pe gibiŋolo kop loyowu . Wutim kica bot dano pi balgi , ci wun bene gibiweko balwu .
42006038	Wumi , gibimiyowu . Gibimiyowu gin ma gipimo maber i korwu , ma gidilo , ma giyeŋo , ma o . Pien kit gin ma wupimo kwede jami en aye bene gibipimo kwede Jami botwu . ”
42006039	Yecu obolo botgi carolok . Owacci , “ Latowaŋ twero peyo latowaŋ lawote Gin aryo ducu pe gibipoto woko i bur ?
42006040	Lapwonnye pe dit kato dano ma pwonye ; ento dano ducu ka doŋ gipwonyogi maber , gibidoko macalo lapwonygi .
42006041	Piŋo ineno cuŋ kal ma tye i waŋ omeru , ento dul yat ma tye i waŋi in kikomi pe ineno .
42006042	Nyo itwero waco bot omeru niŋniŋ ni , ‘ Omera , wek akwany cuŋ kal ma tye i waŋi-ni woko , ’ kun in kikomi pe ineno dul yat ma tye i waŋi In lagoba , koŋ ikwoŋ kwanyo dul yat ma tye i waŋi-ni woko , ci miyo doŋ ineno piny maber me kwanyo cuŋ kal ma tye i waŋ omeru ca .
42006043	“ Pien pe tye yat maber ma twero nyako nyige maraco ; ki yat marac bene pe twero nyako nyige mabeco ;
42006044	yat acel acel giŋeyo pi nyige . Pe gipwono olam ki i kom oryaŋ , dok bene pe gipwono olok ki i kom ocok .
42006045	Dano maber kwanyo gin maber i kin jami mabeco ma en okano i cwinye , dano marac kwanyo gin marac ma i kin jami maraco ma en okano , pien dog dano loko gin ma opoŋ i cwinye .
42006046	“ Piŋo wulwoŋa ni , ‘ Rwot , Rwot , ’ kun pe wutiyo gin ma acikowu ?
42006047	Dano ducu ma bino bota ma winyo lokka , dok tiyo , abinyuto botwu ŋat ma en cal kwede .
42006048	Rom ki dano ma ogero ot ma okwinyo matut , ma ocibo guti i kom pata got ; ka pii opoŋ , ci kulu ocorre i kom ot , ento pe otwero yeŋone , pien bigero maber .
42006049	Ento dano ma winyo lokka kun pe tiyo , rom ki dano ma ogero ot i ŋom laboŋo guti ; ka kulu omol ki tek i kome , oyotoyot opoto , ogannye woko piny lirubuku . ”
42007001	Ka Yecu doŋ otyeko lokke ducu kun dano giwinyo , ci odonyo i Kapernaum .
42007002	Ladit mo ma Laroma ma loyo askari miya yam tye ki laticce ma en maro twatwal , ma kome lit , cok to .
42007003	Ka en owinyo pi Yecu , ci ooro ludoŋo pa Lujudaya bote kun lege ni obin ocaŋ laticce .
42007004	Ka gubino bot Yecu , gubako doggi bote ki cwinygi ducu kun giwaco ni , “ En ber , myero itimme man ,
42007005	pien maro rokwa , en aye ogero kacokkewa . ”
42007006	Yecu ocito kacel kwedgi . Ka doŋ oo cok ki gaŋ , ladit ma loyo askari ooro lureme bote , kun wacce ni , “ Ladit , pe icanne , pien an pe amyero me wek ibin idony i oda ,
42007007	en aye gin mumiyo atamo ni , kadi an bene pe aromo bino boti . Ento wac lok awaca keken ci laticca bicaŋ .
42007008	Pien an bene a dano ma giloya aloya i dog tic , atye ki askari bene ma an aloyogi . Ka awaco bot askari mo acel ni , ‘ Citi , ’ ci cito , dok ka awaco bot ŋat mukene ni , ‘ Bin ’ , ci bino dok ka awaco bene bot laticca ni , ‘ Tim man , ’ ci timo . ”
42007009	Yecu ka owinyo man , ci ouro twatwal , olokke bot lwak ma lube , owaco botgi ni , “ Atito botwu ni , peya anoŋo niye ma rom ki man , kadi i Icrael . ”
42007010	Ka luor doŋ gudok paco , gunoŋo latic doŋ kome yot .
42007011	Ka kare okato manok , ocito i gaŋ ma gilwoŋo Nain ; lupwonnyene ki lwak madwoŋ guwoto kacel kwede .
42007012	Ka doŋ onyiko cok ki dogcel me gaŋ , nen , gitye ka lebo dano muto , latin ma minne onoŋo onywale en kene , minne yam da-to . Lwak dano ma gua ki i gaŋ onoŋo gitye kacel kwede .
42007013	Ka Rwot onene , kica omake i kome , owacce ni , “ Wek koko obedi . ”
42007014	En obino ogudo kitara , ci jo ma gitye ka lebo lato gucuŋ mot . Yecu owaco ni , “ Awobi , awacci , a malo . ”
42007015	Dano ma oto-ni oa , obedo , ocako lok . Yecu omiye bot minne .
42007016	Lworo omakogi ducu , gupako Lubaŋa kun giwaco ni , “ Lanebi madit doŋ onen i kinwa ! ” dok ni , “ Lubaŋa doŋ olimo jone ! ”
42007017	Lok man ma en otiyo-ni oywek i lobo Judaya ducu ki i lobo ducu ma orumo .
42007018	Lupwonnye pa Jon gutito lok magi ducu bote .
42007019	Jon olwoŋo jo aryo ki i kin lupwonnyene oorogi bot Rwot ka penye ni , “ In aye ŋat ma myero obin-ni , nyo dok wakur ŋat mukene ? ”
42007020	Ka jo-nu gubino bot Yecu , guwacce , ni , “ Jon oorowa boti , kun penyo ni , ‘ In aye i ŋat ma myero obin-ni , nyo dok wakur ŋat mukene ? ’ ”
42007021	I kare meno onoŋo Yecu ocaŋo lutwo mapol ma gitye ki arem ki cen maraco , omiyo lutowaŋ mapol guneno piny .
42007022	Yecu odok iye botgi ni , “ Wucitit bot Jon gin ma wuneno ki ma wuwinyo ; lutowaŋ guneno piny , luŋolo guwoto , ludobo gilonyogi , ludiŋit guwinyo lok , ki jo muto gicerogi woko , ki lucan bene gitito botgi lok me kwena maber .
42007023	Dano ma tamme pe oballe i koma tye ki gum . ”
42007024	Ka doŋ lukwena pa Jon gudok , Yecu ocako lok ki lwak i kom Jon ni , “ Onoŋo wucito i tim ka neno gin aŋo ? Onoŋo wucito ka neno lagada ma yamo obedo ka yeŋone ?
42007025	Onoŋo wucito kunnu kono ka neno gin aŋo ? Wucito ka neno dano ma oruko boŋŋi mabeco ? Nen , jo ma ruko boŋŋi me deyo , dok ma bedo ki jami me wel , gibedo i gaŋ kal pa luker .
42007026	Doŋ onoŋo wucito kunnu ka neno gin aŋo ? Wucito ka neno lanebi mo ? Iyo , awaco botwu ni ŋat madit makato lanebi .
42007027	Man aye ŋat ma yam gicoyo lok i kome ni , ‘ Nen , acwalo lakwenana otelo nyimi , ma bigero yoni ma peya in ibino . ’
42007028	Awaco botwu ni , pe tye dano mo ki i kin jo ma mon onywalogi ma kato Jon ki dit ; ento ŋat matidi twatwal i ker pa Lubaŋa aye kate . ”
42007029	Ka guwinyo lok man , lwak ducu wa lujog-mucoro guye ni Lubaŋa oporre , pien yam gibatijagi ki batija pa Jon ,
42007030	ento Luparicayo ki lupwony-cik gukwero gin ma Lubaŋa oyubo pigi , pien nene pe gulimo batija ki bot Jon .
42007031	Yecu dok owacci , “ Doŋ abiporo jo me kare man ki gin aŋo ? Gin calo aŋo ?
42007032	Girom ki litino ma gibedo i cuk ma gilwoŋo litino wadigi kun giwaco ni , ‘ Yam wakuto nyamulere botwu wun pe wumyelo ; wawero wer lyel , wun pe wukok . ’
42007033	Pien Jon Labatija doŋ obino kun pe camo kwon , pe mato koŋ vino bene wun wuwaco ni , ‘ En tye ki cen marac . ’
42007034	Wod pa dano dok obino kun camo dok mato bene , wun wuwaco ni , ‘ Nen , dano ma owor ki lameno , larem lujogmucoro ki lubalo . ’
42007035	Ento ryeko pa Lubaŋa oloyo kop pi litinone ducu . ”
42007036	Ŋat acel i kin Luparicayo olwoŋe ka cam bote ; Yecu ocito i ot pa Laparicayo ci obedo piny i dog cam .
42007037	Nen , tye dako mo ma labalo i gaŋ meno . Ka oŋeyo ni Yecu tye ka cam i ot pa Laparicayo , ci okelo adomo moo ma ŋwece kur .
42007038	Ocuŋ i ŋe Yecu tuŋ tyene kun kok , pig waŋe oton i tyen Yecu , obedo ka jwayo ki yer wiye kun noto tyene , owiro ki moo .
42007039	Ka Laparicayo ma onoŋo olwoŋe-ni oneno , oloko i iye kekene ni , “ Kono dano man lanebi , kono oniaŋ i kom dako ma ogude-ni , ki kite , ni en labalo . ”
42007040	Yecu odokke iye ni , “ Cimon , atye ki lok mo ma amito awacci . ” Cimon ogamo ni , “ Wacca , Lapwony . ”
42007041	Yecu ogamo ni , “ Ŋat mo ma lami-banya yam tye ki dano aryo ma gucamo banya bote . Ŋat acel onoŋo tye ki banya me ciliŋ miya abic , ŋat mukene pyerabic .
42007042	Ka culone oloyogi , otimo kica botgi gin aryo ducu . Mene i kingi ma bimare makato ? ”
42007043	Cimon odokke iye ni , “ Atamo ni en ma gitimo kica pi wel banya madwoŋ-ŋi . ” Ogamo ni , “ Iŋolo kakare . ”
42007044	Olokke bot dako , openyo Cimon ni , “ Ineno dako man ? Adonyo i odi , pe imiya pii me lwoko tyena , ento en otono pig waŋe i tyena , ojwayo ki yer wiye .
42007045	In pe imota kun inoto lema , ento cakke i kare ma adonyo i ot , en pe oweko noto tyena .
42007046	In pe iwiro wiya ki moo , ento en owiro tyena ki moo ma ŋwece kur .
42007047	Pi meno atitti ni , doŋ giweko balle mapol-gu ducu , kit ma marre madwoŋ-ŋi nyuto-ni ; ento ŋat ma giweko balle manok , marre nok .
42007048	Owaco bot dako ni , ‘ Balli doŋ giweko . ’ ”
42007049	Jo ma onoŋo tye i dog cam gucako lok i kingi kekengi ni , “ Man aŋa , ma weko bal-li ? ”
42007050	Owaco bot dako ni , “ Niyeni olari ; wot doŋ giri ki kuc . ”
42008001	Ka kare okato manok , Yecu owoto i kin gaŋi madoŋo ki matino kun tito dok nyuto lok me kwena maber i kom ker pa Lubaŋa . Jone apar wiye aryo onoŋo tye kwede ,
42008002	kacel ki mon mogo ma yam en ocaŋogi i kom cen maraco ki i kom two ; Maliam ma gilwoŋo ni Maliam me Magdala , ma cen maraco abiro yam oa woko ki i kome ,
42008003	Joana dako pa Kuja , lagwok-lim pa Kerode , Cucana , ki mon mukene mapol , ma yam gikonye ki limgi .
42008004	Ka lwak mapol gucokke kacel , kun dano gubino bote ma gia ki i gaŋi mapol , Yecu oloko i carolok ni ,
42008005	“ Lacoc ocito ka coyo kodine . Ka kun coyo , ci kodi mogo okir i ŋet yo , dano gunyono , winyo me polo gubino gucamo woko .
42008006	Kodi mukene okir i kom pata ; ka odoŋo , otwo woko , pien pii pe i tere .
42008007	Kodi mukene okir i kin okuto ; okuto odoŋo kacel kwede , odiye .
42008008	Kodi mukene okir i ŋom maber , ci odoŋo , guceko ma dodo tyen miya . ” Ka doŋ oloko lok man , ci odaŋŋe owaco ni , “ Ŋat ma tye ki it me winyone , owiny . ”
42008009	Ka lupwonnyene gupenye te lok me carolok man ,
42008010	ci en ogamo ni , “ Wun gimiyowu me ŋeyo muŋ me ker pa Lubaŋa ; ento jo mukene gimiyogi i carolok wek ka gineno , pe gunen , dok ka giwinyo , pe guniaŋ tere .
42008011	“ Carolok-ki tere ene : Kodi aye lok pa Lubaŋa .
42008012	Gin ma i ŋet yo gin aye jo ma winyo ; lacen Catan bino , kwanyo lok ki i cwinygi woko , wek pe guye , pe gularre .
42008013	Gin ma i kom pata aye jo ma winyo , ci gigamo lok ki yomcwiny ; ento pe gitye ki cwitgi , giye pi Kare manok , ento i kare me omo cwiny gipoto woko .
42008014	Gin ma okir i kin okuto , gin aye jo ma winyo , ento ka kare okato , ci tam mapol , ki lim , ki yomcwiny me kwo man diyogi , nyiggi pe cek maber .
42008015	Gin ma i ŋom maber , gin aye jo ma ka guwinyo lok , ci gimako matek ki cwiny ma genne ki maber , ginyak nyiggi kun gidiyo cwinygi .
42008016	“ Pe tye ŋat mo ma cwinyo tara , ci dok umo woko ki aduku , nyo keto i te kitanda , ento keto i wi okar , wek jo ma bino i ot gunen mac .
42008017	Pien pe tye gin mo ma gikano ma pe binen ka maleŋ , dok pe tye gin mo ma giumo ma pe gibiŋeyo , dok ma pe gibiyabo ka maleŋ .
42008018	Pi meno wugwokke kit ma wuwinyo ki lok ; pien ŋat ma mere tye gibimedde , ŋat ma mere pe , gibikwanyo woko ki bote kadi wa gin ma en tamo ni etye kwede . ”
42008019	Minne ki omegine gubino , ento onoŋo pe gitwero o bote pi lwak .
42008020	Gititte ni , “ Meni ki omegini gitye gucuŋ woko , gimito neni . ”
42008021	Ento Yecu odok iye botgi ni , “ Maa ki omegina gin aye jo ma winyo lok pa Lubaŋa , dok gitiyo . ”
42008022	I nino mo acel Yecu odonyo i yeya kacel ki lupwonnyene , owaco botgi ni , “ Wakatu wacitu loka nam tuŋ ca . ” Gucako wot ;
42008023	i kare ma gitye ka wot ki yeya , Yecu onino woko . Yamo okodo matek i dye nam , pii ocako poŋ i yeya , onoŋo gitye marac !
42008024	Guwoto , gucoye kun giwaco ni , “ Ladit , wato woko do ! ” Yecu oco , ci ojuko yamo , ki pii ma onoŋo twagge ; opye mot , ki nam oliŋ .
42008025	Openyogi ni , “ Niyewu tye kwene ? ” Lworo omakogi , guuro kun gupennye kekengi ni , “ Man aŋa kono kaa , ma ciko yamo ki pii , ci giwinye-ni ? ”
42008026	Gubino i lobo pa Lugeraca , ma okemme ki Galilaya .
42008027	Ka Yecu okato i wi tera , ci dano mo me gaŋ meno ma tye ki cen obino bote . Dano-nu onoŋo ori pi kare malac ma pe ruko boŋo , pe bedo i ot bene , ento bedo mere i kin lyel keken .
42008028	Ka oneno Yecu , ci odaŋŋe oryebbe i nyime , owaco ki dwan maloŋo ni , “ Ilaro aŋo kweda , Yecu , Wod pa Lubaŋa Mamalo Twal ? Abako doga boti , pe iyela . ”
42008029	Pien onoŋo Yecu ociko cen marac ni oa woko ki i kom dano-nu . Pien tyen mapol dwogo i kome . Onoŋo gigwoke agwoka kun gitweye ki nyor ki nyonyo , ento yam turo gin ma gitweye kwede woko , cen ryeme , tere i tim .
42008030	Yecu openye ni , “ Nyiŋi aŋa ? ” Ogamo ni , “ Legion ” ; pien cen mapol onoŋo tye i kome .
42008031	Cen gubako doggi bote ni pe ocikgi ni gicit i Bur .
42008032	Lwak opego mapol onoŋo gitye ka cam i kor got kunnu . Cen gubako doggi bote ni owek gidony i opego .
42008033	Cen gua ki i kom dano-nu , gudonyo i opego , lwak opego gutwarre ki ŋwec nia ki i kor got malo , ci gumwony woko i nam .
42008034	Ka lukwat guneno gin ma otimme , ci guriŋo , gutero lokke i gaŋ madit ki i kin paco .
42008035	Dano gucito ka neno gin ma otimme , gubino bot Yecu , gunoŋo dano ma cen oa ki i kome-ni obedo ka tyen Yecu , oruko boŋo , odoko dano ; lworo omakogi .
42008036	Jo ma guneno lok man gutito botgi kit ma dano meno ma yam tye ki cen ocaŋ kwede .
42008037	Jo ducu ma gibedo i lobo pa Lugeraca ma orumo kunnu gulego Yecu ni myero oa woko ki botgi , pien onoŋo lworo omakogi matek ; omiyo Yecu odonyo i yeya , odok cen .
42008038	Dano ma cen oa ki i komeni obako doge bot Yecu ni myero ebed bote ; ento Yecu ocwale kun cike ni ,
42008039	“ Dok i paconi , icitit gin madit ma Lubaŋa otimo i komi . ” Ocito otito i kin gaŋa meno ducu lok madit ma Yecu otimo i kome .
42008040	Ka Yecu odwogo , lwak gujole ki yomcwiny , pien onoŋo gin ducu gitye ka kure .
42008041	Dano mo obino , nyiŋe Yairo , ma onoŋo ladit me kacokke . Oryebbe piny ka tyen Yecu , obako doge bote ni obin i ode ,
42008042	pien onoŋo yam tye ki nyare ma onywalo acel keken ma onoŋo doŋ cok to ; mwaka me ditte mito romo apar wiye aryo . I kare ma Yecu tye ka wot , lwak odiye .
42008043	Dako mo onoŋo tye kunnu ma yam onoŋo twoyo two agobi pi mwaka apar wiye aryo , ma doŋ obalo limme ducu bot daktar , ento pe otwero caŋ .
42008044	Obino cok i ŋe Yecu , ci ogudo dog ginarukane ; cutcut remo ma cwer ocok woko .
42008045	Yecu openyo ni , “ Aŋa ma oguda-ni ? ” Ka dano ducu gukwero woko , ci Petero ki jo ma tye kacel kwede , gugamo ni , “ Ladit , lwak orumi dyere , gidine i komi . ”
42008046	Ento Yecu owaco ni , “ Ŋat mo oguda gire , pien awinyo tek oa woko ki i koma . ”
42008047	Dako-nu oneno ni pe etwero kanne , ci obino kun kome myel , oryebbe i nyime , otito i nyim lwak ducu gin ma omiyo egude , ki kit ma ecaŋ kwede oyotoyot .
42008048	Yecu owacce ni , “ Nyara , niyeni ocaŋi ; wot ki kuc . ”
42008049	I kare ma Yecu pud tye ka lok , dano mo obino ma oa ki i gaŋ pa ladit me kacokke , owaco ni , “ Nyari doŋ oto woko , pe doŋ iyel Lapwony . ”
42008050	Ento ka Yecu owinyo , owacce ni , “ Pe ilwor , ye ayeya keken , ci en bicaŋ . ”
42008051	Ka obino i ot , pe oye ni dano mo odony kwede i ot , kono Petero ki Jon , ki Yakobo , ki won latin ki minne keken .
42008052	Dano ducu onoŋo gitye ka koko kun gikumo pire ; ento Yecu owaco ni , “ Wuwek koko obedi ; pien nyako-ni pe oto , ento onino anina . ”
42008053	Gunyere matek , pien giŋeyo ni nyako-ni oto woko .
42008054	En omako bad latin , olwoŋe , owacce ni , “ Nyako , a malo . ”
42008055	Ci cwinye odwogo , oa malo oyotoyot , Yecu ociko ni gimine cam .
42008056	Lunyodone guuro mada ; ento Yecu ocikogi matek ni pe myero gutit pi gin ma otimme-ne bot dano mo .
42009001	Yecu olwoŋo jone apar wiye aryo kacel , omiyo botgi tek ki twero i kom cen ducu , ki me caŋo two ,
42009002	oorogi ka tito lok i kom ker pa Lubaŋa ki ka caŋo lutwo .
42009003	Ocikogi ni , “ Pe wuwot ki gin mo , kadi ki odoo , kadi kicaa , kadi kwon , kadi lim , dok pe wubed ki kanyi aryo .
42009004	Ot ma wubidonyo iye , wubed kunnu , nio ka wubia , wucito giwu .
42009005	Ka ma pe gijolowu iye , ka wua ki i gaŋ meno , wuteŋ apwa tyenwu obed caden botgi . ”
42009006	Gua gucito i kin gaŋ , gutito lok me kwena maber kun gicaŋo lutwo bene i kabedo ducu .
42009007	Ento Kerode rwot madit ka owinyo pi gin ducu ma obedo ka timme , wiye ocuŋ woko , pien jo mogo guwaco ni Jon Labatija aye ocer ki i kin jo muto ,
42009008	jo mukene ni , Elia aye doŋ onen , jo mukene ni , ŋat acel i kin lunebi macon aye ocer .
42009009	Kerode owaco ni , “ Jo yam atoŋo wiye woko do ; ento man aŋa ma dok awinyo lok macalo magi i komeni ? ” Oparo pi nene twatwal .
42009010	Ka lukwena gudwogo , gutitte lok ducu ma gutiyo . Yecu oterogi , ocito kwedgi i gaŋ ma gilwoŋo Betecaida i muŋ .
42009011	Ka lwak guwinyo , ci gulubo kore , en ojologi , otito botgi lok i kom ker pa Lubaŋa , ocaŋo jo ma komgi lit .
42009012	Ka piny doŋ mito yuto , jone apar wiye aryo gubino bote , guwacce ni , “ Cwal lwak gucit i kin gaŋ ki i pacci ma orumo kany , wek guyeny kabuto , gunoŋ cam ; pien kany watye i dye tim . ”
42009013	Ento Yecu odok iye botgi ni , “ Wun wumi botgi cam . ” Gugamo ni , “ Watye ki mugati abic ki rec aryo keken , nyo ka ce imito waciwil cam pi lwak man ducu . ”
42009014	Pien onoŋo gimito romo dano alip abic . Ociko lupwonnyene ni , “ Wumi dano gubed piny i dul , i dul acel acel dano pyerabic . ”
42009015	Gutimo kumeno , gumiyo dano ducu gubedo piny .
42009016	Yecu okwanyo mugati abic ki rec aryo-nu , oneno malo i polo , olego iye gum , obaro iye , omiyo bot lupwonnyene wek guket i nyim lwak .
42009017	Gin ducu gucamo guyeŋ . Gicoko ŋide mudoŋ oromo aduku apar wiye aryo .
42009018	Ka onoŋo en tye ka lega kaikene , kun lupwonnyene bene tye kacel kwede , en openyogi ni , “ Dano mono giwacci an aŋa ? ”
42009019	Gudok iye ni , “ Jon Labatija , jo mukene giwacci Elia , ki jo mukene ni ŋatti mo acel i kin lunebi macon aye doŋ ocer . ”
42009020	Openyogi ni , “ Wun kono wuwacci an aŋa ? ” Petero ogamo ni , “ In i Kricito ma Lubaŋa oyero . ”
42009021	Ento Yecu ocikogi matek ni pe myero gutit lok man bot dano mo .
42009022	Dok owaco ni , “ Wod pa dano myerone okany can madwoŋ , dok ludoŋo ki ajwagi madito pa Lubaŋa ki lupwony-cik myero gukwere woko , ci guneke , ento myero gicere woko i nino me adekke . ”
42009023	Dok owaco bot dano ducu ni , “ Ka dano mo mito lubo kora , myero okwoŋ kwerre kekene , otiŋ yatariyane nino ducu , ci olub ki kora .
42009024	Pien dano ma mito laro kwone , birwenyone arwenya , ento dano ma rwenyo kwone pira , bilaro kwone .
42009025	Pien konyo dano ma olimo lobo ducu ki gin aŋo kun kwone rwennye woko , nyo balle ?
42009026	Dano ma lewic make pira ki pi lokka , Wod pa dano bene lewic bimake i kome , i kare ma en bidwogo i deyone ki deyo pa Lubaŋa Won kacel ki pa lumalaika maleŋ .
42009027	Ento atito botwu ni , tye jo mogo ma gucuŋ kany ma pe gibibilo to , ma pud peya guneno ker pa Lubaŋa . ”
42009028	Ka nino ma mito romo aboro okato i ŋe lok magi , Yecu otero Petero ki Jon ki Yakobo , oito kwedgi i wi got ka lega .
42009029	I kare ma onoŋo en tye ka lega , waŋe olokke mapat , ginarukane odoko matar ma ryeny lidaŋdaŋ .
42009030	Nen , jo aryo gubedo ka lok kwede , jo-nu onoŋo aye Moses ki Elia ,
42009031	ma gunen kun gitye ki deyo , guloko pi ane ki i lobo man , ma en myero ocob i Jerucalem .
42009032	Petero ki jo ma tye kacel kwedgi onoŋo nino omako waŋgi matek , ento gubedo ma waŋgi twolo , guneno deyone ki jo aryo ma gucuŋ kacel kwede .
42009033	Ka jo aryo-nu mito a woko ki bote , ci Petero owaco ni , “ Ladit , bedo kany ber ; kono wagero aduc adek , acel meri , acel pa Moses , ki acel pa Elia ” . Onoŋo Petero pe ŋeyo gin ma myero eloki .
42009034	Ka pud loko lok man , pol obino , oumogi ; lworo omakogi ka gidonyo i pol .
42009035	Dwan oa i polo ni , “ Man aye Woda ma doŋ ayero ; wuwinye . ”
42009036	Ka dwan man doŋ oloko , ci ginoŋo Yecu odoŋ kene . Lupwonnye guliŋ aliŋa ; i kare meno , pe gutito bot dano mo lok mo i kom gin ma guneno .
42009037	Orwone , ka doŋ gulor piny ki i wi got , lwak madwoŋ gurwatte kwede .
42009038	Nen , laco acel ki i kin lwak odaŋŋe ni , “ Lapwony , abako doga boti , inen woda , pien anywalo en acel kene .
42009039	Nen , cen bino i kome , ci miyo kok cut ; ryeye , kelo bwoyo i doge , nyoŋo kome woko , pe a ki i kome oyotoyot .
42009040	Abako doga bot lupwonnyeni ni guryem woko , ento ryemone oloyogi . ”
42009041	Yecu odok iye ni , “ Wun yalwak me kare man , pe wutye ki niye , kitwu doŋ oballe woko . Abibedo kwedwu wa awene ? Abidiyo cwinya i kwomwu nio wa awene ? Kel wodi kany . ”
42009042	Ka onoŋo tye ka bino , cen orete woko piny , oryeye matek . Ento Yecu ogerre i wi cen marac , ocaŋo awobi-nu , odwoke bot wonne .
42009043	Dano ducu guuro dit pa Lubaŋa . Ento ka pud gitye ka uro gin ducu ma en otiyo , Yecu owaco bot lupwonnyene ni ,
42009044	“ Wuwek lok man odony i itwu ; pien Wod pa dano gibimiye i ciŋ dano . ”
42009045	Ento lupwonnyene pe guniaŋ lok man ; lok man okanne woko ki botgi wek pe guniaŋ iye ; ci gulworo penye pi lok meno .
42009046	Pyem yam ocakke i kingi , ni aŋa ma i kingi ma loyo ki dit .
42009047	Yecu ka oŋeyo pyem ma i cwinygi , okwanyo latin matidi , omiye ocuŋ i ŋete ,
42009048	owaco botgi ni , “ Dano ducu ma jolo latin man i nyiŋa , noŋo ojolo an , dano ducu ma jolo an , noŋo ojolo ŋat ma oora ; pien ŋat matidi twatwal i kinwu ducu en aye ŋat madit . ”
42009049	Jon ogamo ni , “ Ladit , waneno ŋat mo ma ryemo cen i nyiŋi , wageŋe , pien en onoŋo pe lubi kacel kwedwa . ”
42009050	Ento Yecu odok iye ni , “ Pe wugeŋe , pien ŋat ma pe lakworwu , noŋo tye tuŋ botwu . ”
42009051	Ka kare doŋ mito romo me tiŋe malo , ociko waŋe matek me cito i Jerucalem .
42009052	Ooro lukwena gukwoŋo nyime ; gucito , gudonyo i gaŋ mo pa Lucamaria pi yubbe kabedo .
42009053	Ento Lucamaria pe gujole , pien waŋe okemo Jerucalem .
42009054	Ka lupwonnyene Yakobo ki Jon guneno , guwaco ni , “ Rwot , imito wacik mac oa ki i polo , otyekgi woko ? ”
42009055	Ento Yecu olokke , ojukogi , [ kun waco ni , “ Pe wuŋeyo kit cwiny ma wutye kwede ;
42009056	pien Wod pa dano pe obino ka tyeko kwo pa dano , ento pi larogi . ” ] Gucito i gaŋ mukene .
42009057	Ka gitye ka wot i yo , dano mo owacce ni , Abilubi ka ma ibicito iye ducu .
42009058	Yecu odokke iye ni , “ Too tye ki boro , winyo me polo tye ki odigi , ento Wod pa dano pe tye ki ka ma myero epyel iye wiye . ”
42009059	Owaco bot dano mukene ni , “ Luba . ” Ento danonu ogamo ni , “ Ladit , koŋ iwek aciyik wora . ”
42009060	Yecu odokke iye ni , “ Wek jo muto guyik jo muto wadigi ; ento in iciti , inya lok i kom ker pa Lubaŋa . ”
42009061	Ŋat mukene owaco ni , “ Abilubi , ladit ; ento koŋ iwek acit , acik jotuwa . ”
42009062	Yecu owacce ni , “ Pe tye dano mo ma mako kweri dyaŋ , ka dok neno ŋeye , ma biromo bedo i ker pa Lubaŋa . ”
42010001	Ka man otum , Rwot oyero jo mukene pyerabiro , oorogi ki aryo aryo wek gukwoŋ nyime , me cito i gaŋi ducu ki i kabedo ducu ka ma en kikome bibino iye .
42010002	Owaco botgi ni , “ Kac tye dwoŋ , ento lukac aye nok ; pi meno wuleg Won poto , wek ocwal lutic ka kac .
42010003	Wucit giwu ; nen , acwalowu macalo litino romi i kin orudi .
42010004	Pe wuwot ki kicaa lim nyo opiro , kadi war ; pe wumot ŋat mo i waŋayo .
42010005	Ot ducu ma wudonyo iye , wukwoŋ waco ni , ‘ Kuc obed i ot man . ’
42010006	Ka latin me kuc tye kunnu , ci kucwu bibedo i kome ; ento ka pe , ci kucwu bidwogo botwu .
42010007	Wubed i ot meno , kun wucamo dok wumato gin ma gimiyowu , pien latic myero gimiye mucarane . Pe wubed ka kobo i ot ki ot .
42010008	Ka wudonyo i gaŋ mo , ce gijolowu , wucam gin ma giketo i nyimwu ;
42010009	wucaŋ lutwo ma tye iye , wutit botgi ni , ‘ Ker pa Lubaŋa doŋ onyiko cok botwu . ’
42010010	Ento ka wudonyo i gaŋ mo , ce pe gijolowu , ci wucit i waŋayo me gaŋ meno , wuwac ni ,
42010011	‘ Wa apwa me gaŋwu ma omoko i tyenwa , wateŋo i komwu ; kadi bed kit meno , myero wuŋe man ni , ker pa Lubaŋa doŋ onyiko cok . ’
42010012	Atito botwu ni , i nino meno can pa Codom bibedo twaratwara makato pa gaŋ meno .
42010013	“ Ibikoko aŋee , in Korajin ! Ibikoko aŋee , in Betecaida ! Pien kono yam tic madito me twer ma gitiyo botwu gitiyo i Turo ki Cidon , kono jone guŋut wa con , kun giruko boŋo cola ma gibedo i buru bene .
42010014	Ento can pa Turo ki Cidon bibedo twaratwara i nino me ŋolo kop , makato can ma bipoto i komi .
42010015	Ki in Kapernaum , gibitiŋi woko malo i polo ? Pe kumeno , gibidwoki woko piny i Lyel .
42010016	“ Ŋat ma winyowu , noŋo owinyo an , ŋat ma kwerowu , noŋo okwero an ; ŋat ma kwera , noŋo okwero ŋat ma oora . ”
42010017	Dano pyerabiro-nu gudwogo cen ki yomcwiny , kun giwaco ni , “ Rwot , wa cen maraco bene guwinyo cikwa pi nyiŋi ! ”
42010018	En odok iye ni , “ Yam aneno Catan kun poto piny nia ki i polo macalo lutkot .
42010019	Nen , doŋ amiyowu twero me nyono twol ki oton , ki me loyo tek ducu pa lakwor ; gin mo pe bitimowu marac .
42010020	Kadi bed kumeno cwinywu pe obed yom pi man ni , cen guwinyo cikwu ; ento cwinywu obed yom , pien nyiŋwu gicoyo i wi polo . ”
42010021	I cawa meno Yecu obedo ki yomcwiny i Cwiny Maleŋ kun waco ni , “ Apwoyi , Wora , in Rwot me polo ki me lobo , pien ikano lok magi woko ki bot luryeko ki luŋe-piny , ci inyutogi bot litino lukere ; iyo , Wora , pien onoŋo ipwoyo kit yo macalo meno .
42010022	Jami ducu doŋ Wora otyeko miyogi woko bota ; ŋat mo pe ma ŋeyo ni Wod en aŋa , kono Wod keken , dok bene ŋat mo pe ma ŋeyo ni Wod en aŋa , kono Won keken , ki ŋat ma Wod oyero me nyuto Won bote . ”
42010023	Yecu olokke bot lupwonnyene , owaco botgi i muŋ ni , “ Tye ki gum , dano ma neno gin ma wun wuneno !
42010024	Pien atittiwu ni , lunebi ki luker mapol yam guparo pi neno gin ma wun wuneno , ento pe guneno , ki winyo gin ma wun wuwinyo , ento pe guwinyo . ”
42010025	Nen , ŋat mo acel lapwony-cik oa malo , otemo i Yecu kun penye ni , “ Lapwony , atim aŋo wek alim kwo ma pe tum ? ”
42010026	Yecu openye ni , “ Gicoyo ni ŋo i cik ? Ikwano niŋniŋ ? ”
42010027	Odok iye ni , “ Mar Rwot Lubaŋani ki cwinyi ducu , ki tiponi ducu ; ki tekki ducu , ki tammi ducu ; mar lawoti bene macalo imarre keni . ”
42010028	Yecu ogamo doge ni , “ Idok iye kakare ; tim kit meno , ci ibikwo . ”
42010029	Ento dano-nu pi mito loyo kop , openyo Yecu ni , “ Lawota aŋa ? ”
42010030	Yecu odok iye ni , “ Yam tye dano mo ma oa ki i Jerucalem , cito piny tuŋ Jeriko , ci orwatte ki luyak ; gulunyo boŋŋine ki i kome , gupwode , gucito , guweke kun doŋ cok to .
42010031	Ajwaka mo pa Lubaŋa onoŋo bene tye ka lubo yo meno ; ka onene , ci obarre okato ki i ŋete .
42010032	Kit meno Lalevi ka oo i kabedo meno , onene , obarre okato ki i ŋete .
42010033	Ento Lacamaria mo ma onoŋo bene tye ka wot i yo-nu , oo ka ma en tye iye . Ka onene , kica omake i kome .
42010034	Ocito bote , oonyo moo jeituni ki koŋo vino i waŋ rette , otweyo . Lacen okete i wi kanane , otere i ot welo , ogwoke .
42010035	Orwone okwanyo lim , omiyo bot ŋat ma gwoko ot welo , ocike ni , ‘ Twoye ; gin ducu ma ibimiyo makato , an abiculi ka adwogo . ’
42010036	Aŋa i kin jo adek-ki ma itamo ni obedo lawot dano-nu ma orwatte ki luyak-ki ? ”
42010037	Odok iye ni , “ Ŋat ma otime kicani . ” Yecu owacce ni , “ In bene cit , icitim kit meno . ”
42010038	Ka gitye ka wot i yo , ci Yecu odonyo i gaŋ mo , ci dako mo ma nyiŋe Marita ojole i ode .
42010039	Yam tye ki laminne nyiŋe Maliam ma obedo ka tyen Yecu kun winyo lokke .
42010040	Ento Marita onoŋo obedo ka canne ki tic mapol ; ocito bot Yecu , openye ni , “ Ladit , pe iparo ni lamera oweka atye ka tic kena ? Wac bote wek okonya . ”
42010041	Ento Rwot ogamo ni , “ Marita , Marita , ibedo ki tam mapol , cwinyi oŋabbe pi jami mapol ,
42010042	ento tye gin acel keken ma mitte . Maliam oyero dul maber ma pe gibikwanyo woko ki bote . ”
42011001	Yecu onoŋo yam tye ka lega i kabedo mo ; ka doŋ otyeko , ci ŋat acel i kin lupwonnyene owacce ni , “ Rwot , pwonywa ki lega , kit macalo yam Jon opwonyo lupwonnyene . ”
42011002	Yecu odok iye botgi ni , “ Ka wulego , wuwac kit man ni , ‘ Wonwa , giwor nyiŋi maleŋ . Ker meri obin .
42011003	Miwa nino ki nino camwa me nino ducu .
42011004	Iwek balwa , pien wan kikomwa waweko bal pa dano ducu ma gibalo botwa . Pe iterwa i abita . ’ ”
42011005	Dok owaco bitgi ni , “ Aŋa i kinwu ma tye ki lareme ci bicito bote cwiny dyewor ka penye ni , ‘ Larema , konya ki mugati adek ;
42011006	pien larema mo oa i wot , ocora , ci pe atye ki cam mo ma myero aket i nyime . ’
42011007	En bidokke iye ki i ot ni , ‘ Wek yela ; doŋ acego doggola woko , wan ki litinona doŋ wabuto ; pe atwero a malo ka mini gin mo . ’
42011008	Atito botwu ni , kadi bed en pe bia malo ka miye gin mo pi bedo lareme , ento pi dide ci bia , bimiye gin ducu ma en mito .
42011009	Dok acikowu ni , Wulegi , ci gibimiyo botwu ; wuyeny , ci wubinoŋo , wudwoŋ doggola , gibiyabo botwu .
42011010	Pien dano ma lego gimiye , ki ŋat ma yenyo bene , noŋo ; ŋat ma dwoŋo doggola bene , gibiyabo doggola bote .
42011011	Aŋa i kinwu ma won latin , ka latinne olege ni omiye rec , ci bimiye twol ma ka rec ?
42011012	Nyo ka olege ni omiye toŋŋweno , ci bimiye oton ?
42011013	Ka wun jo maraco wuŋeyo miyo mot mabeco bot litinowu , ci Wonwu ma tye i polo pe bikatowu , bimiyo Cwiny Maleŋ makato bot jo ma lege ? ”
42011014	Yam onoŋo Yecu tye ka ryemo cen ma pe loko ; ka cen doŋ oa ki i kom dano ma onoŋo tye ki cen , ma te lebe oto , oloko , ci lwak guuro .
42011015	Ento jo mogo i kingi guwaco ni , “ En ryemo cen pi twero pa Beeljebul ladit pa cen . ”
42011016	Jo mukene onoŋo giyenyo lanyut ki bote ma a ki i polo , pi teme .
42011017	Ento Yecu oŋeyo tamgi , ci owaco botgi ni , “ Ka ker iye opokke aryo , ci ker meno lobone balle woko ; ot poto i wi wadi .
42011018	Catan bene ka opokke kene i dul aryo , ci kerre bicuŋ niŋniŋ ? Pien wun wuwaco ni aryemo cen pi twero pa Beeljebul .
42011019	Ka an aryemo cen pi twero pa Beeljebul , ci litinowu kono giryemo cen pi twero pa aŋa ? Pi meno gin aye gibibedo luŋolkopwu .
42011020	Ento ka ce an aryemo cen pi ciŋ Lubaŋa , ci doŋ wuŋe ni ker pa Lubaŋa doŋ obino botwu .
42011021	Ka oteka ma oruko jami lwennye ducu tye ka gwoko gaŋ kalle , jamine ducu bedo ki kuc ,
42011022	ento ka dano ma kate ki tek olwenyo i kome ce oloye , bicoko jami lwennye ma ya en geno , bipoko jami ma yam en oyako ki bote .
42011023	Ŋat ma pe tuŋ bota , meno noŋo en lakworra , dok ŋat ma pe nywako coko kweda , keto mere aketa .
42011024	“ Ka cen marac doŋ oa ki i kom dano mo , ci cito wirre i kabedo ma pii pe iye kun yenyo ka ma ebiywe iye ; ento ka noŋone oloye woko , ci wacci , ‘ Abidok gira i oda ka ma yam aa ki iye-ni . ’
42011025	Ka obino , ci noŋo giyweyo i ot woko maleŋ , giyubo maber .
42011026	En dok , cito kelo cen mukene abiro ma giraco gikate woko , ci gidonyo gibedo i ode-ni ; lacen dano-nu bibedo marac makato kit ma onoŋo yam obedo kwede con . ”
42011027	Ka oloko lok man , ci dako mo ki i kin lwak owoto dwane , owacce ni , “ Tye ki gum ic ma onywali , ki tuno ma idoto ! ”
42011028	Ento Yecu ogamo ni , “ Makato gitye ki gum , jo ma giwinyo lok pa Lubaŋa , dok gigwoko ! ”
42011029	Ka lwak gumedde mapol , ci Yecu ocako waco ni , “ Yalwak pa jo maraco giyenyo lanyut , ento pe gibimiyo botgi lanyut mo , kono lanyut pa lanebi Yona keken .
42011030	Pien kit macalo Yona yam odoko lanyut bot jo Nineve , kit meno Wod pa dano bene bidoko lanyut bot yalwak me kare man .
42011031	Kabaka ma dako ma tye yo tuŋ acuc bicuŋ kacel ki yalwak me kare man i kare me ŋolo kop , ci miyo kop loyogi ; pien en oa ki i agikki lobo obino ka winyo ryeko pa Solomon , ento nen , gin madit makato Solomon tye kany .
42011032	Jo Nineve bicuŋ kacel ki yalwak man i kare me ŋolo kop , ci miyo kop loyogi , pien gin yam guŋut pi lok ma Yona onoŋo otito , ento nen , gin madit makato Yona tye kany .
42011033	“ Pe tye ŋatti mo ma cwinyo tara ci kano i gul , nyo umo auma ki aduku ; ento cibo i wi okar , wek dano ducu ma gibino i ot gunen derone .
42011034	Tara me komi aye waŋi ; ka ce waŋi bal mo pe iye , ci komi kulu bibedo leŋ . Ento ka ce waŋi tye ki bal mo i kome , ci komi kulu bibedo i colpiny .
42011035	Gwokke wek leŋo ma tye i ii-ni pe odok col .
42011036	Doŋ ka komi kulu bedo i leŋo , kun colpiny pe iye , ci komi kulu bibedo leŋ , macalo tara ma menyi ki derone ka tye ka lyel . ”
42011037	Ka yam onoŋo tye ka lok , Laparicayo mo olwoŋe ka cam bote ; Yecu odonyo i ot , obedo i dog cam .
42011038	Laparicayo ouro ka oneno ni ocako cam ma pe koŋ ologo ciŋe .
42011039	Rwot owacce ni , “ Wun Luparicayo wulwoko ŋe kikopo ki ŋe atabo , kun iwu opoŋ yak ki tim maraco .
42011040	Wun lumiŋmiŋ ! Ŋat ma tiyo gin ma woko pe en aye bene otiyo gin ma i iye ?
42011041	Wumi gin ma i atabowu bot lucan wek okonygi ; ci nen , jami ducu bibedo maleŋ botwu .
42011042	“ Ento wubineno can , wun Luparicayo , pien wumiyo dul me apar me oyado ki ocobo ki kit pot dekwu ducu , kun wuweko ŋolo kop atir ki maro Lubaŋa ; meno ducu myero wutim kun pe wuweko magi bene .
42011043	Wubineno can , wun Luparicayo , pien wumaro kabedo me dito i kacokke , dok wumito ni dano gumotwu i cuk .
42011044	Wubineno can ! Pien wurom ki lyel ma pe ginen ma dano woto i wigi kun pe giŋeyo . ”
42011045	Ŋat acel i kin lupwony-cik ogamo doge ni , “ Lapwony , ka iwaco kit man nyuto ni iyeto wa wan bene . ”
42011046	Yecu odokke iye ni , “ Wubineno can , wun lupwony-cik bene ! Pien wumiyo dano yeyo yec mapek , ma yeyone tek , kun wun kikomwu pe wugudo kadi ki lwet ciŋwu acel .
42011047	Wubineno can , pien wucano got i wi lyel pa lunebi ma yam kwariwu guneko .
42011048	Kit meno wun wucaden , wupwoyo tic pa kwariwu , pien gin guneko , wun wucano got i wi lyelgi .
42011049	Pi man Ryeko pa Lubaŋa owaco ni , ‘ Abioro botgi lunebi ki lukwena , jo mogo i kingi gibinekogi gibilibogi , ’
42011050	wek remo pa lunebi ducu ma gionyo nia i acakki piny gicul kworre i kom yalwak me kare man ,
42011051	cakke i kom remo pa Abel nio kwede i kom remo pa Jekaria ma oto i kin keno tyer pa Lubaŋa ki kabedo maleŋ . Iyo atito botwu ni , gibiculo kworre i kom yalwak me kare man .
42011052	Wubineno can , wun lupwony-cik , pien wumayo layab me ŋeyo piny woko , kun wun kikomwu pe wudonyo iye , dok wugeŋo dano ma mito donyo iye bene . ”
42011053	Ka doŋ oa ki kunnu , ci lupwonycik ki Luparicayo gucako dine matek ma girobo doge ki peny mapol ,
42011054	kun gikiye wek gimak lok ma a ki i doge .
42012001	I kare meno , lwak dano alip ki alip gucokke kacel , kun doŋ ginyonne kekengi . Mukwoŋo , Yecu ocako waco bot lupwonnyene ni , “ Wugwokke i kom tobi pa Luparicayo , ma en aye buta .
42012002	Pe tye gin mo ma giumo ma pe gibiyabo ka maleŋ , kadi gin ma gikano ma pe biŋene .
42012003	Lok ducu ma wuloko i colpiny biwinnye i leŋpiny ; dok gin ducu ma wukwilo lokke i tyelo , gibitito lokke i wi ot malo .
42012004	“ Lurema , atito botwu ni , pe wulwor jo ma neko kom , ma pe dok gitwero timo gin mo makato meno .
42012005	Ento abinyuto botwu ŋat ma myero wulwor ; wulwor ŋat ma ka doŋ oneko , ci tye ki twero me bolo i Geena ; iyo , atito ni , wulwore .
42012006	Ojwinyojwiny abic pe gicato pi cente pyeraryo ? Ento pe tye mo acel i kingi ma wi Lubaŋa twero wil iye .
42012007	Kadi bed wa yer wiwu ducu bene doŋ gikwanogi woko liweŋ . Pe wulwor ; pien piwu tek twatwal makato pi ojwinyojwiny mapol .
42012008	“ Atito botwu ni , dano ducu ma tuco nyiŋa i nyim dano , Wod pa dano bene bituco nyiŋe i nyim lumalaika pa Lubaŋa ;
42012009	ento ŋat ma kwera i nyim dano , gibikwere bene i nyim lumalaika pa Lubaŋa .
42012010	Dano ducu ma loko lok marac i kom Wod pa dano gibiweko balle ; ento ŋat ma yeto Cwiny Maleŋ pe gibiweko balle .
42012011	Ka giterowu i nyim kacokke ki i nyim luloc ki wegi twer , pe wubed ka tamo kit ma myero wulok kwede , nyo ni wubigamo niŋniŋ , nyo ni kit lok aŋo ma wubiloko .
42012012	Pien Cwiny Maleŋ bipwonyowu i cawa meno i gin ma myero wuwaci . ”
42012013	Ŋat acel i kin lwak owaco bot Yecu ni , “ Lapwony , wac bot omera wek wapok ginaleya kwede . ”
42012014	Ento Yecu ogamo doge ni , “ Nyeri , aŋa ma oketa me bedo laŋolkop ki lapok jamiwu ? ”
42012015	Owaco botgi ni , “ Wunen , wugwokke i paro lim ; pien kwo pa dano pe cuŋ i wel lim mapol ma en tye kwede . ”
42012016	Obolo botgi carolok ni , “ Yam tye dano mo ma lalonyo ma cam ocek madwoŋ i potone .
42012017	Dano-nu opennye kekene ki i cwinye ni , ‘ Abitimo aŋo , pien pe atye ki ka onyo bella ? ’
42012018	Owaco ni ‘ Abitimo kit man : abimuko derona ducu , abigoyo mukene maditone , abionyo bella ki jamina ducu i igi .
42012019	Abiwaco ki cwinya ni , Cwinya , itye ki jami mapol ma birommi pi mwaka mapol ; ywe , cam , mati , bed ki yomcwiny . ’
42012020	Ento Lubaŋa owacce ni , ‘ In lamiŋ ! I dyewor ma tin gibikwanyo kwoni woko ki boti ; jami ma iyubo-ni bibedo pa aŋa ce ? ’
42012021	Tye kit meno ŋat ma kano lonyo pire kene , kun pe tye ki lonyo bot Lubaŋa . ”
42012022	Yecu owaco bot lupwonnyene ni , “ Pi meno awaco botwu ni , pe wubed ki tam mapol pi kwowu , ni wubicamo aŋo ; nyo pi komwu , ni wubiruko aŋo .
42012023	Pien kwo pire tek kato cam , kom pire tek kato ginaruka .
42012024	Koŋ wupar mono pi agak ; pe gicoyo kodi , dok bene pe gikayo , pe gitye ki dula kadi dero , ento Lubaŋa pitogi . Wun pe piwu tek kato pi winyo ?
42012025	Aŋa i kinwu ma twero medo mwaka acel i kom kwone pi bedo ki tam mapol ?
42012026	Ka gin manok macalo man timone loyowu , piŋo wubedo ki tam mapol pi lok mukene ?
42012027	Koŋ wutam pi lega me tim , kit ma gidoŋo kwede ; pe giwiyo uci , dok bene pe gicweyo boŋo ; pud amedde ki waco botwu ni , kadi bed Solomon yam orukke ki deyone ducu , ento pe orukke macalo mo acel i kingi .
42012028	Ka ce Lubaŋa ruko lum ma i tim kit meno , ma bedo tye pi nino ma tin keken , ento diki inoŋo gibolo woko i keno , ci en pe birukowu makato , wun jo ma niyewu nok ?
42012029	Pe wuyeny gin ma wubicamo , nyo gin ma wubimato ; cwinywu pe obed ka tamo lok mapol .
42012030	Pien rok ducu ma i wi lobo yenyo jami magi ; Wonwu ma tye i polo ŋeyo ni wumitogi .
42012031	Ento ma ka meno , wuket cwinywu i kom kerre , ci jami magi ducu gibimedo botwu .
42012032	“ Pe wulwor , wun romi manok , pien Wonwu oye atika me miyo botwu ker .
42012033	Wucat jamiwu , wukony ki lucan ; wukwo kicaa lim ma pe ti , wukan lonyo ma pe tum i polo , ka ma lakwo pe o iye , dok nyenye pe balo .
42012034	Pien ka ma lonyowu tye iye , cwinywu bene bedo iye .
42012035	“ Wubed ma wutweyo pyerwu , kun tarawu lyel ;
42012036	wubed macalo jo ma kuro laditgi ka bidwogo nia ki i karama me nyom , wek giyabbe doggola oyotoyot ka en obino , odwoŋo .
42012037	Tye ki gum lutic meno ma laditgi ka odwogo noŋo peya gunino . Ada awaco botwuni , en bitweyo pyere kene , bimiyo gibedo i dog cam , ci bibino , cako miyogi cam .
42012038	Ka obino cwiny dyewor nyo okogweno , kun onoŋogi kit meno , lutic meno gitye ki gum .
42012039	Ento myero wuŋe man ni , Kono nene won ot ŋeyo cawa ma lakwo bibino iye kono okiyo ma pe oweko dano oturo ode .
42012040	Pi meno , wun wubed ma wuyubbe pien Wod pa dano bibino i cawa ma pe wutamo . ”
42012041	Petero openyo ni , “ Rwot , ibolo carolok man botwa keken , nyo bot dano ducu ? ”
42012042	Rwot ogamo ni , “ Aŋa ma lagwok-ot ma lagen dok ma laryeko , ma laditte biweko dano ducu ma bedo i ode i te locce , wek opok botgi camgi i kare ma mitte ?
42012043	Latic meno tye ki gum , ma laditte ka odwogo binoŋe kun tye ka tiyo ticce meno .
42012044	Ada awaco botwu ni , ladit-tu bimiye twero me loyo jamine woko ducu .
42012045	Ento ka litic meno oloko kekene ni , ‘ Laditta doŋ ogalle ka bino ’ , ci cako goyo lutic ma co ki ma mon , kun camo , mato , dok mer ,
42012046	ladit pa latic meno bidwogo i nino ma en pe tamo pi dwogone , dok i cawa ma en pe ŋeyo ; bipwode , bikete i kin jo ma pe genne .
42012047	Latic meno ma oŋeyo gin ma laditte mito , ento pe oyubbe iye , dok pe olubo gin ma laditte mito , gibipwode matek twatwal .
42012048	Ento ŋat ma pe oŋeyo , ce otiyo gin ma twero miyo gipwode pire , gibipwode manok . Dano ma gimiye madwoŋ , gibimito madwoŋ ki bote ; dok ŋat ma gikano jami mapol bote , gibipenye mapol makato .
42012049	“ Abino ka cwinyo mac i lobo ; kono doŋ omoko , kono ber !
42012050	Atye ki batija ma myero abatija kwede ; kit ma aridde kwede nio ka ocobbe !
42012051	Wun wutamo ni abino ka kelo kuc i lobo ? Atito botwu ni pe ; kono apokapoka .
42012052	Cakke tin jo abic ma i ot acel gibibedo kun gipokke ; jo adek bikwero jo aryo , jo aryo bikwero jo adek .
42012053	Won latin bipokke woko ki latinne , latin bene bipokke woko ki wonne ; mego bipokke ki nyare , nyako bipokke woko ki minne ; dayo bipokke woko ki ci-wode , ki ci-wod bene bipokke woko ki daane . ”
42012054	Yecu dok owaco bot lwak ni , “ Ka wuneno pol otiŋŋe tuŋ potoceŋ , oyotoyot wuwaco ni , ‘ Kot koni cwer ’ ; ci cwer bene .
42012055	Dok ka wuneno yamo kodo ki i but piny tuŋ acuc , wun wuwaco ni , ‘ Piny bibedo lyet matek ’ ; ci timme bene .
42012056	Wun lubuta ! Wuŋeyo poko kin gin ma nen i lobo ki i polo ; piŋo pe wuŋeyo poko kin lanyut me kare man ?
42012057	“ Piŋo pe wuŋolo gin ma tye atir piwu kenwu ?
42012058	Ka icito bot laŋolkop kun inywako yo ki ŋat ma doti , tem matek me yubo lok kwede ma kun pud wutye i yo , wek pe oteri i nyim laŋolkop , laŋolkop owek miyi bot askari , askari owek teri i mabuc .
42012059	Atitti ni , pe ibia ki kunnu nio ka iculo ducu ma wi cente mo pe orem . ”
42013001	I kare meno onoŋo tye jo mogo kunnu ma gutitte pi Lugalilaya mogo ma yam Pilato orubo remogi kigitumgi .
42013002	En odok iye botgi ni , “ Wutamo ni Lugalilaya meno gin lubalo makato Lugalilaya mukene ducu , ma omiyo guneno can kit meno-ni ?
42013003	Atito botwu ni , pe ; ento ka pe wuŋut , ci wun ducu wubito kit meno .
42013004	Nyo jo apar wiye aboro meno ma yam ot ma wiye bor opoto i komgi onekogi i Ciloam , wutamo ni gin onoŋo gutimo bal makato jo mukene ducu ma bedo i Jerucalem ?
42013005	Atito botwu ni , pe ; ento ka pe wuŋut , ci wun ducu wubito kit meno . ”
42013006	Yecu obolo carolok ni , “ Yam tye dano mo ma onoŋo tye ki oduro ma gipito i poto olokke . En obino kun yenyo nyige , ento pe onoŋo .
42013007	Owaco bot lapur ni , ‘ Nen , koni doŋ odoko mwaka adek kun abino , ayenyo nyig oduro man , pe anoŋo . Toŋ woko ; piŋo balo ŋom nono ? ’
42013008	Lapur odokke iye ni , ‘ Ladit , koŋ iwek obed pi mwaka man doki , nio ka abako ŋom i tere , aonyo iye cet dyaŋ mutwo .
42013009	Ka binyak i mwaka ma bino-ni , ci ber ; ento ka pe , ci ibitoŋo giri . ’ ”
42013010	Yam onoŋo Yecu tye ka pwony i kacokke mo i ceŋ cabit .
42013011	Dako mo onoŋo tye kunnu ma tye ki cen ma okelo goro i kome pi mwaka apar wiye aboro ; onoŋo doŋ ogome woko , ma pe twero tirre .
42013012	Ka Yecu onene , olwoŋe , owacce ni , “ Dako , gigonyi woko i kom goroni . ”
42013013	Oketo ciŋe i kome ; cutcut dako-nu otirre , ci opako Lubaŋa .
42013014	Ento kiniga omako ladit me kacokke , pien Yecu ocaŋo dano i ceŋ cabit . Owaco bot lwak ni , “ Tye nino abicel ma myero giti iye tic ; wubin i nino meno wek gicaŋwu , pe i ceŋ cabit . ”
42013015	Rwot odokke iye ni , “ Wun lubuta ! Ŋat acel acel ki i kinwu pe gonyo twonne nyo kanane ki i ka-camgi , ci tero i pii i ceŋ cabit .
42013016	Dako man , ma en nya pa Abraim , , ma ceŋ Catan otweye pi mwaka apar wiye aboro kulu , pe myero gigonye ki i twec man i ceŋ cabit ? ”
42013017	I kare ma Yecu oloko lok man , ci lewic omako lukworre ducu ; lwak ducu cwinygi obedo yom pi tic me deyo ducu ma en otiyo .
42013018	Pi meno en owaco ni , “ Ker pa Lubaŋa rom ki gin aŋo ? Abiporo ki gin aŋo ?
42013019	Rom ki kodi dek karadali ma dano mo okwanyo , ocoyo i potone ; ci odoŋo , odoko yat madit , winyo me polo gibino gigero odigi i jaŋe . ”
42013020	Dok owaco ni , “ Abiporo ker pa Lubaŋa ki gin aŋo ?
42013021	Rom ki tobi ma dako mo okwanyo , orubo ki moko mugati ma romo adita adek , nio ka moko ducu oyenyo , okwot . ”
42013022	Yecu omedde ki wotte i kin gaŋi madito ki matino , kun pwonyo , dok kwede tuŋ Jerucalem .
42013023	Ŋat mo openye ni , “ Jo manok aye bilarre ? ” Yecu owaco botgi ni ,
42013024	“ Wuket tek wek wudony ki i doggola madiŋ ; pien awaco botwu ni , jo mapol gibitemo donyo , ento pe gibitwero .
42013025	Ka won ot doŋ oa malo ocego doggola , wun wubicuŋ ki woko wudwoŋo doggola kun wuwaco ni , ‘ Ladit , yab botwa doggola ba ! ’ En bidok iye botwu ni , ‘ An pe aŋeyo ka ma wua iye . ’
42013026	Ci wun wubiwaco ni , ‘ Yam wacamo dok wamato kacel kwedi , dok bene ipwonyo dano i dye gaŋwa . ’
42013027	Ento en biwaco botwu ni , ‘ Awaco botwu ni , pe aŋeyo ka ma wua iye ; wua woko ki i nyima , wun lutim maraco ducu ! ’
42013028	Kunnu wubikok , wubikayo lakwu , ka wuneno Abraim ki Icaka ki Yakobo ki lunebi ducu kun gitye i ker pa Lubaŋa , ento wun kikomwu gibolowu woko .
42013029	Dano gibibino kun gia ki tuŋ wokceŋ , ki tuŋ potoceŋ , ki yo tuŋ acam , ki tuŋ yo acuc , gibibedo piny i dog cam i ker pa Lubaŋa .
42013030	Nen , jo mogo ma lacen gibibedo meati , ki jo mogo meati gibibedo me lacen . ”
42013031	I cawa meno luparicayo mogo gubino , guwaco bot Yecu ni , “ Cit woko ki kany , pien Kerode mito neki . ”
42013032	Yecu odok iye botgi ni , “ Wucit , wuwac bot too can ni , ‘ Nen , abiryemo cen dok abicaŋo dano tin ki diki , i nino me adekke abicobone .
42013033	Kadi bed kit meno , myero amedde gira ki wotta , tin ki diki ki diki maca ; pien lanebi pe myero oto ka mukene ma pe i Jerucalem . ’
42013034	Jerucalem , Jerucalem , in ma ineko lunebi , ma icelo dano ma gioro boti woko ki got , tyen adi ma nene amito coko litinoni woko , macalo min gweno coko litinone i te bwome , ento wun pe wuye giwu !
42013035	Nen , doŋ gitenyo otwu botwu . Atito botwu ni , pe wubinena nio ka wubiwacci , ‘ Gipwo ŋat ma bino i nyiŋ Rwot . ’ ”
42014001	I ceŋ cabit mo acel , ka Yecu ocito ka cam i ot pa laloc mo ma Laparicayo , gubedo ka kiye matek .
42014002	Onoŋo tye i nyime dano mo ma twoyo two akwota kom .
42014003	Yecu openyo lupwony-cik ki Luparicayo ni , “ Cik ye ni gicaŋ dano i ceŋ cabit , nyo pe ? ”
42014004	Ento guliŋ aliŋa . Yecu omako latwoni , ci ocaŋe , ocike ni ocit gire .
42014005	Openyogi ni , “ Aŋa i kinwu ma ka tye ki kanane nyo twonne ka opoto i waŋ it matut ci pe biywaye woko cutcut i ceŋ cabit ? ”
42014006	Dok i lok meno oloyogi woko .
42014007	Ka oneno kit ma dano ma gilwoŋogi giyero ki kabedo mabeco , ci obolo botgi carolok ni ,
42014008	“ Ka gilwoŋi i karama me nyom , pe icibed i kabedo maber ; gwok nyo gilwoŋo bene dano madit makati ,
42014009	ci lalwoŋ wun aryo ducu bibino , biwaco ni , ‘ Wek kabedo bot dano man . ’ Ibidok i kabedo mapiny ki lewic madwoŋ .
42014010	Ento ka gilwoŋi , cit ibed i kabedo mapiny , wek ka dano ma olwoŋi obino en biwacci ni , ‘ Larema , nyik i kom mamalo ’ , ci ibibedo ki deyo i nyim dano ducu ma wubedo kwedgi i dog cam .
42014011	Pien ŋat ma kette kene ni edit , gibidwoke piny , ŋat ma mwolle kene gibimiye doko dit . ”
42014012	Owaco bene bot dano ma olwoŋe ni , “ Ka ilwoŋo dano i cam me dyeceŋ nyo me otyeno , pe ilwoŋ luremi , nyo omegini , nyo watti , nyo lulonyo ma bedo cok ka ŋeti ; wek gin bene guwek lwoŋi , wek gucul waŋ lwoŋoni .
42014013	Ento ka itedo karama , lwoŋ lucan , luŋolo , jo ma komo , ki kutowaŋ ,
42014014	ci ibibedo ki gum , pien pe gitwero culo waŋ lwoŋoni . Culi bibedo i kare ma jo ma kitgi atir bicer iye . ”
42014015	Ka ŋat acel ma gubedo kwede i dog cam owinyo lok man , owaco ni , “ Tye ki gum dano ma bicamo kwon i ker pa Lubaŋa ! ”
42014016	Ento Yecu odokke iye ni , “ Dano mo yam otedo karama madit , olwoŋo iye jo mapol .
42014017	Ka kare me karama oromo , ci en ooro laticce ka poyo wi jo ma gilwoŋogi ni , ‘ Wubin , pien doŋ giyubo jami ducu . ’
42014018	Ento gin ducu gucako bako doggi ni gitim kica botgi . Ŋat mukwoŋo owacce ni ‘ Awilo poto , myero acit ka nenone alegi itima kic . ’
42014019	Dano me aryo owaco ni , ‘ Awilo twoni apar me pur , acito ka ŋiyogi , alegi itima kica . ’
42014020	Ŋat mukene owaco ni , ‘ Pud anyomo dako anyoma nyen , pi meno pe atwero bino . ’
42014021	Latic-cu odwogo otito bot laditte kit meno . Kiniga omako won ot , owaco ni , ‘ Cit oyotoyot i waŋayo , ki i kin gaŋ , icikel lucan , luŋolo , lutowaŋ ki jo ma komo . ’
42014022	Ci latic owaco ni , ‘ Ladit , watimo gin ma iciko , ento kabedo gire pud tye . ’
42014023	Ladit owaco bot laticce-nu ni , ‘ Cit i gudo madito ki i ŋet yo , icuk dano ki tek wek gudony i ot , wek odaa opoŋ .
42014024	Pien atito botwu ni , pe tye ŋatti mo i kin jo ma yam gilwoŋogi ma bibilo karamana . ’ ”
42014025	Lwak mapol guwoto kacel ki Yecu , ci Yecu olokke botgi owaco botgi ni ,
42014026	“ Ka ŋat mo obino bota , ma kun pe okwero wonne ki minne , dakone ki litinone , omegine ki nyimegine , kadi wa kwone kikome , pe twero bedo lapwonynyena .
42014027	Ŋat ma pe tiŋo yatariyane , kun luba , pe twero bedo lapwonnyena .
42014028	Pien aŋa i kinwu ka mito gero ot ma wiye bor , ci pe koŋ kwoŋo bedo piny ka kwano wel lim ma mitte , ka ce etye kwede ma eromo tyekone ?
42014029	Ka pe kumeno , miyo ka ocibo guti , ma tyekone oloye woko , dano ducu ma gibineno gibicako ŋale ,
42014030	kun giwaco ni , ‘ Dano man ocako gedo , ento tyekone oloye woko . ’
42014031	Nyo kabaka mene , ma oecito i mony ka lweny ki kabaka mukene , pe koŋ bedo piny poro lok , ka ce etwero tero dano alip apar me romo ki jo alip pyeraryo ?
42014032	Ka pe kumeno , en cwalo kwena ma kabaka ca pud tye ka mabor , pi ribbe kwede ki kuc .
42014033	Kit meno , dano ducu ma i kinwu ma iye pe twero cayo gin ducu ma etye kwede , pe twero bedo lapwonnyena .
42014034	“ Kado ber ; ento ka doŋ odoko bot gibitimo niŋniŋ wek odok mit ?
42014035	Pe doŋ ber me aketa i poto , dano gibolo woko ata . Ŋat ma tye ki it me winyo lok , owiny . ”
42015001	Lujog-mucoro ki lubalo onoŋo yam ginyiko cok ka winyo lok pa Yecu .
42015002	Luparicayo ki lupwony-cik guŋur kun giwaco ni , “ Dano man jolo lubalo dok camo kwedgi . ”
42015003	Omiyo Yecu obolo botgi carolok man ni ,
42015004	“ Aŋa i kinwu ma tye ki romi miya acel , ka ŋat acel i kingi orwenyo , pe biweko romi pyeraboŋwen wiye aboŋwen i olet , ci cito ka yenyo en murwenyo-ni , nio waŋ ma onoŋe ?
42015005	Ka onoŋe , ci bolo i wi gwoke , kun cwinye yom .
42015006	Ka oo paco , lwoŋo lureme ki luwote kacel , ci waco botgi ni , ‘ Cwinywu obed yom kacel kweda , pien doŋ anoŋo romona ma yam orwenyo-ni . ’
42015007	Kit meno atito botwu ni , bibedo yomcwiny madit twatwal i wi polo i kom labalo acel ma oŋut , makato i kom jo pyeraboŋwen wiye aboŋwen ma kitgi atir ma pe mito ŋut .
42015008	“ Nyo dako mene , ma tye ki ciliŋ apar , ka ciliŋ acel orwenyo pe bicwinyo mac tara , ci yweyo ot kun yenyo matek nio waŋ ma onoŋo ?
42015009	Ka doŋ onoŋo , ci lwoŋo lureme ki luwote kacel , kun waco botgi ni , ‘ Cwinywu obed yom kacel kweda , pien doŋ anoŋo ciliŋ-ŋa ma onoŋo orwenyo-ni . ’
42015010	Kit meno atito botwu ni , bibedo yomcwiny i nyim lumalaika pa Lubaŋa i kom labalo acel ma oŋut . ”
42015011	Dok owaco ni , “ Yam tye dano mo ma tye ki awobene aryo .
42015012	Matidine owaco bot wonne ni , ‘ Aba , miya dul lim ma ka mera . ’ Wongi opoko limme i kingi .
42015013	Lacen ka nino okato manoknok , awobi matidi-ni ocoko jamine ducu , ocako wotte me cito i lobo mabor ; obalo limme kunnu pi bedo me carocaro .
42015014	Ka limme doŋ otum ducu , ci kec laparanat matek opoto i lobo meno , awobi-nu ocako mal ata .
42015015	Ocito odak bot ŋat mo ma i lobo meno ; dano nu ocwale i olette ka kwayo opego .
42015016	Iye oparo yeŋ ki pok cam ma opego camo ; pe tye ŋat mo ma omiye gin mo .
42015017	Ento ka oniaŋ pire kene , ci owaco ni , ‘ Lutic pa wora tye adi ma gicamo kwon loyogi , ento an kono ato kec kany !
42015018	Abia , acito bot wora , abiwacce ni , “ Aba , doŋ abalo bot polo ki i nyimi ;
42015019	doŋ pe amyero gilwoŋa ni an a wodi ; loka abed macalo ŋat acel i kin liticci . ” ’
42015020	Ci oa obino bot wonne . Ento ka onoŋo pud tye cen ka mabor , wonne onene . Kica omake i kome , oriŋo okwako ŋute , onoto leme .
42015021	Wode owacce ni , ‘ Aba , doŋ abalo bot polo ki i nyimi , pe doŋ amyero gilwoŋa ni an a wodi . ’
42015022	Ento wonne owaco bot luticce ni , ‘ Wukel jor maber makato ducu oyot , wuruk i kome ; wurwak agit i lwet ciŋe , ki war i tyene .
42015023	Wukel bene wod twon mucwe , wuneki , wek wacamu , wabed ki yomcwiny ;
42015024	pien latinna-ni yam oto , koni doŋ kwo ; yam orwenyo , doŋ ginoŋe . ’ Gucako bedo ki yomcwiny .
42015025	“ Wode madit onoŋo tye i poto ; ka dwogo ma onyiko cok ki ot , owinyo wer ki myel .
42015026	Olwoŋo ŋat acel i kin lutic , openye ni , ‘ Man kono gin aŋo ma tye ka timme-ni ? ’
42015027	Latic-cu odokke iye ni , ‘ Omeru doŋ odwogo , woru onekke wod twon mucwe , pien ogame ma kome yot kun kwo . ’
42015028	Ento kiniga omake , okwero donyo i ot . Wonne okatti woko obako doge bote ,
42015029	ento en odokke iye ni , ‘ Nen , pi mwaka magi mapol ata an atiyo boti , ma naka yam peya akwero winyo cikki , ento peya imiya kadi ma latin dyel mamwa , wek cwinya obed yom ki lurema .
42015030	Ento latinni man obino ma olanyo limmi ducu i kom mon ma lucoco , in inekke wod twon mucwe ! ’
42015031	Wonne ogamo doge ni , ‘ Latinna , in nino ducu itye kweda , jamina ducu meri .
42015032	Ber wacam kun wabedo ki yomcwiny , pien omeruni yam oto , koni doŋ kwo , yam orwenyo , doŋ ginoŋe . ’ ”
42016001	Yecu owaco bot lupwonnyene ni , “ Yam tye ŋat mo ma lalonyo , ma tye ki lagwok-jamine . Gidoto danonu bote ni tye ka lanyo jamine .
42016002	Olwoŋe , openye ni , ‘ Lok aŋo mono ma awinyo i komi-ni ? Kella wel jami ma ikano , pien pe dok itwero bedo lagwok-jami . ’
42016003	Lagwok-jamine oloko kekene ni , ‘ Abitimo gin aŋo ? Pien laditta mito kwanya woko ki i tic me gwoko jami . Pe atek ma aromo pur , lewic bene maka ka lego lim alega .
42016004	Aŋeyo gin ma abitimo , ka giryema woko ki i tic me gwoko jami , wek dano gujola i odigi . ’
42016005	Olwoŋo lubanya pa laditte ki acel acel , owaco bot dano mukwoŋo ni , ‘ Wel banya adi pa laditta ma tye boti ? ’
42016006	En odokke iye ni , ‘ Moo jeituni ma romo agulu miya acel . ’ Owacce ni , ‘ Kwany waraga banyani , ibed piny oyotoyot , ico pyerabic . ’
42016007	Lacen openyo ŋat mukene ni , ‘ In kono itye ki wel banya adi ? ’ En ogamo ni , ‘ Ŋano ma romo dwoŋo miya acel . ’ Owacce ni , ‘ Kwany waraga banyani , ico pyeraboro . ’
42016008	Laditte opwoyo lagwok-jami ma pe lagen , pien otiyo ki ryeko ; pien dano me lobo man giryek i yalwakgi , makato dano me ceŋ .
42016009	Atito botwu ni , wumak lurem pi tic ki lim ma pe atir , wek ka bitum , gijolwu i kabedo ma bedo matwal .
42016010	“ Ŋat ma lagen i kom jami matidi mo , bibedo lagen bene i kom jami madwoŋ ; ŋat ma pe lagen i kom jami matidi mo , pe bibedo lagen bene i kom jami madwoŋ .
42016011	Doŋ ka yam pe wubedo lugen i kom lim ma pe atir , aŋa ma bimiyowu lonyo me ada ?
42016012	Ka yam pe wubedo lugen i kom jami pa dano mukene , aŋa ma bimiyowu jamiwu kikome ?
42016013	Pe tye latic mo ma twero tiyo ki rwodi aryo ; pien bikwero ŋat acel , bimaro ŋat mukene , nyo bimoko i kom ŋat acel , bicayo ŋat mukene . Pe itwero tic pi Lubaŋa ka dok pi lim bene . ”
42016014	Luparicayo ma yam lumar lim guwinyo lok man ducu , ci gunyware .
42016015	Ento Yecu owaco botgi ni , “ Wun aye jo ma nyuto kit ma atirwu bot dano , ento Lubaŋa ŋeyo cwinywu ; pien gin ma dano dworo , en aye gin me kwer i nyim Lubaŋa .
42016016	“ Cik ki lunebi obedo tye nio wa i kare pa Jon ; cakke i kare meno gitito lok me kwena maber i kom ker pa Lubaŋa , dano ducu gitye ka donyo iye ki tek .
42016017	Ento bedo yot bot polo ki lobo me tum woko , makato ton acel me cik me balle .
42016018	“ Dano ducu ma oryemo dakone , ka dok onyomo mukene otimo abor , ki ŋat ma onyomo dako ma cware oryemo bene otimo abor .
42016019	“ Yam tye dano mo ma lalonyo ma ruko boŋo ma lamar lamar ki kanyi maber me boŋo camanini kun camo cam me wel madwoŋ nino ducu .
42016020	I dog gaŋŋe lacan mo onoŋo buto iye , nyiŋe Lajaro , ma kome orwato bur ,
42016021	kun iye paro yeŋo ki gin ma oo piny ki i wi meja pa lalonyo-nu ; gwogi bene onoŋo gibino ginaŋo waŋ burre .
42016022	Ka lacan oto , ci lumalaika gutiŋe , gutere i kor Abraim . Lalonyo bene oto , ci giyike woko .
42016023	Oilo waŋe ki i Lyel kun tye ki can , oneno Abraim tye ka mabor kun Lajaro ojeŋŋe i kore .
42016024	Odaŋŋe ni , ‘ Wora Abraim , tima kica , cwal Lajaro olut lwet ciŋe i pii , okwe ki leba , pien atye ki arem madwoŋ i mac man . ’
42016025	Ento Abraim odokke iye ni , ‘ Woda , po ni , i kare me kwoni gimiyi gin mabeco , ki Lajaro kit meno gimiye gin maraco ; ento koni doŋ gikweyo cwinye kany , in kono itye ki arem .
42016026	Dok bene i kom lok man ducu , i kin wan ki wun giketo iye loŋo matut , wek ka jo ma gimito ŋolo nia ki kany , me bino botwu , pe otwerre , wek ŋat mo bene pe oŋol nia ki kunnu me bino botwa kany . ’
42016027	En owaco ni , ‘ Doŋ alegi ba , wora , ore i ot pa abana ,
42016028	pien atye ki omegina abic , wek en ocitit botgi , gin bene guwek bino i kabedo man me can . ’
42016029	Ento Abraim odokke iye ni , ‘ Gitye ki Moses ki lunebi ; wek guwiny lokgi . ’
42016030	En owaco ni , ‘ Pe , wora Abraim ; ento ka ŋat mo i kin jo muto ocito botgi , ci gibiŋut . ’
42016031	Abraim owacce ni , ‘ Ka pe giwinyo lok pa Moses ki lunebi , ci kadi bed ŋat mo oa ki i kin jo muto bene , pe gibiye lokke . ’ ”
42017001	Yecu owaco bot lupwonnyene ni , “ Gin ma miyo dano poto i bal pe bigeŋŋe ; ento bineno can ŋat ma kelo gin ma miyo dano poto i bal !
42017002	Kono obedo ber bot dano meno ka gitweyo kidi rego i ŋute , gibolo kwede i nam , kato ma en weko ŋat acel i kin litino matino magi poto i bal .
42017003	Wugwokke kenwu ; ka omeru obalo , juke , ka oŋut , ci timme kica .
42017004	Ka otimo bal i komi tyen abiro i nino acel , ce olokke boti tyen abiro , kun legi ni , ‘ Aŋut , ’ time kica . ”
42017005	Lukwena guwaco bot Rwot ni , “ Med niyewa ! ”
42017006	Rwot ogamo ni , “ Kono yam wutye ki niye macalo nyig kodi dek karadali , kono wuwaco ki yat man ni , ‘ Putte keni , ipitte i dye nam , ’ kono owinyo dogwu .
42017007	“ Aŋa i kinwu ma tye ki laticce ma puro ki kweri dyaŋ nyo kwayo romi , ma ka odwogo ki i poto ci wacce ni , ‘ Bin oyotoyot ibed piny ka cam ’ ?
42017008	Pe koŋ en biwacce ni , ‘ Yubba cam me otyeno , itwe pyeri ikella cam , nio ka an acamo , amato , lacen in ibicamo ibimato ’ ?
42017009	En pwoyo latic-cu pien olubo lok ma gicike kwede ?
42017010	Pe gire . Wun bene kit meno , ka wutyeko tiyo gin ducu ma gicikowu , myero wuwac ni , ‘ Wan lutic ma pe konyo gin mo ; watiyo gin ma myero keken . ’ ”
42017011	Ka onoŋo Yecu oecito Jerucalem , ci owok ki i waŋ apokki me Camaria ki Galilaya .
42017012	Ka odonyo i paco mo , ci ludobo guromo kwede , kun gucuŋ ka mabor ,
42017013	gudaŋŋe ni , “ Yecu , Ladit , timwa kica . ”
42017014	Yecu onenogi , owaco botgi ni , “ Wucit wunyutte kenwu bot ajwagi pa Lubaŋa . ” Man pud gitye ka cito , komgi olony .
42017015	Ŋat acel i kingi ka oneno ni ecaŋ woko , ci odwogo cen kun pako Lubaŋa ki dwan maloŋo ;
42017016	oryebbe piny ka tyen Yecu , kun pwoye . En onoŋo Lacamaria .
42017017	Yecu openyo ni , “ Yam pe gilonyo dano apar ? Jo aboŋwen kono gitye kwene ?
42017018	Pe tye ŋat mo i kingi ma odwogo cen ka pako Lubaŋa , ento kono larok man keken ? ”
42017019	Owacce ni , “ A , icit giri , niyeni ocaŋi . ”
42017020	Luparicayo gupenyo Yecu ni , “ Ker pa Lubaŋa bibino awene ? ” En odok iye botgi ni , “ Ker pe Lubaŋa pe bibino ki lanyut ma gineno .
42017021	Pe gibiwaco botwu ni , ‘ Nen , en ene ! ’ nyo ni , ‘ En ca ! ’ pien nen , ker pa Lubaŋa doŋ tye i kinwu . ”
42017022	Owaco bot lupwonnyene ni , “ Kare bibino ma wubiparo pi neno nino acel mo pa Wod pa dano , ento pe wubineno .
42017023	Gibiwaco botwu ni , ‘ Nen , en ene ! ’ nyo ni , ‘ Nen , en ca ! ’ Pe wucit iye , pe wulubgi .
42017024	Pien macalo lutkot wil , ci menyo but lobo tuŋcel nio tuŋcel , Wod pa dano bene bibedo kit meno i ninone .
42017025	Ento myero koŋ okany can madwoŋ , kun yalwak me kare man gikwere .
42017026	Macalo yam otimme i kare pa Nua , bitimme kit meno bene i kare pa Wod pa dano .
42017027	Yam gicamo , gimato , awobegi ki anyira ginyomme , nio i nino ma Nua odonyo kwede i yeya , pii aluka ocorre otyekogi ducu .
42017028	Kit meno bene i kare pa Lot , onoŋo gicamo , gimato , giwilo jami , gicato jami , gipito ginapita , gigero odi ;
42017029	ento i nino ma Lot oa woko ki i Codom mac ki gweŋ calfa ma mac oliyo ocwer ki i polo , otyekogi ducu .
42017030	Bibedo kit meno i kare ma gibinyuto iye Wod pa dano .
42017031	I nino-nu , ŋat ma tye i wi ot kun jamine tye i ot , pe myero olor piny ka cokogi ; kit meno bene ŋat ma tye i poto pe myero odwog paco .
42017032	Wupo mono i kom dako pa Lot .
42017033	Ŋat ma mito laro kwone birwenyone , ento ŋat ma rwenyo kwone , bigwoko .
42017034	Atittiwu ni , , i dyewor meno co aryo bibuto wi kitanda acel , gibikwanyo ŋat acel , gibiweko ŋat acel doŋ .
42017035	Mon aryo gibibedo ka rego kacel ; gibikwanyo ŋat acel , gibiweko ŋat mukene doŋ .
42017036	Co aryo bibedo i poto , gibikwanyo ŋat acel , gibiweko ŋat acel doŋ . ”
42017037	Gupenye ni , “ Kwene , Rwot ? ” En owaco botgi ni , “ Ka ma kom dano muto tye iye , acut bene gicokke kunnu . ”
42018001	Obolo botgi carolok ma pwonyogi ni myero guleg jwijwi , guwek ol .
42018002	Owaco botgi ni , “ Yam tye laŋolkop i gaŋ mo , ma pe lworo Lubaŋa kadi woro dano .
42018003	I gaŋ meno yam tye iye dato mo ma bino bote jwijwi kun wacce ni , ‘ Cul kworra i kom lukworra . ’
42018004	Tyen mapol laŋolkop obedo ka kwero ; ento lacen oloko kekene ni , ‘ Kadi bed pe alworo Lubaŋa ba , kadi woro dano ,
42018005	ento dato man yela , abiculo kworre ; gwok nyo bijonya nono ki bino bota nino ducu . ’ ”
42018006	Rwot owaco ni , “ Wuwiny lok ma laŋolkop ma pe kite atir owaco .
42018007	Lubaŋa pe biculo kwor pa jo ma en oyero , ma gikok bote dyeceŋ ki dyewor ? En bigalle ma pe timo gin mo i komgi ?
42018008	Atito botwu ni , en biculo kworgi oyotoyot . Ento Wod pa dano ka bibino , tika binoŋo niye i lobo ? ”
42018009	Dok obolo carolok bot jo ma genne kengi , ni kitgi atir , kun gicayo jo mukene . Owaco ni ,
42018010	“ Jo aryo yam gucito ka lega i ot pa Lubaŋa , ŋat acel Laparicayo , ŋat mukene lajog-mucoro .
42018011	Laparicayo ocuŋ , olego gire kene kun waco ni , ‘ Lubaŋa , apwoyi pien an pe acalo jo mukene , lubuma , jo ma pe genne , lutim abor , pe bene acalo lajogmucoro man .
42018012	Ari kec kiryo i cabit acel ; amiyo dul me apar me jamina ducu ma alimo . ’
42018013	Ento lajog-mucoro ocuŋ ka mabor , onoŋo pe mito ilo waŋe malo i plo , ento en odoŋo kore , kun waco ni , ‘ Lubaŋa , tima kica , pien an labalo ! ’
42018014	Atito botwu ni , dano man odok i ode kun oloyo kop makato ŋat mukene ca ; pien dano ducu ma kette kene ni edit gibidwoke piny , ento ŋat ma mwolle kene gibimiye doko dit . ”
42018015	Gukelo bote litino matino , wek oket ciŋe i komgi ; ka lupwonnyene guneno , gujukogi .
42018016	Ento Yecu olwoŋogi bote , owaco ni , “ Wuwek litino gubin bota , pe wugeŋgi ; pien ker pa Lubaŋa tye pi jo macalo gin .
42018017	Ada awaco botwu ni , ŋat ma pe jolo ker pa Lubaŋa macalo latin matidi , pe bidonyo iye . ”
42018018	Laloc mo openye ni , “ Lapwony maber , atim gin aŋo wek alim kwo ma pe tum ? ”
42018019	Yecu openye ni , “ Piŋo ilwoŋa ni aber ? Pe tye ŋat mo maber kono Lubaŋa keken .
42018020	Iŋeyo cik , ni , ‘ Pe itim abor , Pe ineki , Pe ibed caden me goba , Wor woru ki meni . ’ ”
42018021	Ogamo ni , “ Amako lok magi ducu cakke wa ka tinona . ”
42018022	Ka Yecu owinyo , ci owacce ni , “ Pud iweko lok acel ; cat jami ducu ma itye kwede , mi limme ki lucan , ci ibibedo ki lwak lonyo ma gikano piri i polo ; ka doŋ ibin icak lubo kora . ”
42018023	Ento ka owinyo lok man , okumo , pien onoŋo en lalonyo twatwal .
42018024	Yecu kun tye ka nene , owaco ni , “ Tek mada bot lulonyo me donyo i ker pa Lubaŋa !
42018025	Pien bedo yot bot kinaga me donyo ki i waŋ libira , kato lalonyo me donyo i ker pa Lubaŋa . ”
42018026	Dano ducu ma guwinyo guwaco ni , “ Ci aŋa ma twero larre ? ”
42018027	Ento Yecu owaco ni , “ Gin man pe twerre ki bot dano , ento ki bot Lubaŋa twerre . ”
42018028	Petero owaco ni , “ Nen , wan waweko pacciwa , walubi . ”
42018029	Owaco botgi ni , “ Ada , awacciwu ni , pe tye ŋatti mo ma oweko ode , nyo dakone , nyo omegine , nyo lunyodone , nyo litinone , pi ker pa Lubaŋa ,
42018030	ma pe bilimo makato meno tyen mapol i kare man , ki i kare ma bibino anyim en binoŋo kwo ma pe tum . ”
42018031	Yecu otero jone apar wiye aryo i muŋ , owaco botgi ni , “ Wunen , waecito Jerucalem , lok ducu ma lunebi gucoyo i kom Wod pa dano bicobbe kakare .
42018032	Pien gibimiye bot Lurok , gibiŋale , gibitimo aranyi i kome , gibiŋulo laa i kome ;
42018033	gibipwode ki del anino , gibineke , i nino me adekke en bicer . ”
42018034	Ento pe guniaŋ lok ma en owaco ; gikano te lok man woko botgi , pe gumedo ki ŋeyo lok ma giwaco botgi .
42018035	Ka doŋ gunyiko cok ki Jeriko , latowaŋ mo onoŋo obedo piny i ŋet yo kun lego lim .
42018036	Ka owinyo lwak tye ka mol ki ka ŋete , ci openyo ni , “ Meno kono gin aŋo ? ”
42018037	Gititte ni , “ Yecu me Najaret aye tye ka kato . ”
42018038	Latowaŋ odaŋŋe ni , “ Yecu Lakwar Daudi , tima kica ba ! ”
42018039	Dano ma onoŋo gutelo nyim Yecu gujuke ni , “ Liŋ , nye ; ” ento en omedde ameda ki daŋŋe ni , “ Lakwar Daudi , tima kica ! ”
42018040	Yecu ocuŋ , ociko ni gikele bote . Ka obino cok , Yecu openye ni ,
42018041	“ Imito atimmi gin aŋo ? ” Latowaŋ ogamo ni , “ Ladit , amito waŋa onen piny . ”
42018042	Yecu owacce ni , “ Nen giri piny , niyeni ocaŋi . ”
42018043	Oyotoyot ocako neno piny , ci olubo kor Yecu kun miyo deyo bot Lubaŋa . Dano ducu ka guneno , ci gupako Lubaŋa .
42019001	Yecu odonyo i Jeriko kun oekato akata .
42019002	Onoŋo tye kunnu dano mo ma nyiŋe Jakayo , lajogmucoro madit , dok lalonyo bene .
42019003	Oparo pi neno Yecu , ento pe otwero pi lwak , pien en cek .
42019004	Oriŋo anyim , oito i wi yat olam wek enen , pien Yecu onoŋo oewok ki i yo-nu .
42019005	Ka Yecu oo i kabedo-nu , oneno malo , owacce ni , “ Jakayo , lor piny oyotoyot ; pien tin myero abed i odi . ”
42019006	Jakayo olor oyotoyot , ojole ki yomcwiny .
42019007	Ka dano ducu guneno , ci guŋur kun giwaco ni , “ En odonyo i ot ka bedo welo pa dano ma labalo . ”
42019008	Jakayo oa malo , owaco bot Rwot ni , “ Nen , Ladit , abimiyo nucu jamina bot lucan ; ka abumo ŋat mo i gin mo , abicule waŋ aŋwen . ”
42019009	Yecu owacce ni , “ Tin lar obino i ot man , pien en bene lakwar Abraim .
42019010	Pien Wod pa dano obino ka yenyo ki ka laro jo ma orwenyo . ”
42019011	Ka pud giwinyo lok man , Yecu omedde ki lokke , obolo botgi carolok , pien onoŋo doŋ cok ki Jerucalem , dok pien onoŋo gitamo ni ker pa Lubaŋa binen cutcut .
42019012	Pi meno owaco ni , “ Yam tye wod ker mo ma oa ocito i lobo mabor ka limo twerone me loc ka doŋ odwog cen .
42019013	Olwoŋo luticce apar , opoko botgi ciliŋ alip acel , owaco botgi ni , ‘ Wucat ki wil nio waŋ ma an adwogo . ’
42019014	Ento dano me lobone gukwere , gucwalo lukwena i kore ki lok ni , ‘ Pe wamito dano man olowa . ’
42019015	Ka doŋ en odwogo , ma doŋ ocamo ker , ociko ni gilwoŋ lutic ma yam emiyogi lim-mi , wek eŋe wel magoba ma gulimo i cato wilgi .
42019016	Dano mukwoŋo obino i nyime , owaco ni , ‘ Ladit , ciliŋ miya ma imiya-ni omedde iye ciliŋ alip acel mukene . ’
42019017	Ogamo ni , ‘ Ber , in latic maber ! Pien yam ibedo lagen i kom jami matidi mo , ibibedo ki twero i kom gaŋi apar . ’
42019018	Dano me aryone obino , owaco ni , ‘ Ladit , ciliŋ miya dok omedde iye ciliŋ miya abic mukene . ’
42019019	Owacce ni , ‘ In bene ibibedo ki twero i kom gaŋi abic . ’
42019020	Ŋat mukene dok obino , owaco mere ni , ‘ Ladit , limmi en , agwoko , aboyo i kitambara ,
42019021	pien onoŋo alwori , pien in i dano magwa ; ikwanyo gin ma pe ikano , ikayo ka ma pe icoyo . ’
42019022	Owacce ni , ‘ Abiŋolo kop loyi kun lubo lok ma oa ki i dogi keni , in latic marac ! Yam iŋeyo ni an a dano magwa , akwanyo gin ma pe akano , akayo ka ma pe acoyo ,
42019023	piŋo doŋ pe ikano limma i beŋŋe , wek ka adwogo , anoŋ kun acoko limma ki magobane ? ’
42019024	Owaco bot jo ma gucuŋ ka ŋete ni , ‘ Wugam ciliŋ miya-ni woko ki bote wumi bot won ciliŋ alip acel-li . ’
42019025	Guwacce ni , ‘ Ladit , en doŋ tye ki ciliŋ alip acel ! ’
42019026	Ci en owacci , ‘ Atito botwu ni , dano ducu ma mere tye gibimedo bote gin mo ; ento ŋat ma mere pe , gibikwanyo woko ki bote kadi wa gin ma tye bote .
42019027	Ento lukworra magi , ma gin gukwera ni pe alogi-ni , wukelgi kany , wunekgi ki pala lucwan i nyima . ’ ”
42019028	Ka Yecu otyeko loko lok man , ci owoto anyim kun cito malo i Jerucalem .
42019029	Ka doŋ onyiko cok ki Betepage ki Betania , i te got ma gilwoŋo Jeituni , Yecu ocako oro jo aryo ki i kin lupwonynyene ,
42019030	kun cikogi ni , “ Wucit i gaŋ ma tye i nyimwu . Ka ce wudonyo iye wubinoŋo latin kana ma gitweyo , ma ŋat mo peya oito i wiye ; ci wugony , wukel kany .
42019031	Ka ŋatti mo openyowu ni , ‘ Wugonye piŋo ? ’ wun wubidok iye kit man ni , ‘ Rwot aye mito . ’ ”
42019032	Kit meno jo ma giorogi gucito , ci gunoŋo kit macalo Yecu otito botgi-ni .
42019033	Ka gitye ka gonyo latin kana , wegine gupenyogi ni , “ Wugonyo latin kana piŋo ? ”
42019034	Gudok iye botgi ni , “ Rwot aye mito . ”
42019035	Gukelo latin kana bot Yecu . Ka doŋ gupeto ginarukagi i wiye , ci gicibo Yecu i wiye .
42019036	Ka en oewoto , gipeto ginarukagi i waŋayo .
42019037	Ma doŋ onyiko cok ki Jerucalem , i luŋ me got Jeituni , lwak lupwonnyene ducu cwinygi obedo yom , gupako Lubaŋa ki dwan maloŋo pi tic madito ma guneno ,
42019038	kun giwaco ni , “ Lubaŋa omi gum i kom Kabaka ma bino i nyiŋ Rwot ! Kuc obed i wi polo , ki deyo obed i kabedo ma malo twal ! ”
42019039	Luparicayo mogo ma i kin lwak guwacce ni , “ Lapwony , juk lupwonnyeni . ”
42019040	Yecu odok iye ni , “ Atito botwu ni , ka kono jo-ni guliŋ , godi magi kikomgi kono gudaŋŋe . ”
42019041	Ka doŋ onyiko cok , ma oneno gaŋ , okok pire ,
42019042	kun waco ni , “ Tin-ni ka kono iŋeyo lok ma kelo kuc boti , kono ber ! Ento koni gikano woko ki boti .
42019043	Pien kare bibino i komi ma lukworri gibitoro lobo rumi dyere , gibidiri tuŋŋi ki tuŋŋi ,
42019044	gibireti piny , in ki litinoni ; pe gibiweko gweŋ mo acel i ii doŋ ma ododde i wi wadi ; pien yam pe iŋeyo kare ma gibilimi iye . ”
42019045	Yecu odonyo i ot pa Lubaŋa , ocako ryemo lucat-wil woko ki iye ,
42019046	kun waco botgi ni , “ Yam gicoyo ni ‘ Oda bibedo ot me lega ’ ; ento wun wuloko odoko boro pa luyak . ”
42019047	Yecu obedo ka pwony i ot pa Lubaŋa nino ducu . Ajwagi madito pa Lubaŋa ki lupwony-cik ki jo madito i kin lwak guyenyo yo me neke ;
42019048	ento pe gunoŋo gin mo ma myero gutim i kome , pien dano ducu guketo cwinygi ka winyo lokke .
42020001	I nino mo acel ka Yecu tye ka pwonyo dano i ot pa Lubaŋa kun tito lok me kwena maber , ajwagi ki lupwony-cik ki ludoŋo gubino ,
42020002	gupenye ni , “ Tit botwa , twer aŋo mumiyo itimo gin magi ; nyo aŋa ma omiyoni twero man ? ”
42020003	Yecu odok iye botgi ni , “ An bene abipenyowu ki peny acel ; wudokka iye .
42020004	Batija pa Jon twerone oa ki i polo nyo ki bot dano ? ”
42020005	Guporo lok kekengi kun giwaco ni , “ Ka wawacci , ‘ Oa ki i polo , ’ en bipenyowa ni , ‘ Piŋo pe wuye en ? ’
42020006	Ento ka wawaco ni , ‘ Oa ki bot dano , ’ dano ducu bicelowa ki got ; pien dano ducu giye atika ni Jon aye lanebi . ”
42020007	Mumiyo gudok iye bot Yecu ni pe giŋeyo ka ma oa iye .
42020008	Yecu owaco botgi ni , “ An bene pe abitito botwu kit twer mumiyo atiyo lok magi . ”
42020009	Yecu ocako bolo carolok man bot lwak ni , “ Yam tye dano mo ma opito olok i potone , ci oweko bot lupur , ocito woko wa i lobo mukene , ori kunnu pi kare malac .
42020010	Ka kare oromo , ci ooro luticce bot lupur ni myero gumine nyig olok mogo ; ento lupur gugoye , guryeme ci odok ki ciŋe nono .
42020011	En dok ooro latic mukene ; gin gugoyo en bene , gutimo tim aranyi i kome , guryeme kwede odok ki ciŋe nono .
42020012	Dok ooro me adekke ; guketo ret i kom man , gucwale woko .
42020013	Lacen won poto olok owaco ni , ‘ Abitimo gin aŋo doŋ ? Abioro woda ma amaro ; gwok nyo gibiwore . ’
42020014	Ento ka lupur gunene , guloko kekengi ni , ‘ Man aye doŋ lale lim ; waneke woko , wek lim ma en bileyo-ni obed mewa . ’
42020015	Gucwale woko ki i poto olok , guneke . Won poto bitimogi niŋniŋ ?
42020016	En bibino , ci neko lupur meno woko ducu , miyo poto olok bot jo mukene . ” Ka guwinyo lok man , guwaco ni , “ Pe kumeno ! ”
42020017	Ento Yecu ociko waŋe i komgi , owaco ni , “ Man kono gin aŋo ma yam gicoyo ni , ‘ Got ma lugedo gukwero-ni en aye odoko got madit ma i twok ot ’ ?
42020018	Dano ducu ma poto i kom got man bitur woko ; ento ka got man opoto i kom ŋat mo , binyote woko . ”
42020019	Lupwony-cik ki ajwagi madito pa Lubaŋa gumito make i cawa-nu , ento gulworo lwak ; pien guniaŋ ni en obolo carolok man i komgi .
42020020	Giŋiyo kare maber , ci gioro lurot , ma giporo bedo ni gin jo ma genne , wek gimak lok ma a i doge , wek gimiye i te loc ki twero pa laloyo .
42020021	Gupenye ni , “ Lapwony , waŋeyo ni in iloko dok ipwonyo lok ma tye atir , pe ipoko kin dano , ento ipwonyo yo pa Lubaŋa ki ada .
42020022	Myero wacul mucoro bot Cecar nyo pe ? ”
42020023	Ento en oniaŋ ryekogi , openyogi ni ,
42020024	“ Koŋ wunyutta lim ma giculo kwede . Cal ki coc ma tye i kome-ni pa aŋa ? ” Gugamo ni , “ Pa Cecar . ”
42020025	Yecu owaco ni , “ Wudwok jami pa Cecar bot Cecar , ki jami pa Lubaŋa wudwok bot Lubaŋa . ”
42020026	Pe gutwero mako lok mo ma oa ki i doge i nyim lwak ; ento guuro kit ma en ogamo kwede lok , ci guliŋ aliŋa .
42020027	Lucadukayo mogo gubino bot Yecu , gin aye jo ma onoŋo giwacci jo muto pe gicer .
42020028	Gupenye ni , “ Lapwony , Moses yam ocoyo botwa ni , ka laco mo oto woko oweko dakone ma pe ki litino , ominne myero olak dako-nu , wek onywal kwede litino ka wi ominne .
42020029	Yam tye omego abiro ; ŋat mukwoŋo onyomo dako , ci oto laboŋo litino ;
42020030	me aryone ,
42020031	ki me adekke bene gulako dako-nu , kit meno gin abiro ducu gubedo ki dako-nu , guto laboŋo litino .
42020032	Lacen dako-nu bene oto .
42020033	I kare me cer ki i kin jo muto , dako-nu bibedo dako pa aŋa i kingi ? Pien gin co abiro-ni ducu gubedo kwede . ”
42020034	Yecu owaco botgi ni , “ Jo me kare man ginyomme ;
42020035	ento jo ma gikwanogi ni myero guo i lobo maca , ki i cer ki i kin jo muto , pe ginyomo , pe gibigero co ,
42020036	pien pe dok gitwero to , doŋ girom ki lumalaika ; gin litino pa Lubaŋa , ma gin litino me cer .
42020037	Ento ni jo muto twero cer , Moses kikome bene onyuto , i dul ma gikwano iye lok i kom caka , ka ma en olwoŋo iye Rwot ni , ‘ Lubaŋa pa Abraim , Lubaŋa pa Icaka , ki Lubaŋa pa Yakobo . ’
42020038	Doŋ Lubaŋa pe Lubaŋa pa jo muto , ento Lubaŋa pa jo makwo ; pien dano ducu bedo kwo pire . ”
42020039	Jo mogo i kin lupwony-cik gugamo doge ni , “ Lapwony , iwaco kakare . ”
42020040	Pien pe dok gudiyo cwinygi me penye ki lok mo .
42020041	Ento Yecu openyogi ni , “ Giwaco niŋniŋ ni Kricito ma Lubaŋa oyero en lakwar Daudi ?
42020042	Pien Daudi kikome bene owaco i buk me Jabuli ni ‘ Rwot owaco bot Rwoda ni , Bed i kom bada malacuc , i kabedo me deyo
42020043	nio ka abimiyo lukworri doko kom me teno tyeni . ’
42020044	Kit meno ka ce Daudi yam olwoŋe ni Rwot , ci dok en bedo lakwarre niŋniŋ ? ”
42020045	I kare ma lwak ducu winyo lokke , Yecu owaco bot lupwonnyene ni ,
42020046	“ Wugwokke i kom lupwony-cik ma gimaro wot ma guruko boŋŋi maboco , dok gimito ni dano gubed ka motogi wa i cuk-gu , gimaro bedo i kom pa wa ludito , ka gitye i kacokke , dok gimaro bedo i kabedo me deyo i karama .
42020047	Gin gimayo odi pa mon-to , dok gibedo ka lego lega maboco me buta keken . Giŋolo kop madit i wigi makato . ”
42021001	Yecu otiŋo waŋe malo , ci oneno lulonyo kun gibolo motgi i canduk lim i ot pa Lubaŋa .
42021002	Oneno dato mo ma lacan , ma obolo cente aryo ma rom ki cente abic me kare-ni .
42021003	Owaco ni , “ Adada awaco botwu ni , dato man ma lacan-ni obolo lim madwoŋ makato dano ducu ;
42021004	pien gin ducu gugito but limgi madwoŋ-ŋi aye gubolo , ento en i canne-ni , obolo lim ducu ma tye bote , ma konyo kwone . ”
42021005	Ka onoŋo jo mogo i kin lupwonnyene gubedo ka lok pi ot pa Lubaŋa , kit macalo gideyo kwede ki godi mabeco ki gityer ma gimiyo pire , ci Yecu owaco ni ,
42021006	“ Gin magi ducu ma wuneno-ni , kare bibino , ma pe gibiweko got acel mo ma ododde i wi wadi ma pe gibicoro woko piny . ”
42021007	Lupwonnye gupenyo Yecu ni , “ Lapwony , man bitimme awene , dok kit gin aŋo ma binyuto ka man doŋ cok timme ? ”
42021008	Yecu ogamo ni , “ Wugokke , ŋatti mo owek rwenyowu ; pien jo mapol gibibino i nyiŋa , ma giwacci , ‘ An aye a en ! ’ dok ni , ‘ Kare doŋ onyiko cok ! ’ Pe wulubgi .
42021009	Dok ka wubiwinyo pi lweny ki pi arubaruba , pe wubed ki lworo , pien meno koŋ myero otimme , ento agik pe bibino oyotoyot . ”
42021010	Lacen owaco botgi ni , “ Rok bilweny ki rok wadi , ker bilweny ki ker wadi ;
42021011	ki oyeŋyeŋ madoŋo biyeŋo lobo , kec laparanat ki two gemo mapatpat bipoto i kabedo mapol ; ki gin ma miyo lworo mako dano , ki lanyut madoŋo bene , bia ki i polo .
42021012	Ento ma peya gin meno ducu otimme , koŋ gibimakowu , gibilibowu , gibiterowu i nyim kacokke , gibitweyowu i mabuc , gibikelowu i nyim luker ki i nyim luloc pi nyiŋa .
42021013	Man aye bibedo kare botwu me tito lok me caden i koma .
42021014	Pi meno , wumok i tamwu ni pe wubitamo con kit ma wubidok iye ,
42021015	pien abimiyowu twero me dok ki ryeko , ma ŋat mo i kin lukworwu pe bitwero ette i kome , kadi pyem kwede .
42021016	Kadi wa lunyodowu ki omegiwu ki wadiwu ki luremwu bene gibidobowu , jo mogo i kinwu gibinekogi ;
42021017	dano ducu bimon kwedwu pi nyiŋa .
42021018	Ento yer wiwu acel mo pe birwenyo .
42021019	Ka wudiyo cwinywu , ci wubilaro kwowu .
42021020	“ Ento ka wuneno mony orumo Jerucalem , ci wuŋe ni kare me ketone doŋ onyiko cok .
42021021	Jo ma tye i Judaya myero guriŋ i wi godi , jo ma tye i gaŋ myero guriŋ woko ki iye , jo ma tye woko i kin paco pe dok gudony i Jerucalem .
42021022	Pien kare meno bibedo kare me culo kwor , ki cobo lok ducu ma yam gicoyo .
42021023	Dok mon ma giyac gibineno cam i kare meno , ki mon ma gidoto litino bene ! Pien can man madit bipoto i lobo , ki kiniga madwoŋ bipoto i kom jo me rok man .
42021024	Gibinekogi ki pala lucwan , gibiterogi me bedo opii i kin rok ducu ; Lurok gibinyono Jerucalem piny , nio ka kare pa Lurok ocobo kakare .
42021025	“ Lanyut binen i kom ceŋ , i kom dwe ki i kom lakalatwe , rok mapol ma i wi lobo bikumo kun noŋo cwinygi oŋabbe aŋaba pi mor me biamwonyi .
42021026	Kom dano bimyel ki lworo , ka gibitamo gin ma bipoto i kom lobo ; pien twer ducu ma i polo biyeŋŋe .
42021027	Lacen gibineno Wod pa dano kun bino i wi pol ki tek ki deyo madit .
42021028	Ka gin magi ocako timme , myero wunen malo , myero wutiŋ wiwu malo , pien kare me kokowu doŋ onyiko cok . ”
42021029	Dok obolo carolok botgi ni , “ Koŋ wunen yat oduro , ki yadi mukene ducu ;
42021030	ka doŋ olot , wuneno piwu kenwu , ci wuŋeyo ni oro doŋ cok .
42021031	Kit meno wun bene , ka wuneno gin magi otimme , myero wuŋe ni ker pa Lubaŋa doŋ onyiko cok .
42021032	Ada awaco botwu ni , yalwak me kare man pe bitum nio waŋ ma lok magi ducu otimme .
42021033	Polo ki lobo gibitum , ento lokka pe bitum .
42021034	“ Ento wugwokke kenwu , cwinywu owek doko nwaŋ pi woro cam , ki mero koŋo , ki pi lok me kwo man ma miyo wubedo ki tam mapol , wek nino-nu pe obin oumwu atura macalo akum ;
42021035	pien bibino i kom jo ducu ma bedo i wi lobo ducu .
42021036	Ento wubed ma waŋwu twolo i kare ducu , kun wulego ni myero wubed ki tek me bwot ki i lok magi ducu ma bitimme , ki cuŋ i nyim Wod pa dano . ”
42021037	Nino ducu onoŋo Yecu pwonyo i ot pa Lubaŋa dyeceŋ , ento dyewor woto buto i wi got ma gilwoŋo got Jeituni .
42021038	Odiko con dano ducu gibino bote i ot pa Lubaŋa ka winyo lokke .
42022001	Nino madito me Mugati ma Tobi Pe Iye ma gilwoŋo Kato ( Paska ) onoŋo onyiko cok .
42022002	Ajwagi madito pa Lubaŋa ki lupwony-cik gubedo ka yenyo kit yo ma myero gineke kwede ; pien onoŋo gilworo lwak .
42022003	Catan odonyo i cwiny Juda Lakeriot ma en onoŋo dano acel i kin jo apar wiye aryo-ni .
42022004	Ocito oporo lok ki ajwagi madito pa Lubaŋa ki ludito askari me ot pa Lubaŋa , kit ma myero emiye kwede botgi .
42022005	Cwinygi obedo yom , gucako cikke me miye lim .
42022006	Omiyo Juda oye , ci oyenyo kare maber ma myero emiye kwede botgi ma noŋo lwak pe .
42022007	Nino me Mugati ma Tobi Pe Iye oromo , ma gitumo iye latin romo me Kato .
42022008	Yecu ooro Petero ki Jon , kun cikogi ni , “ Wucit wuyub cam me Kato piwa , wek wacam . ”
42022009	Gupenye ni , “ Imito ni waciyub kwene ? ”
42022010	Yecu owaco botgi ni , “ Nen , ka wudonyo i gaŋ me Jerucalem , ci laco mo birwatte kwedwu kun oyeyo agulu pii ; en aye wulub kore wa i ot ma en bidonyo iye ,
42022011	wutit bot won ot ni , ‘ Lapwony penyi ni , Ot welo tye kwene , ka ma abicamo iye cam me Kato kacel ki lupwonnyena ? ’
42022012	Ci en binyuto botwu kicika ot malac ma malo ma gipeto , giyubo maber ; wuyub kabedo kunnu . ”
42022013	Gucito gunoŋo kit macalo Yecu owaco botgi-ni , guyubo cam me Kato kunnu .
42022014	Ka cawa oromo , Yecu obedo piny i dog cam , kacel ki lukwena .
42022015	Yecu owaco botgi ni , “ Abedo ka paro mada me camo cam me Kato man kwedwu , ma kun pud peya aneno can ;
42022016	pien awaco botwu ni , pe dok abicamo nio ka ocobo kakare i ker pa Lubaŋa . ”
42022017	Ci otiŋo kikopo , ka doŋ orwoyo owaco ni , “ Wumak man , wupok i kinwu ;
42022018	pien awaco botwu ni , nia koni pe dok abimato pig olok nio waŋ ma ker pa Lubaŋa obino . ”
42022019	Omako mugati , ka doŋ opwoyo , ci obaro iye , omiyogi kun wacci , “ Man aye koma [ ma gimiyo piwu , wutim kuman me po pira . ”
42022020	Kumeno ka gucamo otum otiŋo kikopo , kun wacci , “ Kikopo man aye gicikke manyen i remona ma oo piwu . ]
42022021	Ento , nen , ŋat ma bidoba ciŋe tye kacel kweda i dog cam .
42022022	Pien Wod pa dano cito gire kit macalo yam giciko ; ento dano meno ma dobo Wod pa dano bineno can ! ”
42022023	Lupwonnye gucako pennye kekengi ni , aŋa i kingi ma bitimo lok man .
42022024	Pyem bene ocakke i kin lupwonnye ni aŋa i kingi ma gitamo ni bedo ladit .
42022025	Yecu owaco botgi ni , “ Luker pa Lurok gibwoyo lwakgi ki tek , jo ma tye ki twero i komgi gilwoŋogi ni lutim-ber .
42022026	Ento pe kit meno botwu ; ŋat madit i kinwu myero odok macalo ŋat matidi , ki latel-wic myero obed macalo ŋat ma tiyo pi dano .
42022027	Pien aŋa madit , ŋat ma bedo i dog cam , kece mono ŋat ma kelle cam ? Pe ŋat ma bedo i dog cam ? Ento an abedo i kinwu macalo ŋat ma tiyo pi dano .
42022028	“ Wun aye jo ma wubedo ka ŋeta jwijwi i kare ducu ma gibedo ka tema .
42022029	Macalo Wora omiya ker , an bene abimiyowu ,
42022030	wek wucam , wumati i dog mejana i kerra , dok wubed i wi komker kun wuŋolo kop ki kaka apar wiye aryo pa jo Icrael .
42022031	“ Cimon , Cimon , nen Catan otyeko penyo piwu me apyeta macalo bel ,
42022032	ento alego piri ni niyeni pe odok cen . In bene ka doŋ ilokke , myero ijiŋ cwiny utmegini . ”
42022033	Petero owacce ni , “ Rwot , doŋ ayubbe me cito kwedi i mabuc ki i to . ”
42022034	Yecu odokke iye ni , “ Petero , awacci ni , tin twon gweno pe bikok , nio waŋ ma ikwera tyen adek ni pe iŋeya . ”
42022035	Yecu openyo lupwonnyene ni , “ I kare ma yam aorowu laboŋo kicaa lim , nyo opiro , kadi war , gin mo oremowu ? ” Gugamo ni , “ Pe . ”
42022036	Ocikogi ni , “ Ento koni , ŋat ma tye ki kicaa lim , myero oter , ki opiro bene kit meno . Ŋat ma pe ki pala lucwan myero ocat kanyine , wek owil kwede ,
42022037	pien awaco botwu ni , ginacoya man myero ocobbe kakare i koma ni , ‘ Gikwane kacel ki lubalo ’ ; pien lok ma gicoyo i koma tye ka cobbe kakare . ”
42022038	Guwacce ni , “ Rwot , nen , pala lucwan tye kany aryo . ” En odok iye botgi ni , “ Meno romo . ”
42022039	Yecu okato woko , ocito i wi got Jeituni macalo kite tye ; lupwonnye gulubo kore .
42022040	Ka oo i kabedo meno , ci owaco botgi ni , “ Wuleg Lubaŋa , wek pe wudony i abita mo . ”
42022041	Opokke kwedgi ma rom ki ka ma gibayo iye lakidi , ci otumo coŋe piny , olego ni ,
42022042	“ Wora , ka imito , kwany kikopo man woko ki bota , ento pe obed macalo an amito ; gin ma in imito aye myero otimme . ”
42022043	Lamalaika ma oa ki i polo onen bote kun miye tek .
42022044	Ka kun onoŋo tye ki kumo twatwal , omedde ki lega matek ; omiyo kwok ocorre i kome macalo remo ma ton cwer i ŋom .
42022045	Ka oa ki ka lega , obino bot lupwonynye , onoŋo gunino woko pi cwercwiny ,
42022046	openyogi ni , “ Wunino piŋo ? Wua , wuleg Lubaŋa , wek pe wudony i abita mo . ”
42022047	Ka onoŋo Yecu pud tye ka lok , lwak gubino , kun dano ma nyiŋe Juda aye otelo wigi , en ŋat acel i kin jo apar wiye aryo-ni . Onyiko cok bot Yecu wek emote kun enoto leme .
42022048	Ento Yecu openye ni , “ Juda , in idobo Wod pa dano ki noto lem ? ”
42022049	Ka jo ma i ŋete guneno gin ma mito timme , ci gupenyo ni , “ Rwot , watoŋ dano ki pala lucwan ? ”
42022050	Ŋat acel i kingi otoŋo opii pa ajwaka madit pa Lubaŋa , oŋuno ite malacuc woko .
42022051	Ento Yecu owacci , “ Ogik doŋ ki man keken ! ” Oboŋo ite , ocaŋe .
42022052	Lacen Yecu owaco bot ajwagi madito pa Lubaŋa ki ludito pa askari me ot pa Lubaŋa , ki ludoŋo ma gubino i kome , ni , “ Wubino i koma ki pala lucwan ki odoo-gu me maka macalo wubino i kom layak mo ?
42022053	Yam abedo kwedwu jwijwi i ot pa Lubaŋa , pe wumaka . Ento koni aye karewu ki twero me colpiny . ”
42022054	Ci gumako Yecu , gutere , gukele i ot pa ajwaka madit pa Lubaŋa . Petero olubo kore kun tye ki cen ka mabor .
42022055	Ka gimoko mac i dyekal , ma gubedo piny kacel , Petero bene obedo piny i kingi .
42022056	Aŋeca mo onene kun obedo ka ma mac ocaro ; ka oŋiye matek , ci owaco ni , “ Dano man bene nakanen tye kacel kwede . ”
42022057	Ento Petero okwero woko kun waco ni , “ Dako , pe aŋeye gira . ”
42022058	Kare okato manok , ŋat mukene onene , owacci , “ In bene i ŋat acel i kingi . ” Ento Petero owaco ni , “ Nye , an ko ! ”
42022059	Ka kare okato ma mito romo cawa acel , ŋat mukene oloko kun moko ni , “ Ada , dano man nakanen tye kacel kwede ; pien en Lagalilaya . ”
42022060	Ento Petero ogamo ni , “ Nye , an akwiya lok ma itye ka wacone-ni . ” Cutcut ma pud en waco lok man , twon gweno otugi kok .
42022061	Rwot olokke oneno Petero . Ci Petero opo lok pa Rwot , kit macalo nene Yecu owacce ni , “ Ma noŋo twon gweno peya okok tin , ibikwera woko tyen adek kulu . ”
42022062	Ci okato woko okok ki cwercwiny madwoŋ .
42022063	Jo ma gumako Yecu gunyware , gugoye ;
42022064	guboyo waŋe woko bene ki kitambara kun gipenye ni , “ Ka in lanebi tuci ! Aŋa mugoyi ? ”
42022065	Guloko lok mukene mapol i kome , kun giyete .
42022066	Ka piny doŋ oru , ludoŋo pa lwak , kacel ki ajwagi madito pa Lubaŋa ki lupwony-cik , gucokke kacel ; gukele i nyim Lukikogi , guwaco ni ,
42022067	“ Tit botwa ka ce in aye i Kricito ma Lubaŋa oyero . ” Ento Yecu owaco botgi ni , “ Ka atito botwu , wun pe wubiye ;
42022068	ka apenyowu wun pe wubidokka iye .
42022069	Ento nia koni Wod pa dano bibedo piny i kabedo me deyo ka ŋet Lubaŋa Won Twer tuŋ lacuc . ”
42022070	Gin ducu gugamo ni , “ Doŋ in i Wod pa Lubaŋa do ? ” Yecu ogamo ni , “ Wun wuwaco ni an a en . ”
42022071	Guwaco ni , “ Dok wamito caden me ŋo ? Wan doŋ wawinyo piwa kenwa ki i doge kene . ”
42023001	Lwak ducu gutwarre , gutero Yecu i nyim Pilato .
42023002	Gudote kun giwaco ni , “ Dano man wanoŋo tye ka rwenyo rokwa , ogeŋowa ni pe wacul mucoro bot Cecar , kun lwoŋŋe kene ni en Kricito , kabaka . ”
42023003	Pilato openye ni , “ In i Kabaka pa Lujudaya bo ? ” Yecu ogamo ni , “ Iwaco kakare gire . ”
42023004	Pilato owaco bot ajwagi madito pa Lubaŋa ki lwak ducu ni , “ Pe anoŋo kop marac i kom dano man . ”
42023005	Ento gin gudiye kun giwaco ni , “ Dano-nu poyo lwak , kun pwonyo i lobo Judaya ducu , cakke ki i Galilaya nio kwede wa kany . ”
42023006	Ka Pilato owinyo lok man openyo ka gwok nyo Yecu Lagalilaya .
42023007	Ka oniaŋ ni en tye i te loc pa Kerode , ci ocwale bot Kerode , ma en kikome bene onoŋo tye i Jerucalem i kare-nu .
42023008	Ka Kerode oneno Yecu , cwinye obedo yom twatwal , pien onoŋo yam con paro pi nene , pien owinyo pire , dok onoŋo geno ni ebineno lanyut mo ma en bitiyo .
42023009	Omiyo Kerode openyo Yecu ki peny mapolpol ; ento Yecu pe omedo ki dok iye lok mo .
42023010	Ajwagi madito pa Lubaŋa ki lupwony-cik gucuŋ i ŋete kun gidote ki tek .
42023011	Kerode ki askarine bene guŋale , gunyware ; guruke ki boŋo me deyo , gudwoke kwede bot Pilato .
42023012	Kerode ki Pilato gudoko lurem i nino meno cut , pien yam con onoŋo gimon kekengi .
42023013	Pilato olwoŋo ajwagi madito pa Lubaŋa ki luloc ki lwak kacel ,
42023014	owaco botgi ni , “ Wun wukelo dano man bota ni en ŋat ma rwenyo lwak , an apenye i nyimwu , ci nen , pe anoŋo kop mo marac i kome i kom lok ducu ma wudote kwede ;
42023015	kadi Kerode bene pe onoŋo , pien Kerode odwoko en botwa . Nen , pe otimo gin mo ma myero gineke pire ;
42023016	pi meno abigoye , ci abigonye . [
42023017	I kare me karama , yam mitte ni myero ogony botgi ŋat acel pigi . ] ”
42023018	Ento lwak ducu gudaŋŋe lawaŋacel ni , “ Tere woko ! Gony botwa Baraba ! ”
42023019	Baraba kono yam dano ma gitweye i mabuc pi tugo lwak i Jerucalem ki pi nek .
42023020	Pilato dok oloko botgi , kun mito gonyo Yecu ;
42023021	ento lwak gumedde ki daŋŋe ni “ Gure woko i kom yatariya , gure woko i kom yatariya ! ”
42023022	Pilato owaco botgi tyen me adekke ni , “ Piŋo kaa ? Otimo kit gin aŋo marac ? An gira pe anoŋo kop mo marac i kome ma myero gineke pire ; pi meno abigoye , ci abigonye . ”
42023023	Ento lwak guwo ki daŋŋe kun gidiye ni myero gigure i kom yatariya . Dwangi oloyo .
42023024	Omiyo Pilato oŋolo kop ni myero gitim Yecu kit macalo gimito .
42023025	Ogonyo dano ma yam gitweyo i mabuc pi tugo dano ki pi nek , ma lwak gubako doggi bote pire ; ento omiyo Yecu botgi wek gutime kit macalo gimito .
42023026	Ka gitye ka tere doŋ woko , ci gimako Cimon , dano mo me Cirene ma onoŋo donyo i gaŋ kun oa ki i kin paco , gucibo yatariya i kome , wek otiŋ , olub ki kor Yecu .
42023027	Lwak dano madwoŋ gulube , ki mon mapol ma gikumo kun gikok pire .
42023028	Ento Yecu olokke botgi owaco ni , “ Anyira Jerucalem , pe wukok pira , ento wukok piwu kenwu ki pi litinowu .
42023029	Pien nen , kare bibino ma gibiwaco ni , ‘ Tye ki gum lulur , kiot nyodo ma pe nywal , ki tuno ma pe gidoto ! ’
42023030	Lacen dano biwaco bot godi matino ni , ‘ Wupot i komwa ’ ; ki bot godi matino ni , ‘ Umwa . ’
42023031	Pien ka gitimo man ma yat pud dyak , bibedo niŋniŋ ka yat doŋ otwo ? ”
42023032	Jo aryo mukene bene , ma lutim maraco , giterogi wek ginekgi kacel kwede .
42023033	Ka guo i kabedo ma gilwoŋo Cogo Wic , gigure i kom yatariya kunnu , ki lutim maraco , ŋat acel tuŋ lacuc , ŋat acel tuŋ lacam .
42023034	Yecu owaco ni , “ Aba , wayi tim kica botgi , pien pe giŋeyo gin ma gitye ka tiyone . ” Gubolo kwir pi poko ginarukane .
42023035	Lwak gucuŋ kun gineno ; ento luloc guŋale kun giwaco ni , “ Yam olaro jo mukene , koŋ olarre kene ka en Kricito pa Lubaŋa , ma en oyero ! ”
42023036	Askari bene gunyware , gubino gumine koŋo vino mawac ,
42023037	kun giwaco ni , “ Ka in i Kabaka pa Lujudaya , larre keni ! ”
42023038	I waraga ma giketo ka wiye , gicoyo nukuta me leb Grik , ki me leb Roma , ki me leb Ibru ni , “ Man aye Kabaka pa Lujudaya . ”
42023039	Ŋat acel i kin lutim maraco ma giguro kacel kwede ocaye kun waco ni , “ In pe i Kricito ma Lubaŋa oyero ce ? Larre keni wa ki wan bene ! ”
42023040	Ento lawote-ni ojuke kun waco ni , “ In pe ilworo Lubaŋa , ma kun giŋolo kop i komi kwede ma rom ?
42023041	Wan giwa giŋolo kop i komwa kakare ; pien watye ka limo cul ma myero , pi timwa ; ento dano man pe otimo gin mo marac wacel . ”
42023042	Ci owaco ni , “ Yecu , po pira ka ibidonyo i kerri . ”
42023043	Yecu odok iye bote ni , “ Ada , awacci ni , tin wabibedo kwedi i Paradic . ”
42023044	Ka cawa doŋ mito romo abicel , piny ocido macol i wi lobo ducu nio wa i cawa aboŋwen ,
42023045	kun waŋ ceŋ oumme woko ; boŋo kicika me ot pa Lubaŋa obar , dyere opokke aryo .
42023046	Yecu odaŋŋe ki dwan matek , owaco ni , “ Aba , amiyo cwinya i ciŋi ! ” Ka owaco lok man , ci oto .
42023047	Ka ladit ma loyo askari oneno gin ma otimme , opako Lubaŋa kun waco ni , “ Ada , dano man kara dano ma kite atir ! ”
42023048	Lwak ducu ma gucokke ka nene , ka guneno gin ma otimme , gudok paco kun gidoŋo korgi .
42023049	Lureme ducu ki mon ma yam gubino kwede nia i Galilaya , gucuŋ ki cen kun gineno gin man .
42023050	I kare-nu onoŋo dano mo ma nyiŋe Yucepu tye kunnu ma oa ki i gaŋ mo pa Lujudaya ma gilwoŋo Arimataya . En onoŋo ŋat acel i kin jo ma bedo i Lukiko , en dano maber , dok kite atir ,
42023051	yam pe ocwako tamgi kadi ki ticgi , ento onoŋo kuro ker pa Lubaŋa .
42023052	Dano man ocito bot Pilato , olego pi kom Yecu .
42023053	Okwanye ki i kom yatariya , ci oboye ki boŋo camanini maleŋŋe , ka opyele i lyel ma gikwinyo i got , ka ma peya gipyelo iye kom ŋat mo .
42023054	Nino-nu onoŋo nino me Yubbe , cabit bene onoŋo doŋ cok cakke .
42023055	Mon ma yam gubino kwede nia ki i Galilaya , guneno lyelle , ki kit ma gipyelo kwede kome ;
42023056	gudok , guyubo aŋwece ki moo wir . I cabit , guywe kit macalo cik tye .
42024001	I nino mukwoŋo me cabit , mon gupuk kwarpiny , gubino i wi lyel , kun gikelo aŋwecegi ma guyubo .
42024002	Gunoŋo ni giloro got woko ki i dog lyel ,
42024003	ento ka gudonyo iye , pe gunoŋo kom Rwot Yecu .
42024004	Ka onoŋo pud guro lok man , nen , co aryo gucuŋ i ŋetgi ma guruko jor ma ryeny lidaŋdaŋ .
42024005	Ka komgi oryaŋŋe , ci guryebbe piny , co-nu gupenyogi ni , “ Piŋo wuyenyo dano makwo i kin jo muto ? [
42024006	En pe tye kany , ento ocer woko . ] Wupo lok ma yam en owaco botwu i kare ma pud en tye i Galilaya ,
42024007	ni , Wod pa dano myero gimiye i ciŋ lubalo , gigure i kom yatariya , ki cer woko i nino me adekke . ”
42024008	Gupo lokke ,
42024009	ka gua ki i wi lyel gudok , gutito lok man ducu bot jo apar wiye acel ca , ki bot jo mukene ducu .
42024010	Jo ma yam gutito lok man bot lukwena gin aye Maliam Lamagdala , Joana , ki Maliam min Yakobo , ki mon mukene ma onoŋo tye kwedgi .
42024011	Lokdgi obedo calo lok miŋo ki bot lukwena , pe guye lokgi . [
42024012	Ento Petero oa , oriŋo wa i wi lyel ; ka ocuŋ oneno lyel , oneno boŋŋi camanini ma tye kengi pat ; odok paco kun uro gin ma otimme . ]
42024013	I nino-nu kikome jo aryo ki i kingi onoŋo nene gicito i paco ma gilwoŋo ni Emau , ma mito romo mairo abiro ki i Jerucalem ,
42024014	kun giboko lok kekengi i kom gin ma otimme .
42024015	Ka kun giboko lok ma bene gilaro kacel , Yecu kikome onyiko cok , owoto kwedgi .
42024016	Ento waŋgi oumme woko , pe guŋeye .
42024017	Owaco botgi ni , “ Wularo lok aŋo kekenwu kun wutye ka wot-ti ? ” Gucuŋ ma waŋgi nen ki can .
42024018	Ŋat acel i kingi ma nyiŋe Kelopa , odok iye bote ni , “ In i welo keni i Jerucalem ce , ma pe iŋeyo lok ma otimme kunnu i kare man ? ”
42024019	Yecu openyogi ni “ Gin aŋo ? ” Gudokke iye ni , “ Lok i kom Yecu Lanajaret , ma yam obedo lanebi matek i lokke ki i ticce i nyim Lubaŋa , ki i nyim dano ducu ,
42024020	ki kit ma ajwagi madito pa Lubaŋa ki lulocwa gudobe wek giŋol kop i kome me neke , gugure i kom yataria .
42024021	Ento yam wageno ni en aye ŋat ma bikoko Icrael . Iyo , medo i kom meno ducu , tin doŋ nino me adek nia ma lok man otimme .
42024022	Mon mogo i kinwa bene gumiyowa ur . Gupuk i wi lyel odiko con ,
42024023	pe gunoŋo kome ; gudwogo cen kun giwaco ni guneno lumalaika ma onyutte botgi , kun giwaco ni en kwo gire .
42024024	Jo mukene ma onoŋo tye kacel kwedwa gucito i wi lyel , gunoŋo tye kit macalo mon guwaco ; ento pe guneno kome . ”
42024025	Yecu owaco botgi ni , “ Wun lumiŋ , ki luwackom i cwinywu pi ye lok ducu ma lunebi yam guloko !
42024026	Pe myero ni Kricito ma Lubaŋa oyero onen can magi , wek odony i deyone ? ”
42024027	Cakke wa i kom Moses , ki lunebi ducu , en ogonyo botgi lok ducu ma i ginacoya ma mako kome .
42024028	Ka gunyiko cok ki paco ma onoŋo gicito iye-ni , Yecu otimo macalo mito kato akata ki wotte ,
42024029	ento gudiye matek kun giwaco ni , “ Bed botwa , pien piny doŋ cok yuto , ceŋ bene doŋ cok poto woko . ” Odonyo i ot obedo kwedgi .
42024030	Ka tye i dog cam kacel kwedgi , omako mugati , opwoyo , obaro iye , omiyo botgi .
42024031	Waŋgi oyabbe , guŋeye ; ci cutcut orwenyo woko ki i waŋgi .
42024032	Gupennye kekengi ni , “ Cwinywa nakanen pe obedo ka pukke i kare ma en tye ka lok kwedwa i waŋayo , kun yabbiwa ginacoya ? ”
42024033	Gua i cawa-nu , gudok i Jerucalem ; gunoŋo jo apar wiye acel ca gucokke kacel , ki jo ma onoŋo tye botgi .
42024034	Jo-nu guwaco ni , “ Rwot ocer ada , onyutte bot Cimon ! ”
42024035	Gutito lok ma otimme i waŋayo , ki kit ma giŋeye kwede i kare ma obaro mugati .
42024036	Ka pud gitye ka loko lok man , Yecu kikome ocuŋ i kingi , [ owaco botgi ni , “ Kuc obed i komwu ! ” ]
42024037	Ento komgi oto woko lirut , gulworo kun gitamo ni gineno tipo .
42024038	Yecu openyogi ni , “ Piŋo cwinywu opoto ? Piŋo wupennye kekenwu i cwinywu ?
42024039	Wunen ciŋa , ki tyena , man an kikoma ; wuboŋa , wunena ; pien tipo pe tye ki kom ki cogo kit macalo wuneno an atye kwede . ” [
42024040	Ka doŋ owaco lok man , ci onyuto ciŋe ki tyene botgi . ]
42024041	Ento ka pud peya giye pi yomcwiny , kun giuro , owaco botgi ni , “ Wutye ki gin mo kany me acama ? ”
42024042	Gumiye but rec ma gubulo ,
42024043	ogamo , ci ocamo i nyimgi .
42024044	Lacen owaco botgi ni , “ Man aye lokka ma yam aloko botwu i kare ma onoŋo pud atye kwedwu , ni , lok ducu ma gicoyo i koma i cik pa Moses , ki i lunebi , ki i jabuli myero ocobbe kakare . ”
42024045	Oyabo tamgi wek giniaŋ ginacoya , ,
42024046	owaco botgi ni , “ Yam gicoyo kit man ni , Kricito ma Lubaŋa oyero myero onen can , ci i nino me adekke myero ocer ki i kin jo muto ,
42024047	dok myero gitit lok i kom ŋut ma kelo weko bal i nyiŋe bot rok ducu kun gicako ki i Jerucalem .
42024048	Wun wucaden me lok man .
42024049	Nen , abicwalo botwu gin ma Wora ociko ; ento myero wubed i Jerucalem , nio ka gibirukowu ki tek ma a ki i polo . ”
42024050	Lacen oterogi woko nio wa Betania , otiŋo ciŋe malo olamo gum i komgi .
42024051	Ma kun pud lamo gum i komgi , ci opokke woko ki botgi , [ gitiŋe , gitere i polo . ]
42024052	Guwore , lacen gudwogo i Jerucalem ki yomcwiny madwoŋ ,
42024053	guri i ot pa Lubaŋa jwijwi , kun gipwoyo Lubaŋa .
43001001	I acakki piny Lok onoŋo tye , Lok tye bot Lubaŋa , Lok en Lubaŋa .
43001002	En ceŋ tye bot Lubaŋa i acakki piny ;
43001003	jami ducu en aye ceŋ otiyo , pe tye gin mo ma ceŋ giketo laboŋo en .
43001004	I en con tye kwo , kwo meno con ceŋ pa dano .
43001005	Ceŋ oryeny i piny macol , ento piny macol pe ogeŋo ryeny .
43001006	Yam tye dano mo ma Lubaŋa ooro , nyiŋe Jon .
43001007	En obino pi bedo caden me tito lok i kom ceŋ , wek dano ducu guye pi lokke .
43001008	En kikome onoŋo pe ceŋ , ento obino pi tito lok me caden i kom ceŋ .
43001009	Ceŋ me ada ma menyo dano ducu onoŋo oebino i lobo .
43001010	En con tye i lobo , en aye ceŋ otiyo lobo , ento lobo pe obedo ki ŋec i kome .
43001011	En obino tugi , ento jone pe gujole .
43001012	Ento dano ducu ma ceŋ gujole , ma guye nyiŋe , omiyogi twero me doko litino pa Lubaŋa ;
43001013	ma pe ginywalogi ki remo , kadi pi miti me kom , kadi pi mit pa dano , ento pi miti pa Lubaŋa .
43001014	Lok odoko dano , obedo i kinwa , kun opoŋ ki kica ki ada ; wan waneno deyone , deyo macalo pa latin acel keken ma oa bot Won .
43001015	Jon obolo lok me caden i kome kun daŋŋe ni , “ Man aye ŋat ma yam atittiwu pire ni , ‘ Ŋat ma bino i ŋeya kata ki dit , pien en okwoŋo nyima con . ’ ”
43001016	Nia i lonyone mapol wan ducu gimiyowa kica i kom kica .
43001017	Pien cik yam gimiyo kun wok ki bot Moses , ento kica ki ada , Yecu Kricito aye okelo .
43001018	Pe tye ŋat mo ma yam oneno Lubaŋa ; Wod acel keken , ma tye i kor Won , omiyo Won oŋene .
43001019	Man lok me caden ma Jon obolo , ka Lujudaya guoro ajwagi ki jo Levi nia Jerucalem pi penye ni , “ In aŋa ? ”
43001020	En otuco ka maleŋ , pe omuŋo , otuco ni , “ An pe a Kricito ma Lubaŋa oyero . ”
43001021	Gupenye ni , “ In doŋ aŋa ? In Elia bo ? ” En odok iye ni , “ Pe . ” “ In lanebi meno ? ” En ogamo ni , “ Pe ” .
43001022	Dok gupenye ni , “ In aŋa kaa ? Tittiwa , wek wadwok lok bot jo muorowa . Ilwoŋŋe kekeni ni in aŋa ? ”
43001023	En odok iye ni , “ An a dwan ŋat ma daŋŋe i tim ni , ‘ Wutir yo pa Rwot ocuŋ atir , ’ macalo lanebi Icaya owaco . ”
43001024	Jo mogo ma ceŋ gioro nia i kin Luparicayo
43001025	gupenye ni , “ Doŋ piŋo ibatija dano , ka in pe i Kricito ma Lubaŋa oyero , nyo Elia , nyo lanebi meno ? ”
43001026	Jon odokkigi iye ni , “ An abatija dano ki pii ; ento i kinwu ocuŋ ŋatti mo ma wun wukwiya ,
43001027	en aye ŋat ma bino ki i ŋeya , ma an pe amyero ka gonyo del warre . ”
43001028	Lok man ducu otimme i Betania loka Jordan , ka ma Jon yam obedo ka batija iye dano .
43001029	Orwone Jon oneno Yecu kun woto bino tuŋ bote , owaco ni , “ Nen Latinromo pa Lubaŋa ma kwanyo bal me lobo !
43001030	Man aye ŋat ma yam awaco pire ni , ‘ I ŋeya bibino ŋat ma kata ki dit , pien en okwoŋo nyima con . ’
43001031	An kikoma onoŋo pe aŋeye , ento pi lok man omiya abino kun abatija dano ki pii , wek ginyute bot jo Icrael . ”
43001032	Jon otito lok me caden i kome ni , “ Ceŋ aneno Cwiny Maleŋ kun bino nia ki i polo macalo amam , opye , obedo i kome .
43001033	An kikoma yam pe aŋeye ; ento ŋat ma oora ka batija dano ki pii-ni owacca ni , ‘ Ŋat ma ibineno Cwiny Maleŋ bino , pye , bedo i kome , en aye ŋat ma bibatija dano ki Cwiny Maleŋ . ’
43001034	Doŋ aneno , dok atito lok me caden i kome ni , man en Wod pa Lubaŋa . ”
43001035	Orwone doki , Jon ka ocuŋ ki jo aryo i kom lupwonnyene ,
43001036	oneno Yecu kun woto , owaco ni , “ Nen Latin-romo pa Lubaŋa ! ”
43001037	Lupwonnye meno aryo guwinyo kun waco lok man , ci gulubo Yecu .
43001038	Yecu olokke , onenogi kun gilube , openyogi ni , “ Wuyenyo aŋo ? ” Gin gupenye ni , “ Rabbi ( ma te lokke ni , Lapwony ) ibedo kwene ? ”
43001039	Odok ki gin ni , “ Wubin , wunen . ” Gubino , guneno ka ma en onoŋo bedo iye ; ci gubedo bote i nino meno , pien cawa doŋ onoŋo cok romo apar .
43001040	Ŋat acel i kin jo aryo ma yam guwinyo Jon kun loko , ci gulubo Yecu , onoŋo Anderiya , omin Cimon Petero .
43001041	En okwoŋo noŋo ominne Cimon , owacce ni , “ Watyeko noŋo Meciya ” ( ma te lokke ni , Kricito ) .
43001042	En okele bot Yecu . Yecu onene , owacce ni , “ In aye Cimon , wod pa Jon ? Gibilwoŋi ni , Kepa ” ( ma te lokke ni , Petero ) .
43001043	Orwone Yecu omito cito i Galilaya . Orwatte ki Pilipo , owacce ni , “ Luba . ”
43001044	Pilipo yam Labetecaida , ma gaŋgi kacel ki Anderiya ki Petero .
43001045	Pilipo onoŋo Natanael , otitte ni , “ Watyeko noŋo ŋat ma Moses yam ocoyo pire i cik , ma lunebi bene gucoyo pire , en aye Yecu me Najaret , wod pa Yucepu . ”
43001046	Natanael openye ni , “ Gin mo maber twero katti ki i Najaret ? ” Pilipo odokke iye ni , “ Bin , inen . ”
43001047	Yecu oneno Natanael kun bino bote , oloko i kome ni , “ Nen Laicrael me ada , ma pe tye ki goba mo i cwinye ! ”
43001048	Natanael openye ni , “ Iŋeya niŋniŋ ? ” Yecu odokke iye ni , “ Ma peya Pilipo olwoŋi , kun ibedo i te olam , an aneni . ”
43001049	Natanael odokke iye ni , “ Lapwony , in giri i Wod pa Lubaŋa . In i Kabaka me Icrael ! ”
43001050	Yecu odokke iye ni , “ In iye pien awacci ni , ‘ Aneni kun ibedo i te olam ’ ? Ibineno lok madito makato magi . ”
43001051	Dok owacce ni , “ Adada awacciwu ni , wubineno polo kun oyabbe , kun lumalaika pa Lubaŋa giito dok gilor piny i kom Wod pa dano . ”
43002001	I nino me adekke nyom obedo i Kana , gaŋ mo me Galilaya . Min Yecu onoŋo tye kunnu ,
43002002	Yecu ki lupwonnyene bene gilwoŋogi i nyom .
43002003	Ka koŋo vino otum , min Yecu otitte ni , “ Vinogi doŋ pe . ”
43002004	Yecu odokke iye ni , “ Maa , walaro aŋo wan kwedi ? Cawana pud peya oromo . ”
43002005	Minne ociko lutic ni , “ Wutim gin ducu ma en biwacciwu . ”
43002006	Onoŋo tye kunnu dak pii me got abicel ma gicibo pi kit me lonnye pa Lujudaya ; i dak acel acel twero a iye agulu abic nyo abicel .
43002007	Yecu owaccigi ni , “ Wuony pii i dak ” Guonyo opoŋ woko libyeny .
43002008	Owaccigi ni , “ Doŋ wutwom , wuter bot ladit me nyom ” ; gutero .
43002009	Ka ladit me nyom obilo pii ma doŋ olokke odoko vino , kun pe oŋeyo ka ma oa iye ( ento lutic ma gutwomo pii giŋeyo ) , ladit me nyom olwoŋo lanyom ,
43002010	owacce ni , “ Dano ducu koŋ kwoŋo miyo jo vino mamit ; ka doŋ dano gumato oromogi , ka gikelo ma pe mit twatwalle ; ento in ikano meri vino maber nio koni . ”
43002011	Lanyut meno mukwoŋo Yecu otiyo i Kana me Galilaya , kun nyuto kwede deyone ; lupwonnyene guye en .
43002012	Ka man otum , Yecu ocito i Kapernaum kacel ki minne ki omegine ki lupwonnyene ; guri kunnu pi kare manok .
43002013	Kato ( Paska ) pa Lujudaya onoŋo doŋ tye cok , omiyo Yecu ocito malo i Jerucalem .
43002014	I ot pa Lubaŋa onoŋo tye iye jo ma cato twoni ki romi ki amam , ki lulok-cente ma gubedo piny .
43002015	Yecu okedo anino ogwil matino , ci oryemogi ducu woko ki i ot pa Lubaŋa , kacel ki romi ki twoni . Oketo lim pa lulok-cente , oryebo mejagi .
43002016	Ociko lucat amam ni , “ Teru jami magi woko , pe wulok ot pa Abana odok cuk . ”
43002017	Lupwonnyene gupo lok ma yam gicoyo ni , “ Arima pi odi mito neka woko . ”
43002018	Pi man Lujudaya gupenye ni , “ Lanyut aŋo ma inyuttiwa ma omiyo itiyo jami magi ? ”
43002019	Yecu ogamo doggi ni , “ Wuket ot pa Lubaŋa man woko , an abigerone pi nino adek . ”
43002020	Lujudaya guwacce ni , “ Ot pa Lubaŋa man gigero pi mwaka pyeraŋwen wiye abicel kulu . In ibigerone pi nino adek keken ? ”
43002021	Ento en onoŋo loko pi kome ma ot pa Lubaŋani .
43002022	Ka doŋ gicere ki i kin jo muto , lupwonnyene gupo ni yam owaco lok man ; ci guye ginacoya ki lok ma yam Yecu oloko .
43002023	Ka onoŋo en tye i Jerucalem i nino madit me Kato ( Paska ) , jo mapol guye nyiŋe pi neno lanyut ma en obedo ka tiyogi ;
43002024	ento Yecu kikome pe obedo ki gen i komgi ,
43002025	pien en ŋeyo jo ducu , pe omito ni ŋat mo otit lok i kom dano mo bote , pien en kikome ŋeyo gin ma tye i cwiny dano .
43003001	Ceŋ tye dano mo i kin Luparicayo ma nyiŋe Nikodemo , ma en ŋat acel i kin jo madito me Judaya .
43003002	En obino bot Yecu dyewor , owacce ni , “ Lapwony , waŋeyo ni in lapwony ma ia ki bot Lubaŋa ; pien pe tye ŋatti mo ma twero tiyo lanyut meno ma in itiyo , ka Lubaŋa pe tye kwede . ”
43003003	Yecu odokke iye ni , “ Adada awacci ni , dano ka pe ginywale tyen me aryo pe twero neno ker pa Lubaŋa . ”
43003004	Nikodemo openye ni , “ Dano gitwero nywale niŋniŋ ka doŋ oti ? Twero donyo doki i ot nyodo pa minne tyen me aryo , ci ginywale ? ”
43003005	Yecu odok iye ni , “ Adada awacci ni , dano ka pe ginywale ki pii ki Cwiny , pe twero donyo i ker pa Lubaŋa .
43003006	Ma ginywale ki kom en kom , ma ginywale ki Cwiny en cwiny .
43003007	Pe iŋur pien awacci ni , ‘ Myero ginywalwu tyen me aryo . ’
43003008	Yamo kodo dok ka ma en mito ; iwinyo dwane , ento pe iŋeyo ka ma oa iye , nyo ka ma dok iye ; dano ducu ma ginywale ki Cwiny tye kameno . ”
43003009	Nikodemo openye ni , “ Man twero timme niŋniŋ ? ”
43003010	Yecu odokke iye ni , “ In lapwony pa Icrael , pe iŋeyo lok man ?
43003011	Adada awacci ni , wan waloko i kom gin ma waŋeyo , wabedo caden i kom gin ma waneno , ento wun pe wuye lok ma watito botwu .
43003012	Ka attitiwu lok me lobo , wun pe wuye , wubiye niŋniŋ ka atittiwu lok me polo ?
43003013	Pe tye ŋat mo ma yam oito i wi polo , kono en ma ceŋ olor piny nia ki i polo , en aye Wod pa dano , ma bedo i polo .
43003014	Kit macalo Moses yam otiŋo twol malo i tim-mi , Wod pa dano bene myero gitiŋe malo kumeno ,
43003015	wek dano ducu ma ye en olim kwo ma pe tum . ”
43003016	Pien Lubaŋa con omaro lobo kumeno , omiyo iye Wode acel keken , wek dano ducu ma ye en owek to , ento obed ki kwo ma pe tum .
43003017	Lubaŋa pe ooro Wode i lobo ni oŋol kop i kom lobo , ento wek lobo olarre pi en .
43003018	Ŋat ma ye en pe doŋ giŋolo kop i kome , ento ŋat ma pe ye en , doŋ giŋolo kop oloye con ; pien pe oye nyiŋ Wod acel keken pa Lubaŋa .
43003019	Ŋolo kop tye kit man , ceŋ con obino i lobo , ento dano gumaro piny macol makato ceŋ , pien timgi rac .
43003020	Pien dano ducu ma timo gin marac dag ceŋ , pe bino i ceŋ , wek timme pe onen ka maleŋ .
43003021	Ento ŋat ma timo gin me ada bino i ceŋ , wek ticce onen ka maleŋ , ni en tiyo i Lubaŋa .
43003022	Ka man otum , Yecu ocito i lobo Judaya kacel ki lupwonnyene ; obedo kwedgi kunnu kun batija dano .
43003023	Jon bene onoŋo tye ka batija dano i Ainon , cok ki Calim ; pien pii onoŋo dwoŋ kunnu , dano gubino , en obatijagi .
43003024	Onoŋo peya gitweyo Jon i mabuc .
43003025	Pyem ocakke i kin lupwonnye mogo pa Jon ki Lajudaya mo i kom lok me lonnye .
43003026	Gubino bot Jon , guwacce ni , “ Lapwony , ŋat ma ceŋ itye kwede loka Jordan , ma ceŋ ibolo lok me caden i kome-ni , nen , en tye ka batija dano , jo ducu gibino bote . ”
43003027	Jon odok iye ni , “ Dano pe twero noŋo gin mo pire kene , ka pe gimiye nia ki i polo .
43003028	Wun kikomwu onoŋo wubedo cadenna ni yam atito ni , ‘ An pe a Kricito ma Lubaŋa oyero ento giora akwoŋo nyime ’ .
43003029	Ŋat ma cuŋ i ŋet nyako aye lanyom ; larem lanyom ma cuŋ i ŋete kun winye , cwinye bedo yom twatwal pi winyo dwan lanyom ; pi meno an bene cwinya yom kakare .
43003030	En myero omedde , ento an myero adok piny . ”
43003031	Ŋat ma oa ki malo loyo ducu ; ŋat ma oa i lobo en dano me lobo , loko lok me lobo ; ŋat ma oa i polo loyo ducu .
43003032	En bedo caden i kom gin ma oneno ki i kom gin ma owinyo , ento pe tye ŋat mo ma ye lok ma en otito .
43003033	Ŋat ma ye lokke , nyuto tamme ni , Lubaŋa en me ada .
43003034	Ŋat ma Lubaŋa ooro loko lok pa Lubaŋa , pien Lubaŋa pe miyo Cwiny kun pimo apima .
43003035	Won omaro Wod , ci omiyo jami ducu i ciŋe .
43003036	Dano ma ye Wod tye ki kwo ma pe tum ; ŋat ma pe winyo dog Wod , pe bineno kwo , ento kiniga pa Lubaŋa bedo i kome .
43004001	Ka Rwot oŋeyo ni Luparicayo guwinyo ni Yecu tye ka loko jo mapol doko lupwonnyene ki batijagi , makato Jon ,
43004002	( kun Yecu kikome pe obatija dano , kono lupwonnyene aye gubatijagi ) ,
43004003	ci en oa ki i lobo Judaya , odok i Galilaya .
43004004	Ceŋ myero en oŋol ki i Camaria .
43004005	Obino i gaŋ mo me Camaria ma nyiŋe Cukar , cok ki poto ma Yakobo yam omiyo bot wode Yucepu .
43004006	Waŋ it pa Yakobo onoŋo tye kunnu ; Yecu ool ki wot , ci obedo piny i ŋet waŋ it . Onoŋo doŋ cawa oromo ka abicel .
43004007	Dako mo me Camaria obino ka twomo pii . Yecu owacce ni , “ Miya pii , amati . ”
43004008	Pien onoŋo lupwonnyene gucito i gaŋ ka wilo cam .
43004009	Dako Lacamaria openye ni , “ In Lajudaya ikwaya pii piŋo , ma kun an a dako me Camaria ? ” Pien Lujudaya pe gimer ki Lucamaria .
43004010	Yecu odok iye bot dako ni , “ Kono yam iŋeyo mot ma Lubaŋa miyo , dok ka kono iniaŋ i kom ŋat ma kwayi ni , ‘ Miya pii , amat-ti ’ , kono ikwayo en , kono omii pii me kwo . ”
43004011	Dako odokke iye ni , “ Ladit , in ipe ki gitwomo , waŋ it bene tut ; inoŋo pii me kwo meno ki kwene ?
43004012	In i dit ikato kwarowa Yakobo , ma yam omiyowa waŋ it man , ma omato piine , en ki litinone ki lwak limme ? ”
43004013	Yecu odokke iye ni , “ Dano ducu ma mato pii man , orwo dok bineke aye ;
43004014	ento dano ma bimato pii ma an abimiye , orwo pe bineke nino ducu . Pii ma an abimiye , bidoko waŋ it ma gunnye i iye nio wa i kwo ma pe tum . ”
43004015	Dako okwaye ni , “ Ladit , miya pii meno , wek orwo pe dok oneka , awek bino wa kany ka twomo pii . ”
43004016	Yecu owacce ni , “ Cit ilwoŋ cwari , ci idwog kany . ”
43004017	Dako odokke iye ni , “ An cwara pe . ” Yecu owaco ki dako ni , “ Iwaco kakare ni cwari pe .
43004018	Yam ibedo ki co abic , man ma koni itye kwede-ni pe cwari ; man iwaco kakare . ”
43004019	Dako owacce ni , “ Ladit , aneno in giri lanebi .
43004020	Kwariwa yam giworo Lubaŋa i kom got man , ento wun wuwaco ni kabedo ma myero giwor iye Lubaŋa tye i Jerucalem . ”
43004021	Yecu ogamo dog dako ni , “ Dako , ye lokka ; kare bibino ma pe wubiworo Won i kom got man , kadi i Jerucalem .
43004022	Wun wuworo gin ma pe wuŋeyo , wan waworo gin ma waŋeyo , pien larre oa ki bot Lujudaya .
43004023	Ento kare bibino , dok bene doŋ oo , ma ka jo ma woro i ada gibiworo Won i cwiny ki ada , pien Won yenyo jo macalo meno pi wore .
43004024	Lubaŋa en cwiny , jo ma wore myero guwore i cwiny ki ada . ”
43004025	Dako owacce ni , “ Aŋeyo ni Meciya bibino ( en ma gilwoŋo Kricito ) ; en ka bibino , bitittiwa lok ducu . ”
43004026	Yecu odokke iye ni , “ An a en ma loko kwedi-ni . ”
43004027	Cutcut lupwonnyene gubino . Ci guuro pien onoŋo en tye ka lok ki dako , ento pe tye ŋat mo i kingi ma owaco ni , “ Imito aŋo ? ” nyo ni , “ Piŋo iloko kwede ? ”
43004028	Dako oweko agulu piine , ocito i gaŋ , owaco bot dano ni ,
43004029	“ Wubin , wunen laco mo-ni ma otitta gin ducu ma yam atiyo . Man mono pe en aye Kricito ma Lubaŋa oyero ? ”
43004030	Dano gua ki i gaŋ , gucito bote .
43004031	I kine-nu lupwonnyene gubako doggi bote kun giwaco ni , “ Lapwony , cam ba . ”
43004032	Ento en owaccigi ni , “ Atye ki cam ma acamo ma wun pe wuŋeyo . ”
43004033	Omiyo lupwonnyene gupennye kekengi ni , “ Ŋatti mo okelle cam ? ”
43004034	Yecu owaco botgi ni , “ Camma en tiyo gin ma ŋat ma oora mito , ki cobo ticce .
43004035	Wun pe wuwaco ni , ‘ Pud odoŋ dwe aŋwen me cako kac ’ ? Atittiwu ni , wutiŋ waŋwu malo , wunen kit ma doŋ poto ocek kwede me akaya .
43004036	Ŋat ma kayo limo mucara , coko nyig pi kwo ma pe tum , wek lacoyone ki lakayone igi obed yom kacel .
43004037	Pien carolok man tye kakare ni , ‘ Lacoyo pat , lakayo pat . ’
43004038	Ceŋ aorowu ka kayo gin ma yam pe wucanne iye ; jo mukene gucanne iye , wun wudonyo i cannegi . ”
43004039	Lucamaria mapol ma i gaŋ meno guye en pi lok pa dako , ma owaco ni , “ Otitta gin ducu ma yam atiyo . ”
43004040	Ka Lucamaria gubino bote , gukwaye ni koŋ myero obed kwedgi ; ci en ori kunnu nino aryo .
43004041	Jo mukene mapol guye en pi lokke .
43004042	Guwaco bot dako ni , “ Koni pe waye pi lokki keken , pien wawinyo giwa ki itwa , doŋ watyeko niaŋ ni , ada dano man en Lalar me lobo . ”
43004043	Lacen ka nino aryo meno okato , en ocito i Galilaya .
43004044	Pien Yecu kikome otito ni , “ Lanebi mo pe ma giketo deyo kome i lobo tugi . ”
43004045	Ka obino i Galilaya , Lugalilaya gujole , pien guneno gin ducu ma en otiyo i Jerucalem i kare me nino madit , pien gin bene ceŋ gucito pi kwero nino madit .
43004046	En dok odwogo i Kana me Galilaya ka ma yam oloko iye pii odoko koŋo vino . Yam tye latic mo madit i kal pa kabaka ma kom wode lit i Kapernaum .
43004047	Ka owinyo ni Yecu oa i Judaya , obino i Galilaya , ocito obako doge bote ni obin ocaŋ wode , pien onoŋo doŋ cok to .
43004048	Yecu odokke iye ni , “ Ka pe wuneno lanyut ki taŋo , ci pe wubiye kadi matidi mo . ”
43004049	Latic i kal owacce ni , “ Ladit , bin ma peya latinna oto . ”
43004050	Yecu owacce ni , “ Cit giri , wodi bikwo . ” Dano meno oye lok ma Yecu owacce , ci ocito .
43004051	Ka pud tye ka bino i yo , orwatte ki luticce . Guwacce ni , “ Latinni doŋ kwo . ”
43004052	En openyogi cawa mene ma twone ocako dok cen . Gin gugamo ni , “ Laworo cawa abiro aye lyeto oa ki i kome . ”
43004053	Wonne oniaŋ ni meno aye cawa ma Yecu owacce iye ni , “ Wodi bikwo ” ; omiyo en ki jo ma i ode ducu guye .
43004054	Man doŋ lanyut me aryo ma Yecu otiyo ka oa ki i Judaya , obino i Galilaya .
43005001	Lacen ka man otum , Yecu ocito i Jerucalem pi nino madit pa Lujudaya ma onoŋo tye .
43005002	I Jerucalem , i ŋet dogcel me romo , yam tye iye kut ma gilwoŋo i dog jo Ibru ni Beteceda , ma tye iye bolo abic .
43005003	Lwak lutwo mapol onoŋo buto iye , lutowaŋ , luŋolo ki lugoro , [ ma gikuro twagge me pii .
43005004	Pien kare mogo lamalaika pa Rwot bino i kut , rubo pii . Ŋat ma okwoŋo lutte i pii kun pud girubo aruba , caŋ i kom kit two ducu ma yam tye i kome . ]
43005005	Onoŋo tye kunnu laco mo ma twone doŋ ori i kome mwaka pyeradek wiye aboro .
43005006	Ka Yecu onene kun obuto , dok oŋeyo ni en ori kunnu pi kare malac , openye ni , “ Imito icaŋ ? ”
43005007	Latwo ogamo ni , “ Ladit , pe atye ki ŋat ma bola i kut ka pii orubbe . Ka atye ka komo , ŋat mukene dok kwoŋo leŋŋe iye i nyima . ”
43005008	Yecu odokke iye ni , “ A , ikwany gibutoni , iciti . ”
43005009	Oyotoyot dano meno ocaŋ ; okwanyo gibutone , ocito gire . Onoŋo ninone ceŋ cabit ,
43005010	omiyo Lujudaya guwaco bot dano ma gicaŋo ni , “ tin cabit , cik pe ye ni ikwany gibutoni . ”
43005011	Ento en odok ki gin ni , “ Ŋat ma ocaŋa aye owacca ni , ‘ Kwany gibutoni , iciti . ’ ”
43005012	Gupenye ni , “ Dano meno ma owacci ni , ‘ Kwany gibutoni , iciti-ni ’ , en aŋa ? ”
43005013	Dano ma gicaŋo pe ŋeyo ŋat ma ocaŋe , pien onoŋo Yecu ocito gire woko , lwak onoŋo opoŋ kunnu .
43005014	Lacen Yecu onoŋe i ot pa Lubaŋa , owacce ni , “ Nen , doŋ icaŋ . Pe dok ibal , wek gin marac makato meno pe opot i komi . ”
43005015	Danonu ocito , otito bot Lujudaya ni , “ Yecu aye ocaŋa . ”
43005016	En aye gin mumiyo Lujudaya gulibo Yecu , pien otimo jami magi i cabit .
43005017	Ento Yecu odokkigi iye ni , “ Wora tye ka tic nio koni , an bene atye tic . ”
43005018	En gin mumiyo Lujudaya dok gumedde ka yenyo yo me neke , pe pi turo cabit keken , ento bene pi lwoŋo Lubaŋa ni wonne , ma kun kette kene ni erom ki Lubaŋa .
43005019	Yecu odok iye ni , “ Adada awacciwu ni , Wod pe twero tiyo gin mo pire kene , ento tiyo gin ma eneno Won tiyo ; pien gin ma en tiyo , Wod bene tiyo kit meno .
43005020	Won maro Wod , ci nyutte gin ducu ma en tiyo ; dok binyutte tic madito makato magi , wek wuur .
43005021	Pien macalo Won cero jo muto , miyogi kwo , kit meno Wod bene miyo kwo bot jo ma en mito .
43005022	Won pe ŋolo kop i kom dano mo , ento doŋ otyeko miyo twer me ŋolo kop ducu bot Wod ,
43005023	wek dano ducu oket deyo i kom Wod , macalo giketo deyo i kom Won . Ŋat ma pe keto deyo i kom Wod , pe keto deyo i kom Won ma ceŋ oore .
43005024	Adada awacciwu ni , dano ma winyo lokka , ma ye ŋat ma oora , tye ki kwo ma pe tum ; pe gibiŋolo kop i kome , ento doŋ oa i to , oo i kwo .
43005025	“ Adada awacciwu ni , kare bibino , dok bene doŋ oo , ma jo muto biwinyo iye dwan Wod pa Lubaŋa ; jo ma guwinyo bikwo .
43005026	Pien macalo Won tye ki kwo i iye kene , kit meno en bene omiyo Wod bedo ki kwo i iye kene ,
43005027	dok omine twer me ŋolo kop , pien en Wod pa dano .
43005028	Pe wuur lok man ; pien kare bibino ma jo ducu ma tye i lyel biwinyo iye dwane ,
43005029	ci gibikatti woko . Jo ma ceŋ gutimo maber bidonyo i cer me kwo , jo ma ceŋ gutimo marac bidonyo i cer me ŋolo kop .
43005030	“ An pe atwero tiyo gin mo pira kena ; aŋolo kop kit macalo awinyo ; kop ma aŋolo tye atir , pien pe ayenyo yo me tiyo gin ma iya mito kena , ento ma ŋat ma ceŋ oora mito .
43005031	Ka abolo lok i koma kena , lok ma abolo pe bedo me ada .
43005032	Tye ŋat mukene ma en aye cadenna , aŋeyo ni lok ma en bolo i koma lok me ada .
43005033	Wun ceŋ wuoro kwena bot Jon , en obolliwu lok me ada me caden .
43005034	An pe aye lok ma dano bolo i koma ; ento awacciwu lok magi wek wularre .
43005035	En ceŋ tara ma gicwinyo , ma lyel , yam wumito bedo ki yomcwiny pi kare manok i dero macce .
43005036	Ento atye ki lok me caden ma pire dit makato pa Jon ; pien tic ma Won omiya me acoba , tic magi kikomgi ma atye ka tiyogi , bedo caden i koma ni Won aye oora .
43005037	Doki Won ma ceŋ oora en kikome obedo cadenna . Wun yam pe wuwinyo dwane , pe wuneno wa calle ;
43005038	pe wubedo ki lokke i iwu , pien pe wuye ŋat ma en ooro .
43005039	Wuyenyo i ginacoya , pien wutamo ni i gin wutye ki kwo ma pe tum , kun gin aye caden ma tito lok i koma ;
43005040	ento wukwero bino bota , wek wulim kwo .
43005041	An pe alimo deyo ki bot dano ,
43005042	ento aŋeyo ni pe wutye ki mar pa Lubaŋa i iwu .
43005043	An abino i nyiŋ Wora , ento wun pe wujola ; ka ŋat mukene obino i nyiŋe kene , wun wubijole .
43005044	Wun wutero ye niŋniŋ , ka ŋat acel limo deyo ki bot lawote , ento pe wuyenyo deyo ma a bot Lubaŋa ma en acel keken ?
43005045	Pe wutam ni abidotowu bot Won ; ŋat ma dotowu en Moses , ma wun wugeno .
43005046	Ka kono wuye Moses , kono wuye an bene ; pien en ocoyo lok i koma .
43005047	Ento ka pe wuye lok ma en ocoyo , wubiye niŋniŋ lok ma an atittiwu ? ”
43006001	Ka man otum , Yecu ocito loka nam Galilaya , ma en nam me Tiberia .
43006002	Lwak madwoŋ olube , pien ceŋ guneno lanyut ma en otiyo i kom lutwo .
43006003	Yecu oito malo i wi got , obedo piny kunnu kacel ki lupwonnyene .
43006004	Kato ( Paska ) , ma en nino madit pa Lujudaya , onoŋo doŋ cok .
43006005	Ka Yecu otiŋo waŋe , oneno lwak madwoŋ kun bino bote , openyo Pilipo ni , “ Wabiwilo kwon kwene wek jo man ocam ? ”
43006006	En oloko lok man pi teme , pien en kikome onoŋo ŋeyo gin ma ebitiyo .
43006007	Pilipo odokke iye ni , “ Kwon me denari miya aryo pe biromogi , wek ŋat acel acel ogam manok . ”
43006008	Ŋat acel i kin lupwonnyene , en Anderiya omin Cimon Petero , owacce ni ,
43006009	“ Latin awobi mo tye kany , ma tye ki mugati abic me cayiri , ki rec aryo ; ento magi konyo aŋo bot lwak ma rom man ? ”
43006010	Yecu owacci , “ Wuwek lwak obed piny . ” Lum onoŋo olot twatwal i kabedo meno ; dano ma gubedo piny welgi mito romo alip abic .
43006011	Lacen Yecu okwanyo mugati , opwoyo , opoko bot jo ma gubedo piny , ki rec bene , kit macalo gimito .
43006012	Ka doŋ guyeŋ , ci owaco bot lupwonnyene ni , “ Wucok ŋide ma odoŋ , gin mo owek rwenyo . ”
43006013	Gucoko ŋide , gupoŋo aduku apar wiye aryo ki i kom mugati abic me cayiri ma lwak gucamo odoŋ .
43006014	Ka lwak oneno lanyut ma en otiyo , guwaco ni , “ Ada , man en lanebi meno ma bino i lobo . ”
43006015	Ka Yecu oniaŋ ni gimito bino ka make tetek pi kete me bedo kabaka , ci olwi , ocito i wi got kene .
43006016	Ka piny oyuto , lupwonnyene gucito i dog nam ,
43006017	gudonyo i yeya , gucako ŋolo dye nam me cito Kapernaum . Piny onoŋo doŋ col , Yecu onoŋo peya obino botgi .
43006018	Nam otiŋŋe pi yamo ma onoŋo tye ka kodo .
43006019	Ka onoŋo doŋ gucero yeya ma romo mairo adek nyo aŋwen , ci guneno Yecu kun woto i wi nam ki tyene . Lworo omakogi ,
43006020	ento en owaccigi ni , “ An ennu , gwok wulwor ” ,
43006021	omiyo guye odonyo i yeya . Cutcut yeya oo i wi tera ka ma gimito cito iye .
43006022	Orwone jo ma yam gudoŋ loka nam tuŋcel guneno ni onoŋo tye yeya acel keken kunnu , dok ni Yecu nene pe oito i yeya kacel ki lupwonnyene , ento lupwonnyene ceŋ gucito kengi .
43006023	Kadi bed kumeno , yeya mukene ma gia Tiberia gubino cok ki kabedo ka ma dano gucamo iye kwon ma Rwot opwoyo .
43006024	Ka lwak guneno ni Yecu pe kunnu , kadi wa lupwonnyene bene , gin kikomgi guito i yeya , gucito Kapernaum ka yenyo Yecu .
43006025	Ka gunoŋe loka nam tuŋ ca , gupenye ni , “ Lapwony , ibino kany awene ? ”
43006026	Yecu odokkigi iye ni , “ Adada awacciwu ni , wutye ka yenya pe ni pien yam wuneno lanyut , ento ni pien wucamo kwon , wuyeŋ .
43006027	Pe wuti pi cam ma top woko , ento pi cam ma ri nio wa i kwo ma pe tum , ma Wod pa dano bimiyowu ; pien Lubaŋa Won oketo lanen mere i kome . ”
43006028	Gin dok gupenye ni , “ Myero watim gin aŋo wek wati tic pa Lubaŋa ? ”
43006029	Yecu odok iye botgi ni , “ Man en tic pa Lubaŋa , ni wubed ki niye i kom ŋat ma en ooro . ”
43006030	Gupenye ni , “ Lanyut aŋo ma in itiyo , wek wanen , waye in ? Tic aŋo ma in itiyo ?
43006031	Kwariwa yam gucamo manna i tim , macalo gicoyo ni , ‘ Omiyogi kwon me acama mua ki i polo . ’ ”
43006032	Yecu ogamo doggi ni , “ Adada awacciwu ni , pe Moses aye yam omiyowu kwon meno mua ki i polo ; ento Wora en aye tye ka miyowu kwon me ada nia ki i polo .
43006033	Pien kwon pa Lubaŋa en kwon ma bino piny nia ki i polo , ma miyo kwo ki lobo . ”
43006034	Guwacce ni , “ Rwot , miwa kwon meno nino ducu . ”
43006035	Yecu owaco botgi ni , “ An a kwon me kwo ; ŋat ma bino bota , kec pe bineke ; ŋat ma ye an , orwo pe dok bineke matwal .
43006036	Ento yam atito botwu ni , wun doŋ wunena , ento pe wuye .
43006037	Dano ducu ma Wora omiya bibino bota ; ŋat ma bino bota , pe abiryeme .
43006038	Pien doŋ alor piny ki i polo , pe ka tiyo gin ma iya mito pira kena , ento ka tiyo gin ma ŋat ma yam oora mito .
43006039	Man en gin ma ŋat ma oora mito , ni i kom dano ducu ma en omiya awek rwenyo iye ŋatti mo , ento acergi woko ducu i nino me agik .
43006040	Man en gin ma wora mito , ni , dano ducu ma neno Wod , ma ye en , myero olim kwo ma pe tum ; ci an abicere woko i nino me agik . ”
43006041	Lujudaya guŋur i kome pien owaco ni , “ An a kwon ma olor piny nia i polo . ”
43006042	Guwaco ni , “ Man pe Yecu , wod pa Yucepu , ma wonne ki minne waŋeyo ? Piŋo en dok waco ni , ‘ An alor piny nia i polo ’ ? ”
43006043	Yecu odok iye ki gin ni , “ Pe wuŋur i kinwu kenwu .
43006044	Dano mo pe twero bino bota , ka Wora ma yam oora pe opeye ; ci an bene abicere woko i nino me agik .
43006045	Gicoyo i buk pa lunebi ni , ‘ Lubaŋa bipwonyogi ducu . ’ Dano ducu ma owinyo lok ki bot Won , ce omako lokke , bino bota .
43006046	Pe ni ŋat mo yam oneno Won , kono ŋat ma yam oa bot Lubaŋa , en aye oneno Won .
43006047	Adada awacciwu ni , ŋat ma ye an tye ki kwo ma pe tum .
43006048	An a kwon me kwo .
43006049	Kwariwu yam gucamo manna i tim , guto woko .
43006050	Man en kwon ma lor piny nia i polo , ma ka dano mo ocamo , pe bito .
43006051	An a kwon makwo , ma olor piny nia i polo ; ka ŋat mo ocamo kwon man , en bibedo kwo nakanaka . Kwon ma abimiyo en koma , ma amiyo wek lobo obed ki kwo . ”
43006052	Lujudaya guero pyem i kingi kekengi , kun giwaco ni , “ Dano man twero miyowa kome me acama niŋniŋ ? ”
43006053	Yecu owaccigi ni , “ Adada awacciwu ni , ka pe wucamo kom Wod pa dano , wumato remone , pe wutye ki kwo i iwu .
43006054	Ŋat ma camo koma , ma mato remona , tye ki kwo ma pe tum , ci an abicere woko i nino me agik .
43006055	Pien koma en cam meada , remona en ginamata meada .
43006056	Ŋat ma camo koma , ma mato remona , bedo i an , an bene abedo i iye .
43006057	Macalo Won makwo ceŋ oora , kun an abedo kwo pi Won kit meno ŋat ma cama bikwo pira .
43006058	Man en kwon ma olor piny nia i polo , pe kit kwon ma yam kwariwu gucamo , guto woko ; ŋat ma camo kwon man bibedo kwo nakanaka . ”
43006059	En oloko lok magi i kare ma en pwonyo i kacokke i Kapernaum .
43006060	Lupwonnyene mapol ka guwinyo , guwacci , “ Man lok matek ; aŋa ma twero winyo ? ”
43006061	Ento Yecu ka oŋeyo ki i cwinye kene ni lupwonnyene tye ka ŋur i kom lok man , openyogi ni , “ Lok man obalo tamwu ?
43006062	Bibedo niŋniŋ ka kono wuneno Wod pa dano kun ito ka ma yam en tye iye con ?
43006063	Gin ma miyo kwo en aye cwiny , kom pe konyo gin mo ; lok ducu ma awacciwu gin aye cwiny ki kwo .
43006064	Ento tye jo mogo i kinwu ma pe giye . ” Pien nia i acakki Yecu onoŋo ŋeyo jo meno ma pe ye , ki ŋat ma bidobe .
43006065	En dok owaco ni , “ Man en gin mumiyo ceŋ atittiwu ni , pe tye ŋat mo ma twero bino bota , ka Won pe omiye twer . ”
43006066	Cakke i kare meno , lupwonnyene mapol gudok cen , pe dok gubedo ka wot kacel kwede .
43006067	Yecu openyo jone apar wiye aryo ni , “ Wun bene wumito ket woto ? ”
43006068	Cimon Petero ogamo doge ni , “ Rwot , wabicito bot aŋa ? In itye ki lok me kwo ma pe tum .
43006069	Wan waye , dok watyeko niaŋ ni , in i ŋat Maleŋ pa Lubaŋa . ”
43006070	Yecu odokkigi iye ni , “ Ceŋ pe ayerowu wun apar wiye aryo ? Ento acel i kinwu pa Catan . ”
43006071	En onoŋo oloko i kom Juda wod pa Cimon me Keriot , ŋat acel i kin jo-nu apar wiye aryo , ma bidobe .
43007001	Ka man otum , Yecu obedo ka wot i kin Galilaya ; pe omito cito i Judaya , pien Lujudaya gimito neke .
43007002	Nino madito me Bolo pa Lujudaya onoŋo cok .
43007003	Omegine guwacce in , “ A ki kany , icit i Judaya , wek lupwonnyeni gunen tic ma in itiyo .
43007004	Pe tye dano mo ma tiyo tic i muŋ , ka en kikome mito ni dano guŋeye . Ka itiyo tic magi , nyutte keni bot lobo . ”
43007005	Pien kadi omegine kikome bene pe guye en .
43007006	Yecu owaccigi ni , “ Karena pud peya oo , ento karewu nino ducu tye .
43007007	Lobo pe twero kwerowu , ento okwero an , pien an atuco lok i kome , ni ticce ducu racu .
43007008	Wun wucit ka kwero nino madito ; an pe acito i nino madito , pien karena peya oromo maber . ”
43007009	Ka doŋ oloko lok man botgi , ci odoŋ i Galilaya .
43007010	Ento ka omegine doŋ gutyeko cito pi nino madito , ci en bene ocito , pe atyer , ento i muŋ .
43007011	Lujudaya gubedo ka yenye i nino madito kun gipenyo ni , “ En tye kwene ? ”
43007012	Lwak onoŋo giŋur twatwal pire . Jo mukene guwaco ni , “ En gire dano maber , ” jo mukene ni , “ Pe , en rwenyo lwak . ”
43007013	Ento pe tye ŋat mo ma waco nyiŋe ka maleŋ , pien gilworo Lujudaya .
43007014	Ka doŋ oo i dye nino madito , Yecu ocito i ot pa Lubaŋa , ocako pwonyo dano .
43007015	Lujudaya guuro , kun giwaco ni , “ Dano man oŋeyo nukuta niŋniŋ , kun kono pe okwano ? ”
43007016	Yecu odok iye ki gin ni , “ Pwony mera pe mera kikoma , ento pa ŋat ma ceŋ oora .
43007017	Ka ŋat mo mito tiyo gin ma Lubaŋa mito , en biniaŋ ka ce pwony man oa ki bot Lubaŋa , nyo ka aloko pira kena .
43007018	Ŋat ma loko pire kene yenyo deyone pire kene , ento ŋat ma yenyo deyo pi ŋat ma oore , dano-nu en me ada , gin ma pe atir pe i iye .
43007019	Moses ceŋ pe omiyowu cik ? Ento pe tye ŋat mo i kinwu ma gwoko cik . Piŋo wumito neka ? ”
43007020	Lwak odok iye ni , “ In giri itye ki cen ! Aŋa ma mito neki ? ”
43007021	Yecu ogamo doggi ni , “ Yam atiyo tic acel , wun ducu wuuro .
43007022	Moses ceŋ omiyowu cik me lirre ( pe ni oa ki bot Moses , ento ki bot kwaro ) , wun bene wuliro dano i ceŋ cabit .
43007023	Ka giliro dano i ceŋ cabit , wek cik pa Moses pe oballe , piŋo iwu waŋ i koma pi caŋo dano i ceŋ cabit ?
43007024	Pe wuŋol kop pi neno ki waŋ , ento wuŋol kop atir . ”
43007025	Jo mogo me Jerucalem guwaco ni , “ Man pe dano ma gimito neko-ni ?
43007026	Ento , nen , en tye ka lok ka maleŋ , gin pe guwacce lok mo . Luloc tika niaŋ ni man en Kricito ma Lubaŋa oyero ?
43007027	Ento wan waŋeyo ka ma dano man oa iye ; ka Kricito binen , pe tye dano mo ma biŋeyo ka ma en oa iye . ”
43007028	I kare ma Yecu pwonyo i ot pa Lubaŋa , en odaŋŋe , owaco ni , “ Wun wuŋeya , wuŋeyo ka ma aa iye ? An pe abino pira kena . Ŋat ma oora en me ada , wun pe wuŋeye .
43007029	Ento an aŋeye , pien aa ki bote , en aye oora . ”
43007030	Gumito make , ento pe tye ŋat mo ma oketo ciŋe i kome , pien karene peya oromo .
43007031	Ento jo mapol i kin lwak guye en . Guwaco ni , “ Ka Kricito ma Lubaŋa oyero binen , bitiyo lanyut mapol makato ma dano man tiyo ? ”
43007032	Luparicayo guwinyo ka lwak tye ka ŋur i kome , omiyo ajwagi madito pa Lubaŋa ki Luparicayo gucwalo askari ka make .
43007033	Yecu owaco ni , “ Pud dok abibedo kwedwu pi kare manok , lacen abidok bot ŋat ma yam oora .
43007034	Wubiyenya , ento pe wubinoŋa ; ka ma abedo iye , wun pe wutwero o iye . ”
43007035	Lujudaya gupennye kekengi ni , “ Dano man mito cito kwene , ma wan pe wabinoŋe-ni ? En mito cito bot jo mewa muket ata i kin jo Grik , ka pwonyo jo Grik ?
43007036	Man te lokke niŋo , ni , ‘ Wubiyenya , ento pe wubinoŋa , ’ dok ni , ‘ Ka ma abedo iye , wun pe wutwero o iye ’ ? ”
43007037	I nino me agikki me nino madito , ma en aye nino madit , Yecu oa malo , odaŋŋe , owaco ni , “ Ka orwo neko dano mo , en myero obin omat bota .
43007038	Ŋat ma ye an , macalo ginacoya owaco , ‘ Kulu me pii makwo bimol nia i iye ’ . ”
43007039	En yam oloko lok man i kom Cwiny Maleŋ , ma jo ma giye en bilimo ; pien onoŋo Cwiny Maleŋ peya gimiyo , pien onoŋo Yecu peya giketo deyo i kome .
43007040	Ka guwinyo lok magi , jo mogo i kin lwak guwaco ni , “ Adada , nye man en lanebi meno . ”
43007041	Jo mukene guwaco ni , “ Man gire Kricito ma Lubaŋa oyero . ” Jo mukene dok gipenyo apenya ni , “ Kricito ma Lubaŋa oyero yam a i Galilaya ?
43007042	Ginacoya pe tito ni , Kricito ma Lubaŋa oyero a ki i anywalli pa Daudi , ki i Beterekem , i gaŋ ma yam Daudi bedo iye ? ”
43007043	Kumeno apokapoka obedo i kin lwak pire .
43007044	Jo mogo i kingi omito make , ento pe tye ŋat mo ma oketo ciŋe i kome .
43007045	Askari gudwogo bot ajwagi madito pa Lubaŋa ki Luparicayo . Gin gupenyogi ni , “ Piŋo pe wukele ? ”
43007046	Askari gugamo doggi ni , “ Pe tye ŋat mo ma yam oloko macalo dano man . ”
43007047	Luparicayo gudok iye ni , “ Wun bene gityeko rwenyowu ?
43007048	Tye ŋat mo i kin luloc nyo i kin Luparicayo ma oye en ?
43007049	Ento lwak man ma kwiya cik doŋ gicenogi . ”
43007050	Nikodemo ma yam obino bote , ma en bene ŋat acel i kingi , openyogi ni ,
43007051	“ Cik mewa ŋolo kop i kom dano kun peya giwinyo lok ma a i doge , pi niaŋ i kom gin ma en timo ? ”
43007052	Gudokke iye ni , “ In bene ia ki i Galilaya ? Koŋ iyeny , ibineno ni pe tye lanebi mo ma bia ki i Galilaya . ” [
43007053	Ŋat acel acel odok i ode .
43008001	Ento Yecu ocito wa i wi got Jeituni .
43008002	Odiko con en dok odwogo i ot pa Lubaŋa ; jo ducu gucokke bote , en obedo piny , opwonyogi .
43008003	Lupwonycik ki Luparicayo gukelo dako mo ma gimako ka timo abor . Gukete i dyere ,
43008004	guwacce ni , “ Lapwony , dako man gimako ka timo abor , ginoŋe iye kikome .
43008005	I cik Moses ocikowa ni , dano macalo man myero gicel woko ki got . I kono iŋolo niŋniŋ ? ”
43008006	Guwaco lok man pi teme , wek ginoŋ lok ma gibidote kwede . Ento Yecu okulle piny , ocoyo ŋom ki lwete .
43008007	Ka gumedde ka penye , en oille malo , owaccigi ni , “ Ŋat ma i kinwu ma pe ki bal okwoŋ cele ki got . ”
43008008	En dok okulle piny , ocoyo ŋom ki lwete .
43008009	Ka guwinyo lok man , ci guket ki acel acel , kun ocakke ki i kom jo madito ; ci Yecu odoŋ kene kun dako-nu pud ocuŋ i dyere .
43008010	Yecu oille , openyo dako ni , “ Dako , gin kono gitye kwene ? Pe tye ŋat mo ma oŋolo kop loyi ? ”
43008011	En ogamo ni , “ Pe tye ŋat mo , ladit . ” Yecu owaco ni , “ An bene pe abiŋolo kop loyi . Cit giri ; cakke tin pe dok ibal . ” ]
43008012	Yecu dok oloko ki gin kun waco ni , “ An a ceŋ me lobo ; ŋat ma luba pe biwoto i piny macol , ento bibedo ki ceŋ me kwo . ”
43008013	Luparicayo guwacce ni , “ In giri ibolo lok me caden i komi keni , lok ma ibolo pe me ada . ”
43008014	Yecu odok iye ni , “ Kadi bed abolo lok i koma kena , lok ma abolo me ada , pien aŋeyo ka ma aa iye , ki ka ma acito iye , ento wun pe wuŋeyo ka ma aa iye , ki ka ma acito iye .
43008015	Wun wuŋolo kop i kit pa dano , ento an pe aŋolo kop i kom ŋat mo .
43008016	Kadi bed aŋol kop , ŋolo koppa tye atir , pien pe atye kena , ento wan ki ŋat ma oora .
43008017	I cikwu gicoyo ni , lok pa caden aryo bedo ada ;
43008018	an abolo lok me caden i koma kena , dok Wora ma oora bene cadenna . ”
43008019	Gipenye ni , “ Woru tye kwene ? ” Yecu odok iye ni , “ Wun pe wuŋeyo an , kadi Wora . Kono wuŋeya , kono wuŋeyo Wora bene . ”
43008020	En oloko lok man i kare ma pwonyo dano i ot pa Lubaŋa , i ot lim , ento pe tye ŋat mo ma omake , pien karene peya oromo .
43008021	En dok owaco ki gin ni , “ An abicito woko . Wun wubiyenya , wubito i balwu ; ka ma acito iye , wun pe wutwero bino iye . ”
43008022	Lujudaya guwaco ni , “ En binekke kene , pien owaco ni , ‘ Ka ma acito iye wun pe wutwero bino iye ’ ? ”
43008023	En owaccigi ni , “ Wun wua ki piny , an aa ki malo ; wun jo me lobo , an pe a dano me lobo .
43008024	Atyeko wacciwu ni , wubito i balwu ; pien wubito i balwu ka pe wuye ni an a en . ”
43008025	Gupenye ni , “ In aŋa ? ” Yecu odok ki gin iye ni , “ An a ŋat ma yam atittiwu con nia i acakki .
43008026	Atye ki lok mapol me aloka i komwu , ki kop mapol me aŋola ; ento ŋat ma oora en me ada , atito ki lobo gin ma doŋ awinyo ki bote . ”
43008027	Pe guniaŋ ni en tye ka tittigi pi Lubaŋa Won .
43008028	Omiyo Yecu owaco ki gin ni , “ Ka doŋ wutiŋo Wod pa dano malo , ci wubiniaŋ ni an a en , dok ni pe atiyo gin mo pira kena , ento aloko gin ma Wora opwonya iye .
43008029	Ŋat ma oora tye kweda ; pe oweka kena , pien nino ducu atiyo gin ma iye mito . ”
43008030	Ka oloko lok man , jo mapol guye en .
43008031	Yecu owaco bot Lujudaya ma guye en ni , “ Ka wumoko i lokka , ci wun lupwonnyena adada ;
43008032	miyo wubiŋeyo lok me ada , lok me ada bigonyowu . ”
43008033	Gudokke iye ni , “ Wan likwayo pa Abraim ; ma naka yam peya wabedo opii pa ŋatti mo . Man doŋ in iwaco niŋniŋ ni , ‘ Gibigonyowu ’ ? ”
43008034	Yecu odokkigi iye ni , “ Adada awacciwu ni , dano ducu ma timo bal , en opii me bal .
43008035	Opii pe bedo i ot nakanaka , ento latin anywalli bedo gire nakanaka .
43008036	Pi meno , ka Wod ogonyowu gibigonyowu atika .
43008037	Aŋeyo ni wun likwayo pa Abraim ; ento wumito neka , pien lokka pe noŋo kabedo i iwu .
43008038	An aloko gin ma aneno ki bot Wora , wun wutiyo gin ma wuwinyo ki bot wonwu . ”
43008039	Gudok iye ni , “ Abraim en wonwa . ” Yecu owaccigi ni , “ Kono wun litino pa Abraim , kono wutiyo macalo Abraim .
43008040	Ento koni wumito neka , an dano ma atittiwu lok me ada ma awinyo ki bot Lubaŋa ; Abraim yam pe otiyo kit meno .
43008041	Wun wutiyo gin ma wonwu otimo . ” Gidok iye bote ni , “ Wan pe ginywalowa i abor ; watye ki wonwa acel , en aye Lubaŋa . ”
43008042	Yecu ogamo doggi ni , “ Kono Lubaŋa wonwu , kono wumara , pien an aa ki bot Lubaŋa , koni doŋ atye kany ; pe abino pira kena , en aye oora .
43008043	Piŋo pe wuniaŋ lok ma awaco ? Pien pe wutwero winyo lokka .
43008044	Wun wua ki bot wonwu , Catan , wumito cobo gin ma wonwu mito . Nia i acakki piny en con lanek , pe cuŋ i ada , pien lok me ada pe i iye . Ka en loko lok goba , en lok macalo kite tye , pien en lagoba , doki won goba .
43008045	Ento pe wuye an , pien an aloko lok me ada .
43008046	Aŋa i kinwu ma nyuto lok me bal i koma ma loya ? Ka atito lok me ada , piŋo pe wuye an ?
43008047	Ŋat ma oa bot Lubaŋa winyo lok pa Lubaŋa ; gin ma omiyo wun pe wuwinyo , pien pe wua bot Lubaŋa . ”
43008048	Lujudaya gudokke iye ni , “ Wan pe wawaco kakare ni , in Lacamaria , itye ki cen ? ”
43008049	Yecu odok iye ni , “ An pe atye ki cen ; ento aworo Abana , wun pe wuwora .
43008050	An pe ayenyo deyona pira kena ; tye Ŋat ma yenyo ma kakara , en aye biŋolo kop .
43008051	Adada awacciwu ni , ka ŋat mo mako lokka , pe bito matwal . ”
43008052	Lujudaya gudokke iye ni , “ Koni doŋ waniaŋ ni itye ki cen . Abraim yam oto , ki lunebi bene guto , ento in iwaco ni , ‘ Ka ŋat mo mako lokka , ci pe bibilo to matwal ’ .
43008053	In i dit ikato kwarowa Abraim , ma ceŋ oto-ni ? Lunebi bene guto , do ! In ikette ni in aŋa ? ”
43008054	Yecu ogamo ni , “ Ka aketo deyo i koma kena , deyona mwa ; Wora aye keto deyo i koma , en ma wun wuwaco ni Lubaŋawu-ni .
43008055	Wun pe wuŋeye ; ento an aŋeye . Ka kono awaco ni pe aŋeye , kono adoko lagoba macalo wun ; ento an aŋeye , amako lokke .
43008056	Kwarowu Abraim yam obedo ki yomcwiny ni ebineno ninona ; ci oneno , cwinye obedo yom matek . ”
43008057	Lujudaya guwacce ni , “ In ma mwakani bene peya oromo pyerabic-ci , ineno Abraim ? ”
43008058	Yecu ogamo doggi ni , “ Adada awacciwu ni , ma Abraim pud pe , onoŋo doŋ an atye . ”
43008059	Omiyo gukwanyo got me cele ; ento Yecu okanne , ci okato woko ki i ot pa Lubaŋa .
43009001	Ka ceŋ en oekato ki i yo , oneno dano ma ginywale ma waŋe oto .
43009002	Lupwonnyene gupenye ni , “ Lapwony , aŋa ma obalo , laco man , kece nyo jo ma gunywale , ma omiyo ginywale ma waŋe oto ? ”
43009003	Yecu ogamo ni , “ Laco man pe obalo , kadi jo ma gunywale , ento man otimme wek tic pa Lubaŋa onen i kome .
43009004	Myero wati tic pa ŋat ma oora ma ceŋ pud tye ; dyewor bibino ma ŋat mo pe twero tic .
43009005	Ka pud atye i lobo , an a ceŋ me lobo . ”
43009006	Ka oloko lok man , oŋulo laa piny , orubo ki ŋom , ci owiro ki waŋ laco-nu .
43009007	Owacce ni , “ Citi , ilwok i kut me Ciloam ” ( ma te lokke ni , Ma gioro ) . En ocito olwoko , ci odwogo ma waŋe doŋ neno piny .
43009008	Luwote ki jo ma yam ginene kun kwayo lim guwaco ni , “ Man pe laco ma bedo kun kwayo lim-mi ? ”
43009009	Jo mogo guwaco ni , “ En kikome ” ; jo mukene ni , “ Pe , ento cal kwede acala . ” En ogamo ni , “ An ennu , do ! ”
43009010	Gupenye ni , “ Waŋi oyabbe niŋniŋ ? ”
43009011	En ogamo ni , “ Dano ma gilwoŋo nyiŋe ni Yecu aye orubo ŋom , owiro ki waŋa , ci ocika ni , ‘ Cit ilwok i Ciloam . ’ Ci acito , alwoko , acako neno piny . ”
43009012	Dok gupenye ni , “ En tye kwene ? ” Ogamo ni , “ Pe aŋeyo . ”
43009013	Gikelo dano ma yam waŋe oto-ni bot Luparicayo .
43009014	Nino ma Yecu orubo ŋom iye , oyabo ki waŋe , onoŋo ceŋ cabit .
43009015	Luparicayo dok gupenye ni , “ Waŋi oyabbe niŋniŋ ? ” En odok ki gin iye ni , “ En owiro ŋom i waŋa , alwoko , ci aneno piny . ”
43009016	Luparicayo mogo guwaco ni , “ Dano man pe oa ki bot Lubaŋa , pien pe gwoko cabit . ” Ento jo mukene guwaco ni , “ Dano ma labalo twero tiyo lanyut ma rom man ? ” Omiyo apokapoka obedo i kingi .
43009017	Dok gupenyo dano ma yam onoŋo waŋe oto-ni ni , “ In itamo lok aŋo i kome , pien oyabo waŋi ? ” En odok iye ni , “ En lanebi . ”
43009018	Lujudaya pe guye ni en yam obedo lawaŋoto , dok ni giyabo waŋe , nio ka gilwoŋo jo ma gunywalo dano ma giyabo waŋe-ni .
43009019	Gipenyogi ni , “ Man en latinwu ma wuwaco ni ginywale ma waŋe oto ? Gin aŋo ma omiyo doŋ en neno piny koni ? ”
43009020	Jo ma gunywale gudok iye ni , “ Waŋeyo ni man latinwa , dok yam ginywale ma waŋe oto .
43009021	Ento kit ma en neno ki piny koni , pe waŋeyo ; dok wan pe waŋeyo ŋat ma oyabo waŋe . Wupenye ; en doŋ dit , en bilok pire kene . ”
43009022	Jo ma gunywale guwaco lok man pien gilworo Lujudaya , pien onoŋo Lujudaya guporo lok kacel ni , ka ŋat mo otuco ni Yecu en Kricito ma Lubaŋa oyero , ci gibiryeme woko ki i kacokke .
43009023	En aye gin mumiyo jo ma gunywale guwaco ni , “ En doŋ dit , wupenye . ”
43009024	Pi lok man omiyo gulwoŋo dano ma yam waŋe oto tyen me aryo , guwacce ni , “ Mi deyo bot Lubaŋa ; wan waŋeyo ni dano man labalo . ”
43009025	En ogamo ni , “ Ka en labalo , pe aŋeyo ; gin acel keken ma aŋeyo , en aye ni , yam waŋa oto , ento koni doŋ aneno piny . ”
43009026	Gin gupenye ni , “ En otimmi niŋniŋ ? Oyabo waŋi niŋniŋ ? ”
43009027	En odokkigi iye ni , “ Doŋ atittiwu con , wun pe wuwinyo . Piŋo pud wumito winyo ? Wun bene wumito doko lupwonnyene , ce ? ”
43009028	Ci guyete kun giwaco ni , “ In giri aye lapwonnyene ento wan giwa lupwonnye pa Moses .
43009029	Waŋeyo ni Lubaŋa yam oloko ki Moses , ento dano man pe waŋeyo ka ma oa iye . ”
43009030	Dano ca odok iye ni , “ Man lok me aura twatwal ! Wun pe wuŋeyo ka ma en oa iye , kun en oyabo waŋa .
43009031	Waŋeyo ni Lubaŋa pe winyo lubalo , ento ka ŋat ma woro Lubaŋa , dok tiyo gin ma en mito , Lubaŋa winye .
43009032	Ma naka yam peya owinnye ni ŋat mo oyabo waŋ dano mo ma ginywale ma waŋe oto .
43009033	Ka kono dano man onoŋo pe oa ki bot lubaŋa , kono pe otwero timo gin mo wa acel . ”
43009034	Gugamo doge ni , “ In ma ginywali i bal keken-ni bene ipwonywa ? ” Ci guryeme woko .
43009035	Yecu ka owinyo ni giryeme woko , onoŋe , openye ni , “ In iye Wod pa dano ? ”
43009036	En odok iye ni , “ En aŋa , ladit , wek aye en ? ”
43009037	Yecu owacce ni , “ Doŋ inene , en aye ŋat ma tye ka lok kwedi-ni . ”
43009038	En owaco ni , “ Aye , Rwot ” ; owore .
43009039	Yecu owacce ni , “ An abino i lobo ka ŋolo kop , wek jo ma pe neno piny gunen , jo ma neno gudok luwaŋoto . ”
43009040	Luparicayo mogo ma cok kwede guwinyo lok man . Gupenye ni , “ Wan bene waŋwa oto ? ”
43009041	Yecu odok iye ni , “ Kono ka waŋwu oto , kono pe wutye ki bal ; ento wun wuwaco ni , ‘ Waneno ’ ; pi meno balwu pud bedo gire .
43010001	“ Adada awacciwu ni , ŋat ma pe donyo i dwol romo ki i doggola , ento ito ki ka mukene , dano meno lakwo ki layak ;
43010002	ento ŋat ma donyo ki i doggola , en lakwat romi .
43010003	Lagwok-doggola yabbe kika , romi winyo dwane ; en lwoŋo romi ki nyiŋgi , ci terogi woko .
43010004	“ Ka doŋ ocwalo mere ducu woko , en woto i nyimgi , romi lube , pien giŋeyo dwane .
43010005	Pe gilubo welo , ento giriŋo woko ki bote , pien pe giŋeyo dwan welo . ”
43010006	Yecu oloko ki gin carolok man , ento pe guniaŋ lok ma en otito botgi .
43010007	Yecu dok owaco ki gin ni , “ Adada awacciwu ni , an a doggola me romi .
43010008	Jo ducu ma yam obino okwoŋo nyima , gin lukwo dok luyak ; ento romi pe owinyo dwangi .
43010009	An a doggola ; ka ŋatti mo odonyo ki bota , en bibwot , bidonyo , bikatti woko , binoŋo cam .
43010010	Lakwo pe bino pi lok mo mukene , ento kono pi kwalo , pi neko ki pi tyeko ; an abino wek gunoŋ kwo , gubed kwede madwoŋ .
43010011	An lakwat maber . Lakwat maber miyo kwone pi romi .
43010012	Ŋat ma tiyo pi mucara , ma pe lakwat , ma romi pe mere kikome , ka oneno orudi bino , weko romi , riŋo woko ; orudi makogi , keyogi .
43010013	En riŋo woko pien tiyo pi mucara keken , pe paro pi romi .
43010014	An lakwat maber ; aŋeyo romina , mera bene ŋeya ,
43010015	macalo Won ŋeya , an bene aŋeyo Won ; amiyo kwona pi romi .
43010016	Atye ki romi mukene bene , ma pe me dwol man ; myero akelgi bene , gibiwinyo dwana . Kit meno bibedo lwak acel ki lakwat acel .
43010017	Gin mumiyo Won mara , pien amiyo kwona wek doki agam .
43010018	Pe tye ŋatti mo ma mayo ki bota ; amiyo gira pira kena . Atye ki twer me miyo kwona , dok atye ki twer me gamo doki ; alimo cik man ki bot Wora . ”
43010019	Apokapoka dok obedo i kin Lujudaya pi lok man .
43010020	Jo mapol ki i kingi guwaco ni , “ En tye ki cen , opo apoya ; piŋo wuwinyo lokke ? ”
43010021	Jo mukene guwaco ni , “ Lok man pe pa dano ma tye ki cen . Cen twero yabo waŋ dano ma waŋe oto ? ”
43010022	I kare meno nino madit me kwero ot pa Lubaŋa obedo i Jerucalem .
43010023	Onoŋo piny cwir , Yecu onoŋo tye ka wot i ot pa Lubaŋa , i te baraja pa Solomon .
43010024	Lujudaya gucokke , gurume i dyere , gupenye ni , “ Ibimiyo wakalo akala pi kare ma rom mene ? Ka in i Kricito ma Lubaŋa oyero , tittiwa atir . ”
43010025	Yecu odokkigi iye ni , “ Atyeko tittiwu , wun pe wuye . Tic ma atiyo i nyiŋ Wora gin cadenna .
43010026	Wun pe wuye , pien pe wutye i kin romina .
43010027	Romina winyo dwana , an aŋeyogi , gin luba .
43010028	Amiyogi kwo ma pe tum ; gin pe bito matwal , pe tye ŋatti mo ma bimayogi ki i ciŋa .
43010029	Wora ma omiyogi bota dit makato ducu , pe tye ŋatti mo ma twero mayogi ki i ciŋ Won .
43010030	An ki Won wan acel . ”
43010031	Lujudaya dok gukwanyo got me cele .
43010032	Yecu owaccigi ni , “ Atyeko nyuttiwu tic mabeco mapol ma oa ki bot Won ; wumito cela ki got pi tic mene ? ”
43010033	Lujudaya gudokke iye ni , “ Pe waceli pi tic mo maber , ento pi yeto Lubaŋa ; pien in i dano adana , ikette keni ni in Lubaŋa . ”
43010034	Yecu ogamo doggi ni , “ Pe gicoyo i cik mewu ni , ‘ An awaco ni wun lubaŋa ’ ?
43010035	Ka en lwoŋo jo ma lok pa Lubaŋa obino botgi ni gin lubaŋa ( ci ginacoya pe twero turre ) ,
43010036	wun wuwaco bot ŋat ma Won olonyo , oore i lobo , ni , ‘ Iyeto lubaŋa , ’ pien an awaco ni , ‘ An Wod pa Lubaŋa ’ ?
43010037	Ka pe atiyo tic pa Wora , ci pe myero wuye an ;
43010038	ento ka atiyo ticce , kadi bed pe wuye an gira , myero wuye tic ; wek wuŋe dok wuniaŋ ni Won tye i an , ki an i Won . ”
43010039	Dok gutemo make , ento en opucce woko ki i ciŋgi .
43010040	En dok ocito loka Jordan , i kabedo ka ma yam Jon okwoŋo batija dano iye , obedo kunnu .
43010041	Jo mapol gubino bote ; guwaco ni , “ Jon yam pe otiyo lanyut mo ento lok ducu ma Jon otito i kom dano man obedo me ada . ”
43010042	Jo mapol guye en ki kunnu .
43011001	Ceŋ tye dano mo ma kome lit i Betania ma nyiŋe Lajaro , i paco pa Maliam ki laminne Marita .
43011002	En Maliam ma yam owiro Rwot ki moo , dok ojwayo tyene ki yer wiye , aye ominne kome lit-ti .
43011003	Nyimege gucwalo kwena bote kun giwaco ni , “ Rwot , ŋat ma imaro kome lit . ”
43011004	Ento ka Yecu owinyo , owaco ni , “ Two man pe obino pi neke , ento pi kelo deyo bot Lubaŋa , wek pire gimi deyo bot Wod pa Lubaŋa . ”
43011005	Yecu yam maro marita ki laminne ki Lajaro .
43011006	Ka owinyo ni kome lit , ci omedde ki ri doki nino aryo i kabedo ma yam en tye iye .
43011007	Lacen owaco bot lupwonnyene ni , “ Wadoku doki i Judaya . ”
43011008	Lupwonnyene gudokke iye ni , “ Lapwony , Lujudaya nene gimito celi ki got , in dok idok kunnu ? ”
43011009	Yecu ogamo ni , “ Cawa me dyeceŋ pe apar wiye aryo ? Ka ŋatti mo woto i dyeceŋ , pe yokke , pien neno ceŋ me lobo man .
43011010	Ento ka ŋatti mo woto dyewor , yokke , pien ceŋ pe i iye . ”
43011011	En owaco kit man , lacen owaco botgi ni , “ Laremwa Lajaro doŋ onino , acito wek acicoye woko ki i waŋ nino . ”
43011012	Lupwonnyene guwacce ni , “ Rwot , ka onino , ci bicaŋ . ”
43011013	Yecu onoŋo loko pi to mere , ento gin gitamo ni oloko pi yweyo me nino .
43011014	Lacen Yecu otittigi atir ni , “ Lajaro doŋ oto ;
43011015	cwinya yom piwu pien onoŋo pe atye kunnu , wek wun wuye . Ci doŋ wacitu bote . ”
43011016	Tomaci ( ma te lokke ni , Baŋi ) owaco bot lupwonnye luwote ni , “ Wan bene wacitu , wek watoyu kacel kwede . ”
43011017	Ka Yecu oo , onono ni Lajaro doŋ ori i lyel nino aŋwen .
43011018	Betania onoŋo cok ki Jerucalem , mito romo mairo aryo ;
43011019	jo mapol i kin Lujudaya onoŋo gubino bot Marita ki Maliam pi kweyo cwinygi pi omingi .
43011020	Ka Marita owinyo ni Yecu oebino , en ocito , oromo kwede , ento Maliam odoŋ , obedo i ot .
43011021	Marita owaco bot Yecu ni , “ Rwot , kono nene itye kany , kono omera pe oto .
43011022	Dok koni aŋeyo ni gin ducu ma ibilego ki bot Lubaŋa , Lubaŋa bimiyi . ”
43011023	Yecu owacce ni , “ Omeru bicer . ”
43011024	Marita ogamo doge ni , “ Aŋeyo ni en bicer i cer me nino me agik . ”
43011025	Yecu owacce ki , “ An nicer ki kwo ; ŋat ma ye an , nadi oto , dok bikwo ;
43011026	dano ducu makwo ma ye an , pe bito matwal . In iye man ? ”
43011027	En odok iye ni , “ Iyo Rwot ; doŋ aye ni in i Kricito ma Lubaŋa oyero , Wod pa Lubaŋa , ma bino i lobo . ”
43011028	Ka Marita oloko lok man , ci ocito olwoŋo laminne Maliam , okwille ni , “ Lapwony tye kany , lwoŋi . ”
43011029	Ka en owinyo , ci oa oyotoyot , ocito bote .
43011030	Yecu onoŋo peya oo i gaŋ-ŋu , ento onoŋo pud tye ka ma Marita oromo iye kwede .
43011031	Ka Lujudaya ma onoŋo gitye bote i ot kun gikweyo cwinye guneno Maliam oa malo oyotoyot , okato woko , gulubo kore , kun gitamo ni en cito i wi lyel ka koko kunnu .
43011032	Ka Maliam oo ka ma Yecu tye iye , ka onene , ci opoto piny ka tyene , owacce ni , “ Rwot , kono nene itye kany , kono omera pe oto . ”
43011033	Ka Yecu onene kun kok , ki Lujudaya ma gubino kwede bene gikok , cwinye opoto , iye owaŋ matek .
43011034	Openyo ni , “ Wukete kwene ? ” Gudokke iye ni , “ Rwot , bin inen . ”
43011035	Yecu okok ki pig waŋe .
43011036	Omiyo Lujudaya guwaco ni , “ Nen , yam mare mada . ”
43011037	Ento jo mogo i kingi guwaco ni , “ En ma ceŋ oyabo waŋ lawaŋoto pe twero geŋo dano man to ? ”
43011038	Yecu dok iye owaŋ matek , ojwat , ci obino i lyel ; lyel meno onoŋo yam obedo boro got , ma giloro doge ki got .
43011039	Yecu owaco ni , “ Kwanyu got woko . ” Marita lamin dano ma oto-ni owaco ni , “ Rwot , koni doŋ ŋwe , pien ori nino aŋwen . ”
43011040	Yecu odokke iye ni , “ Nakanen pe awacci ni , ka iye , ci ibineno deyo pa Lubaŋa ? ”
43011041	Ci gikwanyo got woko . Yecu otiŋo waŋe malo , owaco ni , “ Aba , apwoyi pien doŋ iwinya .
43011042	An aŋeyo con ni iwinya kare ducu , ento awaco lok man pi lwak ma gucuŋ ka ŋeta , wek guye ni in yam iora . ”
43011043	Ka doŋ owaco lok man , ci odaŋŋe ki dwan madit ni , “ Lajaro , katti woko ! ”
43011044	En ma ceŋ oto-ni okatti woko , kun ciŋe ki tyene giriyo ki boŋo , waŋe giboyo ki kitambara . Yecu ocikogi ni , “ Wugonye , wuweke ociti . ”
43011045	Jo mapol i kin Lujudaya ma gubino kacel ki Maliam , ka guneno gin ma Yecu otiyo , guye en .
43011046	Ento jo mukene i kingi gucito bot Luparicayo , gutittigi gin ma Yecu otiyo .
43011047	Omiyo ajwagi madito pa Lubaŋa ki Luparicayo gulwoŋo Lukiko , guwaco ni , “ Wabitimo gin aŋo ? Pien dano man tye ka tiyo lanyut mapol .
43011048	Ka waweke kit meno , ci dano biye en , Luroma bibino , gibiketo kabedowa maleŋ ki rokwa woko . ”
43011049	Ento ŋat acel i kingi , en Kayapa , ma en ajwaka madit i mwaka meno , owaco ki gin ni , “ Wun pe wuŋeyo gin mo kadi matidi mo ,
43011050	dok pe wutamo ni bibedo ber botwu ka dano acel oto pi lwak , wek pe gityek rokwa . ”
43011051	En pe owaco lok man pire kene , ento pi bedo ajwaka madit i mwaka meno ceŋ en otito macalo lanebi ni Yecu bito pi rok meno ;
43011052	pe pi rok meno keken , ento wek ocok litino pa Lubaŋa ma guket ata , gubed acel .
43011053	Cakke i nino meno guribo lok me neke .
43011054	Pi meno Yecu pe dok obedo ka wot ka maleŋ i kin Lujudaya , ento oa ki kunnu , ocito i lobo ma cok ki tim , i gaŋ ma gilwoŋo Epraim ; obedo kunnu ki lupwonnyene .
43011055	Kato ( Paska ) pa Lujudaya onoŋo doŋ tye cok . Jo mapol gia ki i kin pacci gicito Jerucalem ma peya Kato ( Paska ) oromo , wek gilonnye kengi .
43011056	Giyenyo Yecu , kun giloko kekengi ma gicuŋ i ot pa Lubaŋa ni , “ Wutamo niŋniŋ ? Nyo en pe bibino pi nino madit ? ”
43011057	Ajwagi madito pa Lubaŋa ki Luparicayo onoŋo doŋ guciko dano ni , ka ŋat mo oŋeyo ka ma en tye iye , myero onyuttigi , wek gimake .
43012001	Ka ceŋ odoŋ nino abicel me o i Kato ( Paska ) , Yecu obino i Betania , ka ma Lajaro bedo iye , en ma ceŋ Yecu ocere ki i kin jo muto-ni .
43012002	Gitedde cam me otyeno kunnu ; Marita obedo ka poko cam , Lajaro onoŋo ŋat acel i kin jo ma obedo kwede i dog cam .
43012003	Maliam okwanyo moo ma ŋwece kur me wel madwoŋ , moo nard magili , ma romo ratili acel , owiro ki tyen Yecu , ojwayo tyen Yecu ki yer wiye ; ci ŋwec moo oromo i ot ducu .
43012004	Ento Juda me Keriot , ŋat acel i kin lupwonnyene , en ma bidobe , openyo ni ,
43012005	“ Piŋo moo man pe gicato i wel me ciliŋ miya adek , wek gimi bot lucan ? ”
43012006	En owaco lok man , pe ni en paro pi lucan , ento pien en yam lakwo , yam gwoko kicaa lim , ci kwanyo gin ma gibolo iye .
43012007	Yecu owaco ni , “ Wuweke , wek en okan pi nino me yika .
43012008	Lucan wutye kwedgi nino ducu , ento an pe abibedo kwedwu nino ducu . ”
43012009	Ka lwak Lujudaya madwoŋ guniaŋ ni en tye kunnu , ci gubino , pe pi Yecu keken , ento bene pi neno Lajaro ma en ocero ki i kin jo muto .
43012010	Pi meno ajwagi madito pa Lubaŋa guyubo lok me neko Lajaro bene ,
43012011	pien pire Lujudaya mapol gua woko ki botgi , guye Yecu .
43012012	Orwone lwak jo mapol ma yam gubino i nino madit guwinyo ni Yecu bino i Jerucalem .
43012013	Gukwanyo jaŋ otit , gukato ka jole , kun gidaŋŋe ni , “ Ojana ! Lubaŋa o mi gum i kom ŋat ma bino i nyiŋ Rwot , ma en Kabaka pa Icrael ! ”
43012014	Yecu onoŋo latin kana , obedo i wiye , kit macalo gicoyo ni ,
43012015	“ Pe wulwor , wun jo Cion . Nen , kabakawu bino botwu , obedo i wi latin kana ! ”
43012016	Lupwonnyene pe guniaŋ man koŋ ; ento ka doŋ giketo deyo i kom Yecu , ci gupo ni ceŋ gicoyo lok magi i kome , dok ni gitimo i kome .
43012017	Lwak ma yam onoŋo tye bote ka en lwoŋo Lajaro ki i lyel me cere ki i kin jo muto gutito pire .
43012018	En aye mumiyo lwak ocito ka jole , pien guwinyo ni en otiyo lanyut man .
43012019	Luparicayo guloko kekengi ni , “ Doŋ wuneno ni pe wukonyo gin mo . Nen , lobo ducu doŋ owirre ka lube . ”
43012020	I kin jo ma yam gucito ka woro Lubaŋa i nino madit onoŋo jo mogo Lugrik .
43012021	Jo-nu gucito bot Pilipo me Betecaida ma tye i Galilaya , guwacce ni , “ Ladit , wamito neno Yecu . ”
43012022	Pilipo ocito , otito bot Anderiya ; Anderiya ocito kacel ki Pilipo , gutito bot Yecu .
43012023	Yecu odokkigi iye ni , “ Cawa doŋ oromo me keto deyo i kom Wod pa dano .
43012024	Adada awacciwu ni , nyig bel ka pe opoto i ŋom , oto , bedo kene ; ento ka oto , ci ceko nyige mapol .
43012025	Ŋat ma maro kwo mere , birwenyone ; ŋat ma kwero kwone i lobo man , bigwoko nio i kom kwo ma pe tum .
43012026	Ka ŋat mo tiyo pira , myero oluba ; ka ma an abedo iye , laticca bene bibedo kunnu ; ka ŋat mo tiyo pira , ci Won binyuto worone i kome .
43012027	“ Cwinya koni oŋabbe aŋaba . Abiwaco lok aŋo ? Abana , lara i kom cawa man ? Ento pi lok man omiyo ao i kom cawa-ni .
43012028	Abana , ket deyo i kom nyiŋi . ” Dwan oa ki i polo ni , “ Doŋ aketo deyo i kome , dok abiketo aye . ”
43012029	Lwak ma gucuŋ ka ŋete guwinyo , ci guwaco ni , “ Polo omor . ” Jo mukene ni , “ Lamalaika oloko kwede . ”
43012030	Yecu ogamo ni , “ Dwan man pe obino pira , ento piwu .
43012031	Koni gitye ka ŋolo kop i kom lobo man ; koni lalo lobo man gibibole woko .
43012032	An ka gitiŋa malo nia i lobo , ci abipeyo dano ducu bota . ”
43012033	En oloko lok man pi nyuto kit to ma ebito kwede
43012034	Lwak gugamo doge ni , “ Wan wawinyo ki i cik ni Kricito ma Lubaŋa oyero bedo nakanaka . In dok iwaco niŋniŋ ni Wod pa dano myero gitiŋe malo ? Wod pa dano man en aŋa ? ”
43012035	Yecu owaccigi ni , “ Ceŋ pud tye botwu pi kare manok . Wuwot ma kun wutye ki ceŋ , wek piny macol pe oŋukwu . Ŋat ma woto i piny macol pe ŋeyo ka ma ecito iye .
43012036	Ka pud wutye ki ceŋ , wuye ceŋ , wek wudok litino me ceŋ . ” Yecu ka oloko lok man , ci opokke ki botgi , okanne woko ki botgi .
43012037	Kadi bed otiyo lanyut ma rom meno i nyimgi , pe guye en ;
43012038	wek lok pa lanebi Icaya ocobbe kakare , ni , “ Rwot , aŋa ma oye lok ma watito ? Dok aŋa ma Rwot onyuto tekone bote ? ”
43012039	Man en gin mumiyo pe gitwero ye , pien Icaya dok owaco ni ,
43012040	“ En oneko waŋgi , omiyo cwinygi odoko nwaŋ , wek pe gunen ki waŋgi , pe bene guniaŋ ki cwinygi , wek omi pe gulokke gudwog bota acaŋgi . ”
43012041	Icaya owaco lok man pien oneno deyo mere , oloko pire ,
43012042	Kadi bed kit meno , jo mapol ma i kin luloc bene guye en , ento pi lworo Luparicayo omiyo pe gituco , wek pe giryemgi woko ki i kacokke ;
43012043	pien gimaro deyo ma dano keto i komgi makato ma Lubaŋa miyo .
43012044	Yecu odaŋŋe , owacci , “ Ŋat ma ye an , pe oye an , ento oye ŋat ma oora .
43012045	Ŋat ma onena , noŋo oneno ŋat ma oora .
43012046	An abino i lobo pi bedo ceŋ me lobo , wek dano ducu ma ye an owek bedo i piny macol .
43012047	Ka dano mo winyo lokka ci pe mako , an pe aŋolo kop i kome ; pien pe abino ka ŋolo kop i kom lobo , ento abino ka laro lobo .
43012048	Ŋat ma kwera , ma pe winyo lokka , tye ki ŋat ma biŋolo kop i kome ; lok ma aloko biŋolo kop i kome i nino me agik .
43012049	Pien pe aloko pira kena : Won ma oora , en kikome aye omiya cik , i gin ma myero awaci ki ma myero aloki .
43012050	Aŋeyo ni cikke en kwo ma pe tum ; pi meno gin ma awaco , awaco macalo Won oloko bota . ”
43013001	Ma peya nino madit me Kato ( Paska ) oo , Yecu onoŋo ŋeyo ni cawane doŋ oromo me weko lobo man me dok bot Won ; yam maro jone ma tye i lobo man ; omarogi nio i agik ,
43013002	Ka pud gitye ka camo cam me otyeno , ma doŋ Catan oketo tam i cwiny Juda wod pa Cimon me Keriot me dobe ,
43013003	Yecu onoŋo ŋeyo ni Won otyeko miyo jami ducu i ciŋe , dok ni ea ki bot Lubaŋa , dok edok bot Lubaŋa .
43013004	Oa malo ki i dog cam , olunyo boŋŋine oketo teŋe , okwanyo taulo , otweyo i pyere .
43013005	Oonyo pii i becen , ci ocako lwoko tyen lupwonnye , ojwayo ki taulo ma otweyo i pyere .
43013006	Ka en oo bot Cimon Petero , Petero openye ni , “ Rwot , in kulu aye ilwoko tyena ? ”
43013007	Yecu odokke iye ni , “ In pe iŋeyo gin ma atye ka tiyo , ento ibiniaŋ lacen . ”
43013008	Petero owacce ni , “ In pe ibilwoko tyena matwal . ” Yecu odokke iye ni , “ Ka pe alwoki , noŋo ribbe pe i kinwa . ”
43013009	Cimon Petero owacce ni , “ Rwot , pe doŋ tyena keken , ento ciŋa ki wiya bene . ”
43013010	Yecu owacce ni , “ Ŋat ma doŋ olwokke , pe doŋ myero olwok kome , ento kono tyene keken , pien noŋo kome ducu leŋ . Wun wuleŋ , ento pe wun ducu . ”
43013011	En onoŋo oŋeyo ŋat ma bidobe ; en aye gin mumiyo en owaco ni , “ Pe wun ducu wuleŋ . ”
43013012	Ka doŋ olwoko tyengi , okwanyo boŋŋine , odok i kabedone , openyogi ni , “ Wuniaŋ gin ma atimo i komwu ?
43013013	Wulwoŋa ni Lapwony dok ni Rwot ; meno ber , pien atye kit meno .
43013014	Ka an a Rwotwu ki Lapwonywu , alwoko tyenwu , wun bene myero wulwok tyenwu kekenwu ;
43013015	pien an anyuttiwu lanen , wek wun bene wutim gin ma an atimo i komwu .
43013016	Adada awacciwu ni , latic pe bedo dit makato laditte , ŋat ma gioro pe dit kato ŋat ma oore .
43013017	Ka wuŋeyo lok man , ci wubibedo ki yomcwiny ka wutiyogi .
43013018	Pe aloko man i komwu ducu ; aŋeyo jo ma doŋ ayero ; ento wek ginacoya ocobbe kakare , ni , ‘ Ŋat ma camo kwon kacel kweda otiŋo opunye i koma . ’
43013019	Koni atittiwu lok man ma peya otimme , wek ka bitime , wuye ni an atye .
43013020	Adada awacciwu ni , ŋat ma jolo dano ma an aoro , noŋo ojolo an ; ŋat ma jolo an , ojolo ŋat ma oora . ”
43013021	Ka Yecu oloko lok man , ci cwinye opoto , oloko atyer ni , “ Adada awacciwu ni , ŋat acel i kinwu bidoba . ”
43013022	Lupwonnye gunenne kekengi , pe guniaŋ ŋat ma en oloko i kome .
43013023	Ŋat acel i kin lupwonnye , en ma Yecu maro , onoŋo obuto cok ki kor Yecu .
43013024	Cimon Petero ogwele , owacce ni , “ Tucciwa ŋat ma en oloko i kome . ”
43013025	En ma ojeŋŋe i kor Yecu openye ni , “ Aŋa , Rwot ? ”
43013026	Yecu ogamo ni , “ En aye ŋat ma abigweyo dek , amiyo bote . ” Ka doŋ ogweyo dek , ci omiyo bot Juda wod pa Cimon me Keriot .
43013027	Ka doŋ ogamo , ci Catan odonyo i iye . Yecu owacce ni , “ Gin ma imito timo , tim oyot . ”
43013028	Pe tye ŋat mo i dog cam ma oniaŋ gin ma omiyo oloko lok man bote .
43013029	Jo mogo gutamo ni , pien Juda onoŋo gwoko kicaa limgi , mumiyo Yecu owacce ni , “ Wil jami ma mitte pi nino madit ” ; nyo ni myero omi gin mo bot lucan .
43013030	Ka en doŋ ocamo dek ma gigwene , ci okato woko cut ; onoŋo piny doŋ col .
43013031	Ka doŋ okato woko , Yecu owaco ni , “ Koni doŋ giketo deyo i kom Wod pa dano , dok giketo deyo i kom Lubaŋa pire .
43013032	Ka giketo deyo i kom Lubaŋa pire , Lubaŋa bene biketo deyo i kome pire kene , biketo deyo i kome oyotoyot .
43013033	Litino aduno , pud atye kwedwu pi kare manok . Wubiyenya , ento macalo ceŋ atito bot Lujudaya , kit meno atittiwu bene koni ni , ‘ Ka ma acito iye , wun pe wutwero bino iye . ’
43013034	Amiyowu cik manyen , ni , wumarre kekenwu ; wumarre kekenwu macalo ceŋ amarowu .
43013035	Pi man dano ducu biŋeyo ni wun lupwonnyena , ka mer tye i kinwu . ”
43013036	Cimon Petero openye ni , “ Rwot , icito kwene ? ” Yecu ogamo ni , “ Ka ma acito iye , pe itwero luba koni , ento ibiluba lacen . ”
43013037	Petero dok openye ni , “ Rwot , piŋo pe atwero lubi koni ? Abimiyo kwona piri . ”
43013038	Yecu ogamo ni , “ Ibimiyo kwoni pira ? Adada awacci ni , twon gweno pe bikok , nio ka koŋ ikwera tyen adek .
43014001	“ Cwinywu owek ŋabbe aŋaba ; wuye Lubaŋa , wuye an bene .
43014002	I ot pa Abana tye iye kabedo mapol ; kono pe kit meno , kono atittiwu ni acito ka yubo ki wun kabedo ?
43014003	Ka acito , ayubo ki wun kabedo , dok abidwogo ka omowu bota , wek ka ma an abedo iye , wun bene wubed iye .
43014004	Ka ma an acito iye , wun wuŋeyo yone . ”
43014005	Tomaci owacce ni , “ Rwot , wan pe waŋeyo ka ma icito iye ; watwero ŋeyo yone niŋniŋ ? ”
43014006	Yecu odokke iye ni , “ An a yo , ki ada , ki kwo : pe tye ŋat mo ma bino bot Won , kono ki i an keken .
43014007	Kono ceŋ wuŋeya , kono wuŋeyo Wora bene ; nia koni wuŋeye , doŋ wunene . ”
43014008	Pilipo ogamo doge ni , “ Rwot , nyuttiwa Won , ci biromowa . ”
43014009	Yecu odokke iye ni , “ Doŋ ari kwedwu kare malac rom man , pud peya iŋeya , Pilipo ? Ŋat ma oneno an doŋ oneno Won : itwero waco niŋniŋ ni , ‘ Nyuttiwa Won ? ’
43014010	In pe iye ni , an atye i Won , ki Won i an ? Lok ma aloko botwu pe aloko pira kena , ento Won ma bedo i an aye tiyo ticce .
43014011	Wuye ni an atye i Won , ki Won i an ; nyo ka pe kit meno , wuye an pi tic keken .
43014012	“ Adada awacciwu ni , ŋat ma ye an , en bene bitiyo tic ma an atiyo ; dok bitiyo tic madito makato man , pien acito bot Won .
43014013	Gin ducu ma wubilego i nyiŋa , abitiyone , wek giket deyo i kom Won pi Wod ;
43014014	ka wubilego gin mo i nyiŋa , abitiyo .
43014015	“ Ka wumara , ci wubigwoko cikka .
43014016	Abilego Won , en bimiyowu Lacuŋudwar mukene ma bibedo kwedwu nakanaka ,
43014017	en Cwiny me ada , ma lobo pe twero limo , pien lobo pe nene , dok pe ŋeye . Wun wuŋeye , pien en bedo kwedwu , dok bibedo i iwu .
43014018	“ Pe abiwekowu macalo litino kic ; abidwogo botwu .
43014019	Odoŋ kare manok , lobo pe dok binena , ento wun wubinena ; pien an akwo , wun bene wubikwo .
43014020	I nino meno wubiŋeyo ni an atye i Won , ki wun i an , ki an i wun .
43014021	Ŋat ma tye ki cikka , ma gwokogi , en aye ŋat ma mara ; ŋat ma mara Wora bimare , an bene abimare , abinyutte kena bote . ”
43014022	Juda ma pe me Keriot openye ni , “ Rwot , man bibedo niŋniŋ , ni ibinyutte keni botwa , ento pe bot lobo ? ”
43014023	Yecu odokke iye ni , “ Ka ŋat mo mara , en bimako lok mera ; Wora bimare , wabibino bote , wabiyubo kabedo piwa kenwa bote .
43014024	Ŋat ma pe mara , pe mako lokka ; lok ma wuwinyo pe mera , ento pa Won ma ceŋ oora .
43014025	“ Lok man atittiwu kun pud atye botwu .
43014026	Ento Lacuŋudwar , ma en Cwiny Maleŋ , ma Won bicwalo i nyiŋa , en bipwonyowu jami ducu , en bipoyo wiwu i lok ducu ma yam atittiwu .
43014027	Awekkiwu kuc , kuc mera amiyo botwu . Amiyowu , pe macalo lobo miyo . Cwinywu owek ŋabbe aŋaba , pe wulwor .
43014028	Doŋ wuwinyo awacciwu ni , an abicito woko , dok abidwogo botwu . Kono wumara , kono cwinywu yom , pien acito bot Won ; pien Won dit kata .
43014029	Koni atittiwu lok man ma peya otimme , wek ka bitimme , wuye .
43014030	Pe dok abiduro lwak lok mapol kwedwu , pien lalo lobo man tye ka bino . En pe tye ki twer i koma ;
43014031	ento man timme wek lobo oŋe ni , an amaro Won , atiyo macalo Won ocika . “ Ayu , wacitu .
43015001	“ An aye olok me ada , Abana en lapur .
43015002	Jaŋe ducu ma i koma ma pe nyak en lwero woko , ento jaŋa ducu ma nyak en lonyo , wek omedde , onyak mapol .
43015003	Wun doŋ gityeko lonyowu pi lok ma aloko botwu .
43015004	Wubed i an , an bene i iwu . Macalo jaŋ olok pe twero nyak pire kene , ka pe tye i kom yatte , kit meno wun bene pe wutwero , ka pe wubedo i an .
43015005	An olok , wun jaŋe . Ŋat ma bedo i an , ki an i en , en nyako nyige mapol , pien pe wutwero timo gin mo ka an a pe .
43015006	Ka dano mo pe bedo i an , ci gibole woko macalo jaŋ yat , two woko . Gicokogi , gibologi i mac , giwaŋ woko .
43015007	Ka wubedo i an , kun lokka bedo i wun , ci wuleg gin ducu ma wumito , gibitimo piwu .
43015008	Man bikelo deyo i kom Abana , ka wunyako nyig mapol ; kit meno wubidoko lupwonnyena .
43015009	Macalo Won ceŋ omara , an bene amarowu kit meno ; wubed i marra .
43015010	Ka wugwoko cikka , wubibedo i marra , kit macalo ceŋ agwoko cik pa Abana , abedo i marre .
43015011	Lok man atittiwu wek yomcwinya obed i iwu , wek wupoŋ ki yomcwiny .
43015012	“ Man aye cikka , ni wumarre kekenwu macalo ceŋ amarowu .
43015013	Pe tye ŋat mo ma tye ki mar madit makato man , ni dano miyo kwone pi lureme .
43015014	Wun lurema ka wutiyo gin ducu ma acikowu .
43015015	Pe dok alwoŋowu lutic , pien latic pe ŋeyo gin ma laditte tiyo ; ento alwoŋowu lurema , pien gin ducu ma yam awinyo ki bot Wora doŋ atyeko nyuttiwu .
43015016	Pe wun aye wuyera , ento an aye ayerowu , dok aketowu wek wuciti , wunyak nyigwu , dok wek nyigwu ori ; wek gin ducu ma wubilego ki bot Won i nyiŋa , en omiwu .
43015017	Gin ma acikowu en ene ni , wumarre kekenwu .
43015018	“ Ka lobo okwerowu , wuŋe ni yam okwoŋo kwera ma kun peya okwerowu .
43015019	Kono wun jo me lobo , kono lobo omaro wun jone ; ento wun pe me lobo , ento ayerowu ki i lobo ; pi meno lobo kwerowu .
43015020	Wupo i lok ma yam atito botwu ni , ‘ Latic pe bedo dit makato laditte . ’ Ka yam giliba , wun bene gibilibowu ; ka yam gimako lokka , gibimako mewu bene .
43015021	Gin magi ducu gibitimo i komwu pi nyiŋa , pien pe giŋeyo ŋat ma yam oora .
43015022	Kono pe nene abino , aloko botgi , kono pe gitye ki bal ; ento koni doŋ pe gitye ki lok ma gibipido pi balgi .
43015023	Ŋat ma kwera , okwero Wora bene .
43015024	Kono yam pe atiyo i kingi tic ma dano mo mukene pe otiyo , kono pe gitye ki bal , ento koni doŋ guneno dok gukwero an ki Wora .
43015025	Ento man otimme wek lok ma gicoyo i cik megi ocobbe kakare , ni , ‘ Gikwera nono . ’
43015026	Ento ka Lacuŋudwar bibino , ma abioro botwu nia ki bot Won , ma en aye Cwiny me ada ma a ki bot Won , en bibedo cadenna .
43015027	Wun bene wucaden , pien wubedo bota nia i acakki .
43016001	“ Atyeko tittiwu lok man wek pe komwu oryaŋŋe .
43016002	Gibiryemowu woko ki i kacokke ; kare bibino ma dano ducu ma nekowu bitamo ni etye ka tic pi Lubaŋa .
43016003	Gibitimo man i komwu pien pe giŋeyo Won , kadi an .
43016004	Ento atittiwu lok magi wek ka karegi bio , wupo ni yam atittiwu pigi . “ Yam pe atito lok man botwu i acakki , pien onoŋo pud atye kwedwu .
43016005	Ento koni adok bot ŋat ma ceŋ oora . Pe tye ŋat mo i kinwu ma penya ni . ‘ Icito kwene ? ’
43016006	Cwinywu opoŋ ki kumu pien atittiwu lok man .
43016007	Ento atye ka tittiwu lok ada , ni , bibedo ber botwu ka an acito ; pien ka pe acito , ci Lacuŋudwar pe bibino botwu . Ento ka acito , ci abiore botwu .
43016008	En ka obino , bimiyo lobo niaŋ i kom bal , ki kit ma atir , ki ŋolo kop ;
43016009	i kom bal , pien pe giye an ;
43016010	i kom kit ma atir , pien adok bot Won , pe dok wubinena ;
43016011	i kom ŋolo kop , pien laloc me lobo man doŋ giŋolle kop woko .
43016012	“ Pud atye ki lok mapol me awaca botwu , ento pe wutwero kanyo koni .
43016013	Ka Cwiny me ada bibino , en bitelowu i ada ducu ; pien en pe bilok pire kene , ento gin ducu ma en biwinyo , biwaco botwu , bitittiwu gin ma bitimme anyim .
43016014	En biketo deyo i koma , pien bikwanyo gin ma tuŋ bota , nyuttiwu .
43016015	Gin ducu ma Won tye kwede mega ; en mumiyo awacciwu ni , en bikwanyo gin ma tuŋ bota , nyuttiwu .
43016016	“ Odoŋ kare manok , pe dok wubinena ; dok odoŋ kare manok , wubinena . ”
43016017	Lupwonnyene mogo guloko kekengi ni , “ Man gin aŋo ma en waco botwa , ni , ‘ Odoŋ kare manok , pe wubinena , dok odoŋ kare manok , wubinena ’ ; dok ni , ‘ Pien adok bot Won ’ ? ”
43016018	Guwaco ni , “ Man kono te lokke niŋo , ni , ‘ Odoŋ kare manok ’ ? Pe waniaŋ gin ma en tye ka waco . ”
43016019	Yecu oŋeyo ni gin mito penye , omiyo en owaccigi ni , “ Wutye ka pennye kekenwu pi lok ma nen awacciwu , ni , ‘ odoŋ kare manok , pe dok wubinena ; dok odoŋ kare manok , wabinena ’ ?
43016020	Adada awacciwu ni , wubikok , wubikumo , ento lobo cwinye bibedo yom ; cwinywu bicwer , ento cwercwinywu bilokke doko yomcwiny .
43016021	Ka mwoc ogoyo dako , kumo , pien cawane doŋ oromo ; ento ka doŋ onywal , pe po i can pien noŋo cwinye yom pi nywalo dano i lobo .
43016022	Koni cwinywu cwer , ento abinenowu doki , ci cwinywu bibedo yom , pe tye ŋat mo ma bikwanyo yomcwinywu ki botwu .
43016023	I nino meno pe wubipenya lok mo . Adada awacciwu ni , ka wubilego gin mo bot Won , en bimiyowu i nyiŋa .
43016024	Nio koni yam pe wulego gin mo i nyiŋa ; wulegi , wubinoŋo , wek wupoŋ ki yomcwiny .
43016025	“ Lok man atittiwu i carolok ; kare bibino ma pe dok abilok kwedwu i carolok , ento abitittiwu ka maleŋ lok i kom Won .
43016026	I nino meno wubilego i nyiŋa . Pe awacciwu ni abilego Won piwu ,
43016027	pien Won kikome marowu , pien wun wumara , dok wuye ni an aa bot Won .
43016028	An aa bot Won , abino i lobo ; doki aweko lobo , adok bot Won . ”
43016029	Lupwonnyene guwaco ni , “ Nen , koni iloko ka maleŋ , pe i carolok .
43016030	Koni waŋeyo ni , in iŋeyo gin ducu , dok penyi pe dok mitte ; pi man waye ni ia ki bot Lubaŋa . ”
43016031	Yecu odok iye ki gin ni , “ Koni doŋ wuye ?
43016032	Kare bibino , bene doŋ oo , ma wubiket woko , ŋat acel acel i pacone , wubiweka kena . Ento pe atye kena , pien Won tye kweda .
43016033	Awaco lok man botwu wek wubed ki kuc i an I lobo wutye ki can ; ento wudi cwinywu , an doŋ aloyo lobo . ”
43017001	Yecu ka oloko man , otiŋo waŋe malo i polo , owaco ni , “ Abana , kare doŋ oromo ; ket deyo i kom Wodi , wek Wodi bene oket deyo i komi ,
43017002	macalo yam imiye twero i kom gin ducu ma tye ki kom , wek omi kwo ma pe tum bot jo ducu ma ceŋ imiyo bote .
43017003	Man en kwo ma pe tum , ni giŋe in Lubaŋa acel me ada , ki Yecu Kricito ma yam ioro .
43017004	Doŋ aketo deyo i komi i lobo , kun acobo tic ma ceŋ imiya me atiya .
43017005	Doŋ koni , Abana , ket deyo i koma i nyimi , ki deyo ma yam abedo kwede i nyimi ma peya iketo lobo .
43017006	“ Atyeko nyuto nyiŋi bot jo ma ceŋ imiya ki i lobo . Gin ceŋ meri , in imiyogi bota , gin gugwoko lokki .
43017007	Koni giŋeyo ni jami ducu ma imiya oa ki boti ;
43017008	pien doŋ amiyogi lok ma ceŋ imiya , gin doŋ gujolo , giŋeyo atikatika ni an aa ki boti ; dok giye ni in iora .
43017009	Alego pi gin ; pe alego pi lobo , ento pi jo ma ceŋ imiya , pien gin meri .
43017010	Jamina ducu meri , ki meri ducu mera , alimo deyo pigi .
43017011	An pe dok abedo i lobo , ento gin gitye i lobo , an abino boti . Won Maleŋ , gwokgi i nyiŋi ma con imiya , wek gibed acel macalo wan acel .
43017012	Ka ceŋ atye kwedgi kacel , agwokogi i nyiŋi ma imiya ; akurogi , pe tye mo ma orwenyo ki i kingi , kono dano ma myero orweny , wek ginacoya ocobbe kakare .
43017013	Ento koni abino boti ; lok man aloko i lobo , wek gubed ki yomcwiny mera , gupoŋ kwede .
43017014	Atyeko miyogi lok meri ; ci lobo okwerogi , pien gin pe jo me lobo , macalo an pe a dano me lobo .
43017015	Pe alego ni myero ikwanygi woko ki i lobo , ento ni igwokgi ki i kom gin marac .
43017016	Gin pe jo me lobo , macalo ceŋ an pe a dano me lobo .
43017017	Lonygi i ada gibed maleŋ : lokki en ada .
43017018	Macalo iora i lobo , an bene aorogi i lobo .
43017019	An alonnye kena pigi , wek gin bene gilonygi i ada .
43017020	“ Pe alego pi jo man keken , ento pi jo ma biye an pi lokgi ,
43017021	ni gin ducu gubed acel macalo in , Abana , ibedo i an , an bene i in , gin ducu gubed i wan , wek lobo oye ni in iora .
43017022	Deyo ma ceŋ imiya , an amiyo botgi , wek gubed acel macalo wan acel ,
43017023	an i gin ki in i an , gubed acel atika , wek lobo oŋe ni in iora , dok imarogi macalo imara .
43017024	Abana , amito jo-ni , ma gin mot ma imiya , gibed bota ka ma an atye iye , wek ginen deyo mera ma imiya pi mar meri ma imara kwede ma ocakke ma peya icibo guti me lobo .
43017025	Ai Won muporre , lobo con pe oŋeyi , ento an aŋeyi ; jo man ŋeyo ni in iora .
43017026	Amiyo nyiŋi oŋene botgi , dok abimiyo ŋene , wek mar ma imara kwede obed i gin , ki an i igi . ”
43018001	Ka Yecu doŋ oloko man , ocito kacel ki lupwonnyene , guŋolo nota me Kidron , ka ma onoŋo tye iye poto ; odonyo iye kacel ki lupwonnyene .
43018002	Juda , ma ceŋ odobe , bene onoŋo ŋeyo kabedo meno , pien Yecu ki lupwonnyene yam gimaro cokke kunnu .
43018003	Juda ogamo lwak askari ki ludito tic mogo ki bot ajwagi madito pa Lubaŋa ki Luparicayo , gucito kunnu ki tara ki mac raa ki jami lweny .
43018004	Yecu onoŋo ŋeyo gin ducu ma bitimme i kome ; okato botgi , openyogi ni , “ Wuyenyo aŋa ? ”
43018005	Gudokke iye ni , “ Yecu me Najaret . ” Yecu ogamo ni , “ An a en . ” Juda ma odobe onoŋo ocuŋ kacel kwedgi .
43018006	Ka Yecu owaco ki gin ni , “ An a en , ” gujer ki ŋegi , gupoto piny .
43018007	Dok openyogi ni , “ Wuyenyo aŋa ? ” Gudokke iye ni , “ Yecu me Najaret . ”
43018008	Yecu owaco ni , “ Atyeko tittiwu ni an a en ; ka wuyenya , wuwek jo man guciti . ”
43018009	Man otimme wek lok ma ceŋ en oloko ocobbe kakare , ni , “ I kin jo ma ceŋ imiya , pe tye mo ma orwenyo . ”
43018010	Cimon Petero onoŋo tye ki pala lucwan ; ci owoto , otoŋo ki opii pa ajwaka madit , oŋuno ite malacuc . Nyiŋ opii meno Maliko .
43018011	Yecu ociko Petero ni , “ Dwok palani i akurane . Kikopo ma Abana omiya pe abimato ? ”
43018012	Lwak askari ki laditgi ki lutic pa Lujudaya gumako Yecu , gutweye .
43018013	Gukwoŋo tere bot Anac , ma Kayapa onyomo nyare , ma onoŋo en ajwaka madit i mwaka meno .
43018014	Kayapa en aye ceŋ omiyo tam bot Lujudaya ni ber dano acel oto pi lwak .
43018015	Cimon Petero olubo kor Yecu , kacel ki lapwonnye meno mukene . Lapwonnye man onoŋo ŋeyo ajwaka madit , omiyo en odonyo i dyekal pa ajwaka madit kacel ki Yecu ;
43018016	ento Petero ocuŋ woko i doggaŋ . Lapwonnye meno ma ajwaka madit ŋeyo ocito , oloko ki aŋeca ma gwoko doggaŋ , ci okelo Petero i gaŋ .
43018017	Aŋeca ma gwoko doggaŋ openyo Petero ni , “ In bene pe itye i kin lupwonnye pa dano man ? ” En ogamo ni , “ An a pe i kingi . ”
43018018	Lutic ki ludito tic onoŋo gumoko mac miri , pien piny onoŋo ŋic , ci gicuŋ kun gioyo mac . Petero bene onoŋo ocuŋ kacel kwedgi ka oyo mac .
43018019	Ajwaka madit openyo Yecu pi lupwonnyene , ki i kom lok ma en pwonyo .
43018020	Yecu odokke iye ni , “ Yam aloko ka maleŋ bot lobo ; nino ducu abedo ka pwony i kacokke ki i ot pa Lubaŋa , ka ma Lujudaya ducu gicokke iye . Pe aloko lok mo i muŋ .
43018021	Ipenya piŋo ? Peny jo ma yam guwinyo lok ma awaco botgi ; gin ŋeyo lok ma awaco . ”
43018022	Ka oloko lok man , ci ŋat acel i kin ludito tic ma ocuŋ i ŋete odoŋo lem Yecu , kun waco ni , “ Igamo dog ajwaka madit kumeno ? ”
43018023	Yecu ogamo ni , “ Ka aloko marac , nyut caden me gin marac ; ento ka aloko maber , ci idoŋa piŋo ? ”
43018024	Lacen Anac ocwale bot Kayapa , ajwaka madit , kun pud gitweye .
43018025	Cimon Petero onoŋo ocuŋ kun oyo mac . Gupenye ni , “ In bene pe i ŋat acel i kin lupwonnyene ? ” En okwero woko , owaco ni , “ An ko . ”
43018026	Ŋat acel i kin opii pa ajwaka madit , wat pa dano ma Petero oŋuno ite-ni , openye ni , “ Nanen pe aneni kacel kwede i poto ? ”
43018027	Petero dok okwero ; ci twon gweno otugi kok cut .
43018028	Lacen gikwanyo Yecu ki i ot pa Kayapa , gitere i Praitorion . Onoŋo piny doŋ cok ru . Gin kikomgi pe gudonyo i Praitorion , pien pe gimito balle , ento koŋ gicam Kato ( Paska ) .
43018029	Pi man omiyo Pilato okato woko botgi , openyogi ni , “ Wudoto dano man pi kop aŋo ? ”
43018030	Gudokke iye ni , “ Kono dano man pe latim marac , kono pe wakele boti . ”
43018031	Pilato owaccigi ni , “ Wun kikomwu wutere , wuŋolle kop kun wulubo cikwu . ” Lujudaya gudokke iye ni , “ Pe giye wan wanek dano mo . ”
43018032	Man otimme wek lok ma Yecu owaco ocobbe kakare , kun nyuto kit to ma ebito kwede .
43018033	Pilato dok odonyo i Praitorion , olwoŋo Yecu , openye ni , “ In i Kabaka pa Lujudaya ? ”
43018034	Yecu ogamo ni , “ In iwaco lok man piri keni , kece mono jo mukene aye gutitti ? ”
43018035	Pilato odok iye ni , “ An Lajudaya ? Rokki ki ajwagi madito pa Lubaŋa gukeli bota . In itimo gin aŋo ? ”
43018036	Yecu ogamo ni , “ Kerra pe me lobo man . Kono kerra me lobo man , kono jona gulwenyo pira , wek pe gimiya i ciŋ Lujudaya ; ento kerra pe me lobo man . ”
43018037	Pilato openye ni , “ In doŋ i kabaka , bo ? ” Yecu ogamo ni , “ In iwaco ni an a kabaka . Ginywala pi man , abino i lobo bene pi man , pi bedo caden me lok ada . Dano ducu me ada winyo dwana . ”
43018038	Pilato openye ni . “ Ada en gin aŋo ? ” Ka owaco lok man , ci okato woko bot Lujudaya , otittigi ni , “ An gira pe anoŋo kop mo i kome .
43018039	Ento wun wutye ki kitwu ni myero agonnyiwu ŋat acel i kare me Kato ( Paska ) . Wumito agonnyiwu Kabaka pa Lujudaya ? ”
43018040	Gin dok guwo ni , “ Pe en , ento Baraba . ” Baraba kono ceŋ layak .
43019001	Pilato otero Yecu , ogoye ki anino .
43019002	Askari gucweyo lalukana okuto , gurwako i wiye , dok guruke ki boŋo makwar .
43019003	Gibino bote kun guwaco ni , “ Amoti , Kabaka pa Lujudaya ! ” gidoŋe .
43019004	Pilato dok okato woko botgi , owaco ki gin ni , “ Nen , akelo en botwu , wek wuŋe ni pe anoŋo kop mo i kome . ”
43019005	Yecu okatti woko botgi kun oruko lalukana okuto ki boŋo makwar . Pilato owaccigi ni , “ Nenu dano man . ”
43019006	Ka ajwagi madito pa Lubaŋa ki ludito tic gunene , guwo ni . “ Gure kom yat ! Gure kom yat ! ” Pilato owaco botgi ni , “ Wun wutere , wugure kom yat , pien an gira pe anoŋo kop mo i kome . ”
43019007	Lujudaya gugamo doge ni , “ Wan watye ki cik ; pi cik meno en myero oto , pien okette kene ni en Wod pa Lubaŋa . ”
43019008	Ka Pilato owinyo lok man , lworo omedde i kome .
43019009	Dok odok i Praitorion , openyo Yecu ni , “ In ia ki kwene ? ” Ento Yecu pe ogamo doge .
43019010	Omiyo Pilato owacce ni , “ Pe igamo doga ? Pe iŋeyo ni atye ki twer me gonyi , ki twer me guri kom yatariya ? ”
43019011	Yecu odokke iye ni , “ Kono nene pe gimiyi twer ma oa ki malo kono pe ibedo ki twer i koma ; pi meno ŋat ma omiya boti tye ki bal madit makato . ”
43019012	Nia i kare meno Pilato ocako yenyo yo me gonye , ento Lujudaya guwo ni , “ Ka igonyo dano man , ci in pe larem Cecar . Dano ducu ma kette kene bedo kabaka , noŋo pyem ki Cecar . ”
43019013	Ka Pilato owinyo lok man , okelo Yecu woko , obedo i wi kom me ŋolo kop i kabedo ma gicano iye got ; i leb Ibru gilwoŋo ni , Gabbata .
43019014	Onoŋo nino ca nino me Yubbe me Kato ( Paska ) , cawa cok romo abicel . En owaco bot Lujudaya ni , “ Nenu , Kabakawu en ! ”
43019015	Dano guwo ni , “ Tere woko ! Tere woko ! Gure i kom yatariya ! ” Pilato openyogi ni , “ Agur kabakawu i kom yatariya ? ” Ajwagi madito pa Lubaŋa gudok iye ni , “ Wan pe watye ki kabaka , kono Cecar keken . ”
43019016	Omiye botgi wek gigure i kom yatariya .
43019017	Gitero Yecu , okato woko kun tiŋo yatariyane , ocito i kabedo ma gilwoŋo Cogo Wic ; i leb Ibru gilwoŋo ni , Golgota .
43019018	Gigure i kom yatariya kunnu , ki jo mukene aryo kacel kwede , acel tuŋcel , acel tuŋcel , kun Yecu tye i dyere .
43019019	Pilato ocoyo lok , oguro i wi yatariya ; gicoyo ni , “ Yecu me Najaret , Kabaka pa Lujudaya . ”
43019020	Lujudaya mapol gukwano lok man , pien ka ma giguro iye Yecu onoŋo tye cok ki gaŋ , dok gicoyo i leb Ibru , i leb Roma ki i leb Grik .
43019021	Ajwagi madito pa Lubaŋa pa Lujudaya guwaco bot Pilato ni , “ Pe ico ni , ‘ Kabaka pa Lujudaya , ’ ento ni , ‘ Dano man owaco ni , An Kabaka pa Lujudaya . ’ ”
43019022	Ento Pilato odok iye ni , “ Gin ma acoyo , doŋ acoyo . ”
43019023	Ka askari gutyeko guro Yecu i kom yatariya , gukwanyo ginarukane , gupoko i dul aŋwen , dul acel pi askari acel acel ; ki kanyine bene . Kanyine onoŋo pe gikwoyo akwoya , ento gicweyo acweya , cakke ki malo .
43019024	Guloko kekengi ni , “ Pe myero wayecu , ento wabol kwir iye , wek wanen ŋat ma bitero . ” Man otimme wek ginacoya ocobbe kakare , ni , “ Gipoko ginarukana i kingi , gibolo kwir i kom boŋona . ”
43019025	Askari gutimo man ; ento min Yecu ki lamin minne , Maliam dako pa Kelopa , ki Maliam Lamagdala onoŋo gucuŋ i te yatariyane .
43019026	Ka Yecu oneno minne , ki lapwonnye meno ma en maro kun gucuŋ i ŋete , owaco bot minne ni , “ Maa , nen wodi ! ”
43019027	Ka dok owaco bot lapwonnye meno ni , “ Nen meni . ” Nia i cawa meno lapwonnye meno otere paco , ogwoke .
43019028	Lacen ka man otum , Yecu oŋeyo ni ducu doŋ otum ; wek ginacoya ocobbe kakare , owaco ni , “ Orwo neka . ”
43019029	Agulu koŋo vino mawac onoŋo gicibo kunnu ; girwako amor ma opoŋ iye koŋo vino mawac i wi anyero , giketo i doge .
43019030	Ka Yecu doŋ omato koŋo vino mawac , owaco ni , “ Doŋ otum . ” Okulo wiye , omiyo cwinye .
43019031	Nino meno obedo ceŋ me Yubbe , omiyo Lujudaya gukwayo Pilato ni myero gitur tyen dano ma gigurogi , gitergi woko , wek komgi pe ori i wi yat i ceŋ cabit , pien cabit meno en nino madit .
43019032	Askari gubino , guturo tyen dano mukwoŋo , ki tyen dano me aryone ma ceŋ giguro kacel kwede ;
43019033	ento ka guo i kom Yecu , guneno ni doŋ otyeko to woko , ci pe dok guturo tyene .
43019034	Ento ŋat acel i kin askari ocobo lakŋete ki toŋ ; ci oyotoyot oa iye remo ki pii .
43019035	Ŋat ma ceŋ oneno obedo caden , lok ma en obolo tye ada , en ŋeyo ni ebolo lok ada , wek wun bene wuye .
43019036	Pien meno ducu otimme wek ginacoya ocobbe kakare , ni , “ Cogone mo pe gibituro . ”
43019037	Dok dul ginacoya mukene owaco ni , “ Gibineno ŋat ma gicobo . ”
43019038	Ka man otum , Yucepu me Arimataya , ma onoŋo en lapwonnye pa Yecu , ento i muŋ , pi lworo Lujudaya , olego Pilato ni myero eter kom Yecu ; ci Pilato oye . Obino , otero kome .
43019039	Nikodemo bene , ma yam ocito bot Yecu dyewor , obino kun okelo murra ma girubo ki atakarac , ma pekke mito romo ratili miya .
43019040	Gutero kom Yecu , guboyo ki boŋo camanini , kacel ki aŋwece , macalo kit me yik pa Lujudaya tye .
43019041	Ka ma gigure iye onoŋo tye poto , i poto meno onoŋo tye iye lyel manyen ka ma yam peya giyiko iye ŋat mo .
43019042	Pi ceŋ me Yubbe pa Lujudaya , dok pien lyel meno obedo cok , omiyo giyiko Yecu kunnu .
43020001	I nino mukwoŋo me cabit , Maliam Lamagdala opuk i lyel odiko con ma piny pud col oneno ni gikwanyo got woko ki i dog lyel .
43020002	En oriŋo , ocito bot Cimon Petero , ki bot lapwonnye meno mukene ma Yecu maro , otittigi ni , “ Gikwanyo Rwot woko ki i lyel , pe waŋeyo ka ma gikete iye . ”
43020003	Petero ki lapwonnye meno mukene gumako yo , gucito i lyel .
43020004	Gin aryo ducu guriŋo kacel , lapwonnye meno oyomo Petero ki ŋwec , okwoŋo o i lyel .
43020005	Oguŋo , oŋiyo iye , oneno boŋŋi camanini ma giboye kwede gudoŋ kakare ; ento pe odonyo iye .
43020006	Cimon Petero obino kun lube , odonyo i lyel , oneno boŋŋi camanini gudoŋ kakare ,
43020007	ki kitambara ma ceŋ tye i wiye , pe tye kacel ki boŋŋi camanini , ento odolle , tye kene pat .
43020008	Lacen lapwonnye meno mukene ma okwoŋo o i lyel bene odonyo iye ; oneno , ci oye .
43020009	Pien ceŋ peya giniaŋ ginacoya , ni myerone ocer ki i kin jo muto .
43020010	Lupwonnye meno gudok paco .
43020011	Ento Maliam ocuŋ i ŋet lyel kun kok ; ka tye ka koko , ci oguŋo , oŋiyo i lyel .
43020012	Oneno lumalaika aryo ma rukgi tar , kun gubedo ka ma gipyelo kom Yecu iye , acel tuŋ wiye , acel tuŋ tyene .
43020013	Gupenye ni , “ Dako , ikok piŋo ? ” Odok iye ki gin ni , “ Gikwanyo Rwoda woko , pe aŋeyo ka ma gikete iye . ”
43020014	Ka doŋ oloko lok man , ci olokke , oneno Yecu kun ocuŋ i ŋeye , ento pe oŋeyo ni en Yecu .
43020015	Yecu openye ni , “ Dako , ikok piŋo ? Iyenyo aŋa ? ” Otamo ni gwok nyo en lapur-poto , owacce ni , “ Ladit , ka in aye itere , titta ka ma ikete iye , wek acikwanye . ”
43020016	Yecu olwoŋe ni , “ Maliam . ” En olokke , owacce i leb Ibru ni , “ Rabboni ! ” ma te lokke ni , Lapwony .
43020017	Yecu owacce ni , “ Wek maka , pien peya acito bot Won . Ento cit bot utmega , itittigi ni , acito bot Wora ki bot Wonwu , bot Lubaŋa na ki bot Lubaŋawu . ”
43020018	Maliam Lamagdala ocito , owaco bot lupwonnye ni . “ Aneno Rwot ” ; otittigi ni en owaco lok man bote .
43020019	Otyeno me nino meno , ma en nino mukwoŋo me cabit , ma kun gicego doggola ka ma lupwonnye gucokke iye , pi lworo Lujudaya , Yecu obino , ocuŋ i dyegi , owaco ki gin ni , “ Kuc obed botwu . ”
43020020	Ka owaco lok man , ci onyuttigi ciŋe ki lakŋete . Lupwonnye cwinygi obedo yom ka guneno Rwot .
43020021	Yecu dok owaco ki gin ni , “ Kuc obed botwu . Macalo Won ceŋ oora , an bene aorowu . ”
43020022	Ka en owaco man , ci oywe i komgi , owaco ki gin ni , “ Wugam Cwiny Maleŋ .
43020023	Ka wugonyo bal pa ŋat mo , ci doŋ gigonyo ; ka pe wugonyo bal pa ŋat mo , ci doŋ pe gigonyo . ”
43020024	Tomaci , ŋat acel i kin jo apar wiye aryo , ma gilwoŋo ni Baŋi , onoŋo pe botgi i kare ma Yecu obino .
43020025	Lupwonnye mukene gutitte ni , “ Waneno Rwot . ” Ento en odok iye ki gin ni , “ Ka pe aneno poyo me cumar i ciŋe , ki keto nyig ciŋa i waŋ poyo me cumar , ki keto ciŋa i lakŋete , pe abiye kadi matidi mo . ”
43020026	Ka nino aboro okato , lupwonnyene doki gubedo i ot , Tomaci bene onoŋo tye kwedgi . Onoŋo gucego doggola , ento Yecu obino , ocuŋ i dyegi , owaco ni , “ Kuc obed botwu . ”
43020027	Lacen owaco bot Tomaci ni , “ Cwal nyig ciŋi kany , inen ciŋa ; rye ciŋi , iket i lakŋeta ; iwek bedo ma pe iye , ento ma ye . ”
43020028	Tomaci ogamo ni , “ In i Rwoda ki Lubaŋana ”
43020029	Yecu openye ni , “ Pien inena omiyo iye ? Tye ki gum dano ma pe guneno , ma guye . ”
43020030	Yecu otiyo lanyut mapol i nyim lupwonnyene , ma pe gicoyogi i buk man .
43020031	Ento magi gicoyo wek wuye ni , Yecu en Kricito ma Lubaŋa oyero , Wod pa Lubaŋa , ci ka wuye , wek wubed ki kwo i nyiŋe .
43021001	Ka man otum , Yecu dok onyutte bot lupwonnyene i dog nam Tiberia , onyutte kit man .
43021002	Cimon Petero , Tomaci ma gilwoŋo ni Baŋi , Natanael me Kana me Galilaya , litino pa Jebedayo ki jo aryo mukene i kin lupwonnyene onoŋo gitye kacel .
43021003	Cimon Petero owaco ki gin ni , “ Acito ka mako rec . ” Gugamo doge ni , “ Wan wacito kwedi . ” Gucito , gudonyo i yeya ; ento i dyewor meno pe gumako gin mo .
43021004	Ka piny pud oru aruya , Yecu ocuŋ i wi tera , ento lupwonnyene pe giŋeyo ni en Yecu .
43021005	Yecu openyogi ni , “ Litino , wunoŋo dek mo twal ? ” Gudokke iye ni , “ Pe ” .
43021006	En owaccigi ni , “ Wubol obwo tuŋ malacuc me yeya , ci wubinoŋo . ” Gubolo , tiŋo obwo oŋayogi pi pol rec .
43021007	Lapwonnye meno ma Yecu maro owaco ki petero ni , “ Meno Rwot ! ” Ka Cimon Petero owinyo ni meno Rwot , oruko boŋŋine , pien onoŋo ogonyogi woko pi tic , okworre i nam .
43021008	Ento lupwonnye mukene gubino i yeya , kun giywayo obwo ma opoŋ ki rec , pien onoŋo pe gibor ki wi tera , mito romo tyen miya acel .
43021009	Ka doŋ gukatti woko i wi tera , guneno mac miri kunnu , ma giketo rec i wiye , ki mugati .
43021010	Yecu owaccigi ni , “ Wukel rec mogo ma pud wumako amaka-ni . ”
43021011	Cimon Petero oito i yeya , oywayo obwo , okelo i wi tera , kun opoŋ ki rec madito , miya acel ki pyerabic wiye adek . Kadi bed gipol ento obwo pe oyec .
43021012	Yecu owaccigi ni , “ Wubin ka cam . ” Pe tye ŋat mo i kin lupwonnye ma odiyo cwinye me penye ni , “ In aŋa ? ” Pien giŋeyo ni en Rwot .
43021013	Yecu obino , okwanyo mugati , opokkigi , ki rec bene kit meno .
43021014	Man doŋ tyen me adekke ma Yecu onyutte kwede bot lupwonnyene , ma doŋ en ocer ki i kin jo muto .
43021015	Ka doŋ gicamo otum , Yecu openyo Cimon Petero ni , “ Cimon wod pa Jon , in imara makato jo-ni ? ” En ogamo ni , “ Iyo , Rwot , in iŋeyo an amari . ” Ocike ni , “ Kwa litino romina . ”
43021016	Openye tyen me aryo ni , “ Cimon wod pa Jon , in imara ? ” En ogamo ni , “ Iyo Rwot , in iŋeyo an amari . ” Ocike ni , “ Gwok romina . ”
43021017	Dok openye tyen me adekke ni , “ Cimon wod pa Jon , in imara ? ” Petero okumo pien openye tyen me adekke ni , “ Imara ? ” Owacce ni , “ Rwot , in iŋeyo jami ducu ; in iŋeyo an amari . ” Yecu ocike ni , “ Kwa romina .
43021018	Adada awacci ni , ka ceŋ in pud awobi , itweyo boŋoni keni , iwoto ka ma imito ; ento ka doŋ iti , ibiryeyo badi , ci ŋat mukene bitweni boŋoni , biteri ka ma pe imito . ”
43021019	Owaco man pi nyuto kit to ma en biketo kwede deyo i kom Lubaŋa . Ka oloko lok man , owacce ni , “ Luba . ”
43021020	Petero olokke , oneno lapwonnye meno ma Yecu maro kun lubogi , en aye ŋat ma ceŋ ojeŋŋe i kor Yecu i dog cam me otyeno , ma owaco ni , “ Rwot , aŋa ma bidobi ? ”
43021021	Ka Petero onene , openyo Yecu ni , “ Rwot , danoni kono ? ”
43021022	Yecu owacce ni , “ Ka amito ni en ori nio ka abidwogo , ilaro aŋo iye ? In luba . ”
43021023	Lok man oywek i kin utmego , ni lapwonnye man pe bito ; ento Yecu ceŋ pe owaco ni en pe bito , ento ni , “ Ka amito ni en ori nio ka abidwogo , ilaro aŋo iye ? ”
43021024	Man aye lapwonnye ma obedo caden i kom lok magi , dok ocoyogi ; wan bene waŋeyo ni lok ma en obolo obedo ada .
43021025	Tye bene gin mukene mapol ma Yecu otiyo ; ka kono gicoyogi ki acel acel , atamo ni kadi lobo kulu pe twero romo buk ma gicoyo .
44001001	I buk mukwoŋo ; Teopilo , acoyo iye lok ducu ma yam Yecu ocako tiyo ki pwonyone ,
44001002	nio kwede wa i nino ma gitere kwede i polo , i ŋe miyo cik i tek pa Cwiny Maleŋ bot lukwenane ma yam oyerogi .
44001003	Obedo ka nen botgi tyen mapol pi moko ni etye makwo lacen ki i ŋe tone . Obedo ka nen botgi pi nino pyeraŋwen ,
44001004	kun pwonyogi ki lok i kom ker pa Lubaŋa . I kare ma obedo kwedgi , ocikogi ni pe gua ki i Jerucalem , ento gukur gin ma Lubaŋa Won ociko pire , kun wacci , “ En gin ma con wuwinyo ki bota-ni .
44001005	Jon yam batija dano ki pii , ento odoŋ nino manok ma wun gibibatijawu ki Cwiny Maleŋ . ”
44001006	Ka gucokke kacel , ci gupenye ni , “ Rwot , i kare man en aye ibidwoko iye ker bot jo Icrael bo ? ”
44001007	En ogamo ni , “ Pe wun aye myero wuŋe kare wa nino ma yam Lubaŋa Won omoko i te twero mere .
44001008	Ento wun wubilimo tek ka Cwiny Maleŋ bibino i komwu , ci wubibedo lucadenna i Jerucalem ki i Judaya ducu ki i Camaria , wa i agikki lobo ducu . ”
44001009	Ka doŋ otyeko loko lok meno , ci gitiŋe malo , ma gin bene gineno , ka pol ogame woko ki i nyimgi .
44001010	Ka giciko waŋgi malo i kore ma kun en cito , ci nen , jo aryo gucuŋ ka ŋetgi ma guruko kanyi matar ,
44001011	ma giwaco ni , “ Wun Lugalilaya , piŋo wucuŋ wuneno malo i polo ? Yecu man ma doŋ gitiŋo malo ki botwu gitere i polo , bidwogo doki kit macalo wuneno gitere kwede i polo-ni . ”
44001012	Ka doŋ gucako dok i Jerucalem ki i wi got Jeituni , ma cok ki Jerucalem , rom ki wot me ceŋ cabit .
44001013	Ka gudonyo i gaŋ ci gucito i kicika ma malo , ka ma yam gibedo iye-nu , gin aye Petero ki Jon ki Yakobo ki Anderiya , Pilipo ki Tomaci , Bartolomayo ki Matayo , Yakobo wod pa Alipayo , Cimon ma yam obedo i kin jo ma gimito locken , ki Juda wod pa Yakobo .
44001014	Gin ducu gumine ka lega ki cwiny acel , kacel ki mon ki Maliam min Yecu ki omegine .
44001015	I kare meno Petero ocuŋ i kin lwak utmego ma giromo miya acel ki pyeraryo kun wacci ,
44001016	“ Utmego , lok ma yam gicoyo myero ocobbe kakare , macalo yam Cwiny Maleŋ oloko ki i dog Daudi i kom Juda ma otelo wi jo ma gumako Yecu ca .
44001017	Pien yam gikwano en i kinwa , en bene obedo i dog tic man . ”
44001018	Dano meno owilo poto ki lim ma onoŋo pi tim aranyine , ka opoto aryeba cwiny ci iye otyer obar woko , cin iye owukke woko ducu .
44001019	Lok man oŋene bot jo ducu ma gibedo i Jerucalem , ci poto meno gilwoŋo ki i lebgi ni Akel-dama , en aye Poto me Remo .
44001020	Petero omedo lokke kun wacci , “ Lokke gicoyo i buk me Jabuli ni , ‘ Wek kabedone obakke woko , wek ŋatti mo pe obed iye ’ ; dok ni , ‘ Ticce ŋat mukene oter . ’
44001021	Myero giyer ki i kin jo man ma gubedo kwedwa i kare ducu ma Rwot Yecu obedo ka wirre i kinwa ,
44001022	ma gucako nia wa i kom batija pa Jon nio wa onyoo ma doŋ gitiŋe kwede malo ki i kinwa ; wek ŋat acel i kin jo man gikwan kwedwa me bedo lacaden me cerre . ”
44001023	Ci gukelo dano aryo . Yucepu ma gilwoŋo Barcaba ma nyiŋe mukene Yucito , ki Matiya .
44001024	Ka gucako lega kun giwaco ni , “ Rwot ma iŋeyo cwiny dano ducu , nyut botwa i kin jo man aryo-ni ŋat ma in doŋ iyero ,
44001025	me leyo kabedo me tic man ki tero kwenane , ma yam Juda oweko ci olokke odok cen , odok gire i kabedone . ”
44001026	Gubolo kwir pigi , ci kwir opoto i kom Matiya , ka giketo en i kom wel lukwena apar wiye acel-li .
44002001	Ka nino me Pentekote doŋ oromo , onoŋo gin ducu gucokke kacel i kabedo acel .
44002002	Oyotoyot woo owinnye kun oa ki i polo macalo yamo ma kodo mager , opoŋo ot ducu ka ma gubedo iye .
44002003	Ci gin mo onen botgi macalo leb mac ma opokke ci opye i wi ŋat acel acel i kingi .
44002004	Ka doŋ gin ducu gupoŋ ki Cwiny Maleŋ , ci gucako dumo leb mukene mapatpat macalo Cwiny Maleŋ omiyogi me lokone .
44002005	Onoŋo tye Lujudaya ma gibedo i Jerucalem , jo ma giworo Lubaŋa ma gua i rok ducu ma tye i wi lobo .
44002006	Ka woo meno owinnye , lwak ducu gucokke kun wigi ocuŋ woko , pien onoŋo ŋat acel acel winyogi ka giloko leb tugi kikome .
44002007	Ci guuro matek twatwal ma kun giwacci , “ Jo ma giloko-ni mono pe gin ducu Lugalilaya ?
44002008	Piŋo wan ducu dok wawinyogi kun ŋat acel acel tye ka lok i leb tugi kikome ma ginywale iye ?
44002009	Wan Luparti , jo Media , jo Elam , ki jo ma gibedo i Mecopotamia , Judaya ki Kapadokia , Ponto ki Acia ,
44002010	Purugia ki Pampulia , Ejipt ki lobo Libya ma dok tuŋ Cirene , ki welo ma gua ki i Roma ma gin Lujudaya ki jo ma gulokke gudonyo i diniwa ,
44002011	Lukurete ki Luarab , wan ducu wawinyogi ka gitito pi tic madito me twero pa Lubaŋa i leb tuwa kikome . ”
44002012	Gin ducu guuro ma pe gitwero niaŋ , ma giloko kekengi ni , “ Man te lokke aŋo ? ”
44002013	Ento jo mukene gunyerogi anyera kun giwaco ni , “ Jo-ni gumer ki koŋo vino manyen . ”
44002014	Ento Petero ocuŋ kacel ki lukwena apar wiye acel , odaŋŋe ki dwan madit kun waco botgi ni , “ Wun co me Judaya , ki wun jo ducu ma wubedo i Jerucalem , ber wuŋe lok man , dok wucik itwu ka winyo lokka .
44002015	Jo man pe gumer , macalo wun wutamo , pien cawa pud adek keken me odiko .
44002016	Ento man aye lok ma yam lanebi Joel oloko pire kun wacci , Lubaŋa owaco ni ,
44002017	‘ Lacen abionyo Cwiny mera Maleŋ i kom jo ducu ; litino awobewu ki anyirawu gibitito lok pa Lubaŋa , awobewu gibineno ginanyuta , jowu muti gibileko lek .
44002018	Iyo , i kare meno abionyo Cwiny mera wa i kom luticca ma co ki ma mon , ci gibitito lokka .
44002019	Abinyuto taŋo malo i polo ki lanyut mapatpat piny i wi lobo , remo ki mac ki yito ma duny .
44002020	Ceŋ bicido woko macol , dwe bidoko makwar calo remo , ma noŋo nino pa Rwot peya obino , nino madit ki me deyo madwoŋ .
44002021	I kare meno jo ducu ma gilwoŋo nyiŋ Rwot gibilarogi . ’
44002022	“ Wun jo Icrael , wuwiny lok man : Yecu Lanajaret obedo dano ma Lubaŋa aye onyuto botwu kun moko ki tic madito me twero , ki taŋo ki lanyut mapol ma Lubaŋa otiyo kacel kwede i kinwu , macalo wun wuŋeyo .
44002023	Yecu man gimiye botwu macalo Lubaŋa yam onoŋo oyubo kun oŋeyo gin ma bitimme i anyim , ci wun wugure i kom yatariya , wuneke ki ciŋ jo ma pe guye Lubaŋa .
44002024	Ento Lubaŋa ocero en woko , kun gonye woko ki i arem me to , pien to pe twero moko i kome .
44002025	Pien Daudi yam oloko i kome ni , ‘ Kare ducu aŋeyo ni Rwot tye kweda ; pe gibidira woko cen , pien en tye yo tuŋ ciŋa malacuc .
44002026	Pi meno omiyo abedo ki yomcwiny madwoŋ , leba bene loko ki yomcwiny , nino ducu abedo maber kun atye ki gen .
44002027	Pien in pe ibitenya ata i lobo pa jo muto , pe ibiweko kom danoni ma geni top woko .
44002028	In doŋ inyutta yo ma tera i kwo ; bedoni kweda bimiyo abedo ki yomcwiny madwoŋ mada . ’
44002029	“ Utmego , myero alok botwu i kom kwarowa Daudi atir ni yam en oto dok giyiko kome , watye ki lyelle botwa kany nio wa tin .
44002030	Onoŋo yam en lanebi , dok oŋeyo ni Lubaŋa yam okwoŋo kwoŋ bote ni ebiketo dano mo ma i kin likwaye ma bedo i wi komkerre .
44002031	En yam oneno gin ma bitimme i anyim ka oloko bene i kom cer pa Kricito ma Lubaŋa oyero ni , pe gitenye ata i lobo pa jo muto , kome bene pe otop .
44002032	Man en Yecu ma Lubaŋa ocero woko , wan ducu wacaden i kom lok meno .
44002033	Ka gitiŋe malo wek obed i ŋet Lubaŋa yo tuŋ acuc i kabedo me deyo , ci ogamo Cwiny Maleŋ ki bot Wonne kit ma yam Lubaŋa ociko , ci oonyo i komwa gin man ma doŋ wuneno dok bene wuwinyo-ni .
44002034	Pien Daudi yam pe ocito i polo ; ento en aye owaco ni , ‘ Rwot owaco bot Rwoda ni , Bed i ŋeta tuŋ acuc i kabedo me deyo ,
44002035	nio ka abimiyo lukworri doko kom laten tyeni . ’
44002036	Myero jo me ot pa Icrael ducu guŋe atika ni , Lubaŋa otyeko keto en me bedo Rwot dok Kricito ma Lubaŋa oyere , en Yecu man ma wun wuguro i kom yatariya-ni . ”
44002037	Ka guwinyo man , cwinygi oton , ci guwaco bot Petero ki lukwena mukene ni , “ Utmego , wabitimo aŋo ? ”
44002038	Petero owaco botgi ni , “ Wuŋut , gibatijawu ŋat acel acel ki i kinwu i nyiŋ Yecu Kricito , wek Lubaŋa owek balwu ; ci wubilimo mot me Cwiny Maleŋ .
44002039	Pien lok man giciko piwu ki pi litinowu ki pi jo ducu ma gitye ka mabor , ma Rwot Lubaŋawa bilwoŋogi bote . ”
44002040	Ka dok otito botgi lok mukene mapol , ma tuco matek dok cuko cwinygi kun waco ni , “ Wularre kenwu wua woko ki bot yalwak man muŋak-ki . ”
44002041	Ci jo muye lok ma en owaco botgi gibatijagi , ci gumedde i nino meno jo ma romo alip adek .
44002042	Gin gumine kengi ka winyo pwony pa lukwena , ka ribbe kacel ki jo ma guye Yecu , ka camo mugati ma gibaro , ki ka lega .
44002043	Ci lworo omako dano ducu ; ci lukwena gubedo ka tiyo lwak taŋo ki lanyut mapol .
44002044	Jo ma guye Yecu gucokke kacel , kun ginywako jami ducu kacel .
44002045	Gucato lonyogi ki jamigi , ka gupoko ki jo ducu kit macalo mitte bot ŋat acel acel .
44002046	Nino ducu gibedo ka cokke i ot pa Lubaŋa ki baro mugati i pacogi , kun gicamo kacel ki yomcwiny ki cwiny acel ,
44002047	kun gipako Lubaŋa , ma dano ducu pwoyogi , ci Lubaŋa obedo ka medo i komgi jo ma gularre nino ducu .
44003001	I nino mo Petero ki Jon guito malo i ot pa Lubaŋa i cawa me lega , cawa aboŋwen
44003002	Onoŋo tye dano mo laput nia i kare ma ginywale ma gitiŋo ci giketo i doggola ot pa Lubaŋa ma gilwoŋo Maber , pi lego kony bot jo ma gidonyo i ot .
44003003	Ka oneno Petero ki Jon gimito donyo i ot pa Lubaŋa , ci openyogi ni gumiye kony .
44003004	Petero kacel ki Jon guciko waŋgi i kome , ci Petero owacci , “ Nen komwa . ”
44003005	Ci oketo cwinye ka nenogi , kun geno ni gibimiye gin mo .
44003006	Ento Petero owacci , “ Pe atye ki lim mo , ento amii gin ma atye kwede ; i nyiŋ Yecu Kricito Lanajaret , woti . ”
44003007	Ka omako bade lacuc ci otiŋe kwede malo ; ci tyene ki odilo tyene omoko woko matek cut .
44003008	Oa , otirre ocuŋ , owoto odonyo kwedgi i ot pa Lubaŋa , ma woto kun pye , dok pako Lubaŋa .
44003009	Lwak jo mapol ducu gunene ka woto kun pako kwede Lubaŋa ,
44003010	ci guniaŋ ni en dano ma yam lego kony i doggola Maber-ri . Guuro matek ma doggi otwo woko pi gin ma otimme i kome-ni .
44003011	Ka pud omoko i kom Petero ki Jon , ci lwak dano ducu guriŋo gucokke botgi i te baraja ma gilwoŋo ni pa Solomon .
44003012	Ka Petero onenogi , ci owaco bot lwak ni , “ Wun jo Icrael wuuro lok man piŋo ? Piŋo wuciko waŋwu i komwa macalo wan aye ma watimo lok man ki tekwa , nyo ni pien wan jo ma lworo Lubaŋa omiyo dano-ni owoto ?
44003013	Lubaŋa pa Abraim , ki pa Icaka ki pa Yakobo , Lubaŋa pa kwarowa , yam oketo deyo i kom laticce Yecu ma wun wumiyo i ciŋ Pilato kun wukwere woko i kare ma Pilato oyubbe me gonyo en .
44003014	Ento wun wukwero en Ŋat Maleŋ ki ma Kite Atir-ri , kun wulego ni omi botwu lanek ,
44003015	ci wuneko Won Kwo . Ento Lubaŋa ocere woko ki i kin jo muto , wan lucaden i kom lok man .
44003016	Pi nyiŋe , ki pi ye nyiŋe , en aye omiyo kom laco man odoko tek macalo wuneno dok wuŋeyo ; pi ye Yecu omiyo laco man olimo yotkom i nyimwu ducu .
44003017	“ Iyo , utmega , aŋeyo ni yam wutimo man ma onoŋo wukwiya , macalo luditowu bene .
44003018	Ento macalo yam Lubaŋa oloko i dog lunebine ducu ni Kricito mere myero onen can , ci doŋ omiyo ocobbe kakare kumeno .
44003019	Iyo , wuŋut , wudwog cen , wek balwu gijwa woko , wek nino me yweyo ma a ki bot Rwot obin botwu ,
44003020	wek en ocwal Kricito ma oyero piwu , en Yecu ,
44003021	ma myero gijole i polo nio ka kare oromo me dwoko jami ducu kakare , ma yam Lubaŋa oloko pire i dog lunebine maleŋ nia wa con .
44003022	Moses yam owacci , ‘ Rwot Lubaŋa bicwalo lanebi mo piwu ma bia ki i kin utmegiwu macalo ocwalo an . Wubiwinyo en i lok ducu ma bititowu .
44003023	Dok ka obinen dano mo ma pe biwinyo lanebi meno , waŋe birwenyo woko ki i kin lutugi . ’
44003024	Ki lwak lunebi ducu ma yam guloko , cakke wa i kom Camuel ki jo ma gulubo kore , gutito bene pi kare man .
44003025	Wun likwayo pa lunebi , ki lule gicikke ma yam Lubaŋa omiyo bot kwarowu , kun waco bot Abraim ni , ‘ Rok ducu gibilimo gumgi ki i kom likwayi . ’
44003026	Ka doŋ Lubaŋa otyeko keto laticce , okwoŋo cwale botwu pi kelliwu gum ma miyo ŋat acel acel lokke weko timo bal . ”
44004001	Ka pud gitye ka lok ki dano , ci ajwagi ki ladit askari me ot pa Lubaŋa ki Lucadukayo gubino botgi ,
44004002	ma gujul woko , pien onoŋo gipwonyo lwak kun gitito pi cer pa Yecu ki i kin jo muto atyer .
44004003	Ka gumakogi ci guketogi i mabuc nio wa odiko , pien onoŋo piny doŋ oyuto woko .
44004004	Ento lwak jo mapol i kin jo ma guwinyo lokgi guye , wel dano omedde oo alip abic .
44004005	Ka piny oru , ci luloc ki ludoŋo ki lupwony-cik gucokke i Jerucalem ,
44004006	kacel ki Anac , ajwaka madit , ki Kayapa ki Jon ki Alegijanda , ki lwak ducu ma gitye i doggola pa ajwagi madito .
44004007	Ka giketogi i dyere , gupenyogi ni , “ Wun wutiyo man pi kit tek aŋo , nyo pi nyiŋ aŋa ? ”
44004008	Ka Petero opoŋ ki cwiny Maleŋ , ci owaco botgi ni , “ Wun lulo lwak ki ludoŋo ,
44004009	ka tin gipenyowa lok mudok i kom gin maber ma otimme i kom laput , ki kit ma dano man ocaŋ kwede ,
44004010	wek oŋene botwu ducu ki bot lwak jo Icrael ducu ni , pi nyiŋ Yecu Lanajaret , ma wun wuguro i kom yatariya , ma Lubaŋa ocero woko ki i kin jo muto-ni aye laco man ocuŋ i nyimwu ma kome yot .
44004011	Man aye got ma wun lugedo wukwero woko ento ma odoko got madit me twok ot .
44004012	Pe tye larre mo i ŋat mukene , pien pe tye nyiŋ mo mukene i wi lobo man ma gimiyo ki wan dano ma myero walarre iye . ”
44004013	Ka doŋ guneno tekcwiny pa Petero ki Jon , ma guniaŋ bene ni gin jo mogo ata ma pe gupwonnye , ci guuro ; ka doŋ guniaŋ ni gin yam gubedo kacel ki Yecu .
44004014	Ento ka guneno laco ma gicaŋo-ni ocuŋ ka ŋetgi , lok mo ma myero guwac doŋ obedo pe .
44004015	Ka gucikogi ni koŋ gukat woko ki i Lukiko , ci guyubo lok kekengi ,
44004016	kun giwaco ni , “ Jo man wabitimogi niŋniŋ ? Pien gutyeko tiyo lanyut ma kome nen bot dano ducu ma gibedo i Jerucalem , wan bene pe watwero kwerone .
44004017	Ento pi kit me juko wek pe oket orom kin dano , ber wajukugi ni pe gimedde ki tito bot ŋat mo pi nyiŋ man . ”
44004018	Ci gulwoŋogi gucikogi ni pe gutit kadi pwonyo lok mo i nyiŋ Yecu kadi matidi mo .
44004019	Ento Petero ki Jon gugamo ni , “ Wun wuŋol ka ce nen ber i waŋ Lubaŋa me winyowu makato winyo Lubaŋa ;
44004020	pien wan pe watwero weko tito pi gin ma yam waneno ki ma wawinyo . ”
44004021	Ka doŋ guburogi matek , ci guwekogi gucito ; pe gunoŋo yo me keto can i komgi pi lwak dano , pien gin ducu gubedo ka pako Lubaŋa pi gin mutimme-ni .
44004022	Dano ma lanyut me twer me caŋo dano otimme i kome-ni onoŋo doŋ dit ma mwakane kato ka pyeraŋwen woko .
44004023	Ka gigonyogi ci gucito bot luremgi ka gutito botgi gin ma ajwagi madito pa Lubaŋa ki ludoŋo guwaco botgi .
44004024	Ka guwinyo , ci gutiŋo dwangi malo kacel bot Lubaŋa kun giwaco ni , “ Ai Rwot Lubaŋa , in ma con iketo polo ki lobo ki jami ducu ma tye i igi ,
44004025	con iloko i dog kwarowa Daudi ma laticci i tek pa Cwiny Maleŋ ma owaco ni , ‘ Piŋo Lurok gitye ka wo kacel , dok piŋo rok mapol gipiro lok ma konnye pe ?
44004026	Luker me lobo gurye i tyeŋ , ki luloc bene gucokke gugurre kacel i kom Rwot ki i kom ŋat ma en oyero ka doŋ owiro . ’
44004027	“ Adada gucokke gugurre kacel i gaŋ man i kom laticci maleŋ twal Yecu , en ma in iwiro ki moo , gin Kerode ki Pontio Pilato , kacel ki Lurok ki jo Icrael ducu ,
44004028	pi tiyo ducu ma yam iyubo pi tweroni ki mitti ni myero otimme .
44004029	Iyo , Rwot , doŋ inen bura megi , ci imi wan luticci watit lokki ki tekcwiny laboŋo lworo mo ,
44004030	kun in iryeyo ciŋi me caŋo dano , wek lanyut ki taŋo mapol otimme i nyiŋ laticci Yecu maleŋ twal . ”
44004031	Ka gutyeko lega , ci kabedo ma gugurre iye-ni oyeŋŋe , gin ducu gupoŋ ki Cwiny Maleŋ , ci gutito lok pa Lubaŋa ki tekcwiny laboŋo lworo .
44004032	Lwak jo muye ducu gubedo ki cwiny acel ki tam acel , kun pe tye ŋat mo ma waco ni lim ma etye kwede-ni mere kene , ento gunywako jami ducu kacel .
44004033	Lukwena gubolo lok i kom cer pa Yecu ki tek , ci gum madit opoto i komgi ducu .
44004034	Pe tye ŋat mo i kingi ma gin mo orem bote , pien jo ma gitye ki pottigi nyo odigi gucatogi woko , ka gukelo lim mua iye ,
44004035	guketo ka tyen lukwena , ka gupoko kit ma mitte bot ŋat acel acel .
44004036	Kit meno Yucepu ma nyiŋe me aryone lukwena gucako ni Barnaba ( ma te lokke ni ŋat ma jiŋo cwiny dano ) , Lalevi ma ginywalo i Caiprac ,
44004037	ocato potone ma en tye kwede , ci okelo limme oketo ka tyen lukwena .
44005001	Ento laco mo ma nyiŋe Anania ki dakone Capira gucato jamigi ,
44005002	ci en okano dul lim mogo woko ma dakone bene ŋeyo , ka okelo dul acel , ci oketo ka tyen lukwena .
44005003	Ento Petero owacce ni , “ Anania , piŋo Catan opoŋo cwinyi , omiyo itemo bwolo Cwiny Maleŋ kun ikano dul lim ma oa i loboni ?
44005004	Ka nene pe icato , kono pe obedo meri giri ? Dok ka doŋ icato , pe onoŋo tye giri i te twerri ? Piŋo itamo lok macalo meno i cwinyi ? Pe ibwolo dano ento ibwolo Lubaŋa giri . ”
44005005	Ka Anania owinyo lok meno , ci opoto piny oto woko cut , ci lworo madit omako jo ducu ma guwinyo pire .
44005006	Litino awobe gua ci guboyo kome , ka gutere woko ka yike .
44005007	Lacen ka cawa okato kine ka adek , ci dakone obino odonyo , kun pe ŋeyo gin mutimme-ni .
44005008	Petero owacce ni , “ Titta ka onoŋo wucato lobowu i wel ma rom meno . ”
44005009	Ento Petero owacce ni , “ Piŋo wun aryo ducu wuribbe ka bwolo Cwiny pa Rwot ? Nen , tyen jo muyiko cwari ka tye i doggola , in bene gibiteri woko . ”
44005010	Ci dako opoto piny ka tyene , oto woko cut , ka litino awobe gubino gudonyo i ot , ci gunoŋo en oto , ci gutere woko , guyike ka ŋet cware .
44005011	Lworo madit omako lwak jo muye Yecu ducu , ki jo ducu ma guwinyo lokke .
44005012	Lwak lanyut ki taŋo mapol otimme i kin dano ki i ciŋ lukwena . Onoŋo gin ducu gibedo kacel i te baraja pa Solomon .
44005013	Pe tye ŋat mo ma oette me ribbe kwedgi , ento onoŋo dano guketo deyo madit i komgi .
44005014	Lwak jo mapol ma guye gumedde bot Rwot , co wa ki mon ,
44005015	mumiyo gikelo lutwo wa i yo , gipyelogi i wi kitanda ki i wi gibuto , wek ka Petero kato ka ŋetgi , ci tipone owok i kom jo mogo i kingi .
44005016	Lwak dano bene gua ki i gaŋ murumo Jerucalem , gucokke kun gikelo lutwo ki jo ma cen marac yelogi , ci gin ducu gucaŋ .
44005017	Ento ajwaka madit oa kacel ki jo ma gitye kwede , ma gin aye dul pa Lucadukayo , ma nyeko omakogi matek ,
44005018	gumako lukwena guketogi i mabuc .
44005019	Ento i dyewor lamalaika pa Rwot oyabo dog ot mabuc , ci okelogi woko kun waco ni ,
44005020	“ Wucit wucuŋ i ot pa Lubaŋa , wutit bot dano lok me Kwo man ducu . ”
44005021	Ka guwinyo lok man , ci gudonyo i ot pa Lubaŋa okogweno gubedo ka pwonyo dano . Ka ajwaka madit obino ki jo ma onoŋo gitye kwede , ci gucoko Lukiko kacel ki ludoŋwo ducu pa jo Icrael , ka gucwalo kwena ka omogi ki i mabuc .
44005022	Ento ka ludito pa askari gucito , pe gunoŋogi i buc , ka gudwoko lok ni ,
44005023	“ Wanoŋo ot kol giloro maber , kun lukur-piny bene gucuŋ i doggola , ento ka wayabo ci pe wanoŋo ŋat mo iye . ”
44005024	Ka ladit pa askari me ot pa Lubaŋa ki ajwaka madit guwinyo lok meno , ci tamgi ocuŋ woko , kun gipennye kekengi kit ma lokke bitum kwede .
44005025	Ka ŋat mo obino otittigi ni , “ Jo ma wuketogi i ot kol-li , gitye gucuŋ i ot pa Lubaŋa ka pwonyo dano . ”
44005026	Ci ladit ki askarine gucito gukelogi , ento pe ki tek mo , pien onoŋo gilworo ni lwak celogi ki got .
44005027	Ka doŋ gukelogi , ci guketogi i nyim lukiko , ka ajwaka madit openyogi ,
44005028	kun waco ni , “ Wan wacikowu matek ni pe wupwony lok mo i nyiŋ man ento koni wupoŋo i Jerucalem woko pi pwonywu-ni , dok wumoko tamwu me kelo remo pa dano man i komwa . ”
44005029	Ento Petero ki lukwena mukene gudok iye ni , “ Myero wawiny Lubaŋa makato dano .
44005030	Lubaŋa pa kwarowa ocero Yecu ma wun wuneko ku wuŋabe i kom yat .
44005031	Lubaŋa otiŋe malo i ŋete yo tuŋ acuc i kabedo me deyo pi bedo Laker ki Lalar , wek jo Icrael gunoŋ kare me ŋut ci en owek balgi .
44005032	Wan aye lucaden me lok meno , kacel ki Cwiny Maleŋ ma Lubaŋa omiyo bot jo ma giwinye . ”
44005033	Ka guwinyo lok man , ci gutugge ki akeca ma gimito nekogi .
44005034	Ento Laparicayo mo ma i lukiko ma nyiŋe Gamaliel , lapwony-cik ma dano ducu giworo , oa malo ci ociko ni koŋ gicwalgi woko pi kare manok .
44005035	Ka owaco bot jo mucokke ni , “ Jo Icrael , ber wugwokke i gin ma wutimo i kom jo man .
44005036	Pien yam con i kare ca Teyuda otuc ci omine kene ni en e dano madit , ki jo mogo ma giromo ka miya aŋwen guribbe kwede ; ento gineke woko ki jo ma gilube ducu guket woko ata .
44005037	Dok i ŋeye Juda ma Lagalilaya dok otuc io kare me kwano wel dano , ci otero jo mukene ma gilube ; en bene oto , jo ma gilube bene guket woko ata .
44005038	Iyo , i lok ma tye kombeddi atito botwu ni cwinywu oa woko i kom jo man , wuwek gubedi ; pien ka ce yub man nyo tic man pa dano , ci bigik ata ,
44005039	ento ka pa Lubaŋa , ci pe wubiloyogi , wun bene wubinen macalo wulwenyo i kom Lubaŋa ! ”
44005040	Ci gujolo tamme , ka gilwoŋo lukwena gudwogo , ci gugoyogi kun gicikogi ni pe gulok i nyiŋ Yecu , ka doŋ giwekogi gucito .
44005041	Gua woko ki i nyim Lukiko ma onoŋo cwinygi yom pien Lubaŋa otamo ni gimyero pi dit man me noŋo lewic pi nyiŋ Yecu .
44005042	Dok nino ducu pe guweko pwonyo dano ki tito lok me kwena maber ni Yecu en aye Kricito ma Lubaŋa oyero i ot pa Lubaŋa ki i paco pa dano .
44006001	I kare meno ka lupwonnye welgi omedde , ci Lujudaya ma giloko leb Grik gubedo ki ŋuro i kom Lujudaya ma giloko leb Ibru , ni pien nino ducu ka gipoko lim pe giparo pi mon togi .
44006002	Ka lukwena apar wiye aryo gulwoŋo lwak lupwonnye kacel ci guwaco botgi ni , “ Pe myero wabwot tito lok pa Lubaŋa pi tic i kom meja .
44006003	Pienno , utmego , wuyer i kinwu jo ma giloko nyiŋgi maber , jo ma gupoŋ ki Cwiny Maleŋ ki ryeko , ma myero waketgi i dog tic man .
44006004	Ento wan wabimine ka lega ki tito lok . ”
44006005	Lokgi oyomo cwiny lwak ducu , ci guyero Citefano , en dano ma opoŋ ki niye ki Cwiny Maleŋ , ki Pilipo , ki Porokulo , ki Nikanori , ki Timon , ki Parmena , ki Nikolao ma en aye dano me Antiokia ma doŋ gigamo i dini pa Lujudaya .
44006006	Ci giketogi i nyim lukwena , ka gulego ci guketo ciŋgi i komgi .
44006007	Ci lok pa Lubaŋa omedde ; ki wel lupwonnye bene omedde madwoŋ twatwal i Jerucalem , ki lwak ajwagi pa Lubaŋa mapol bene gujolo niye .
44006008	Ka Citefano opoŋ ki kica pa Lubaŋa ki tek , ci obedo ka tiyo taŋo ki lanyut i kin lwak .
44006009	Ci jo mogo ma gua ki i kacokke ma gilwoŋo ni kacokke pa jo ma gigonyogi ki i opii , kacel ki jo mogo me Cirene ki me Alegijanderia , ki jo ma gua Cilicia ki Acia , gubedo ka pyem ki Citefano .
44006010	Ento ryekone oloyogi , ki Cwiny Maleŋ ma en loko kwede .
44006011	Ci gupiyo dano i muŋ kun giwaco ni , “ Wawinyo en ka loko kun yeto Moses ki Lubaŋa . ”
44006012	Ci gutugo lwak ki ludoŋo ki lupwony-cik , ka gubino gumake ci gutere i nyim Lukiko ,
44006013	kun gikelo lucaden me goba ma giwaco ni , “ Laco man pe weko loko lok marac ma kemo kabedo man maleŋ ki cik pa Moses ,
44006014	pien wabedo ka winyo en ka loko ni Yecu man me Najaret bimuko ot man woko , ka dok biloko kit ma yam Moses omiyowa me aluba . ”
44006015	Jo ducu ma gubedo i Lukiko guciko waŋgi i kome , ci guneno waŋe calo wan lamalaika .
44007001	Ka ajwaka madit openye ni , “ Lok tye kit meno ? ”
44007002	Ci Citefano ogamo ni , “ Utmega ki utwora , wuwiny ya . Lubaŋa me deyo yam onyutte bot kwarowa Abraim ma onoŋo pud tye wa i Mecopotamia , ma peya obedo i Karan ,
44007003	kun wacce ni , ‘ A woko ki i lobowu ki i kin watwu , icit i lobo ma abinyutti . ’
44007004	Ka doŋ oa woko ki i lobo pa jo Kaldaya , ci obedo i Karan , ka lacen wonne oto , ci Lubaŋa okwanyo en ki kunnu , okele wa i lobo man ma koni wubedo iye-ni .
44007005	Ento pe omiye oleyo gin mo kany , kadi wa dul lobo mo ma rom ki tyen dano , ento ocikke me miyo bote me bedo lobone ki pa likwaye ma gibilube , kadi onoŋo latinne mo pud pe .
44007006	Ci Lubaŋa owaco ni likwaye gibibedo i lobo pa jo mukene ma gibilokogi gubedo opiigi , gitimogi marac pi mwaka miya aŋwen .
44007007	Ka Lubaŋa owacci , ‘ Abiŋolo kop i kom jo ma giyelogi , ci lacen gibia ki kunnu , ci gibiwora i kabedo man . ’
44007008	Ci omiyo ki Abraim gicikke me lirre . Kit meno Abraim onywalo Icaka ci oliro en i nino me aboro me ditte ; ki Icaka onywalo Yakobo , ki Yakobo onywalo kwarowa apar wiye aryo .
44007009	“ Nyeko omako kwarowa i kom Yucepu , ci gucate woko i Ejipt , ento Lubaŋa onoŋo tye kwede ,
44007010	ci olare ki i can ducu , omiye gum ki ryeko i nyim Parao , kabaka me Ejipt , ma oketo en me bedo laloyo ma loyo lobo Ejipt ki ot pa kabaka ducu .
44007011	I kare ma kec opoto i lobo Ejipt ducu ki i Kanaan , okelo can madwoŋ ma omiyo kit me noŋo cam oloyo kwarowa woko .
44007012	Ento ka Yakobo owinyo ni kal tye i Ejipt , ci ocwalo kwarowa kunnu tyen mukwoŋo .
44007013	Ka gudok tyen me aryo , ci Yucepu onyutte kekene bot omegine ci gitito bot Parao pi kaka pa Yucepu .
44007014	Ka Yucepu ocwalo dano ka lwoŋo wonne ki wadigi ducu , ma gin jo pyerabiro wiye abic ,
44007015	Yakobo ocito i Ejipt , ci oto woko , en kikome ki kwarowa ducu ,
44007016	ci gitiŋo komgi gidwoko cen i Cekem ci giyikogi i lyel ma yam Abraim owilo ki lim ryal ki bot awobe pa Kamor i Cekem .
44007017	“ Ento ka kare ma giciko onyiko cok , ma yam Lubaŋa omiyo bot Abraim , ci dano gumedde ki nya i Ejipt ,
44007018	nio ka giketo kabaka mukene ma pe ŋeyo Yucepu .
44007019	En otimo aranyi i kom jo me rokwa , ci oruyo kwarowa ni myero gubol litinogi woko wek pe gubed makwo .
44007020	I kare meno en aye ginywalo iye Moses . Yam onoŋo mwonya mada i waŋ Lubaŋa , ci gibedo ka pite i ot pa wonne dwe adek .
44007021	I kare ma gikane woko i dog kulu , ci nya pa Parao oloke obedo latinne , opite macalo wode kikome .
44007022	Ci Moses gipwonyo ki ryeko ducu pa Luejipt ; yam con onoŋo en laco adada i lokke ki i ticce .
44007023	“ Ka doŋ mwaka me ditte oromo pyeraŋwen , ci tam obino i cwinye me limo utmege , likwayo pa Icrael .
44007024	Ka oneno ŋat acel i kingi gitimo marac , ci okonyo dano ma gibwoyo-ni , ka oculo kwor ogoyo Laejipt .
44007025	En yam otamo ni gwok nyo omegine giŋeyo ni Lubaŋa oyubo ni bimiyo gilarre pi ticce , ento pe guniaŋ .
44007026	Dok orwone otuc botgi ma onoŋo daa tye i kingi ; onoŋo en mito ribo kingi , ci owaco botgi ni , ‘ Wun omego , piŋo wutimme marac kekenwu ? ’
44007027	Ento latim lawote marac-ci ocwale cen kun wacci , ‘ Aŋa ma oketo in me bedo laŋolkop ki lalowa ?
44007028	In imito neka kit ma laworo ineko Laejipt-ti ? ’
44007029	Ci Moses oriŋo woko pi lok meno , ka ocito odoko labedo i lobo Midian , onywalo iye litino awobe aryo .
44007030	“ Ka mwaka okato pyeraŋwen , ci lamalaika onen bote i tim ma i ŋet got Cinai i leb mac ma lyel i caka .
44007031	Ka Moses oneno , ouro kite ; ka onyiko cok ka neno , ci dwan obino ,
44007032	ni , ‘ An Lubaŋa pa kwarowu , Lubaŋa pa Abraim , ki pa Icaka , ki pa Yakobo . ’ Ci kom Moses omyel , lworo ogeŋe nenone .
44007033	Ka Rwot owaco bote ni , ‘ Luny war woko ki i tyeni , pien kabedo ma in icuŋ iye-ni ŋom maleŋ .
44007034	An doŋ aneno adada atwom pa jona ma gitye i Ejipt , awinyo wa cur megi , an doŋ alor piny ka larogi . Bin doŋ acwali i Ejipt . ’
44007035	“ Moses man onoŋo yam gukwero woko kun gipenyo ni , ‘ Aŋa muketo in me bedo lalowa ki laŋolkopwa ? ’ Lubaŋa ocwale macalo laloc ki lalar ki i ciŋ lamalaika ma onen bote i cakani .
44007036	Okwanyogi woko ki i Ejipt kun tiyo taŋo ki lanyut mapol i Ejipt ki i Nam Makwar ki i tim mwaka pyeraŋwen .
44007037	Moses man aye ceŋ otitc bot jo Icrael ni , ‘ Lubaŋa bicwalo lanebi piwu ma bia ki i kin utmegiwu macalo ocwalo an-ni . ’
44007038	Man aye ŋat ma onoŋo yam tye i kin lwak ma i tim kacel ki lamalaika ma oloko kwede i got Cinai , ma oloko bene ki kwarowa ; kunnu olimo iye lok makwo me akela botwa .
44007039	Kwarowa yam gukwero winyo lokke ento gucwale woko cen , dok cwinygi odok woko cen i Ejipt ,
44007040	kun giwaco bot Aron ni , ‘ Tim ki wan lubaŋa ma bitelo wiwa , pien Moses man ma okwanyowa woko ki i lobo Ejipt , pe doŋ waŋeyo ka ma odok iye , ’
44007041	Ci gitimo cal wod twon i kare meno , gucako tyero gitum bot cal lubaŋa-nu , ma cwinygi obedo yom i kom tic me ciŋgi .
44007042	Ci Lubaŋa olokke omiyogi kare me woro mony me polo , kit ma yam gicoyo i buk pa lunebi ni , ‘ Wun jo me ot pa Icrael , yam koŋ wunekka lee me gitum pi mwaka pyeraŋwen i tim ? Pe kumeno .
44007043	Yam wutiŋo kema pa jok Molok , ka cal lakalatwe pa lubaŋa ma nyiŋe Repan , ma gin cal jogiwu ma wupayogi me awora . Pi meno an bene abikobowu woko wa i ŋe Babilon . ’
44007044	“ Kwarowa yam gitye ki kema lok me caden i tim , ma Lubaŋa ma yam loko ki Moses ociko ni otim kun lubo cal ma en oneno .
44007045	Kwarowa bene gukelo ka gubino ki Yocwa i kare ma gicamo lobo pa rok mapol ma Lubaŋa oryemogi woko ki i nyim kwarowa . Con tye botgi nio kwede wa i kare pa Daudi ,
44007046	ma olimo gum mua ki bot Lubaŋa dok openyo ni giwek eyeny kabedo pi Lubaŋa pa Yakobo .
44007047	Ento Solomon aye ogero ot pire .
44007048	Kadi bed kumeno , en Ŋat Mamalo Twal pe bedo i ot ma gitiyo ki ciŋ ; macalo yam lanebi owaco ni ,
44007049	‘ Polo aye komkerra , man Rwot aye ma owaco , lobo obedo kom me teno tyena . Kit ot aŋo ma wubigero pira ? Ka yweyona kono onoŋo bedo kwene ?
44007050	Pe ciŋa aye otiyo lwak jami-ni ducu ? ’
44007051	“ Wun jo ma ŋutwu tek , jo ma pe wulirre i cwinywu , ma itwu bene odiŋ , wun wulwenyo ki Cwiny Maleŋ jwijwi ; macalo yam kwarowu gutiyo , wun bene wutiyo kit meno .
44007052	Lanebi mene ma yam kwarowu pe gulibo ? Dok guneko jo ma yam gutuco con pi bino pa Ŋat ma Kite Atir-ri ma wun wuketo roro i kome ci wuneko woko ,
44007053	wun jo ma gimiyowu cik pa Lubaŋa ma lumalaika yam gukelo , ci pe wulubo . ”
44007054	Ka guwinyo lok meno , ci gutugge ma gukayo lakgi woko likiŋ
44007055	Ento Citefano noŋo opoŋ ki Cwiny Maleŋ , ci ociko waŋe i polo oneno deyo pa Lubaŋa , kun Yecu ocuŋ i ŋet Lubaŋa yo tuŋ acuc ,
44007056	ci owacci , “ Nen , aneno polo oyabbe ki Wod pa dano ocuŋ i ŋet Lubaŋa yo tuŋ acuc . ”
44007057	Ci gudaŋŋe , guwo ki dwangi matek ma gidino itgi woko , ci gucorre i kome kacel .
44007058	Ka gubole woko i ŋe gaŋ , ci gucele ki got , ka lucaden gupyelo ginarukagi ka tyen awobi mo ma nyiŋe Caulo .
44007059	I kare ma gitye ka celo Citefano ki got , en olego ni , “ Rwot Yecu , gam cwinya , ”
44007060	Ka orumo coŋe piny , ci odaŋŋe ki dwane matek ni , “ Rwot , pe iket bal man i komgi . ” Ka otyeko lok kit man , ci oto .
44008001	Caulo bene opwoyo tone apwoya . I kare meno ayelayela madwoŋ opoto i kom jo muye Yecu ma i Jerucalem ; ci gin ducu guket woko ata i lobo ducu me Judaya ki Camaria , lukwena keken aye gudoŋ .
44008002	Jo ma giworo Lubaŋa aye guyiko Citefano , kun gikoke matek twatwal .
44008003	Ento Caulo onoŋo mito ni etyek lwak jo muye Kricito woko ducu ; donyo i ot ki ot ci ywayo co wa ki mon ka tweyogi i mabuc .
44008004	Jo ducu ma guket ata guwoto kun gitito lok me kwena maber .
44008005	Pilipo ocito i gaŋ mo me lobo Camaria ci otuco botgi pi Kricito ma Lubaŋa oyero .
44008006	Ci lwak ma gucokke gujolo lok ma Pilipo otito botgi ki cwiny acel i kare ma guwinyo , kun gineno bene lanyut ma en otiyo .
44008007	Pien jo mapol ma cen marac omakogi , cen oa woko ki i komgi kun gidaŋŋe ki koko matek ; ki lwak lutwo akweya ki lugoro bene gucaŋ woko .
44008008	Kit meno yomcwiny obedo dwoŋ i gaŋ meno .
44008009	Ento yam onoŋo tye dano mo i gaŋ meno ma nyiŋe Cimon ma en lajok . En miyo rok pa jo Camaria giuro mada kun en wacce kekene ni en e dano madit .
44008010	Gin ducu giketo cwinygi i lok ma en waco , litino wa ludito bene , kun giwaco ni , “ Man aye dano ma tye ki tek pa Lubaŋa ma gilwoŋo ni Madit-ti ”
44008011	Gibedo ka keto cwinygi ka winyo lokke , pien obedo kwedgi pi kare malac kun miyo giuro tim jokjokke .
44008012	Ento ka guye lok me kwena maber ma Pilipo otito i kom ker pa Lubaŋa ki i kom Yecu Kricito , ci gibatijagi , co wa ki mon .
44008013	Kadi wa Cimon bene oye , ka gibatija en ci omedde obedo kacel ki Pilipo kun neno lanyut ki taŋo madito ma en tiyo , ci ouro mada .
44008014	Ka lukwena ma gitye i Jerucalem guwinyo ni Lucamaria guye lok pa Lubaŋa , ci gucwalo botgi Petero ki Jon .
44008015	Gin bene ka gucito kunnu , ci gulego pigi wek gulim Cwiny Maleŋ ;
44008016	pien onoŋo peya obino i kom ŋat mo i kingi , ento yam gibatijagi i nyiŋ Yecu keken .
44008017	Ka guketo ciŋgi i komgi , ci gulimo Cwiny Maleŋ .
44008018	Ka Cimon oneno ni gulimo Cwiny Maleŋ pi keto bad pa lukwena , ci okelo lim botgi
44008019	kun waco ni , “ Wumiya tek man bene , wek an bene ka aketo ciŋa i kom dano mo olim Cwiny Maleŋ . ”
44008020	Ento Petero owacce ni , “ Centeni myero orweny woko matwal , kacel ki in , pien itamo pi wilo mot pa Lubaŋa ki lim !
44008021	In pe itye ki gin mo nyo dul mo i lok man , pien cwinyi pe leŋ i nyim Lubaŋa .
44008022	Doŋ iŋut i kom balli man , dok ileg Rwot , wek ka twerre lok ma tye i cwinyi gitimi iye kica .
44008023	Pien aneno cwinyi kec calo keda , bal otweyi woko idoko lamabucce . ”
44008024	Ci Cimon odok iye ni , “ Wuleg Rwot pira wek gin ma wuwaconi pe opot i koma . ”
44008025	Ka gutyeko tito lok me caden ki tuco lok pa Rwot , ci gudok i Jerucalem , kun gitito lok me kwena maber i paco mapol ma i Camaria .
44008026	Ento lamalaika pa Rwot owaco ki Pilipo ni , “ A iwot idok tuŋ acuc i yo ma a Jerucalem dok piny i Gaja . ” Yo ma kunnu wok ki i tim .
44008027	Ci oa ocito . Nen , laco mo Laetiopia , ma gikolo , oa ka woro Lubaŋa i Jerucalem . En onoŋo latic madit pa Kandake , kabaka ma dako me lobo Etiopia , ladit ma lakan jamine ducu .
44008028	I kare ma dok i lobogi , obedo i gadigadine kun kwano buk pa lanebi Icaya .
44008029	Cwiny Maleŋ owaco bot Pilipo ni , “ Nyik cok , irwatte ki gadigadi man . ”
44008030	Ka Pilipo oriŋo bote , ci owinyo en ka kwano buk pa lanebi Icaya , ci openye ni , “ In iniaŋ lok ma ikwano-ni ? ”
44008031	En ogamo ni , “ Aniaŋ niŋniŋ kono , ka ŋat mo pe okonya ? ” Ci olwoŋo Pilipo ni obed kwede kacel .
44008032	Dul ma en obedo ka kwanone obedo kit man : “ Calo romo ma gitero ka nekone , nyo latin romo ma oliŋ i nyim lanyar yerre , kit meno en pe oŋamo doge ka lok .
44008033	Pi mwolo mere pe giŋolle kop ma atir . Aŋa ma twero yeko kit likwaye ? Pien kwone doŋ gikwanyo woko ki i lobo . ”
44008034	Ci laco ma gikolo owaco bot Pilipo ni , “ Alegi , titta , lanebi oloko lok man i kom aŋa , i kome kene nyo i kom ŋat mukene ? ”
44008035	Ci Pilipo ocako lok ; ocako ki lok man ma yam gicoyo kun tito lok me kwena maber i kom Yecu .
44008036	Ka guwoto kacel i yo , ci guo ka ma pii tye iye . Laco ma gikolo owacci , “ Nen pii doŋ ene ! Gin aŋo ma geŋa limo batija ? ” [
44008037	Ci Pilipo owacce ni , “ Ka iye ki cwinyi ducu ci itwero . ” En odok iye ni , “ An aye Yecu Kricito , ni en Wod pa Lubaŋa . ” ]
44008038	Ci ociko ni gadigadi myero ocuŋ ; gin ducu gulor i pii , Pilipo ki laco ma gikolo , ci Pilipo obatija en .
44008039	Ka gukatti woko ki i pii , Cwiny pa Rwot otiŋo Pilipo , otero woko , laco ma gikolo-ni pe dok onene , ci owoto wotte ki yomcwiny .
44008040	Ento Pilipo otuc wa i Ajota kun wirre ka tuco lok me kwena maber i gaŋi ducu nio ka obino wa i Cecaria .
44009001	Ento Caulo onoŋo pud buro lupwonnye pa Rwot kun mito nekogi , ci ocito bot ajwaka madit pa Lubaŋa ,
44009002	olege waraga me cito kwede i Damaciko , wek ka enoŋo dano ma lubo Yo ma gitye kunnu , co wa ki mon , ci etwegi , ekelgi i Jerucalem .
44009003	I kare ma en tye ka wot , ma doŋ onyiko cok ki Damaciko , ci dero oa ki i polo oryeny ocaro kome .
44009004	Ka opoto piny ci owinyo dwan ma waco bote ni , “ Caulo , Caulo , iyela piŋo ? ”
44009005	Ogamo ni , “ In aŋa , Rwot ? ” Ci owacce ni , “ An aye Yecu , ma itye ka yelone-ni .
44009006	Ento a idony i gaŋ , ci gibititti gin ma myero iti . ”
44009007	Jo ma yam guwoto kwede gucuŋ laliŋ , ma kun giwinyo dwan ento pe gineno ŋat mo .
44009008	Caulo oa malo ki ka ma opoto iye piny i ŋom-mi , ento ka oyabo waŋe , ci pe oneno gin mo . Gipeye ki ciŋe gikele i Damaciko .
44009009	Obedo nino adek ma pe neno piny pe camo dok pe mato bene .
44009010	Onoŋo tye lapwonnye mo i Damaciko ma nyiŋe Anania . Rwot owacce i waŋ lek ni , “ Anania . ” En ogamo ni , “ An atye en , Rwot . ”
44009011	Ci Rwot owaco bote ni , “ A ilub yo ma gilwoŋo ni Atir , ipeny i ot pa Juda laco mo ma nyiŋe Caulo me Taruco ; en bene noŋo tye ka lega .
44009012	En oneno dano mo i waŋ lek ma nyiŋe Anania ka donyo bote kun keto ciŋe i kome wek waŋe oyabbe . ”
44009013	Ento Anania odok iye ni , “ Rwot , yam awinyo lok i kom dano man ki bot jo mapol pi kit ma otimo kwede joni marac i Jerucalem .
44009014	En obino kany bene ki twero pa ajwagi madito me tweyo jo ducu ma gilwoŋo nyiŋi . ”
44009015	Ento Rwot owacce ni , “ Citi , pien en aye gin ticca ma doŋ ayero pi tero nyiŋa i nyim Lurok ki luker ki jo Icrael .
44009016	An kikoma abinyutte can madwoŋ ma en myero ocir pi nyiŋa . ”
44009017	Ci Anania oa ocito odonyo i ot . Oketo ciŋe i kome kun waco ni , “ Ominwa Caulo , Rwot Yecu ma onyutte boti i waŋa yo ma ibino iye-ni ocwala boti wek waŋi oyabbe , wek ipoŋ bene ki Cwiny Maleŋ . ”
44009018	Ci gin macalo atura opoto woko ki i waŋe cut , ocako neno piny . Ka oa ci gibatija en ,
44009019	ka lacen ocamo cam ci olimo tek . Obedo kunnu pi kare manok ki lupwonnye ma i Damaciko .
44009020	Ocako tuco lok i kom Yecu i kacokke cut kun waco ni , “ En Wod pa Lubaŋa . ”
44009021	Ci jo ducu ma guwinyo lokke guuro , kun giwaco ni , “ Man pe en aye laco ma yam omito tyeko jo ma gikwoŋo nyiŋ man i Jerucalem-mi ? Dok en bene obino kany pi lok meno , pi tweyo dano wek etergi bot ajwagi madito . ”
44009022	Ento teko pa Caulo omedde ameda , omiyo lewic omako Lujudaya ma gibedo i Damaciko , pien en onyuto atir ni Yecu en aye Kricito ma Lubaŋa oyero .
44009023	Ka nino okato mapol , ci Lujudaya gucokke , gupiro lok me neke .
44009024	Ento Caulo owinyo pi lok ma giyubo . Onoŋo gikuro en i dogcel me Damaciko dyeceŋ ki dyewor wek gineke woko ;
44009025	ento lupwonnyene gutiŋe ki aduku i dyewor , ci gucwale piny ki i wi cel .
44009026	Ka Caulo obino oo i Jerucalem ci otemo ribbe ki lupwonnye ; ento gin ducu guwore , pien onoŋo peya guye ni en lapwonnye pa Yecu .
44009027	Ento Barnaba otere , ci okele bot lukwena , ka otito botgi kit ma en oneno kwede Rwot i yo , oloko kwede , dok obedo i Damaciko ka tito lok ki tekcwiny laboŋo lworo i nyiŋ Yecu .
44009028	Ci doŋ en obedo kacel kwedgi , obedo ka wirre kwedgi i Jerucalem ,
44009029	kun tito lok i nyiŋ Rwot ki tekcwiny laboŋo lworo . Oloko bene ki Lujudaya ma giloko leb Grik , kun pyem kwedgi ; ento gin guyenyo yo me neke .
44009030	Ka utmego guŋeyo lokke , ci gularo kwede i Cecaria , ci gucwale i Taruco .
44009031	Lwak muye Yecu ma i Judaya ducu ki Galilaya ki Camaria doŋ gubedo ki kuc , ci gudoŋo gucuŋ matek , kun gilworo Rwot i kwogi me nino ducu . Cwiny Maleŋ obedo ka jiŋo cwinygi , welgi bene medde ameda .
44009032	I kare meno Petero obedo ka wirre i kingi ducu , ci ocito piny bot jo pa Lubaŋa ma gibedo i Lida .
44009033	Kunnu en onoŋo iye dano ma nyiŋe Ainea , ma yam obuto i wi kitanda mwaka aboro pi two akweya .
44009034	Ci Petero owaco bote ni , “ Ainea , Yecu Kricito ocaŋo twoni woko ; a malo ipet kabutoni . ” Ci otugi a malo oyot .
44009035	Jo ducu ma gibedo i Lida ki Caron gunene , ci gulokke bot Rwot .
44009036	Yam tye i Jopa lapwonnye ma dako ma nyiŋe Tabica , ma i leb Grik gilwoŋo ni Dorka , te lokke Lajwa . En yam tiyo tic mabeco mapol mada , dok konyo lucan .
44009037	I kare meno two omake ci oto woko . Ka gityeko lwoko kome ci gupyelo i kicika ma malo .
44009038	Macalo Lida cok ki Jopa , ka lupwonnye guwinyo ni Petero tye kunnu , ci gucwalo dano aryo bote , gulege ni , “ Tim ber , ibin oyot botwa , pe iru . ”
44009039	Petero oa , owoto kwedgi ; ka oo , gutere i kicika ma malo . Mon-to ducu gucuŋ kun gikok ka ŋete , ma ginyuto koti ki boŋŋi mukene ma Dorka okwoyo ma onoŋo pud tye botgi .
44009040	Ento Petero ocwalogi ducu woko , ka orumo coŋe piny ocako lega . Lacen olokke bot lato kun wacci “ Tabica , a malo . ” Ci Tabica oyabo waŋe ; ka oneno Petero ci oa obedo abeda .
44009041	Petero omako ciŋe , ka otiŋe malo . Ka olwoŋo jo pa Lubaŋa ki mon-to , ci omiye botgi makwo .
44009042	Pire oywek i Jopa ducu , kun jo mapol guye Rwot .
44009043	Petero obedo i Jopa pi nino mapol tuŋ pa dano mo ma nyiŋe Cimon , lanyoŋ pyen .
44010001	Yam onoŋo tye laco mo i Cecaria ma nyiŋe Kornelio , ladit me dul askari ma gilwoŋo ni me Itali ,
44010002	laco ma woro Lubaŋa , en ki jo ma i ode ducu . En yam miyo jami mapol me konyo dano bot Lujudaya , kun lego Lubaŋa jwijwi .
44010003	I kin cawa aboŋwen me dyeceŋ oneno lamalaika pa Lubaŋa kun bino donyo bote , ma owacce i waŋ lek ni , “ Kornelio ”
44010004	En ociko waŋe i kome ki lworo madit , ci owaco ni , “ Gin aŋo ba , ladit ? ” Ci owaco bote ni , “ Legani ki motti me kony oito malo obedo gin me po i komi i nyim Lubaŋa .
44010005	Kombeddi doŋ icwal dano i Jopa , wek oom Cimon ma gilwoŋo Petero .
44010006	En otiro bot Cimon lanyoŋ pyen , ma ode cok ki dog nam . ”
44010007	Ka lamalaika ma oloko kwede-ni otyeko wot , ci Kornelio olwoŋo luticce aryo ki askari acel ma woro Labaŋa ki i kin jo ma gitiyo bote-ni .
44010008	Ka otyeko tito botgi lok ducu , ci oncwalogi i Jopa .
44010009	Orwone ka guwoto guo cok ki gaŋ ma gicito iye-ni , ci Petero oito i wi ot malo ka lega i kin cawa abicel .
44010010	Kec ocako neke , kun mito ni ecam gin mo , ento onoŋo pud giyubo cam ayuba ; ci owille woko ,
44010011	oneno ka polo oyabbe , ki jami mo olor piny , macalo cuka madit , kun bino piny ma tye ki twoke aŋwen .
44010012	Onoŋo tye iye kit kwa lee ducu , wa kwa anyai ducu ki winyo me polo .
44010013	Ci dwan obino bote ma wacci , “ Petero , a ineki wek icam . ”
44010014	Ento Petero ogamo ni , “ Pe , Rwot , peya acamo jami ata me kwer . ”
44010015	Dwan dok obino bote tyen me aryone ni , “ Gin ma Lubaŋa olonyo in pe ilwoŋ ni obedo me kwer . ”
44010016	Man otimme tyen adek , ci jami meno gidwoko woko i polo .
44010017	I kare meno Petero iye obedo ka kalo akala kun tamo ni gin ma eneno i waŋ lek man nyuto gin aŋo ? Nen , jo ma Kornelio ocwalogi gubedo ka penyo pi ot pa Cimon , kun gucuŋ i dog ot ,
44010018	gilwoŋo lwoŋo matek kun gipenyo ka nyo Cimon ma gilwoŋo Petero otiro kenyo .
44010019	I kare ma Petero iye tye ka lwodo pi lek man , Cwiny Maleŋ owacce ni , “ Nen , jo adek gitye ka yenyo in .
44010020	A , ilor piny iwot kwedgi kun pe ikalo akala , pien an aye acwalogi . ”
44010021	Ci Petero olor piny bot jo meno kun waco ni , “ An aye ŋat ma wun wuyenyoni . Wun wubino kany piŋo ? ”
44010022	Gugamo ni , “ Kornelio ma ladit me askari en dano ma cwinye atir , lalwor Lubaŋa , ma rok Lujudaya ducu giloko ki nyiŋe maber ; lamalaika maleŋ aye ocike ni ocwal dano boti wek icit wa i ode , wek owiny gin ma ibiwaco . ”
44010023	Ci olwoŋogi oterogi i ot , gubedo welone . Orwone en oa ci ocito kwedgi , ki utmego mogo ma gibedo i Jopa gunywako kwede yo .
44010024	Ka orwone mukene gudonyo i Cecaria , Kornelio obedo ka kurogi ma olwoŋo lutugi ki lureme ma gicokcok kwede ci gucokke bote .
44010025	Ka Petero oo i dog ot , ci Kornelio oromo kwede , opoto oryebbe piny i te tyene kun wore .
44010026	Ento Petero oile malo , kun waco ni , “ A malo icuŋ ; an bene adano adana . ”
44010027	Ka oloko kwede ci odonyo i ot , onoŋo lwak dano gucokke iye .
44010028	Owaco botgi ni , “ Wun wuŋeyo ni bedo me kwer bot Lujudaya me ribbe kwedwu , kadi wa limo larok mo . Ento Lubaŋa otyeko nyuto bota ni pe alwoŋ dano mo ni dano ata nyo ni me kwer .
44010029	Mumiyo ka gilwoŋa ci abino laboŋo pyem mo . An dok apenyo aye ni wulwoŋa piŋo ? ”
44010030	Kornelio ogamo ni , “ Tin nino me aŋwenne i kin cawa man , onoŋo atye ka lega i oda i cawa me aboŋwen , ci nen ba , laco mo ocuŋ i nyima ma oruko boŋo ma ryeny ,
44010031	kun waco ni , ‘ Kornelio , legani otyeko winnye , ki motti me kony bene gipo pigi i nyim Lubaŋa .
44010032	Mumiyo in icwal dano i Jopa gupeny pi Cimon ma gilwoŋo Petero ; en tye otiro i ot pa Cimon lanyoŋ pyen i dog nam . ’
44010033	Kit meno acwalogi boti cut , ci in bene itimo ber ibino . Kombeddi wan ducu watye kany i nyim Lubaŋa pi winyo lok ma Rwot ociki kwede ducu . ”
44010034	Petero ocako lok ci owacci , “ Adada aniaŋ atir ni Lubaŋa pe poko kin dano ,
44010035	ento en jolo dano ma i rok ducu ma gilworo en ki ma gitiyo gin ma tye atir .
44010036	Wun wuŋeyo lok ma Lubaŋa ocwalo bot jo Icrael , kun tito lok me kwena maber me kuc ma Yecu Kricito okelo ; en aye Rwot pa dano ducu .
44010037	Lok man yam gituco oromo lobo Judaya ducu kun ocakke i Galilaya i ŋe kare ma Jon otito lok i kom batija .
44010038	Wuŋeyo kit ma Lubaŋa owiro kwede Yecu Lanajaret ki Cwiny Maleŋ ki tek ; kit macalo en yam wirre kwede kun tiyo gin maber dok caŋo jo ducu ma Catan yelogi ; pien onoŋo Lubaŋa tye kwede .
44010039	Dok wan lucadenne i kom gin ma en otiyo ducu i lobo Judaya ki i Jerucalem . Yam gineke kun giŋabe i kom yat ,
44010040	ento Lubaŋa ocere woko i nino me adekke , onyute bot dano ;
44010041	pe bot dano ducu , ento bot wan jo ma yam Lubaŋa oyero pi bedo lucaden . Wan wacamo dok wamato kwede kacel i kare ma doŋ ocer woko ki i kin jo muto .
44010042	Dok ocikowa ni watiti lok ki dano kun wamiyo caden ni , man aye ŋat ma yam Lubaŋa oyero me bedo laŋolkop pa jo makwo ki jo muto .
44010043	Lunebi ducu gubedo caden ni , dano ducu ma ye en gibiweko balgi woko pi nyiŋe . ”
44010044	I kare ma Petero pud tye ka loko lok meno , Cwiny Maleŋ opye i kom jo ducu ma gubedo ka winyo lokke .
44010045	Lujudaya ma guye Yecu ma onoŋo gubino ki Petero guuro mada pien mot me Cwiny Maleŋ doŋ gionyo wa i kom Lurok .
44010046	Guwinyo gin bene ka gidumo leb mapatpat kun gipako Lubaŋa . Petero openyo ni ,
44010047	“ Ŋat mo tye ma twero geŋo kelo pii wek pe gibatija jo man , kun noŋo doŋ gulimo Cwiny Maleŋ macalo wan-ni ? ”
44010048	Ci ociko ni gibatijagi i nyiŋ Yecu Kricito . Gin gulege ni obed kwedgi pi kare mo .
44011001	I kare meno lukwena ki utmego ma gitye i Jerucalem guwinyo ni Lurok bene doŋ guye lok pa Lubaŋa .
44011002	Ka Petero ocito i Jerucalem , ci dul pa jo ma mito ni jo muye Kricito myero koŋ gilirgi gucako ŋono en ,
44011003	kun giwaco ni , “ Piŋo nene icito bot jo ma pe gilirogi ci icamo kwedgi ? ”
44011004	Ento Petero ogamo , ocako tito botgi ki kore kun wacci ,
44011005	“ I kare ma abedo i gaŋ me Jopa ma abedo ka lega , ci awille woko . Aneno gin mo ma lor piny macalo cuka madit ki i waŋ lek , kun bino piny ma tye ki twoke aŋwen , ci olor wa piny i nyima .
44011006	Ka aŋiyo kome cok , ci aneno iye lee , ki ŋuu ma camo riŋo , ki kwa anyai ducu ki winyo me polo .
44011007	Ci awinyo dwan ma wacca ni , ‘ Petero , a malo inek wek icam . ’
44011008	Ento agamo ni ‘ Pe , Rwot , pien peya jami ata ki me kwer odonyo i doga . ’
44011009	Ento dwan odok iye ki i polo ni , ‘ Gin ma Lubaŋa olonyo in pe ilwoŋ ni obedo me kwer . ’
44011010	Man otimme tyen adek , ci jami meno gidwoko woko i polo .
44011011	I kare meno kikome en aye jo adek ma gicwalogi bota ki i Cecaria guo kwede i ot ma yam watye iye-ni .
44011012	Cwiny Maleŋ otitta ni awot kwedgi , ma pe apoko kin dano . Anywako wot ki utmego man abicel , ka wadonyo i ot pa dano meno .
44011013	Ci en otito botwa kit ma oneno ki lamalaika ocuŋ kwede i ode kun wacce ni , ‘ Cwal kwena i Jopa wek guom Cimon ma gilwoŋo Petero ;
44011014	en aye bititti lok ma bilaro in ki jo ma i odi ducu . ’
44011015	I kare ma acako lok , ci Cwiny Maleŋ opye i komgi kit ma con okwoŋo pye i komwa-ni ,
44011016	ci apo lok ma yam Rwot owaco , ni , ‘ Jon yam obatija dano ki pii , ento wun gibibatijawu ki Cwiny Maleŋ . ’
44011017	Ka ce Lubaŋa omiyogi mot ma rom ki ma omiyowa i kare ma waye iye Rwot Yecu Kricito , ci an aŋa ma atwero pyem ki Lubaŋa ? ”
44011018	Ka guwinyo lok man , ci guliŋ litik , ka gucako pako kun giwaco ni , “ Lurok bene Lubaŋa doŋ omiyogi ŋut me donyo i kwo . ”
44011019	Jo ma yam guket i kare me libo ma ocakke i kom Citefano-ni guwoto nio wa Poiniki ki Caiprac ki Antiokia , kun pe gitito lok bot ŋat mo , kono bot Lujudaya keken .
44011020	Ento jo mukene i kingi , jo me Caiprac ki me Cirene , ka guo i Antiokia ci guloko ki Lugrik bene kun gitito pi Rwot Yecu .
44011021	Rwot oketo ciŋe i komgi , ci lwak jo mapol gulokke bote .
44011022	Lok man owinynye bot jo muye Kricito ma i Jerucalem , ci gucwalo Barnaba i Antiokia .
44011023	Ka oo ci oneno tic me kica pa Lubaŋa , cwinye obedo yom iye . Ocuko cwinygi me moko i kom Rwot matek ki cwinygi ducu .
44011024	Onoŋo en dano maber ma opoŋ ki Cwiny Maleŋ ki niye . Ci lwak jo mapol gumedde bot Rwot .
44011025	Barnaba ocito Taruco ka yenyo Paulo ;
44011026	ka onoŋe ci okele i Antiokia . Gubedo kacel ki jo muye Kricito pi mwaka kulu kun gipwonyo lwak jo mapol . Nyiŋ lupwonye gikwoŋo lwoŋo ni Jo pa Kricito ki i Antiokia .
44011027	I kare meno lunebi mogo gua ki i Jerucalem gucito i Antiokia .
44011028	Ŋat acel i kingi ma nyiŋe Agabo ocuŋ ci otito lok pi Cwiny Maleŋ ma onyutte lok ma i anyim , ni waŋ mo kec bipoto i lobo ducu ; ci otimme i kare pa Kalaudio ma laloc madit .
44011029	Pieno lupwonynye gumoko ni ŋat acel acel omi kony ki utmego ma gibedo i Judaya macalo twero ;
44011030	ci gutimo kit meno , ka gucwalo bot ludoŋo kun Barnaba ki Caulo aye gitero .
44012001	I kare meno kabaka Kerode oketo ciŋe i kom jo mogo i kin jo muye Kricito .
44012002	Oneko Yakobo omin Jon ki pala lucwan ;
44012003	ka doŋ oneno ni oyomo cwiny Lujudaya , ci omako Petero bene . Man otimme i kare me nino madito me mugati ma Tobi pe Iye .
44012004	Ka doŋ omake , ci okete i mabuc , omiye bot lukur-piny aŋwen aŋwen wek gukure , kun mito ni gipid lok i kome i ŋe nino madito me Kato ( Paska . )
44012005	Gibedo ka kuro Petero i ot mabuc kit meno ; ento lwak jo muye Kricito gubedo ka lego Lubaŋa pire matek .
44012006	I dyewor ma Kerode mito kele iye woko-ni , onoŋo Petero obuto onino i kin askari aryo , ma gitweye woko ki nyor aryo , ki lukur-piny bene onoŋo gitye ka kuro dog ot mabuc .
44012007	Nen , lamalaika pa Rwot onen , ci dero ocaro i kicika . Ogoyo but Petero ocoye woko , kun waco bote ni , “ A malo oyot . ” Ci nyor opoto woko ki i ciŋe .
44012008	Lamalaika owacce ni , “ Ruk ginarukani , irwak war i tyeni , ” ci otimo kit meno . Dok owacce ni , “ Dwal boŋoni i komi ci ilub kora . ”
44012009	Ci okato woko , olubo kore . En pe oŋeyo ni gin ma lamalaika timo-ni bedo me ada ; en tamo ni etye ka lek .
44012010	Ka doŋ gukato lukur-piny mukwoŋo ki me aryone , ci guo i dog ot ma giloro ki nyonyo ma gikato kwede woko i dye gaŋ . Doggola oyabbe kene , ci gukato gucito woko , gulubo yo acel , ka lamalaika oweke woko .
44012011	Petero ocako niaŋ pire kene kun waco ni , “ Doŋ atyeko niaŋ kombeddi ni Rwot ocwalo lamalaikane olara woko ki i ciŋ Kerode ki i kom gin ducu ma Lujudaya gigeno ni bitimme i koma-ni . ”
44012012	Ka doŋ oniaŋ , ci ocito i ot pa Maliam min Jon ma nyiŋe mukene Marako , ka ma jo mapol gucokke gugurre iye , ma gitye ka lega .
44012013	Ka odwoŋo dog gaŋ ma i yo , ci aŋeca ma nyiŋe Roda obino ka niaŋ i kome .
44012014	Ka oniaŋ dwan Petero , yomcwiny ogeŋe yabo dog gaŋ woko , ento oriŋo omwomme i ot owacci , “ Petero tye ocuŋ woko i dog gaŋ . ”
44012015	Guwacce ni , “ In lapoya . ” Ento en orido ni tye ada . Gugamo ni , “ Meno lamalaikane ! ”
44012016	Ento Petero dok omedde ki dwoŋone , ka guyabo , ci guneno en , ci guuro .
44012017	Ka ojukogi ki ciŋe ni guliŋ , ci otito botgi kit ma Rwot okwanye kwede ki i mabuc , kun waco ni , “ Wupor lok man bot Yakobo ki bot utmego . ” Ka oa woko ki kenyo , ocito woko ka mukene .
44012018	Ka piny oru , ci piny ocako lyetti woko ki bot askari , ni Petero man otimme niŋniŋ .
44012019	Ka Kerode oyenye ci pe onoŋe , ka openyo askari ma lukur-piny , ci ociko ni ginekgi woko . Ka en oa ki i Judaya ocito i Cecaria , obedo kunnu .
44012020	Kiniga omako Kerode i kom jo Turo ki Cidon ; ci gucokke gubino bote ma onoŋo gimer ki Blacito , ladit ma loyo ot pa kabaka . Gupenyo ni gimito kuc , pien lobogi limo cam ma a ki i lobo pa kabaka .
44012021	I kom nino ma giciko , Kerode oruko iye jor me kerre , oito obedo kwede i wi komker , oyabo lok botgi .
44012022	Ci lwak guwo matek ni , “ Dwan Lubaŋa , pe dwan dano ! ”
44012023	Lamalaika pa Lubaŋa ogoye woko cut , pien pe omiyo deyo bot Lubaŋa ; ci kwidi ocamo kome ci oto woko .
44012024	Ento lok pa Lubaŋa onya omedde ameda .
44012025	Ka Barnaba ki Caulo gudwogo ki i Jerucalem ma doŋ gucobo tic ma giorogi iye , ci gukelo Jon ma nyiŋe mukene Marako .
44013001	I kare meno lwak jo muye Yecu ma tye i Antiokia onoŋo doŋ gitye ki lutit lok pa Lubaŋa ki lupwony , Barnaba , Cimeon ma gilwoŋo Niga , Lukia me Cirene , ki Manaen ma odoŋ kacel ki Kerode laloyo , ki Caulo .
44013002	I kare ma gitye ka miyo woro bot Rwot ki ri kec , ci Cwiny Maleŋ owaco ni , “ Wukwannya Barnaba ki Caulo pi tic ma alwoŋogi pire-ni . ”
44013003	Lacen ka doŋ gutyeko lega ki ri kec , ci guketo ciŋgi i komgi ka gucikogi .
44013004	Ka Cwiny Maleŋ ocwalogi , ci gucito i dog nam i Celeukia ; ka gua ki kunnu gukwaŋ gucito i Caiprac .
44013005	Ka guo i Calamic , gutuco iye lok pa Lubaŋa i kacokke ducu pa Lujudaya ; onoŋo gitye kacel ki Jon ma lakonygi .
44013006	Ka guwoto gurumo i cula ducu nio wa i Papo , ci gurwatte ki laco mo ma obedo latyet , lanebi ma lagoba ma Lajudaya , ma nyiŋe Bar-Yecu .
44013007	En obedo kacel ki laloyo , Cergio Paulo , en laco ma laryeko . Laloyo olwoŋo Barnaba ki Caulo bote kun noŋo mito winyo lok pa Lubaŋa .
44013008	Ento Elima ma latyet ( meno aye te lok me nyiŋe ) ocako pyem kwedgi kun mito ŋako laloyo woko ki i niye .
44013009	Ento Caulo ma gilwoŋo bene ni Paulo , ka opoŋ ki Cwiny Maleŋ , ociko waŋe i kome ,
44013010	ci owacce ni , “ In latin pa Larac , in lamerok me kit ducu ma tye atir , ipoŋ ki lok me bwola , labal wi dano , in pud ibimedo ka dwanyo yo pa Rwot mucuŋ atir-ri ?
44013011	Kombeddi ciŋ Rwot opoto i komi ; waŋi bicor woko , pe ibineno ceŋ kare mo ” Lupu ocido waŋe oyotoyot , ci opaŋŋe pi yenyo dano wek omak bade opeye kwede .
44013012	Laloyo oye Yecu ka oneno gin ma otimme-ni , pien obedo ka uro kit pwony ma gimiyo i kom Rwot .
44013013	Lacen Paulo ki luwote gukwaŋ gua ki i Papo , gucito i Perga i lobo Pampulia . Jon owekogi odok woko i Jerucalem .
44013014	Ento gin gua ki i Perga gucito i Antiokia me lobo Picidia , ci gudonyo i kacokke i nino me cabit , gubedo piny .
44013015	Ka doŋ gityeko kwano cik pa Moses ki lok pa lunebi , ci ludito me kacokke gucwalo lok botgi kun gipenyogi ni , “ Utmego , ka wutye ki lok mo me cuko cwiny dano , ci wuwaci . ”
44013016	Ka Paulo ocuŋ ci ojukogi ki ciŋe kun waco ni , “ Jo Icrael , ki wun dano ma wulworo Lubaŋa , wuwiny .
44013017	Lubaŋa pa rok man , jo Icrael , yam oyero kwarowa , ci omiyo dano gunya madwoŋ i kare ma gubedo i Ejipt , ci oryeyo bade okwanyogi woko ki kunnu ki tek mere .
44013018	Odiyo cwinye i komgi i tim mwaka pyeraŋwen .
44013019	Doŋ ka otyeko rok abiro ma i lobo Kanaan-ni woko , ci omiyogi lobo meno me bedo megi pi mwaka ma romo miya aŋwen ki pyerabic .
44013020	Lacen omiyogi luŋolkop o wa i kom Camuel ma lanebi .
44013021	Dok gupenyo pi kabaka ; ci Lubaŋa omiyo botgi Caulo wod pa Kic , laco ma i kaka pa Benjamin , pi mwaka pyeraŋwen .
44013022	Ka doŋ okwanye woko , ci dok otiŋo Daudi , oketo me bedo kabakagi . Otito pi Daudi kun waco ni , ‘ Atyeko noŋo Daudi wod pa Yece ; en laco ma yomo cwinya , ma bitiyo gin ma amito ducu . ’
44013023	Lubaŋa okelo Lalar bot jo Icrael ki i kin likwayo pa laco meno , macalo yam , ociko , en Yecu .
44013024	I kare ma peya obino , Jon otito lok i kom batija me ŋut bot jo Icrael ducu .
44013025	I kare ma Jon cobo ticce , owacci , ‘ Wun wutamo ni an aŋa ? An pe a dano ma wukuro-ni ; ento dano ma bibino ma lubo kora , an pe amyero me gonyo war tyene . ’
44013026	“ Utmego , wun likwayo ma i kaka pa Abraim , ki jo mukene ma i kinwu ma gilworo Lubaŋa , wan aye gicwalo botwa lok man me larre .
44013027	Ento jo ma yam gibedo i Jerucalem , ki luditogi , onoŋo pe giniaŋ i kome , pe bene guniaŋ lok ma yam lunebi gutito ki ma gikwano nino ducu i ceŋ cabit . Ci gucobo lok pa lunebi kun giŋolo ni kop oloyo Yecu .
44013028	Giŋolle kop me to , kadi pe gunoŋo bal mo i kome , ka dok gulego Pilato wek oye gineke .
44013029	Ka doŋ gutyeko cobo lok ma yam gicoyo i kome ducu , ci gukwanye woko ki i kom yat , gupyelo kome i lyel .
44013030	Ento Lubaŋa ocere woko ki i kin jo muto ;
44013031	ci obedo ka nen pi nino mapol bot jo ma yam gua kwede ki i Galilaya gubino kwede i Jerucalem , ma koni gin aye cadenne bot lwak .
44013032	Wan bene wakelo botwu lok me kwena maber ni , gin ma yam Lubaŋa ociko pire bot kwariwa ,
44013033	en ocobo bot wan likwayogi pi cero Yecu , macalo yam gicoyo bene i jabuli me aryo ni , ‘ In i Woda , tin doŋ anywali . ’
44013034	“ Lok i kom cero en ki i kin jo muto , ma pe kome dok bitop woko , yam oloko kit man ni , ‘ Abimini gum maleŋ ki ma genne ma yam aciko pi Daudi . ’
44013035	Dok owaco bene i jabuli mukene ni , ‘ Pe ibiweko kom danoni ma geni top woko . ’
44013036	Pien ka Daudi yam otyeko tic kun cobo yub pa Lubaŋa , en oto , ci giyiko kacel ki kwarine , kome otop woko .
44013037	Ento ŋat ma Lubaŋa ocero woko-ni kome pe otop .
44013038	Utmego , myero wuŋe ni , pi dano man en aye Lubaŋa weko bal pa dano ,
44013039	kun kwanyo i kom ŋat acel acel ma oye en bal ducu ma pe gitwero kwanyo i komwu i te cik pa Moses .
44013040	Ber doŋ wugokke , wek gin ma yam lunebi guloko pire-ni pe opot i komwu . Guwacci ,
44013041	‘ Nen ba , wun luŋala , wuur matek , ci wubirwenyo woko matwal ; pien atye ka tiyo tic mo i karewu-ni ma pe wun wubiye kadi matidi mo , kadi ŋat mo otuco pire botwu . ’ ”
44013042	I kare ma gikato woko , lwak gulego ni lok man myero gitit botgi odoco i cabit ma bino .
44013043	Ka lwak ma gubedo i kacokke doŋ guket woko , ci lwak Lujudaya ki jo mulokke ma luworo i dini pa Lujudaya bene gulubo kor Paulo ki Barnaba , ci gin gubedo ka lok kwedgi kun gicuko cwinygi ni myero gumedde i kica pa Lubaŋa .
44013044	I cabit ma olubo pol dano ma i gaŋ meno gucorre gugurre kacel pi winy lok pa Lubaŋa .
44013045	Ento ka Lujudaya guneno lwak , ci nyeko omakogi , gucako pyem ki lok ma Paulo tito , ci guyete bene .
44013046	Paulo ki Barnaba guloko ki tekcwiny laboŋo lworo , kun giwaco ni , “ Onoŋo myero koŋ kikwoŋ tito lok pa Lubaŋa botwu . Ento macalo doŋ wucwalo woko cen-ni , doŋ wuŋolo giwu kenwu ni pe wumyero pi noŋo kwo ma pe tum . Doŋ wunen , walokke giwa bot Lurok .
44013047	Pien Rwot yam ocikowa kun wacci , ‘ Aketo in me bedo ceŋ bot Lurok , wek imi larre oo wa i agikki piny ducu . ’ ”
44013048	Ka Lurok guwinyo lok man , ci cwinygi obedo yom , gucako pilo wi lok pa Lubaŋa ; ci jo ducu ma myero gunoŋ kwo ma pe tum guye Yecu .
44013049	Lok i kom Rwot omedde oromo lobo meno ducu .
44013050	Ento Lujudaya gurubo i mon ma giworo Lubaŋa ma gitye i rwom me dito ma malo , kacel ki ludito me gaŋ ma giloyo dano , ci gubalo cwinygi woko ; gucako yelo Paulo ki Barnaba ka guryemogi woko ki i lobogi .
44013051	Ento guguteŋo apwa woko ki i tyengi me bedo caden i komgi , ka gucito i Ikonio .
44013052	Lupwonnye cwinygi obedo yom dok gupoŋ ki Cwiny Maleŋ .
44014001	Ka doŋ gitye i Ikonio , gudonyo i kacokke pa Lujudaya i kit acel-lu , ci doŋ pi kit ma guloko kwede omiyo lwak dano mapol guye Rwot , Lujudaya wa ki jo Grik bene .
44014002	Ento Lujudaya ma pe guye gutugo Lurok kun gumiyo cwinygi odoko kec i kom utmego .
44014003	Gubedo kunnu pi kare malac kun giloko pi Rwot ki tekcwiny laboŋo lworo , Rwot bene omiyogi twero me tiyo lanyut ki taŋo mapol ma omoko kwede lok ma gitito i kom kicane .
44014004	Ento jo Ikonio igi opokke woko ; dul mogo gudok kom Lujudaya , ki dul mogo i kom lukwena .
44014005	Ka Lurok ki Lujudaya guyutte kacel ki lulocgi pi bino ka timogi marac ki celogi ki got ,
44014006	ka gugwilo lokke ci gupucce woko wa i Licitra ki Derube , gaŋi ma i lobo Likaonia ki i lobo ma orumo kenyo ;
44014007	gubedo ka tuco lok me kwena maber kunnu .
44014008	I Licitra onoŋo tye laco mo ma bedo abeda kun pe woto ki tyene ; con en laput nia i kare ma ginywale , pe omedo ki wot .
44014009	En obedo ka winyo ka Paulo loko , ci Paulo ociko waŋe onene , ci oniaŋ ni en tye ki niye ma romo miye caŋ maber .
44014010	Owacce matek ni , “ A malo , icuŋ ki tyeni atir . ” Ci oleŋŋe malo opye , ka cako wot .
44014011	Ka lwak guneno gin ma Paulo otiyo , ci gudaŋŋe matek i leb Likaonia kun giwaco ni , “ Lubaŋa gulor piny botwa macalo dano ! ”
44014012	Gulowoŋo Barnaba ni Jeuc ki Paulo ni Ermec , pien en aye lalok makato .
44014013	Ajwagi pa Jeuc ma gitye ki ot woro jokgi i nyim gaŋ gukelo twon ma gideyo ki ature i dog gaŋ gimito tyero gitum kacel ki lwak .
44014014	Ento ka lukwena Barnaba ki Paulo guwinyo pire , ci guyeco boŋŋigi kun gibaro dye lwak ki daŋŋe ni ,
44014015	“ Wun co , wutimo kuman piŋo ? Wan bene wa dano , ma kitwa rom ki mewu . Wakelo botwu lok me kwena maber , wek wun wua woko ki bot gin ma konnye pe , wulokke bot Lubaŋa makwo ma yam oketo polo ki lobo ki nam ki jami ducu ma tye iye .
44014016	Yam i kare macon en oye ni rok ducu gulub yogi kengi .
44014017	Kadi bed kumeno , kare ducu en bedo ki cadenne ma nyuto ni en tye . En otimowu ber kun cwalo botwu kot mucwer ki i polo , dok miyowu kit cam mapatpat ma cek ka karegi oromo ma miyo wuyeŋ ki cam , cwinywu bene bedo yom . ”
44014018	Kadi bed guloko lok meno , juko lwak wek pe gutyer gitum botgi obedo tek twatwal .
44014019	Ento Lujudaya mogo gucito kunnu ma gua ki i Antiokia ki i Ikonio . Gupiyo lwak , ka gucelo Paulo ki got ci guywayo woko gutere i ŋe gaŋ , kun gitamo ni doŋ oto woko .
44014020	Ento ka lupwonnye gucokke bote , ci oa malo odonyo i gaŋ . Orwone guwoto gin ki Barnaba wa i Derube .
44014021	Ka doŋ gutuco lok me kwena maber i gaŋ meno , ki noŋo lwak lupwonnye mapol , ci gudok cen i Licitra ki Ikonio ki Antiokia ma i lobo Picidia ,
44014022	kun gijiŋo cwiny lupwonnye , kun gicuko cwinygi ni gumedde i niye , ma giwaco ni , myero wadony i can madoŋo ka wakat kwede i ker pa Lubaŋa .
44014023	I lwak jo muye Yecu i kabedo acel acel guketo ludoŋo ma ka-kagi ki lega ki ri kec , ci gumiyogi i ciŋ Rwot ma yam guye-ni .
44014024	Ka guwoto gukato ki i Picidia , ci gubino wa i lobo Pampulia .
44014025	Ka gutyeko tito lok pa Lubaŋa i Perga ci gucito piny i Atalia ,
44014026	ka gua ki kunnu gukwaŋ nio i Antiokia , ka ma yam gimiyogi iye i ciŋ Lubaŋa wek en okonygi ki kicane i kom tic ma doŋ gutyeko cobone-ni .
44014027	Ka guo i Antiokia , gucoko lwak muye Yecu kacel , ci gutuco gin ducu ma doŋ Lubaŋa otyeko tiyo kacel kwedgi , ki kit ma oyabo kwede doggola me niye bot Lurok .
44014028	Ci gubedo kunnu ki lupwonnye pi kare malac .
44015001	Ento jo mogo gubino ki i Judaya ma gupwonyo utmego ni , “ Ka pe gilirowu macalo kit pa Moses tye , pe wutwero larre . ”
44015002	Mumiyo Paulo ki Barnaba gubedo ka laro lok ki pyem kwedgi matek . Ci giyero Paulo ki Barnaba ki jo mukene , gicwalogi Jerucalem bot lukwena ki ludoŋo pi lok man .
44015003	Kit meno ka lwak muye Yecu gutyeko lwokogi ci guwok ki i Poiniki ki lobo Camaria kun gitito kit ma Lurok gulokke kwede bot Kricito ci gukelo yomcwiny madwoŋ bot utmego ducu .
44015004	Ka guo i Jerucalem , lwak muye Kricito , kacel ki lukwena ki ludoŋo , gujologi maber , ci gutuco gin ducu ma Lubaŋa obedo ka tiyone kwedgi .
44015005	Ento jo mogo ma guye ma gitye i dul pa Lubaparicayo gua malo bene kun giwaco ni , “ Myero koŋ gilirgi , ki cikogi ni gumak cik pa Moses . ”
44015006	Lukwena ki ludo jo gucokke gugurre ka laro lok man .
44015007	Ka pyem doŋ obedo dwoŋ , ci Petero oa malo owaco botgi ni , “ Utmego , wun wuŋeyo ni yam con Lubaŋa oyero an ki i kinwu ni Lurok gibiwinyo lok me kwena maber ki i doga ka guye .
44015008	Dok Lubaŋa ma ŋeyo cwiny dano ducu obedo cadengi pi miyogi cwiny Maleŋ macalo yam omiyo botwa .
44015009	En pe oketo nipoko i kinwa ki gin , ento olonyo cwinygi pi niye .
44015010	Piŋo wun wutemo i Lubaŋa ma wumito riyo okol mapek i ŋut lupwonynye ma tiŋone oloyo kwarowa kadi wa wan bene ?
44015011	Ento wan waye ni wabilarre pi kica pa Rwotwa Yecu , ki gin bene kit meno . ”
44015012	Ka doŋ jo mucokke ducu guliŋ mot , kun giwinyo ka Barnaba ki Paulo gitito kit lanyut ki taŋo ma Lubaŋa obedo ka tiyogi ki ciŋgi i kin Lurok .
44015013	Ka doŋ gutyeko lokgi , ci Yakobo ogamo ni , “ Utmego , wuwinya .
44015014	Cimeon doŋ otito kit ma Lubaŋa okwoŋo nyuto kwede ni eparo pi Lurok kun okwanyo ki i kingi lwak ma gilwoŋo ki nyiŋe .
44015015	Man aye lok ma yam lunebi gucwako , macalo gicoyo ni ,
44015016	‘ I ŋe meno abidwogo ci abigero aduc pa Daudi ma yam opoto piny-nyi , abigero odoco ka ma yam oballe , abiroco odoco amiyo cuŋ maber ,
44015017	wek jo mudoŋŋe guyeny Rwot , kacel ki Lurok ducu ma gilwoŋogi ki nyiŋa .
44015018	Meno Rwot aye ma owaco ma omiyo lok meno oŋene nia wa con . ’
44015019	Mumiyo an aŋolo ni , pe myero wayelu Lurok ma gulokke bot Lubaŋa ,
44015020	ento myero wacoyu warag botgi ni pe gucam gin mo ma gityero i nyim jogi , pien odoko gin me kwer , pe gutim tim tarwaŋ , pe gucam riŋo lee ma gideyo adeya , pe gucam remo .
44015021	Pien cakke i kare macon Moses tye ki jo ma gitito lokke i gaŋ ducu , kun gikwano cikke i kacokke i ceŋ cabit ducu . ”
44015022	Ka doŋ lukwena ki ludoŋo , kacel ki lwak muye Kricito ducu , gutamo ni ber giyer dano ki i kingi , gicwalgi i Antiokia kacel ki Paulo ki Barnaba . Ci gucwalo Juda ma gilwoŋo Barcaba , ki Cira , gin aye jo ma gidito i kin utmego ,
44015023	gumiyogi waraga ma kwanne kit man ni , “ Bot utmego ma Lurok ma i Antiokia ki Ciria ki Cilicia . Wan utmegiwu ma lukwena ki ludoŋo wamotowu mada .
44015024	Wawinyo ni dano mogo ma gua ki botwa gubedo ka yelowu ki lok mapol , ki rubo tamwu woko , kadi bed wan pe wacikogi ki kit lok macalo meno .
44015025	Pi meno wan ka wacokke waneno ni ber wayer dano wacwalgi botwu kacel ki Barnaba ki Paulo , ma wamarogi twatwal ,
44015026	gin jo ma doŋ gudyero kwogi pi Rwotwa Yecu Kricito .
44015027	Mumiyo wacwalo botwu Juda ki Cira , gin bene kikomgi gibititowu lok ki doggi ma rom ki man ma wacoyo-ni .
44015028	Cwiny Maleŋ oneno ni ber , kacel ki wan bene , pe waket yec mapek twatwal i komwu makato lok magi ma pigi tego :
44015029	pe wucam gin ma gityero bot jogi , pe wucam remo ki riŋo lee ma gideyo adeya , pe wutim tim mo me tarwaŋ . Ka wugwokke i kom meno ducu , ci wubitimo ber . Doŋ wubed maber . ”
44015030	Kit meno ka gicwalogi , ci gin gucito i Antiokia ; ka doŋ gucoko lwak kacel , ka gimiyogi waraga .
44015031	Ka jo kunnu gutyeko kwano , ci cwinygi obedo yom i kom lok ma gicoyo iye me cuko cwinygi .
44015032	Juda kacel ki Cira , ma gin bene lutit lok pa Lubaŋa , gucuko cwiny utmego ki lwak lok mapol ma miyogi teko .
44015033	Ka gutyeko nino mapolpol kunnu , ci gulwokogi ki kuc i kare ma gidok bot utmego ma yam gucwalogi-ni . [
44015034	Ento Cira otamo ni ber edoŋo kunnu . ]
44015035	Ento Paulo ki Barnaba gudoŋ i Antiokia , kun gipwonyo dano ki tito lok pa Rwot , kacel ki jo mukene mapol bene .
44015036	I kare mo Paulo owaco ki Barnaba ni , “ Bin wek wadok ka limo utmego ma i gaŋ ducu ma yam watuco iye lok pa Rwot , wanen kit ma gitye kwede . ”
44015037	Ci Barnaba onoŋo mito ni giwot ki Jon ma nyiŋe mukene Marako ,
44015038	ento Paulo otamo ni pe dok ber me tero dano ma yam oa owekogi i Pampulia , pe woto kwedgi i dog tic .
44015039	Ci gubedo ka laro lok magwa , nio ka kingi opokke woko . Barnaba owoto ki Marako ci gukwaŋo nam gucito i Caiprac ,
44015040	ento Paulo oyero Cira ci gua ka doŋ utmego gumiyogi i ciŋ Rwot wek okonygi ki kicane .
44015041	Owoto obaro i Ciria ki Cilicia kun miyo tekcwiny bot lwak muye Kricito .
44016001	Ka dok oo wa i Derube ki Licitra , lapwonnye mo onoŋo tye kunnu ma nyiŋe Temceo , wod pa dako mo ma Lajudaya ma oye Kricito , ento wonne aye Lagrik .
44016002	Utmego ma i Licitra ki Ikonio giloko ki nyiŋ Temceo maber .
44016003	Paulo omito ni ewot kwede ; ka otere , ci olire pi Lujudaya ma gitye kunnu , pien gin ducu onoŋo giŋeyo ni wonne Lagrik .
44016004	I kom wotgi ducu ma giwoto iye i gaŋi mapatpat gubedo ka miyo bot dano ma guye Kricito cik me aluba ma yam lukwena ki ludoŋo gumako i Jerucalem .
44016005	Kit meno lwak muye Kricito i kabedo acel acel gumoko matek i niye , gubedo ka medde mapol nino ducu .
44016006	Ka guwoto gubaro i lobo Perugia ki Galatia , ci Cwiny Maleŋ ogeŋogi ni pe gulok lok pa Lubaŋa i Acia .
44016007	Ka guo ma gukemo Micia , ci gutemo dok tuŋ Bitinia , ento Cwiny pa Yecu pe oye ki gin ,
44016008	mumiyo gukato ki i Micia , gucito piny i Teroa .
44016009	Paulo oneno gin mo i waŋ lek dyewor , laco mo me Makedonia noŋo ocuŋ i nyime , obako doge bote kun waco ni , “ Kwaŋ nam ibin i Makedonia ikonywa . ”
44016010	Ka otyeko neno man i waŋ lek , ci oyotoyot wayubbe me cito i Makedonia , kun watamo ni Lubaŋa aye olwoŋowa pi tito lok me kwena maber bot jo kunnu .
44016011	Wacako kwaŋo nam ki i Teroa , wakwaŋ atir nio wa i Camotrake , ci orwone wao i Neapoli .
44016012	Ki kunnu wacito i Pilipi gaŋ pa jo Roma ma en aye gaŋ madit makato ma i lobo Makedonia . Ci wabedo i gaŋ meno pi kare manok .
44016013	I ceŋ cabit wacito woko i ŋe doggaŋ i kabedo mo ma i dog kulu , ma watamo ni gwok nyo ka lega tye kunnu ; ci wabedo piny ka lok mon ma gugurre .
44016014	Ŋat acel ma obedo ka winyo lokwa en aye dako ma nyiŋe Ludia ma oa ki i gaŋ ma gilwoŋo Tuatira . En lacat boŋo ma lamar lamar , dano ma woro Lubaŋa . Rwot oyabo tamme omiyo oketo cwinye ka winyo lok ma Paulo waco .
44016015	Ka doŋ gibatija en kacel ki jo ma i ode , en obako doge botwa kun waco ni , “ Ka wuneno ni an lagen bot Rwot , ci wubin wubed i oda , ” nio ka en oridowa , wadoko welone .
44016016	Ka ceŋ wacito i kabedo me lega , ci warwatte ki nyako mo ma aŋeca ma tyeto tyet ki jok ma bedo bote , kun kelo lwak lim mapol bot luditone pi lok ma en tyeto .
44016017	En obedo ka lubo korwa , kun daŋŋe ni , “ Jo man gin aye lutic pa Lubaŋa Mamalo Twal ma gituco botwu yo me larre . ”
44016018	En timo kit meno nino ducu . Ento kiniga omako Paulo , ci olokke owaco ki jok ni , “ Aciko in i nyiŋ Yecu Kricito , a woko ki i kome . ” Ci oa woko i kome i cawa meno cut .
44016019	Ento ka luditone guneno ni gen me noŋo lim doŋ oa woko , gumako Paulo ki Cira guywayogi guterogi wa i cuk i nyim luloc ,
44016020	ka guketogi i nyim luŋolkop , ci guwaco ni , “ Jo man gin Lujudaya , ci gurubo gaŋwa woko .
44016021	Gin gipwonyo kit mogo ma cikwa pe ye ni wagam nyo walubgi , pien wan Luroma . ”
44016022	Ci lwak guribbe ka lweny i komgi ; luŋolkop bene guyeco ginarukagi ki i komgi ci guciko ni gipwodgi ki odoo .
44016023	Ka gityeko pwodogi matek , ci gucwalogi i mabuc , kun giciko lalo mabuc ni ogwokgi maber .
44016024	Ka doŋ owinyo cik ma kit meno , oketogi i kicika ma i tyelo , oroyo okol i tyengi .
44016025	Ento i cwiny dyewor Paulo ki Cira gubedo ka lega ki ka wero wer bot Lubaŋa ma lumabuc bene giwinyogi .
44016026	Ci lobo ocako yeŋŋe matek , guti me ot mabuc oyeŋŋe , ci doggola ducu guyabbe woko cut , ki nyor pa ŋat acel acel ogony woko .
44016027	Ka lalo mabuc oco ci onoŋo ni dog ot mabuc oyabbe woko tye twolo , owoto pala lucwanne kun mito nekke kekene , pien otamo ni lumabuc gulwi woko .
44016028	Ento Paulo odaŋŋe ki dwane matek ni , “ Pe itimme kekeni marac , wan ducu watye kany . ”
44016029	Lalo ot mabuc ociko ni gikel mac , ci odonyo i tyelo oyot kun kome myel ki lworo , oryebbe piny i nyim Paulo ki Cira .
44016030	Ka en okelogi woko ci owaccigi ni , “ Luditona , myero atim aŋo wek alarre ? ”
44016031	Guwaco bote ni , “ Ye Rwot Yecu , ci ibilarre , in ki jo ma i odi ducu . ”
44016032	Ci guloko lok pa Rwot bote ki bot jo ducu ma i ode .
44016033	I dyewor i cawa meno kikome oterogi olwoko waŋ retgi , ci gibatija en cut ki jo me ode ducu .
44016034	Ka oterogi i ode , omiyogi cam ; cwinye obedo yom ki jo me ode ducu , pien doŋ otyeko ye Lubaŋa .
44016035	Ka piny oru , ci luŋolkop gucwalo askari ka waco ni , “ Wek jo meno doŋ guciti . ”
44016036	Ci lalo mabuc otito ki Paulo ni , “ Luŋolkop gucwalo lok ni myero wuciti . Wukat woko kombeddi wuwot ki kuc . ”
44016037	Ento Paulo owaco botgi ni , “ Gityeko goyowa i nyim lwak , ma peya giŋolliwa kop , ma wan Luroma , doŋ gitweyowa i i mabuc , ka kombeddi dok gigonyowa muŋ ? Pe ; wek gin aye gubin gugonywa pigi kengi . ”
44016038	Ci askari gutito lok man bot luŋolkop , ci gubedo ki lworo ka guwinyo ni gin Luroma .
44016039	Ka gubino gubako doggi botgi , ka gukwanyogi woko , gucikogi ni gua woko ki i gaŋ meno .
44016040	Ka gukato woko ki i mabuc , gucito i ot pa Ludia ; ka doŋ gutyeko neno utmego , ci gucuko cwinygi , ka gucito .
44017001	Ka doŋ gutyeko wok ki i Ampipoli ki Apolonia , ci gubino i Tecalonika , ka ma kacokke pa Lujudaya tye iye .
44017002	Paulo odonyo iye macalo kite tye , ori kunnu pi cabit adek kun obedo ka laro lok kwedgi i kom lok ma i ginacoya .
44017003	Obedo ka tito lok kikore ma moko ni Kricito myero onen can ki cer woko ki i kin jo muto , kun waco ni , “ Yecu man ma atito botwu-ni en aye Kricito ma Lubaŋa oyero . ”
44017004	Ci jo mukene i kingi lok ocobo cwinygi , guribbe i kom Paulo ki Cira , ki lwak jo Grik mapol ma giworo Lubaŋa , kacel ki mon madito madwoŋ .
44017005	Ento Lujudaya nyeko omakogi , gukelo jo ma tubo kin dano atata , ci gucoko dano gukelo woo matek i gaŋ gurumo ot pa Yacon kun giyenyo Paulo ki Cira pi kelogi woko bot lwak ki tek .
44017006	Ka nojogi oloyogi , ci guywayo Yacon ki utmego mogo guterogi i nyim luloc me gaŋ kun gidaŋŋe ni , “ Jo man gitito gin mapat , gitye ka loko tam pa dano me lobo woko , gubino kwede wa kany .
44017007	Yacon aye ojologi ; gin gitye ka balo cik pa Cecar ma giwaco ni tye kabaka mukene , en Yecu . ”
44017008	Ka lwak dano ki luloc me gaŋ guwinyo lok man , ci gucako tugge .
44017009	Luloc gumiyo Yacon ki utmego mukene guculo lim me lajeŋ , ka lacen guwekogi gucito .
44017010	Utmego gucwalo Paulo ki Cira gucito woko i dyewor meno wa i Berea cut ; ka guo ci gucito i kacokke pa Lujudaya .
44017011	Lujudaya ma kunnu onoŋo yam gin jo ma kitgi beco makato jo ma i Tecalonika . Gujolo lok ma gitito botgi ki ciŋgi aryo , kun giŋiyo ginacoya ma yam gicoyo nino ducu pi neno ka lok ducu tye kit meno ada .
44017012	Mumiyo lwak jo mapol guye Yecu , ki lwak mon madito ma Lugrik ki co mapol .
44017013	Ento ka Lujudaya ma i Tecalonika guwinyo ni Paulo ki Cira gitye ka tuco lok pa Lubaŋa i Berea bene , gin bene gubino kunnu , gurubo dano dok gutugo lwak .
44017014	Utmego gucwalo Paulo woko oyot i yo ma cito i dog nam , ento Cira ki Temceo gudoŋ .
44017015	Jo ma gulwoko Paulo-ni gutere wa i Atene ; ka ocikogi pi Cira ki Temceo ni gucit bote oyotoyot , ka gua , gudok .
44017016	I kare ma Paulo tye ka kurogi i Atene , ka oneno gaŋ meno opoŋ ki cal jogi , ci olyeto cwinye mada .
44017017	Obedo ka laro lok ki Lujudaya ki jo ma giworo Lubaŋa i kacokkegi , ki i cuk bene ki jo ma en rwatte kwedgi jwijwi .
44017018	Luryeko mogo me dul pa Luepikurea ki Lucitoiki bene gurwatte kwede . Jo mukene guwacci , “ Lalok atata-ni temo tito lok i kom gin aŋo ? ” Jo mukene guwacci , “ En nen calo tito lok i kom jogi mogo ma welo , ” pien noŋo en tye ka tito lok me kwena maber i kom Yecu ki i kom cer i kin jo muto .
44017019	Ci gimake gitere i nyim cokke ma yam rwatte i wi got ma gilwoŋo Areopago , kun giwaco ni , “ Wamito ŋeyo kit pwony manyen ma ikelo-ni ,
44017020	pien in dok ikelo lok ma welo twatwal i itwa , ci wamito niaŋ tere . ”
44017021	I kare meno lwak jo Atene ducu ki welo ma gibedo kunnu gityeko karegi ducu ka tito lok ki winyo lok i kom gin manyen .
44017022	Ka Paulo ocuŋ i dye cokke me Areopago , ci owaco ni , “ Wun jo Atene , aniaŋ ni i kit ducu wun ludini mada ,
44017023	pien i kare ma awoto i dye gaŋ aneno keno tyer mo ma gicoyo i kome ni , ‘ Pa lubaŋa ma pe ŋene . ’ Gin ma wuworo ma pe wuŋeyo , man aye atuco botwu-ni .
44017024	Lubaŋa ma yam ocweyo lobo ki jami ducu ma tye iye-ni , en aye Rwot me polo ki lobo , pe bedo i ot ma dano gutiyo ki ciŋgi ,
44017025	pe bene mito ni dano guwore ki gin ma gutiyo atiya ki ciŋgi , macalo gin mo orem bote , pien en kikome aye miyo kwo ki dano ducu wa ki yweyo ki jami ducu .
44017026	En yam ocweyo rok ducu nia ki i kom dano acel wek gubed i wi lobo ma onoŋo en omoko kare kikome ma myero gubed iye , ki waŋ apokki lobo me kabedogi ,
44017027	wek gubed ka yenyo Lubaŋa , wek ka giboŋo aboŋa gwok nyo gugud kome ci ginoŋe , pien en pe tye cen ka mabor ki bot ŋat acel acel i kinwa .
44017028	‘ Wakwo i en , wawoto i en , wabedo i en ’ , macalo ŋat mo ocoyo . Ŋat acel i kin lucocwu bene ocoyo ni , ‘ Wan bene wan litinone . ’
44017029	Kit meno ka wan litino pa Lubaŋa , pe myero watamu ni Lubaŋa cal ki cal mo me jabu nyo ryal nyo got ma gipayo ki diro ki tam pa dano .
44017030	I kare me kwiya piny Lubaŋa yam pe oyaro pire , ento i kare man en doŋ ociko ni dano ducu myero guŋut i kom balgi ,
44017031	pien en doŋ otyeko moko nino ma en biŋolo iye kop i kom dano ducu ma i lobo i kit ma atir , kun doŋ oyero dano ma myero oŋol kop ma ka-kare , omiyo bene lanen ma nyuto ni man bitimme pi cero dano meno ki i kin jo muto . ”
44017032	Ka guwinyo Paulo ka loko lok i kom cer ki i kin jo muto , jo mogo gucako caye ki jo mukene guwacci , “ Wamito imed tito lok man botwa kare mukene . ”
44017033	Ka Paulo okato woko ki botgi , owoto gire .
44017034	Ento jo mukene gumako i kome , guye lokke . I kingi onoŋo tye Dionecio ma Laareopago , ki dako mo ma nyiŋe Damali , ki jo mukene bene .
44018001	Ka meno otum , Paulo oa ki i Atene , ocito Korint .
44018002	Kunnu en onoŋo Lajudaya mo ma nyiŋe Akwila ma ginywalo i Ponto , ma pud obino kenyo abina nia ki i Itali kacel ki dakone Pricikila , pien laloc madit Kalaudio onoŋo ociko ni Lujudaya ducu myero gua woko ki i Roma . Paulo ocito ka limogi ci obedo botgi ,
44018003	pien gin ducu gitiyo kit tic acel , ci gucako tic , pien gin lutim kema .
44018004	En obedo ka laro lok i kacokke i nino me cabit ducu , kun temo loyo tam pa Lujudaya ki jo Grik .
44018005	Ka Cira ki Temceo gua ki i Makedonia , gunoŋo Paulo ogeto ka tito lok kun tito ki Lujudaya ni Kricito ma Lubaŋa oyero-ni aye Yecu .
44018006	Ka gilulo i kome , giyete , ka oteŋo ginarukane , owaco botgi ni , “ Remowu obed i wiwu ! An iya gira leŋ . Cakke tin abicito bot Lurok . ”
44018007	Ka oa ki kunnu ci ocito i ot pa laco mo ma nyiŋe Titio Yucito , lawor Lubaŋa ma ode tye cok ki kacokke pa Lujudaya .
44018008	Kuricipo , ladit me kacokke , oye Rwot ki jo ma i ode ducu ; ki lwak jo mapol ma i Korint ma giwinyo lok pa Paulo guye bene , ci gibatijagi .
44018009	Rwot onen bot Paulo i waŋ lek dyewor owacce ni , “ Pe ibed i ki lworo , ento bed ka lok , pe iliŋ ;
44018010	pien an atye kwedi , pe tye ŋat mo ma bitubbe i komi ki timi marac , pien atye ki lwak jo mapol i gaŋ man . ”
44018011	Ci obedo kunnu mwaka acel ki dwe abicel kun pwonyo lok pa Lubaŋa i kingi .
44018012	Ento i kare ma Galio aye obedo laloyo me lobo Akaya , ci Lujudaya gucokke gutube i kom Paulo , ŋukele wa i nyim kom me ŋolo kop ,
44018013	kun giwaco ni , “ Laco man tye ka bito dano ni guwor Lubaŋa i yo ma pe lubo cik . ”
44018014	Ento i kare ma Paulo mito ŋamo doge ka lok , Galio owaco ki Lujudaya ni , “ Ka onoŋo lok man ocuŋ i kom tim mo marac , nyo kom bal mo marac , onoŋo myero awiny kokowu , wun Lujudaya .
44018015	Ento kit macalo obedo pyem i kom lok mogo nyo nyiŋ mogo ma dok i kom cik ma mewu-ni , wun aye wunen giwu kite ; an akwero bedo laŋolkop i lok macalo meno . ”
44018016	Ci oryemogi woko ki i nyim kom me ŋolo kop .
44018017	Ka gin ducu gumako Cocitene , ladit me kacokke , ci gigoye i nyim kom me ŋolo kop . Ento Galio pe oketo iye cwinye .
44018018	Ka man otum , ci Paulo dok odikke kunnu , ka oweko utmego ci okwaŋo nam ocito i lobo Ciria kun Pricikila ki Akwila gunywako kwede yo . Ci olyelo wiye i Cenkeria , pien onoŋo okwoŋo kwoŋ .
44018019	Ka gucito i Epeco , ci oweko Pricikila ki Akwila kunnu ; ento en ocito i kacokke , olaro lok ki Lujudaya .
44018020	Ka gulego ni koŋ obed kunnu kare malac , ci okwero woko .
44018021	Ento i kare ma en cikogi owacci , “ Abidwogo botwu ka Lubaŋa biye , ” ci ocako kwaŋ nia ki i Epeco .
44018022	Ka doŋ otyeko o i Cecaria , ci ocito i Jerucalem ka moto jo muye Kricito , ka doŋ olor piny i Antiokia .
44018023	Odikke koŋ kunnu , ka lacen dok oa olimo kabedo ducu ma i lobo Galatia ki Perugia kun jiŋo cwiny lupwonnye ducu .
44018024	Lajudaya mo ma nyiŋe Apolo ma ginywalo i Alegijanderia yam obino i Epeco . En laco ma lalok twatwal , tye ki ŋec matut i ginacoya .
44018025	Onoŋo yam gibedo ka pwonye yo pa Rwot , ma lok okur i cwinye , kun pwonyo lok i kom Yecu atir mupye , kun kono ŋeyo lok me batija pa Jon keken .
44018026	En yam loko ki tekcwiny laboŋo lworo i kacokke , ento ka Pricikila ki Akwila guwinyo lokke , ci gutere gumiye pwony matut i kom Lubaŋa ma niaŋe makato .
44018027	I kare ma en mito kwaŋ cito i Akaya , utmego gujiŋo cwinye , ka gucoyo waraga bot lupwonnye wek gujole , . Ka ceŋ oo kunnu , ci okonyo jo ma yam gulimo gum me niye mada ,
44018028	pien oloyo tam pa Lujudaya atyer i nyim lwak kun nyuto ki i ginacoya ni Kricito ma Lubaŋa oyero aye Yecu .
44019001	Ka Apolo tye i Korint , Paulo orabo piny ki malo ka obino i Epeco . Onoŋo lupwonnye mogo kunnu ,
44019002	ci openyogi ni , “ Wun yam wulimo Cwiny Maleŋ i kare ma wuye Kricito ? ” Gugamo ni , “ Pe , wan peya wawinyo ni Cwiny Maleŋ tye . ”
44019003	Owaco botgi ni , “ Con gibatijawu ki kit batija aŋo ? ” Gugamo ni , “ Ki batija pa Jon . ”
44019004	Paulo ogamo ni , “ Jon yam batija dano pi ŋut i kom balgi , kun tito bot dano ni guye ŋat ma bibino lubo kore-ni , meno en Yecu . ”
44019005	Ka guwinyo lok man , ci gibatijagi i nyiŋ Rwot Yecu .
44019006	Ka Paulo oketo ciŋe i komgi , ci Cwiny Maleŋ obino i komgi ; gucako dumo leb mapatpat kun gitito lok pa Lubaŋa .
44019007	Gin ducu welgi romo ka apar wiye aryo .
44019008	Paulo odonyo i kacokke kun loko ki tekcwiny laboŋo lworo pi dwe adek , kun laro lok ki bolo lok i kom ker pa Lubaŋa .
44019009	Ento jo mogo ma pe guye ma gudiŋ gucako loko lok marac i kom Yo meno i nyim lwak , ci Paulo opokke woko kwedgi , kun woto kacel ki lupwonynye , obedo ka laro lok nino ducu i cukul pa Tirano .
44019010	Man omedde otyeko mwaka aryo , mumiyo jo ma gibedo i Acia guwinyo lok pa Rwot , Lujudaya ki Lugrik ducu .
44019011	Ci Lubaŋa otiyo taŋo madoŋo ki i ciŋ Paulo .
44019012	Wa kitambarane nyo boŋŋine me tic yam gikwanyo woko ki bote ka gitero bot lutwo , ci two caŋ woko , ki cen bene a woko ki i kom dano .
44019013	Lujudaya mogo ma lumalgaŋ , ma gin luryem cen , gucako tuco nyiŋ Rwot Yecu i nyim jo ma cen omakogi kun giwaco ni , “ Akwoŋowu ki nyiŋ Yecu ma Paulo tito pire-ni . ”
44019014	Yam tye Lujudaya mo ajwaka madit ma nyiŋe Cekewa , ma awobene abiro gitimo kit meno .
44019015	Ento cen marac odok iye botgi ni , “ Yecu aŋeyo , ki Paulo bene aŋeyo ; ento wun aŋagi ? ”
44019016	Ci laco ma cen marac omako-ni okato i komgi ci obwoyogi woko , oryemogi , ci gumwomme woko ki i ot kun gitye munero ki ret omakogi bene .
44019017	Lok man oŋene bot jo ma gibedo i Epeco ducu , Lujudaya ki Lugrik bene ; lworo omakogi ducu , ci giworo nyiŋ Rwot Yecu .
44019018	Ki lwak jo ma koni doŋ guye Yecu gubino kun gituco ci giyeko te tyetgi ducu .
44019019	Ki jo ma yam lujogi gukelo buk tyetgi guguro kacel guwaŋogi woko i nyim lwak ducu . Ka gikwano welgi ci ginoŋo romo lim ryal alip pyerabic kulu .
44019020	Kit meno lok pa Rwot odoŋo omedde ki twero madwoŋ .
44019021	Lucen ka meno otum ci Paulo otamo ki i cwinye me cito i Makedonia ki i Akaya ka ekat kwede i Jerucalem , kun waco ni , “ Myero acit anen wa Roma bene . ”
44019022	Ci ocwalo lukonnye aryo i Makedonia , Temceo ki Eracto ; en kikome odoŋ i Acia pi kare manok .
44019023	I kare meno atubatuba magwa ocakke i kom Yo pa Kricito .
44019024	Laco mo ma nyiŋe Demetrio latet ryal , yam teto ryal timo kwede cal jok ma dako ma nyiŋe Atemi ci kelo kwede lim madwoŋ bot ludiro tic .
44019025	En ocokogi ogurogi kacel ki jo mukene ma gitiyo kit tic acel-lu , ci owaco botgi ni , “ Lutuwa , wun wuŋeyo ni lonyowa a i tic man .
44019026	Doŋ wuneno dok wuwinyo bene ni Paulo man tye ka bito dano , pe i Epeco keken ento oromo i Acia ducu . Tye ka loko jo mapol me lubo kore , kun titogi ni lubaŋa-gu ma gitiyo ki ciŋ pe gin lubaŋa .
44019027	Doŋ gin marac onen , pe i kom ticwa man keken ma gilanyo pire , ento wa ot me woro lubaŋawa madit , Atemi , bene pire doŋ biboto woko , ki deyone bene gibikwanyo woko , en ma dano i lobo Acia ki me lobo ducu giworo-ni . ”
44019028	Ka guwinyo lok man ci gutwarre malo ki kiniga gucako wo matek ni , “ Atemi pa jo Epeco dit mada . ”
44019029	Kit meno gaŋ iye orubbe woko ; gin ducu guriŋo i ka poro tuko kun giywayo Gayo ki Aristako , Lumakedonia ma yam guwoto kacel ki Paulo .
44019030	Paulo onoŋo mito cito ka donyo i dye lwak , ento lupwonnye pe guye .
44019031	Ludito me lobo Acia mogo bene ma gin lureme gucwalo lok bote ni pe otem donyo i ka poro tuko .
44019032	Jo mogo gidaŋŋe mapat ki jo mogo giloko pat , pien lwak mucokke ducu doŋ gukeco woko , pol pa dano bene pe giŋeyo lok ma ogurogi kacel .
44019033	Jo mogo ma i lwak gutamo ni lokke otiko Alegijanda , pien Lujudaya gukete i nyim cokke , ci Alegijanda ojukogi ki ciŋe kun mito pido lok i nyim lwak .
44019034	Ento ka guniaŋ ni en Lujudaya , gucako wo awoya ci gudaŋŋe ki dwan acel pi cawa aryo kulu ni , “ Atemi pa Jo Epeco dit mada . ”
44019035	Lacen ladit ma en aye karan me gaŋ ojuko dano ci owaco botgi ni , “ Wun jo Epeco , aŋa ma pe ŋeyo ni gaŋ Epeco aye lagwok ot woro Atemi madit , ki got maleŋ ma yam opoto ki i polo-ni ?
44019036	Lok man pyem mo pe iye , wun doŋ myero wubed mot , pe wutim gin mo ki kurokuro .
44019037	Wun wukelo jo man ma pe guyako gin mo ki i ot jok , pe bene guyeto lubaŋawa ma dako-ni .
44019038	Ka ce Demetrio ki lutet gitye ki lok adot i kom ŋat mo , lukiko tye , luloyo bene gitye ; wek gupidde ki kunnu .
44019039	Ento ka tye lok mukene ma wumito , meno gibityekone i cokke me nino ducu macalo cik tye .
44019040	Pien watwero poto i can pi gin ma otimme tin-ni kun giwacci watimo bwami , pien pe tye tyen lok mo ma watwero nyuto pi kit woo ma otimme tin . ”
44019041	Ka otyeko loko lok man , ci oketo cokke woko .
44020001	Ka doŋ atubatuba ogik , Paulo olwoŋo lupwonnye bote , ka otyeko cuko cwinygi , ci ocikogi , ocito woko i Makedonia .
44020002	Owok i dye lobo meno kun cuko cwiny dano ki lok mapol , ka oo i lobo pa jo Grik .
44020003	Otyeko dwe adek kunnu , ento ka oyubbe me kwaŋo nam pi cito i Ciria , Lujudaya gupiro lok i kome , ci Paulo omoko ni doŋ ebidok ewok ki i Makedonia .
44020004	Copater wod pa Piro olwoke , kacel ki Lutecalonika Aristako ki Cekundo , ki Gayo Laderube , ki Temceo , kacel ki jo Acia , Tukiko ki Tropimo .
44020005	Gin gucito anyim , gukurowa i Teroa .
44020006	Wan wakwaŋ waa ki i Pilipi ma nino madito me Mugati ma Tobi Pe Iye doŋ okato , ka wakwaŋ pi nino abic ci wao botgi i Teroa , watyeko kunnu nino abiro .
44020007	I kom nino mukwoŋo me cabit , ka wacokke ka baro mugati , Paulo obedo ka lok kwedgi pien onoŋo mito wot woko odiko ; ci oloko kare malac nio wa i cwiny dyewor .
44020008	Mac tara mapol obedo ka lyel i kicika ka ma wacokke iye-ni .
44020009	Onoŋo tye awobi mo ma nyiŋe Yutiko ma obedo i waŋ dirica . I kare ma Paulo ori ka lok , ka nino onuro awobi-nu mada , ci opoto piny nia ki i ot me adekke , gitiŋe ma oto woko .
44020010	Ka Paulo olor piny , ci oryebbe i kome okwake , owaco ni , “ Pe cwinywu opoti , kwone pud tye . ”
44020011	Ka Paulo oito odok malo , ka obaro i mugati ci gucamo . Obedo ka lok kwedgi nio kwarpiny , ka opokke kwedgi .
44020012	Gucito ki awobi meno makwo , cwinygi obedo yom matek .
44020013	Wan watelo yo wadonyo i mel , ci wakwaŋ wao i Acco ma wageno ni Paulo bidonyo i mel kunnu , pien onoŋo en ociko kumeno kun mito ni ewok ki i wi tura .
44020014	Ka oromo kwedwa i Acco , ci wagamo en i mel , wacito kwede wa i Mitulene .
44020015	Ka wakwaŋ waa ki kunnu ci orwone wakemo Kioc ; ka orwone mukene wao wa Camoc , i ŋe nino meno wao i Mileto .
44020016	Pien Paulo onoŋo omoko ni ebikwaŋ ewok kun ekato Epeco akata , wek pe etyek kare i Acia , pien onoŋo nene rune wek ebed i Jerucalem ka twerre i nino me Pentekote .
44020017	I kare ma en tye i Mileto ci ocwalo kwena i Epeco pi lwoŋo ludoŋo pa lwak muye Kricito gubin bote .
44020018	Ka guo bote , ci owaco botgi ni , “ Wun kikomwu wuŋeyo kit ma yam abedo kwede i kinwu wun ducu , nia i kare ma tyena okwoŋo nyono lobo Acia ,
44020019	kun atiyo ki Rwot ki mwolo ducu , ki pig waŋ , ki ayela mupoto i koma pi Lujudaya ma gupiro lok i koma .
44020020	An yam pe aŋuny adok ki ŋeya aweko tuco lok mo botwu ma twero konyowu , kun apwonyowu i dye lwak ki i ot ki ot .
44020021	Atito atyer bot Lujudaya ki bot jo Grik bene ni myero guŋut i kom balgi , gudwog cen bot Lubaŋa , ci guye Rwotwa Yecu Kricito .
44020022	Kombeddi an doŋ abecito i Jerucalem , ma an lamabuc pa Cwiny Maleŋ , kun pe aŋeyo gin ma bipoto i koma kunnu .
44020023	Kono Cwiny Maleŋ aye bedo ka titta ki i gaŋ ducu ni twec ki can madwoŋ aye tye ka kura .
44020024	Ento kwona doŋ pe obedo gin me wel ki tuŋ bota , pe pire doŋ dit ki bota , ento myero an doŋ acob ŋwecca keken ki dog tic ma alimo ki bot Rwotwa Yecu , me tito lok me kwena maber me kica pa Lubaŋa .
44020025	Kombeddi doŋ aŋeyo ni wun ducu ma yam abedo ka wot i kinwu kun apwonyowu ki lok i kom ker pa Lubaŋa pe doŋ wubineno waŋa .
44020026	Mumiyo atito botwu tin atyer ni , ka kwo pa ŋat mo i kinwu orwenyo , aliine pe tye i wiya ,
44020027	pien pe aŋuny adok ki ŋeya aweko tuco botwu gin ducu ma Lubaŋa oyubo .
44020028	Wugwokke kekenwu ki dwol romiwu ducu ma Cwiny Maleŋ oketowu me bedo lugwokone , wek wukwa lwak pa Lubaŋa ma en owilogi ki remo me wel madwoŋ pa Wode .
44020029	Aŋeyo ni ka apokke woko kwedwu , orudi mager bidonyo i kinwu ci pe gibitimo kica bot romi .
44020030	Dok i kin wun kikomwu bene bia iye jo ma gibiloko lok ma ŋako dano ci gibwolo lupwonnye miyo gilubo korgi .
44020031	Mumiyo acikowu ni wugwokke , kun wupo ni yam abedo ka pwonyo ŋat acel acel i kinwu ma pe aliŋ pi mwaka adek kulu dyeceŋ ki dyewor kun akok ki pig waŋa .
44020032	Kombeddi doŋ amiyowu , i ciŋ Lubaŋa ki i lokke me kica ma twero , miyo wudoŋo wubedo matek , miyo wunoŋo dulwu ki i kom gin ma Lubaŋa oyubbe me miyo bot jo ducu ma en olonyogi gudoko maleŋ .
44020033	An yam cwinya pe opukke i kom lim pa ŋat mo kadi ki ginarukane .
44020034	Wuŋeyo kekenwu ni anoŋo gin ducu ma mitte pira ki pi jo ma atye kwedgi ki tic ma atiyo ki ciŋa en-ni .
44020035	I kare ducu atyeko nyuto botwu ni pi tiyo tic matek macalo meno myero wakony lugoro kun wapo lok pa Rwotwa Yecu ma yam owaco ni , ‘ Miyo mot kelo gum makato gamo agama . ’ ”
44020036	Ka otyeko loko lok meno , ci orumo coŋe piny olego kwedgi ducu .
44020037	Gin ducu gukok kun gikwako ŋut Paulo ki mot me mar .
44020038	Gin mucwero cwinygi twatwal makato ducu obedo lok ma en owaco botgi ni pe dok gibineno waŋe . Ci gulwoke wa i mel .
44021001	Ka doŋ opokke kwedgi , wacako kwaŋ wakemo yo atir nio wa i Koc . Orwone wao i Rodec , ka dok waa kunnu wao i Patara .
44021002	Ka wanoŋo mel ki kunnu ma cito Poiniki , ci wadonyo iye , wacako wot .
44021003	Ka doŋ wao ka ma waneno Caiprac , ci warabo ŋete kun waweko odoŋ tuŋ lacam , wacito wa i lobo Ciria ka wakato woko i wi tura i Turo , pien onoŋo myero gikwany yec woko ki i mel ki kunnu .
44021004	Wayenyo lupwonnye ci wari kunnu nino abiro . Cwiny Maleŋ omiyo gujuko Paulo ni pe ocit i Jerucalem .
44021005	Ka doŋ watyeko karewa , wapokke kwedgi ci wamedde ki wotwa . Gin ducu gulwokowa , wa mon ki litino , gukelowa wa i ŋe gaŋ ; ka warumo coŋwa i dog nam , walego , wacikke kwedgi .
44021006	Lacen wan wadonyo i mel , ci gin gudok paco .
44021007	Ka watyeko kwaŋ nia ki i Turo , ci wao i Potolemai ; ka wamoto utmego , ci wabedo kwedgi nino acel .
44021008	Orwone wapokke kwedgi , wacito i Cecaria , ci wadonyo i ot pa Pilipo latuc lok me kwena maber , ma yam en ŋat acel i kom jo abiro ca , wabedo bote .
44021009	Yam en tye ki anyirane aŋwen ma pe ginyomogi , ma yam gitito lok pa Lubaŋa .
44021010	Ka wadikke kunnu pi nino mapolpol , lanebi mo ma nyiŋe Agabo obino kunnu nia ki i Judaya .
44021011	Ka obino botwa okwanyo del pyer Paulo otweyo ki tyene ki ciŋe kene , ci owaco ni , “ Cwiny Maleŋ owaco kit man ni , Lujudaya ma i Jerucalem gibitweyo won del pyer man kit man , ci gibimiye i ciŋ Lurok . ”
44021012	Ka wawinyo lok man , wan ki jo ma kunnu walego Paulo ni pe ocit i Jerucalem .
44021013	Paulo odok iye ni , “ Wun wumito gin aŋo , ma wukok wubalo ki cwinya-ni ? An pe ayubbe pi mabuc keken , ento wa pi to i Jerucalem pi nyiŋ Rwot Yecu . ”
44021014	Ka doŋ pe oye , ci waweko kun wawaco ni , “ Gin ma Rwot mito myero otimme . ”
44021015	Ka kare meno otum , wayubbe ci wacito i Jerucalem .
44021016	Wawoto ki lua pwonnye mogo ma guwoto kwedwa nia ki i Cecaria ci guterowa i ot pa Munacon dano me Caiprac ma yam odoko lapwonnye wa con , ka ma myero wagony iye .
44021017	Ka wao i Jerucalem , utmego gujolowa ki yomcwiny .
44021018	Orwone Paulo ocito kwedwa bot Yakobo ma onoŋo ludoŋo ducu gitye .
44021019	Ka doŋ omotogi , Paulo otito kikore gin mapol ma Lubaŋa otiyo i kin Lurok pi ticce .
44021020	Ka guwinyo , gupako Lubaŋa . Ci guwaco bote ni , “ Koŋ inen , ominwa , tye Lujudaya alip adi ma gitye i kin jo ma doŋ guye Kricito . Gin ducu giryek twatwal i kom cik pa Moses .
44021021	Gin gubedo ka winyo lok i komi ni ipwonyo Lujudaya ducu ma gitye i kin Lurok ni gubwot cik pa Moses woko , dok bene ni itito lok botgi kiloŋ ni pe gulir litinogi , pe gulub kitwa .
44021022	Gin aŋo doŋ ma myero watim ? Pien gin gibiwinyo ni ibino .
44021023	Mumiyo doŋ itim gin ma waciki . Watye ki jo aŋwen kany ma yam gukwoŋo kwoŋ .
44021024	Ter jo meno ci ilonnye kwedgi kacel , ci icul lim ma mitte pigi , wek gulyel wigi . Kit meno dano ducu gibiŋeyo ni lok ma gibedo ka loko i komi pe kakare , ento in bene itye ka gwoko cik .
44021025	Ento ki tuŋ bot Lurok ma guye Rwot watyeko cwalo waraga botgi ki lok ma waŋolo ni , pe gucam gin ma gityero bot jogi , pe gucam remo , ki riŋo lee ma gideyo adeya , gukwer bene tim tarwaŋ . ”
44021026	Paulo otero jo meno ci orone olonnye kacel kwedgi ka gucito i ot pa Lubaŋa pi nyuto kare ma nino me lonynye megi doŋ bitum , wek gutyer tyer pi gin ki acel acel .
44021027	Ka onoŋo nino abiro me lonnyegi doŋ cok tum , Lujudaya ma gua ki i Acia guneno Paulo i ot pa Lubaŋa , ci gutugo lwak ducu , gumake ,
44021028	kun gidaŋŋe matek ni , “ Wun jo Icrael , wumi kony . Man aye laco ma tye ka pwonyo dano i kabedo ducu marac , kun kwero rokwa ki cikwa wa ki kabedo man bene . Ki makato ducu en okelo Lugrik bene i ot pa Lubaŋa , opyedo kabedo man maleŋ woko . ”
44021029	Pien onoŋo guneno Tropimo ma Laepeco ma gitye kacel kwede i gaŋ , ci gutamo ni Paulo okele i ot pa Lubaŋa .
44021030	Ci gaŋ ducu otwarre woko , ka dano guriŋo kacel . Gumako Paulo , guywaye woko ki i ot pa Lubaŋa , ci giloro doggola woko cut .
44021031	Gimito neke woko , ento lok oo bot kapten me mony ni Jerucalem doŋ otugge woko .
44021032	En olaro kunnu ki ŋwec ki lumony mapol kacel ki luditogi ma loyo dano miya miya , gujuko lugo Paulo . Ka lwak guneno kapten ki lumony , guweko goyo Paulo .
44021033	Kapten ocito ka make , ka ociko ni gitweye ki nyor aryo . Ka openyo ni en aŋa , dok obalo gin aŋo ?
44021034	Jo mogo ma i kin lwak gudaŋŋe ni pi man , ki mukene ni pi man . Ka kapten doŋ pe oniaŋ i kom lok kikome pi woo ma obedo madwoŋ , ociko ni gitere i gogo .
44021035	Ka guo i rwom me ito malo , lumony gutiŋo Paulo atiŋa pi gero pa lwak ,
44021036	pien lwak dano ma otubbe gilubo korgi kun gidaŋŋe ni , “ Wuneke woko ! ”
44021037	I kare ma onoŋo gidonyo ki Paulo i gogo , Paulo owaco bot kapten ni , “ Ber koŋ alok boti lok mo ? ” Ci ogamo ni , “ In iŋeyo leb Grik ?
44021038	Pe in aye Laejipt ma yam otubo dano ci otero lunek alip aŋwen woko i tim ? ”
44021039	Paulo ogamo ni , “ An Lajudaya , ginywala i Taruco ma i Cilicia , gaŋ ma ŋene mada . Alegi miya alok ki lwak . ”
44021040	Ka oye , Paulo ocuŋ i rwom ci ojuko lwak ki ciŋe . Ka piny oliŋ litik , ocako lok kwedgi i leb Ibru kun waco ni ,
44022001	“ Utmego ki wego , wuwiny pido ma akelo i nyimwu . ”
44022002	Ka guwinyo en ka loko kwedgi i leb Ibru , gumedde ki liŋ mot . En owacci ,
44022003	“ An Lajudaya , ginywala i Taruco i Cilicia , ento adoŋo i gaŋ man , lapwonynya obedo Gamaliel . Gipwonya ki cik pa kwarowa kun gimiyo agwokke twatwal ; abedo ki nyeko pi Lubaŋa macalo wun bene wutye kwede tin .
44022004	Abedo ka libo jo me Yo ma , anekogi bene . Atweyogi , aterogi i mabuc , co wa ki mon ;
44022005	ajwaka madit pa Lubaŋa ki kacokke pa ludoŋo gin aye cadenna i kom lok man . Alimo waraga ki botgi pi utmego , ci acako wot i Damaciko ka mako jo ma gitye kunnu ki tweyogi me akela kany i Jerucalem wek giket can i komgi .
44022006	“ I kare ma atye ka wot ma doŋ anyiko cok ki Damaciko , cwiny dyeceŋ , ci dero madit oa ki i polo , oryeny ocaro koma .
44022007	Ka apoto piny , awinyo dwan ma wacca ni , ‘ Caulo , Caulo , piŋo itye ka yela ? ’
44022008	An agamo ni , ‘ In aŋa , Rwot ? ’ Ci owacca ni , ‘ An aye Yecu ma itye ka yela-ni . ’
44022009	Jo ma guwoto kweda guneno dero , ento pe guwinyo dwan ŋat ma tye ka lok kweda-ni .
44022010	Ci agamo ni , ‘ Atim gin aŋo , Rwot ? ’ Ci Rwot owacca ni , ‘ A malo idony i Damaciko , ci gibititti ki kunnu gin ducu ma yam giyubo ni myero iti . ’
44022011	Ka pe doŋ aneno piny pi dero meno ma ocaro waŋa , ci jo ma gitye kweda gupeya ki ciŋa nio wa i Damaciko .
44022012	“ Ŋat mo ma nyiŋe Anania , dano ma woro Lubaŋa kun lubo cikke ducu , ma Lujudaya ducu ma gitye kunnu giloko nyiŋe maber ,
44022013	obino bota , ci ocuŋ ka ŋeta , owacca ni , ‘ Ominwa Caulo , wek waŋi doŋ oyabbe ! ’ Ci waŋa oyabbe woko i cawa meno cut , ka aneno kome .
44022014	Ci owacca ni , ‘ Lubaŋa pa kwarowa oyero in wek iŋe gin ma en mito , inen Ŋat ma Kite Atir , iwiny bene ka en loko ki doge ;
44022015	pien in ibibedo cadenne bot dano ducu pi gin ma ineno ki ma iwinyo .
44022016	Man dok pud ikuro aŋo ? Doŋ ia malo gibatija in , gilwok balli woko kun ilwoŋo nyiŋe . ’
44022017	“ Ka atyeko dwogo i Jerucalem , ka atye ka lego i ot pa Lubaŋa , awille woko ,
44022018	ci anene . En owacca ni , ‘ Rune oyot , ia woko ki i Jerucalem , pien pe gibiye lok me caden ma itito pira . ’
44022019	Agamo ni , ‘ Rwot , gin kikomgi giŋeyo ni i kacokke acel acel abedo ka pwodo dano ma guye in , atweyogi bene i mabuc .
44022020	Dok i kare ma gineko lacadenni Citefano an onoŋo acuŋ kunnu apwoyo gin ma otimme , agwoko bene boŋo pa jo ma guneke . ’
44022021	Ci owacca ni , ‘ A woko ki kany , pien abicwali ka mabor bot Lurok . ’ ”
44022022	Gubedo ka winyo nio wa i lok man ; ento ka doŋ oloko , gucako daŋŋe ki dwan maloŋo ni , “ Wutere , wuneke woko ! Dano macalo meno pe romo bedo i lobo ! ”
44022023	Gubedo ka daŋŋe matek , ma giteŋo boŋŋigi , gidunyo apwa malo .
44022024	Kapten ociko ni giter Paulo i gogo , ci gipenye kun gipwode ki del wek eniaŋ gin mumiyo gidaŋŋe i kome kit meno .
44022025	Ento ka doŋ gityeko tweye ki del , Paulo oloko ki ladit ma loyo dano miya ma ocuŋ ka ŋete ni , “ Cik ye ni gipwod dano ma Laroma ma peya giŋolo kop oloye bo ? ”
44022026	Ka ladit meno owinyo , ci ocito bot kapten , owacce ni , “ Man ibitimo niŋniŋ ? Dano man Laroma . ”
44022027	Ci kapten obino bote openye ni , “ In Laroma ? ” Ogamo ni , “ Iyo . ”
44022028	Kapten owaco ni , “ An awilo dit man ki lwak lim mabup . ” Paulo owaco ni , “ Ento an ginywala kwede anywala . ”
44022029	Jo ma gubedo ka penye-ni gugwarre gucito woko cut . Kapten bene obedo ki lworo , pien oniaŋ ni Paulo bene Laroma ma onoŋo etweyo-ni .
44022030	Orwone omito ni eniaŋ tyen lok kikome ma Lujudaya gudoto iye Pauloni , ci ogonye woko , ka ociko ni ajwagi madito ki lumemba me Lukiko ducu myero gugurre kacel , ka otero Paulo oketo i nyimgi .
44023001	Paulo ociko waŋe i kom lumemba me Lukiko mucokke ci owacci , “ Utmego , an abedo ma cwinya leŋ i nyim Lubaŋa nio wa i kare man . ”
44023002	Ka owaco man , Anania , ajwaka madit , ociko jo ma gucuŋ ka ŋet Paulo ni gudoŋ doge .
44023003	Paulo owaco bote ni , “ Lubaŋa bene bidoŋi , in kor ot ma gipuyu matar-ri ! In ibedo ka ŋolla kop i te cik , dok iciko ni gidoŋa laboŋo lubo cik ? ”
44023004	Jo ma gucuŋ ka ŋete guwacci , “ In iyeto ajwaka madit pa Lubaŋa ? ”
44023005	Paulo ogamo ni , “ Utmego , pe onoŋo aŋeyo ni en ajwaka madit ; pien gicoyo ni , ‘ Pe ilok marac i kom ladit ma loyo lwak . ’ ”
44023006	Ento ka Paulo oniaŋ ni dul acel i kingi Lucadukayo ki dul mukene i kingi Luparicayo , ci odaŋŋe i lukiko ni , “ Utmego , an Laparicayo , wod pa Luparicayo . Lok opoto i koma pi geno cer pa jo muto . ”
44023007	Ka owaco lok man , pyem opoto i kin Luparicayo ki Lucadukayo , nio ka Lukiko iye opokke woko .
44023008	Pien Lucadukayo giwaco ni cer pa jo muto pe , kadi lamalaika , kadi cwiny mo ; ento Luparicayo giye ducu .
44023009	Ka pyem omedde matek , lupwonycik ma i dul pa Luparicayo gutwarre malo ka guwaco ni , “ Pe wanoŋo kop mo ma dano-ni , obalo . Ka cwiny nyo lamalaika aye oloko kwede , ci timo aŋo ? ”
44023010	Ka pyem otedde magwa , kapten olworo ni gibiyeco Paulo woko atata , ka ociko lumony ni gulor piny gukwanye woko ki i kingi ki tek , gukete i gogo .
44023011	Orwone dyewor , Rwot ocuŋ ka ŋet Paulo , owacce ni , “ Di cwinyi . Macalo ibedo ka tito lok i koma i Jerucalem , kit meno bene myero ibed cadenna bene wa i Roma . ”
44023012	Ka piny oru , Lujudaya gutudo doggi kacel kun gikwoŋo ni pe gibicamo cam kadi wa mato pii nio ka gineko Paulo .
44023013	Onoŋo tye jo makato pyeraŋwen ma gukwoŋo kwoŋ kit meno .
44023014	Ka gucito bot ajwagi madito ki ludoŋo guwacci , “ Wan watyeko kwoŋŋe matek ma watweyo ni pe wabibilo cam mo nio ka waneko Paulo .
44023015	Pi meno wun ki Lukiko wucwal lok kombeddi bot kapten wek okele piny botwu macalo wubicito ka ŋiyo kop i kome kikore . Noŋo wan wayubbe me neke ma peya oo botwu . ”
44023016	Ento okeyo Paulo owinyo kit ma gikiye kwede , ci ocito odonyo i gogo otito ki Paulo .
44023017	Paulo olwoŋo ladit mony acel lalo dano miya , owacce ni , “ Ter awobi man bot kapten . En tye ki lok mo ma mito tito bote . ”
44023018	Otere bot kapten ci owacce ni , “ Paulo ma lamabuc-ci olwoŋa ci olega ni akel awobi man boti , pien tye ki lok mo ma mito tito boti . ”
44023019	Kapten omako ciŋe , otere cen i muŋ ka openye ni , “ Gin aŋo ma onoŋo imito tito bota ? ”
44023020	Ogamo ni , “ Lujudaya guyubbe me penyi wek iter Paulo botgi i Lukiko , ma nen calo gimito ni gimed penyo lok i kome wek guniaŋ iye maber .
44023021	Ento pe iye legagi , pien dano makato pyeraŋwen gubuto ka kiye . Gukwoŋŋe ni pe gibicamo gin mo kadi mato pii nio ka gineko Paulo . Kombeddi doŋ guyubbe , gikuro cik ma a ki boti . ”
44023022	Kapten ocwalo awobi-nu kun cike ni , “ Pe dok itit bot ŋat mo ni itito lok man bota . ”
44023023	Ci olwoŋo lumony aryo ma lulo dano miya miya , owaco botgi ni , “ Wuyubbe i kin cawa adek me dyewor ki askari miya aryo , ki wegi aguragura pyerabiro , ki wegi toŋ miya aryo wek gucit Cecaria .
44023024	Dok inoŋ aguragura bene pi Paulo wek oriŋ kwede wek itere ki kuc bot Pelici laloyo . ”
44023025	Ci ocoyo waraga ma kwanne kit man :
44023026	“ An Kalaudio Licia amoto in Laloyo Maber Pelici .
44023027	Laco man Lujudaya aye gumako , onoŋo doŋ gicok neke woko , ka acito botgi ki lumony alare ki i ciŋgi , pien onoŋo aniaŋ ni en Laroma .
44023028	Pi mito niaŋ i kom lok ma gidote iye atere i Lukikogi .
44023029	Ci anoŋo ni gidote ki adot ma dok i kom cikgi , pe onoŋo tye lok mo ma romo ŋolo kop me to iye i kome , kadi mabuc bene .
44023030	Ka gikwilla lok ni tye dano ma gitye ka kiyo laco man , acwale woko oyot kun aciko ludote-gu gutit adotgi ma i kome i nyimi . ”
44023031	Lumony gutero Paulo kit ma gicikogi kwede . Gukwanye dyewor gutere wa i Antipatric .
44023032	Orwone gudwogo i gogo , kun giweko wegi aguragura gumedde ki wot kwede .
44023033	Ka guo Cecaria gumiyo waraga bot laloyo , ka gutero Paulo bene i nyime .
44023034	I kare ma laloyo doŋ okwano waraga , openye ni en oa i lobo mene . Ka oniaŋ ni oa i lobo Cilicia ,
44023035	ci owacci , “ Abiwinyo lokki ka ludoti guo . ” Ociko ni gigwoke i ot madit pa Kerode
44024001	Ka nino abic okato , ajwaka madit Anania obino ki ludoŋo mogo , kacel ki laplida mo ma nyiŋe Tertulo , ci gutero adotgi i nyim laloyo pi doto Paulo .
44024002	Ka doŋ gilwoŋe , Tertulo ocako adotte kun waco ni , “ Laloyo Maber , ladit Pelici , wabedo ki kuc piri nia wa con , dok itamo pi rokwa , ikelo alokaloka mapol ma okonyowa
44024003	i kit yo ducu ki i kabedo ducu , wan bene wajolo ki yomcwiny madwoŋ , ladit .
44024004	Ento pe doŋ agal wii , abako doga boti pi kicani iwiny lokwa macegocego-ni .
44024005	Wanoŋo ni dano man lanek piny , en aye lakel jemo i kin Lujudaya ducu ma i lobo ducu , en latel wi dul pa Lunajaret .
44024006	En bene otemo pyedo wa ot pa Lubaŋa maditte , ci wamake woko . [ Onoŋo wamito ŋolo kop i kome kun walubo cikwa-ni ,
44024007	ento kapten Licia obino omaye woko ki i ciŋwa tektek ,
44024008	ci ociko ni ludote myero guo i nyimi . ] Ka in kikomi ipenye , ibiniaŋ ki bote lok ducu ma wadote iye . ”
44024009	Luyudaya bene guribbe i adot meno , kun gimoko ni lok man ducu tye kit meno .
44024010	Ka laloyo ocime ni oloki , Paulo odok iye ni , “ Ladit , aŋeyo ni ibedo ka ŋolo kop i rok man pi mwaka malac , mumiyo apido lokka i nyimi ki yomcwiny .
44024011	Macalo ni bene itwero noŋo ka ipenyo dano , wel nino ma okato nia i kare ma acito i Jerucalem ka woro Lubaŋa peya okato apar wiye aryo .
44024012	Pe ginoŋo ni atye ka pyem ki dano mo , nyo tubo lwak , kadi i ot pa Lubaŋa , nyo i kacokke me lega , nyo i dye gaŋ .
44024013	Dok bene pe gitwero nyuto ni lok ma gikelo i koma kombeddi tye kakare .
44024014	Ento aye lok man boti ni , aworo Lubaŋa pa kwarowa kun alubo kit Yo ma gin gilwoŋo ni dul . Aye lok ducu ma gicoyo i cik pa Moses ki i buk pa lunebi .
44024015	Pi niyena i kom Lubaŋa atye ki gen ni dano gibecer woko , jo ma kitgi atir wa ki jo ma kitgi pe atir , ci gin bene gitye ki kit gen acel-lu .
44024016	Pi meno an bene atemo mada kare ducu wek abed ma cwinya leŋ i nyim Lubaŋa ki i nyim dano .
44024017	“ Ma doŋ abedo cen pi mwaka mapolpol acito i Jerucalem ka tero mot bot jo me rokka pi konyo lucan , ki ka tyero gitum .
44024018	I kare ma atye ka tiyo man , gunoŋa i ot pa Lubaŋa ma doŋ atyeko lonnye woko i kit ma mitte . Pe abedo ki lwak mo , woo bene obedo pe . Ento Lujudaya mogo ma gua ki i Acia ,
44024019	gin aye kono myero gubed kany i nyimi gukel adotgi , ka gitye ki lok mo i koma .
44024020	Nyo wek jo man kikomgi gunyut gin marac ma gunoŋo i koma i kare ma acuŋ i nyim Lukiko .
44024021	Tye lok man keken , i kare ma acuŋ i kingi adaŋŋe ni , ‘ Pi lok kom cer pa jo muto aye omiyo wutye ka ŋolo lok i koma tin . ’ ”
44024022	Ento Pelici obedo ki ŋec muromo i kom Yo pa Rwot , ci pe otyeko lok woko cut . Owacci , “ Abiŋolo kopwu ka kapten Licia bibino kany . ”
44024023	Ka ociko ladit mony ma loyo dano miya ni myero ogwok Paulo i buc ento obed laboŋo ayela mo , pe gigeŋ lureme ka gimito mine kony .
44024024	Ka kare okato manok , , Pelici obino ki dakone Drucila ma anyira Judaya . Olwoŋo Paulo , ci obedo ka winyo ka loko i kom niye i kom Kricito Yecu .
44024025	I kare ma en tye ka lok i kom kit ma atir ki gwokke kekene , ki ŋolo kop ma bibedo i kare me anyim , lworo omako Pelici omiyo owacci , “ Koŋ doŋ iciti ; ka dok anoŋo kare ci abilwoŋi . ”
44024026	Onoŋo bene en geno ni Paulo bimiye lim , pienno obedo ka lwoŋe jwijwi ci boko lok kwede .
44024027	Ento ka mwaka aryo okato , Porcio Festo oleyo ka tyen Pelici . Pelici onoŋo mito ni Lujudaya gupwoye , omiyo oweko Paulo i mabuc .
44025001	I kare ma Festo obino i lobo ma gimiye ni en olo , i ŋe nino adek , oa i Cecaria , ocito i Jerucalem .
44025002	Ajwagi madito pa Lubaŋa ki ludito me lobo Judaya gutitte pi lok i kom Paulo , ci gubako doggi bote ,
44025003	ni otim ber oye cwale i Jerucalem , kun onoŋo guyubo ni dano gibikiye ci gineke woko i waŋa yo .
44025004	Ento Festo ogamo ni gitye ka gwoko Paulo i Cecaria , en bene emito cito kunnu i kare macok-ki .
44025005	Ci owacci , “ Pi meno , jo ma i kinwu ma gitye ki twero myero gucit kweda . Ka onoŋo tye roc mo i kom laco meno , wek gudote bota . ”
44025006	Obedo i Jerucalem pi nino aboro nyo apar , ka odok i Cecaria . Orwone obedo i kom me ŋolo kop , ci ociko ni gikel Paulo .
44025007	Ka doŋ obino , Lujudaya ma gua i Jerucalem gucuŋ ma gurume dyere , gudote ki lwak adot mapol mapek ma pe gitwero moko kite .
44025008	Paulo opido ni , “ Peya abalo lok mo i kom cik pa Lujudaya kadi ot pa Lubaŋa , kadi wa bot laloc madit Cecar . ”
44025009	Ento Festo onoŋo mito ni Lujudaya gupwoye , ci owaco bot Paulo ni , “ Imito giteri i Jerucalem wek aŋol kop i komi pi adot magi ki kunnu ? ”
44025010	Paulo ogamo ni , “ Acuŋ kany i nyim kom me ŋolo kop pa Cecar , en aye ka ma myero giŋolla iye kop . Pe abalo bal mo bot Lujudaya , meno in bene iŋeyo maber .
44025011	Ka abalo bal ma romma to , lok mo pe , gitwero neka , pe akwero ; ento ka adotgi i koma tere pe , ci pe tye ŋat mo ma twero miya i ciŋgi . Abolo pi Cecar . ”
44025012	Ka Festo otyeko poro lok ki lukikone , odok iye ni , “ Ibolo pi Cecar ; ibicito bot Cecar . ”
44025013	Ka nino okato manok , kabaka Agripa ki Bernike guo i Cecaria ka jolo Festo .
44025014	Ka gudikke kunnu pi kare malac , Festo oketo adot i kom Paulo i nyim kabaka kun wacci , “ Tye laco mo kany ma Pelici oweko i mabuc .
44025015	I kare ma atye i Jerucalem , ajwagi madito pa Lubaŋa ki ludoŋo pa Lujudaya gutitta lok i kome , ci gulega ni aŋol ni kop oloye .
44025016	Adok iye botgi ni , pe kitwa wan Luroma me miyo dano mo i ciŋ ludote ma peya gimiye kare me cuŋ i nyimgi waŋ ki waŋ wek opid pidone i kom lok ma gidote iye .
44025017	Ka gubino kany , ci an bene pe adikke , ento orwone abedo i kom me ŋolo kop ci aciko ni kigele .
44025018	Ka ludote gua ka lok , pe gukelo adot mo i kome ma mako bal mo marac , macalo yam atamo ;
44025019	ento gubedo ka laro lok kwede ma dok i kom dinigi , ki i kom ŋat mo ma nyiŋe Yecu ma yam oto , ma Paulo waco ni tye makwo .
44025020	Yeko te lok macalo meno oloya , mumiyo apenye ka en mito cito i Jerucalem wek giciŋol lokke ki kunnu .
44025021	Ento Paulo okoko apil ni myero gigwoke i mabuc pi kuro ŋolo kop pa laloc madit ma won deyo-ni . Ci aciko ni gigwoke nio ka abicwale bot Cecar . ”
44025022	Agripa owaco bot Festo ni , “ An kikoma amito winyo lok pa danonu ka twerre . ” Ogamo ni , “ Diki ibiwinyo lokke . ”
44025023	Orwone Agripa ki Bernike gucito ki deyo madwoŋ , ci gudonyo i kicika me winyo ŋolo kop kacel ki kapten mogo me mony ki jo ma giŋene ma i gaŋ meno . Ka Festo ociko , ci gikelo Paulo .
44025024	Festo owacci , “ Kabaka Agripa ki wun ducu ma wutye kwedwa kany , wun doŋ wuneno dano man ma lwak Lujudaya ducu gubako doggi bota pire i Jerucalem wa ki kany bene , kun gidaŋŋe ni pe myero obed kwo .
44025025	Ento an pe anoŋo otimo gin mo ma romo miyo giŋolle kop me to . Doŋ macalo en aye gire okoko apil pi laloc madit , an bene amoko ni abicwale .
44025026	Ento peya atye ki lok mo kikome ma myero aco i kome bot rwoda , en gin mumiyo akele i nyimwu , ki makato i nyimi , in Kabaka Agripa , wek ka wabipenye abed ki lok mo me acoya .
44025027	Pien aneno ni kony mo pe me cwalo lamabuc ka pe ginyuto lok ma i kome . ”
44026001	Agripa owaco bot Paulo ni , “ Giye ni ilok giri piri keni . ” Ci Paulo oryeyo bade ka ocako pidone kun wacci ,
44026002	“ Ladit , tin koma gum mada me cuŋ i nyimi , in Kabaka Agripa , pi pido lokka i kom kop ducu ma Lujudaya gudota iye .
44026003	Makato ducu pien in iŋeyo maber twatwal kit pa Lujudaya ducu ki lok ma gilaro i kingi kengi ; pi meno alegi ni idi cwinyi wek iwiny lokka mot ma cwinyi opye .
44026004	“ Lujudaya ducu giŋeyo kit kwona nia ka tinona . Pi kwona ducu , cakke i acakkine , abedo i kin rokwa ki i Jerucalem bene .
44026005	Giŋeyo nia wa con , ka giye tucone , ni abedo ka lubo kit pa lugwok dini matek makato ma i kinwa , ma gin aye Luparicayo .
44026006	Kombeddi acuŋ kany ka pido koppa pi geno cikke ma Lubaŋa omiyo bot kwarowa ,
44026007	pi geno gin ma kakawa apar wiye aryo ducu gigeno ni gibinoŋo , kun giworo Lubaŋa ki cwinygi ducu dyewor ki dyeceŋ . Lujudaya gitye ka pida pi gen man , ai kabaka , macalo obedo bal !
44026008	Piŋo pe wutwero ye ni Lubaŋa cero jo muto ?
44026009	“ Won an kikoma yam atamo ni myero ati matek pi lweny ki nyiŋ Yecu me Najaret .
44026010	Yam atimo kit meno i Jerucalem ; atweyo jo pa Lubaŋa mapol i mabuc kun atiyo ki twer ma anoŋo ki bot ajwagi madito . Ka ginekogi , abolo kwir ni myero gito .
44026011	Tyen mapol aketo can i komgi i kacokke ducu , kun atemo miyogi yeto nyiŋ Kricito ; agerre i komgi , ayelogi wa i gaŋi pa lurok .
44026012	“ Kit meno awoto Damaciko kun atye ki twero ki cik ma ajwagi madito gumiya .
44026013	I cwiny dyeceŋ , kabaka , aneno ki i waŋa yo ka dero a ki i polo ma ryeny matar makato ceŋ ; oryeny oboyo koma dyere ki jo ma guwoto kweda bene .
44026014	Wan ducu wapoto piny , ci awinyo dwan ma loko kweda i leb Ibru ni , ‘ Caulo , Caulo , iyela piŋo ? Itye ka keto ret i komi keni , macalo twon ka gweyo dim . ’
44026015	Agamo ni , ‘ In aŋa , Rwot ? ’ Ci Rwot owaco ni , ‘ An aye Yecu ma itye ka yela-ni .
44026016	Ento a icuŋ , pien anen boti pi lok man pi keti ibed laticca ki lacaden pi gin ma ineno ma dok i koma , ki pi gin ma ibineno ka dok anyutte boti i kare me anyim .
44026017	Abilari ki bot jo me rokwu , ki bot Lurok bene ma abiori botgi .
44026018	Ibiyabo waŋgi wek gua woko ki i colpiny , gubed i ceŋ , gua woko ki i te twer pa Catan , gulokke bot Lubaŋa , wek owek balgi ci gunoŋ kabedo i kin jo ma Lubaŋa olonyogi gudoko jone , pi niyegi i koma . ’
44026019	“ Kumeno , Kabaka Agripa , pe akwero winyo cik ma gimiya mua ki i polo ,
44026020	ento acako tuco lok , mukwoŋo i Damaciko , ka lacen i Jerucalem ki lobo Judaya ducu ki bot lurok bene , kun atito botgi ni myero guŋut i kom balgi , gulokke gudwog cen bot Lubaŋa , dok guti kit tim ma nyuto ni doŋ guŋut .
44026021	Pi tyen lok man aye omiyo Lujudaya gumaka i ot pa Lubaŋa , gutemo neka woko .
44026022	Nio wa i kare man abedo ka limo kony ma a ki bot Lubaŋa ; kombeddi doŋ acuŋ kany pi miyo caden bot jo matino ki bot ludito . Lok ma aloko en gin ma lunebi wa ki Moses bene guwaco ni bitimme keken , pe lok mo mapat ,
44026023	ni Kricito ma Lubaŋa oyero , myero onen can , dok ni en bikwoŋo cer ki i kin jo muto wek otit bot rokwa ki bot Lurok bene pi ceŋ ma biryeny menyogi . ”
44026024	Ka doŋ otyeko pidone kit meno , Festo ogerre ki lok ni , “ Paulo , in lapoya . Kwano lok mapol mada omiyo ipo apoya . ”
44026025	Ento Paulo ogamo ni , “ Pe an lapoya , ladit Festo , ento atye ka loko lok me ada keken kun wiya tye ka tic .
44026026	Kabaka Agripa ŋeyo lok man ducu , atwero lok bote laboŋo lworo mo . Aŋeyo ni pe tye lok mo ma okato ite , pien lokke pe otimme i muŋ .
44026027	Kabaka Agripa , in iye lok pa lunebi ? Aŋeyo ni iye lokgi . ”
44026028	Agripa owaco bot Paulo ni , “ Itamo ni iloka adok lalub Kricito pi kare manok mo kuman ? ”
44026029	Paulo ogamo ni , “ Kadi pi kare manok nyo madwoŋ , kono alego Lubaŋa ni idok macalo an , pe in keken ento wa dano ducu ma gitye ka winyo lokka tin , ento laboŋo nyor-ri aye . ”
44026030	I ŋe meno kabaka ki laloyo ki Bernike ki jo ma gubedo kwedgi gua malo .
44026031	Ka doŋ gucito woko , guloko kekengi ni , “ Laco man pe otimo gin mo ma romme to , kadi bedo i mabuc . ”
44026032	Ci Agripa owaco bot Festo ni , “ Kono dano-ni pe obolo pi Cecar , kono gitwero gonye woko . ”
44027001	Ka doŋ gimoko ni doŋ wakwaŋ wacit i Itali , gimiyo Paulo ki lumabuc mukene i ciŋ ladit mo ma nyiŋe Julio ma lalo dano miya i kin dul mony ma gilwoŋo ni pa Augucito .
44027002	Wadonyo i mel mo ma oa ki i Adramitio ma doŋ cok kwaŋ dok tuŋ waŋwat mogo ma i dog nam me lobo Acia . Wanywako yo ki Aristako , Lamakedonia ma gaŋgi Tecalonika .
44027003	Orwone wao i Cidon , ci Julio otimo Paulo maber mada , oyene me wot ka limo lureme wek gugwoke .
44027004	Waa ki kunnu , wakwaŋ warabo ŋet Caiprac , pien yamo okemowa ,
44027005	ka doŋ waŋolo nam atir i ŋet lobo Cilicia ki Pampulia , wao i Mira ma i lobo Licia .
44027006	Ki kunnu ladit mony onoŋo mel mua ki i Alegijanderia ma cito Itali , ci omiyo wadonyo iye .
44027007	Wakwaŋ pi nino mapol , ci wao i Kunida ki tek . Yamo ogeŋowa wot anyim atir , mumiyo warabo ŋet Kurete cok ki Calamone .
44027008	Warabo ŋet Kurete ki tek ka wao i kabedo ma gilwoŋo ni Waŋ Wat Mabeco , ma cok ki gaŋ ma nyiŋe Lacea .
44027009	Kare malac onoŋo doŋ oballe , omiyo wot i nam doŋ odoko rac pien nino madit me ri kec bene doŋ okato woko , ci Paulo omiyo botgi ryeko ,
44027010	owacci , “ Ludito , aneno ni wotwa-ni bibedo rac ci kelo lannye me jami mapol , pe me yec ma gitiŋo i mel keken , ento wa mel kikome kadi wa kwowa bene . ”
44027011	Ento ladit mony oketo cwinye i lok pa ladit ma loyo mel ki lok pa won mel , makato lok ma Paulo owaco .
44027012	Waŋwat meno pe romo maber me tiro iye i kare me koyo , pi meno pol pa dano gutamo ni ber gua ki kunnu wek ka twerre guo Poinike , ma en aye waŋwat me Kurete ma neno tuŋ wokceŋ tuŋ acam ki tuŋ wokceŋ tuŋ acuc , wek guri kunnu pi kare me koyo .
44027013	Ka yamo ma a tuŋ acuc ocako kodo mot mupye , gutamo ni doŋ orwatte ki tamgi . Guywayo lajuk mel woko ki i pii , gucako kwaŋ gurabo Kurete ma cok ki tura .
44027014	Ento ka kare okato manok keken , yamo lapiru mager twatwal ocoro , ma gilwoŋo ni Yurakwilo , okodo nia ki i wi tura .
44027015	Omako mel , opaŋo wiye ma pe doŋ twero kemo yamo , ci waweko mel doŋ woto ka ma yamo oterowa .
44027016	Ka warabo ŋet latin cula mo ma nyiŋe Kauda watemo ki tek me laro yeya .
44027017	Ka lukwaŋ doŋ guywayo yeya gutiŋo ki i pii , gukelo i mel , ci guywayo tol mogo gutweyo te mel piny ki i te pii . Lacen guywayo boŋo ma malo piny , wek yamo pe omi mel owot oyot twatwal , pien gilworo ni gwok nyo gibidonyo i kweyo me Cirtic i dog nam me Libya , ci guweko yamo otero mel kumeno .
44027018	Ka doŋ biamwonyi twago pii matek , ci orwone lutic mel gucako kwanyo jami ma i mel gubolo woko i pii .
44027019	I nino me adekke gucako bolo jami tic me mel woko i pii ki ciŋgi .
44027020	Wari pi nino mapol ma pe waneno ceŋ nyo lakalatwe , yamo bene obedo ka kodo mager twatwal , ci lacen pe doŋ wabedo ki gen mo ni wabilarre .
44027021	Ka doŋ guri pi kare malac ma pe gicamo cam mo , Paulo obino ocuŋ i dyegi ci owacci , “ Luditona , kono yam wuwinyo doga ma pe wua ki I Kurete , kono pe wapoto i can man ki lannye pa jami .
44027022	Ento koni acikowu ni wudi cwinywu pien kwo pa ŋat mo i kinwu pe birwenyo , ento mel aye .
44027023	Pien tin i dyewor man lamalaika pa Lubaŋa ma an a danone , ma an aworo-ni , obino ocuŋ ka ŋeta ,
44027024	ci owacca ni , ‘ Paulo , pe ibed ki lworo . In myero icuŋ i nyim Cecar ; nen Lubaŋa doŋ omiyo boti dano ma iwoto kwedgi ducu . ’
44027025	Pi meno wudi cwinywu , pien an ageno Lubaŋa , aŋeyo ni bitimme kit ma giwaco bota-ni .
44027026	Ento myero mel oyokke i cula mo aye . ”
44027027	Ka nino oromo apar wiye aŋwen , ma yamo terowa i dye nam me Adria , i cwiny dyewor , lukwaŋ gutamo ni tye lobo mo ma cok kwedwa .
44027028	Ka giporo oromo futi miya acel ki pyeraryo . Ka doŋ gidirre manok , dok giporo oromo futi pyeraboŋwen .
44027029	Gulworo ni gwok nyo mel bicorre i kom got , ci gubolo lajuk mel aŋwen i pii ki tuŋ tere , ci gulego ni piny myero koŋ oru .
44027030	Lukwaŋ guyenyo yo me lwi woko ki i mel , ento ka doŋ gucwalo yeya i nam kun gitimo macalo gimito bolo lajuk yo tuŋ nyime ,
44027031	Paulo owaco bot ladit mony ki bot lumony ni , “ Ka pe jo man gubedo i mel ; pe wubilarre . ”
44027032	Ka lumony guŋolo tol yeya , guweko yeya okwaŋ ocito .
44027033	Ka piny doŋ mito ru , Paulo odiyogi wek gin ducu gucam cam mo , ci owaco ni , “ Tin doŋ nino me apar wiye aŋwenne ma wubedo ka ri kec ma cwinywu oŋabbe aŋaba , pe wucamo gin mo .
44027034	Pi meno abako doga botwu ni wucam cam mo wek wunoŋ tek ; pien kadi wa yer i kinwu . ”
44027035	Ka doŋ owaco lok man , okwanyo mugati , omiyo pwoc bot Lubaŋa i nyimgi ducu ci ocako camone .
44027036	Ka gin ducu cwinygi odoko tek ci gucamo cam pigi kengi .
44027037	Onoŋo wan ducu ma wabedo i mel waromo dano miya aryo ki pyerabiro wiye abicel .
44027038	Ka doŋ gucamo guyeŋ , ci doŋ guyako jami woko ki i mel kun gibolo ŋano woko i nam .
44027039	Ka piny doŋ oru , lukwaŋ pe guŋeyo lobo ma guo iye , ento guneno gul nam ma kweyo tye iye ci gutamo ni ka twerre myero gikel mel i dog tura kunnu .
44027040	Guŋolo tol ma mako lajuk ducu , guweko odoŋ i nam ; i kare meno bene gugonyo tol ma onoŋo gutweyo ki pol ma giwiro ki mel , ka doŋ guŋabo boŋo matidi ki tuŋ nyime wek yamo omaki , ci guweko mel omol owoto kun kemo tura .
44027041	Ento ka guo ka ma tol pii mager aryo oromo iye , ci nyim mel otomme ki lobo ma i te pii , ogeto woko likiŋ , te mel bene pii otugge oturo woko .
44027042	Askari guyubo ni ginek lumabuc woko ducu , wek acel mo pe okwaŋ oriŋ woko matwal ,
44027043	ento ladit mony omito laro Paulo , ci ojukogi pe oye ni gulub tamgi-nu . Ociko ni jo ma giŋeyo kwaŋ gukworre i pii wi ati gucak kwaŋ wek gukat i wi tura ,
44027044	ka lacen jo ma gudoŋ gulub korgi i wi bao mogo nyo i wi dul mel . Kit meno gin ducu gukonnye kekengi gukato i wi tura .
44028001	Ka doŋ watyeko larre , ci waniaŋ ni cula meno gilwoŋo Molta .
44028002	Wegi lobo meno gutimowa tim me kica ma pe nen atata ; gumoko mac , gujolowa ducu , pien onoŋ kot ocako cwer ki koyo bene onoŋo ŋic .
44028003	Paulo ogwaro rido yen , obolo i mac , ci twol lacocodo omwomme woko pi lyeto ka orine i ciŋe .
44028004	Ka wegi lobo-nu guneno twol mulyerre ki i bade , gucako lok kekengi ni , “ Ada , laco man lanek . Kadi ka olarre ki i nam , laŋolkop atir pe ye ni obed kwo . ”
44028005	Ento Paulo oyeŋo bade obolo kwede twol i mac ma pe otime gin mo marac .
44028006	Gukuro kun gitamo ni bade bikwot woko nyo bipoto piny ci to woko cut ; ento ka doŋ gukuro pi kare malac ci guneno ni gin mo marac pe otimme i kome , guloko tamgi , gucako waco ni ebedo lubaŋa mo .
44028007	Ladit ma loyo cula meno , laco ma nyiŋe Publio , onoŋo tye ki pottine cok ki kunnu , ci ojolowa , ogwokowa pi nino adek .
44028008	Won Publio onoŋo two kun obedo ka winyo lyeto , cado bene . Paulo olime , olego pire kun keto ciŋe i kome , ci ocaŋe .
44028009	Ka man otimme , lutwo mukene ducu ma i cula-nu gubino bote ci gucaŋ .
44028010	Gumiyowa mot mapol ; ka doki i kare ma wacako wot guketo jami ma mitte pi konyowa i mel .
44028011	I ŋe dwe adek wamedo wotwa i mel mo mua ki i Alegijanderia ma tye ki cal Rudi i nyime , ma odikke i cula meno pi kare me koyo .
44028012	Wakwaŋ wao i Cirakuca , wadikke kunnu nino adek .
44028013	Waa ki kunnu , warabo piny nio i Regio . Ka nino okato acel , yamo ma a tuŋ acuc okodo , orwone wao i Puteoli .
44028014	Wanoŋo utmego kunnu , ci gulwoŋowa , wabedo botgi nino abiro , ci wao i Roma .
44028015	Ka utmego ma i Roma guwinyo piwa , gubino wa i Cuk pa Appio , ki i kabedo ma gilwoŋo Ot Welo Adek pi jolowa . Ka Paulo onenogi , opwoyo Lubaŋa ci cwinye odoko tek .
44028016	Ka doŋ wao i Roma , giye ni Paulo obed i ode kene ki askari ma gwoke .
44028017	Ka nino okato adek , olwoŋo ludito pa Lujudaya ma gibedo kunnu . Ka gucokke bote , owaco botgi ni , “ Utmego , kadi bed pe atimo gin mo marac i kom rokwa nyo i kom kit pa kwarowa , ento gimaka , i Jerucalem gitweya , gimiya i ciŋ Luroma .
44028018	Ka Luroma gutyeko ŋiyo lokka , gumito ni gigonya woko , pien onoŋo pe tye tyen kop mo ma romo neka .
44028019	Ento ka Lujudaya gucerre iye , meno omiyo abolo pi Cecar , pien yo mukene doŋ onoŋo pe , kadi bed pe atye ki adot mo ma apido ki rokka .
44028020	Meno aye gin mumiyo amito ni anenwu ci alok kwedwu , pien gitweya ki nyor man pi gin ma gen pa jo Icrael ocuŋ iye . ”
44028021	Gugamo ni , “ Pe walimo waraga ma oa ki i Jerucalem ma loko komi , pe tye ŋat mo i kin omegiwa mua kunnu ma okelo lok mo i komi , nyo ma oloko lok mo marac i komi .
44028022	Ento wamito waniaŋ tammi ki boti , pien waŋeyo ni i kabedo ducu giloko lok marac i kom dul man ma icwako-ni . ”
44028023	Guciko nino ci gubino bote i ot ma en bedo iye , mapol makato tyen mukwoŋo ca , ci oyeko lok ducu kikore cakke odiko nio wa otyeno kun tito lok kom ker pa Lubaŋa atyer ci otemo ywayo tamgi wek guye Yecu ki lok ma okwanyo ki i cik pa Moses ki i buk pa lunebi .
44028024	Jo mukene guye lok ma otitoni ento jo mukene gukwero ye .
44028025	Ci gucako ket woko ma kingi opokke woko kumeno ka doŋ Paulo oloko lok acel ni , “ Cwiny Maleŋ yam oloko kakare bot kwarowu ki i dog lanebi Icaya ni ,
44028026	‘ Cit iwac ki rok man ni , Winyone mere wubiwinyo , ento pe wubiniaŋ te lokke ; nenone wubineno , ento pe wubiŋeyo gin ma tye .
44028027	Pien jo me rok man cwinygi odoko nwaŋ , itgi bene odiŋ woko , dok gumiyo waŋgi woko wek pe ginen ki waŋgi , pe bene giwiny ki itgi , pe bene giniaŋ iye ki cwinygi , pe gilokke gidwog bota acaŋgi . ’
44028028	Myero doŋ wuŋe ni , larre man ma Lubaŋa omiyo doŋ gicwalo woko bot Lurok ; gin gibiwinyo . ” [
44028029	Ka owaco lok meno , Lujudaya guket woko kun gitye ka pyem matek i kingi kekengi . ]
44028030	Paulo obedo kunnu pi mwaka aryo kun kwo ki limme kene ci jolo lwak jo ducu ma bino bote .
44028031	Obedo ka tito lok me ker pa Lubaŋa , pwonyo bene lok kom Rwot Yecu Kricito atyer ma pe gijuko .
45001001	Waraga man oa ki bot Paulo ma en latic pa Yecu Kricito , ma Lubaŋa olwoŋo me bedo lakwena , ka doŋ gimiye tic me tito lok me kwena maber ma oa ki bot Lubaŋa .
45001002	Lok me kwena maber onoŋo yam Lubaŋa ociko pire con i lok ma lunebi yam gutito , dok bene onoŋo gicoyo woko i ginacoya maleŋ .
45001003	Lok me kwena man maber-ri gicoyo okemo Wode . I kit me kom , Wode-nu yam ginywale i kin likwayo pa Daudi ,
45001004	ento pi Cwiny Maleŋ Lubaŋa onyuto en obedo Wode i tic matek ma ocere kwede ki i kin jo muto , en aye Yecu Kricito Rwotwa .
45001005	Pire omiyo wan walimo kica pa Lubaŋa , ki tic me bedo lukwena wek wami dano ma i rok ducu gulub niye pi nyiŋe ;
45001006	ma wun bene wutye i kingi , wun dano ma doŋ gilwoŋowu me bedo jo pa Yecu Kricito .
45001007	Bot wun jo ducu ma wutye i Roma ma Lubaŋa marowu , dok olwoŋowu me bedo jone kikome : Lubaŋa Wonwa ki Rwotwa Yecu Kricito omiwu kica ki kuc .
45001008	Mukwoŋo apwoyo Lubaŋana i Yecu Kricito pi wun ducu , pien niyewu doŋ gituco pire oromo wi lobo woko ducu .
45001009	Lubaŋa ma aworo ki i cwinya kun bene atito lok me kwena maber i kom Wode , en aye cadenna ma ŋeyo ni atuco nyiŋwu i legana i kare ducu ma pe akeŋ .
45001010	Alego ni ka twerre , ka Lubaŋa oye , olo myero anoŋ yo me bino botwu i kare-ni .
45001011	Atye ka paro me nenowu mada , wek apok botwu mot mogo me cwiny me jiŋowu wek wubed matek .
45001012	Gin ma aloko en aye ni wun kacel ki an wabikonnye lawaŋacel ; en aye ni niyena bikonyowu , ki niyewu bene bikonya .
45001013	Gin ma amito wuŋe , utmegina , en aye ni onoŋo abedo ka tamo tyen mapol ni myero abin botwu , wek omiya anoŋ jo mogo ki i kinwu . Lurok mukene ducu , ento meno pe otwerre ; kadi wa onyoo bene pud gigeŋa woko .
45001014	Atye ki banya bot Lugrik ki bot lurok ma gikwiya piny , bot luryeko ki bot lumiŋ ;
45001015	en aye gin mumiyo atye ki miti me tito lok me kwena maber botwu bene wun jo ma wubedo i Roma .
45001016	Lewic pe maka pi lok me kwena maber , ma en aye teko pa Lubaŋa me laro jo ma tye ki niye , mukwoŋo Lujudaya , ka doŋ Lugrik bene .
45001017	Pien lok me kwena maber nyuto kit ma Lubaŋa kwano ni dano bedo ma kite atir , ma man timme pi niye keken , cakke ki acakkine o kwede wa i agikkine . Kit macalo gicoyo ni , “ Dano ma kite atir pi niye bibedo kwo . ”
45001018	Pien doŋ ginyuto akemo pa Lubaŋa woko ki i polo pi tim pa jo maraco ducu ma pe giworo Lubaŋa , ma gitye ka geŋo lok ada ni pe oti tic , pi timgi maraco .
45001019	Pien gin ma dano twero ŋeyone i kom Lubaŋa doŋ onen woko ka maleŋ botgi , Lubaŋa doŋ onyuto botgi .
45001020	Cakke i kare ma giketo lobo , kit pa Lubaŋa ma onoŋo pe nen doŋ onen , kun giŋeye i jami ducu ma en otiyo , en aye tekone ma pe gik , ki dit ma en Lubaŋa tye kwede . Mumiyo dano doŋ pe gitye ki lok mo ma myero gupid pi geŋo ŋegi ;
45001021	pien kadi bed onoŋo yam giŋeyo Lubaŋa , ento pe guwore macalo Lubaŋa , pe bene gupwoye , ento tamgi odwokogi i gin ma pe konyo , ki tam ma i cwinygi me miŋomiŋo bene doŋ ocido woko odoko col .
45001022	Gulwoŋŋe kengi ni gin luryeko , ento gulokke dok gudoko lumiŋ .
45001023	Ci guloko deyo pa Lubaŋa ma pe to woko , kun giporo ki cal pa dano ma to , nyo ki cal pa winyo , nyo me pa lee , nyo me pa twol-gu .
45001024	En mumiyo Lubaŋa otenyogi woko liyak i miti me caro ma tye i cwinygi , wek gubal kwede deyo me komgi kekengi .
45001025	Guloko lok ada i kom Lubaŋa guwilo woko ki goba , kun giworo dok gitiyo bot ginaketa , ma ka woro ki tic bot Ŋat ma oketogi , ma gipwoyo nakanaka . Amen .
45001026	Pi tyen lok man omiyo Lubaŋa otenyogi i tamgi mugom ma gitamo ma kelo lewic . Kadi wa mongi bene guweko bedo ki co i kit ma ginywalogi ni gubed kwede-ni , ento dok gucako tiyo gin mapat .
45001027	Ki co bene kit meno guweko bedo ki mon woko i kit ma ginywalogi ni myero gubed kwed-ni , ento mitigi dok ocako waŋo komgi calo mac , kun gimito ni gibed ki luwotgi , kun co buto ki co wadgi , ma meno tim me lewic mada , ento gilimo can malit i komgi pi kit balgi-nu .
45001028	Doŋ kit macalo gin pe guneno gin mo ma konyogi i ŋeyo Lubaŋa-ni , Lubaŋa bene otenyogi woko i tamgi ma konnye pe , wek doŋ gutim gin ma pe myero .
45001029	Onoŋo yam gupoŋ ki kwa bal mapol ducu , tim maraco , woro me lim , raccwiny . Onoŋo bene gupoŋ ki cwiny me nyeko , nek , daa , goba , ki kwarcwiny . Onoŋo bene gubedo lukwot dano ,
45001030	luyet dano , dok jo ma dag Lubaŋa . Gubedo luŋala , jo ma lyerre , jo ma wakke , lurot kit me timo tim maraco , jo ma pe winyo lunyodogi ,
45001031	jo ma kwiya piny , jo ma pe genne , pe gitye ki mar i cwinygi , kica bene pe makogi i kom dano .
45001032	Kadi bed giŋeyo cik pa Lubaŋa ni jo ma timo gin macalo meno gibito , ento gin pe gitimo jami macalo meno atima keken , gipwoyo bene jo ma tye ka timone .
45002001	Pi meno , gin mo ma myero ipid pire doŋ pe , in dano , kadi in aŋa , ka iŋolo kop i kom dano lawoti ; pien pi kop ma iŋolo i kom dano mukene ca , noŋo doŋ iŋolo kop oloyi woko , pien in laŋolkop kikomi bene itimo kit gin acel-lu .
45002002	Wan waŋeyo ni Lubaŋa ŋolo kop atir dok kakare ka oŋolo kop oloyo jo ma gitimo gin macalo meno .
45002003	Doŋ in dano ma iŋolo kop i kom jo mukene ma gitimo gin macalo meno-ni , kun in kikomi bene itimo , itamo ni ibibwot ki ŋolo kop pa Lubaŋa ?
45002004	Nyo icayo lonyo me kica pa Lubaŋa ki kit ma en jukke kwede pi bal pa dano , ki kit ma en diyo kwede cwinye . Adada in iŋeyo ni Lubaŋa lakica , pien teli wek iŋut i kom balli .
45002005	Ento pi tek cwinyi , en cwinyi ma idag ŋut kwede-ni , meno itye ka kano giri mono me akemo pa Lubaŋa piri keni pi kuro nino me akemo , en kare ma gibinyuto iye ŋolo kop ma atir pa Lubaŋa .
45002006	En biculo dano acel acel kun lubo kit tic ma dano mo-ni otiyo .
45002007	Jo ma diyo cwinygi kun gicanne me tiyo gin maber , ma giyenyo deyo ki woro , ki kwo ma pe to , en bimiyo botgi kwo ma pe tum .
45002008	Ento dano ma gilaro dito , ma pe gilubo lok ada , ento gilubo gigi kit marac , Lubaŋa biculogi kun timogi ki akemo dok ki kiniga mager atika .
45002009	Can ki remcwiny bidiyo dano ducu ma timo gin marac , mukwoŋo Lujudaya ka doŋ jo Grik bene .
45002010	Ento dano ducu ma timo gin maber binoŋo deyo ki woro ki kuc , mukwoŋo Lujudaya ka doŋ jo Grik bene ;
45002011	pien Lubaŋa gire pe leŋŋe tuŋ bot dano mo pi kit ma en tye kwede .
45002012	Jo ma gutimo bal laboŋo cik pa Moses , gibito laboŋo cik bene ; ento jo ma gutimo bal i te cik , gibiŋolo kop i komgi kun lubo cik .
45002013	Man pe te lokke ni jo ma winyo lok me cik awinya ki itgi gin aye jo ma kitgi atir i nyim Lubaŋa ; ento jo ma tiyo gin ma cik mito aye gibikwanogi ni gin jo ma kitgi atir .
45002014	Ka Lurok ma gipe ki cik gitiyo gin ma cik mito pi kitgi ma ginywalogi kwede , meno noŋo doŋ gin kikomgi gudoko wegi cik , kadi bed cik pa Moses pe botgi .
45002015	Ginyuto ni gin ma cik mito doŋ gicoyo woko i cwinygi , dok ŋec ma gitye kwede ma nyuto botgi balgi bene aye bedo caden kacel kwedgi , kun tamgi bedo ka yokke ayoka ; mogo ŋolo ni kop oloyogi , ki mogo noŋo cwakogi acwaka .
45002016	Bibedo kumeno i nino meno ma Lubaŋa biŋolo kop i kom dano pi gin ma gitiyo i muŋ , ma miyo Yecu Kricito aye ŋolo , kun lubo lok me kwena maber ma atye ka titone-ni .
45002017	Ento ka ilwoŋŋe keni ni in Lajudaya kono ? Noŋo i jeŋŋe i kom cik , kun iwakke bene pi Lubaŋa ,
45002018	dok bene iŋeyo gin ma en mito , dok ipwoyo gin maber makato , pien doŋ gipwonyi woko ki cik .
45002019	Doŋ ki tuŋ boti , in iŋeyo ni in latel lutowaŋ , in i ceŋ ma ryeny menyo dano ma gitye i piny macol ,
45002020	dok bene in aye ma tiro lumiŋ , in lapwony pa litino , pien i cik itye ki ŋec ki lok ada kikome .
45002021	Doŋ in lapwony ma ipwonyo jo mukene , pe ipwonnye kekeni bo ? Itito lok ni , “ Pe ikwal ” , in kono ikwalo kwo ?
45002022	Itito ni , “ Pe itim abor ” , in kono itimo abor ? Cwinyi dag woro jogi , ento ikwalo gin ma tye i ot jok ?
45002023	Iwakke pi cik , ento ituro cik kun icayo Lubaŋa ?
45002024	Tye kit macalo yam gicoyo i ginacoya ni , “ Giyeto nyiŋ Lubaŋa i kin Lurok piwu . ”
45002025	Lirre konyo ka ce ilubo cik , ento ka ituro cik , dwoki cen ibedo calo pe onoŋo giliri .
45002026	Doŋ ka inen dano ma pe giliro olubo gin ma giciko ma tye i cik , dano ma pe giliro-nu pe gibikwane calo ŋat ma giliro ?
45002027	Meno miyo dano ma pe gilirogi , ma gilubo cik , biŋolo kop loyi , pien itye ki cik ma yam doŋ gicoyo woko acoya , dok bene giliri , ento pud ituro cik .
45002028	Pien dano ma nen Lajudaya ki woko keken meno pe Lajudaya kikome ; dok bene lirre ma nen ki woko i kom , meno pe lirre kikome .
45002029	Lajudaya kikome aye dano ma bedo Lajudaya ki i cwinye , dok bene lirre me ada aye lirre ma dano bedo kwede ki i cwinye , ma en aye tic pa Cwiny Maleŋ , pe nukuta ma gicoyo acoya . Doŋ ŋat macalo meno kadi bed dano pe gipwoye , ento Lubaŋa pwoye .
45003001	Ka doŋ tye kit meno , ci Lajudaya kato jo mukene-gu ki ŋo ? Nyo kony me lirre kono gin aŋo ?
45003002	Konyo matek i yo ducu . Mukwoŋo , Lujudaya yam gimiyo botgi lok pa Lubaŋa ma pire tek kun gigenogi ni gibigwoko .
45003003	Lok man bedo niŋniŋ ka jo mogo i kingi onoŋo yam gin pe lugen ? Kit macalo gin pe genne-ni , man bene twero miyo Lubaŋa doko ŋat ma pe genne ?
45003004	Pe kumeno ! Waket Lubaŋa obed me ada , kadi bed dano ducu lugoba , kit macalo gicoyo ni , “ Wek gin ma iloko onyut ni kiti atir , dok bene wek ilo lok ka giŋolo kop i komi . ”
45003005	Ento ka kitwa ma pe atir nyuto kit ma atir ma Lubaŋa tye kwede , ci wan dok wabiwaco lok aŋo ? Wabiwaco ni Lubaŋa pe kite atir pi keto akemone i komwa ? ( Man atye ka lok i kit pa dano . )
45003006	Pe kumeno ! Ka tye kit meno , ci Lubaŋa twero ŋolo kop i kom dano ma gibedo i wi lobo niŋniŋ ?
45003007	Ka ce gobana-ni miyo ada pa Lubaŋa medde ameda kun bene kelo deyo bote , ci piŋo pud dok giŋolo kop i koma calo an labalo ?
45003008	Piŋo pe watimo gin marac wek gin maber oa iye ? Pien tye jo mogo ma gicoko dogwa ki lok goba ma giwacci wan waloko kumeno . Ka giŋolo kop oloyo jo macalo meno noŋo giŋolo kakare .
45003009	Gin aŋo doki ? Wan Lujudaya watye maber makatogi woko ? Pe wacel ; pien doŋ anyuto woko i lokka me adot ni , Lujudaya ki jo Grik ducu bal doŋ oloyogi ,
45003010	kit macalo yam gicoyo ni , “ Ŋat mo ma kite atir pe , pe kadi ki acel ;
45003011	ŋat mo ma niaŋ bene pe , ŋat mo ma yenyo Lubaŋa bene pe .
45003012	Gin ducu doŋ guŋak woko , gudoko jo ma kitgi raco ; pe tye ŋat mo ma tiyo gin maber , pe , kadi ki acel . ”
45003013	“ Guŋamo doggi calo lyel ma twolo , kun giloko lok mamit me bwolo dano . ” “ Lok ma giloko obedo calo kwir pa ororo . ”
45003014	“ Lokgi ducu ma giloko obedo lok makec ma giceno ki dano acena . ”
45003015	“ Tyengi yot giriŋo kwede madwir ka neko dano ,
45003016	balle me lobo ki cwercwiny keken aye tye i yo gudogi ducu ,
45003017	pe giŋeyo yo me kuc . ”
45003018	“ Pe gineno gin ma miyo gilworo Lubaŋa . ”
45003019	Waŋeyo ni gin ma cik oloko , loko bot jo ma tye i te cik , wek dano ducu guliŋ woko pe guŋam doggi ka lok , ki wi lobo ducu myero obed i tye ŋolo kop pa Lubaŋa .
45003020	Pien pe gibikwano dano mo ni kite atir i nyim Lubaŋa pi cobo cik ; cik ticce aye me niaŋo dano wek guŋe bal .
45003021	Ento kombeddi kit ma Lubaŋa kwano ki dano ni kite atir pe pi lubo cik doŋ onen woko ka maleŋ . Cik pa Moses ki pa lunebi bene yam otito pire ;
45003022	en kit ma Lubaŋa kwano ki dano ni kite atir pi niyene i kom Yecu Kricito , dok bene tye pi jo ducu ma ye en . Apokapoka mo pe iye ;
45003023	pien dano ducu gubalo , pe gio i kom deyo pa Lubaŋa .
45003024	Lubaŋa kwanogi ni kitgi atir nono , miyogi macalo mot pi kicane pi kit ma Yecu okokogi kwede .
45003025	Lubaŋa okete me bedo gin-kok me kwanyo bal ki remone , pi jo ma ye en , wek enyut kwede kite ma atir-ri , pien Lubaŋa yam ojukke kene , pe otimo gin mo i kom bal ma yam dano gutimo con ,
45003026	wek enyut kit ma atir i kare man , ni , en kikome kite atir , dok ekwano dano ni kite atir pi ye Yecu .
45003027	Ka wakkewa kono doŋ tye kwene ? Doŋ gigeŋo woko . Pi cik mene ? Pi cik me tic ? Pe kumeno gire , ento pi cik me niye .
45003028	Mumiyo wamoko tamwa ni dano gikwano ni kite atir pi niyene , ento pe pi tic me cobo cik .
45003029	Lubaŋa mono tye pi Lujudaya keken ? Pe en bene Lubaŋa pa Lurok ? Iyo , ada , en bene Lubaŋa pa Lurok ,
45003030	pien Lubaŋa tye acel , en bikwano dano ma gilirogi ni kitgi atir pi niyegi , dok bene bikwano jo ma pe gilirogi ni kitgi atir pi niyegi .
45003031	Wan mono watye ka bolo cik pa Moses woko pi man ? Pe kumeno wacel , wan giwa wamoko cik amoka .
45004001	Wan mono wabiwaco lok aŋo i kom Abraim , ma en aye kwarowa i kit me kom-mi ?
45004002	Kono yam gikwano Abraim ni kite atir pi tic ma en otiyo , kono en tye ki gin mo ma en otiyo , kono en tye ki gin mo ma en nyatte pire , ento pe i nyim Lubaŋa .
45004003	Doŋ coc ma yam gicoyo i ginacoya waco lok aŋo ? Ginacoya waco ni , “ Abraim onoŋo oye Lubaŋa , mumiyo kikwane ni en dano ma kite atir . ”
45004004	Dano ma tiyo tic pe gimiye mucarane macalo mot , ento gimiye macalo jami ma en otiyo pire .
45004005	Ento dano ma pe tiyo , ma ye Ŋat ma kwano jo ma pe lworo Lubaŋa ni kitgi atir , kit dano macalo meno gikwano ni kite atir pi niyene .
45004006	I kit acel-lu , Daudi bene yam oloko pi gum ma dano tye kwede , ka Lubaŋa okwane ni en dano ma kite atir laboŋo tic mo ma en otiyo , macalo yam gicoyo ni ,
45004007	“ Jo ma doŋ giweko balgi gitye ki gum , ma balgi bene doŋ gikwanyo woko ;
45004008	dano ma Rwot doŋ pe kwano bal mo i kome tye ki yomcwiny . ”
45004009	Gum man mono tye pi jo ma gilirogi , nyo pi jo ma pe gilirogi bene ? Wawaco ni , pi niye omiyo gikwano Abraim ni kite atir .
45004010	Onoŋo mono yam gikwano i kome niŋniŋ ? Onoŋo gikwane ma pud pe gilire , nyo lacen ma onoŋo doŋ gityeko lire woko ? Pe ma doŋ gityeko lire , ento ma pud peya gilire .
45004011	Gimiye lirre macalo lanyut anyo lanen ma nyuto ni gikwano ni kite atir pi niyene ma onoŋo peya gilire . Meno miyo Abraim bedo kwaro dano ducu ma giye ma peya gilirogi , wek gin bene gikwangi ni kitgi atir ,
45004012	dok bene en kwaro pa jo ma gilirogi bene , pe pa dano ma gilirogi alira keken , ento pa jo ma gilirogi ma gilubo bene niye ma yam kwarowa Abraim obedo kwede ma onoŋo pud pe gilire .
45004013	Cikke ma onoŋo yam Lubaŋa ociko bot Abraim ki likwaye , ni , wi lobo ducu bibedo megi , gin mumiyo ociko , pe ni Abraim yam ocobo cik , ento pein en onoŋo oye Lubaŋa , ka doŋ gikwane ni kite atir .
45004014	Ka ce jo ma cobo cik gin aye jo ma wi lobo-ni ducu bedo megi , kono niye doŋ konnye pe , ki cikke bene kono konnye pe .
45004015	Pien cik miyo akemo mako Lubaŋa i kom dano , ento ka ma cik pe iye , turo cik bene pe .
45004016	Meno aye gin mumiyo cikke pa Lubaŋa ocuŋ i kom niye , wek obed me kica , dok pi moko cikkene bot likwayo pa Abraim ducu , pe bot jo ma lubo cik keken , ento kadi wa bot jo ma gibedo ki niye macalo Abraim . Pien en kwarowa ducu ,
45004017	macalo yam gicoyo ni , “ Doŋ aketi wek ibed kwaro rok mapol . ” Cikke man doŋ gimoko i nyim Lubaŋa ma yam Abraim oye-ni , en Lubaŋa ma miyo kwo i kom jo muto , dok bene ma lwoŋo gin mogo ma yam komgi pe gibedo tye .
45004018	Abraim yam oye , kun onoŋo oketo genne i kom gin ma nen calo pe gitwero geno , omiyo en odoko kwaro rok mapol , kit macalo yam gicoyo ni , “ Likwayu bibedo kit meno . ”
45004019	En pe obedo nyap i niye i kare ma obedo ka paro pi kome kekene , ma onoŋo yam rom aroma ki gin ma oto , pien mwaka me ditte onoŋo doŋ cok romo miya acel kulu , dok bene medo i kom meno , dakone Cara onoŋo lalur .
45004020	Niyene pe odok cen , pe obedo ka cabbe acaba i tamme i kom cikke pa Lubaŋa , ento niyene omedde ameda odoko matek , kun en miyo deyo bot Lubaŋa ,
45004021	ma onoŋo lok donyo matut i cwinye ni , Lubaŋa twero tiyo gin ma ocikke pire .
45004022	“ Pi niyene omiyo gikwane ni en dano ma kite atir . ”
45004023	Ento lok man ni , “ Yam gikwane ” onoŋo pe gicoyo pi en kene ,
45004024	ento gicoyo pi wan bene . Wan bene gibikwanowa ni kitwa atir , wan jo ma doŋ waye Lubaŋa ma yam ocero Rwotwa Yecu Kricito ki i kin jo muto-ni ,
45004025	en ŋat ma yam gineko pi balwa , ci Lubaŋa ocere woko wek gikwanwa ni kitwa atir .
45005001	Pi meno , kit macalo gikwanowa ni kitwa atir pi niye , watye doŋ ki kuc i nyim Lubaŋa , pi Rwotwa Yecu Kricito .
45005002	Pire omiyo giyabo botwa yo me limo kica man ma ocuŋ pi niye-ni , kun wabedo ki yomcwiny pi gen ma watye kwede me nywako deyo pa Lubaŋa .
45005003	Makato meno , wabedo ki yomcwiny i can mogo mapatpat ma opoto i komwa , kun waŋeyo ni bedo ki can kelo diyo cwiny me ciro can ,
45005004	diyo cwiny i ciro can weko gipwoyo kitwa , ka doŋ pwoyo kitwa-ni miyowa bedo ki gen .
45005005	Genwa meno pe kelo botwa cwercwiny , pien Cwiny Maleŋ doŋ omiyo gionyo mar pa Lubaŋa woko i cwinywa .
45005006	Pien i kare ma yam pud wagoro , ma kare doŋ oromo , Kricito oto pi dano ma pe gilworo Lubaŋa .
45005007	Kadi pi ŋat ma kite atir , bedo tek twatwal bot dano mo me to pire . Gwok nyo ka obedo dano ma kite ber , ŋat mo twero diyo cwinye me to pire .
45005008	Ento Kricito yam oto piwa i kare ma pud wan lubalo ; meno nyuto kit mar ma Lubaŋa marowa kwede .
45005009	Macalo wan i kare man gikwanowa ni kitwa atir pi remone , makato twatwal-le wabilarre pire ki i kom akemo pa Lubaŋa .
45005010	I kare ma onoŋo wan pud lukwor pa Lubaŋa , en odwokowa cen bote , pi to pa Wode ; ka kit meno , ma gidwokowa cen bote , wabilarre twatwal-le pi kwo pa Wode .
45005011	Pe meno keken , ento wabibedo ki yomcwiny i Lubaŋa pi Rwotwa Yecu Kricito , pien en aye ma omiyo gidwokowa cen bot Lubaŋa .
45005012	Pi meno , kit macalo bal yam obino i lobo kun wok ki i dano acel , ka doŋ to obino pi bal , kit meno bene to onya oromo kin dano ducu , pien dano ducu gubalo .
45005013	Bal onoŋo tye i lobo con ma peya gimiyo cik , ento ka ma cik pe iye , bal bene pe gikwano i wi ŋat mo .
45005014	Ento to ocako loc ki i kom Adam oo kwede wa i kom Moses , ci oloyo jo ma yam pe gutimo bal marom ki bal pa Adam , ma yam oturo cik ma gimiye . Adam aye lanyut ma cimo ŋat ma mito bino-ni .
45005015	Ento mot me kica ma Lubaŋa omiyo pe rom ki bal pa Adam ; pien kadi bed dano mapol yam guto pi bal pa ŋat acel ca , ento kica pa Lubaŋa ki mot me nono ma obino pi kica pa dano acel-li , Yecu Kricito , obedo dit makato , onya oromo lwak dano mapol ata .
45005016	Dok mot me nono pe rom ki bal pa dano acel ca , pien pi bal pa ŋat acel ca omiyo giŋolo kop oloyo dano ducu , ento tic me kica ma olubo bal mapol okelo loyo kop .
45005017	Ka ce pi bal pa dano acel omiyo to obedo ka loc pi dano acel ca en Adam , makatone jo ma gulimo kica mabup , ki mot me nono ma omiyo gikwanogi ni kitgi atir , gibibedo kwo kun noŋo gitye ka loc , pi dano acel-lu bene , en Yecu Kricito .
45005018	Doŋ kit macalo bal pa ŋat acel omiyo kop oloyo dano ducu , kit meno bene tic me kit ma atir pa dano acel okelo loyo kop ki kwo pi jo ducu .
45005019	Pien macalo pi dano acel ma pe obedo ki winy omiyo dano mapol ata gudoko lubalo , kit meno bene pi winy pa dano acel jo mapol ata gibikwanogi ni kitgi atir .
45005020	Cik onoŋo odonyo iye me nyayo bal ; ento ka ma bal onya iye , en bene ka ma kica onya iye makato ducu-ni .
45005021	Kit meno , kit macalo bal yam oloyo loc i to , kica bene myero olo loc pi kwano dano ni kitgi atir , wek omi gunoŋ kwo ma pe tum , pi Yecu Kricito Rwotwa .
45006001	Wan mono doki wabiwaco aŋo ? Myero wamedde ki timo bal wek kica onya ?
45006002	Pe kit meno ! Ci wan ma doŋ yam wato tuŋ bot bal dok watwero bedo kwo iye niŋniŋ ?
45006003	Pe wuŋeyo ni wan ducu ma gityeko batijawa me donyo i Kricito onoŋo gibatijawa me donyo i tone ?
45006004	Giyikowa kacel ki Kricito i tone i batija ma walimo , wek wabed calo en . En yam ocer woko ki i kin jo muto pi deyo pa Wonne , wek wan bene doŋ walub kit kwo manyen-nu .
45006005	Pien ka doŋ waribbe kacel kwede i to mo ma cal ki tone-ni , kit meno bene wabiribbe kwede i cer ma cal ki cer ma gicero en kwede-ni .
45006006	Pien waŋeyo man , ni , kwowa macon yam giguro kwede kacel i kom yatariya , wek kwo me bal ma onoŋo watye kwede oto woko , wek wan doki pe wadok opii me bal .
45006007	Pien ŋat ma oto , balle doŋ gik woko .
45006008	Ento ka doŋ wato kacel ki Kricito , waye ni wabibedo kwo kacel kwede bene .
45006009	Pien waŋeyo ni Kricito ma yam doŋ ocer ki i kin jo muto-ni pe doki bito ; to doŋ pe ki loc mo i kome .
45006010	To ma en oto , oto pi bal , tyen acel keken , ento kwo ma en kwo kwede , kwo tuŋ bot Lubaŋa .
45006011	Wun bene kit meno , myero wutam i komwu kekenwu ni , wun jo muto tuŋ bot bal , ento wubedo kwo tuŋ bot Lubaŋa .
45006012	Pe wuwek bal olo komwu ma to-ni , wek pe gumi wubed ka lubo mitigi .
45006013	Pe dok wumi dul komwu mapatpat i timo bal , macalo jami tic me tiyo gin marac ; ento wumine kenwu bot Lubaŋa calo jo ma gua woko ki i to , ma doŋ guo i kwo . Wumi dul komwu ducu bot Lubaŋa me tiyo gin ma tye atir .
45006014	Pien bal pe doki bibwoyowu , pien wun doŋ pe wutye i te cik , ento wutye i te kica pa Lubaŋa .
45006015	Gin aŋo doki ? Dok watimu bal , pi te lokke ni wan pe watye i te cik ento i te kica ? Pe kumeno gire !
45006016	Pe wuŋeyo ni ka doŋ wumine kenwu bot ŋat mo calo opii me winyo gin ma en loko , doŋ bene wudoko opii pa ŋat ma wuwinyo lokke-ni ? Nyo wudoko opii me bal ma terowu i to , nyo wudoko opii me winyo lok pa Lubaŋa , ma telowu i kit ma atir .
45006017	Ento myero wupwo iye Lubaŋa , pien yam wubedo opii me bal , ento doŋ wutye ka lubo kit pwony ma gipwonyowu kwede ni wulube ki cwinywu ducu .
45006018	Doŋ gityeko gonyowu woko ki i opii me bal , wudoko opii me kit ma atir .
45006019	Atye ka lok i kit pa dano , pi gorowu ma ginywalowu kwede . Pien macalo yam wumiyo dul komwu ducu me bedo opii me tim caro ki tim maraco , omiyo doŋ wudoko lutim maraco , kombeddi doŋ wumi dul komwu ducu gubed opii me kit ma atir , wek wudok jo maleŋ .
45006020	I kare ma onoŋo pud wubedo opii me bal , onoŋo pe wubedo i te loc me kit ma atir .
45006021	Yam wunoŋo gin aŋo i gin ma lewicce kombeddi tye ka makowu-ni ? Agikki pa jami macalo meno ducu aye to .
45006022	Kombeddi doŋ gigonyowu woko ki i opii me bal , doŋ wudoko opii pa Lubaŋa ; gin ma wunoŋo en aye ni wudoko doŋ jo maleŋ , agikkine en kwo ma pe tum .
45006023	Pien mucara me bal en to , ento mot ma Lubaŋa miyowa nono , en aye kwo ma pe tum i Yecu Kricito Rwotwa .
45007001	Utmegina , atye ka lok ki jo ma ŋeyo cik ; pe wuŋeyo ni cik mako dano ka pud kwo keken ?
45007002	Dako ma ginyomo bene cik tweyo i kom cware ka cware pud kwo , ento ka cware doŋ oto , en gonnye woko i cik pa cware .
45007003	Mumiyo ka cware pud kwo , ce dako-nu oa okobo woko bot laco mukene , gibilwoŋe ni latim abor . Ento ka cware doŋ oto , en noŋo ogonnye woko i cik meno ; ka dok onyomme ki laco mukene noŋo pe otimo abor .
45007004	Kumeno , utmegina , wun bene yam wuto tuŋ bot cik pi Kricito ma wuribbe i kome-ni , wek wudok bot ŋat mukene , en aye ŋat ma yam gicere woko ki i kin jo muto , wek wanyak nyig pi Lubaŋa .
45007005	Pien i kare ma yam pud watye i kwo me anywalli , gin maraco me bal ma cik doŋ otugo woko onoŋo tye ka tic i dul komwa mapatpat me nyako nyige pi to .
45007006	Ento kombeddi doŋ gigonyowa woko i kom cik , doŋ wato ki tuŋ bot gin ma con omakowa . Omiyo wan doŋ watye ka tic i yo manyen me Cwiny , pe dok i yo macon ca me lubo cik ma yam gicoyo acoya .
45007007	Wabiwaco lok aŋo mono ? Cik mono bal ? Pe kumeno gire ! Ento kono yam cik pe obedo tye , onoŋo kono gira pe aŋeyo bal . Ka kono yam cik pe owaco ni , “ Cwinyi pe opukke i kom jami pa ŋat mukene , ” kono onoŋo bene pe abedo ki miti macalo meno .
45007008	Ento bal onoŋo kare odonyo i cik ca , ka doŋ ocako kelo kwa miti ducu me pukke cwiny i cwinya . Pien ka cik pe , ci bal to woko .
45007009	Yam onoŋo abedo kwo laboŋo cik mogo , ento i kare ma cik ca obino , bal ocako bedo kwo , an ato woko .
45007010	Cik ca-ni kikome onoŋo myero okel kwo , ento dok okelo to bota .
45007011	Pien bal onoŋo kare odonyo i cik , obwola , ka doŋ oneka woko .
45007012	Pi meno , cik leŋ , ki gin ma giciko bene leŋ , tye atir , dok ber bene .
45007013	Gin ma yam ber ca aye dok okelo to i koma ? Pe kumeno ! Bal aye onoŋo mumiyo ato , kun tiyo ki gin maber , wek omi onen woko ka maleŋ ni meno bal ennu . Kit meno gin ma giciko ca omiyo bal odoko marac mukato kare .
45007014	Waŋeyo ni cik obedo gin me cwiny ; kun an dano me kom ma gicato woko macalo opii i te bal .
45007015	Gin ma atiyo-gu ducu pe aniaŋ iye . Pien gin ma amito pe atiyo , ento dok atiyo gin mogo ma pe amito-ni .
45007016	Doŋ ka atiyo gin ma pe amito , noŋo aye ni cik ber .
45007017	Meno doŋ pe an aye ma atiyo , ento bal ma bedo i iya aye ma tiyo gire .
45007018	Pien aŋeyo ni gin mo maber pe ma bedo i iya , ma en aye i koma ma ginywala kwede . Atwero mito gin ma atir , ento pe atwero tiyone .
45007019	Pien pe atiyo gin maber ma amito-ni , ento gin marac ma pe amito-ni aye dok atiyo .
45007020	Ci ka atiyo gin ma pe amito-ni , meno doŋ noŋo pe an aye ma atiyo , ento noŋo bal ma bedo i iya aye tiyo .
45007021	Mumiyo doŋ onen bota macalo cik ni , ka amito tiyo gin ma atir , ci gin marac nyiko cok kweda .
45007022	Pien amaro kwano cik pa Lubaŋa , kun alwodo lokke ki iya .
45007023	Ento dok aneno cik mukene i dul koma ducu , kun tye ka lweny ki cik ma i tamma , tera i opii i te cik me bal ma bedo i dul koma ducu .
45007024	An ma koma kec kuman-ni , aŋa ma bilara ki i kom man ma to woko-ni ?
45007025	Apwoyo Lubaŋa pi Yecu Kricito Rwotwa ! Doŋ an kikoma aworo cik pa Lubaŋa ki tamma , kun i koma ma ginywala kwede aworo cik me bal .
45008001	Pi meno , kombeddi pe dok giŋolo kop loyo jo ma gibedo i Kricito Yecu .
45008002	Pien cik pa Cwiny me kwo ma tye i Kricito Yecu doŋ ogonya woko ki i te cik me bal ki to .
45008003	Gin ma onoŋo cik pe twero tiyo , pien kwowa ma ginywalowa kwede onoŋo oloko odoko goro , Lubaŋa aye ma doŋ otiyo . En ooro Wode kikome me bino i kit kom ma cal ki mewa ma bal obwoyo wokoni , macalo gitum ma gityero bot Lubaŋa pi bal . Kombeddi doŋ en oŋolo kop oloyo bal ma tye i komwa ma ginywalowa kwede ,
45008004	wek gin ma cik mito ocobbe i komwa , wan jo ma pe doŋ walubo kit me kom ma ginywalowa kwede , ento walubo yo pa Cwiny Maleŋ .
45008005	Pien jo ma gibedo i kit pa dano , giketo tamgi bene i kom gin ma lubo kit pa dano ; ento jo ma gibedo kun gilubo kit pa Cwiny Maleŋ giketo tamgi bene i kom gin me Cwiny .
45008006	Tam ma lubo kit pa dano kelo to , ento tam ma lubo kit pa dano kelo to , ento tam ma lubo kit pa Cwiny Maleŋ miyo kwo ki kuc .
45008007	Pien tam ma giketo i kit pa dano ki tuŋ bot Lubaŋa en kwor , pien pe winyo cik pa Lubaŋa , pe bene twero winyone .
45008008	Jo ma gibedo kun gilubo kit pa dano pe gitwero yomo cwiny Lubaŋa .
45008009	Ento wun pe wutye i kit pa dano , wun wutye i Cwiny , ka ce Cwiny pa Lubaŋa bedo i iwu . Ŋat mo ma pe ki Cwiny pa Kricito , noŋo en pe dano pa Kricito .
45008010	Ento ka Kricito tye i iwu , kadi bed komwu to pi bal , ento cwinywu bedo kwo , pien yam doŋ gikwanowu woko ni kitwu atir .
45008011	Ka ce Cwiny pa ŋat ma ocero Yecu ki i kin jo muto-ni bedo i iwu , en Ŋat ma ocero Kricito Yecu ki i kin jo muto-ni bene bimiyo kwo kadi wa i komwu ma doŋ oto woko , pi Cwiny mere ma bedo i iwu-ni .
45008012	Mumiyo utmegina , watye ki banya , ento pe me kit pa dano , me lubo kit pa dano .
45008013	Pien ka wubedo kun wulubo kit pa dano wubito ; ento ka wuneko tic me kom woko pi Cwiny Maleŋ , ci wubibedo jo makwo .
45008014	Pien jo ducu ma Cwiny pa Lubaŋa telogi , gin aye litino pa Lubaŋa .
45008015	Yam pe onoŋo wugamo cwiny me bedo opii , wek wudok cen i lworo ; ento wugamo cwiny me bedo litino me paco . Mumiyo wakok ni , “ Abba ! Wora ! ”
45008016	Cwiny Maleŋ kikome ribbe ki cwinywa kun tuco ni , wan litino pa Lubaŋa .
45008017	Ka doŋ wan litino , ci wan lule jami , wan lule jami pa Lubaŋa kun wanywako lonyone kacel ki Kricito , ka ce waciro can kacel kwede , wek bene walim deyo kacel kwede .
45008018	Atamo ni can me kare man pe myero gipor ki deyo ma gibinyuto botwa .
45008019	Pien ginaketa ducu gitye ka kuro nyuto litino pa Lubaŋa ki miti madwoŋ mukato kare .
45008020	Ginaketa ducu onoŋo yam giketogi i te twero me gin ma tere pe , pe pi mitgi kengi , ento pi mit pa Lubaŋa ma yam oketo i te twero meno ; kun gen tye ni ,
45008021	ceŋ mo gibigonyo ginaketa woko ki i opii me bedo gin ma top , wek gunoŋ kuc ki deyo ma gimiyo ki litino pa Lubaŋa .
45008022	Waŋeyo ni jami ducu ma giketogi aketa , gubedo ka cur acura ki arem nio wa i kare-ni .
45008023	Pe gin keken , wan bene ma gimiyowa Cwiny Maleŋ macalo mot mukwoŋo , ma nyuto gin ma gibimiyowa i anyim , wan bene watye ka cur acura ki i iwa kun wakuro kare me lokowa wek wadok litino me paco , en aye me koko komwa .
45008024	Pien yam gilarowa pi bedo ki gen man . Pi meno gen ma kome nen noŋo pe doŋ gen . Aŋa ma geno gin ma en neno kome ?
45008025	Ento ka ce watye ki gen me noŋo gin ma pe waneno kome , ci wakuro gin meno kun wadiyo cwinywa .
45008026	I kit acel-lu Cwiny Maleŋ bene konyowa ka ma wagoro iye . Pe waŋeyo lego Lubaŋa i kit ma myero waleg kwede , ento Cwiny kikome bako doge ma ka-kawa , kun cur laliŋliŋ .
45008027	Ŋat ma ŋiyo cwiny dano ŋeyo tam pa Cwiny Maleŋ , pien Cwiny Maleŋ bako doge pi jo pa Lubaŋa kun lubo gin ma Lubaŋa mito .
45008028	Waŋeyo ni i gin ducu Lubaŋa tiyo pi kelo gin maber ki jo ducu ma gimare jo ma en olwoŋogi kit macalo en oyubo .
45008029	Jo ma yam en oŋeyogi con , omoko bene ni myero gunywak cal pa Wode , wek omi Wode obed latin kayo i kin utmego mapol .
45008030	Jo ma yam en omoko tamme i komgi con , gin aye bene en olwoŋogi , jo ma en olwoŋogi , okwanogi ni kitgi atir ; jo ma doŋ okwanogi ni kitgi atir omiyo deyo botgi .
45008031	Wabiwaco aŋo mono doki i kom lok man ? Ka Lubaŋa tye tuŋ botwa , ci aŋa ma lakworwa ?
45008032	En yam pe oweko Wode kikome , ento omiye pi wan ducu . Pe bene doŋ bimiyowa jami ducu kacel kwede ?
45008033	Aŋa mono ma bipido ki jo ma Lubaŋa doŋ otyeko yerogi ? Lubaŋa aye ma kwanogi ni kitgi atir .
45008034	Aŋa ma twero ŋolo kop loyogi ? Kricito Yecu aye yam oto , dok makato meno yam gicere woko . En bene tye obedo i kabedo me deyo ka ŋet Lubaŋa yo tuŋ acuc , en aye ma bako doge piwa .
45008035	Aŋa ma bipokowa ki i kom mar pa Kricito ? Neno can , nyo kumo , nyo ayelayela , nyo kec , nyo bedo munero , nyo gin marac , nyo pala lucwan ?
45008036	Kit macalo yam gicoyo ni , “ Gibedo ka nekowa dyeceŋ jwi piri , gikwanowa macalo romi me aneka . ”
45008037	Ento gin magi ducu watye ka loyogi matek pi ŋat ma ceŋ omarowa-ni .
45008038	Pien aŋeyo ada ni , kadi to , kadi kwo , kadi lumalaika , kadi luloc , kadi gin ma tye i kare man , kadi gin ma mito bino , kadi teko ,
45008039	kadi gin ma tye malo , kadi gin ma tye piny , kadi ki gin mo keken i kom ginaketa ducu , pe bibedo ki twero mo me pokowa woko ki i kom mar pa Lubaŋa ma tye i Kricito Yecu Rwotwa .
45009001	Atye ka loko lok ada i Kricito , pe aloko goba ; ŋec ma i cwinya ma nyuto balla bota bene bedo caden kacel ki Cwiny Maleŋ ,
45009002	ni , atye ki cwercwiny madit kun cwinya rem mada ma pe jukke .
45009003	Pi mitta kekena , kono yam giceno an kikoma woko , wek gikwanya woko ki bot Kricito , pi utmegina , ma gin wadina me rokka .
45009004	Gin jo Icrael , jo ma Lubaŋa olokogi gudoko litinone me paco , omiyogi deyone ki gicikke ducu , omiyogi bene cik ki kit yo ma myero guwore kwede , dok bene yam onoŋo ocikke pigi , ni ebimiyo botgi gin mogo mabeco .
45009005	Kwarowa macon ducu yam obedo megi , dok Kricito bene ginywalo i kingi i kit pa dano . Myero gipwo Lubaŋa ma loyo jami ducu nakanaka . Amen .
45009006	Ento pe awacci , lok pa Lubaŋa pe otiyo gin mo ; pien jo ma ginywalo i kin jo Icrael pe gin ducu jo Icrael ,
45009007	dok bene gin ducu pe litino pa Abraim , pien gin likwaye ; ento yam gicoyo ni , “ Litino pa Icaka aye gibilwoŋogi ni likwayu . ”
45009008	Man te lokke ni , pe litino ma ginywalogi i kit pa dano ma gin aye gibedo litino pa Lubaŋa , ento litino ma ginywalogi pi cikke pa Lubaŋa aye gilwoŋogi ni gin likwayo .
45009009	Pien man aye gin ma cikke oloko ni , “ Abidwogo i kare macalo man , ka doŋ Cara binywalo latin awobi . ”
45009010	Pe meno keken , ento i kare ma Labeka bene oyac ki laco acel , ma en aye kwarowa Icaka ,
45009011	ento ma pud peya onywalo litinone , dok bene ma peya gutiyo gin mo maber nyo marac , wek omi yub pa Lubaŋa me yer omedde , pe pi tic ento pi lwoŋone ,
45009012	giwaco bot Labeka ni , “ Latin matidi biloyo latin kayo . ”
45009013	Kit macalo gicoyo ni , “ Yam amaro Yakobo , ento akwero Ecau . ”
45009014	Wan doki wabiwaco gin aŋo ? Wabiwaco ni Lubaŋa pe ŋolo kop atir dok kakare ? Pe kumeno !
45009015	Pien yam owaco bot Moses ni , “ Abitimo kica bot ŋat ma abitimo kica bote , dok bene abinyuto berra bot ŋat ma abinyuto berra bote . ”
45009016	Kumeno , pe cuŋ i kom gin ma dano mito , nyo i kom ticce ma en canne pire , ento cuŋ i kom kica pa Lubaŋa .
45009017	Pien ginacoya waco bot Parao ni , “ Atiŋi malo pi lok man wek omi anyut tekona i komi , wek nyiŋa oywek i wi lobo ducu . ”
45009018	Kit meno en timo kica bot ŋat ma en mito etimme kica , dok bene loko cwiny ŋat ma en mito doko nwaŋ .
45009019	Gwok nyo ibipenya ni , “ Piŋo mono en pud waco ni wan lubalo ? Aŋa ma twero geŋo gin ma en mito ? ”
45009020	Ento in dano adana-ni in aŋa , ma igamo dog Lubaŋa ? Gin ma gicweyo acweya twero penyo ŋat mucweye ni , “ Piŋo icweya kuman ? ”
45009021	Lacwec pe ki twero i kom lobo , me cweyo atabo acel me wel ki mukene ma pe me wel , kun tiyo ki lobo ma en oŋino aŋina acel madit ?
45009022	Onoŋo bedo niŋniŋ ka Lubaŋa odiyo cwinye pi kare malac i kom atabo mogo me akemone ma doŋ guromo me aneka woko , pi mito nyuto akemone ki me miyo tekone oŋene ?
45009023	Otimo man wek emi lonyo me deyone oŋene i kom atabo me kica , ma en yam oyubo wa con wek obed ki deyo ,
45009024	man aye wan kikomwa , wan jo ma en olwoŋo , pe ki i kin jo Icrael keken , ento kadi wa ki i kin Lurok ducu bene .
45009025	Kit macalo yam en oloko i buk pa Kocea ni , “ Jo ma yam onoŋo gin pe jona , abilwoŋogi ni , ‘ jona ’ , dako ma onoŋo yam pe amaro abilwoŋo ni , ‘ dako ma amaro . ’ ”
45009026	“ Dok bene i kabedo ka ma yam awaco botgi iye ni , ‘ Wun pe wujona , ’ gibilwoŋogi iye ni , ‘ litino pa Lubaŋa makwo . ’ ”
45009027	Icaya bene yam okok ki dwan maloŋo i kom Icrael ni , “ Kadi wel jo Icrael obed rom ki kweyo me dog nam , jo mogo manok ki i kingi ma gudoŋ aye gibibwot ;
45009028	pien Rwot biŋolo kop i wi lobo bicobo bene woko oyotoyot . ”
45009029	Dok tye kit macalo yam Icaya oloko ni , “ Kono nene Rwot me mony pe oweko botwa likwayo mogo , kono wabedo calo Codom , kono doŋ wadoko calo Gomora . ”
45009030	Wan doki wabiwaco gin aŋo ? Wabiwaco ni Lurok ma yam pe guyelle pi doko jo ma kitgi atir doŋ gikwanogi ni kitgi atir , ento kitgi ma atir meno gunoŋo pi niye .
45009031	Ento jo Icrael ma yam guyelle pi cobo cik ni wek gibed jo ma kitgi atir , cobo cik oloyogi .
45009032	Piŋo ? Pien pe gubedo ka yenyone i yo me niye , ento gubedo ka yenyone calo gin ma ocuŋ i kom tic . Guyokke ki got ma yoko dano-ni ,
45009033	kit macalo gicoyo ni , “ Nen , doŋ aketo got ma yoko dano i Cion , ariya ma miyo dano poto ; lewic pe bimako ŋat ma oye en . ”
45010001	Utmegina , gin ma amito ki cwinya ducu ma alego Lubaŋa pire , en aye ni myero jo Icrael gularre .
45010002	An abedo cadengi kun aŋeyo ni gumoko matek i kom Lubaŋa , ento kadi bed gumoko , ci pe gucuŋo i ŋec kikome .
45010003	Onoŋo pe giŋeyo kit ma Lubaŋa kwano kwede dano ni kite atir , ento gubedo ka yenyo ni gitwero noŋo kit ma atir pigi kengi , pe gumine kengi i kit ma atir ma Lubaŋa miyo .
45010004	Pien cik doŋ ogik woko i Kricito , wek omi jo ma ye en gikwangi ni kitgi atir .
45010005	Moses yam owaco ni dano ma tiyo tic ma atir ma cik mito , bikwo pire .
45010006	Ento kit ma atir ma ginoŋo pi niye loko kit man ni , “ Pe ilok kekeni ni , ‘ Aŋa ma biito malo i polo ? ’ ( ni , me kelo Kricito piny ) ,
45010007	nyo ni , ‘ Aŋa ma bidonyo i bur ma tere pe gik ? ’ ” ( ni , me kelo Kricito woko ki i kin jo muto ) .
45010008	Ento waco gin aŋo ? Waco ni , “ Lok man doŋ tye cok kwedi , tye i dogi ki i cwinyi bene , ” ma en aye lok i kom niye ma watito pire-ni .
45010009	Pien ka ituco ki dogi ni , “ Kricito aye Rwot , ” ma kun iye bene ki i cwinyi ni Lubaŋa yam ocere woko ki i kin jo muto , ci ibilarre .
45010010	Pien dano ye ki cwinye , en aye miyo gikwane ni kite atir , ka dok tuco ki doge , ka doŋ miyo Lubaŋa lare .
45010011	Pien coc ma yam gicoyo i ginacoya wacci , “ Lewic pe bimako ŋat ma ye en . ”
45010012	Apokapoka mo pe i kin Lujudaya ki jo Grik ; gin ducu Rwotgi acel , en bene poko lonyone bot jo ducu ma kok bote .
45010013	Yam gicoyo ni , “ Jo ducu ma gilwoŋo nyiŋ Rwot gibilarogi . ”
45010014	Ento dano gibikok bote niŋniŋ , ma peya guye en ? Gitwero ye en kono niŋniŋ ka pe guwinyo lok ma gitito i kome ? Gitwero winyo lok i kome niŋniŋ ka ŋat mo pe ma tito lokke botgi ?
45010015	Dano gitwero tito lok niŋniŋ ka pe giorogi ? Kit macalo yam gicoyo ni , “ Neno tyengi ber rom mene jo ma kelo lok me kwena maber ! ”
45010016	Ento pe gin ducu yam guye lok me kwena maber ; pien Icaya yam oloko ni , “ Rwot , aŋa ma yam oye lok ma wan watito ? ”
45010017	Adada , niye bino pi winyo lok ma gitito , lok ma giwinyo a i lok ma gitito i kom Kricito .
45010018	Ento koŋ amito apeny ni , “ Onoŋo yam pe guwinyo ? ” Guwinyo , kit macalo yam gicoyo i Jabuli ni , “ Dwangi winnye teretere i wi lobo ducu , ki lok ma giloko oo wa i agikki piny . ”
45010019	Dok apenyo ni , “ Jo Icrael mono yam pe guniaŋ ? ” Moses aye ma okwoŋo waco ni , “ Abimiyo nyeko makowu i kom jo ma pe gin rok kikome , abimiyo kiniga makowu i kom rok mamiŋ . ”
45010020	Icaya doki cwinye obedo tek me waco ni , “ Jo ma yam pe giyenya doŋ gunoŋa , doŋ bene atyeko nyutte woko ka maleŋ bot jo ma onoŋo pe gipenyo pira . ”
45010021	Ento i kom jo Icrael owaco ni , “ Yam abedo ka ryeyo ciŋa dyeceŋ jwi bot jo ma pe giwinyo doga , jo ma ŋipyem kweda . ”
45011001	Apenyo ni , “ Lubaŋa mono doŋ okwero jone woko ? ” Pe kumeno gire . An kikoma bene an Laicrael , lakwar Abraim , ma i kaka pa Benjamin .
45011002	Lubaŋa pe okwero jone ma yam en oŋeyogi con . Pe wuŋeyo gin ma yam gicoyo i ginacoya ma oloko lok i kom Elia , kit ma en obako kwede doge bot Lubaŋa i kom jo Icrael ni ,
45011003	“ Rwot , doŋ guneko lunebini woko , gumuko keno tyerri-gu woko ducu , an kena aye doŋ adoŋ , dok bene gimito neka woko . ”
45011004	Ento Lubaŋa yam odokke iye gin aŋo ? Odok iye ni , “ Pud aweko jo alip abiro gudoŋ bota , ma peya gurumo coŋgi i nyim Baal . ”
45011005	I kit yo acel-lu tye jo mogo i kare man ma gudoŋ , ma Lubaŋa oyerogi pi kicane .
45011006	Ci ka giyerogi pi kica , man noŋo doŋ pe ocuŋ i kom tic ma gin gutiyo ; ka nene ocuŋ i kom tic ma dano otiyo , kono kica doŋ pe gilwoŋo ni kica .
45011007	Gin aŋo doki ? Jo Icrael pe gunoŋo gin ma gubedo ka yenyone . Jo ma giyerogi keken aye gunoŋo , ento jo mukene onoŋo cwinygi odoko nwaŋ ,
45011008	kit macalo yam gicoyo ni , “ Lubaŋa doŋ omiyo botgi cwiny me diŋo , omiyo waŋgi pe neno , itgi bene pe winyo lok , kadi wa onyoo . ”
45011009	Daudi bene owaco ni , “ Wek karamagi ma gicamo-ni otyekgi woko macalo owic ma makogi ; wek obed gin ma miyo gipoto i bur pi culo waŋ balgi .
45011010	Mi waŋgi ocor woko , wek pe gunen piny ; mi pyergi ogom woko matwal . ”
45011011	Dok apenyo ni , “ Jo Icrael yam guyokke gumito poto woko piny ? ” Pe kumeno ! Pi balgi omiyo larre bene doŋ obino bot Lurok , wek omi nyeko omak jo Icrael .
45011012	Ka balgi doŋ okelo lonyo bot lobo , dok bene ka potogi okelo lonyo bot Lurok , berre doŋ bibedo rom mene ka gin ducu gudwogo woko liweŋ ?
45011013	Kombeddi atye ka lok kwedwu , wun Lurok . Doŋ kit macalo an lakwena kwede bot Lurok-ki , adworo ticca ,
45011014	wek gwok nyo ami nyeko omak jo me rokka , ka wek alar jo mogo ki i kingi .
45011015	Pi bologi woko omiyo Lubaŋa odwoko lobo ducu bote ; ka doŋ ogamogi , ci bikelo aŋo ? Pe bibedo calo kwo ma oa ki i kin jo muto ?
45011016	Ka ginywaŋo moko manok ma gityero calo gin me wi mwaka , moko ducu noŋo doŋ leŋ ; ka ce lwit yat leŋ , ci jaŋe ducu bene gibedo leŋ kit meno .
45011017	Ento ka ce jaŋe mogo gituro woko ki i kom yat jeituni maberrre , ka doŋ gijako jaŋ yat jeituni mo me tim , ci gicomo ka-kagi wek omok i tyen yat maber ca , ka doŋ cako nywako ywayo pige ma miyu ma a ki i lwite . Jaŋ yat ma gijako ki i tim ca en aye in ;
45011018	ento pe myero iwakke i kom jaŋe mukene ca . Kadi bed iwakke , pe in aye ma itiŋo lwite , ento lwite aye ma otiŋi .
45011019	Ibiwaco ni , “ Yam gituro jaŋe mogo ni wek gicoma i kom yat . ”
45011020	Adada , yam giturogi woko pien gin pe guye Lubaŋa , in pud icuŋ pien niyeni tye . Pe myero ibed ki tam me wakke , ento bed ki lworo .
45011021	Ka Lubaŋa yam pe oweko jaŋ yat kikome , ci doŋ pe biweki .
45011022	Koŋ inen kica pa Lubaŋa ki gerone . En ger i kom jo ma gupoto , ento nyuto kicane boti , ka imedde kun icuŋ i kicane . Ka pe , gibitoŋi woko bene .
45011023	Dok gin Lujudaya bene ka guweko bedo laboŋo niye , ci gibidwokogi i kom yat ; pien Lubaŋa tye ki twero me dwokogi iye .
45011024	Pien in Larok irom ki jaŋ yat jeituni me tim ma gitoŋo woko , gicomo i kom jeituni maberre , ma yam onoŋo pe olot i kom yat jeituni ma gipito apita . Pe bedo yot twatwal bot Lubaŋa me dwoko jaŋ yat mukene ca i kom yat kikome ma yam giturogi ki iye-ni ?
45011025	Utmegina , tye muŋ mo ma amito wuŋe , wek omi pe wutam kekenwu ni wuryek ; man en aye ni , jo Icrael cwinygi odoko nwaŋ pi kare mo manok , nio ka wel Lurok biromo .
45011026	Lacen doŋ Lubaŋa bilaro jo Icrael ducu , kit macalo yam gicoyo ni , “ Lalar bibino kun a ki i Cion , en bikwanyo kit me lworo Lubaŋa woko ki bot Yakobo ” ;
45011027	“ man aye gicikke ma abiketo kwedgi i kare ma abikwanyo balgi woko . ”
45011028	Doŋ pi lok ma dok i kom lok me kwena maber , gin gudoko lukwor pa Lubaŋa piwu , ento pi lok ma kemo yer , Lubaŋa marogi pi kwarogi .
45011029	Mot me kica pa Lubaŋa , ki lwoŋone , pe twero lokke .
45011030	Yam pe wuwinyo dog Lubaŋa , ento kombeddi doŋ en otimo kica botwu , ma onoŋo doŋ gin gukwero bedo ki winy woko i kome .
45011031	I kit acel-lu kombeddi doŋ gukwero winyo doge i kare ma en otimo botwu kica , wek omi gin bene gitim kica botgi kit meno .
45011032	Pien Lubaŋa oketo dano ducu i mabuc me kwero winyo doge , wek etim kica bot jo ducu .
45011033	Lonyo pa Lubaŋa dwoŋ ma okato kare ! Ryekone kacel ki ŋecce tut twatwal ! Lok ma en ŋolo tere pe tatte , niaŋ i kite tek !
45011034	“ Aŋa ma ŋeyo tam pa Rwot ? Aŋa ma yam miye tam ? ”
45011035	“ Aŋa mono ma yam koŋ omiye gin mo me mot , ka en bene odwoko cen bote ? ”
45011036	Pien en aye yam oketo jami ducu , jami ducu yam obedo tye pire , dok bene obedo mere . Deyo obed bote nakanaka . Amen .
45012001	Pi meno , utmegina , abako doga botwu pi kica pa Lubaŋa , wumine kenwu macalo gitum makwo ma gityero bot Lubaŋa , gin maleŋ ma yomo cwiny Lubaŋa ; ma en aye woro me cwinywu .
45012002	Pe wulub tam me lobo man , ento wuwek Lubaŋa olok tamwu odok nyen , wek omi wuniaŋ i gin ma Lubaŋa mito , gin maber , ma yomo cwinye , ma roc mo pe iye .
45012003	Pi mot me kica ma gimiyo bota atito botwu ducu ni , dano acel acel myero pe opar pi ditte mukato kare , ento wubed ki par ma tye atir , kun ŋat acel acel lubo kit pok me niye ma Lubaŋa doŋ opimo omiye .
45012004	Watye ki dul komwa mapol i kom acel , dul kom magi bene pe gitiyo kit tic acel keken ;
45012005	kit meno , wan bene kadi bed wapol , wan kom acel i Kricito , ma dano acel acel bedo calo dul kom lawote .
45012006	Watye ki mot mapatpat ma lubo gum ma Lubaŋa omiyo botwa ; myero wati kwedgi . Ka ce gimiyo botwa mot me tito lok pa Lubaŋa , myero watit kit macalo niyewa tye kwede .
45012007	Ka ce omiyowa mot me tic pi dano , myero wati tic botgi . Ŋat ma lapwony myero opwony dano ;
45012008	ŋat ma cuko cwiny dano myero ocuk cwinygi ; ŋat ma poko jamine , myero opok ki cwinye ducu ; ŋat ma latel myero otel dano ki mitkom , ŋat ma konyo lucan , myero okonygi ki yomcwiny .
45012009	Wuwek mar ma wutye kwede obed mar me ada . Wukwer gin marac , wumok matek i kom gin maber .
45012010	Wumarre kekenwu ki cwinywu ducu macalo omego , kun dano acel acel miyo deyo bot lawote .
45012011	Komwu obed mit , laboŋo wackom , wubed lyet wa i cwinywu , kun wutiyo bot Rwot macalo luticce .
45012012	Cwinywu obed yom pi gin ma wugeno ; wudi cwinywu i can , kun wumine kenwu i lego Lubaŋa ki cwinywu ducu .
45012013	Wupok jamiwu bot jo pa Lubaŋa ma gitye ki peko ; wuket cwinywu bene ka gwoko welo .
45012014	Wuleg gum i kom jo ma giunowu ; wulam gum botgi , ento pe wucengi acena .
45012015	Wubed ki yomcwiny kacel ki jo ma tye ki yomcwiny , wukok bene kacel ki jo ma kok .
45012016	Wubed ki niaŋ ma atir i kinwu kekenwu ; pe wuwakke , ento wuribbe ki dano ata ducu . Pe wukette kekenwu ni wuryek .
45012017	Pe wucul waŋ gin marac ki gin marac i kom dano mo , ento wutam pi gin ducu ma dano ducu pwoyo ni ber .
45012018	Ka ce twerre ki tuŋ botwu , myero wubed ki kuc ki dano ducu .
45012019	Luwota ma amaro , pe wucul kwor , ento wuwek kare ki kiniga pa Lubaŋa , pien yam gicoyo ni , “ An aye ma abiculo kwor , abiculo waŋe lacen , man Rwot ma owaco . ”
45012020	Yam gicoyo bene ni , “ Ka ce kec neko lakworri , miye kwon ocam ; dok ka orwo pii neke , miye pii omati ; pien ka itimo kumeno , ibibako miri mac i wiye . ”
45012021	Pe wuwek gin marac olowu , ento wun aye myero wulo gin marac ki timo gin maber .
45013001	Dano acel acel myero owiny luloc ma giloye ; pien pe tye kit twero mo ma pe oa ki bot Lubaŋa ; luloc ma gitye-ni Lubaŋa aye oketogi .
45013002	Pi meno ŋat ma pyem ki luloc noŋo pyem ki ŋat ma Lubaŋa oyero ; gibiŋolo kop i kom jo ma pyem kwedgi .
45013003	Pien jo ma tiyo gin maber pe gibedo ki lworo mo i kom luloc , ento jo ma tiyo gin marac aye gibedo ki lworo . Imito ni pe ibed ki lworo i kom dano ma tye ka loc ? Ti gin maber , ci en bipwoyi ;
45013004	pien en latic pa Lubaŋa ma tiyo ticce pi konyi . Ento ka itimo gin marac , ci myero ibed ki lworo i kome , pien twero me neko dano doŋ gimiye woko . En latic pa Lubaŋa ma kelo kiniga pa Lubaŋa i kom jo ma timo gin marac .
45013005	En mumiyo myero wuwiny luloc , pe pi lworo kiniga pa Lubaŋa keken , ento me miyo wek wubed bene ma iwu leŋ .
45013006	Man bene aye tyen lok mumiyo wuculo mucoro , pien luloc gin lutic pa Lubaŋa ma gitiyo tic meno kikome .
45013007	Wucul gin ma myero bot ŋat acel acel , wucul mucoro bot wegi mucoro , ki ajog bot wegi ajog , wulwor jo ma myero me alwora , wuwor jo ma myero me awora .
45013008	Pe wubed ki banya pa ŋat mo i komwu . Ento wubed ki banya me marre kekenwu ; pien jo ma maro luwotgi noŋo doŋ gucobo cik .
45013009	Pien cik mogo ma waco ni , “ Pe itim abor , pe ineki , pe ikwal , cwinyi pe opukke i kom jami pa ŋat mukene , ” ki kwa cik mogo mukene-gu gucokke kacel ki lok man ni , “ Mar lawoti macalo imarre keni . ”
45013010	Ŋat ma maro dano , pe timo gin marac bot dano lawote ; pi meno mar aye ma cobo cik .
45013011	Wuti man kun wuŋeyo kare ma wutye iye , ni , kare doŋ oromo myero wuco woko ki i waŋ nino . Pien larrewa doŋ onyiko cok twatwal , kato ma i kare ma yam wakwoŋo ye iye Rwot-ti .
45013012	Dyewor doŋ cok tum , piny doŋ mito ru . Doŋ wabolu tic me piny macol woko , waruku jami lweny me dyeceŋ .
45013013	Myero walubu kit ma myero me dyeceŋ , laboŋo maro tuko marac me yomcwiny marac , ki mero , laboŋo timo abor ki tim mogo me tarwaŋ , laboŋo daa ki nyeko .
45013014	Wuruk Rwot Yecu Kricito calo wuruko boŋowu , dok bene pe wutam pi kwowu me kit pa dano ma ginywalowu kwede pi cobo mitte .
45014001	Wujol dano ma niyene goro , ento pe wupyem kwede i kom tam mogo ma en tamo .
45014002	Dano mo twero bedo ki niye me camo gin mo keken , ento ŋat ma niyene goro camo pot dek keken .
45014003	Dano ma camo gin ducu myero pe oca ŋat ma pe camo , ki dano ma pe camo gin ducu pe myero oŋol kop i kom ŋat ma camo gin ducu ; pien Lubaŋa doŋ otyeko jole .
45014004	In aŋa mono ma iŋolo kop i kom latic pa ŋat mukene-ni ? Meno lok pa ŋat ma loye me ŋolo kop i kome , ka cuŋo nyo ka poto . Ento en bicuŋ gire , pien Rwot tye ki twero ma miyo en cuŋ .
45014005	Dano acel paro ni nino acel dit kato nino mukene , kun noŋo dano mukene paro ni nino ducu rom . Dano acel acel myero omok tamme pire kene .
45014006	Dano ma paro pi nino mo , paro pi Rwot , ki ŋat ma camo bene camo pi Rwot , pien pwoyo Lubaŋa ; dano ma kwero cam bene kwero pi Rwot , pwoyo Lubaŋa bene .
45014007	Pien dano mo pe ki i kinwa ma kwo pire kene , dok bene dano mo pe ma to pire kene .
45014008	Ka wakwo , wakwo pi Rwot ; ka wato bene , wato pi Rwot . Mumiyo kadi wakwo , nyo wato , wan jo pa Rwot .
45014009	Pien Kricito yam oto ka doki obedo kwo wek ebed Rwot pa jo muto ki jo makwo .
45014010	Piŋo iŋolo kop i kom omeru ? Nyo in , piŋo icayo omeru ? Wan ducu wabicuŋ i nyim komker me ŋolo kop pa Lubaŋa .
45014011	Pien yam gicoyo ni , “ Macalo atye kwo-ni man Rwot ma owaco , jo ducu gibirumo coŋgi i nyima , ki dano ducu gibipako Lubaŋa . ”
45014012	Kit meno , ŋat acel acel i kinwa bidok i lok ma i kome pire kene bot Lubaŋa .
45014013	Myero doŋ wagiku ŋolo kop woko i kom luwotwa ; ento gin ma myero wamoki en aye pe me tiyo gin mo ma bimiyo ominwa yokke nyo poto i bal .
45014014	Aŋeyo dok aniaŋ maber i Rwot Yecu ni , pe tye gin mo ma obedo me kwer pire kene ; ento bedo me kwer bot ŋat ma tamo ni obedo me kwer .
45014015	Ka ce imiyo omeru bedo ki cwercwiny pi gin ma in icamo , noŋo doŋ pe itye ka lubo yo me mar . Pe iwek gin ma in icamo obal kwo pa dano ma Kricito oto pire .
45014016	Pe wuwek dano gulok i kom gin maber ki tuŋ botwu ni obedo gin marac .
45014017	Pien ker pa Lubaŋa pe te lokke cam ki mat , ento kit ma atir , kuc , ki yomcwiny ma Cwiny Maleŋ miyo .
45014018	Dano ma tiyo tic pa Kricito kit meno aye yomo cwiny Lubaŋa , dok bene dano gipwoye .
45014019	Myero doŋ watamu pi gin ma kelo kuc ki gin ma doŋo niyewa i kinwa kekenwa .
45014020	Pe wubal tic pa Lubaŋa pi lok me cam mamwa-ni . Jami ducu leŋ , ento bedo rac ka dano mo camo gin ma miyo lawote poto i bal .
45014021	Bedo ber mada ka pe icamo riŋo , nyo kadi ki mato koŋo , nyo tiyo gin mo ma bimiyo omeru poto .
45014022	Doŋ niye ma itye kwede myero ibed kwede i kin in ki Lubaŋa keken . Tye ki gum dano ma pe ki tyen lok ma ŋolo kop loye kekene i gin ma en pwoyo .
45014023	Ento dano ma kalo akala i cwinye kop loye ka ce ocamo , pien gin ma en timo-ni noŋo pe oa i niye , pien gin ducu ma pe oa i niye meno bal .
45015001	Wan jo ma watek myero wakonyu jo magoro i gin ma loyogi , ento pe watamu pi yomo cwinywa kekenwa .
45015002	Ŋat acel acel i kinwa myero oyom cwiny dano lawote , me konye , wek odoŋ i niyene .
45015003	Pien Kricito yam pe oyomo cwinye kekene , ento obedo kit macalo yam gicoyo ni , “ Yet pa jo ma giyeti kwede doŋ opoto i koma . ”
45015004	Gin ducu ma yam gicoyo i kare macon ca onoŋo gicoyo me pwonyowa , wek wacir can , dok bene owek wabed ki gen pi lok me cuko cwiny ma wakwano i ginacoya .
45015005	Wucir can ki cuko cwiny ma a ki bot Lubaŋa ; myero en omi wubed ki niaŋ maber i kinwu kekenwu , kun wulubo kit pa Kricito Yecu ,
45015006	wek wuribbe ka pako Lubaŋa Won Rwotwa Yecu Kricito ki dwan acel .
45015007	Wujolle kekenwu , kit macalo Kricito yam doŋ ojolowu kwede , pi deyo pa Lubaŋa .
45015008	Atittiwu ni , Kricito yam olokke odoko latic ma okonyo Lujudaya , pi nyuto ni Lubaŋa loko lok ada , kun bene cobo gin ma yam Lubaŋa ocikke iye bot kwarowa macon ,
45015009	dok pi miyo Lurok gubed ka pako Lubaŋa pi kicane , kit macalo yam gicoyo ni , “ Pi meno abikori i kin Lurok , dok abiwero wer me pako nyiŋi . ”
45015010	Dok yam bene owaco ni , “ Wun Lurok , wubed ki yomcwiny kacel ki jone ” ;
45015011	dok ni , “ Wupak Rwot , wun Lurok ducu , wek lwak me rok ducu gupake . ”
45015012	Icaya bene yam owaco ni , “ Lakwar Yece bibino , en bibino ka loyo Lurok ; Lurok bene gibigeno en . ”
45015013	Lubaŋa ma miyo dano ducu bedo ki gen myero omi yomcwiny ducu ki kuc opoŋ i iwu pi niyewu i kome , wek genwu obed ka medde ameda pi tek pa Cwiny Maleŋ .
45015014	Aŋeyo atir ni wun jo mabeco twatwal , wutye ki ŋec muromo , dok bene wutwero pwonnye giwu kekenwu .
45015015	Ento doŋ atyeko coyo botwu lok mogo ki tekcwiny madit , kombeddi amito apo wiwu iye . Atimo meno pi mot ma Lubaŋa omiya ,
45015016	me bedo latic pa Kricito Yecu bot Lurok . Atye ka tic macalo ajwaka pa Lubaŋa kun bene atito lok me kwena maber ma oa ki bot Lubaŋa , wek omi Lurok gubed calo gitum ma gityero ma Lubaŋa pwoyo , ma Cwiny Maleŋ doŋ olonyo woko odoko maleŋ .
45015017	Atye ki tyen lok ma miyo awakke i Kricito Yecu pi ticca ma atye ka tiyone pi Lubaŋa .
45015018	Pe abiette ka loko lok mo mukene , ento kono pi gin ma Kricito otiyo pi kelo lurok i te locce keken , kun tiyo kacel kweda i lok ki i tic ,
45015019	pi teko ma onen i kom lanyut mogo ki taŋo mogo , pi tek pa Cwiny Maleŋ . Meno omiyo doŋ atyeko tito lok me kwena maber i kom Kricito atika , cakke ki i Jerucalem , wok kwede wa i Illiriko ;
45015020	pien onoŋo aketo cwinya me tito lok me kwena maber ka ma yam dano peya guwinyo nyiŋ Kricito , wek omi pe aket gedo i wi guti ma yam doŋ ŋat mukene ocako gero iye mere ,
45015021	ento wek obed kit macalo gicoyo ni , “ Jo ma yam peya gitito botgi lok i kome doŋ gibinene , jo ma yam peya guwinyo pire gibiniaŋ i kome . ”
45015022	Man aye gin ma obedo ka geŋa tyen mapol me bino botwu .
45015023	Ento kombeddi doŋ pe atye ki ka tic mo kany , dok bene onoŋo doŋ abedo ka mito pi mwaka mapol ni abin botwu .
45015024	Ageno ni abinenowu ka awok ki kunnu ma noŋo akato acito i Cipein , ageno bene ni wubikonya i wotta me cito kunnu lacen , ma noŋo koŋ ari botwu pi kare manoknok .
45015025	Ento kombeddi pud koŋ acito i Jerucalem pi tero jami me kony bot jo pa Lubaŋa .
45015026	Pien jo pa Lubaŋa ma gitye i Makedonia ki Akaya doŋ gumoko tamgi me jogo lim me konyo jo pa Lubaŋa ma gitye i Jerucalem ma can omakogi .
45015027	Gumoko tamgi kit meno , ento gitye bene ki banya bot jo Jerucalem , pien ka Lurok ginywako gamo mot me Cwiny kacel ki Lujudaya , myero gin bene gukony Lujudaya ki jami ma mitte me gwoko kom .
45015028	Ka doŋ meno otum , ma noŋo doŋ atyeko miyo botgi gin ma gijogo pigi , ci abiwok ki botwu ka doŋ akato acito i Cipein .
45015029	Aŋeyo ni ka ao botwu noŋo abino ki gum madit ma oa ki bot Kricito .
45015030	Abako doga botwu utmegina , pi Rwotwa Yecu Kricito ki pi mar pa Cwiny Maleŋ , wuket tek wuribbe kacel i legawu pira bot Lubaŋa ,
45015031	wek abwot woko ki bot jo ma pe guye Kricito ma gitye i Judaya , dok bene wek omi jo pa Lubaŋa ma gitye i Jerucalem gupwo tic ma acito ka tiyone kunnu .
45015032	Pi meno ka Lubaŋa oye wek abin botwu ki yomcwiny madwoŋ , ci koŋ aywe bene kacel kwedwu .
45015033	Lubaŋa won kuc obed kwedwu ducu . Amen .
45016001	Anyuto botwu laminwa Foibe , ma en latic pa lwak jo ma guye Kricito ma tye i Kenkeria .
45016002	Wujole i Rwot kit macalo jo pa Lubaŋa myero gujol kwede dano , dok bene myero wukonye i gin ducu ma en bimito ki botwu ; pien yam okonyo jo mapol , okonya bene .
45016003	Wumot Pricika ki Akwila , ma gitiyo kacel kweda i Kricito Yecu .
45016004	Gin yam gudyero kwogi pi laro kwona ; pe an kena aye ma apwoyogi , ento kadi wa Lurok ducu ma guye Kricito bene gipwoyogi .
45016005	Wumot bene jo muye Kricito ma gicokke i otgi . Wumot larema Epaenato ; en aye obedo ŋat mukwoŋo ye Kricito i Acia .
45016006	Wumot Maliam ma yam otiyo tic matek i kinwu-ni .
45016007	Wumot Anduroniko ki Yunia , ma gin wadina ma yam gitweyogi kacel kweda i mabuc . Gin jo ma giŋene mada i kin lukwena , gin bene aye ma gukwoŋo bedo i Kricito kweda .
45016008	Wumot Ampuliato , ma en larema ma amaro i Rwot .
45016009	Wumot Urbano latic wadwa i Rwot , ki Citakic larema ma amaro .
45016010	Wumot Apelle , ma en dano ma genne i Kricito . Wumot jo me ot pa Aricitobulo .
45016011	Wumot Kerodion ma en watta , ki jo me ot pa Narocico ma gitye i Rwot ,
45016012	ma gin aye Terapaina ki Terpoca , ki larema Perici bene ma otiyo tic matek i Rwot .
45016013	Wumot Rupo , dano ma ŋene i Rwot , gin ki minne ma alwoŋo ni maa bene .
45016014	Wumot bene Acinkerito , Pelegon , Keremec , Patroba , Keremac ki utmego ma gitye kacel kwedgi .
45016015	Wumot bene Pilologo ki Julia , Nerea gin ki laminne , ki Olimpa , ki jo pa Lubaŋa ducu ma gitye kacel kwedgi .
45016016	Wumotte kekenwu ki mot maleŋ me mar . Lwak jo ma guye Kricito i kabedo mapatpat ducu gumotowu .
45016017	Abako doga botwu , utmegina , wunen jo ma gikelo apokapoka i lok ma miyo dano poto i bal , ma pe rwatte ki pwony ma yam gipwonyowu kwede . Pe wuribbe ki jo macalo meno .
45016018	Jo macalo meno pe gin lutic pa Rwotwa Kricito ; rwotgi ma gimaro aye igi . Gibwolo tam pa dano ma gipe ki tam marac , ma kun noŋo giloko lok maber ma winyone mit adada .
45016019	Kit winy ma wubedo kwede bot Lubaŋa doŋ owinnye bot jo ducu , meno aye gin mumiyo wuyomo cwinya . Doŋ amito wubed luryeko i gin maber , ento myero wubed maleŋ laboŋo bal ;
45016020	ci Lubaŋa won kuc binyoto Catan woko oyotoyot piny i te tyenwu . Kica pa Rwotwa Yecu Kricito obed kwedwu .
45016021	Temceo ma tiyo kacel kweda i Rwot omotowu ; ki Lukio , ki Jacon , ki Cocipater , ma gin giwadina .
45016022	An Tertio aye ma acoyo waraga man amotowu i Rwot .
45016023	Gayo ma en ŋat ma abuto i ode bene omotowu , en aye ma gwoko lwak ducu muye Kricito . Eracto ma en lakan-lim me gaŋ man , ki ominwa Kwarto bene gumotowu . [
45016024	Kica pa Rwotwa Yecu Kricito obed kwedwu wun ducu . Amen . ]
45016025	Myero wami deyo bot Lubaŋa ma twero miyo wucuŋ matek , macalo apwonyo kwede i lok me kwena maber ma abedo ka titone-ni , ki lok ma gitito i kom Yecu Kricito . Muŋ man yam Lubaŋa okano oliŋ woko litik pi lwak mwaka mapol , ka lacen doŋ oyabo ka maleŋ .
45016026	Kombeddi doŋ ginyuto woko ka maleŋ i lok ma lunebi yam gucoyo ma omiyo lurok ducu guŋeyo kit macalo Lubaŋa ma pe to yam ociko , wek omi gulub niye .
45016027	Deyo obed bot Lubaŋa nakanaka , ma en keken aye won ryeko , pi Yecu Kricito . Amen .
46001001	Waraga man oa ki bot Paulo , ma pi mit pa Lubaŋa yam Lubaŋa olwoŋe me bedo lakwena pa Kricito Yecu , ki dok ki bot ominwa Coctene .
46001002	Bot jo muye Lubaŋa ma gitye i Korint , ma gin jo ma gilonyo gudoko maleŋ i Kricito Yecu , ma Lubaŋa olwoŋogi me bedo jone kikome , kacel ki jo ducu ma gitye i kabedo ducu , ma gilwoŋo nyiŋ Rwotwa Yecu Kricito , Rwotgi ki mewa bene :
46001003	Lubaŋa Wonwa ki Rwotwa Yecu Kricito omiwu kica ki kuc .
46001004	Nino ducu amiyo pwoc bot Lubaŋana pi kicane ma en omiyowu i Kricito Yecu ,
46001005	pien pi bedowu i Kricito omiyo doŋ wudoko lulonyo i yo ducu . Wutye bene doŋ ki ŋec ducu , dok wutwero doŋ lok maber ,
46001006	pien lok ma wabedo ka titone i kom Yecu Kricito odonyo matek i iwu .
46001007	Omiyo mot mo me cwiny pe orem botwu , ma kun pud wutye ka kuro kare me nyuto Rwotwa Yecu Kricito .
46001008	En bigwokowu miyo wucuŋ matek nio wa i agikki , noŋo pe wutye ki gin mo ma myero gidotwu iye i nino pa Rwotwa Yecu Kricito .
46001009	Lubaŋa ma olwoŋowu me ribbe kacel ki Wode Yecu Kricito Rwotwa , en ŋat ma genne .
46001010	Abako doga botwu , utmegina , pi nyiŋ Rwotwa Yecu Kricito , ni wun ducu myero wulok lok acel , apokapoka mo pe myero obed tye i kinwu , ento myero wuribbe i cwiny ki tam acel .
46001011	Pien jo mogo ma gua ki bot Koloe gutitta lok i komwu , ni meno daa tye i kinwu , utmegina .
46001012	Gin ma awaco en aye ni , dano acel acel i kinwu tyeka waco ni , “ An dano pa Paulo , ” nyo ni “ An dano pa Kepa , ” “ An dano pa Apolo , ” “ An dano pa Kricito . ”
46001013	Kricito mono iye opokke ? Yam kono giguro Paulo i kom yatariya piwa ? Onoŋo yam gibatijawu i nyiŋ Paulo ?
46001014	Apwoyo Lubaŋa mada pien an gira yam pe abatija dano mo i kinwu , kono abatija Kricipo ki Gayo keken ,
46001015	wek ŋat mo pe owac ni gibatija en i nyiŋa .
46001016	Abatija bene jo ma i ot pa Citepana ; pe doŋ atwero po ka onoŋo dok abatija ŋat mukene .
46001017	Kricito pe ocwala ka batija dano , ento ka tito lok me kwena maber ma pe atito ki ryeko mo me lok , wek pe omi to pa Kricito i kom yatariya obed gin ma konnye pe .
46001018	Lok i kom yatariya ki tuŋ bot jo ma tye ka rwenyo woko , nen calo gin me miŋo , ento ki tuŋ botwa , wan jo ma Lubaŋa tye ka larowa , obedo tek pa Lubaŋa .
46001019	Pien yam gicoyo ni , “ Abityeko ryeko pa jo maryek , abibalo niaŋ pa jo ma ŋeyo piny woko . ”
46001020	Jo maryek tye kwene ? Lupwony-cik kono tye kwene ? Lupyem me lobo man tye kwene ? Lubaŋa pe oloko ryeko me lobo man odoko me miŋo ?
46001021	Pi ryeko pa Lubaŋa omiyo jo me lobo pe guŋeye pi ryekogi , ento Lubaŋa pi twerone olaro jo muye en pi lok me miŋo ma watito .
46001022	Lujudaya gimito neno lanyut mogo , ki jo Grik giyenyo megi ryeko ;
46001023	ento wan giwa watito pi Kricito ma yam giguro i kom yatariya , ma lokke ki tuŋ bot Lujudaya obedo lok atata , ki bot Lurok nen lok me miŋo .
46001024	Ento bot jo ma gilwoŋogi , Lujudaya ki jo Grik , Kricito obedo tek ki ryeko pa Lubaŋa .
46001025	Pien miŋo pa Lubaŋa kato ryeko pa dano woko ki ryeko , goro pa Lubaŋa bene tek kato teko ma dano tye kwede woko .
46001026	Utmegina , koŋ wutam pi lwoŋo ma Lubaŋa olwoŋowu kwede . Jo mapol i kinwu onoŋo pe giryek i kit me lobo , jo mapol i kinwu onoŋo pe gitye ki twero , dok jo mapol i kinwu onoŋo pe gubedo wegi deyo .
46001027	Ento Lubaŋa oyero gin mamiŋ me lobo , wek oket lewic i kom luryeko ; Lubaŋa oyero gin ma goro i lobo-ni wek oket lewic i kom gin jo matek ;
46001028	Lubaŋa oyero gin mogo me lobo ma gicayogi , ma rwomgi piny , kadi jami mogo ma pe gitye , wek omi gin ma tye odok gin ata ,
46001029	wek dano mo pe owakke i nyim Lubaŋa .
46001030	Lubaŋa aye mumiyo wubedo i Kricito Yecu , ma Lubaŋa omiyo odoko ryekowa . Pi Kricito bene omiyo Lubaŋa okwanowa ni kitwa atir , olonyowa wadoko jo maleŋ , okokowa bene ki i opii me bal .
46001031	Doŋ kit macalo yam gicoyo , “ Ŋat ma nyatte myero onyatte pi Rwot . ”
46002001	Utmegina , yam pe abino botwu ki lok mo nyo ki ryeko mo mamalo i kare ma atuco botwu lok me muŋ me yub pa Lubaŋa .
46002002	Onoŋo amoko tamma pe me ŋeyo gin mo i kinwu , kono Yecu Kricito keken , kit ma gigure kwede i kom yatariya .
46002003	Yam abedo kwedwu ma agoro , abedo ki lworo madwoŋ , koma bene omyel matek .
46002004	Lokka ki gin ma atito yam pe obedo lok mo me ryeko me ywayo tamwu , ento onyuto tek pa Cwiny Maleŋ ,
46002005	wek niyewu pe ocuŋ i kom ryeko pa dano , ento i kom tek pa Lubaŋa .
46002006	Watito ryeko bot jo muteggi , ento ryeko man pe ryeko me lobo-ni , nyo ryeko pa luloc me kare man , ma twerogi rwenyo woko-ni .
46002007	Ento wan watito ryeko pa Lubaŋa ma en muŋ ma gikano , ryeko ma yam Lubaŋa oyubo wa con me kelo deyo botwa .
46002008	Pe tye laloc mo me lobo man ma oniaŋ iye ; ka nene guniaŋ , kono pe guguro Rwot , won deyo , i kom yatariya .
46002009	Ento macalo yam gicoyo , “ Gin mogo ma dano pe guneno ki waŋgi , dok bene pe guwinyo ki itgi , gin mogo ma pe donyo i tam pa dano , gin magi en aye gin ma Lubaŋa oyubo pi jo ma mare , ”
46002010	dok gin ma Lubaŋa omiyo Cwiny Maleŋ onyutogi botwa . Pien Cwiny Maleŋ ŋiyo jami ducu , kadi wa tam ma Lubaŋa okano i iye ka matut .
46002011	Aŋa ma ŋeyo tam ma tye i i dano mukene ? Pe cwiny dano-nu ma tye i iye keken aye ŋeyo ? Kit meno bene , pe tye ŋat mo ma ŋeyo tam pa Lubaŋa , kono Cwiny pa Lubaŋa keken .
46002012	Yam pe gimiyowa cwiny me lobo man , ento gimiyowa Cwiny ma oa ki bot Lubaŋa , wek omi waniaŋ i kom kit mot ducu ma Lubaŋa miyowa pi kicane .
46002013	Meno aye lok ma watito ; pe waloko lok ma gipwonyo ki ryeko pa dano , ento watito lok ma Cwiny Maleŋ opwonyowa kwede , kun wanyuto lok me Cwiny bot jo ma tye ki Cwiny pa Lubaŋa .
46002014	Ento dano ma pe ki Cwiny pa Lubaŋa pe twero gamo gin ma Cwiny pa Lubaŋa miyo , pien ki tuŋ bote obedo gin me miŋo , en pe twero niaŋ iye , pien gin macalo meno Cwiny Maleŋ aye miyo dano ŋeyo pimo .
46002015	Dano ma tye ki Cwiny pa Lubaŋa ŋeyo pimo jami ducu , ento ŋat mo pe ma ŋolo kop i kome .
46002016	Yam gicoyo ni , “ Aŋa ma ŋeyo tam pa Rwot ? Aŋa ma yam miye tam ? ” Ento wan watye ki tam pa Kricito
46003001	Ento wun utmegina , yam pe onoŋo atwero lok kwedwu calo jo ma tye ki Cwiny pa Lubaŋa , ento aloko kwedwu macalo jo ma pud tye ki kit ma ginywalogi kwede , macalo litino lukere i Kricito .
46003002	Yam apitowu ki cak , pien onoŋo peya wutwero camo cam matek ; kadi wa kombeddi bene pud pe wuromo camo cam matek ,
46003003	pien pud wutye ki kit ma ginywalowu kwede . Ka pud wutye ki nyeko i kinwu , ma wuda kekenwu , meno pe nyuto ni pud wutye i kit ma ginywalowu kwede , kun pud wulubo kit pa dano ?
46003004	Ka dano mo i kinwu waco ni , “ An dano pa Paulo , ” ki ŋat mukene bene waco ni , “ An dano pa Apolo , ” meno noŋo pe nyuto ni wun pud wubedo dano adana ?
46003005	Apolo mono en aŋa ? Paulo kono en aŋa ? Wan aye lutic ma miyo wuye Yecu . Ŋat acel acel tye ki tic ma Rwot opoko bote .
46003006	Yam acoyo kodi , Apolo oonyo iye pii , ento Lubaŋa omiyo odoŋo .
46003007	Kadi bed kumeno , ŋat mucoyo kodi nyo ŋat ma oonyo iye pii , gin ducu pe gin mo , kono Lubaŋa keken aye ma miyo jami doŋo .
46003008	Dano ma ocoyo kodi ki ŋat muonyo pii iye , gin ducu girom , ŋat acel acel binoŋo mucarane muporo tic ma en otiyo .
46003009	Pien wan lutic kacel ki Lubaŋa ; wun poto pa Lubaŋa , dok bene wun gedo pa Lubaŋa .
46003010	Pi kica pa Lubaŋa ma gimiya , omiyo aketo te guti me gedo macalo ladit me gedo ma ladiro ; ki dano mo mukene tye ka gero ot i wiye . Ento dano acel acel myero ogwokke kit macalo etye kwede ka gedo .
46003011	Pien pe tye te guti mo mukene ma gitwero ketone , kono maca ma doŋ tye-ni keken , en aye Yecu Kricito .
46003012	Doŋ ka ŋat mo ogedo i wi te guti mukwoŋo-nu ki jabu nyo ryal , nyo godi me wel-gu , nyo yat nyo lum , nyo reŋ kal ,
46003013	tic ma dano acel acel otiyo binen woko ka maleŋ . Pien mac me Nino maca binyuto tic pa dano acel acel , ci nyuto ka maleŋ kit macalo ticce tye kwede .
46003014	Ka ce inen gedo pa dano-nu odoŋ , en gedo ma ogero i kom te guti mukwoŋo-ni , dano meno bilimo bakacic me pwoc .
46003015	Ento ka ce gedo pa dano mo owaŋ woko , ci en pe binoŋo kabacic mo me pwoc , ento en kikome bibwot , macalo ŋat ma koŋ owok ki i mac ka doŋ okatti ka maleŋ .
46003016	Pe wuŋeyo ni wun aye wubedo ot pa Lubaŋa me woro en , dok Cwiny pa Lubaŋa bedo i iwu ?
46003017	Doŋ ka ŋat mo obalo ot pa Lubaŋa , Lubaŋa bene biteke woko ; pien ot pa Lubaŋa leŋ , wun kikomwu aye wu ot meno .
46003018	Ŋat mo pe obwolle kekene . Ka ce dano mo i kinwu tamo ni eryek i lobo man , en koŋ myero olokke odok lamiŋ , ka wek doŋ odok maryek .
46003019	Pien gin ma dano me lobo man gitamo ni obedo me ryeko , i nyim Lubaŋa obedo gin me miŋo . Pien yam gicoyo ni , “ En mako jo maryek i ryekogi kengi , macalo i owic , ”
46003020	dok ni , “ Rwot ŋeyo ni tam pa luryeko mere gin ma konnye pe . ”
46003021	Pi meno ŋat mo pe myero owakke i kom dano , pien jami ducu obedo mewu ;
46003022	kadi ki Paulo , nyo Apolo , nyo Kepa , nyo lobo man , nyo kwo , nyo to , nyo gin ma tye kombeddi , nyo gin ma bibedo tye i anyim . Magi-gu ducu mewu ;
46003023	wun jo pa Kricito , ki Kricito pa Lubaŋa .
46004001	Myero ginenwa macalo lutic pa Kricito , ki lugwok muŋ pa Lubaŋa .
46004002	Gin ma mitte ki bot lugwok jami , en aye ni myero gubed jo ma genne .
46004003	Ki tuŋ bota man lok matidi mo twatwal ka wuŋolo kop i koma , kadi lukiko mo pa dano bene . An kikoma bene pe aŋolo kop i koma kena .
46004004	Pien aŋeyo ni cwinya leŋ , ento man pe twero miyo aloyo kop . Rwot aye ma ŋolo kop i koma .
46004005	Pi meno , pe wuŋol kop mo ma peya kare oromo , ma pud peya Rwot odwogo . En aye ma bimenyo gin ducu mukanne i piny macol , dok binyuto tam ma tye icwiny dano miyo nen woko ka maleŋ . I kare meno Lubaŋa bipwoyo dano acel acel i kit ma myero .
46004006	Utmegina , lok magi aloko odok i koma ki i kom Apolo piwu , wek omi wun wapwonnye i komwa ki te lok man , ni , “ Wubed kun wulubo gin ma yam gicoyo , ” wek dano mo i kinwu pe owakke , ma pako dano acel kun cayo kwede ŋat mukene .
46004007	Doŋ aŋa mono ma neno in macalo dano mapat ki jo mukene ? Gin aŋo ma itye kwede ma pe gimii amiya ? Ka gimii amiya , piŋo iwakke kwede kumeno calo pe gimii amiya nono ?
46004008	Doŋ wuyeŋ woko ! Doŋ wudoko lulonyo bene ! Doŋ bene wudoko luker , kadi bed wan pe luker ! Atikane kono , onoŋo wamito ni wudok luker , wek wan bene wabed luker kacel kwedwu .
46004009	Pien atamo ni , Lubaŋa onyutowa wan lukwena calo jo mudoŋ cen twatwal , macalo jo ma giŋolo kop me to i wigi ; pien doŋ wadoko ginanena pi jo ma i wi lobo ducu , bot lumalaika ki bot dano .
46004010	Doŋ wadoko lumiŋ pi Kricito , ento wun wuryek i Kricito . Wan wagoro , ento wun wutek . Giketo deyo i komwu , ento wan gicayowa acaya .
46004011	Nio kombeddi kec tye ka nekowa , orwo pii oketowa woko , boŋowa pe me aruka , gidoŋowa ki ciŋ , ki pacowa-gu bene pe ;
46004012	wacanne kun watiyo tic matek ki ciŋwa . Ka dano giyetowa , wan walamo gum i komgi ; ka giunowa , wan waciro acira ;
46004013	ka gibalo nyiŋwa , wan wanwerre giwa anwera ki mwolo . Doŋ wadoko calo yugi me wi lobo ; wan doŋ cilo me jami ducu .
46004014	Pe acoyo lok man ni wek lewic omakwu , ento me pwonyowu macalo litinona ma amaro .
46004015	Kadi bed wutye ki lupwony alip ki alip ma gitelowu i yo pa Kricito , pe wutye ki wego mapol . Yam adoko wonwu i Kricito pi lok me kwena maber .
46004016	Pi meno alegowu , wulub kita .
46004017	Man en gin mumiyo acwalo Temceo botwu . Temceo aye latinna ma amaro i Rwot , dok genne . En bipoyo wiwu i yo ma atye ka lubone i Kricito Yecu , ma apwonyo ki jo ducu muye Kricito i kabedo ducu .
46004018	Jo mogo i kinwu gitye ka tamo ni an pe abibino botwu , omiyo gitye ka wakke .
46004019	Ento ka Rwot oye abio botwu oyot , ka wek abinene tek pa jo ma gitye ka wakke-ni , ento pe lok ma giloko aloka .
46004020	Ker pa Lubaŋa pe ocuŋ i kom gin ma giloko aloka ento i kom tek .
46004021	Wumito gin aŋo ? Wumito abin botwu ki odoo , nyo abin ki mar ki cwiny me mwolo ?
46005001	Atye ka winyo lok ni tim mo me kwele kwele tye i kinwu . Tim me kwele ma kit meno gire pe nen wa i kin jo ma pe ŋeyo Lubaŋa , ni tye dano mo i kinwu ma omayo ci-wonne ci tye ka bedo kwede macalo dakone .
46005002	Pud bene wuwakke pire ! Cwinywu pe myero ocwer , wek giryem ŋat ma otimo kit tim macalo meno woko ki i kinwu ?
46005003	An ki tuŋ bota , kadi ape kunnu , cwinya tye botwu kunnu ; kit macalo atye kunnu-ni doŋ atyeko ŋolo kop woko i kom dano meno ma doŋ otimo tim marac-ci .
46005004	Myero wucokke kacel i nyiŋ Rwotwa , ma noŋo an bene atye kwedwu i cwiny ki tek pa Rwotwa Yecu ,
46005005	ka doŋ wumi dano macalo man bot Catan wek onek kome woko , wek cwinye aye obilarre i nino pa Rwot .
46005006	Wakkewu-ni pe ber . Pe wuŋeyo ni tobi matidi mo yenyo moko ducu ma girubo me tedo mugati ?
46005007	Wukwany tobi macon woko , wek wubed mugati manyen . I adane , tobi pe i komwu , pien latin romowa me Kato ( Paska ) doŋ gityero woko , en aye Kricito .
46005008	Pe doŋ myero wakweru Katowa ki tobi macon , en tobi me raccwiny ki tim mogo maraco , ento myero wakweru ki mugati ma tobi pe iye , ma en aye leŋ ic ki ada .
46005009	Yam acoyo botwu i waragana ni meno , pe wuribbe ki jo ma gitimo tim kwele .
46005010	Pe onoŋo aloko i kom dano me lobo-ni ma gitimo tim kwele , nyo luworo me jami , ki luyak , nyo jo ma woro cal jogi . Pe kumeno ; ka kuman onoŋo myero wua woko ki i lobo .
46005011	I adane acoyo botwu ni pe wuribbe ki ŋat mo ma gilwoŋo ni dano pa Kricito , ka otimo tim kwele , nyo ka en obedo laworo me jami , nyo obedo dano ma woro cal jok , gwok nyo layet dano , lamero nyo layak ; pe wunywak cam kacel ki kodi dano-nu .
46005012	Meno pe ticca me ŋolo kop i kom jo ma pe guye Yecu . Lubaŋa aye ma biŋolo kop i komgi . Pe myero wun aye wuŋol kop i kom jo muye Lubaŋa ma gitye i kinwu ?
46005013	Wuryem dano marac woko ki i kinwu .
46006001	Ka dano mo i kinwu tye ki lok mo i kom lawote , piŋo lewic pe make me pido ki dano-nu i nyim jo ma kitgi pe atir , ma ka pido kwede i nyim jo pa Lubaŋa ?
46006002	Pe wuŋeyo ni jo pa Lubaŋa aye ma biŋolo kop i kom dano me lobo ? Ka wun kulu aye ma wubiŋolo kop i kom lobo , ci pe wuromo ŋolo kop mogo matitinone piwu kenwu ?
46006003	Pe wuŋeyo bene ni wan aye ma wabiŋolo kop i kom lumalaika ? Ento kop ma mako kwo ma watye iye-ni kono ?
46006004	Ka ce wutye ki lok mogo me kwo ma watye iye-ni , piŋo wutero i nyim jo ma pigi pe tek bot jo muye Kricito ?
46006005	Awaco lok man wek lewic omakwu . Pe tye ŋat mo maryek i kinwu ma romo tyeko lok ma tye i kin omegine ?
46006006	Ma ka timo kit meno , nen , dano moni dok pido ki ominne kadi wa i nyim jo ma pe guye Kricito .
46006007	Ka wupido pido i komwu kekenwu kit meno , noŋo pe doŋ wupoto woko ? Piŋo pe ber botwu me ciro gin marac ? Bedo ber ka kono wuweko dano gubuyowu .
46006008	Ma ka timo kit meno , wun kikomwu aye dok wulokke wudok ka timo dano marac , dok bene wubuyo kadi wa utmegiwu .
46006009	Pe wuŋeyo ni jo ma pe kitgi atir-ri , ker pa Lubaŋa pe bibedo megi ? Pe wuwek gibwolwu ; kadi lutim tim kwele , nyo jo ma woro cal jogi , ki lutim abor , nyo jo ma buto ki co wadgi ,
46006010	nyo lukwo , nyo luworo me jami , nyo lumero , nyo luyet dano , nyo luyak , ker pa Lubaŋa pe bibedo megi .
46006011	Jo mogo i kinwu bene yam gubedo macalo jo meno . Ento wun doŋ gityeko lonyowu me bedo jo maleŋ , gityeko kwanowu ni wun jo ma kitwu atir pi nyiŋ Rwot Yecu Kricito ki piny Cwiny pa Lubaŋawa .
46006012	Ŋat mo biwacci , “ Atwero timo jami ducu . ” Ento meno pe nyuto ni jami ducu tye ki kony . “ Atwero timo jami ducu , ” ento pe abiye ni gin mo oloka adok opiine .
46006013	Wuwacci , “ Cam tye pi ic , ki ic bene pi cam . ” Ento gin aryo-nu ducu Lubaŋa bityekogi woko . Kom pe tye pi tim kwele , ento tye pi Rwot , Rwot bene tye pi kom .
46006014	Lubaŋa yam ocero Rwot woko ki i kin jo muto , en bicerowa woko bene pi twerone .
46006015	Pe wuŋeyo ni komwu aye obedo dul kom Kricito ? Nen myero ka akwanyo dul kom Kricito , aloko odoko dul kom malaya ? Pe twerre !
46006016	Pe wuŋeyo ni dano ma ribbe ki malaya doko kom acel kwede ? Pien “ gin aryonu gibidoko kom acel , ” macalo yam gicoyo .
46006017	Ento ŋat ma ribbe ki Rwot , doko cwiny acel kwede .
46006018	Wubol tim kwele woko . Bal mukene ducu ma dano timo tye woko , pe gudo kome ; ento ŋat ma timo tim kwele balo kome kene .
46006019	Pe wuŋeyo ni komwu aye ot pa Cwiny Maleŋ ma bedo i iwu , ma Lubaŋa omiyo botwu ? Wun pe wutye piwu kenwu ;
46006020	doŋ giwilowu awila ki wel . Pi meno myero wumi komwu oket deyo i kom Lubaŋa .
46007001	Doŋ me dok i lok ma wucoyo waraga bota pire , bedo ber ka laco mo pe ogudo dako ,
46007002	ento pi geŋo tim me abor , myero laco acel acel obed ki dakone , ki dako acel acel bene myero obed ki cware .
46007003	Laco myero ocob miti pa dakone , ki dako bene myero ocob miti pa cware .
46007004	Dako pe loyo kome kene , ento kono cware aye ma loyo ; kit meno laco bene pe loyo kome kene ento dakone bene ma loyo .
46007005	Dano acel acel pe myero okwer pi kome bot lawote , kono gwok nyo pi kare manok mo keken ma wuyubo ayuba dok wuye kacel , wek wunoŋ kare me bedo ka lego Lubaŋa . Ka lacen dok wuribbe kacel , wek Catan pe obitwu , pi miti ma wutye kwede ma pe jukke .
46007006	Awaco lok man kun aye ayeya keken , ento pe aketo macalo cik .
46007007	Kono onoŋo twerre amito dano ducu gubed kit macalo atye kwede-ni ; ento dano acel acel tye ki kit motte mutiko en , ma Lubaŋa omiye ; inoŋo ni dano mo-ni tye ki mot man , ki dano mukene tye ki mapatte .
46007008	Bot jo ma pud peya gunyomo , ki bot mon ma coggi oto , awaco kit man ni , bedo ber ka kono gubedo macalo an .
46007009	Ento ka pe giromo jukke kengi , myero gunyom , pien nyom ber kato ma laco nyo dako obedo ka ciro miti me kom .
46007010	Bot jo ma doŋ gunyomme , acikogi ni dako pe okwer cware , ento man pe an aye ma aciko , Rwot gire aye muciko .
46007011	Ento ka ce dako mo doŋ oweko cware , myero obed kene , nyo odwog cen bot cware , pe oger laco mo mukene . Dok laco bene pe myero oryem dakone .
46007012	Bot jo mukene-gu , an kikoma aye ma atye ka lok , pe Rwot gire , ni , ka ce Lakricitayo mo tye ki dakone ma pe oye Yecu , ka dako-nu oye me medde ki bedo kwede , laco pe myero oryeme woko .
46007013	Ka dako mo bene tye ki cware ma pe oye Yecu , ka ce cware oye me medde ki bedo kwede , pe myero okwere .
46007014	Pien laco ma pe oye Yecu doko leŋ pi dakone , ki dako ma pe oye Yecu bene doko leŋ pi cware ma Lakricitayo-ni . Ka pe kumeno , kono litinowu pe gibedo leŋ , ento kit macalo tye gileŋ gigi .
46007015	Ento ka ŋat ma pe oye Yecu mito pokke woko ki lawote , wek opokke . Doŋ lok macalo meno Lakricitayo ma laco nyo ma dako pe tye iye ki dic mo , pien Lubaŋa olwoŋowa ni wabed ki kuc .
46007016	In dako , iŋeyo niŋniŋ ka ibilaro cwari ? Nyo in laco , iŋeyo niŋniŋ ka ibilaro dakoni ?
46007017	Myero doŋ dano acel acel olub kit kwo ma Rwot omiye , en kwo ma yam en tye iye i kare ma Lubaŋa olwoŋe . Man en gin ma aciko ki jo ducu ma guye Kricito .
46007018	Tye dano mo ma onoŋo doŋ olirre i kare ma gilwoŋe ? En pe myero openy yo me dwoko kome macalo dano ma pe giliro . Tye dano ma onoŋo doŋ pe gilire i kare ma gilwoŋe ? En pe myero openy yo me lirre .
46007019	Pien bedo ma giliri ki bedo ma pe giliri pe konyo gin mo ; ento gwoko cik pa Lubaŋa aye konyo .
46007020	Dano acel acel myero obed ki kite macon ma onoŋo en tye kwede i kare ma gilwoŋe .
46007021	I kare ma gilwoŋi onoŋo ibedo opii ? Pe ipar . Ento ka inoŋo yo me a woko ki i opii , ci ti kwede .
46007022	Ŋat ma gilwoŋo me bedo i Kricito ma onoŋo en opii , en aye dano ma Rwot doŋ ogonyo woko ki i opii . Kit meno bene , ŋat ma onoŋo lone kene ka gilwoŋe , doŋ odoko opii pa Kricito .
46007023	Wun jo ma giwilo ki wel ; pe wudok opii pa dano mo .
46007024	Utmegina , dano acel acel myero obed i nyim Lubaŋa ki kite ma ceŋ gilwoŋe kwede ca .
46007025	Lok ma dok i kom jo ma pud peya gunyomme , pe anoŋo cik mo ma oa ki bot Rwot , ento amiyo tamma iye macalo dano ma Lubaŋa doŋ otyeko timo kica bote , en mumiyo abedo ŋat ma genne .
46007026	Doŋ atamo ni , pi can ma odiyowa marac , bedo ber ka dano moni obedo kit macalo tye kwede .
46007027	Itye ki dako ? Pe item gonyo nyom woko . In dakoni pe ? Pe imit nyom .
46007028	Ento ka inyomo , noŋo pe itimo bal mo . Nyako bene ka ginyomo noŋo pe otimo bal . Ento jo ma nyomme gibinoŋo ayelayela me kwo me lobo man ; amito ni ka twerre kono akwanyo ayelayela meno woko ki i komwu .
46007029	Utmegina , gin ma aloko en ene ni , kare doŋ odoko diŋ ; cakke kombeddi jo ma tye ki mon myero gubed calo jo ma pe ki mon ,
46007030	ki jo ma kumo myero gubed calo jo ma pe kumo , jo ma cwinygi yom calo jo ma pe cwinygi yom , jo ma wilo jami gubed calo jo ma pe tye ki gin mo ,
46007031	jo ma tiyo ki jami me lobo man calo jo ma pe gitye ka tic kwede , pien lobo kit ma tye kwede-ni bitum woko .
46007032	Amito wubed laboŋo par mo . Dano ma pud peya onyomo , cwinye paro lok pa Rwot , kit ma myero eyom kwede cwiny Rwot .
46007033	Ento dano ma doŋ onyomo , paro mere lok me lobo kit ma ebiyomo kwede cwiny dakone ;
46007034	tamme pokke i dul aryo . Dako ma pe ginyomo , nyo nyako , bene paro lok pa Rwot , wek ebed maleŋ i kome ki i cwinye . Ento dako ma ginyomo paro mere lok me lobo , kit ma myero eyom kwede cwiny cware .
46007035	Awaco lok man pi konyowu , pe me geŋowu ageŋa , ento wek omi gin ducu owot kakare , cwinywu bene obed i kom Rwot , ma gin mo pe ywayo tamwu tero woko cen .
46007036	Ka ŋat mo tamo ni kit bedone ki nyako ma ecikke kwede pe tye atir , ka marre dit i kome , en doŋ myero otim kit macalo cwinye mito , ka tamo ni obed ki meno . Bal mo pe iye , gitwero nyomme megi .
46007037	Ento ka dano mo cwinye tek kun pe tye gin mo ma diye , ma doŋ bene noŋo otyeko mine me weko nyako-nu ma pe ginyomme , noŋo otimo ber ka ce twero loyo tamme .
46007038	Kumeno ŋat munyomo nyako ma ecikke kwede noŋo otimo ber , ento ŋat ma pe onyomo nyako ma en ocikke kwede noŋo otimo ber makato .
46007039	Cik geŋo dako ka pud cware tye kwo , ento ka cware doŋ oto woko , ci en bedo ki kare me nyomme ki laco mo mukene ma cwinye mito , ma tye i kin jo pa Rwot keken .
46007040	Ci twero miyo dako-nu cwinye bedo yom makato ka ce en obedo kit meno ma pe dok onyomme ; meno tamma , atamo bene ni atye ki cwiny pa Lubaŋa .
46008001	Lok ma dok i kom cam ma gityero bot jogi . Waŋeyo ni , “ wan ducu watye ki ŋec . ” Kit ŋec meno miyo dano giwakke awaka , ento mar medo tek bot dano .
46008002	Dano ma tamo kekene ni eŋeyo gin mo , noŋo pe ŋeyo gin mo kit ma onoŋo myero eŋe kwede .
46008003	Ento ka ŋat mo maro Lubaŋa , ci Lubaŋa bene ŋeye .
46008004	Doŋ lok ma dok i kom cam ma gityero bot jogi ; waŋeyo ni , “ jok pe gin mo i lobo , ” dok ni , “ Lubaŋa mo mukene pe , kono en Lubaŋa acel-li keken . ”
46008005	Kadi bed tye gin mogo ma gilwoŋo ni lubaŋa i polo nyo i lobo , kit macalo tye lwak lubaŋa ki lwak rwodi mapol mapatpat-ti ,
46008006	ento ki tuŋ botwa Lubaŋa tye acel , en Lubaŋa Won , ma jami ducu a ki bote , ma wan wabedo tye pire ; dok bene tye Rwot acel keken , Yecu Kricito , ma miyo jami ducu bedo tye , wan bene wabedo tye pire .
46008007	Kadi bed kumeno , jo mapol pe gitye ki ŋec macalo meno . Jo mogo doŋ guŋiyo woko i woro jogi nio wa ceŋ tin ; gicamo cam ma kun noŋo pud gitamo ni , “ Man adada gin ma gityero bot jok , ” miyo tam ma tye i igi ma nyuto botgi balgi balle woko .
46008008	Cam pe bimiyo Lubaŋa pwoyowa ; pe wabibedo marac ka pe wacamo cam , pe bene wabibedo maber ka wacamo .
46008009	Ento wugwokke , wek twero ma wutye kwede pe odok gin mo ma miyo dano magoro poto i bal .
46008010	Pien ka dano mo ma tam ma i iye ma nyutte balle pud goro oneno ni ma itye ki ŋec ibedo ka cam i ot jok , pe bimedo tekcwiny bote me camo riŋo ma gityero bot jogi ?
46008011	Kono en dano ma niye mere goro-ni obedo omeru ma yam Kricito oto pire , en bito pi ŋecci !
46008012	Doŋ ka wubalo kit man bot utmegiwu ma niyegi goro , ka dok wubalo tamgi ma nyuto botgi balgi ma pud goro , noŋo wubalo i kom Kricito .
46008013	Pi meno , ka cam aye miyo omera poto i bal , pe doŋ abicamo riŋo matwal , wek pe ami omera opot i bal .
46009001	An pe alone kena ? An pe lakwena ? Yam pe aneno Rwotwa Yecu Kricito ? Wun pe adwoggi me ticca i Rwot ?
46009002	Kadi bed jo mogo pe giye ni an lakwena , ento ki tuŋ botwu an lakwena , pien wun kikomwu aye wubedo lanyut me kwenana i Rwot .
46009003	Meno aye pidona bot jo ma giroka ki peny .
46009004	Pe watye ki twero me noŋo cam ki mat ma iwa mito ?
46009005	Pe atye ki twero me tero dako ma Lakricitayo kacel kweda i wotta , macalo lukwena mukene , ki omego pa Rwot , ki Kepa ?
46009006	Nyo wan ki Barnaba keken aye myero wati pi camwa piwa kenwa ?
46009007	Aŋa ma cito i mony , ci cako culo mucarane pire kene ? Aŋa ma pito olok i potone ma pe camo nyig olok mucek iye ? Lakwat mene ma pe mato cak ma a i kom lim ma en kwayo .
46009008	Atye ka loko lok man i kit pa dano keken ? Cik kono pe loko lok ma rom ki man ?
46009009	Pien i cik pa Moses gicoyo ni , “ Pe itwe dog twon ka tye ka nyono bel . ” Lubaŋa mono tamme tye twatwal pi dyaŋ ?
46009010	En pe oloko lok meno piwa ? I adane lokke yam gicoyo piwa , pien lapur myero opur pur kun noŋo tye ki gen , ŋat ma dino bel bene myero odin kun tye ki gen me noŋo dul mo iye .
46009011	Ka wacoyo kodi me cwiny i kinwu , meno lokke bedo lok madit twatwal ka wakayo jami mogo me kom ki botwu ?
46009012	Ka jo mukene gitye ki twero meno i komwu , ci wan doŋ pe wakatogi kwede woko ? Ento kadi bed twero meno tye botwa , pe watiyo kwede ; wadiyo cwinywa i lok ducu wek pe omi waket ariya mo ma geŋo tito lok me kwena maber i kom Kricito .
46009013	Pe wuŋeyo ni , jo ma gitiyo tic i ot pa Lubaŋa ginoŋo camgi ki i ot pa Lubaŋa , dok jo ma gitiyo i kom keno tyer gipoko botgi gitum ma gityero ?
46009014	Rwot bene yam ociko i kit yo acel-lu ni , jo ma tito lok me kwena maber myero gunoŋ gin ma gikwo kwede pi tito lok me kwena maber-ri .
46009015	Ento an pe atiyo ki twero macalo meno wacel . Dok bene pe acoyo lok man ni kono wutima kit meno . Bedo ber ka ato , kato ma dano mo loko wakkena doko gin ma ka cuŋone pe .
46009016	Ka atito lok me kwena maber , myero pe awakke pire , pien gidiya iye adiya . Ka pe atito lok me kwena maber , ci abineno can .
46009017	Ka atimo man pi twerona kena , abinoŋo bakacic , ento ka atimo ma kun pe amito , noŋo atye ka cobo tic ma gimiya .
46009018	Abinoŋo kit bakacic aŋo ? Bakacicca en aye yomcwiny ma anoŋo i tito lok me kwena maber , laboŋo ŋolo kit cul mo iye bot dano ma giwinyo , kun bene pe atiyo ki twero ma atye kwede wek anoŋ kony mo ki bot jo ma atito botgi lok me kwena maber .
46009019	Kadi bed alone kena i nyim dano ducu , ento doŋ atyeko mine me bedo opii pa jo ducu , wek anoŋgi mapol .
46009020	Ka abedo bot Lujudaya alokke abedo macalo Lujudaya , wek anoŋ Lujudaya mogo ; bot jo ma tye i te cik pa Moses abedo bene macalo ŋat ma tye i te cik , kadi bed an kikoma pe atye i te cik , wek anoŋ jo ma tye i te cik .
46009021	Bot Lurok ma pe i te cik pa Moses abedo macalo ŋat ma pe i te cik , kun noŋo pe atye laboŋo cik pa Lubaŋa , ento abedo i te cik pa Kricito .
46009022	Bot jo ma gigoro i niyegi , alokke adoko dano magoro bene , wek anoŋ jo magoro . Alubo kit ducu ma dano gitye kwede , wek omiya alar jo mogo i yo ducu .
46009023	Meno ducu atiyo pi lok me kwena maber , wek an bene anywak gum mo ma a iye kacel kwedgi .
46009024	Pe wuŋeyo ni , jo ma gipyem i ŋwec ducu giriŋo , ento dano acel keken aye ma limo mot me pwoc ? Wun bene wuriŋ kumeno wek wunoŋ mot me pwoc .
46009025	Dano acel acel ma pyem i tuko myero ogwokke kene i yo ducu . Gitimo meno wek ginoŋ lalukana ma balle woko , ento wan watimo pi noŋo lalukana ma pe ballene .
46009026	An mera ariŋo atir ma pe acabbe atata ; ka awacci atye i tuko me doŋŋe , pe adoŋo piny macalo ŋat ma doŋo yamo ata .
46009027	Acano koma , kun bene aloye calo opiina , wek ka doŋ atyeko tito lok bot jo mukene , pe abed ŋat ma pe gipwoyo .
46010001	Utmegina , amito wuŋe ni , kwarowa ducu yam gubedo i te pol , gin ducu guwok ki i dye nam ,
46010002	gin ducu bene yam gibatijagi i i pol ki i nam , wek doŋ gubed jo pa Moses .
46010003	Gin ducu yam gucamo cam acel me cwiny ,
46010004	gin ducu bene gumato ginamata acel me cwiny . Pien gumato pii mua ki i kom got me cwiny ma woto kacel kwedgi , got meno yam en Kricito .
46010005	Kadi bed kumeno , Lubaŋa pe opwoyo pol jo mogo ma i kingi ; pien guto gutum woko liweŋ i tim .
46010006	Lok meno ducu odoko labol botwa , ma cikowa ni pe myero wabed ka paro gin maraco macalo yam gin guparo .
46010007	Pe wawor jogi macalo jo mogo i kingi , kit macalo yam gicoyo ni , “ Lwak gubedo piny gucamo ka gumato , ci gua malo ka myel . ”
46010008	Wan pe myero wadonyu i timo tim kwele , macalo jo mogo i kingi yam gutimo , ci jo alip pyeraryo wiye adek guto woko ducu i nino acel .
46010009	Pe waomu cwiny Rwot , macalo jo mogo i komgi yam guomo cwinye , ci omiyo twol onekogi woko .
46010010	Pe waŋur , macalo jo mogo i kingi yam guŋur kwede , ci omiyo Lanek oŋinyogi woko .
46010011	Meno ducu yam otimme i komgi macalo lapo wic , ka doŋ gicoyo me cikowa , wan jo ma agikki piny oo i komwa-ni .
46010012	Pi meno ŋat mo ma tamo ni etwero cuŋ myero ogwokke wek pe opoti .
46010013	Pe tye bita mo ma makowu ma pe mako dano ducu ; Lubaŋa genne , pe biye ni gibitwu matek makato ma wuromo cirone , ento i kare ma Catan tye ka bitowu , Lubaŋa bimiyowu yo ma myero wubwot kwede , wek wubed ki twero me ciro .
46010014	Pi meno , wun luwota ma amaro , wubol woro jogi woko matwal .
46010015	Aloko kwedwu macalo jo ma luryeko ; wubed ki tam kekenwu i lok ma aloko .
46010016	Kikopo me gum ma walego iye gum , pe waribbe iye i remo pa Kricito ?
46010017	Pien mugati tye acel , wan ma wapol-li bene wabedo kom acel , pien wan ducu wanywako camo en mugati acel-lu .
46010018	Koŋ wunen jo Icrael ; jo ma camo gitum ma gityero bot Lubaŋa pe giribbe ki keno tyer ?
46010019	Ka aloko kumeno noŋo atamo aŋo ? Ni cam ma gityero bot jogi obedo gin mo , nyo ni jogi gubedo gin mo ?
46010020	Pe , gin ma awaco en ene ni , gitum ma jo ma pe ŋeyo Lubaŋa gutyero , gityero bot jogi , ento pe gityero bot Lubaŋa . Pe amito wuribbe ki jogi .
46010021	Pe wutwero mato ki kikopo pa Rwot ki pa jogi . Pe wutwero cam i meja pa Rwot ki dok i meja pa jogi .
46010022	Wamito omo cwiny Rwot wek nyeko omake ? Wan mono watye ki tek wakato en ?
46010023	“ Atwero timo jami ducu , ” ento meno pe nyuto ni jami ducu tye ki kony . “ Atwero timo jami ducu , ” ento man pe nyuto ni jami ducu doŋ niye pa dano .
46010024	Dano pe olub gin ma konyo en keken , ento myero olub gin ma konyo lawote bene .
46010025	Wucam kit riŋo ducu ma gicato i cuk , pe wubed ka penyo gin mo iye pi lworo bal .
46010026	Pien lobo ki jami ducu ma tye iye obedo jami pa Rwot .
46010027	Ka ce dano mo ma pe oye Lubaŋa olwoŋowu ka cam , kun wumito wucit wucam , ka wuo i gaŋŋe wucam gin ducu ma giketo i nyimwu , pe wubed ka penyo gin mo iye pi lworo bal .
46010028	Ento ka ŋat mo owaco botwu ni , “ Man gin ma doŋ gityero bot jok , ” pe wucam , pi paro pi ŋat ma doŋ otito lok meno pi poyo wiwu-ni , ki pi tamme ma i cwinye ma nyuto balle bote .
46010029	Meno aloko pi tam ma tye i cwiny dano mukene ca , pe pi tam ma i cwinyi . Piŋo gigeŋo kuc ma atye kwede me timo gin mo-ni woko , pi tam ma tye i cwiny dano mukene ?
46010030	Ka anywako camo cam ki jo mukene kun apwoyo Lubaŋa bene , piŋo giyeta pi gin ma doŋ atyeko pwoyo Lubaŋa pire ?
46010031	Doŋ ka wucamo cam nyo ka wumato mat , nyo gin ducu ma wutiyo , wutim ducu pi miyo deyo bot Lubaŋa .
46010032	Pe wubal cwiny Lujudaya , kadi jo Grik , nyo jo muye Lubaŋa ,
46010033	macalo an atemo yomo cwiny jo ducu i gin ducu ma atiyo , kun pe alaro pi gin ma konyo an kena , ento alaro pi gin ma konyo jo mapol , wek gularre .
46011001	Wulub kita , macalo an bene alubo kit pa Kricito .
46011002	Apwoyowu pien i lok ducu wupo pira , kun wumako pwonnya ma yam akelo botwu .
46011003	Ento amito wuŋe ni wi laco acel acel en aye Kricito , wi dako aye cware , ki wi Kricito aye Lubaŋa .
46011004	Laco mo-ni ma lego Lubaŋa , nyo ma tito lok pa Lubaŋa kun oboyo wiye , meno noŋo oketo lewic i wiye ;
46011005	ento dako ma lego Lubaŋa nyo ma tito lok pa Lubaŋa , ma kun pe oboyo wiye noŋo oketo lewic i wiye , pien pe tye apokapoka mo i kin en ki dako ma olyelo wiye woko .
46011006	Ka dako mo pe boyo wiye , myero onyar yer wiye woko . Ka bedo me lewic ka dako olyelo wiye , nyo onyaro yer wiye anyara , en doŋ myero obo wiye woko .
46011007	Laco pe myero obo wiye , pien en cal pa Lubaŋa dok deyo pa Lubaŋa bene ; ento dako aye deyo pa laco .
46011008	Laco yam pe giketo nia ki i kom dako , ento dako aye oa i kom laco .
46011009	Laco yam pe giketo pi dako , ento dako aye giketo pi laco .
46011010	En mumiyo dako myero obed ki lanyut me twero i wiye , pi lumalaika .
46011011	Ento i kwowa me bedo i Rwot , dako pe twero cuŋ kene laboŋo laco , ki laco bene pe twero cuŋ kene laboŋo dako ;
46011012	pien macalo dako yam gitiyo oa i kom laco , i kit acel-lu laco bene dako aye ma nywalo , dok jami ducu a ki bot Lubaŋa .
46011013	Koŋ wuŋol lok man kenwu ; tika nen ber ka dako olego Lubaŋa ma pe oboyo wiye ?
46011014	Kit ma ma ginywalowa kwede bene pe pwonyowu ni , ka laco oloto yer wiye odoŋo maboco , ci miyo ginyware ?
46011015	Ento dako gire ka yer wiye olot maboco meno bedo me deyo bote , pien gimiye yer maboco-nu me umme kwede .
46011016	Doŋ ka ŋat mo mito kelo pyem iye , wan giwa wape ki kit macalo meno , pe bene tye i kin jo ducu muye Lubaŋa .
46011017	Acikowu kun bene atye ki lok mogo ma cwinya pe yom iye i komwu , pien cokkewu-ni gin mo ma konyo pe iye , kelo bal keken .
46011018	Lok mukwoŋo ma atyeko winyone en aye ni , ka lwak gucokke kacel , apokapoka bedo tye i kinwu . An bene tuŋcel aye lok meno ,
46011019	pien dul mogo myero gubed i kinwu , wek jo ma tye maber gunen woko ka maleŋ .
46011020	Pien ka wucokke kacel pe wucamo . Cam pa Rwotwa ,
46011021	pien wun ducu ŋat acel acel kwoŋo camo camme woko , kun jo mogo bedo ki kec , ki jo mogo gimer megi woko .
46011022	Wun mono pacowu pe , ka ma wutwero camo iye camo iye cam ki mato mat-gu ? Nyo wucayo jo ducu muye Lubaŋa , kun wuketo lewic i kom jo ma pe tye ki gin mo ? Myero awac botwu gin aŋo ? Wumito apwowu ? Pe atwero pwoyowu pi lok man .
46011023	Pien pwony ma yam apwonyowu kwede , Rwot aye mumiya , ni , i wor meno ma giketo roro i kome-ni , Rwot Yecu omako mugati ;
46011024	ka doŋ opwoyo , ci obaro iye , omiyogi kun wacci , “ Man aye koma ma tye piwu . Wutim kuman me po pira . ”
46011025	Kumeno ka gucamo otum , otiŋo kikopo kun wacci , “ Kikopo man aye gicikke manyen i remona . Wutim kuman i kare ducu ma wumato , me po pira . ”
46011026	Pien i kare ducu ma wucamo mugati man , dok bene ka wumato ki kikopo-ni , noŋo wutye ka yweko lok me to pa Rwot , nio ka en bidwogo .
46011027	En mumiyo ka dano mo ocamo mugati man , nyo omato kikopo man ma kun kite pe myero , noŋo en odoko labal pi pyedo kom ki remo pa Rwot .
46011028	Dano acel acel myero koŋ okwoŋ ŋine kene , ka doŋ ocak camo mugati meno ki mato gin ma tye i kikopo meno .
46011029	Pien ŋat ma camo nyo mato kun pe oniaŋ maber i kom gin ma gilwoŋo ni kom Rwot , noŋo en tye ka kelo kop i kome kene ka ce ocamo nyo omato .
46011030	Meno gin mumiyo jo mapol i kinwu gitwo , dok gigoro bene , ki jo mogo doŋ guto woko .
46011031	Ka kono nene wan kikomwa waŋolo kop i komwa kekenwa ki ada , kono pe giŋolo kop i komwa .
46011032	Doŋ ka Rwot aye ma ŋolo kop i komwa , en pwodowa me pwonyowa , wek pe giŋol kop olowa kacel ki jo me lobo .
46011033	Pi meno doŋ , utmegina , ka wucokke ka camo cam pa Rwotwa , ŋat acel acel myero koŋ okur lawote .
46011034	Ka dano mo kec neko , myero koŋ ocam cam i pacone , wek pe kop olowu ka wucokke kacel . Lok mukene mudoŋ , abiyubo ka ao botwu .
46012001	Utmegina , amito wuniaŋ lok i kom mot ma Cwiny Maleŋ miyo .
46012002	Wuŋeyo ni i kare ma yam onoŋo pud pe wuŋeyo Lubaŋa , noŋo wurwenyo woko ata ka woro cal jogi ma pe loko , ka ma giterowu iye ducu-ni .
46012003	Pi meno amito wuniaŋ ni , pe tye ŋat mo ma Cwiny pa Lubaŋa telo ma wacci , “ Yecu giceno ; ” dok bene pe tye ŋat mo ma twero wacci , “ Yecu aye Rwot , ” ento Cwiny Maleŋ keken ma twero miye eloko .
46012004	Mot tye ma kitgi patpat , ento Cwiny tye acel .
46012005	Tic ma gitiyo pi Rwot bene tye ma kitgi patpat , ento Rwot tye acel .
46012006	Tek pa Lubaŋa tiyo i yo mapatpat , ento Lubaŋa acel-lu aye ma tiyo i yo ducu ki pi jo ducu .
46012007	Dano acel acel gimiyo bote lanyut me Cwiny ma konyo lwak .
46012008	Cwiny Maleŋ miyo bot dano acel kwena me ryeko ; en Cwiny acel-lu bene miyo bot dano mukene kwena me ŋec .
46012009	En Cwiny acel-lu miyo niye bot ŋat mukene , ki bot dano mukene en Cwiny acel-lu miyo mot me caŋo two i kom dano .
46012010	Bot ŋat mukene en miyo mot me tiyo taŋo , bot ŋat mukene mot me tito lok pa Lubaŋa , bot ŋat mukene miyo ryeko me poko kin cwiny mapatpat , bot ŋat mukene miyo dumo leb mapatpat , bot ŋat mukene miyo ryeko me gonyo leb mapatpat .
46012011	Ento Cwiny acel-lu aye ma tiyo tic i mot magi ducu ; en poko mot mapatpat bot dano acel acel kit macalo en mito .
46012012	Pien Kricito calo kom acel ma tye iye dul mapol ; ento noŋo pud tye kom acel , kadi bed gitye dul mapol .
46012013	Pien wan ducu , Lujudaya ki jo Grik , opii ki jo ma gilone kengi , gibatijawa wadoko kom acel i Cwiny acel-lu pa Lubaŋa , wan ducu wamato en Cwiny acel-lu .
46012014	Pien kom dano pe tye iye dul acel keken , ento tye iye dul mapol .
46012015	Ka kono tyen wacci , “ Pien an pe a ciŋ , an pe a dul kom , ” meno pe geŋe bedo dul kom .
46012016	Ka kono it wacci , “ Pien an pe a waŋ , an pe a dul kom , ” meno pe geŋe bedo dul kom .
46012017	Ka kono kom ducu obedo waŋ , kono giwinyo lok ki ŋo ? Dok kono kom ducu obedo it , kono giŋweyo ki ŋo ?
46012018	Ento kit ma tye kwede-ni , Lubaŋa oketo dul mapatpat i kom , dul acel acel kit macalo en mito .
46012019	Ka kono gin ducu gubedo dul acel , kom kono obedo kwene ?
46012020	Kit macalo tye-ni , tye dul mapol , ento kom tye acel .
46012021	Waŋ pe twero waco ki ciŋ ni , “ An pe amiti . ” Wic pe twero waco ki tyen ni , “ An gira pe amitowu . ”
46012022	Ma kaka meno , dul kom maca ma gitamo ni goro mitte twatwal ,
46012023	dok bene dul maca me kom ma gitamo ni deyogi pe , dul magi aye girukogi ki deyo makato , ki dul komwa ma nen marac warukogi ki ruk ma nen maber makato , ,
46012024	ma kun dul komwa ducu ginen maber ma pe dok gimito gin mo . Lubaŋa oketo dul mapol me kom kun ribogi kacel , kun miyo deyo madwoŋ makato bot dul ma deyogi nok ,
46012025	wek apokapoka mo obed pe i kom , ento omi dul acel acel opar pi dul wadgi .
46012026	Ka dul mo acel tye ki arem , ci dul kom mukenegu bene rem kacel kwede ; ka gipako dul acel , dul mukene-gu bene ducu ribbe kwede ki yomcwiny .
46012027	Kombeddi doŋ wun kom Kricito , dano acel acel obedo dul kom Kricito .
46012028	Ento Lubaŋa oketo jo magi i lwak muye Kricito ; mukwoŋo lukwena , me aryone lutit lok pa Lubaŋa , me adekke lupwony , ki dok jo ma tiyo tic me taŋo ; ki jo ma lubo gin jo ma gimiyo botgi mot me caŋo two ki i kom dano , jo ma tiyo tic me kony , jo ma romo loyo tic , ki jo ma gidumo leb mapatpat .
46012029	Jo ducu gin lukwena ? Jo ducu gitye ki mot me tito lok pa Lubaŋa ?
46012030	Jo ducu tye ki mot me caŋo dano ? Jo ducu gidumo leb mapatpat ? Jo ducu gin lugony leb ?
46012031	Wuket cwinywu i noŋo mot ma pigi dito .
46013001	Kadi aloko leb pa dano ki pa lumalaika , ka pe atye ki mar , abedo calo olaŋ ma kok , gara ma wo awoya .
46013002	Ka atye ki mot me tito lok pa Lubaŋa macalo lanebi , ma aniaŋ i muŋ ducu , dok bene noŋo atye ki ŋec ducu , ma atye bene ki niye ducu , ma atwero bene kobo kwede godi madoŋo-gu woko ka mukene , ce pe atye ki mar , ci pe a gin mo .
46013003	Ka apoko jami ducu ma atye kwede , ma bene amiyo koma ni giwaŋ woko ki mac , ento ka pe atye ki mar , ci pe konya ki gin mo .
46013004	Mar diyo cwinye , dok lakica bene ; mar pe lanyeko , pe wakke ;
46013005	pe nyatte , pe tiyo gin ma pe myero , pe yenyo gin mukemo en kene ; pe bedo ki keccwiny , pe bedo kun keto cwinye i kom gin marac ma gitimo i kome ;
46013006	cwinye pe bedo yom i kom tim ma pe atir , ento cwinye bedo yom i lok ada .
46013007	Mar diyo cwinye i kom jami ducu , ye lok ducu , , dok bedo ki gen i kare ducu , keto tek bene me ciro jami ducu .
46013008	Mar pe gik ; ento lok atita bitum woko ; kadi ki dumo leb bene bigik woko ; kadi ŋec bene bitum woko ,
46013009	pien wan waŋeyo dul mogo manoknok keken , lutit lok pa Lubaŋa gitito dul mogo manoknok keken ;
46013010	ento gin makulu ka obino , ci gin ma obedo duldul bigik woko .
46013011	I kare ma pud an latin , aloko lok calo latin , aparo jami ducu calo latin ; ento kombeddi ma doŋ ateggi-ni , doŋ abwoto kit me tino woko .
46013012	Gin ma waneno kombeddi cal ki tipo ma nen ribiribi i kiyo ; ento i kare ma bino anyim ca wabinenne waŋ ki waŋ . Kombeddi aŋeyo dul mo manok keken , ento i nino ma bino anyim ca abibedo ki ŋec ducu liweŋ , kit macalo Lubaŋa tye ki ŋec ducu i koma-ni .
46013013	Doŋ tye gin adek ma gibedo matwal : niye , gen , mar ; ento gin ma pire dit ma katogi ducu en aye mar .
46014001	Wuket mar aye obed tamwu mukwoŋo ma pire dit ; wuket cwinywu bene me noŋo mot ma Cwiny Maleŋ miyo , makato ducu mot me tito lok pa Lubaŋa .
46014002	Pien dano ma dumo leb mapatpat pe loko ki dano , ento noŋo loko ki Lubaŋa . Ŋat mo ma niaŋ i lokke pe , pien noŋo en tye ka loko muŋ me Cwiny Maleŋ .
46014003	Ento dano ma tito lok pa Lubaŋa loko ki dano kun doŋo niyegi , cuko cwinygi dok kweyo cwinygi bene .
46014004	Dano ma dumo leb mapatpat doŋo niyene kene ; ento ŋat ma tito lok pa Lubaŋa noŋo tye ka doŋo jo muye Kricito i niyegi .
46014005	Amito ni wudum leb mapatpat , ento makato ducu amito wutit lok pa Lubaŋa . Dano ma tito lok pa Lubaŋa pire dit kato ŋat ma dumo leb mapatpat , kono nyo ka ce tye dano mo ma twero gonyo bot dano gin ma en loko , wek okony jo muye Kricito i doŋo .
46014006	Utmegina , ka abio botwu kunnu ma kun noŋo adumo leb mapatpat , abibedo ki kony aŋo botwu , ka pe akelo botwu lok pa Lubaŋa ma ginyutta , nyo ŋec mo , nyo lok mo ma Lubaŋa omiya me atita , nyo pwony mo ?
46014007	Kadi wa gin ma pe ki kwo , ma kok calo nyamulere nyo naŋa , ka ce dwane pe owinnye maber , ci dano gibiniaŋ niŋniŋ i wer ma gikuto nyo gigoyo ?
46014008	Buriji bene ka pe gikuto i dwan me lwoŋo kikome , ci aŋa ma biyubbe pi cito i lweny ?
46014009	En i yo acel-lu , aŋa ma biniaŋ i gin ma wuloko ka wudumo aduma ki leb mapatpat , kun wuloko lok ma pe niaŋŋe ? Lokwu biket woko i yamo ata .
46014010	Tye leb mapol ma kitgi patpat i wi lobo , ento pe tye mo ma te lokke pe .
46014011	Ento ka pe aŋeyo leb ma dano mo-ni tye ka loko , abedo macalo larok bote , ki en bene bedo macalo larok bota .
46014012	Doŋ kit meno , macalo wuketo cwinywu me noŋo mot me Cwiny , wutem loyo jo mukene ducu i gin ma doŋo jo muye Kricito , miyo gicuŋ matek .
46014013	Pi meno , dano ma dumo leb mapatpat myero oleg Lubaŋa wek okonye me gonyo tyen lok ma eloko .
46014014	Pien ka alego Lubaŋa ma kun noŋo adumo aduma , cwinya bene lego , ento noŋo tamma pe timo iye gin mo .
46014015	Atim aŋo doki ? Abilego Lubaŋa ki cwinya kun alego ki tamma bene ; abiwero wer ki cwinya kun awero ki tamma bene .
46014016	Ka pe kumeno , ka ipwoyo Lubaŋa ki cwinyi keken , dano mukene ata ma obino i cokkewu twero gamo “ Amen ” i pwocci-nu i kite mene , ma kun pe oniaŋ i gin ma iloko ?
46014017	Kadi bed onoŋo imiyo pwoc maber , pe konyo dano mukene ca me doŋo kadi ki acel mo .
46014018	Apwoyo Lubaŋa pien an adumo leb mapatpat ma akatowu ducu ,
46014019	ento i cokke pa jo muye Kricito amito loko lok abic mo keken ki tamma wek apwony ki jo mukene , makato loko lok alip ki alip kun adumo aduma ki leb mapatpat .
46014020	Utmegina , pe wubed calo litino i tamwu . Wubed litino i timo gin marac , ento i tamwu myero wubed jo muteggi .
46014021	Yam gicoyo i cik ni , “ Abiloko ki jo me rok man i leb ma jo dumo kwede aduma ki i dog jo ma gin lurok ento kadi bed kumeno , gin pe gibiwinyo lokka , man lok pa Rwot . ”
46014022	Meno nyuto ni , dumo leb mapatpat gimiyo wek obed lanyut bot jo ma pe guye Kricito , pe bot jo muye , ento tito lok pa Lubaŋa tye pi jo muye , pe pi jo ma pe guye .
46014023	Doŋ ka dano ma guye Kricito gucokke kacel kun jo ducu ma iye gidumo leb mapatpat , dok ka jo mukene ata , nyo ma pe guye , gubino iye , pe gibiwaco ni wun jo mubaŋŋe ?
46014024	Ento ka dano ducu tye ka tito lok pa Lubaŋa , ce ka dano mo ma pe ye obino iye , nyo dano mo ata obino i ot , en tika biniaŋ i balle pi gin ma en owinyo ki bot jo ducu ; lok ma dano ducu guloko biŋolo kop i kome ,
46014025	muŋ ma tye i cwinye bene en bituco woko ka maleŋ , ka doŋ biryebbe piny ci cako woro Lubaŋa kun tuco ni , “ Adada , Lubaŋa gire tye i kinwu . ”
46014026	Lokke doŋ tye niŋniŋ , utmegina ? Ka wucokke kacel , dano acel acel noŋo tye ki gin mo ; ŋat mo noŋo tye ki wer , mo tye ki pwony , mo tye ki lok ma ginyutte , mo dumo leb mapatpat , ki mo mukene noŋo ŋeyo gonyo te lokke . Gin-nu ducu myero otimme i yo ma konyo doŋo jo muye Kricito .
46014027	Ka dano dumo leb mapatpat , myero gubed gin aryo nyo adek , pe okat wel ennu-ni , kun gileyo aleya , ma ŋat mo gonyo te lokke .
46014028	Doŋ ka onoŋo pe tye ŋat mo ma gonyo , ci myero dano ma mito lok i leb mapatpat oliŋ aliŋa i cokke pa jo muye Kricito , en olok kekene ki Lubaŋa .
46014029	Ento jo aryo nyo adek ma gitito lok Lubaŋa gitwero lok , kun jo mukene-gu giŋiyo lok ma giloko .
46014030	Ka ce inen Lubaŋa onyuto lok mo bot ŋat mukene ma obedo piny , doŋ dano ma nen tye ka lok ca myero oliŋ woko .
46014031	Pien wun ducu wutwero tito lok pa Lubaŋa kun wuleyo aleya , wek jo ducu gupwonnye , dok bene ocuk cwinygi .
46014032	Jo ma gitito lok pa Lubaŋa gitwero loyo cwiny ma gimiyogi me tito lok ;
46014033	pien Lubaŋa pe ticce me kelo anyobanyoba , en gire won kuc . Macalo timme i cokke ducu pa lwak muye Yecu , ma gin jo pa Lubaŋa ,
46014034	mon myero guliŋ woko litik ka gitye i kacokke . Pien pe giyegi me lok ; gin myero gubed i te loc , macalo cik pa Lujudaya bene oloko .
46014035	Ka ce gimito ŋeyo lok mo , myero gupeny coggi ki paco . Bedo me lewic mada , dako me lok i cokke pa lwak dano ma guye Kricito .
46014036	Gwok nyo wutamo ni lok pa Lubaŋa yam oa ki botwu ba , dok obino botwu keken ?
46014037	Ka ŋat mo tamo ni en latit lok pa Lubaŋa , nyo etye ki mot mogo me Cwiny , myero oŋe ni , lok ma acoyo botwu-ni en aye cik mua ki bot Rwot .
46014038	Ento ka ŋat mo pe oketo lok man i tam , pe bene gibeketo tam i kome .
46014039	Kit meno , utmegina , wuket cwinywu i tito lok pa Lubaŋa , lok me dumo leb mapatpat bene pe wugeŋ .
46014040	Ento gin mo ducu wutim i kit maber , dok kore ki kore .
46015001	Utmegina , amito poyo wiwu i kom lok me kwena maber ma yam atito botwu , ma doŋ wugamo-ni , en bene ma doŋ wucuŋ iye-ni ;
46015002	en lok ma wularre pire-ni , ka doŋ wumako matek kit ma yam atittiwu kwede , ka onoŋo pe wuye nono .
46015003	Pien lok ma nene amiyowu ma pire dit mukwoŋo , en lok ma yam gimiya , ma waco ni , Kricito yam oto pi balwa , kun lubo coc ma yam gicoyo ;
46015004	dok bene ni giyike , ka doŋ gicere woko i nino me adekke , kun lubo coc ma yam gicoyo ,
46015005	dok ni yam onen bot Petero , ka dok onen bot jo apar wiye aryo ca .
46015006	Ka dok onen bot utmego makato miya abic lawaŋacel ; pol dano mogo i kom jo-nu pud gitye kwo , kadi bed jo mogo doŋ guto woko .
46015007	Dok oturu ki nen bot Yakobo , lacenne onen bot lukwena ducu .
46015008	Me agikkine ducu , ci bene onen bota , kadi bed abedo calo latin ma gibwogo abwoga .
46015009	Pien an atidi twatal i kin lukwena ducu , ma onoŋo pe porre me lwoŋa ni an lakwena , pien yam aketo can i kom jo pa Lubaŋa muye Kricito .
46015010	Pi kica ma Lubaŋa omiya en mumiya atye macalo atye-ni ; kicane ma tye bota-ni yam pe obedo me nononono . An yam abedo ka medde ki tiyo tic matek twatwal makato jo-nu ducu ; ento pe an aye ma atiyo , ento kica pa Lubaŋa aye ma otiyo kacel kweda .
46015011	Doŋ kadi bed onoŋo an nyo gin jo-nu , lok ma wan doŋ watito en ennu , lok ma wun wuye bene-ni en ennu .
46015012	Doŋ ka lok me kwenawa tito ni gicero Kricito ki i kin jo muto , piŋo jo mogo i kinwu giwaco ni cer pa jo muto pe tye ?
46015013	Ka ce cer pa jo muto pe , ci Kricito bene kara pe gicero .
46015014	Ka Kricito yam pe gicero , ci kwena ma watito-ni doŋ yone pe , kadi wa niyewu bene yone pe .
46015015	Medo ki meno , wan bene lucaden me goba i kom Lubaŋa , pien waloko lok i kom Lubaŋa ni en ocero Kricito , ento ka dano pe gicero , ci yam Kricito bene pe gicere .
46015016	Pien ka cero jo muto pe , noŋo Kricito bene yam pe gicero .
46015017	Ka Kricito yam pe gicero , ci kony me niyewu bene pe , noŋo pud wutye i balwu .
46015018	Man doŋ tyen lokke ni , jo muto i Kricito noŋo doŋ gurwenyo woko matwal .
46015019	Ka genwa i kom Kricito konyowa i kwo me kare-ni keken , ci doŋ noŋo watye marac makato jo ducu .
46015020	Ento i adane , Kricito doŋ gicero woko ki i kin jo muto , en tye macalo wi mwaka pa jo muto .
46015021	Pien dano aye mukelo to , dok bene cer pa jo muto dano mukelo .
46015022	Pien macalo dano ducu to i Adam , en i kit yo acel-lu jo ducu gibimiyogi kwo i Kricito .
46015023	Ento ŋat acel acel i kakare : mukwoŋo Kricito , me wi mwaka , ka lacenne jo pa Kricito i kare me dwogone .
46015024	Ka doŋ agikki piny bio , ma Kricito bimiyo iye ker i ciŋ Lubaŋa Won , ma noŋo doŋ otyeko turo kit loc ki twero ki tek ducu me cwiny .
46015025	Pien en myero obed ka loc , nio ka Lubaŋa biketo lukworre ducu piny i te tyene .
46015026	Lakwor ma gibityeko woko me agikki en aye to .
46015027	Pien yam gicoyo ni , “ Lubaŋa oketo en obedo lalo jami ducu . ” Ka giwaco ni oketo “ jami ducu ” i te locce , nen ka maleŋ ni pe gikwano iye Lubaŋa kikome , ma oketo jami ducu i te loc pa Kricito .
46015028	Ka doŋ gityeko keto jami ducu i te locce , en Wod kikome bene gibiketo i te loc pa Lubaŋa , wek Lubaŋa doŋ ocok jami ducu i te locce .
46015029	Iyo , ka jo muto pe gibicer , ci doŋ jo ma gibatija pi jo muto-ni gibibedo niŋniŋ ? Ka ce cero jo muto pe tye kadi ki acel , piŋo kono dok gibatija pigi ?
46015030	Piŋo wan kono wacuŋ ka marac cawa ducu ?
46015031	An mera ato nino ducu , utmegina ; meno awaco botwu atir , pi wakke ma atye kwede i komwu i Rwotwa Yecu Kricito .
46015032	Ka kono nene alwenyo ki lee mager i Epeco , macalo dano giwaco-ni , kono ki kony mene ma anoŋo iye ? Ka cero jo muto pe , ci ber doŋ “ wacamu , wamatu , pien diki wabito woko . ”
46015033	Pe wuwek gibwolwu : “ Bedo ki jo maraco balo kit mabeco . ”
46015034	Wudwog cen i tam ma atir ma pe me mero , ci wugik bal woko cut . Pien jo mogo pe gitye ki ŋec mo i kom Lubaŋa . Awaco man wek lewic omakwu .
46015035	Gwok nyo ŋat mo bipenyo ni , “ Jo muto gicerogi niŋniŋ ? Gibibedo ki kit kom macalo niŋniŋ ? ”
46015036	In lamiŋmiŋ ! Kodi ma icoyo i potoni pe twero noŋo kwo nio ka doŋ oto woko .
46015037	Gin ma icoyo-ni obedo mere kodi nono , nyo kodi kal , nyo kit kodi mukene-ne , pe en kom ginapita ma bidoŋo-ni .
46015038	Ento Lubaŋa miyo kom ki kodi meno kit macalo yam en oyero , kodi acel acel ki kiti kome .
46015039	Riŋo kom gin makwo ducu pe rom ; riŋo dano pat , riŋo lee pat , me pa winyi pat , ki me pa rec bene pat .
46015040	Dok bene tye kom me polo ki kom me lobo ; ento deyo pa kom me polo tye ki yone pat , ki deyo pa kom me lobo bene tye ki yone pat .
46015041	Ceŋ tye ki deyone , deyo pa dwe bene mapat , ki lakalatwe-gu bene gitye ki deyo mapatpat ; pien lakalatwe bene kitgi patpat , omiyo deyo ma gitye kwede bene tye patpat .
46015042	Tye bene kit meno i kom cer pa jo muto . Kodi ma gicoyo-ni en gin ma top ; ento ka doŋ gicero pe dok to .
46015043	Gicoyo ma noŋo deyone pe , gicero ma noŋo deyone tye ; gicoyo ma noŋo pud goro , ento gicero ma noŋo doŋ tye ki tek .
46015044	Gicoyo i kom me lobo man , ci gicero i kom me cwiny . Ka kom me lobo man tye , ci kadi wa kom me cwiny bene tye .
46015045	Yam gicoyo ni , “ Dano mukwoŋo , Adam , odoko gin makwo ” ; ento Adam me agikkine odoko cwiny ma miyo kwo .
46015046	Pe kom me cwiny koŋ aye ma kwoŋo bino , ento kom me lobo man , ka doŋ kom me cwiny bino lacen .
46015047	Dano mukwoŋo yam gitiyo ki apwa me lobo , ento dano me aryone oa ki i polo .
46015048	Jo me lobo gicalo dano ma gitiyo ki ŋom ; ento jo me polo bene gical ki dano ma oa ki i polo .
46015049	Doŋ macalo waruko cal pa dano ma gitiyo ki ŋom , kit meno bene wabiruko cal pa dano ma oa ki i polo .
46015050	Man aye gin ma aloko botwu , utmegina , ni , gin ma tye ki kom ki remo pe twero leyo ker pa Lubaŋa , gin ma top bene pe twero leyo gin mo ma pe top .
46015051	Koŋ wuwiny muŋ man , ni , pe wan ducu wabito , ento wan ducu gibilokowa woko ,
46015052	oyotoyot , pi kare manok mo keken , macalo waŋ ma neno piny litubetube , ka buriji me agikki doŋ bikok . Pien buriji bikok , ka doŋ gibicero jo muto woko kun pe dok gibito , wan bene gibilokowa woko .
46015053	Pien gin ma balle myero orukke ki gin ma pe balle , ki gin ma to myero orukke ki gin ma pe to .
46015054	Ka gin ma balle doŋ orukke ki gin ma pe balle , dok ka gin ma to doŋ orukke ki gin ma pe to , ka doŋ miyo lok ma yam gicoyo obicobbe kakare ni , “ To doŋ gimwonyo woko , giloyo woko matwal . ”
46015055	“ In to , locci doŋ tye kwene ? In to , aremmi kono tye kwene ? ”
46015056	Arem me to aye bal , doŋ tek me bal aye cik .
46015057	Ento myero wapwoyu Lubaŋa ma miyowa loc pi Rwotwa Yecu Kricito .
46015058	Pi meno , utmegina ma amaro , wucuŋ matek ma pe wuyeŋŋe , kun wumedde bene ki tic pa Rwot nino ducu , kun wuniaŋ ni , i Rwotwa yellewani pe me nono .
46016001	Doŋ lok ma mako jogo lim me konyo jo pa Lubaŋa : kit macalo yam aciko jo muye Kricito ma gibedo i Galatia ni guti , wun bene wutim kumeno .
46016002	Nino mukwoŋo i cabit acel acel , dano acel acel i kinwu myero opok lim mogo oket pat , kun lubo kit ma en noŋo kwede , ci okan , wek pe gibed ka joŋo limwu ki ka koma , ma doŋ an ao botwu .
46016003	Ka ao botwu kunnu , ci abicwalo jo ma wun wuyero me tero motwu i Jerucalem , kun noŋo amiyogi bene waraga .
46016004	Ka ce onoŋo nen ni myero an bene aciti , ci wabicito kacel kwedgi .
46016005	Abio botwu ma noŋo doŋ koŋ awoto ao i Makedonia , pien atamo me wok ki kunnu .
46016006	Gwok nyo abibedo botwu pi kare manok mo , gwok nyo pi kare me koyo woko ducu , wek wubikonya bene i wotta ka ma abicito iye doki .
46016007	Pien pe amito ni anenwu malomalo , ageno abibedo botwu pi kare malac , ka Rwot oye .
46016008	Ento abibedo i Epeco nio wa i kare me Pentekote ,
46016009	pien doŋ giyabo yo bota malac me tiyo tic matek kany , dok jo ma geŋo tic pol .
46016010	Ka Temceo obino , wunen ni wumiyo en obedo i kinwu laboŋo lworo mo , pien en bene tiyo tic pa Rwot calo an kikoma .
46016011	Ŋat mo pe myero ocaye , ento wukonye wek owot i kuc , wek odwog bota , pien akure ki utmegiwa .
46016012	Lok i kom ominwa Apolo , yam alege mada ni koŋ myero oo botwu , kacel ki utmego mukene , ento en pe omito bino kadi ki acel i kare-ni ; atamo doŋ en bibino ka ce onoŋo kare maber .
46016013	Wuki piny , wucuŋ matek likiŋ i kom niyewu , wubed co kikome , wubed ki teko .
46016014	Gin ducu ma wutimo , wuti ki mar .
46016015	Utmegina , wuŋeyo ni Citepana ki jo ma i ode aye gin jo mukwoŋo doko Lukricitayo i lobo Akaya , dok bene gumine kengi i tic pi jo pa Lubaŋa .
46016016	Doŋ aleguwu me bedo ki winy bot jo-nu , ki jo mukene ducu ma giyelle kun gitiyo kacel kwedgi .
46016017	Cwinya yom i bino pa Citepana gin ki Portunato ki Akaiko , pien gin gucuŋ ma kakarwu .
46016018	Gin doŋ gudwoko cwinya , ki cwinywu bene . Gin jo macalo meno myero wutam pigi .
46016019	Jo muye Kricito ducu ma gibedo i Acia gumotowu . Akwila ki Pricika gumotowu matek i Rwot , kacel ki lwak jo muye Kricito ma gicokke i otgi .
46016020	Utmego ducu gumotowu . Wumotte kekenwu ki mot maleŋ me mar .
46016021	An Paulo amotowu ki coc ma acoyo ki ciŋa .
46016022	Ŋat ma pe maro Rwot myero gicen woko . Bin Rwotwa !
46016023	Kica pa Rwotwa Yecu Kricito obed kwedwu .
46016024	Mar mera obed kwedwu ducu i Kricito Yecu . Amen
47001001	Waraga man oa ki bot Paulo ma en lakwena pa Kricito Yecu pi miti pa Lubaŋa , ki bot ominwa Temceo . Bot jo muye Lubaŋa ma tye i Korint , kacel ki jo pa Lubaŋa ducu ma gitye i lobo Akaya ducu :
47001002	Lubaŋa Wonwa ki Rwotwa Yecu Kricito omiwu kica ki kuc .
47001003	Myero gipwo Lubaŋa Won Rwotwa Yecu Kricito , Won ma lakica , Lubaŋa ma kweyo cwiny dano ducu .
47001004	En kweyo cwinywa i can ducu ma walimo wek wan bene wabed ki twero me kweyo cwiny jo ma tye ki can mo mapatpat , kun wakweyo cwinygi i kit yo acel-lu ma Lubaŋa okweyo kwede cwinywa-ni .
47001005	Kit macalo can madit ma Kricito yam ociro doŋ opoto i komwa bene , kit meno bene pi Kricito wan bene gikweyo cwinywa twatwal .
47001006	Ka ce waneno can , meno miyo gikweyo cwinywu , dok wunoŋo larre ; ka gikweyo cwinywa , meno bene miyo gikweyo cwinywu , ci miyo wucako noŋo tek bene me ciro kit can acel ma wan waciro-ni .
47001007	Watye ki gen matek i kom Lubaŋa piwu , pien waŋeyo ni , ka wunywako kwedwa can ma waciro , kumeno bene gibikweyo cwinywu kit macalo yam gikweyo kwede cwinywa .
47001008	Utmegina , wamito ni wuniaŋ i kom can ma waneno i Acia ; pekone odiyowa mukato kare woko ma pe dok cirre , omiyo pe doŋ wabedo ki gen mo me bedo kwo doki .
47001009	Onoŋo doŋ waŋeyo ni gityeko ŋolo kop me to i wiwa . Meno otimme wek pe wajeŋŋe i komwa kekenwa , ento wajeŋŋe i kom Lubaŋa ma cero jo muto .
47001010	En olarowa ki i can me to marac macalo man , dok bene bilarowa ; wamoko bene genwa i kome ni bilarowa doki .
47001011	Myero wuribbe kwedwa i lega , wek omi jo mapol gupwo Lubaŋa piwa , pi gin maber ma gitimo botwa pi lega pa jo mapol .
47001012	Gin ma wanyatte pire en ene : waŋeyo i cwinywa ada ni wakwo i lobo man , makatone wan wakwo kacel kwedwu , laboŋo bal mo , kun cwinywa bene leŋ i kit ma Lubaŋa mito , pe pi ryeko pa dano , ento pi kica pa Lubaŋa .
47001013	Wan wacoyo botwu gin ma wutwero kwano dok wuniaŋ . Ageno ni wubiniaŋ matut ,
47001014	kit macalo doŋ wuniaŋ manoknok , ni , i nino pa Rwotwa Yecu wubiwakke piwa calo wan bene wabiwakke piwu .
47001015	Onoŋo ceŋ aniaŋ man maber , omiyo yam ayubo ni koŋ acak wotta ki botwu , wek wunoŋ kica kiryo .
47001016	Pien onoŋo yam amito awok botwu i wotta i Makedonia , ki i dwogona ki kunnu , wek wukonya i wotta me cito i Judaya .
47001017	I kare ma ayubo kit meno onoŋo pe abedo ka cabbe acaba i lokka . Pe ayubo macalo dano mo ma koŋ ye , ka dok kwero woko .
47001018	Macalo Lubaŋa genne , lok ma yam wawaco botwu pe waloko ka dok lacen wakwero woko .
47001019	Pien Yecu Kricito Wod pa Lubaŋa ma yam wan ki Silvano ki Temceo watito pire botwu pe obedo ŋat ma ye ka dok lacen lokke kwero woko , ento en doŋ omoko lok pa Lubaŋa ;
47001020	i en gin ma Lubaŋa ociko ni etimo ducu ocobbe kakare i kome . Meno aye gin mumiyo wawaco ni Amen i Yecu Kricito pi miyo deyo bot Lubaŋa .
47001021	Ŋat ma miyo wacuŋ matek kacel kwedwu i Yecu Kricito , dok owirowa ki moo , en Lubaŋa .
47001022	En doŋ omwono lanen mere woko i komwa , dok oketo Cwiny mere Maleŋ i iwa , me moko ni en bimiyowa gin ducu ma en yam ociko .
47001023	Alwoŋo Lubaŋa me bedo cadenna kun awacciwu ki cwinya ducu ni , gin mumiyo pe abino i Korint , pien onoŋo amito timowu kica .
47001024	Pe te lokke ni wan watye ki twero i kom niyewu , ento watiyo kwedwu kacel wek wubed ki yomcwiny , pien wucuŋo matek i kom niye .
47002001	Ento ki tuŋ bota onoŋo atamo ni dwogowa botwu myero pe dok okel botwu remcwiny .
47002002	Ka awaŋo cwinywu , ci aŋa ma biyomo cwinya ? Pe en dano ma awaŋo cwinye-ni ?
47002003	Meno en gin mumiyo yam acoyo waraga maca botwu , wek ka abino , jo ma myero guyom cwinya pe gumiya remcwiny , pien onoŋo ageno wun ducu kun aŋeyo ni , yomcwinya en yomcwiny-wu wun ducu .
47002004	Yam acoyo botwu waraga kun pig waŋa cwer madwoŋ twatwal pi cwercwiny ki kumo ma abedo kwede , pe pi cwero cwinywu , ento wek omi wuŋe mar madit ma atye kwede i komwu .
47002005	Ka ŋat mo okelo cwercwiny , pe onoŋo ocwero cwinya , ento noŋo otemo cwero cwinywu ducu , nyo wek awacci , jo mapol i kinwu , pien pe myero awac lok mapek mukato kare .
47002006	Kit dano macalo meno , can ma jo mapol i kinwu guketo i kome twero romme ;
47002007	en mumiyo myero doŋ wutimme kica , dok wukwe cwinye , wek omi cwercwiny madit mukato kare pe onure woko .
47002008	Man omiyo abako doga botwu , myero wunyut bote mar ma wutye kwede i kome .
47002009	Man aye lok mumiyo yam acoyo waraga maca , me temowu , wek anen ka wuwinya i yo ducu .
47002010	Ŋat mo ma wun wutimo kica bote , an bene atimme kica . Pien ka atimo kica ki dano pi bal mo , atimo meno piwu i nyim Kricito ,
47002011	wek Catan pe olowa ki ryekone , pien wan pe wakwiya tamme
47002012	Ma doŋ ao i Teroa pi tito lok me kwena maber i kom Kricito , yam anoŋo ni Rwot oyabba yo ;
47002013	ento cwinya pe opye pien pe anoŋo omera Tito kunnu . Ci aciko jo kunnu , ka akato acito i Makedonia .
47002014	Myero gipwo Lubaŋa ma nino ducu tye ka telowa i dorre me nyuto loc pa Kricito , dok tiyo kwedwa wek Kricito oŋene , macalo gin makur ma ŋwece duny i kabedo ducu .
47002015	Pien wan wacal ki gin makur ma Kricito owaŋo otyero bot Lubaŋa , ma ŋwece duny mamit ; jo ma tye i yo me larre ki jo ma tye i yo me rwenyo woko doki giŋweyo .
47002016	Doŋ bot jo ma tye ka rwenyo , ŋwecwa obedo gin muto ma kelo to ; ento ki bot jo ma tye ka larre , ŋwecwa obedo gin makwo ma kelo kwo . Aŋa mono ma twero tic man ?
47002017	Wan pe wacal ki pol pa dano mukene , ma girubo lok pa Lubaŋa ki lok mukene , macalo lucatwil ma pe genne ; ento wan watito mere lok pa Lubaŋa keken , watito i Kricito ma cwinywa leŋ i nyim Lubaŋa , macalo jo ma Lubaŋa ooro .
47003001	Wan dok wacako pakke kenwa ? Nyo wamito waraga me pakowa botwu , macalo jo mogo gitye kwede , nyo waraga ma wun kikomwu aye wucoyo ?
47003002	Wun kikomwu aye doŋ wubedo waraga me pakowa , ma gicoyo i cwinywa , ma dano ducu gitwero ŋeyo dok gikwano .
47003003	Doŋ wutyeko nyuto ka maleŋ ni wun wubedo waraga ma oa ki bot Kricito , ma wan wakelo . Pe gicoyo ki vino , pe gicoyo i kom got ; ento ma ka got , Kricito ocoyo i cwiny dano kun coyo ki Cwiny pa Lubaŋa makwo .
47003004	Gin mumiyo aloko kit meno , pien wacuŋ matek i kom Lubaŋa pi Kricito .
47003005	Wan kikomwa pe waromo loko ni gin mo oa ki botwa ; tekwa ducu oa ki bot Lubaŋa .
47003006	En bene mumiyo waromo bedo lutic me gicikkene manyen , pe lutic me cik ma gicoyo acoya , ento me Cwiny Maleŋ ; pien gin ma gicoyo acoya kelo to , ento Cwiny Maleŋ kelo kwo .
47003007	Cik ma yam gigoro ki nukuta i kom got apaya ma ticce me kelo to , onoŋo obino ki deyo , omiyo neno waŋ Moses oloyo jo Icrael pi nyim Moses muryeny ocaro waŋgi woko , ma ryeny i tur nyime-nu otugi rwenyo woko .
47003008	Iyo , tic pa Cwiny pa Lubaŋa deyone pe bikato maca matek twatwal ?
47003009	Pien ka tic ma miyo kop loyo dano tye ki deyo , ci tic ma miyo gikwano dano ni kitgi atir deyone pe doŋ kato maca woko ?
47003010	Kombeddi doŋ gin ma yam tye ki deyo doŋ odoko gin ma pe ki deyo kadi ki acel mo , pi deyo mukene ca ma doŋ kate matek twatwal-li .
47003011	Pien ka gin ma yam orwenyo woko obino ki deyo , gin ma ri myero doŋ obed ki deyo makato .
47003012	Pien wan watye ki kodi gen man , en mumiyo waloko ki tekcwiny .
47003013	Pe dok wacal ki Moses ma yam oumo waŋe ki boŋo , wek jo Icrael pe gunen kit ma ryeny mucaro waŋgi-ni tye ka rwenyo woko kwede i tur nyime , ci otum woko .
47003014	Ento onoŋo tamgi yam oumme woko ; nio wa tin tamgi pud oumme i kite acel-lu ka gikwano botgi gicikke macon , pien laum ca twero kwannye pi Kricito keken .
47003015	Kadi wa i kare-ni ka gikwano botgi cik pa Moses , laum pud bedo kakare , umo tamgi woko .
47003016	Ento ka dano mo olokke bot Rwot , laum meno kwannye woko matwal .
47003017	Rwot ma waloko pire kany-nyi en Cwiny Maleŋ ; ka ma Cwiny pa Rwot tye iye , kunnu kuc bene tye iye .
47003018	Ki wan ducu ma doŋ gikwanyo laum woko ki i waŋwa watye macalo kiyo ma miyo deyo pa Rwot nen macalo ryeny ceŋ , mumiyo watye ka lokke me doko calo en , kun deyone medde ameda i komwa ; meno aye tic pa Rwot , ma en Cwiny Maleŋ .
47004001	Pi meno , wan ma doŋ giorowa i tic man pi kica pa Lubaŋa cwinywa pe dok tye ka dok cen .
47004002	Wan doŋ wadag kit ducu ma gikano , ki kit me lewic ; dok bene watyeko kwero tic me bwolo woko ki nyobo lok pa Lubaŋa , ento pi loko lok ada ka maleŋ wageno ni ŋec ma tye i cwiny dano acel acel ma nyutte balle bipwoyowa .
47004003	Ka ce lok me kwena maber ma wan wakelo oumme woko , noŋo oumme ki tuŋ bot dano ma gitye ka rwenyo woko arwenya .
47004004	Gin jo ma pe giye-nu , lubaŋa me lobo man doŋ oumo tamgi woko wek pe gunen leŋo me lok me kwena maber i kom deyo pa Kricito , ma en cal pa Lubaŋa kikome .
47004005	Wan pe watito lok i komwa kenwa , ento i kom Yecu Kricito , ma en aye obedo Rwot , ma wan kikomwa wadoko luticwu pi Yecu .
47004006	Pien Lubaŋa ma yam owaco ni , “ Leŋo myero oryeny kun a i colpiny , ” en aye ma doŋ oryeny i cwinywa , omiyowa leŋo me ŋeyo deyo pa Lubaŋa ma oryeny i waŋ Kricito .
47004007	Ento watye ki lonyo man i atabo ma gicweyo ki lobo , me nyuto ni tek madwoŋ me twero obedo gire pa Lubaŋa , pe oa ki botwa .
47004008	Gidiyowa woko tuŋŋi ki tuŋŋi , ento pe giridowa ma okato kare ; tamwa ocuŋ woko , ento genwa pe oballe ;
47004009	giunowa , ento pe giwekowa ata ; gibolowa piny i ŋom ligwek , pe bene wato .
47004010	Nino ducu watiŋo to pa Yecu i komwa , wek kwo pa Yecu bene onen woko ka maleŋ i komwa-ni .
47004011	Pien nino ducu wan ma wakwo wamine me to pi Yecu , wek omi kwo pa Yecu onen woko ka maleŋ i komwa ma to-ni .
47004012	Mumiyo to tye ka tic i komwa , ento kwo tye ka tic i komwu .
47004013	Wan watye ki kit cwiny acel-lu me niye ma yam omiyo gicoyo ni , “ Aye , en mumiyo aloko . ” Wan bene waye , mumiyo watye ka lok .
47004014	Waŋeyo ni , ŋat mucero Rwotwa Yecu bicerowa bene kacel ki Yecu , ci bikelowa i nyime kacel kwedwu .
47004015	Pien meno ducu otimme piwu , wek kica pa Lubaŋa omedde bot jo mapol , wek gin bene gumedde ki pwoc madwoŋ ma kelo deyo bot Lubaŋa .
47004016	En aye gin mumiyo cwinywa dok pe tye ka dok cen . Kadi bed kwowa ma woko tye ka balle , ento kwo ma i iwa tye ka roc , doko nyen nino ki nino .
47004017	Pien un ma giunowa kwede pe pek , bedo pi kare manok mo keken , dok bene tye ka yubo botwa deyo mapek ma pe tum , ma dit matek makato ;
47004018	pien pe waciko waŋwa i kom gin ma nen , ento i kom gin ma pe nen . Gin ma nen bedo pi kare manok mo keken , ento gin ma pe nen ri nakanaka .
47005001	Pien waŋeyo ni ka komwa me lobo man oballe woko , ma wabedo iye macalo wabedo i kema-ni wan watye ki gedo mukene ma Lubaŋa bimiyo botwa , ot ma pe gigero ki ciŋ , ot ma tye doŋ bedo matwal i polo .
47005002	I adane wan watye ma wacur acura i kema man , kun wamito matek ni girukwa ki kabedowa ma a i polo ,
47005003	wek wabam i kom man , ma ka doŋ watyeko rukone , ci pe gibinoŋowa watye munero .
47005004	Pien ka pud watye i kema man , wacur acura pi cwercwiny ma onurowa ; pe ni meno wamito ni wabed ma pe warukke , ento wamito ni waruk kom manyen i wi man , wek kwo omwony gin ma to woko .
47005005	Ŋat ma oyubowa pi lok man kikome aye Lubaŋa , dok bene omiyowa Cwinye calo gin ma Lubaŋa omiyo ma moko ni en bicobo gin ma ociko .
47005006	En mumiyo nino ducu wadiyo cwinywa maber , kun bene waŋeyo ni , ka watye i paco me komwa en-ni , wabedo bor ki Rwot ,
47005007	pien kwowa cuŋ i kom niye , pe i neno piny ma waneno .
47005008	Wan wadiyo cwinywa maber , kun watamo ni twra wawot ma wabwoto komwa woko , wabed paco bot Rwot .
47005009	Doŋ kadi watye i paco kany nyo kunnu , waketo cwinywa me bedo jo ma giyomo cwiny Rwot .
47005010	Pien wan ducu myero wacuŋ i nyim Kricito wek oŋol kop i komwa , wek dano acel acel onoŋ gin mutiko en , ma lubo kit ma yam otiyo kun tye i kom , ka ber nyo ka rac .
47005011	Doŋ macalo waŋeyo ni Rwot myero gilwor , watemo ywayo tam pa dano , ma kitwa nen woko ka maleŋ bot Lubaŋa ; ageno bene ni kitwa otyeko nen botwu ki ŋec ma tye i cwinywu ma nyuttiwu bal .
47005012	Pe dok wapakke kenwa , ento watye ka miyo botwu gin ma myero wuwakke kwede piwa , wek wubed ki yo me gamo dog jo ma giwakke pi gin ma nen ki woko , pe pi kit ma dano tye kwede i cwinye .
47005013	Ka doŋ wadoko jo ma lupoya , wapo giwa pi Lubaŋa ; ento ka wiwa tye ka tic maber , meno bikonyowu .
47005014	Pien mar pa Kricito loyo kwowa , pien doŋ waŋolo kop kit man ni , ŋat acel oto pi jo ducu , meno mumiyo jo ducu doŋ guto .
47005015	En yam oto pi dano ducu , wek jo makwo pe gumedde ki bedo kwo pigi kengi , ento gubed ki kwo pi ŋat ma yam oto ka ocer pigi ca .
47005016	En mumiyo cakke kombeddi , wan pe waŋeyo dano mo i kit me lobo man ; kadi bed yam waŋeyo Kricito i kit me lobo , pe dok waŋeye kit meno .
47005017	En mumiyo ka ŋat mo tye i Kricito , en doŋ bedo gin ma giketo manyen ; gin macon noŋo doŋ orwenyo woko , gin manyen doŋ oleyo kakare .
47005018	Meno ducu obedo tic ma Lubaŋa otiyo , ma yam odwokowa kwede bote , pi Kricito , dok bene omiyowa tic me dwoko dano bote ;
47005019	ni meno , i Kricito , Lubaŋa onoŋo yam tye ka dwoko dano ma i lobo bote , kun pe okwano balgi i komgi , dok bene omiyowa lok me kwena i kom kit ma en doŋ odwokogi kwede bote .
47005020	En mumiyo wadoko lukwena , luwaŋ Kricito ; Lubaŋa legowu ki dwanwa , wan bene wabako dogwa botwu ma ka Kricito ni , Wuwek Lubaŋa odwokwu bote .
47005021	Ŋat ma yam pe oŋeyo bal , Lubaŋa oloke odoko bal piwa , wek pire wadok jo ma nywako kit pa Lubaŋa ma tye atir .
47006001	I ticwa kacel ki Lubaŋa bene walego ni , kit ma doŋ wunoŋo kwede kica pa Lubaŋa-ni , pe wuwek oballe nono ,
47006002	pien en yam owaco ni , “ Yam awinyi i kare me timo dano maber , yam akonyi i kare me laro dano . ” Wunen , man aye kare ma gitimo iye ber bot dano . Tin aye nino me larre .
47006003	Wan pe wamito waket ariya mo i yo pa ŋat mo , wek dano pe guwac ni ticwa rac ;
47006004	ento i kare ducu wanyuto berwa kenwa macalo wan lutic pa Lubaŋa kun waciro matek twatwal , i can ki peko ki ayelayela ma odiyowa .
47006005	Gipwodowa , gitweyowa i buc , dano giroko lwak me lweny i komwa , watiyo tic matek , ma nino ki cam bene oremowa .
47006006	Wanyuto ni wan lutic pa Lubaŋa pi kitwa maleŋ , pi ŋec ma watye kwede , pi diyo cwinywa ki pi kicawa ; pi Cwiny Maleŋ , ki pi mar ma watye kwede ma goba pe iye ,
47006007	pi tito lok me ada , ki pi tek pa Lubaŋa . Doŋ wamako jami lweny me kit ma atir i ciŋwa ryoryo , tuŋ lacuc ki tuŋ lacam .
47006008	Giketo deyo i komwa , dok bene giketo lewic i komwa , giyetowa dok bene gipakowa . Giterowa macalo lugoba , ento kun wan jo me ada .
47006009	Giterowa macalo jo ma pe giŋene , ento giŋeyowa twatwal . Gilokowa wadoko calo jo muto , kun wan mere jo makwo . Kadi gitimwa gujiguji , pe ginekowa ;
47006010	kadi gimiwa kumo , cwinywa noŋo pud bedo yom nino ducu ; wanen macalo lucan , ento wan aye ma wamiyo jo mapol gidoko lulonyo ; wanen calo pe watye ki gin mo , ento kun kono watye ki jami ducu .
47006011	Wun jo Korint , wan doŋ waloko kwedwu ka maleŋ , dok bene doŋ wayabo cwinywa botwu malac .
47006012	Wan pe waumo cwinywa woko botwu , ento wun aye wuumo cwinywu .
47006013	An aloko kwedwu macalo wun litinona ; kit ma watimowu kwede , wun bene wutim kit meno ; wuyab cwinywu botwa malac .
47006014	Pe wuribbe kun wubedo kacel ki jo ma pe guye Yecu , pien kitwu patpat . Doŋ kit ma atir ki tim maraco gitwero bedo lurem niŋinŋ ? Leŋo ki colpiny gitwero ribbe gibedo kacel niŋniŋ ?
47006015	Doŋ tam pa Kricito ki pa Belial twero rwatte ? Gin aŋo ma dano ma oye Yecu twero nywako gin ki ŋat ma pe oye ?
47006016	Ot pa Lubaŋa kono twero ribbe niŋniŋ ki cal jogi ? Pien wan aye wabedo ot pa Lubaŋa makwo ; macalo en Lubaŋa doŋ owaco ni , “ An abibedo i igi , abibedo ka wot awota i kingi , abibedo Lubaŋagi , gin bene gibibedo jona .
47006017	Pi meno doŋ wua woko ki i kingi , wupokke woko kwedgi , man lok pa Rwot , pe wugud gin mo ma kome ki keni ; miyo abijolowu ,
47006018	abibedo wonwu , wun bene wubibedo awobena ki anyirana ; man lok pa Rwot Won Twer Ducu . ”
47007001	Wun ma amaro , cikke meno yam giciko piwa . Pi meno , myero walonnye woko kekenwa i gin mo ducu ma cido komwa nyo cwinywa , kun walworo Lubaŋa , wek wadoku jo maleŋ atikatika .
47007002	Wuyab cwinywu botwa ; pe watimo ŋat mo marac , pe wabalo ŋat mo , pe bene wabuyo ŋat mo pi mito lim .
47007003	Pe awaco man ni wek kop olowu , pien yam awaco botwu koŋ ni wun piwu lit botwa mada , wek wato dok wakwo kacel kwedwu .
47007004	Atye ki gen mada i komwu ; awakke bene matek piwu . Cwinya okwe maber , dok apoŋ ki yomcwiny i canwa ducu .
47007005	Cakke i kare ma wao i Makedonia pe wabedo ki yweyo mo . Can onoŋo orumowa woko tuŋŋi ki tuŋŋi , lweny i kin dano ki lworo ma onoŋo tye i cwinywa .
47007006	Ento Lubaŋa ma kweyo cwiny jo ma can obwoyogi , okweyo cwinywa pi bino pa Tito .
47007007	Pe pi binone keken , ento bene pi kit ma wun wukweyo kwede cwinye . En otito botwa pi mit ma wutye kwede me nena , cwercwiny ma wutye kwede , ki kit ma wularo kwede pira , ci omedo yomcwinya ameda .
47007008	Kadi bed waragana ca yam ocwero cwinywu , an pe doŋ aŋut pi coyone , kadi bed yam aŋut pien aneno ni waraga ca ocwero cwinywu pi kare mo .
47007009	Kombeddi an cwinya yom , pe te lokke ni , pien awaŋo cwinywu , ento pien waŋ cwinywu omiyo wuŋut . Waŋcwinywu meno onoŋo oa ki bot Lubaŋa , wek omi pe wunoŋ can mo piwa .
47007010	Pien waŋcwiny ma Lubaŋa miyo kelo ŋut ma tero dano i larre , ma pe doŋ gitwero waco ni , “ Kono yam pe atimo ” ; ento waŋcwiny me lobo kelo to .
47007011	Koŋ wunen kit ma Lubaŋa otiyo kwede ki waŋcwinywu ! Doŋ wunen kit ma wuketo kwede cwinywu , kit ma doŋ wuketo kwede tek me nyuto ni wupe ki bal , kit akemowu , kit lworo , kit mit ma wutye kwede me nena , kit ma wularo kwede pira , ki kit ma wuculo kwede kwor ! Wun doŋ wutyeko nyutte woko kenwu i yo ducu ni pe wutye ki bal mo i lok meno .
47007012	Mumiyo kadi bed acoyo botwu waraga , pe acoyo pi ŋat ma otimo gin marac , kadi pi ŋat ma gitimo gin marac i kome , ento acoyo wek omi kit ma wularo kwede pira onen woko ka maleŋ botwu i nyim Lubaŋa .
47007013	Man en aye gin mumiyo cwinywa doŋ okwe . Medo i kom kwecwinywa , yam wabedo ki yomcwiny mada pi yomcwiny pa Tito , pien wun ducu wukonyo me kweyo cwinye .
47007014	Kadi bed yam awakke i nyime piwu , lewic pe omaka ; ento kit macalo yam lok ducu ma wabedo ka Tito botwu obedo lok me ada , kit meno wakkewa bene i nyim Tito obedo me ada .
47007015	Ka ce en po i kom kit macalo wun ducu wuwinye kwede , ki kit ma wujole kwede ki lworo ki myelkom , mar medde ameda i iye i komwu .
47007016	An cwinya yom , pien atye ki gen madit i komwu i yo ducu .
47008001	Utmegiwa , wamito wuŋe pi cwiny me kica ma oa ki bot Lubaŋa ma onen bot lwak dano ma guye Kricito ducu ma gitye i Makedonia .
47008002	Gin guciro un ducu ma gitemogi kwede matek , ento gin mua ki i yomcwiny madit ma gin gubedo kwede i dye can madit mada ma yam odiyogi ca , en aye lonyo madit me cwiny ma gubedo kwede me miyo mot .
47008003	Pien gin yam gumiyo gin ma giromo miyone , ki makatone bene , kit ma an kikoma aneno , ma pe gidiyogi iye adiya .
47008004	Gin gulegowa ma gibako doggi ni watim ber , waye gin giribbe kwedwa i konyo jo pa Lubaŋa .
47008005	Yam gutiyo tic mukato genwa woko , pien gukwoŋo mine kengi bot Lubaŋa , ka doŋ pi mit pa Lubaŋa gucako mine kengi botwa bene .
47008006	Ka doŋ wacuko cwiny Tito ni , kit macalo yam doŋ en ocako tic man me kica i kinwu , myero bene doŋ ocob woko .
47008007	Doŋ macalo wun wuloyo dano i yo ducu , i kom niye , i loko lok , i ŋec , i keto cwinywu ki i mar ma wutye kwede i komwa , ber wulo dano bene i tic man me kica .
47008008	Gin ma aloko-ni pe obedo cik ma an aye amiyo , ento anyuto botwu kit ma jo mukene giketo cwinygi , wek anen mar ma wutye kwede ka obedo mar me ada .
47008009	Pien wuŋeyo cwiny me kica ma Rwotwa Yecu Kricito obedo kwede ; kadi bed nene en lalonyo , ento piwu olokke odoko lacan , wek i canneni wun wudok lulonyo .
47008010	Man tamma ma amiyo i lok man : twero bedo ber ka wutyeko gin ma yam wucako i mwaka mukato-ni woko . Yam wun aye wubedo jo mukwoŋo , pe i tic keken , ento i yeyo me tiyo tic bene .
47008011	Kombeddi amito wumedde wuwot anyim ki ticwu ca , wucob woko . Wubed ki miti me tyekone ma rom aroma ki maca ma yam wukwoŋo kwede , kun wukwanyo gin ma mitte ki i kom gin ma tye botwu .
47008012	Lubaŋa gamo mot ma dano tye kwede , tekke en obedo ki miti me miyone , ma pe paro gin ma pe etye kwede .
47008013	Pe awaco ni jo mukene gubed maber , wun aye can odiwu , ento ni dano ducu gubed maromrom .
47008014	Kit macalo kombeddi wutye ki jami mabuppi , wukonygi i cangi , wek ka waŋ mo gin gubedo ki jami mabup , gin bene gubikonywu ki gin murem botwu , ci doŋ miyo wubedo maromrom ;
47008015	macalo yam gicoyo ni , “ Ŋat ma ocoko mabup , gin mo pe odoŋ bote , ŋat mucoko manok mo , gin mo pe orem bote . ”
47008016	Wapwoyo Lubaŋa pien oketo i i Tito miti madwoŋ ma rom ki mewa me konyowu .
47008017	En pe ojolo legawa keken , ento cwinye tye iye matek , mumiyo en gire bino botwu pi mitte kene .
47008018	Waore kacel ki ominwa ca ma ŋene twatwal bot jo ducu ma guye Kricito pi kit ma en tito kwede lok me kwena maber .
47008019	Pe meno keken , ento lwak dano ducu ma guye Kricito yam guyere me wot kacel kwedwa i tic man me kica ma watye ka tiyone pi miyo deyo bot Rwot , ki pi mitiwa me miyo kony bot dano .
47008020	Watemo gwokke matek wek ŋat mo pe onoŋ bal mo i kit ma watye ka tic kwede ki mot man mabup ma giketo i ciŋwa-ni .
47008021	Tamwa tye me timo gin maber , pe i nyim Lubaŋa keken , ento kadi wa i nyim dano bene .
47008022	Doŋ waorogi kacel ki ominwa mukene ma wabedo ka temo kite pi kare malac , ci wanoŋo ni en obedo dano ma keto cwinye i kom tic mapol , ento i kare-ni doŋ tye ka keto cwinye matek twatwal makato ma yam con , pi gen madit ma en tye kwede i komwu .
47008023	Tito lawota dok latic wadiwa piwu , ki utmegiwa mukene-gu , gin luor pa jo ducu ma guye Kricito , gin bene aye jo ma kelo deyo bot Kricito .
47008024	Pi meno , wunyut mar ma wutye kwede woko ka maleŋ bot dano ducu ma guye Kricito , wek gunen ni nyattewa ma wanyatte kwede piwu onoŋo tye atir .
47009001	Kombeddi pe mitte ki tuŋ bota me coyo botwu lok i kom mot ma gimiyo pi konyo jo pa Lubaŋa ,
47009002	pien aŋeyo miti ma wutye kwede . Atye ka nyatte piwu mada bot jo Makedonia ni meno , “ Jo Akaya guyubbe woko wa con cakke i mwaka mukato . ” Pi cukke ma wubedo ka cukke kwede , omiyo polgi bene guketo cwinygi .
47009003	Doŋ acwalo utmegiwa botwu ennu wek nyattewa piwu i lok man pe ogik i lok keken , ento myero wubed ma wuyubbe i kit ma awaco botgi-ni .
47009004	Ka ce ao kunnu ki jo Makedonia mogo , ka gibinoŋo ni pe wuyubbe , ci miyo doga two woko , pi gen ma onoŋo waketo i komwu ; ento wun kono ?
47009005	Meno aye gin mumiyo atamo me cuko cwiny utmegiwa me kwoŋo nyima me bino botwu , wek gin aye koŋ gunen ka mot man ma yam wucikke me miyone-ni wuyubo ; wek doŋ obed ma giyubo woko macalo mot ma wumiyo giwu ki cwinywu kenwu ma pe gidiyowu iye adiya .
47009006	Lok tye kit man ni , dano ma coyo kodi manok , bikayo bene manok , ŋat ma coyo kodi madwoŋ , bikayo bene mabup .
47009007	Dano acel acel myero otim kit macalo cwinye mito , laboŋo waŋcwiny mo nyo dic mo . Pien Lubaŋa maro ŋat ma miyo jamine ki yomcwiny .
47009008	Dok Lubaŋa twero miyo botwu jami mabeco mapol ata , wek kare ducu wubed ki jami ma romowu maber , ma weko wun bene wutwero miyo kony mabup pi kony tic ducu mabeco ,
47009009	macalo yam gicoyo ni , “ Ocoro jamine mapol , omiyo ki lucan , berre bedo nakanaka . ”
47009010	Ŋat ma miyo kodi bot dano ma laco kodi , ki cam me acama , bimiyowu kodi dok binyayone bene , ci doŋ miyo gin mua i kom cwiny maber ma wutye kwede bedo dit twatwal .
47009011	En bimiyo wulony i yo ducu , ma romo miyo wubedo ki cwiny maber me miyo mot i kare ducu ; pi ticwa bimiyo dano gipwoyo Lubaŋa .
47009012	Pien tic me kony macalo man ma wutiyo bikelo gin ma mitte bot jo pa Lubaŋa ; ento pe meno keken , bikelo bene pwoc madit twatwal bot Lubaŋa .
47009013	Pi gin maber ma ticwu kelo , bimiyo jo mapol gimiyo deyo bot Lubaŋa , pien nyuto winy maber ma wutye kwede i lok me kwena maber i kom Kricito ma watito , ki pi cwiny maber ma wupoko kwede limwu bot jo-nu ki bot jo mukene ducu .
47009014	Gibilego Lubaŋa piwu bene kun cwinygi paro piwu , pi kica pa Lubaŋa madit ma okato kare ma doŋ onen i komwu .
47009015	Gipwo Lubaŋa pi motte maber ma pe wacce .
47010001	An Paulo akok botwu kun abako doga , an ma giwaco ni amwol dok awor bene ka atye kacel kwedwu , ento abedo ger ka atye woko cen . Alegowu i lok man pi mwolo dok pi kica pa Kricito .
47010002	Alegowu ni ka abino botwu , pe wumiya abed ki kit gero ki tekcwiny ma ageno ni atwero bedo kwede i kom jo mogo ma gitamo ni wan walubo kit me lobo man .
47010003	I adane wan wabedo i lobo , ento pe watye ka lweny ki jami lweny me lobo .
47010004	Jami lweny ma watiyo kwedgi me lwenywa pe obedo jami lweny me lobo man , ento gubedo jami lweny me tek pa Lubaŋa , ma turo cel gogo pa lumerokwa woko .
47010005	Waturo kwede tam ma pe atir , ki kit wakke ducu ma tiŋŋe me pyem , ma geŋo dano miyo pe giŋeyo Lubaŋa , kun wamako tam acel acel macalo opii , waketo i te loc pa Kricito .
47010006	Dok bene wayubbe me keto can i kom dano ducu ma gipe ki winy , ka onoŋo wun doŋ wutyeko mine kenwu i te locwa .
47010007	Wunen gin ma tye i nyimwu . Ka ce dano mo genne kekene ni en dano pa Kricito , koŋ myero otam bene ni , macalo en dano pa Kricito , wan bene watye kit meno .
47010008	Pien kadi bed anyatte matek twatwal pi twero ma Rwot omiyo botwa , lewic pe bimaka ; twero meno en omiyo botwa me konyowu , pi doŋowu , ento pe me dwokowu cen .
47010009	Pe amito anen botwu macalo ŋat ma tye ka burowu ki waraga ma acoyogu .
47010010	Pien dano gitye ka waco ni waragana pek dok gwa , ento ka ao botwu koma nen goro , dok bene gin mo pe i lokka ma aloko botwu .
47010011	Jo macalo meno myero guniaŋ ni , pe tye apokapoka mo i lok ma wacoyo i waragawa ka watye cen ka mabor , ki gin ma wabitimo ka watye kacel kwedwu .
47010012	Pe watiŋŋe me kette kenwa i rwom acel ki dano mogo ma i kin jo ma gimaro korre kengi , nyo me porre kenwa kwedgi . Kit ma gitye ka pimme kwede i kingi kekengi , dok bene giporre kengi ki gin me porregi ma ginoŋo i kingi kengi , kit jo macalo meno gin lumiŋ .
47010013	Ento wan giwa pe wabinyatte makato kare ; wabigik mewa ka ma yam Lubaŋa opoko botwa , ma wun bene wutye iye .
47010014	Wan pe wamedo ka gikwa , calo pe gipoko botwa me o botwu , pien wan aye ma yam wakwoŋo bino botwu me tito lok me kwena maber i kom Kricito .
47010015	Pe wanyatte ma okato kare i kom tic ma jo mukene aye guyelle iye ; ento watye ki gen ni ka niyewu doŋ omedde , ticwa bene bimedde matek i kinwu , kun lubo ka ma yam gityeko poko botwa .
47010016	Man bimiyo watito lok me kwena maber i lobo ma tye yo tuŋ i ŋewu kuca , kun pe wanyatte pi tic ma jo mukene gutiyo i ka tic pa ŋat mukene .
47010017	“ Ŋat ma nyatte myero onyatte pi Rwot , ” macalo yam gicoyo .
47010018	Pien pe ŋat ma pakke kekene en aye ma Lubaŋa pwoyo , ento dano ma Rwot dworo .
47011001	Kono wudiyo cwinywu manok mo i koma i miŋona-ni . Koŋ wudi cwinywu ba !
47011002	Nyeko omaka piwu ki lakodi nyeko ma Lubaŋa tye kwede bene-ni ; pien wucal ki nyako ma ayubo me nyomme ki laco acel , kun ageno ni abitere bot cware , en aye Kricito , kun en nyako maleŋ ma pud pe laco mo obedo kwede .
47011003	Ento atye ki lworo ni , kit macalo twol yam obwolo Kawa ki ryekone , wun bene dano bibalo tamwu woko , ma miyo pe doŋ wubimaro Kricito ki cwinywu ducu ki mar maleŋ .
47011004	Pien ŋat mo ma obino botwu , ka cako tito botwu pi Yecu mukene mapat ki maca ma watito pire botwu-ni , nyo omiyowu cwiny mapat ma yam pe wutye kwede , nyo otito lok me kwena mo mapat ma yam pe wugamo , meno wudiyo cwinywu iye maber twatwal .
47011005	Ki i tamma , aneno ni lukwena madoŋo ma gukato kare ca pe gikata kadi ki acel .
47011006	Gwok nyo pe aryek i lok , ento aryek i ŋec mada . Meno yam doŋ wanyuto botwu ka maleŋ , i yo ducu ki i kare ducu .
47011007	Yam atimo bal ka mwolle kena wek aket dit i komwu , kun atito botwu lok me kwena maber mua ki bot Lubaŋa nono , laboŋo gamo cul mo ?
47011008	Gitwero waco ni yam ayako lwak pa Kricito ka mukene piwu , pien ceŋ agamo lim ki botgi pi ticca botwu .
47011009	Dok bene i kare ma onoŋo atye botwu , ka can jami mo omaka , pe ayelo ŋat mo i kinwu , pien utmego ma gua ki i Makedonia gukelo gin ducu ma mitte pira . Onoŋo abedo ma agwokke , dok bene abigwokke , wek pe amiwu peko mo .
47011010	Doŋ awaco botwu ni , macalo ada pa Kricito tye i cwinya , pe gibigeŋo nyattena i lok man i lobo Akaya ducu .
47011011	Piŋo ? Pien ni pe amarowu ? Lubaŋa ŋeyo ni amarowu .
47011012	Gin ma atiyo abimedde ki tiyone , wek pe ami jo ca gunoŋ kare ma gimito wek gimi onen ni gin girom aroma kwedwa i tic ma ginyatte iye-nu .
47011013	Pien jo-nu pe gin lukwena kikome , gin lutic ma gibwolo dano , ma gilokke woko ginen calo lukwena pa Kricito .
47011014	Ŋat mo myero pe obed ki ur i lok man , pien kadi Catan kikome bene lokke nen macalo lamalaika ma menyo piny .
47011015	Man pe doŋ gin ma pire dit twatwal ka ce lutic pa Catan gilokke ginen calo lutic ma tiyo gin ma atir ; agikkigi bibedo rom ki gin ma gutiyo .
47011016	Koŋ doki awac ni , ŋat mo pe opar ni an lamiŋ ; ka ce onoŋo wutamo kit meno , ci doŋ wujola macalo dano mamiŋ , wek omiya bene anyatte manoknok .
47011017	( Gin ma atye ka wacone botwuni pe gin ma Rwot omiya ni awac botwu ; aloko calo dano mamiŋ ki gen man ma atye kwede me nyatte .
47011018	Macalo jo mapol ginyatte pi gin me lobo i kit me dano , an bene abinyatte . )
47011019	Pien wudiyo cwinywu ki yomcwiny i kom jo ma lumiŋ , kun wun jo maryek .
47011020	Wudiyo cwinywu kadi ka ŋat mo lokowu me doko opiine , nyo camo limwu , nyo buyowu , nyo um i komwu nyo kadi doŋo lemwu .
47011021	Lewic omaka omiyo aye ni wan yam pe wabedo tek i yo meno ! Ento gin mo keken ma dano okette me nyatte pire , an bene akette woko me nyatte kit meno , ma onoŋo pud aloko macalo lamiŋ .
47011022	Gin mono jo Ibru ? An bene . Gin jo Icrael ? An bene . Gin mono likwayo Abraim ? An bene .
47011023	Gin lutic pa Kricito ? An gira aloko calo dano ma lapoya , awacci , akatogi woko . Atiyo tic aloyogi , ari i mabuc akatogi , gigoya ma wel odoone pe kwanne , abwot ki i lak to tyen mapol .
47011024	Lujudaya gugoya tyen abic ki del pyeradek wiye aboŋwen .
47011025	Gigoya ki odoo tyen adek , gicela bene ki got kicel , mel otur woko kweda tyen adek ; abuto ari i nam matutu dyeceŋ ki dyewor benebene tyen acel .
47011026	Ari i wot mapol ma can bene opoto i koma , can mua ki i lwak kulu mupoŋ ki pii , can mua bot luyak , can mua bot lutuwa , can ma lurok guketo i koma , can ma nen i gaŋ , can ma nen i tim , can ma poto i nam , ki can ma a ki bot utmego ma gin lugoba .
47011027	Acanne twatwal i tic matek ; tyen mapol pe anino dyewor . Ari kec ki orwo pii ; tyen mapol abedo laboŋo cam mo ma romma , dok abedo i piny maŋic laboŋo ginaruka .
47011028	Medo i kom gin jami mukene-gu ducu , tye gin acel ma kelo peko bota kare ki kare , en aye par ma atye kwede pi jo muye Kricito i kabedo mapatpat ducu .
47011029	Tye ŋat mo ma goro ma kun an pe agoro ? Tye ŋat mo ma gimiyo opoto i bal ma cwinya pe owaŋ pire ?
47011030	Ka ce onoŋo myero anyatte , abinyatte pi gin ma nyuto gorona .
47011031	Lubaŋa Won Rwotwa Yecu Kricito , ma gipwoyo nakanaka , en ŋeyo ni pe aloko goba .
47011032	I kare ma onoŋo atye i Damaciko , laloc mo me dul lobo ma tye i te loc pa kabaka Areta obedo ka kiyo gaŋ meno ni wek emaka ,
47011033	ento gicwala woko ki aduku madit kun gimiyo akato ki i waŋ dirica ma i kom cel , ci omiyo abwot woko ki i ciŋe .
47012001	Myero anyatte ; kadi bed pe konyo gin mo , abilok i kom gin ma aneno i waŋ lek ki gin ma Rwot onyuto bota .
47012002	Aŋeyo dano mo i kin jo pa Kricito ma yam gitiŋo gitero woko malo wa i polo me adekke , kombeddi doŋ okato mwaka apar wiye aŋwen kulu . ( Ka kono Lubaŋa otiŋo kome , kono nyo omiye oleko aleka , an gira pe aŋeyo , ento Lubaŋa ŋeyo . )
47012003	Aŋeyo ni dano meno yam gitiŋe malo gitere wa i Paradic . ( Ka ce Lubaŋa otiŋo kome , gwok nyo omiye oleko aleka , pe aŋeyo , ento Lubaŋa ŋeyo . )
47012004	Yam owinyo lok mogo ma pe myero lokke ka maleŋ , ma pe giye ni dano mo otuci .
47012005	Kit lok pa dano macalo meno aye bimiyo anyatte , ento pira kena pe abinyatte , ento kono pi gorona aye keken .
47012006	Kadi bed onoŋo nen calo amito nyatte , pe abibedo lamiŋ pien noŋo aloko lok ada . Ento pe abinyatte , wek dano mo pe obed ki par i koma makato gin ma en oneno i koma , nyo lok ma en owinyo awinya ki bota .
47012007	Me gwoka wek pe alyerre kena ma okato kare pi lwak jami mapol ma yam Lubaŋa onyuto bota , yam girwako okuto i koma , ma onoŋo en pud lwakena pa Catan wek oket can i koma , wek pe akette malo kekena ma okato kare .
47012008	Yam alego Rwot pi man tyen adek ni jami macalo meno oa woko ki i koma .
47012009	Cutcut en ogamo ni , “ Kicana tye ma rommi , pien tekona bedo tek twatwal ka ma goro tye iye . ” En meno gin mumiyo anyatte ki yomcwiny madit twatwal pi gorona , wek tek pa Kricito obed i koma .
47012010	Pi Kricito omiyo cwinya yom pi goro mapatpat ma atye kwede , ki pi yet , ki pi can , ki pi peko mogo ma giuna kwede , ki peko ma diya matek ; pien ka ma agoro iye , kenyo en aye ka ma atek iye .
47012011	Onoŋo abedo lamiŋ ! Wun aye mucora iye , pien onoŋo myero wun aye wudwora . Lukwena madito mukato kare ca pe gikata kadi ki acel , kadi bed an pe a gin mo .
47012012	Gin ducu ma nyuto ni an lakwena kikome yam otimme i kinwu ki diyo cwiny madit , lanyut mogo , taŋo ki tic me aura madito .
47012013	Ŋo ma yam oremowu makato lwak muye Kricito i kabedo mukene ducu ? Gwok nyo man keken ni an yam pe abedo ka nurowu ki peko ? Wutimma ber , ka ce onoŋo abalo pi koyowu woko kit meno !
47012014	Man doŋ tyen me adek ma ayubbe me bino kwede botwu , ento doŋ pe abimiyo peko nurowu . Pien an pe amito jamiwu , ento amito wun kikomwu . Pe litino aye ma myero gukan jami me mono pi lunyodogi , ento lunyodo aye myero gukan jami pi litinogi .
47012015	Abibedo ki yomcwiny madit me miyo jami ducu ma atye kwede , kadi wa tek koma ducu , pi konyo kwo me tipowu . Wubimara manoknok ni , pien amarowu matek ?
47012016	Wubiloko ni , “ Meno ber , en kikome pe onurowu ki peko , ento en ladwala , yam omakowa woko cutcut ki lok goba . ”
47012017	Tye ŋat mo i kin jo ma nene acwalogi botwu-ni , ma obuyo gin mo ki botwu pira ?
47012018	Onoŋo alego Tito ni myero ociti , ka dok aoro ominwa mukene me wot kacel kwede . Tito obuyowu ? Yam pe watiyo tic ki kit cwiny acel ? Onoŋo pe walubo yo acel keken ?
47012019	Wun wutamo ni watye ka pido piwa kenwa kare man ducu i nyimwu ? Pe kumeno ; wan watye ka lok i nyim Lubaŋa , macalo jo pa Kricito . Dok bene , wun ma amaro , aloko me konyowu wek wudoŋ wudok jo muteggi .
47012020	Pien alworo ni ka ao kunnu , gwok nyo abinoŋo wupat ki kit ma amito wubed kwede , dok wun bene gwok nyo wubinoŋo apat ki kit ma wumito abed kwede . Gwok nyo abinoŋo wutye ki daa , nyeko , kiniga malyet , laro dito , yet , lok kwot , lok me bwolo ki anyobanyoba .
47012021	Alworo bene ni ka adwogo botwu i anyim , Lubaŋana bimiyo lewic maka woko i nyimwu ; ci bimiyo akok pi jo mapol i kin dano ma yam gutimo bal , ka doŋ gukwero ŋut woko i kom timgi me caro , me abor ki me kwele .
47013001	Man doŋ tyen me adek ma abio kwede botwu . Caden ma romo aryo nyo adek aye myero gumok lok ducu ma gikelo me alara , macalo yam gicoyo .
47013002	Lok man yam atito botwu con i kare ma atye i wotta me aryo , dok anwoyo wacone kombeddi ma doŋ atye cen , bot jo ma yam gubalo , ki bot jo mukene ducu , ni meno , ka dok adwogo botwu pe abitimo kica ki ŋat mo ,
47013003	pien wubimito neno gin ma moko ni Kricito aye ma tye ka lok i doga . En pe goro ki botwu , ento nyuto tekke i iwu .
47013004	Yam gigure i kom yatariya pi gorone , ento kombeddi en kwo pi tek pa Lubaŋa . Kadi wan bene wagoro i en , ento i bedowa kwedwu wabibedo kacel kwede pi tek pa Lubaŋa .
47013005	Koŋ wuŋine kekenwu , wek wunen ka ce wucuŋ matek i niyewu . Wutemme kekenwu . Pe wuniaŋ ni Yecu Kricito tye i iwu , tekke ka wubedo dano ma Lubaŋa pwoyo ?
47013006	Ageno ni wubiniaŋ maber ni wan mere pe wabedo jo ma pe gipwoyogi .
47013007	Walego Lubaŋa piwu ni pe wutim gin mo marac , pe me nyuto ni wan jo ma Lubaŋa pwoyo , ento wamito ni wun wutim gin maber , kadi bed wanen calo jo ma en pe opwoyo .
47013008	Pien wan pe watwero tiyo gin mo ma pe rwatte ki lok ada , ento watwero tiyo gin ma rwatte ki gin ma tye ada keken .
47013009	Cwinywa yom ka wagoro ma noŋo wun wutek , dok walego piwu ni wudok jo muteggi .
47013010	Gin mumiyo acoyo lok ma pud atye ka mabor kwedwu , wek pe abed ger i komwu ka abino , kun atiyo ki twero ma yam Rwot omiya wek akonywu me doŋo , ento pe me dwokowu cen .
47013011	Me agikkine , utmegina , doŋ wubedi . Wuyub kitwu doŋ obed maber , dok bene myero wuwiny kokona pi gin ma alegowu pire . Wubed ki cwiny acel , wubed bene ki kuc , ci Lubaŋa ma won mar ki kuc bibedo kwedwu .
47013012	Wumotte kekenwu ki mot me mar .
47013013	Lwak pa Lubaŋa ducu gumotowu .
47013014	Kica pa Rwotwa Yecu Kricito , ki mar pa Lubaŋa , ki ribbe ma Cwiny Maleŋ kelo obed kwedwu ducu .
48001001	Waraga man oa ki bot Paulo ma en lakwena . Pe dano mogo aye ma ceŋ guore , or ma mere me bedo lakwena pe yam owok ki bot dano mo , ento oa ki bot Yecu Kricito ki bot Lubaŋa Won ma ceŋ ocere woko ki i kin jo muto .
48001002	Utmegiwa ducu ma gitye kacel kweda kany bene gumotowu . Bot jo ducu ma guye Kricito ma gibedo i Galatia :
48001003	Lubaŋa Wonwa ki Rwotwa Yecu Kricito omiwu kica kacel ki kuc ,
48001004	en Kricito ma yam omine kene pi balwa wek elarwa woko ki i gin marac me kare man , kun lubo gin ma Lubaŋa Wonwa mito .
48001005	Deyo obed bote nakanaka . Amen .
48001006	An auro kit ma wulokke kwede oyot , kun wubwoto ŋat ma ceŋ olwoŋowu i kica pa Kricito , dok wulokke woko wutye ka lubo lok me kwena maber mo mukene .
48001007	Lok me kwena maber mo mukene gire pe , ento tye jo mogo ma balo cwinywu woko , kun gimito gilok lok me kwena maber pa Kricito odok gin mapat .
48001008	Ento kadi bed wan , nyo lamalaika mo mua ki i polo , otittiwu lok me kwena maber mapat ki lok ma nene watito botwu-ni myero gicen woko .
48001009	Kit macalo nene watito botwu , pud dok atittiwu aye ni , ka ce tye ŋatti mo ma dok tye ka tittiwu lok me kwena maber ma pokke woko ki ma yam doŋ wuye-ni , myero gicen woko .
48001010	Kombeddi atye ka yenyo cwak pa dano , nyo pa Lubaŋa ? Gwok nyo atye ka temme me yomo cwiny dano ba ? Ka ce nene abedo ka yomo cwiny dano , onoŋo myero pe abed latic pa Kricito .
48001011	Utmega , amito wuŋe lok man , ni , lok me kwena maber ma ceŋ atito botwu-ni pe obedo gin pa dano .
48001012	Pe yam agamo lok man me kwena maber ki bot dano mo , dok bene pe gipwonya kwede apwonya , ento anoŋo ki bot Yecu Kricito ma ceŋ onyutte bota-ni .
48001013	Wutyeko doŋ winyo lok i kom kwona macon i kare ma onoŋo pud alubo dini pa Lujudaya , kit ma abedo ka libo kwede jo muye Lubaŋa , kun atimo bwami i komgi , dok atemme mada me nekogi woko liweŋ .
48001014	I dini pa Lujudaya an aye ma onoŋo aloyo jo mapol ma gin yalwakka ma gin jo me rokka , kun aketo cwinya adada me lubo kit me tekwaro pa kwarowa .
48001015	Ento Lubaŋa yam oyera wa con , oketa woko pat ma onoŋo pud peya ginywala , ka dok olwoŋa gire pi kicane .
48001016	Cwinye obedo yom me nyutta Wode , wek acit atit pire bot Lurok . I kare ma lok man otimme , pe aa acito bot dano mo ni omiya tam ,
48001017	dok bene pe aa acito i Jerucalem bot jo mukwoŋo bedo lukwena kweda , ento acito gira cen wa i Arabia , ka aa ki kunnu dok adwogo cen i Damaciko .
48001018	I ŋe mwaka adek acito i Jerucalem ka limo Kepa , ci abedo kunnu pi nino apar wiye abic .
48001019	Ento i kin lukwena aneno Yakobo omin Rwot keken .
48001020	( Me ada kadi wa i nyim Lubaŋa , lok ducu ma acoyo botwu i waraga man goba pe iye . )
48001021	Ka dok acito i lobo Ciria ki Cilicia ,
48001022	kun onoŋo lwaka dano mapol ma guye Kricito ma gitye i kabedo ducu i Judaya peya giŋeya dok peya guneno koma .
48001023	Onoŋo guwinyo lok i koma keken ma gitittigi ni , “ Ŋat ma yam obedo ka yelowa-ni , kombeddi tye ka tito lok i kom niye man ma yam koŋ otemo tyekone wokoni . ”
48001024	Omiyo gupako Lubaŋa pira .
48002001	Lacen i ŋe mwaka apar wiye aŋwen dok acito i Jerucalem aye kacel ki Barnaba , dok bene atero Tito me wot kacel kweda .
48002002	Gin mumiyo acito kunnu , pien Lubaŋa onoŋo onyutta ni myero aciti . Ka ao kunnu , ci aketo lok me kwena maber ma abedo ka titone bot Lurok-ki i nyimgi , i muŋ bot jo ma ŋene , wek ticca ma atiyo , nyo ma doŋ atyeko tiyone con , pe obed me nono .
48002003	Ento Tito ma onywako wot kweda , kadi bed onoŋo en Lagrik , pe gibedo ka diye ni myero gilire .
48002004	Kadi bed onoŋo tye jo mogo ma gikelogi i kinwa ma pe gin utmego kikome , magi gin jo ma gubino ka roto kit kuc ma watye kwede i Kricito Yecu , ka wek gilokwa wadok opii .
48002005	Ento kare mo obedo pe ma waye ni gulowa , wek wagwok lok ada me kwena maber piwu .
48002006	Ki tuŋ bota pe onoŋo aparo pi jo ma giŋene ni gin ludito , pien Lubaŋa gire pe leŋŋe tuŋ bot ŋat mo pi kit ma en tye kwede . Gin jo ma ŋenenu pe gumedda gin mo .
48002007	Ento guniaŋ ni Lubaŋa doŋ omiya tic me tito lok me kwena maber bot Lurok , ma rom ki kit macalo yam gimiyo ki Petero tic me tito lok me kwena maber bot Lujudaya ;
48002008	pien ŋat mutiyo kacel ki Petero tic me tito lok me kwena maber bot Lujudaya , obedo ka tic i koma bene bot Lurok .
48002009	Yakobo ki Kepa ki Jon ma yam giŋeyogi ni gubedo lutel , ka doŋ guniaŋ pi kica ma Lubaŋa omiya ci gugamo an ki Barnaba macalo lutic wadigi , kun gipoko tic ni wan myero wacit bot Lurok ki gin gubecito bot Lujudaya .
48002010	Gin gulegowa lok acel keken ni myero wapo pi lucan , ma man aye onoŋo gin ma aketo cwinya ni myero atim .
48002011	I kare ma Kepa obino i Antiokia ajuke woko atyer ka maleŋ pien onoŋo otimo gin ma pe ber .
48002012	Pien i kare ma jo mogo ma gua ki bot Yakobo peya gubino , onoŋo Kepa nywako cam kacel ki Lurok ; ento ka gubino ci Kepa ojer onyiko woko cen , opokke woko ki botgi pi lworo dul pa jo ma mito ni jo muye Kricito myero koŋ gilirgi .
48002013	Lujudaya mukene gucako lubo kit pa Kepa me goba , kadi ki Barnaba bene ocako ŋak woko kun lubo kitgi ma pe nyuto cwiny me ada .
48002014	Ento i kare ma aneno ni guweko ada me lok me kwena maber woko ma onoŋo tamgi tye ka wot atata , ci awaco bot Petero i nyimgi ducu ni , “ Ka in ma Lujudaya-ni ilubo kit pa Lurok , ma pe ibedo calo Lajudaya , ci itwero diyo Lurok niŋniŋ me lubo kit pa Lujudaya ? ”
48002015	Wan kikomwa wan Lujudaya nia wa i anywalli , pe wan Lurok , jo ma lubalo-gu .
48002016	Ento waŋeyo ni dano pe gikwano ni kite atir pien tiyo gin ma cik mito , kono pi ye Yecu Kricito keken . Kadi wa wan Lujudaya bene watyeko ye Yecu Kricito wek gikwanwa ni kitwa tir pi ye Kricito , ento pe pi tiyo gin ma cik mito ; pien pe gibikwano dano mo ni kite atir pien tiyo gin ma cik mito .
48002017	Ento kombeddi , ma watye ka yelle wamito gikwanwa ni kitwa atir pi Kricito , ka wan kikomwa dok ginoŋo ni wan lubalo , ci Kricito mono obedo lakwena me tic pi bal ? Adadaneni pe kumeno !
48002018	Ka dok agero gedo ma yam amuko areto woko piny-nyi odoco , ci an kara labal marac .
48002019	Pien pi temo tiyo gin ma cik mito omiyo yam ato pi cik , wek abed kwo tuŋ bot Lubaŋa .
48002020	Yam gigura i kom yatariya kacel ki Kricito ; pe dok an ma akwo-ni , ento Kricito aye ma bedo kwo i iya . Kwo ma kombeddi atye kwede i komani , abedo kwo pi ye Wod pa Lubaŋa , ma ceŋ omara ka omine gire pire kene pira .
48002021	An gira pe abolo kica pa Lubaŋa ; pien ka gikwano dano ni kitgi atir pi cik , ci Kricito yam oto nono laboŋo tyen lok mo .
48003001	Wun jo Galatia kara wumiŋ kuman ! Aŋa murogowu , wun jo ma ceŋ ginyuto botwu atyer kit ma giguro kwede Yecu i kom yatariya macalo wuneno ki waŋwu ?
48003002	Koŋ apenywu ki peny man keken : wun mono yam wulimo Cwiny Maleŋ pi lubo cik , kono nyo pi ye lok me kwena maber ma wuwinyo gitito botwu-ni ?
48003003	Wun kara wubedo miŋ kuman ! Wucako lubo kit me Cwiny , ci kombeddi doŋ wumito wugik ki tekkomwu ?
48003004	Gin jami mapol madoŋo macalo meno otimme botwu nono ? I adane onoŋo otimme ki tyen lok !
48003005	En Lubaŋa ma omiyowu Cwiny Maleŋ-ŋi , dok otiyo bene taŋo mapol i kinwu , en tiyo man pien ni wulubo cik , kono nyo pi ye lok ma wuwinyo ma gitito botwu ?
48003006	Kit ma meno bene yam gicoyo lok i kom Abraim ni , “ En oye Lubaŋa , omiyo gikwane ni en dano ma kite atir . ”
48003007	Myero wuŋe ni jo ma tye ki niye , gin aye likwayo pa Abraim kikome .
48003008	Luco ginacoya yam con onoŋo doŋ guŋeyo woko ni , Lubaŋa bikwano Lurok ni gin jo ma kitgi atir pi niye . Lubaŋa yam otito lok me kwena maber con bot Abraim kun wacce ni , “ Rok ducu bilimo gum piri . ”
48003009	Pi meno , jo ma tye ki niye gibinoŋo gum kacel ki Abraim mubedo ki niye .
48003010	Jo ducu ma gujeŋŋe i kom tic me lubo cik doŋ gicenogi woko ; pien yam gicoyo ni , “ Cen opot i kom jo ducu ma pe gilubo gin ducu ma gicoyo i buk me cik , kun gicobo bene ticce kakare . ”
48003011	Kombeddi lok doŋ oŋene woko ni , pe gikwano dano mo ni kite atir i nyim Lubaŋa pi tiyo gin ma cik mito ; pien gicoyo ni , “ Ŋat ma kite atir pi niye bibedo kwo . ”
48003012	Ento cik pe ocuŋ i kom niye , pien gicoyo ni , “ Ŋat ma tiyo kun lubo gin ma cik mito bikwo pire . ”
48003013	Kricito aye ma nene okokowa ki i cen ma opoto i komwa pien pe walubo cik ; en obino ci olokke odoko dano ma giceno ma ka-kawa . Pien yam gicoyo ni , “ Cen opoto i kom dano ma giŋabo malo i wi yat . ”
48003014	Lok man otimme wek gum ma Lubaŋa ceŋ omiyo ki Abraim Lurok bene gunoŋ pi Yecu Kricito , ka wek wan bene walim Cwiny Maleŋ ma yam giciko pire-ni pi niye .
48003015	Utmega , koŋ anyut labol me lok i kom dano . Ka jo aryo gucikke i gin mo-ni , ma gumoko gicikkegi , ŋat mo pe dok twero lokone , dok bene pe twero medo gin mo i gicikke meno .
48003016	Lubaŋa yam ocikke gin ki Abraim ki bot lakware bene . Ento yam ginacoya pe owacci , “ Ki bot likwayu , ” ma nyuto ni gipol , ento owacci , “ Ki bot lakwaru , ” ma nyuto dano acel keken , ma en aye Kricito .
48003017	Gin ma myero aloki tye kit man ni , cik ma doŋ obino lacen i ŋe mwaka miya aŋwen ki pyeradek pe doŋ romo turo gicikke ma con Lubaŋa otyeko mokone woko-ni , dok bene pe bimiyo gin ma ociko lal nono .
48003018	Ka ce leyo jami ma gimiyo ki Abraim obedo pi cik , meno noŋo pe lubo kit cikke mo . Ento Lubaŋa yam omiyo bot Abraim i gicikke macalo mot .
48003019	Cik dok mitte piŋo ? Cik yam gimedo ni wek turo cik onen woko ka maleŋ , nio waŋ ma lakwaro Abraim ma giketo cikke pire-ni obino . Lumalaika aye ma ceŋ gukelo cik , ci gumiyo i ciŋ ŋat ma larib dano kacel .
48003020	Ento larib dano pe mitte pi ŋat acel keken , ento Lubaŋa aye tye acel .
48003021	Cik doŋ tye ka pyem ki gicikke pa Lubaŋa ? Pe kit meno gire , pien ka nene gimiyo cik ma twero miyo kwo , kono kwano dano ni kite atir obedo pi lubo cik .
48003022	Ento coc ma yam gicoyo otweyo dano ducu macalo lumabuc i te twero me bal , wek cikke ma nene giciko pi ye Yecu Kricito gimi bot jo muye en .
48003023	I kare ma niye peya obino , cik aye munoŋo gwokowa , kun otweyowa woko macalo mabuc , nio waŋ ma ginyuttiwa niye .
48003024	Kit meno cik aye obedo lagwokwa ma myero olowa nio ka Kricito obino , ka doŋ gicako kwanowa ni kitwa atir pi niye .
48003025	Kit ma doŋ niye tye-ni , pe dok wabedo i te twero pa lagwokwa ;
48003026	pien wun ducu doŋ wudoko litino pa Lubaŋa pi niye Yecu Kricito .
48003027	Wun jo ducu ma doŋ gityeko batijawu i nyiŋ Kricito , doŋ wuruko Kricito macalo wuruko boŋowu .
48003028	Apokapoka mo doŋ pe i kin Lajudaya ki dano me Grik , i kin opii ki ŋat ma lone kene , kadi i kin laco ki dako , pien wun ducu doŋ wurom i Kricito Yecu .
48003029	Ka wun doŋ wulwak pa Kricito , ci doŋ wun likwayo pa Abraim ; dok pi cikke pa Lubaŋa , wun lule gin ma yam en ociko bot Abraim .
48004001	Awaco kit man ni , laleyo ka pud latin bedo rom ki opii , kadi bed en won jami ducu .
48004002	En koŋ bedo i te loc pa jo ma gwoke ki jo ma gwoko jamine , nio ka kare ma wonne ociko oromo .
48004003	Wan bene watye kit meno ; i kare ma wan pud litino , yam wabedo opii pa jogi ma gitye ka loc i wi lobo-ni .
48004004	Ento ka kare kikome ma giciko-ni doŋ oromo , ci Lubaŋa ocwalo Wode ma dako onywalo , kun ginywalo i te cik ,
48004005	wek okok jo ma yam tye i te loc me cik , ka wek wan bene gilokwa wadok litino me paco .
48004006	Kit macalo wun doŋ litino me paco , en aye mumiyo Lubaŋa ocwalo Cwiny Wode i iwa , ma kok ni , “ Abba ! Wora ! ”
48004007	Kit meno , pi tic pa Lubaŋa omiyo in doŋ pe opii , ento latin me paco ; ka doŋ in latin paco , man nyuto ni in doŋ lale jami .
48004008	I kare macon ma onoŋo peya wuŋeyo Lubaŋa , wubedo opii pa gin mogo atata ma i adane pe gin lubaŋa wacel .
48004009	Ento kombeddi doŋ wuŋeyo Lubaŋa , nyo koŋ awacci , Lubaŋa doŋ ŋeyowu ; ci dok wutwero dok cen niŋniŋ bot jogi macon ma gigoro , ma piny bene oloyogi woko-ni ? Piŋo dok wumito bedo opiigi pi tyen me aryo ?
48004010	Wuketo cwinywu me gwoko nino , ki dwe , ki kare mapatpat , ki mwaka-gu !
48004011	Abedo ki lworo matek , pien ticca ma ayelle kwede botwu , kara aneko iye koma nono .
48004012	Utmega , alegowu ni wubed calo an , pien an bene doŋ adoko calo wun . Wun giwu yam pe wutimo gin mo marac i koma .
48004013	Wuŋeyo ni , pi lit koma omiyo atittiwu lok me kwena maber pi tyen mukwoŋo .
48004014	Yam pe wuŋala dok pe wucaya , kadi lit koma okelo botwu aoma cwiny , ento wujola maber calo wujolo lamalaika pa Lubaŋa , dok calo wujolo Kricito Yecu kikome .
48004015	Gin aŋo dok muŋolle i yomcwiny ma onoŋo wubedo kwede-ni ? An cadenwu ma aloko ni , ka ce nene twerre , kono wukolo waŋwu woko ci wumiyogi bota .
48004016	An alokke adoko lamerokwu pi tito botwu lok me ada ?
48004017	Jo mukene ca gibwolo waŋwu nono , tamgi rac . Gimito cego wiwu woko , wek wucak dworogi .
48004018	Dworre pi gin maber , ber kare ducu , pe ka an atye botwu keken .
48004019	Litinona , pud dok atye ka ciro arem kwedwu macalo dako ciro arem i kare me nywal , nio ka kit pa Kricito ocwene i iwu .
48004020	Onoŋo amito ni kono abino abedo kwedwu kombeddi , ka wek aniaŋ kit gin ma myero alok botwu ki kunnu , pien tamma i komwu doŋ ocuŋ woko ata .
48004021	Wun jo ma wumito ni cik olowu , wun pe wuwinyo cik ? Koŋ doŋ wutitta mono .
48004022	Pien yam gicoyo ni , Abraim onoŋo tye ki awobe aryo , acel obedo wod pa aŋeca , ki acel obedo wod pa dakone kikome .
48004023	Ento wod pa aŋecani yam ginywalo i kit me kom , ki latin pa dako kikome-ni ginywalo pi cikke ma yam Lubaŋa ociko .
48004024	Man ma awaco-ni obedo carolok : Mon aryo magi nyuto gicikke aryo bene . Ŋat acel oa ki i wi got Cinai , litino ma en onywalo gubedo opii ; dako meno en aye Agar .
48004025	Kombeddi Agar nyuto got Cinai , ma tye i Arabia ; rom ki Jerucalem me kare-ni , pien en tye i opii kacel ki litinone .
48004026	Ento Jerucalem ma tye i polo lone kene , en aye obedo minwa .
48004027	Pien yam gicoyo ni , “ Bed ki yomcwiny , in dako ma lalur ma yam pe inywalo latin mo-ni , mwoc ki wer kun idaŋŋe matek , in dako ma pud peya yam arem ogoyi ! Pien litino pa dako ma gitenyo pol , kato litino pa dako ma bedo gin ki cware kacel . ”
48004028	Utmega , wan wacal ki Icaka , wan litino me cikke pa Lubaŋa .
48004029	Ento macalo i kare ca onoŋo latin ma ginywalo i kit me kom obedo ka uno latin ma ginywalo pi Cwiny pa Lubaŋa , i kare-ni bene tye kit meno .
48004030	Ento ginacoya kono wacci ŋo ? Wacci , “ Ryem aŋeca-ni woko gin ki wode , pien wod pa aŋeca pe bileyo jami kacel gin ki wod pa dako kikome . ”
48004031	Kit meno , utmega , wan pe litino pa aŋeca , ento wan litino pa dako kikome .
48005001	Kricito doŋ otyeko gonyowa woko ki i pii wek wabed jo me kuc ma walone kenwa . Wacuŋ doŋ matek ; pe dok wuye rwako tyenwu i okol me opii .
48005002	Wuwiny ba , an Paulo kombeddi awacciwu ni , ka gilirowu , ci kony pa Kricito doŋ pe botwu .
48005003	Anwoyo lokka doki bot dano acel acel ma giliro ni , en doŋ tye ki banya me lubo cik ducu .
48005004	Wun jo ma wumito ni gikwanwu ni kitwu atir pi lubo cik , wun doŋ wupokke woko kenwu ki bot Kricito ; doŋ wunyiko woko cen , wubwoto kica pa Lubaŋa .
48005005	Watye ki gen madwoŋ pi Cwiny Maleŋ me noŋo kit ma atir ma gimiyo pi niye .
48005006	Pien i Kricito lirre nyo bedo ma pe giliro ducu konygi pe ; niye keken aye konyo , ma ticce aye mar .
48005007	Onoŋo nene wucako riŋo ŋwec maber ; aŋa mono ma dok ogeŋowu i lubo lok me ada ?
48005008	Bito dano macalo man pe oa ki bot ŋat ma ceŋ olwoŋowuni .
48005009	Ka gitedo mugati , tobi matidi mo keken aye yenyo moko woko ducu .
48005010	Atye ki gen i Rwot ni , tamwu pe bipokke ki mera ; ento ŋat mo-ni ma tye ka balo cwinywu woko-ni , kadi bed en aŋa , Lubaŋa biŋolle kop .
48005011	Utmega , piŋo dok pud giuna , ka an kikoma aye atito ni lirre ber ? Ka nene atito lok kumeno , kono pe tye gin mo i lok i kom yatariya ma obedo macalo ajut ma yoko dano .
48005012	Kono jo ma tye ka balo cwinywu-ni gumedde anyim , gukolle woko kekengi gigi !
48005013	Utmega , yam gilwoŋowu me bedo ki kuc kun wulone kenwu ; ento pe dok wulok kucwu odok me cobo mit ma ginywalowu kwede . Ma ka timo meno , myero dano acel acel omine me konyo luwote pi mar keken .
48005014	Pien cik ducu giribogi woko i lok acel keken ni , “ Mar lawoti macalo imarre keni . ”
48005015	Ento ka wubedo ka kane kekenwu ki lakwu , kun wutimo dano wadiwu calo guci , myero wugwokke wek pe wutum woko kekenwu .
48005016	Ento awacciwu ni , wuye Cwiny Maleŋ pa Lubaŋa aye otelwu , wek pe wucob miti me kit pa dano .
48005017	Pien miti me kit pa dano pyem ki miti pa Cwiny Maleŋ , dok miti pa Cwiny Maleŋ bene pyem ki miti me kit pa dano . Gin aryo-ni gimon , meno aye gin ma geŋowu tiyo gin ma wumito .
48005018	Ento ka Cwiny Maleŋ aye ma tye ka telowu , ci doŋ pe wubedo i te cik .
48005019	Tic me kit pa dano ma nen woko ka maleŋ gin en : tim kwele , caro , tarwaŋ ,
48005020	woro cal jogi , talo dano , mone , daa , nyeko , kiniga , laro dito , pyem , pokke ,
48005021	nek , mero ki koŋo , cam me yomcwiny me miŋo marac , ki mogo mukene macalo meno . Pud dok ajukowu matek , kit macalo nene koŋ ajukowu , ni , jo ma timo gin macalo magi , ker pa Lubaŋa pe bibedo megi .
48005022	Ento nyig ma nyak pi Cwiny Maleŋ gin aye mar , yomcwiny , kuc , diyo cwiny , kica , ber , gen ,
48005023	mwolo , gwokke ken ; cik mo pe ma kwero gin macalo magi .
48005024	Dano ma gin jo pa Kricito Yecu doŋ gutyeko neko par ki miti me kit pa dano woko , ci guguro woko bene i kom yatariya .
48005025	Ka wabedo kwo pi Cwiny Maleŋ , ci myero doŋ wawotu kun walubo en .
48005026	Pe myero wabed ka wakke awaka , pe wabutte ki tek i kom luwotwa , dok pe myero wabed ki nyeko i kinwa kenwa .
48006001	Utmega , ka ce gimako dano ka timo bal mo , wun jo ma wutye ki Cwiny pa Lubaŋa wukonye wek odwog i yo ma atir , kun wubedo kwede ki cwiny me mwolo . Koŋ iŋine kekeni , wek in bene pe gibiti .
48006002	Wutiŋ peko pa luwotwu , meno aye bimiyo wucobo cik pa Kricito .
48006003	Pien ka dano mo tamo ki i cwinye kene ni en e gin mo , kun i adane noŋo en pe gin mo , noŋo en bwolle abwola kene .
48006004	Dano acel acel koŋ oŋi ticce kene ka ber , meno miyo tyen lok me wakkene bedo pi ticce kikome ma en otiyo , ma pe dok poro ki tic pa lawote .
48006005	Pien dano acel acel tye ki yecce ma myero otiŋ .
48006006	Dano ma gitye ka pwonyo ki lok i kom Kricito myero onywak jami ducu mabeco ma etye kwede ki ŋat ma pwonye .
48006007	Pe wuwek gibwolwu ; Lubaŋa pe gituko kwede . Gin ma dano ocoyo , en aye bene en bikayo .
48006008	Ŋat ma ocoyo kodi i poto me kit pa dano , gin ma en bikayo ki iye en aye to ; ento ŋat ma coyo kodine i poto me Cwiny Maleŋ , bikayo mere kwo ma pe tum pi Cwiny Maleŋ .
48006009	Pe myero waol ka tiyo gin maber , pien ka kare oromo , ka cwinywa pe odoko nyap , ci wabikayo kac .
48006010	Doŋ kit macalo pud watye ki kare-ni , myero watiyu gin maber bot dano ducu , makato ducu myero watiyu bot utmegiwa ma guye Kricito .
48006011	Koŋ doŋ wunen kit nukuta madoŋo ma atye ka coyone ki ciŋa-ni .
48006012	Jo ma tye ka diyowu ni myero wulirre-ni , gin aye jo ma mito ni gin maber ma gitiyo onen ki woko . Tamgi tye ni pe myero giungi pi yatariya pa Kricito .
48006013	Kadi gin ma gilirogi-ni pe gimako cik , ento gimito ni gilirwu ka wek giwakke i gin ma gitimo i kom ki woko .
48006014	Ento an pe amito awakke pi gin mo , kono pi yatariya pa Rwotwa Yecu Kricito keken , pien ki tuŋ bot lobo ducu doŋ giguro woko i kom yatariya , ki an kikoma bene doŋ gigura woko ki tuŋ bot lobo .
48006015	Pien bedo ma gilirre nyo ma pe gilirre lok mo pe iye ; ento gin ma pire dit twatwal en aye me bedo ginaketa manyen .
48006016	Kuc ki kica obed i kom jo ma poro kwogi ki cik man , ki i kom jo pa Lubaŋa ducu .
48006017	Cakke kombeddi pe amito ŋat mo oyela , pien atye ki poyo ma doŋ giketo i koma ma nyuto ni an opii pa Yecu .
48006018	Kica pa Rwotwa Yecu Kricito obed kwedwu , utmega . Amen .
49001001	Waraga man oa ki bot Paulo ma en lakwena pa Kricito Yecu pi mit pa Lubaŋa . Bot jo pa Lubaŋa ma tye i Epeco , ma gin aye jo ma genne i Kricito Yecu :
49001002	Lubaŋa Wonwa ki Rwot Yecu Kricito omiwu kica ki kuc .
49001003	Myero gipwo Lubaŋa , Won Rwotwa Yecu Kricito , pien i Kricito doŋ omiyowa kit gum me cwiny ducu ma tye i polo .
49001004	En oyerowa wa con i Kricito ma pud peya ocako keto lobo , wek wabed jo maleŋ i nyime laboŋo bal mo i komwa pi mar mere .
49001005	Lubaŋa pi mitte kene onoŋo doŋ oyubo con ni wan myero wadok litinone pi tic pa Yecu Kricito .
49001006	En otimo man wek wapak motte me kica me deyo madit ma en omiyo ki wan pi Wode ma emaro .
49001007	Pi remo me to pa Wode ma ocwer piwa , doŋ gikokowa woko , giweko balwa , kit macalo lonyo me kicane dwoŋ kwede ,
49001008	ma en omiyo botwa madit lawaŋacel , Pi ryekone ki pi niaŋŋe ducu ,
49001009	en doŋ omiyo waŋeyo muŋ me mit mere , kun lubo yub maber ma ceŋ en oyubo me cobo i Kricito .
49001010	Yub pa Lubaŋa ma en bicobo ka karene oromo , en aye me coko jami ducu ma tye i polo ki i wi lobo , ki ribogi woko kacel i Kricito .
49001011	Pien jami ducu tine kun lubo tam pa Lubaŋa ki mitte . En oyerowa i Kricito pi tamme , wek wan wabed jone , kun onoŋo yam en doŋ oyubo woko con ni ,
49001012	wan Lujudaya ma wan aye jo mukwoŋo bedo ki gen i kom Kricito , myero wami dano gupak deyo pa Lubaŋa .
49001013	Oyero wun Lurok bene ma wutye i Kricito , ma yam wuwinyo lok ada , ma en aye lok me kwena maber me larrewu . Wun wuye en , en mumiyo gimiyowu Cwiny Maleŋ ma con Lubaŋa ociko pire-ni , wek obed macalo lanen ma mere ma doŋ giketo i komwu .
49001014	En aye gin ma gijeŋo ma nyuto ni wabinoŋo gin ducu ma Lubaŋa oyubbe me miyo botwa i kare ma Lubaŋa bikoko jone kikome , ma bimiyo dano gipako deyone matek .
49001015	Pi lok man , cakke ma awinyo pi niyewu i kom Rwotwa Yecu , ki pi mar ma wumaro kwede jo pa Lubaŋa ducu ,
49001016	omiyo pe akeŋ pwoyo Lubaŋa piwu , kun alwoŋo nyiŋwu bene i legana .
49001017	Alego Lubaŋa pa Rwotwa Yecu Kricito , Lubaŋa Won deyo , wek omiwu cwiny me ryeko , dok bene onyutwu ŋec i kome kekene .
49001018	Dok bene alego ni en omeny tamwu , wek wuniaŋ i kom gen ma en olwoŋowu iye , ki i kom mot me lonyo ki deyo madwoŋ ma en miyo bot jone wek obed megi matwal .
49001019	Alego bene wek wuniaŋ i kit ma tekone madwoŋ twatwal ma pe pimme-ni tye ka tic kwede i iwa , wan jo ma waye Yecu . Man rom aroma ki tic madit me twer ma en tye kwede ,
49001020	ma ceŋ ocero kwede Kricito ki i kin jo muto , ka okete obedo i kabedo me deyo ka ŋete tuŋ acuc i polo .
49001021	En doŋ tye malo , loyo kit loc ducu ki twero ki teko ki dito ducu ma tye i polo , ki nyiŋ mo ma oywek i lobo me kare man ki i lobo me kare ma bibino-ni bene .
49001022	Lubaŋa doŋ oketo jami ducu i te twer pa Kricito wek olo , dok omiye bot lwak jo muye en wek en obed macalo wic , kun loyo jami ducu maber .
49001023	Lwak jo ma guye Yecu gin aye kom Kricito , ma miyo en opoŋ otum maber woko licwic , kun Kricito bene opoŋ i jami ducu ma i kabedo ducu .
49002001	I kare mukato onoŋo wubedo jo muto pi turo cik ki balwu .
49002002	I kare ca onoŋo wulubo yo maraco me lobo man , kun wuwinyo lok pa ŋat ma loyo twer mogo ma tye malo i dye yamo , ma en aye cwiny ma kombeddi tye ka tic i i jo ma dag winyo lok ma Lubaŋa waco .
49002003	Wan ducu yam warom ki jo meno i lubo miti ma ginywalowa kwedeni , kun wacobo miti me komwa ki gin ma watamo piwa kenwa ; omiyo pi kit ma yam watye kwede , kiniga pa Lubaŋa myero opot i komwa calo poto i kom jo mukene ducu .
49002004	Ento Lubaŋa lalonyo i kicane , mar ma en omarowa kwede dit twatwal ;
49002005	en mumiyo kadi bed onoŋo wadoko jo muto pi turo cikke , en omiyo wadoko kwo kacel ki Kricito . Lubaŋa olarowu pi kicane .
49002006	Pi ribbewa ki Kricito Yecu en ocerowa woko kacel kwede , ka doŋ oketowa wabedo kacel kwede i polo .
49002007	En otimo man ducu wek enyut i kare ducu ma pud tye anyim lonyone madwoŋ ma pe pimme me kica , ma onen ki berre botwa i Kricito Yecu .
49002008	Pien pi kicane omiyo en olarowu pi niye . Man pe otimme pi tic mo ma wun wutiyo ; meno obedo mot pa Lubaŋa gire .
49002009	Pe otimme pi ticwu mo , mumiyo ŋat mo owek wakke pire .
49002010	Wan wabedo ginaketa pa Lubaŋa ; en oketowa i Kricito Yecu ni wek wabed jo ma tiyo tic mabeco ma yam en oyubo ni myero wati .
49002011	Koŋ wupo i kit ma wun wubedo kwede , wun ma wubedo Lurok i kit me anywalli . Lujudaya gilwoŋowu ni wun jo ma pe giliro , kun gilwoŋŋe kengi ni gin jo ma gulirre , pi lirregi ma ciŋ dano otiyo i riŋo komgi .
49002012	Koŋ wupo bene ni i kare ca-ni onoŋo wupokke woko mabor ki Kricito ; yam gikoyowu woko ki i kom lwak me Icrael , pe wunywako gicikke pa Lubaŋa ki gin ducu ma en ociko ni ebitimo pi jone . Yam wubedo i lobo man laboŋo gen mo , Lubaŋawu bene onoŋo pe .
49002013	Ento kombeddi i Kricito Yecu wun jo ma yam wutye ka mabor doŋ gikelowu cok pi to pa Kricito .
49002014	En kikome okelo kuc i kinwa , omiyo wan kwedwu doŋ wadoko lwak acel . Pi miyo kome kene en doŋ okwanyo mone woko ki i kinwa macalo doŋ omuko cel ca ma yam poko kinwa woko-ni .
49002015	Pi kelo kuc omiyo en ojwayo cik pa Moses woko ki gin ma giciko iye ducu , wek omi wan jo me dul aryo-ni wadok rok acel manyen ma guribbe kacel i en .
49002016	Pi tone i kom yatariya odwoko wan aryo ducu bot Lubaŋa i kom acel , omiyo mone ogik woko .
49002017	Yam en Kricito obino otito lok me kwena maber me kuc botwu wun jo munoŋo wutye ka mabor , ki botwa wan jo ma onoŋo watye cok .
49002018	Pi Kricito wan ducu , wan Lujudaya ki wun Lurok , giyabo botwa yo i Cwiny Maleŋ acel-li me o bot Lubaŋa Won .
49002019	Kombeddi doŋ wun pe wubedo lurok nyo lubedo ; wun kacel ki jo pa Lubaŋa doŋ wutye ki paco acel , wun doŋ wu jo me ot pa Lubaŋa .
49002020	Wun doŋ kombeddi wudoko ot ma gigero , ma gutine obedo lukwena ki lutit lok pa Lubaŋa . Yecu Kricito kikome obedo got madit me twoke .
49002021	Gedo man okubbe kacel ki Kricito , dok bene tye ka doŋo me doko ot pa Lubaŋa maleŋ i Rwot .
49002022	Wun bene gitye ka gerowu kacel i kome , wek wubed ot ma Cwiny pa Lubaŋa bedo iye .
49003001	Pi lok man , alego Lubaŋa piwu , an Paulo ma abedo lamabuc pi Kricito piwu wun Lurok .
49003002	Abedo ki tam ni wun doŋ wutyeko winyo kit ma Lubaŋa omiyo abedo lakan-lim me kicane ki tuŋ botwu ,
49003003	dok bene kit ma onyutta kwede muŋŋe , omiyo aŋeyo , macalo doŋ atyeko coyo pire macekcekki .
49003004	Ka wukwano ci wutwero neno maber kit ma aniaŋ kwede i muŋ ma otiko Kricito .
49003005	I kare mukato yam Lubaŋa pe onyuto muŋ man bot dano adana-ni , ento kombeddi doŋ onyuto bot lukwenane maleŋ ki lutit lokke , pi Cwiny Maleŋ .
49003006	Muŋ meno tye kit man ni , pi lok me kwena maber omiyo Lurok doŋ gudoko lule lonyo pa Lubaŋa kacel ki Lujudaya ; gudoko dul kom acel kwedgi , gin bene gunoŋo gin mo ducu kacel kwedgi ma yam Lubaŋa ociko pire i Kricito Yecu .
49003007	An giketa abedo latic me lok me kwena maber pi mot me kica pa Lubaŋa , ma omiya pi tic me twerone .
49003008	Kadi bed atidi twatwal ki i kin jo pa Lubaŋa ducu , ento en omiya mot man me kica me tito lok me kwena maber bot Lurok i kom lonyo madwoŋ pa Kricito ma tere pe tatte ,
49003009	dok me miyo kit ma en ocobo kwede yub mere me muŋ onen woko ka maleŋ bot jo ducu . Onoŋo Lubaŋa mucweyo jami ducu-ni okano muŋ man pi kare ducu mukato aŋec ,
49003010	wek kombeddi oti ki lwak jo muye Yecu me miyo luloc ki wegi twero ducu ma tye i polo guŋe ryeko pa Lubaŋa ma kite patpat .
49003011	Man lubo tam pa Lubaŋa ma onoŋo yam tye con , ma en ocobo i kom Yecu Kricito Rwotwa ;
49003012	pire omiyo wan jo ma waye Yecu walimo tekcwiny , pien oyabo botwa yo me o i nyim Lubaŋa ki gen .
49003013	En mumiyo alegowu ni , pe myero cwinywu odok nyap pi can ma gitye ka una kwede piwu ; can man aye kelo botwu deyo .
49003014	Lok man aye mumiyo arumo coŋa i nyim Lubaŋa Won ,
49003015	en ka ma nyiŋ man me won ocuŋ iye i doggola pa jo me odi ducu ma tye i polo ki ma tye i lobo .
49003016	Alego ni pi lonyone me deyo myero omi Cwiny mere opoŋwu ki teko ki kero madwoŋ i iwu ,
49003017	Kricito bene obed i iwu pi niyewu . Dok bene alego ni Lubaŋa omi wucuŋ matek i mar macalo yat ma lwite odonyo matut i ŋom ,
49003018	wek wubed ki teko , ki cwiny me niaŋ , kacel ki jo pa Lubaŋa ducu , kit ma mar pa Kricito lac kwede , kit mabor kwede , ki kit ma odoŋo kwede malo , dok kit ma tut kwede ,
49003019	wek wuŋe mar pa Kricito ma kato ŋec ducu , wek wupoŋ ki gin mo ducu ma opoŋ i i Lubaŋa .
49003020	Deyo obed bot Lubaŋa ma twero tiyo tic madwoŋ twatwal ma kato gin ma watwero lego pire nyo keto i tamwa , pi tekone ma tye ka tic i komwa .
49003021	Deyo obed bote nakanaka i Kricito Yecu ki i lwak jo ducu muye en , i kare pa yalwak ducu . Amen .
49004001	Pi meno , an ma abedo lamabuc pi Rwot alegowu ni wulub kit kwo ma myero , ma rwatte ki lwoŋo ma yam gilwoŋowu iye .
49004002	Wuwor jo mukene , wubed mwol , dok wubed jo ma ciro gin ducu ma balo cwiny dano , kun ŋat acel acel diyo cwinye i kom lawote ki mar .
49004003	Wuket tek me gwoko ribbe ma Cwiny Maleŋ omiyowu wek wubed acel i twec me kuc .
49004004	Kom tye acel , Cwiny Maleŋ bene tye acel , kit macalo gen bene tye acel ma Lubana olwoŋowu iye .
49004005	Rwot tye acel , niye acel , batija acel ,
49004006	Lubaŋa bene tye acel ma en aye Won dano ducu . En loyo jami ducu , tiyo i gin ducu , dok bene tye i gin ducu .
49004007	Ŋat acel acel i kinwa olimo mot me kica , ma oporre ki mot ma Kricito omiye .
49004008	En mumiyo yam giwaco ni , “ Ka ceŋ oito malo , otero opii mapol ma en oyako i lweny , ci omiyo mot bene bot dano . ”
49004009	“ Oito malo ” te lokke aŋo ? Te lokke ni olor piny bene i lobo ka matut .
49004010	Ŋat mulor piny en acel-lu bene aye oito malo ka mabor i ŋe polo ducu , wek epoŋ jami ducu woko liweŋ .
49004011	Mot ma en omiyo gin en : omiyo jo mogo me bedo lukwena , jo mukene me bedo lutit lok pa Lubaŋa , jo mukene gubed lutit lok me kwena maber , jo mukene lukwat ki lupwony .
49004012	Ticgi obedo me yubo jo pa Lubaŋa i ticgi me konyo dano , dok me doŋo kom Kricito ,
49004013	nio waŋ ma wan ducu wadoko acel i niyewa ki i ŋeyo Wod pa Lubaŋa , nio ka wadoko dano mucwiny , ma wadoŋo warom ki Kricito , ma en aye jami ducu opoŋ iye .
49004014	Pi meno pe dok myero wabedu calo litino ma giweko yamo me pwony mapatpat wirogi dwokogi tuŋŋi ki tuŋŋi ; ryeko pa dano , ki lok ma giporo me goba , pe dok bimiyo wacabbe acaba .
49004015	Ma ka meno , myero walok lok ada ki mar , wek wamedde , wadoŋu malo i kit yo ducu nio bot Kricito , ma en aye lawiwa .
49004016	En aye wic , dul kom ducu guribbe woko i kome , dok gukubbe kacel i waŋ mwot ducu ma tye iye . Ka dul acel acel tye ka tiyo ticce kakare , miyo kom doŋo maber i mar .
49004017	En mumiyo awaco lok man botwu kun acikowu i Rwot ni , pe myero pud dok wubed i kit ma Lurok gibedo kwede , i tamgi ma konnye pe .
49004018	Tamgi doŋ onyobbe woko , pe doŋ gitwero niaŋ gin mo , kwo ma Lubaŋa miyo nen gin ma welo ki tuŋ botgi , pi kwiya piny ma obino botgi pi cwinygi ma odoko nwaŋ .
49004019	Gin pe doŋ giparo gin mo , oweko doŋ gumine kengi i tim me tarwaŋ , dok bene giwor matek i timo lwak tim caro caro mapol .
49004020	Ento lok kom Kricito yam pe gipwonyowu kit meno ,
49004021	ka kono nene wuwinyo lok i kome ada , dok gipwonyowu , wun jo ma lubo en , ki lok ada ma tye i Yecu .
49004022	Kit kwowu macon ma yam wubedo kwede ca , kombeddi myero doŋ wuwek obedi ; kit kwo maca doŋ oballe woko pi miti maraco ma obwolowu .
49004023	Wuwek Lubaŋa doŋ oroc tam me cwinywu odok manyen ,
49004024	ka doŋ wuruk kit pa dano manyen ma giketo i cal pa Lubaŋa kikome i ada me kit ma atir ki maleŋ .
49004025	Pi meno , wuwek goba obedi ; dano acel acel myero olok lok ada bot dano lawote , pien wan watye macalo dul kom luwotwa .
49004026	Ka kiniga omakowu , pe wupot i bal ; ceŋ pe myero opoti ma noŋo pud wujul wutye ki kiniga i cwinywu ,
49004027	dok bene pe wumi kare ki Catan .
49004028	Dano ma yam bedo ka kwalo jami pa jo mukene myero doŋ owek kwo obedi ; myero en ocak tiyo tic maber ki ciŋe , wek onoŋ gin ma myero opok ki jo ma megi pe .
49004029	Lok mo marac myero pe okatti ki i dogwu ; wulok lok mabeco keken ma doŋo tam pa dano i yo ma mitte , wek jo ma winyo lokwu gunoŋ kony ki iye .
49004030	Pe wumi Cwiny pa Lubaŋa okum , en Cwiny ma gimiyowu me bedo lanen ma gimwono woko doŋ i komwu pi kuro nino ma gibikokowu iye .
49004031	Wuwek doŋ keccwiny ducu , ki waŋ-ic ki kiniga , da i wi dano mukene , yet , kacel ki raccwiny ducu .
49004032	Wubed jo ma lukica ki cwiny maber ; dano acel acel myero otim ber bot lawote . Wutim kica i kinwu kekenwu ki luwotwu i kom balwu , macalo Lubaŋa otimowu kica i Kricito .
49005001	Wulub kit pa Lubaŋa , pien wun litinone ma en maro .
49005002	Wubed kun wulubo yo me mar , macalo Kricito ceŋ omarowa , ci omine kene piwa wek ebed macalo gitum ma ŋwece kur ma gityero bot Lubaŋa .
49005003	Doŋ pi meno tim kwele ki tim caro caro ducu , ki woro me lim pe myero gilwoŋ nyiŋgi i kinwu ; meno aye gin ma myero bot jo pa Lubaŋa .
49005004	Gin me lewic ki lok miŋmiŋ , nyo kadi ki loko lok oree ma konnye pe , myero bene pe owinnye botwu . Ma ka timo jami magi , wumi pwoc bot Lubaŋa .
49005005	Wuniaŋ maber ni , pe tye ŋat mo i kin lutim tim abor nyo tim caro , nyo jo ma wor i kom jami , ma binoŋo dul mo ma bedo mere i ker pa Kricito ki pa Lubaŋa .
49005006	Pe wuye ŋat mo obwolwu ki lok mogo ma tere pe , pien kiniga pa Lubaŋa bino i kom jo ma pe winyo lokke pi kit timgi nu .
49005007	Pi meno , pe wuribbe kwedgi .
49005008	Yam wubedo colpiny , ento kombeddi doŋ wudoko dyeceŋ i Rwot ; kitwu myero doŋ obed kit pa jo me ceŋ .
49005009	Pien nyig ma onyak pi ceŋ nen woko i gin ducu ma tye maber , dok atir , ki me ada .
49005010	Wutem pwonyo gin ma yomo cwiny Rwot .
49005011	Pe wuribbe i tic mo ducu me piny macol ma pe konyo , ento wunyut kit tic meno woko ka maleŋ .
49005012	Pien bedo me lewic me loko i kom gin ma gitiyo i muŋ aloka keken .
49005013	Gin mo-ni ma leŋo onyuto nen woko ka maleŋ ; pien gin ma nen ka maleŋ noŋo tye i ceŋ .
49005014	Man aye gin mumiyo giwaco ni , “ Co woko , in ma inino , cer woko ki i kin jo muto , ci Kricito bimenyi . ”
49005015	Wugwokke maber i kwo ma wubedo kwede ; pe wubed macalo jo ma kwiya piny , ento calo jo maryek .
49005016	Kare ma tye myero iti kwede i yo maber , pien nino me kare-ni opoŋ ki gin marac .
49005017	Pi meno , pe wubed miŋ , ento wutem niaŋ gin ma Rwot mito wuti .
49005018	Dok pe myero wumer ki koŋo , pien mero kelo kit me caro . Ma ka mero , wuwek Cwiny Maleŋ opoŋ cwinywu ,
49005019	kun wuloko i kinwu kekenwu lok me jabuli , ki wer , ki wer me cwiny , kun wuwero dok wukuto wer me pako Rwot ki cwinywu ducu .
49005020	Wupwo Lubaŋa Won i kare ducu pi jami ducu i nyiŋ Rwotwa Yecu Kricito .
49005021	Wumine kenwu i te loc pa jo mukene , ŋat man bot lawote , pi woro Kricito .
49005022	Wun mon wumine kenwu i te loc pa cogwu , macalo wumine kenwu bot Rwot .
49005023	Pien laco obedo lawi dakone , macalo Kricito en aye lawi lwak muye en , en bene lalargi ; gin lwak meno aye kome .
49005024	Macalo lwak muye Kricito gibedo i te locce , kit meno mon bene myero gubed i te loc pa coggi i kit yo ducu .
49005025	Wun co bene wumar monwu i kit macalo Kricito omaro kwede lwak muye en , ci omiyo kwone pigi ,
49005026	wek elonygi gubed leŋ , ma doŋ otyeko lwokogi ki pii ki lok ,
49005027	wek ekel lwak muye en i nyime kene macalo nyako mamwonya twatwal , kun pe tye ka mo ma ojuŋŋe i kome , nyo kadi ki poyo mo bene pe , wek obed leŋ laboŋo ka mo murocce .
49005028	Kit meno , co bene gumar mongi macalo gimaro komgi kengi . Ŋat ma maro dakone , maro kome kene .
49005029	Pe tye ŋat mo ma dag kome kekene , ento pito ki cam dok gwoko maber macalo Kricito bene tiyo ki lwak jo muye en ,
49005030	pien wan wa dul kome .
49005031	Yam gicoyo ni , “ Pi lok man dano biweko wonne ki minne , ci giribbe woko gin ki dakone , gin aryo doŋ gidoko kom acel . ”
49005032	Man muŋ madit twatwal . An ki tuŋ bota agonyo tyen lokke ni Kricito ki lwak muye en .
49005033	Pi meno , laco acel acel i kinwu myero omar dakone macalo maro kome kene , ki dako bene myero onen ni eworo cware .
49006001	Wun litino , wuwiny lunyodowu i Rwot , pien meno aye ber .
49006002	Yam gicoyo ni , “ Wor woru ki meni . ” Man aye cik mukwoŋo ma giciko pi gin mo maber ma bia ki iye , ni ,
49006003	“ wek ibed ma nyimi leŋ dok iri i lobo pi kare malac . ”
49006004	Dok wun wego , pe wuket kolo i kom litinowu ma miyo kiniga makogi , ento wupitgi gudoŋ maber kun wupwonyogi dok wunyebogi ki kit mabeco ma Rwot pwoyo .
49006005	Wun lutic , wuwiny luditowu me lobo man ki cwinywu acel , macalo wuwinyo Kricito , kun wulworogi ki myelkom .
49006006	Ticwu myero pe obed tic ma yeŋo waŋ keken me yomo cwiny dano , ento myero wuti gin ma Lubaŋa mito ki cwinywu ducu , macalo wun lutic pa Kricito .
49006007	Wuti ticwu ki cwiny maber , macalo wutiyo bot Rwot , ento pe wutiyo bot dano ni gunen wek gupwowu ,
49006008	kun wuŋeyo ni , gin mo ducu ma dano mo otiyo maber , Rwot bicule pire ma rom aroma ki ticce ma en otiyo , kadi en latic nyo dano ma lone kene .
49006009	Dok wun wegi lutic , wuti bene ki luticwu i yo acel-lu ; wuwek burogi obedi , kun wupo ni ladit ma loyogi wa ki wun bene tye i polo , en tero jo ducu maromrom .
49006010	Me agikkine , wubed tek i Rwot ki twero me tekone .
49006011	Wuruk jami lweny ducu ma Lubaŋa miyo , wek wucuŋ kun wugeŋŋe kekenwu i roro pa Catan .
49006012	Pien wan pe walwenyo i kom dano ma tye ki kom ki remo , ento walwenyo ki luloc ki wegi twero ma woko , ki i kom gin ducu ma loyo wi lobo ducu i kare man me colpiny , dok ki dul mony mogo maraco me cwiny ma tye i polo .
49006013	Pi meno myero wukwany jami lweny ducu ma Lubaŋa miyo , wek obikonywu me cuŋo matek i nino marac , pud wubicuŋ ma noŋo doŋ wuyelle i kit yo ducu .
49006014	Pi meno , myero wucuŋ ma wutweyo pyerwu woko ki ada , wuruk bene kit ma atir wek obed nyonyo me geŋo korwu ,
49006015	kun wuyubbe me tito lok me kwena maber me kuc ma bedo macalo war ma wuruko i tyenwu .
49006016	Makato ducu , niye aye myero obed kwotwu ma bimiyo wutwero neko mac ki i kom atero ma Larac bayo .
49006017	Wumak larre aye obed tok nyonyo me wiwu , ki lok pa Lubaŋa ma en aye pala lucwan pa Cwiny Maleŋ .
49006018	Wuleg kare ducu i Cwiny ki lega me bako dog . Wubed ma wuyubbe i lega kare ducu kun wuciro peko , kun wulego pi jo pa Lubaŋa ducu .
49006019	Wuleg bene pira wek Lubaŋa oyab doga , omiya gin ma myero aloki , wek atuc muŋ me lok me kwena maber ki tekcwiny .
49006020	An lakwenane ma rom ki ŋat mo-ni ma cuŋ pi lobone , ento gitweya woko ki nyor . Lubaŋa omiya atit ki tekcwiny , kit ma myero alok kwede .
49006021	Tukiko , ominwa ma gimaro dok en latic pa Rwot me agena , bitittiwu lok ma dok i koma ki i kom ticca .
49006022	Acwalo en botwu pi lok man kikome , wek en omi wuŋe kit ma wan watye kwede , dok ocuk cwinywu .
49006023	Kuc ki mar ki niye ma a bot Lubaŋa Won ki Rwotwa Yecu Kricito obed bot utmegiwa .
49006024	Kica pa Lubaŋa obed bot jo ducu ma maro Rwotwa Yecu Kricito ki mar ma pe to .
50001001	Waraga man oa ki bot Paulo ki Temceo , ma gin lutic pa Kricito Yecu . Bot jo pa Lubaŋa ducu ma tye i Kricito Yecu ma gibedo i Pilipi , kacel ki lutel ki jo ma konyogi :
50001002	Lubaŋa Wonwa ki Rwotwa Yecu Kricito omiwu kica ki kuc .
50001003	Apwoyo Lubaŋa i kare ducu ma noŋo atye ka po piwu .
50001004	I legana ducu alego piwu ducu ki yomcwiny ,
50001005	pien cakke i nino mukwoŋo o kwede wa onyoo , wuribbe kweda i tic me tito lok me kwena maber .
50001006	Aniaŋ maber ni , Lubaŋa ma ocako tic man i kinwu bicobo kakare nio wa i nino pa Kricito Yecu .
50001007	Oporre bota me paro piwu ducu kit meno , pien piwu litta twatwal , pien wun ducu wuribbe kacel kweda i nywako kica ma Lubaŋa omiya kanyi buc , ki dok i kare ma alaro pi lok me kwena maber wek omok matek .
50001008	Lubaŋa aye obedo cadenna ma ŋeyo ni , par matut ma abedo kwede piwu a i mar pa Kricito Yecu kikome .
50001009	Dok alego Lubaŋa ni meno , mar mewu myero odoŋ omedde ameda i ŋec kikome ki niaŋ matut ,
50001010	wek wupwo gin maber makato . Man bimiyo wubedo ma cwinywu leŋ laboŋo bal mo i nino pa Kricito ,
50001011	dok bene bimiyo ticwu ducu mabeco me kit ma atir nya i komwu pi Yecu Kricito , kun kelo deyo ki pak bot Lubaŋa .
50001012	Utmega , amito wuŋe ni , lok mutimme i koma okonyo matek me nyayo lok me kwena maber .
50001013	Lwak askari pa Cecar ducu , ki jo mukene ducu , kombeddi giŋeyo maber ni , an atye i buc pi Kricito .
50001014	Dok utmegiwa mapolle gengi omedde i kom Rwot pi bedona i buc , omiyo gitito lok pa Lubaŋa ki tekcwiny madwoŋ twatwal , laboŋo lworo .
50001015	Ada , jo mogo tito pi Kricito ki cwiny me nyeko ki daa , ento jo mukene gitito ki cwiny maber .
50001016	Jo ma tito ki cwiny maber-ri gitito pi mar , kun giŋeyo ni Lubaŋa oketa kany ka lweny pi lok me kwena maber .
50001017	Jo mukene ca gitito nyiŋ Kricito pi laro dito kun noŋo cwinygi pe leŋ , tamgi tye me medo can bota i buc kany .
50001018	Lok mo pe , an gira cwinya yom ayoma , pien i yo ducu , kadi i goba nyo lok ada , gitye ka tito pi Kricito .
50001019	Iyo , pud dok abibedo ki yomcwiny . Pien aŋeyo maber ni , pi legawu ki pi kony ma a ki bot Cwiny Maleŋ pa Yecu Kricito , bimiyo abwot ki i can .
50001020	Pien mitina ki genna madwoŋ tye ni , lewic pe bimaka i gin mo , ento atamo me miyo deyo bot Kricito i koma-ni ki tekcwiny madwoŋ , i kare-ni macalo i kare ducu , kadi akwo nyo kadi ato .
50001021	Pien ki tuŋ bota , bedo kwo en aye Kricito , ki to kono miyo anoŋo magoba .
50001022	Ka abedo kwo i kom , miyo abitiyo tic mogo ma konyo ento pe aŋeyo gin ma abiyero .
50001023	Kwanyo acel i kom gin aryo-ni ocuŋo wiya woko . Mitina tye ni kono ato wek abed kacel ki Kricito , pien meno aye ber makato ducu .
50001024	Ento bedo kwo i kom mitte twatwal piwu .
50001025	An doŋ aniaŋ i lok man , omiyo aŋeyo ni pud abibedo , dok abiri botwu ducu wek wumedde wuwot anyim , wubed ki yomcwiny i niyewu .
50001026	Meno bimiyo wakkewu pira i Kricito . Yecu bedo dwoŋ twatwal , ka dok adwogo botwu .
50001027	Gin acel ma pire dit en ene ni , kit kwo me bedowu myero orwatte ki gin ma lok me kwena maber i kom Kricito mito , wek kadi abino me nenowu , nyo kadi abedo bor kwedwu , ka awinyo lok i komwu , myero aŋe ni , wucuŋ matek i cwiny acel ki tam acel , kun wulwenyo kacel pi niye ma bino pi lok me kwena maber .
50001028	Pe wuwek lukworwu gumiwu lworo i gin mo . Man aye lanyut ma cimo botgi ka maleŋ ni gibirwenyo woko matwal , ento lanyut man nyuto botwu ni gibilarowu ; meno gire gin ma a ki bot Lubaŋa .
50001029	Pien en omiyowu mot me kica pi Kricito , pe mot me ye en keken , ento me neno can pire bene .
50001030	Wudonyo doŋ i kit lweny ma yam wuneno i koma-ni , dok bene kombeddi pud wuwinyo ni atye iye .
50002001	Pi meno , ka wunoŋo tekcwiny mo pi bedo i Kricito , nyo mar mo ma miyo wudiyo cwinywu , nyo ka gimiyowu ribbe mo i Cwiny Maleŋ , nyo cwiny mo me kica weko wutimo ber bot jo mukene ,
50002002	doŋ wumi yomcwinya ocobbe maber kit man : wubed ki tam acel ki mar acel , kun wuribbe kacel i cwinywu , tamwu bene myero obed acel .
50002003	Pe wutim gin mo pi laro dito nyo pi wakke awaka keken , ento wubed ki mwolo , kun dano acel acel woro lawote macalo ŋat madit loye .
50002004	Pe itam pi gin ma konyi keken , ento tam pi gin ma konyo jo mukene bene .
50002005	Wubed ki cwiny ma rom ki cwiny ma yam Kricito Yecu obedo kwede-ni .
50002006	I calle kadi bed en Lubaŋa kikome , ento pe oridde ki tek me bedo rom ki Lubaŋa .
50002007	Oweko meno ducu , ci okwanyo kit me opii , ka ginywale macalo dano .
50002008	Ka doŋ okatti macalo dano , omwolle woko gire kene , obedo lawiny nio wa i to , nio bene wa i to i kom yatariya .
50002009	Pi meno , Lubaŋa omiye dit ma malo twatwal , dok bene omiye nyiŋ ma tye malo makato nyiŋ mukene ducu ,
50002010	wek gin ducu ma tye i polo ki i lobo , kadi wa gin ducu ma tye piny i te lobo , gurum coŋgi piny me woro nyiŋ Yecu ,
50002011	leb ducu myero otuc bene ni , Yecu Kricito aye Rwot , kun kelo deyo bot Lubaŋa Won .
50002012	Pi meno , wun ma amaro , macalo yam wuwinyo lokka i kare ducu ma onoŋo pud atye botwu , myero wubed ki winy makato kare kombeddi ma doŋ atye bor kwedwu-ni . Wuti tic me cobo larwu kenwu kenwu ki lworo kacel ki myelkom ,
50002013	pien Lubaŋa aye ma tye ka tic i cwinywu , kun miyowu miti ki teko me tic , wek wun wuyom cwinye .
50002014	Wuti tic ducu laboŋo ŋuru nyo pyem mo ,
50002015	wek wubed laboŋo lok mo ma loyowu , ma bal mo bene pe i cwinywu , litino pa Lubaŋa ma bal mo pe i komwu liweŋ i kin lwak jo me kare-ni ma guballe woko-ni . Wutye ka ryeny i lobo i kin dano calo lakalatwe ,
50002016	pien wumako lok me kwo doŋ matek . Meno bimiyo awakke i nino pa Kricito ni , yam kara onoŋo pe ariŋo ŋwec nono , dok bene pe ayelle nono .
50002017	Kadi bed giony remona me bedo macalo gityer amata ma gionyo i wi keno tyer , kun niyewu kacel ki ticwu bote bedo macalo mot ma gitumo bot Lubaŋa , an gira cwinya yom kacel ki wun ducu .
50002018	Kit meno , wun bene myero cwinywu obed yom , wek wuribbe kweda i yomcwiny .
50002019	Atye ki gen i Rwot Yecu me cwalo Temceo botwu oyot , wek omi awiny kit ma wutye kwede , kun cuko cwinya bene .
50002020	Pe atye ki ŋat mo mukene doki ma tye ki kit cwiny ma en tye kwede , ma twero paro piwu adada macalo en .
50002021	Jo mukene-gu ducu giparo pi gin ma konyogi keken , pe gitamo pi gin ma dok i kom Yecu Kricito .
50002022	Ento wun wuŋeyo kit Temceo ki konnye ma en onyuto . En ki an wabedo calo wego ki latinne ; waribbe kwede i tic kacel pi lok me kwena maber .
50002023	Pi meno atye ki gen me cwale botwu oyot , tek aniaŋ kit ma piny tye ka wot kwede ki tuŋ bota kany .
50002024	Dok bene atye ki gen i Rwot ni an kikoma abio botwu i kare macokcok-ki .
50002025	Atamo bene ni myero acwal omera Epaprodito botwu , ma en latic wadwa ma olwenyo kacel kweda , en ŋat ma yam wuore bota pi konya i pekona-ni .
50002026	Pien en paro pi wun ducu , kun mito ni enenwu , dok bene cwinye obedo ka cwer matek , pien yam wuwinyo onoŋo ni kome lit .
50002027	Adada , kome onoŋo obedo lit matek ma obwot to woko . Ento Lubaŋa okonye , pe en keken , ento kadi wa an bene , wek pe omedda cwercwiny i kom cwercwiny mukene ca .
50002028	Meno gin mumiyo amito twatwal ni myero acwale botwu wek wubed ki yomcwiny ka dok wunene , ki an bene pe doŋ myero abed ki cwercwiny madwoŋ .
50002029	Wujole i Rwot ki yomcwinywu ducu ; dok bene wuket deyo i kom jo ma cal kwede .
50002030	Pien en yam omiyo kwone adada ma obwot to woko pi tic pa Kricito , wek ecob gin murem i kom kony ma yam wumiya .
50003001	Me agikkine , utmega , wubed ki yomcwiny i Rwot . An pe aol gira me nwoyo coyo lok ma yam koŋ acoyo botwu , dok bene twero jukowu miyo pe wupoto i gin marac .
50003002	Wuyab waŋwu wunen gwogi-gu , ma gin lutim maraco , ma giŋolo dul kom dano woko-ni .
50003003	Pien wan aye jo mulirre me ada , wan jo ma waworo Lubaŋa i Cwiny Maleŋ , dok ma wawakke i Kricito Yecu , kun pe watye ki gen mo i kom gin ma nen ki woko .
50003004	Ento an kikoma bene aromo bedo ki gen macalo meno ; kadi ka ŋat mo tamo ni etwero bedo ki gen i kom gin ma nen ki woko , an gira aloye .
50003005	An gilira i nino me aboro me ditta , rokka jo Icrael ma i kaka pa Benjamin . An Laibru ma jo Ibru aye gunywala . I lok ma dok i kom cik pa Moses , an abedo Laparicayo .
50003006	Lok ma dok i kom keto cwiny , yam alwenyo i kom lwak jo muye Yecu marac . Dok lok ma dok i kom bedo ki kit atir ma cuŋ i lubo cik , onoŋo gire lok mo pe i koma .
50003007	Ento gin ducu ma yam atamo ni konya , kombeddi doŋ anenogi macalo gin ma konygi pe , pi Kricito .
50003008	Adada , tye gin mo maber makato , en aye ŋeyo Rwotwa Yecu Kricito ; meno aye gin mumiyo aneno jami ducu macalo gin ma konygi pe . Pe Kricito omiyo alokke adoko lacan jami ducu , dok anenogi calo yugi , wek anoŋ Kricito ,
50003009	wek aribbe bene kacel kwede . Pe atye ki kit ma atir ma mera kikoma , kadi ki mo ma bino pi lubo cik bene pe , ento amito abed ki kit ma atir ma ginoŋo pi ye Kricito , ma oa ki bot Lubaŋa kikome , dok ma en omiyo pi niye .
50003010	Amito aŋe Kricito , ki teko ma en ocer kwede , amito bene anywak kwede can ma en ociro , adok calo en i tone ,
50003011	wek ka twerre ao wa i cer ki i kin jo muto .
50003012	Pe atye ka waco ni doŋ anoŋo , nyo ni doŋ ao iye , ento pud amedde me wot anyim kun atemo matek me mako gin ma Kricito Yecu doŋ omaka pire .
50003013	Utmega , pe atamo ni doŋ atyeko makone ; tye gin acel keken : wiya bedo ka wil i gin mukato aŋec , kun alaro gin ma tye anyim calo dano ma tye i ŋwec me pyem .
50003014	Ariŋo acito anyim atir kun akemo tol , wek anoŋ mot , ma en aye lwoŋo ma Lubaŋa tye ka lwoŋowa kwede malo i Kricito Yecu .
50003015	Wan ducu jo muteggi myero wabedu ki kit tam meno ; dok bene ka tamwu opokke woko i lok mo , Lubaŋa binyuto man bene botwu .
50003016	Gin ma mitte keken aye ni myero wamedde me cuŋ matek i yo ma doŋ wao iye .
50003017	Utmega , wuribbe kacel kun wulubo kitta . Wan doŋ watyeko nyoto botwu lanen ma myero wulubi ; wucik waŋwu me neno jo ma lubo lanen meno .
50003018	Abedo ka tittiwu lok man tyen mapol ata , dok bene tin anwoyo tito botwu ki pig waŋa ni , tye jo mapol ma kwogi omiyo gibedo lukwor me to pa Yecu i kom yatariya .
50003019	I agikkine , jo meno gibirwenyo woko matwal , pien lubaŋagi en aye igi , ginoŋo deyogi i gin ma myero omi lewic omakgi , tamgi kemo jami me lobo man keken .
50003020	Pien wan gaŋ kalwa madit tye i polo ; watye ka kuro Lalarwa ma bia ki kunnu , en aye Rwotwa Yecu Kricito .
50003021	En biloko komwa marac-ci doko calo kome me deyo , kun tiyo ki tekone ma miye twer me kelo jami ducu i te locce .
50004001	Pi meno utmega , ma amaro dok ma aparo piwu twatwal , wucuŋ matek i Rwot kit meno , pien wun aye wubedo yomcwinya ki tok wiya me deyo , luwota .
50004002	In Euodia ki in Cintuke , alegowu me bedo ki cwiny acel i Rwot .
50004003	In latic wadwa me ada bene , alegi ikony mon man ba , pien gin bene gulwenyo kacel kweda pi lok me kwena maber kacel ki Kelemente bene ki lutic wadiwa mukene ducu , ma doŋ gityeko coyo nyiŋgi woko i buk me kwo .
50004004	Wubed ki yomcwiny i Rwot kare ducu . Dok anwoyo waco botwu aye ni , Wubed ki yomcwiny .
50004005	Wuwek jo ducu guŋe mwolo ma wutye kwede . Rwot doŋ cok .
50004006	Pe wubed ki par i kom gin mo , ento i lok ducu wumi Lubaŋa oŋe gin ma wumito i lega ki i bako dogwu kacel ki miyo pwoc bene .
50004007	Man bimiyo kuc pa Lubaŋa ma kato ŋec pa jo ducu gwoko cwinywu ki tamwu maber i Kricito Yecu .
50004008	Me agikkine , utmega , wuket tamwu i kom lok macalo magi : gin ducu ma tye ada , gin ducu ma romo awora , gin ducu ma tye atir , gin ducu maleŋ , gin ducu ma mwonya , gin ducu ma dano pwoyo , ki gin mo maber makato , ma myero apaka .
50004009	Wuti gin ma nene wupwonyo , ma wugamo , ma wuwinyo , dok ma wuneno ki bota ; ci Lubaŋa won kuc bibedo kwedwu .
50004010	An atye ki yomcwiny matek i Rwot pien kombeddi dok wuparo pira kit ma yam con . I adane-ni , pe wuweko paro pira , ento kare me konya aye obedo pe botwu .
50004011	Dok bene pe akoko can , pien doŋ apwonnye woko ma aŋeyo ni , gin ma atye kwede romma .
50004012	Aŋeyo bedo ki gin manok , dok bene aŋeyo bedo ki gin mabup . Adonyo i dul pa jo ma ŋeyo bedo ki gin mo ma ginoŋo i kare mo keken , yeŋo matek mukato kare , nyo ciro kec , bedo ki lonyo madwoŋ nyo bedo ki can .
50004013	Atwero jami ducu liweŋ pi Kricito ma miya teko .
50004014	Ento wun yam wutimo ber me ribbe kweda i can munoŋo odiya .
50004015	Dok wun jo Pilipi wuŋeyo maber ni , i kare ma yam aa i Makedonia i acakki tito lok me kwena maber pe tye lwak mo i kin jo muye Rwot ma guribbe kweda i yo man me miyo ki gamo mot , ento kono wun keken .
50004016	Kadi wa i kare ma atye i Tecalonika wucwalla kony ma mitte tyen aryo kulu .
50004017	Pe tyen lokke ni amito mot , ento amito nyayo magoba ma gibikwano botwu .
50004018	Atyeko gamo gin ma wumiya ducu , obedo dwoŋ mukato kare . Oromma doŋ maber , pien Epaprodito bene omiya mot ma wucwale kwede ni okel bota . Man gin aye gin ma ŋwece kur ma gityero bot Lubaŋa , ma en opwoyo , dok ma yomo cwinye .
50004019	Ento Lubaŋana bimiyowu jami ducu ma wumito , kun kwanyo ki i lonyone me deyo ma en tye kwede i Kricito Yecu .
50004020	Deyo obed bot Lubaŋa Wonwa nakanaka . Amen .
50004021	Wumot jo pa Lubaŋa ducu i Kricito Yecu . Utmega ma gitye kacel kweda kany bene gumotowu .
50004022	Jo pa Lubaŋa ducu gumotowu , makatone jo me ot pa Cecar .
50004023	Kica pa Rwotwa Yecu Kricito obed kwedwu .
51001001	Waraga man oa ki bot Paulo ma en lakwena pa Yecu Kricito pi mit pa Lubaŋa , ki bot ominwa Temceo .
51001002	Bot jo pa Lubaŋa ki utmego ma genne i Kolocai , ma gitye i Kricito : Lubaŋa Wonwa omiwu kica kikuc .
51001003	Wapwoyo Lubaŋa Won Rwotwa Yecu Kricito kare ducu ma walego piwu ,
51001004	pien wawinyo pi niyewu i kom Kricito Yecu ki pi marwu ma wumaro kwede jo pa Lubaŋa ducu .
51001005	Meno ducu obino pi gin ma wugeno ma gikano i polo piwu , ma yam doŋ wuwinyo pire con i lok me ada , ma en aye lok me kwena maber
51001006	mubino botwu . Tye bene ka nyako nyige kun nya doŋo i wi lobo ducu i kit yo acel-lu , macalo tye ka timme botwu , cakke i nino ma wuwinyo iye , ka doŋ oweko wuniaŋ i kica pa Lubaŋa i ada ,
51001007	kit ma yam Epapira opwonyowu kwede , ma en latic wadiwa ma wamaro . En latic pa Kricito piwa ma genne .
51001008	En bene mutittiwa pi mar ma wutye kwede i Cwiny Maleŋ .
51001009	Cakke i nino ma wawinyo pire , walego Lubaŋa piwu ma pe wakeŋ , kun walego ni myero dok wuniaŋ matut i gin ma en mito , kun wubedo ki ryeko ki niaŋ ducu ma Cwiny Maleŋ miyo .
51001010	En okonywu , wek kwowu obed ma myero bot Rwot , ma yomo cwinye maber , kun wutiyo tic mabeco ma miyo kwowu nyak nyig madwoŋ , dok wumedde bene ka ŋeyo Lubaŋa .
51001011	Lubaŋa omiwu tek ducu ma rwatte ki twero me deyone , wek wucir can ducu kun wudiyo cwinywu i yo ducu ki yomcwiny .
51001012	Wumi pwoc bot Lubaŋa Won ma omiyowa twer me nywako kacel ki jone maleŋ jami ducu ma en bimiyo botgi i leŋpiny .
51001013	En ceŋ olarowa ki i loc me piny macol ci okobowa woko i te loc pa Wode ma emaro .
51001014	Koko dano , ma en aye weko bal , a ki bote .
51001015	Kricito obedo cal pa Lubaŋa ma pe nen-ni , latin kayo me ginaketa ducu ma Lubaŋa oketo ,
51001016	pien i en Lubaŋa ocweyo jami ducu , gin ma tye i polo ki gin ma tye i wi lobo , gin ma nen ki gin ma pe nen , kadi wa wegi komker ki wegi dito , ki luloc , ki wegi twer ducu . Jami ducu yam giketo pi twerre dok pire bene .
51001017	En aye mukwoŋo katti ati ki jami ducu , dok bene i en jami ducu ribbe kacel .
51001018	En aye wic , ki jo muye en gubedo kome . En obedo acakki , en mukwoŋo cer ki i kin jo muto , wek etel yo i kin jami ducu .
51001019	Pien Lubaŋa oye bedo i en wek epoŋ iye i kit yo ducu ma en tye kwede ;
51001020	dok bene oye dwoko jami ducu bote i Kricito , gin ma tye i wi lobo ki gin ma tye i polo , kun Kricito okelo kuc pi remo me tone i kom yatariya .
51001021	Wun yam wupokke woko ki Lubaŋa ; onoŋo wubedo lukworre i tamwu , kun wutimo gin maraco .
51001022	Ento kombeddi doŋ pi to pa Wode ma con odoko dano , en odwokowu woko bote , wek ekelwu i nyime ma noŋo wutye maleŋ , dok bene ma wutye laboŋo bal mo , ma lok mo marac pe i komwu .
51001023	Wumedde me bedo ki niye , kun wucuŋ matek , dok wumoko woko likiŋ ma pe wuleŋŋe ki i gen me lok me kwena maber ma doŋ wuwinyo , ma gitito bot ginaketa ducu ma tye i te polo , dok bene an Paulo kikoma yam adoko latic pire .
51001024	Kombeddi an gira cwinya yom i can ma aneno piwu , pien pi arem ma atye ka cirone i koma , atye ka miyo kony me tyeko gin murem i can pa Kricito , pi kome , ma en aye jo muye en .
51001025	Pire omiyo yam adoko latic ma konyo lwak man , pi tic ma Lubaŋa omiya piwu , wek ami lok pa Lubaŋa oŋene .
51001026	En muŋ mukanne pi kare malac bot lwak mapol ata , ento kombeddi doŋ Lubaŋa omiyo onen woko ka maleŋ bot jone .
51001027	Lubaŋa gire otamo ni emi jone guŋe kit ma muŋ man pire dit kwede i kin Lurok , dok me deyo madwoŋ , i mitine kene . Muŋ meno en ene , ni , Kricito bedo i iwu , miyo wubedo ki gen me nywako deyo pa Lubaŋa .
51001028	Wan watuco pi Kricito kun waciko jo ducu , dok bene wapwonyo jo ducu ki ryeko ducu , wek wakel dano acel acel i nyim Lubaŋa ma doŋ oteggi i Kricito .
51001029	Man aye gin mumiyo ayelle matek , kun acukke ki tekone madwoŋ ma tye ka tic i iya .
51002001	Amito wuŋe kit ma acukke kwede ka tic piwu , ki pi jo ma tye i Laodikia , kadi ki jo ducu ma pud peya guneno waŋa ,
51002002	wek cwinygi obed tek , dok wek guribbe kacel i mar . Dok amito gubed macalo lulonyo pi lok ma odonyo matut i cwinygi , mumiyo guniaŋ maber , dok bene guŋeyo muŋ pa Lubaŋa ma en Kricito kikome ,
51002003	ma Lubaŋa okano iye lonyone ducu me ryeko ki ŋec .
51002004	Awaco man wek ŋat mo pe oŋakwu ki pyem me gobagoba me bwola .
51002005	Kadi bed pe atye kacel kwedwu i kom , ento watye kacel i cwiny kun cwinya yom me neno kit ma wuwoto kwede maber i lok ducu , ki niyewu mucuŋ matek i kom Kricito .
51002006	Macalo yam doŋ wuye Rwot Yecu Kricito , myero bene wubed i en .
51002007	Lwitwu odony ocuŋ matek i kome , dok wubed macalo ot ma gigero i kome , ma wucuŋ matek i niyewu kit macalo yam gipwonyowu kwede , kun pwocwu bene medde ameda .
51002008	Wugwokke wek ŋat mo pe oŋakwu woko ki tam me ryeko nyo me bwola mo ma tere pe , kun wulubo kit pa kwaro ki pwony pa jogi macon me lobo , ma pe wulubo Kricito .
51002009	Pien i kom Kricito ma odoko dano-ni en aye Lubaŋa opoŋ iye kit ma etye kwede i yo ducu .
51002010	Wun bene doŋ wupoŋ ki kwo i kit ducu i Kricito . En obedo lawi luloc ki wegi twer ducu .
51002011	I Kricito bene doŋ yam gilirowu woko ki lirre mere kikome , pe i lirre ma dano gutiyo ki ciŋgi i komwu , ento pi kwanyo kit me kom woko ki i komwu .
51002012	Dok i kare ma gibatijawu giyikowu kacel ki Kricito , ka lacen wucer woko kacel kwede i niyewu i kom tic pa Lubaŋa matek ma yam ocero kwede Yecu Kricito ki i kin jo muto .
51002013	Wun ma yam onoŋo doŋ wuto woko pi balwu , ki ni pien pe giliro riŋo komwu , wun aye doŋ Lubaŋa omiyo wukwo kacel kwede , kun bene doŋ oweko balwa woko ducu .
51002014	En bene yam oŋolo banya ducu ma gicoyo i wiwa pi cik ma ceŋ omiyo kop oloyowa , ocwalo cen ci oguro woko i kom yatariya .
51002015	Kricito doŋ otyeko mayo jami lweny woko ki bot jogi ma gin luloc ki wegi twer , kun nyutte ka maleŋ i kom yatariya ni doŋ eloyogi .
51002016	Pi meno , ŋat mo pe myero oŋol kop i komwu pi lok kom cam nyo ginamata , kadi pi nino madito , nyo por dwe , nyo pi cabit .
51002017	Magi ducu gubedo tipo keken ma nyuto gin ma bibino , ento kom gin meno tye bot Kricito .
51002018	Ŋat mo pe oŋol ni kop oloyowu , kun mito pire kene ni dano gumwolle kekengi gobagoba me woro lumalaika , ma noŋo en ocuŋ pi ginanyuta ma en oneno . Kit dano macalo meno wakke mere mwa laboŋo tyen lok mo , kun tamo tam me kom keken ,
51002019	ento kun pe omako Kricito matek ma en aye wic , ma miyo dul kom ducu limo cam , dok gikubbe kacel i waŋ mwot ki i ler , ka doŋ cako doŋo i kit ma Lubaŋa mito ni odoŋ kwede .
51002020	Ka wun yam doŋ wuto woko kacel ki Kricito , ka doŋ gigonyowu woko ki i te loc pa jogi macon me wi lobo , piŋo pud dok wumedde ki bedo calo jo me lobo , kun wugwoko bene cik macalo magi ,
51002021	“ Pe imaki , pe ibil , pe igudi ” ?
51002022	Magi ducu gubedo cik ki pwony pa dano , ma kemo mere jami ma tum woko ka gitiyo kwedgi-ni .
51002023	Ada , cik magi nen calo tye iye ryeko pi keto cik me woro Lubaŋa ma wun wuroto giwu piwu kenwu , dok pi mwolle ken me yelo kom i can , ento pe konyo kadi ki acel me loyo mit me kom .
51003001	Macalo yam doŋ wucer kacel ki Kricito , wuket cwinywu doŋ i kom jami ma tye malo , ka ma Kricito tye iye i kabedo me deyo i ŋet Lubaŋa tuŋ acuc .
51003002	Wuket cwinywu i kom jami ma tye malo i polo ento pe i kom jami me lobo .
51003003	Pien yam wuto woko , ento kombeddi doŋ gikano kwowu kacel ki Kricito bot Lubaŋa .
51003004	Ka Kricito ma en kwowa binen , wun bene wubinen kacel kwede i deyo .
51003005	Pi meno myero doŋ wunek gin ducu me lobo ma tye i iwu , ma gin aye abor , caro , mit me kom , ki par marac ma kelo lewic , ki woro me jami ma rom ki woro jogi .
51003006	Akemo pa Lubaŋa bino pi kit tim macalo meno i kom jo pe winyo lokke .
51003007	I kit kwo ma yam wubedo kwede , magi aye gin tim ma onoŋo wubedo ka lubogi .
51003008	Ento kombeddi myero doŋ wubwotgi woko ducu : kiniga , kwar cwiny , raccwiny , yet , ki loko lok mogo me lewic ma pe myero giwiny ka katti ki i dogwu .
51003009	Pe myero wubwolle kekenwu , pien doŋ wubwoto kwowu macon ki ticce ducu ,
51003010	ci doŋ wuruko dano manyen ma Lacwec tye ka rocone i ŋec manyen me dwoko i calle kikome .
51003011	Kenyo doŋ apokapoka pe iye i kin Lugrik ki Lujudaya , ŋat ma giliro ki ŋat ma pe giliro , larok ma kwiya piny mere ata ma pe ŋeyo leb , rok ma pud gudoŋ cen i kit me wi lobo , opii , ki ŋat ma doŋ lone kene , pien Kricito doŋ ocoko gin ducu dok bene tye i igi ducu .
51003012	Ento wun aye jo ma Lubaŋa doŋ oyero , jo maleŋ ma Lubaŋa maro ; pi meno myero doŋ wuruk cwiny ma miyo wuparo pi can pa luwotwu , wubed ki kica , mwolo , woro ki diyo cwiny .
51003013	Wudi cwinywu kekenwu , ŋat acel acel odi cwinye i kom lawote , kun wutimo kica ki luwotwu i kinwu kekenwu pi balwu . Ka ŋat mo i kinwu tye ki lok mo i kom lawote , timo kica pi bal myero obed tye macalo Rwot bene ceŋ otimowu kica .
51003014	Ento makato magi ducu , myero wubed kun wupoŋ ki mar . Pien mar keken aye tweyo jami ducu , ribogi kacel ma cobo bene maber licwic .
51003015	Wuwek kuc pa Kricito ma yam olwoŋowu i kom acel aye olo cwinywu , ka wek doŋ wubed jo ma miyo pwoc kare ducu .
51003016	Wuwek lok pa Kricito obed i iwu mulony , ka wupwonnye , kun wujukke bene kekenwu ki ryeko ducu ma Lubaŋa omiyowu . Dok bene ka wuwero jabuli , wer me pako Lubaŋa ki wer mogo mukene me dini , wuwer bot Lubaŋa ki pwoc i cwinywu .
51003017	Gin ducu ma wutiyo , kadi ki i lok nyo i tic mogo , wutigi i nyiŋ Rwot Yecu , kun wumiyo pwoc bot Lubaŋa Won wok ki bote .
51003018	Wun mon , wumine kenwu i te loc pa cogwu , pien meno aye gin ma myero i kin jo ma tye i Rwot .
51003019	Wun co bene , wumar monwu , pe wubed ki gero i komgi .
51003020	Wun litino , wuwiny lunyodowu i lok ducu , pien meno aye yomo cwiny Rwot .
51003021	Wun wego bene , pe myero wuket kolo i kom litinowu , miyo cwinygi balle woko .
51003022	Wun lutic , myero wuwiny luditowu me lobo man i lok ducu ki cwiny acel , pe i tic ma bwolo waŋ dano keken , kun wumito wuyom cwiny dano , ento wuti i cwiny me lworo Rwot .
51003023	Tic mo keken ma wutiyo , wuti maber ki cwinywu ducu , macalo wutiyo bot Rwot , ento pe pi dano .
51003024	Wuŋe ni wubilimo jami ducu ma Rwot oyubo wa con pi jone macalo bakacicgi . Wun lutic pa Rwotwa Kricito .
51003025	Pien latim marac mere gibicule pi gin marac ma en otimo , pien Rwot pe poko kin dano .
51004001	Wun wegi opii , wuti ki opiiwu i yo ma atir ma romrom , kun wuŋeyo ni , wun bene laditwu tye malo i polo .
51004002	Wumedde matek i lega , ma pe wunino , ento wumiyo pwoc bene .
51004003	Wuleg piwa bene , wek Lubaŋa oyab botwa doggola me tito lok , wek watuc muŋ pa Kricito , pien pi lok meno aye omiyo koni atye i buc kany ,
51004004	wek anyut ka maleŋ i kit ma myero .
51004005	Wubed dok wuti ticwu ki ryeko twatwal i nyim jo ma pe guye Yecu , kun wutiyo ki kare ma tye bene i yo maber .
51004006	Lok ma wuloko myero obed lok mamit ma kado oromo maber , wek omi wuŋe kit ma myero wudok kwede i peny pa ŋat acel acel .
51004007	Ominwa Tukiko ma wamaro , ma obedo latic ma genne , dok latic macalo an i Rwot , bitito botwu lok ducu ma dok i koma .
51004008	Acwalo en botwu pi lok man kikome , wek en omi wuŋe kit ma watye kwede kany , dok bene myero ocuk cwinywu .
51004009	Acwale me bino kacel ki ominwa mukene ma wamaro , en aye Onesimo ; en bene dano ma genne , dok en oa ki botwu . Gin bitito botwu gin ducu ma doŋ otimme kany .
51004010	Aristako ma lamabuc lawota omotowu , ki Marako okeyo Barnaba ma yam doŋ acikowu pire ; ka en oo botwu myero wujole maber ,
51004011	ki Yecu ma nyiŋe mukene Yucito bene omotowu . Jo magi adek-ki keken aye gin Lujudaya ma gitiyo tic kacel kwedwa kany i ker pa Lubaŋa . Gukweyo cwinya twatwal .
51004012	Epapira latic pa Yecu Kricito ma en ŋat acel mua ki botwu , bene omotowu . En po piwu kare ducu i legane matek , wek wubed jo muteggi , kun wuniaŋ maber i gin ducu ma Lubaŋa mito ma pe wukalo akala wacel .
51004013	An cadenne omiyo amoko ni en otiyo tic matek piwu ki pi jo ma tye i Laodikia ki Kerapoli .
51004014	Luka ma en daktar ma wamaro , kacel ki Dema bene gumotowu .
51004015	Wumot utmego ma tye i Laodikia , dok wumot Nimpa bene kacel ki jo muye Kricito ma gicokke i ode .
51004016	Ka doŋ waraga man gityeko kwanone i kinwu , myero wumi gikwan bene bot jo muye Kricito ma gitye i Laodikia , ki wun bene myero wukwan waraga ma jo Laodikia gicwalo botwu .
51004017	Dok wuwac bot Arkipo ni , “ Myero inen ni icobo tic ma doŋ igamo i Rwot . ”
51004018	An Paulo acoyo botwu lok me mot man ki ciŋa . Wupo i kom twec man ma gitweya kwede ki nyor . Kica pa Lubaŋa obed kwedwu . Amen .
52001001	Waraga man oa ki bot Paulo gin ki Silvano ka Temceo . Bot jo muye Kricito ma gibedo i Tecalonika ma gitye i Lubaŋa Won ki Rwotwa Yecu Kricito : Kica ki kuc obed botwu .
52001002	Wapwoyo Lubaŋa jwijwi piwu ducu kun walwoŋo nyiŋwu i legawa me kare ducu ,
52001003	kun wapo i nyim Lubaŋa Wonwa i kit ma wuketo kwede niyewu i tic , ki kit ma wucanne kwede pi mar , dok ki kit ma wudiyo kwede cwinywu pi gen ma wutye kwede i Rwotwa Yecu Kricito .
52001004	Utmegiwa ma Lubaŋa maro , waŋeyo ni Lubaŋa doŋ otyeko yerowu , ,
52001005	pien lok me kwena maber ma watito botwu yam pe obino botwu i lok keken , ento obino ki teko , ki i Cwiny Maleŋ kun onoŋo lok meno odonyo matut i cwinywu . Wuŋeyo maber kit ma wan wabedo kwede i kinwu kun wakonyowu .
52001006	Wun bene yam wucako poro kitwa ki kit pa Rwot , pien wuye lokke i kare ma onoŋo giunowu matek ma wubedo ki yomcwiny ma Cwiny Maleŋ miyo .
52001007	Man omiyo wudoko lanen bot jo ducu muye Yecu ma gitye i Makedonia ki Akaya .
52001008	Pien wumiyo lok pa Rwot owinnye , pe i Makedonia ki Akaya keken , ento lok pi niyewu i kom Lubaŋa doŋ oywek oromo kabedo ducu , ma wan kikomwa dok pe waromo loko iye gin mo .
52001009	Pien gin kikomgi aye gitito lok mukemowa , kit macalo yam wujolowa kwede , kadi wa kit ma wulokke kwede bot Lubaŋa , kun wubwoto woro jogi pi woro Lubaŋa makwo , dok me ada ,
52001010	dok wutye ka kuro Wode ma bidwogo ki i polo , ma yam en ocero woko ki i kin jo muto , en aye Yecu ma olarowa ki i akemo pa Lubaŋa ma bibino .
52002001	Utmegiwa , wun kikomwu wuŋeyo ni , binowa botwu yam pe obedo me nono .
52002002	Kadi bed waneno can , dok bene gitimo tim me lewic i komwa i Pilipi macalo wun wuŋeyo , kadi pyem obedo dwoŋ , Lubaŋawa omiyo botwa tekcwiny me tito botwu lok me kwena maber ka maleŋ .
52002003	Pien lok ma wakelo pe oa ki i tam mugom nyo tam ma pe leŋ , goba bene pe iye .
52002004	Ento kit macalo Lubaŋa doŋ opwoyowa , ci cut omiyowa lok me kwena maber me atita , wan bene doŋ watito kit meno , pe pi yomo cwiny dano , ento pi yomo cwiny Lubaŋa ma ŋiyo cwinywa .
52002005	Wuŋeyo ni , wan yam pe waboko lok mabeco nono , pe wakano tamwa pi noŋo lim , Lubaŋa aye cadenwa .
52002006	Pe bene wayenyo deyo ki bot dano mo , kadi ki botwu nyo ki bot jo mukene ; kadi bed onoŋo watye ki twero me keto peko i komwu , pien wan lukwena pa Kricito .
52002007	Ento yam wabedo wamwol i kinwu macalo lapidi ma gwoko litinone .
52002008	Waparowu mada , omiyo nene pe wamito miyo botwu lok me kwena maber keken ma oa ki bot Lubaŋa , ento kadi wan kikomwa doŋ watyeko mine woko botwu , pien wamarowu dok piwu tek botwa twatwal .
52002009	Utmegiwa , wutwero po kit ma ceŋ wacanne kwede i tic , i kare ma watittiwu lok me kwena maber ma oa ki bot Lubaŋa , kun watiyo dyeceŋ ki dyewor wek pe waket peko i kom ŋat mo i kinwu .
52002010	Wun wucadenwa , ki Lubaŋa bene ŋeyo kit ma wabedo kwede maleŋ dok ma kitwa atir , laboŋo lok mo ma oloyowa i nyimwu wun jo muye Yecu .
52002011	Dok wuŋeyo kit ma wabako kwede dogwa botwu , kun waparo pi dano acel acel ma i kinwu , dok wacuko cwinywu macalo won litino cuko cwiny litinone . Dok wacikowu bene ni ,
52002012	wulub kit kwo ma myero bot Lubaŋa ma olwoŋowu i kerre ki i deyone .
52002013	Man aye gin mumiyo wapwoyo Lubaŋa kare ki kare , pien cakke ma wugamo lok pa Lubaŋa ma wuwinyo ki botwa , pe wugamo macalo lok pa dano , ento macalo lok pa Lubaŋa . Ada aye lok pa Lubaŋa tye bene ka tic i iwu wun jo muye Yecu .
52002014	Utmegiwa , wun bene wumako kit pa lwak jo muye Lubaŋa ma tye i Kricito Yecu , i kabedo ducu ma tye i Judaya , pien wun bene wuneno can ki bot lutuwu kikome ma rom ki can ma gin guneno bot Lujudaya ,
52002015	ma ceŋ guneko Rwot Yecu ki lunebi , ka guryemowa woko bene . Pe guyomo cwiny Lubaŋa , ento gupyem apyema ki jo ducu ,
52002016	kun gigeŋowa me tito lok bot Lurok wek gularre . Man omiyo gumedde ameda ki timo gin marac . Ento akemo pa Lubaŋa doŋ obino woko i komgi matwal .
52002017	Utmegiwa , ka ceŋ gipokowa woko kwedwu pi kare manok , i kom ento pe i cwiny , watemo twatwal ki miti madwoŋ me noŋo yo wek dok wanenne kwedwu waŋ ki waŋ .
52002018	Yam onoŋo wamito mada me bino botwu . An Paulo atemo tyen mapol , ento Catan ogeŋowa woko .
52002019	Genwa ki yomcwinywa ki lalukana me nyattewa i nyim Rwot Yecu Kricito i dwogone , en gin aŋo ? Pe wun ?
52002020	Pien wun aye wubedo deyowa ki yomcwinywa .
52003001	I kare ma doŋ waneno ni pe waromo ciro wacel , wamito ni wadoŋ woko cen kenwa i Atene ,
52003002	ci waoro botwu Temceo , ma en ominwa ki latic pa Lubaŋa i tito lok me kwena maber i kom Kricito , wek ojiŋ cwinywu obed tek dok odi cwinywu i kom niyewu ,
52003003	wek can magi pe oryaŋ kom dano mo . Wun kikomwu wuŋeyo ni can ma kit meno myero opot i komwa .
52003004	Pien i kare ma pud watye kacel kwedwu watittiwu con ni , i kare mo i anyim wabineno can , ma doŋ bene otimme woko kit macalo wuŋeyo-ni .
52003005	Pi lok man , , ka doŋ anoŋo ni pe aromo diyo cwinya , aoro dano botwu wek aniaŋ i kom niyewu , ka ce labit dano doŋ obitowu woko , nyo ticwa ma watiyo bene doŋo olal nono .
52003006	Ento kombeddi Temceo doŋ odwogo botwa kun oa ki botwu . En okelo botwa lok mamit i kom niyewu ki mar ma wutye kwede , dok bene ni wupo piwa jwijwi ki kica madwoŋ kun wuparo pi nenowa mada macalo wan bene waparo me nenowu .
52003007	Utmegiwa , meno aye gin mumiyo cwinywa okwe i komwu pi niyewu , i can ki i un ma giunowa kwede ducu ;
52003008	kombeddi doŋ wabedo kwo ka wacuŋ matek i Rwot .
52003009	Kit pwoc aŋo muporre ma waromo miyo bot Lubaŋa piwu , ki pi yomcwiny ducu ma wumiyowa ma miyo cwinywa bedo yom i nyim Lubaŋa ?
52003010	I dyeceŋ ki dyewor walego Lubaŋa matek twatwal pi nenowu waŋ ki waŋ , wek wamed botwu gin murem i kom niyewu .
52003011	Lubaŋa Wonwa kikome , ki Rwotwa Yecu Kricito , myero omi wanoŋ yo me bino botwu .
52003012	Dok walego Rwot omiwu wumedde matek twatwal i mar , kun ŋat acel acel maro lawote ki jo ducu , i kit ma wan wamarowu kwede ,
52003013	wek en ojiŋ cwinywu obed tek dok wubed jo maleŋ laboŋo lok mo ma loyowa i nyim Lubaŋa Wonwa , i kare me dwogo pa Rwotwa Yecu ki jone maleŋ ducu .
52004001	Me agikkine utmegiwa , walegowu kun wabako dogwa botwu i Rwot Yecu ni , wumedde anyim nakanaka me bedo ki kit kwo ma wumako ki botwa , ma yomo cwiny Lubaŋa , ma wutye ka lubone-ni .
52004002	Pien wuŋeyo cik ma yam wamiyo botwu pi Rwot Yecu .
52004003	Gin ma Lubaŋa mito en ene , ni myero wudok jo maleŋ ; wuwek tim me kwele obedi .
52004004	Dano acel acel myero oŋe bedo ki dakone kene i cwiny maleŋ dok me woro .
52004005	Pe wuwek miti me kom obwowu , macalo lurok ma pe ŋeyo Lubaŋa .
52004006	Ŋat mo pe otim bal bot ominne , dok pe obwole i lok man ; pien Rwot culo kwor i lok magi ducu macalo wan yam watito botwu kun wacikowu bene matek .
52004007	Lubaŋa pe olwoŋowa ka nyobbe ki bal , ento ka bedo jo maleŋ .
52004008	Kit meno ŋat mukwero cik man , noŋo pe okwero dano , ento noŋo okwero Lubaŋa gire ma omiyowu Cwiny Maleŋ .
52004009	Lok mudok i kom mar me omego , pe myero gico botwu lok mo iye , pien wun kikomwu yam Lubaŋa doŋ opwonyowu woko ni wumarre kekenwu ;
52004010	doŋ ada wun wumaro utmego ducu ma tye i Makedonia . Ento wabako dogwa botwa ni wumedde ka timo kit meno nakanaka ,
52004011	dok wuket cwinywu ka bedo mot . Dano acel acel opar pi ticce kun tiyo ki ciŋe kit macalo wacikowu kwede ,
52004012	wek jo ma tye woko gupwo kitwu , dok gin mo pe myero orem ki botwu .
52004013	Utmegiwa , pe wamito wubed ma wukwiya lok i kom jo ma doŋ guto ; meno weko wubibedo ki cwercwiny macalo jo mukene ma gipe ki gen .
52004014	Wan waye ni Yecu oto , ci ocer woko . Jo muto ma kun yam giye Yecu bene gitye kit meno ; Lubaŋa bikelogi kacel ki Yecu .
52004015	Watito botwu lok pa Rwot ma en owaco , ni , wan jo makwo ma wadoŋ nio wa i nino me dwogo pa Rwot , pe wabitelo nyim jo ma doŋ guto .
52004016	Rwot kikome bilor piny kun a ki i polo ki lwoŋo me twer , ma dwan lamalaika maditte biwinnye , tum pa Lubaŋa bikok . Jo ma yam guto i Kricito aye ma gibikwoŋo cer ,
52004017	ka lacen wan jo makwo , ma wadoŋ gibigwarowa kacel kwedgi i pol , wek warwatte ki Rwot i dye yamo ; ci doŋ wabibedo kacel ki Rwot nakanaka . Pi meno , wukwe cwinyu kekenwu ki lok magi .
52004018	
52005001	Ento lok ma dok i kom kare , ki nino , utmegiwa , pe myero aco pire botwu ,
52005002	pien wun kikomwu doŋ wuŋeyo maber ni , nino pa Rwot bibino macalo lakwo ma bino i dyewor .
52005003	Ka dano giwaco ni , “ Kuc tye , piny okwe mot , gin mo marac pe , ” to biturugi atura calo arem me nywal ma turu dako muyac , ka larre biloyogi woko .
52005004	Ento wun pe wutye i piny macol , utmegiwa , ma twero miyo nino-nu turuwu atura calo lakwo .
52005005	Pien wun ducu wubedo jo me ceŋ , jo me dyeceŋ ; wan pe jo me dyewor nyo me piny macol .
52005006	Pi meno , pe myero waninu anina macalo jo mukene , ento wabed ka neno piny kun wagwokke .
52005007	Pien jo ma nino , ginino dyewor , jo ma mer ki koŋo gimer bene dyewor ,
52005008	ento wan jo me dyeceŋ myero wabed jo ma wagwokke . Waruku niye ki mar gubed nyonyo me geŋo korwa , waruku bene gen me larre obed tok wiwa me lweny .
52005009	Pien Lubaŋa pe oyerowa ni kinigane opot i komwa , ento ni walarre pi Rwotwa Yecu Kricito ,
52005010	ma yam oto piwa , ni wek kadi ka waneno nyo wanino , wabibed kwo kacel kwede .
52005011	Pi meno wucuk cwinywu kekenwu , dok wukonnye bene kekenwu wek wudoŋ i cwinywu , ŋat acel acel okony lawote me doŋo , kit macalo wutye ka timone-ni .
52005012	Wabako dogwa botwu utmegiwa , wuwor jo ma tye ka tic i kinwu ma gicanne piwu i Rwot , kun gipwonyowu .
52005013	Wuket deyo madwoŋ i komgi pi ticgi , dok wumargi bene . Wubed ki kuc i kinwu kekenwu .
52005014	Dok wabako dogwa botwu , utmegiwa , wujuk jo ma balo kare laboŋo tic , wucuk cwiny jo ma cwinygi odoko nyap , wukony jo ma goro , wudi cwinywu bene i kom dano ducu .
52005015	Wunen maber ni ŋat mo i kinwu pe ocul gin marac pi tim marac ma gitimo i kome , ento kare ducu wutem me timo ber i kinwu kekenwu ki bot jo ducu .
52005016	Cwinywu obed yom kare ducu .
52005017	Wuleg Lubaŋa ma pe wukeŋ .
52005018	Wumi pwoc i kit gin ducu , pien meno aye gin ma Lubaŋa mito ki botwu i Kricito Yecu .
52005019	Pe wugeŋ Cwiny Maleŋ me tiyo ticce i iwu ,
52005020	pe wuca bene lok ma Lubaŋa miyo bot dano me atita ,
52005021	ento wubed ki waŋ mabit me neno jami ducu ; wumak gin maber matek .
52005022	Wukwer tim maraco ducu .
52005023	Lubaŋa kikome ma en won kuc omiwu wudok jo maleŋ i yo ducu , ogwok cwinywu ki tipowu ki komwu wek wubed laboŋo lok mo ma loyowu i kare me dwogo pa Rwota Yecu Kricito .
52005024	Ŋat mulwoŋowu-ni genne , dok bitiyo .
52005025	Utmegiwa , wuleg Lubaŋa piwa .
52005026	Wumot utmego ducu ki mot me mar .
52005027	Acikowu matek i nyiŋ Rwot ni , myero wukwan waraga man bot utmego ducu .
52005028	Kica pa Rwotwa Yecu Kricito obed kwedwu .
53001001	Waraga man oa ki bot Paulo gin ki Silvano , ka Temceo . Bot lwak jo muye Kricito ma gibedo i Tecalonika ma gitye i Lubaŋa Won ki Rwotwa Yecu Kricito :
53001002	Lubaŋa Won ki Rwotwa Yecu Kricito omiwu kica ki kuc .
53001003	Utmegiwa , wan myero wapwo Lubaŋa jwijwi piwu . Myero wapwoye pien niyewu tye ka doŋo matek twatwal , ki mar ma dano acel acel maro ki lawote bene tye ka medde .
53001004	Pi meno wan bene wanyatte piwu i kin jo muye Lubaŋa i kabedo ducu , pi diyo cwinywu ki pi niyewu i un ma giunowu kwede ki i can ducu ma wutye ka cirone .
53001005	Meno aye lanen ma nyuto kit ma Lubaŋa ŋolo kwede kop atir dok kakare , wek gibikwanwu ni wun jo ma myero i ker pa Lubaŋa ma wutye ka neno can pireni .
53001006	Pien bot Lubaŋawa nen atir ni , myero ecul can bot jo muketo can i komwu ,
53001007	ka doŋ miyowu yweyo , wun jo ma giketo can i komwu , ka wa wan bene . Meno en bitimo i kare ma Rwot Yecu binen iye ma kun a ki i polo kacel ki lumalaikane matek i dye mac ma lyel .
53001008	I kare meno en biculo kwor i kom jo ma pe ŋeyo Lubaŋa , ki i kom jo ma pe gilubo lok me kwena maber i kom Rwotwa Yecu .
53001009	Kop ma gibiŋolo i komgi en aye can me to ma pe gik , kun giryemogi woko ki i nyim Rwot dok ki i nyim deyo me tekone ,
53001010	i nino meno , i kare ma en bidwogo kun jone miyo deyo bote , ma noŋo giure i kin jo ducu muye en ; pien yam doŋ wuye lok ma watito botwu .
53001011	Meno aye gin mumiyo walego Lubaŋa piwu nino ducu , wek en omi wubed jo ma myero ma kwowu rwatte ki lwoŋo ma en olwoŋowu kwede , wek Lubaŋa okonywu ki tekone me cobo mitwu ducu mabeco ki tic ducu ma wutiyo pi niye .
53001012	Meno bimiyo dano keto deyo i nyiŋ Rwotwa Yecu Kricito piwu dok wun bene wubinoŋo deyo pire , pi kica pa Lubaŋawa ki Rwotwa Yecu Kricito .
53002001	Utmegiwa , lok i kom dwogo pa Rwotwa Yecu Kricito ki cokkewa me rwatte kwede , wabako dogwa botwu ni ,
53002002	pe wuwek tamwu ogwaŋŋe oyotoyot , cwinywu pe myero opoti , kadi pi lok ma wuwinyo ki bot lanebi mo nyo pi lok ma gitito , nyo kadi pi waraga mo ma giwaco ni oa ki botwa , ma tito ni , nino pa Rwot doŋ oo .
53002003	Pe wuwek ŋat mo obwolwu i yo ducu , pien nino meno pud pe bibino , nio waŋ ma jemo i kom Lubaŋa koŋ obedo tye , dok bene nio waŋ ma dano ma turo cik koŋ onen , dano ma myero orweny woko matwal .
53002004	En pyem , dok kette kene me bedo malo ma loyo gin ducu ma gilwoŋo ni lubaŋa , nyo gin mo ma giworo ; dok bibedo i wi komme i ot pa Lubaŋa , kun nyutte kene ni en Lubaŋa .
53002005	Pe wupo ni yam atittiwu lok man i kare ma pud atye botwu ?
53002006	Wuŋeyo bene gin ma tye ka geŋe i kare-ni , wek onen ka doŋ kare oromo .
53002007	Pien twero ma miyo dano turo cik kombeddi doŋ tye ka tic i muŋ ; ento ŋat ma geŋe pud bigeŋo nio ka doŋ giryeme woko .
53002008	Lacenne dano ma turo cik binen , ci Rwot Yecu bineko woko ki alur doge , tyeke woko , i kare ma en bidwogo turu ki nen woko ka maleŋ .
53002009	Bino pa dano ma turo cik a ki i tic pa Catan kun tye ki teko ducu , ki lanyut mogo ki taŋo mogo me goba .
53002010	Dok bibedo ki lwak bwola maraco pi jo ma birwenyo matwal , pien gukwero maro lok me ada ma kono olargi .
53002011	Pi meno Lubaŋa biketogi i te twero me bwola , wek guye goba ,
53002012	wek giŋol kop oloo jo ma pe ye lok me ada , ento cwinygi yom i timo gin ma pe tye atir .
53002013	Utmegiwa ma Rwot maro , myero wapwo Lubaŋa piwu nino ducu , pien Lubaŋa okwoŋo yerowu con wek elarwu pi Cwiny Maleŋ ma lonyowu wubedo maleŋ , ki pi ye lok me ada .
53002014	Olwoŋowu i man ki lok me kwena maber ma watito , wek gimi wunoŋ deyo pa Rwotwa Yecu Kricito .
53002015	Pi meno utmegiwa , wucuŋ matek , wumak kit ma wapwonyowu kwede , i lok nyo ki waraga .
53002016	Kombeddi Rwot Yecu kikome , ki Lubaŋa Wonwa ma marowa dok okweyo cwinywa matwal ki gen maber ma obino pi kica ,
53002017	okwe cwinywu , omokwu matek i tic ki i lok ducu mabeco .
53003001	Me agikkine , utmegiwa , wuleg Lubaŋa piwa , wek lok pa Rwot owinnye oywek woko oyotoyot , dano guket iye deyo macalo bene otimme i kinwu ,
53003002	dok bene wek walarre ki i ciŋ jo maraco , ma kitgi oballe woko ; pien jo mogo pe gitye ki niye .
53003003	Rwot genne , en bimiyowu teko , dok bigwokowu ki i kom gin marac .
53003004	Watye ki gen i Rwot i komwu ni , wutye ka tiyo gin ma nene wacikowu ni wuti , dok bene wubimedde ki tiyone .
53003005	Rwot myero otel cwinywu nio wa i mar pa Lubaŋa ki i diyo cwiny ma a ki bot Kricito .
53003006	Utmegiwa , kombeddi wacikowu i nyiŋ Rwotwa Yecu Kricito ni , wupokke woko ki i kom ominwu mo ma lawackom ma bedo ka wirre kun balo kare nono labaŋo tic mo , ma pe lubo kit ma myero ma wun wumako ki botwa .
53003007	Wun kikomwu wuŋeyo kit ma myero wulub kwede kitwa . I kare ma nene watye botwu pe wabedo luwackom kun wabalo kare nono laboŋo tic mo .
53003008	Wan yam pe wacamo cam pa ŋat mo laboŋo culone , ento wacanne i tic dyeceŋ ki dyewor wek pe waket peko i kom dano mo i kinwu .
53003009	Pe te lokke ni wan wape ki twero , ento wamine giwa kenwa me bedo lanen ma myero wun wulubi .
53003010	Pien kadi i kare ma onoŋo watye botwu , wamiyowu cik man ni , ŋat ma dag tic myero wutwon ki cam .
53003011	Pien wawinyo ni jo mogo i kinwu komgi wac , gibedo ka wirre kun gibalo kare nono ma pe gitiyo tic mo , ento giridde i tic pa jo mukene .
53003012	Waciko kodi dano macalo meno , dok wabako dogwa botgi i Rwot Yecu Kricito ni , myero guti ticgi mot , wek ŋat acel acel opitte gire kene .
53003013	Utmegiwa , pe wuol ka tiyo gin maber .
53003014	Ka ŋat mo okwero lubo lok ma gicoyo i waraga man , myero wuniaŋ maber i kom dano meno , pe wuribbe kwede , wek lewic omake .
53003015	Pe wunene macalo lakworwu , ento wucike macalo ominwu .
53003016	Rwot ma en won kuc omiwu kuc i kare ducu , i yo ducu . Rwot obed kwedwu ducu .
53003017	An Paulo acoyo botwu mot man ki ciŋa . Man aye lanen ma tye i waragana ducu ; man aye kit ma acoyo kwede .
53003018	Kica pa Rwotwa Yecu Kricito obed kwedwu ducu .
54001001	Waraga man oa ki bot Paulo ma lakwena pa Kricito Yecu pi cik pa Lubaŋa Lalarwa ki Yecu Kricito ma genwa ocuŋ i kome .
54001002	Bot Temceo latinna me ada i niye : Lubaŋa Won ki Kricito Yecu Rwotwa omii gum , kica , ki kuc .
54001003	Macalo nene koŋ abako doga boti i kare ma acito i Makedonia , amito koŋ idoŋ i Epeco wek icik jo mogo pe gupwony pwony mo mapat ,
54001004	dok pe guket cwinygi i kom lok me ododo , ki nyiŋ mogo ma giryeyo mabocoboco ma lubo te kwaro , ma kelo tam atata , pe konyo yub pa Lubaŋa ma ocuŋ i kom niye .
54001005	Yam aciki ni iwek dano gubed ki mar ma dano bedo kwede ka cwinye leŋ dok kite ber ma pe ki bala mo i kome , dok ma niyene goba pe iye .
54001006	Jo mogo guŋak woko ki i lok man ci gudonyo ka boko lok atata ma konnye pe .
54001007	Gimito bedo lupwony-cik , kun pe giniaŋ kadi wa lok ma giloko , nyo kadi gin ma gitye ka lok i kome , ma gucuŋ iye matek twatwal-li .
54001008	Waŋeyo ni cik ber ka dano otiyo kwede i yo ma cik mito ,
54001009	kun waniaŋ ni , cik pe giketo pi jo ma kitgi atir , ento giketo pi lutur-cik ki pi jo ma pe ki winy , pi jo ma pe lworo Lubaŋa ki pi lubalo , pi jo ma pe gileŋ , jo ma pe keto cwinygi i kom Lubaŋa , pi jo ma neko wongi ki jo ma neko megigi , pi lunek dano mukene ,
54001010	dok pi jo ma timo tim kwele , jo ma buto ki co luwotgi , jo ma kwalo dano girwenyo kwede woko ali , lugoba , jo ma kwoŋo kwoŋ laboŋo tere , ki gin mukene ducu ma pe rwatte ki pwony me ada .
54001011	Meno aye pwony ma noŋŋe i lok me kwena maber ma yam gimiya me atita , lok maber ma tito pi deyo pa Lubaŋa ma gipwoyo .
54001012	Apwoyo ŋat ma omiya teko me tiyo tic man , en Kricito Yecu Rwotwa , pien doŋ okwana me bedo lagen , ka oketa bene i ticce ,
54001013	kadi bed yam abedo ka yete pi keto ayela i kome ki balo nyiŋe . Ento en otima kica , pien ceŋ atimo meno ki kwiya piny laboŋo niye ,
54001014	ka kica pa Rwotwa omedde twatwal i koma kacel ki niye ki mar ma tye i Kricito Yecu .
54001015	Lok man lok me ada , myero dano ducu guye ni , Kricito Yecu yam obino i lobo pi laro lubalo . I kin lubalo an aye abedo labal mukwoŋo ,
54001016	ento otima kica pi lok man , wek i kin lubalo , Yecu Kricito okwoŋ nyuto diyo cwinye maber-ri bota macalo lanen bot jo mukene ma gibiye en , ka doŋ gicako noŋo kwo ma pe tum .
54001017	Woro ki deyo obed nakanaka bot Kabaka ma loyo kare ducu , ma pe to , ma pe nen , en Lubaŋa acel kene . Amen .
54001018	Latinna Temceo , amiyo boti cik man ma rwatte ki lok ma yam lutit lok pa Lubaŋa guloko i komi ,
54001019	wek ka ilubo lokgi wek ilweny lweny maber , kun imako niye matek ma ii leŋ . Pi kwero tam ma i igi ma nyuto botgi balgi , jo mogo niyegi oballe woko .
54001020	Jo mogo i kingi , Kumenayo ki Alegijada , yam amiyogi i ciŋ Catan wek gupwonnye guwek yeto Lubaŋa .
54002001	Lok mukwoŋo aciki ni , bako dog , lega , lega ma gilego pi jo mukene , ki miyo pwoc , myero gitim pi dano ducu ,
54002002	pi luker ki jo ma tye i rwom ma malo , wek omi wabed mot laboŋo ayela , ma waworo Lubaŋa kun kitwa beco i yo ducu .
54002003	Man ber , dok Lubaŋa Lalarwa bene pwoyo .
54002004	En mito laro jo ducu , dok mito ni jo ducu guŋe lok me ada .
54002005	Pien Lubaŋa tye acel , Ŋat ma ribo Lubaŋa ki dano bene tye acel , ma obedo dano , en aye Kricito Yecu ,
54002006	ma omine kene me bedo gin-kok pi jo ducu ; meno en aye caden ma yam gimiyo i karene kikome .
54002007	Pi lok man , giketa me bedo latit-lok dok lakwena , ( aloko lok ada , goba pe iye ) , an lapwony pa Lurok , i niye ki i lok ada .
54002008	Man aye mumiyo amito ni co myero guleg Lubaŋa i kabedo ducu , kun gitaŋo ciŋgi maleŋ malo laboŋo kiniga nyo daa mo .
54002009	Kit meno , mon bene myero gurukke maber ki mwolo , kun gigwokke , pe i yer wic ma gikedo , nyo jabu , nyo tiko ŋut , , nyo ruk mogo me wel ma malo ;
54002010	ento bergi myero onen i tic maber ma gitiyo , meno en gin ma mitte bot mon ma gilwoŋŋe kengi ni gin jo ma woro Lubaŋa .
54002011	Dako myero opwonnye laliŋliŋ kun bedo ki winy .
54002012	Pe aye ni dako opwony dano nyo obed ki twero i kom co ; en myero obed oliŋ aliŋa .
54002013	Pien Adam aye ma gikwoŋo cweyone , ka doŋ lacen gicweyo Kawa .
54002014	Dok bene yam pe gibwolo Adam , ento gibwolo dako , ci omiyo opoto i bal odoko labalo .
54002015	Kadi bed kumeno , dako gibilaro i kare me nywal , ka ce omedde ka bedo ki niye dok ki mar , kun bedo maleŋ ma gwokke kene .
54003001	Lok man lok ada : ka ce dano mo mito tic me bedo latel jo pa Lubaŋa , noŋo en mito tic maber .
54003002	Latel myero obed laboŋo lok mo ma gijuke iye , obed ki dako acel , ogwokke kene , obed ryek , obed dano ma giworo . Obed dano ma gwoko welo , lapwony maber ,
54003003	ma pe lamero koŋe , ma pe lakolo , ento obed dano mamwol , ma pe da atata , dok pe obed ŋat ma maro lim .
54003004	Myero obed ŋat ma loyo ode maber kun gwoko litinone miyo gibedo ki winy bot jo madito , ma giworo dano i yo ducu ;
54003005	pien ka ce dano pe loyo ode kikome maber , ci en twero gwoko lwak jo muye Lubaŋa niŋniŋ ?
54003006	Myero pe obed dano ma pud olokke aloka nyen , miyo kette malo ki wakke , ci cut poto woko , lok loye macalo yam oloyo Catan .
54003007	Medo i kom meno myero en obed dano ma jo ma woko pwoyo , wek pe okel yet i kome ma miye poto i owic pa Catan .
54003008	Kit meno , ludikon myero bene gubed jo ma romo awora , jo ma pe doggi aryo , ma pe gin lumat koŋo matek twatwal , pe gubed luworo me noŋo lim ;
54003009	myero bene gubed jo ma niaŋ maber i muŋ me niyewa , kun cwinygi bene leŋ .
54003010	Myero koŋ gikwoŋ temogi ; ka ce ginoŋo ni lok mo marac pe i komgi ka doŋ giyegi guti tic me dikon .
54003011	Mon bene kit meno , myero gubed mon ma romo awora , ma pe lucok dog dano , gubed jo ma gwokke kengi dok jo ma lugen i jami ducu .
54003012	Ludikon myero gubed wegi mon acel acel , myero gulo litinogi ki odigi bene ducu maber , ,
54003013	pien ludikon ma gitiyo tic mabeco ginoŋ rwom maber pigi kengi , dok gidoko jo ma cwinygi tek i kom niye ma tye i Kricito Yecu .
54003014	Atye ki gen me bino boti pi oyot , ento acoyo lok me pwony man boti wek ,
54003015	ka agalle , iŋe kit ma myero dano obed kwede i kin jo me ot pa Lubaŋa , ma en aye lwak jo muye Lubaŋa makwo , ma en aye obedo wir ki guti me te ot matek , me ada .
54003016	Muŋ me dini ma watuco pire dit twatwal : Yam onyutte i kom , gikwane ni kite atir pi Cwiny Maleŋ , lumalaika gunene , gitito pire bot lurok , giye en i lobo ducu , ka doŋ gitero woko malo i deyo .
54004001	Cwiny Maleŋ waco atir ni , i kare mo i anyim jo mogo bibwoto niyegi woko , gicako lubo jogi ma gin lugoba , ki pwony pa cen maraco .
54004002	Pwony ma kit meno a ki bot jo ma luroro ma gin lugoba , ma tam ma i igi ma nyuto botgi balgi odiŋ woko macalo del kom dano ma giwaŋo ki nyonyo malyet .
54004003	Gin jo-nu gijuko ni dano pe gunyom , dok bene giciko dano ni gukwer cam mogo , kun Lubaŋa yam oketo cam wek jo ma ye en , ma giŋeyo lok me ada , gugam ki pwoc .
54004004	Pien jami ducu ma Lubaŋa oketo gibeco , pe tye mo ma myero gikwer ki i kingi , ka ce onoŋo gigamo ki pwoc ;
54004005	pien lok pa Lubaŋa ki lega lonyogi bedo maleŋ .
54004006	Ka iketo pwony magi i nyim utmego , ci ibibedo latic pa Kricito Yecu maber , ma gipito ki lok me niye ki pwony mabeco ma ibedo ka luboneni .
54004007	Kwer lok mogo me miŋo ma tere pe ma pe me lworo Lubaŋa . Pwonnye keni i kwo me lworo Lubaŋa .
54004008	Pwonnye me rweyo ler kom tye ki kony , ento konnye nok ; lworo Lubaŋa konyo i yo ducu , pien twero kelo botwa gum i kare man ki i kwo ma ki i kwo ma bibino i anyim , macalo Lubaŋa yam ociko .
54004009	Lok man lok ada , myero dako ducu guye .
54004010	Meno aye mumiyo wacanne dok wacukke me tic matek , pien waketo genwa i kom Lubaŋa makwo , ma en Lalar pa jo ducu , ento makatone pa jo ma ye Yecu .
54004011	Cik lok magi dok ipwony ki dano .
54004012	Pe imi ŋat mo ocayi ni pien in pud itidi , ento bed lanen maber bot jo muye , i lokki , i kiti , i mar , i niye , ki i bedo maleŋ laboŋo gin marac mo i komi .
54004013	Mi kareni me kwano coc ma yam gicoyo i nyim lwak , i tito lok , ki i pwony , nio ka abino kunnu .
54004014	Pe ibwot mot me cwiny ma itye kwede-ni oballe nono , ma yam gimii pi lok ma lutit lok pa Lubaŋa gutito i kare ma ludoŋo giketo ciŋgi i wii .
54004015	Nyut lok magi ki tic , ket cwinyi iye , wek dano gunen kit ma itye ka wot kwede anyim .
54004016	Gwokke keni , dok igwok pwonnyi bene ; mak matek , pien ka itimo kumeno , in kikomi ibilarre kacel ki jo ma winyi bene .
54005001	Pe ijuk ladit mo , ento cuk cwinye macalo woru ; awobe myero inengi macalo omegini ,
54005002	nen mon madoŋo macalo mego , ki mon matino myero inengi macalo lumegini , laboŋo tam mo marac .
54005003	Wor mon ma coggi oto , ma doŋ gudoŋ kengi .
54005004	Ka ce dako ma cware oto tye ki litinone ki likwaye , myero gin koŋ gukwoŋ pwonyo ticgi me dini i odigi gin kikomgi , kun gimiyo kony bot lunyodogi pi kony mogo ma yam gumiyo botgi , pien meno aye Lubaŋa pwoyo .
54005005	Dako ma cware oto ma odoŋ kene laboŋo ŋat mo ma konye , keto genne ducu i kom Lubaŋa , dok bene bako doge kun lego Lubaŋa dyeceŋ ki dyewor .
54005006	Ento dako ma cware oto ma yenyo yomcwiny me jami mabeco keken , doŋ oto kadi bed pud kwo .
54005007	Ket cik man , wek gubed laboŋo lok mo ma gijukogi iye .
54005008	Ka ce dano mo pe miyo gin mo me konyo wadine , makato pi jo me ode kikome , noŋo doŋ okwero niyene woko , dok bene odoko rac makato ŋat ma pe oye Lubaŋa .
54005009	Pe myero gico nyiŋ dako ma cware oto ma mwaka me ditte peya oromo pyerabicel nono , dok bene myero en obed dako ma yam obedo ki cware acel keken .
54005010	Myero ginen ka ticce ber , ka ce yam opito litino , ka yam ojolo welo , nyo olwoko tyen jo pa Lubaŋa , ka okonyo jo ma yam giunogi , dok bene ka obedo ŋat ma yam omine kene i tiyo gin maber i yo ducu .
54005011	Ento myero ikwer coyo mon ma pud gitino ma coggi oto ; pien miti me komgi twero miyo gikwero Kricito woko , gicako mito nyomme doki aye ,
54005012	miyo giŋolo kop loyogi pi turo cikkegi mukwoŋo .
54005013	Medo i kom meno , gilokke gidoko luwackom ma gibibedo ka wot awota i ot ki ot ; pe gibedo luwackom keken , ento gidoko bene jo ma loko lok atata , ma giridde i gin ma pe megi , gibedo ka loko lok ma pe myero gilok wacel .
54005014	Pi meno , omiyo amito ni mon matino ma coggi oto ginyomgi wek gunywal litino , gulo odigi , wek pe gumi kare ki lukworwa me loko gin mo marac i komwa .
54005015	Pien jo mogo i kingi doŋ guŋak woko , gitye ka lubo Catan .
54005016	Ka ce dako mo muye Rwot tye ki wadine ma gin mon to , myero en omi botgi kony , wek pe giket peko i kom lwak muye Yecu , ento lwak muye Yecu gubed ka konyo mon ma coggi oto ma lakonygi mo pe .
54005017	Ludoŋo ma loyo loc maber myero giworgi twatwal , makato myero giwor jo ma tye ka yelle ka tito lok ki pwonyo dano .
54005018	Pien lok ma yam gicoyo waco ni , “ Pe itwe dog twon ka tye ka nyono bel , ” dok bene ni , “ Latic myero giculle mucarane . ”
54005019	Pe iye lok adot mo ma gikelo i kom ladit mo , gwok nyo ka tye lucaden aryo nyo adek macalo ginacoya owaco .
54005020	Doŋ jo ma pud ocuŋ i kom balgi , myero ijukgi i nyim dano ducu , wek omi jo mukene gubed ki lworo .
54005021	Aciki i nyim Lubaŋa ki Kricito Yecu ki lumalaika ma giyero , gwok cik magi ma pe i jeŋŋe i kom wat nyo larem .
54005022	Dok bene pe irune me keto ciŋi i kom ŋat mo , nyo me ribbe ki jo mukene i balgi ; ento gwokke ibed maleŋ .
54005023	Cakke kombeddi , doŋ pe imat pii keken , mat bene koŋo vino manok pi konyo ii pi two ma maki kare ki kare .
54005024	Bal pa jo mogo nen woko ka maleŋ ma cimo atir ni kop biloyogi , ento bal pa jo mukene nen lacen .
54005025	Tic maber bene nen woko ka maleŋ ; kadi pe kit meno , pe kanne matwal ma pe onen .
54006001	Jo ducu ma gubedo opii , myero guti ki luditogi macalo jo ma romo awora i yo ducu , wek ŋat mo pe oyet nyiŋ Lubaŋa nyo pwonywa .
54006002	Jo ma luditogi doŋ guye Rwot , myero pe gukwer worogi , ni pien gin doŋ gibedo omego , ento myero gumedde me tiyo tic maber makato botgi , pien jo ma gikonyo ki ticgi gubedo jo muye Rwot dok jo ma gin maro . Pwony lok magi dok icuk cwiny dano iye .
54006003	Ka ŋat mo pwonyo mere lok mapat kun pe lubo lok ada pa Rwotwa Yecu Kricito pi pwony me diniwa ,
54006004	noŋo en okette malo kene ki wakke , ento pe ŋeyo gin mo kadi ki acel . Iye opoŋ ki par maraco me pyem ki daa i kom nyiŋ lok mogo ; doŋ lok macalo meno a iye nyeko , pyem , yet ki par maraco ma miyo gen rwenyo woko i kin dano .
54006005	Dok bene miyo jo ma ryekogi oballe , ma mako lok me ada oloyogi woko , gibedo ka wo awoya nono , kun gitamo ni dini aye yo me noŋo lonyo .
54006006	Lonyo dit twatwal i dini ka ce iyeŋ ki gin mo keken ma itye kwede .
54006007	Pien wan yam pe wakelo gin mo i lobo kany , dok bene pe wabitwero tero gin mo ka waa ki i lobo .
54006008	Ento ka watye ki cam ki ginaruka , jami magi romowa gire .
54006009	Ento jo ma mito bedo lulonyo miyo Catan bitogi ci gipoto i bal , ka doŋ gimoko i owic pa Catan pi mitgi mapol me miŋo ma tye ka unogi , miyo girwenyo dok gito woko matwal .
54006010	Pien maro lim en aye acakki me gin maraco ducu ; man en gin ma omiyo jo mogo gua woko ki i niye , ka doŋ gurwatte ki lwak can mapol ata mucorre i komgi .
54006011	Ento in dano pa Lubaŋa , leŋ yo ki jami meno , ket cwinyi i kit ma atir , i lworo Lubaŋa , i niye , i mar , i diyo cwiny ki i mwolo .
54006012	Lweny lweny maber me niye ; mak kwo ma pe tum matek ma yam gilwoŋi iye i kare ma ituco niyeni i nyim lucaden mapol ata .
54006013	Aciki i nyim Lubaŋa ma miyo kwo bot jo ducu , ki i nyim Yecu Kricito , ma otuco niyene maber i kare ma miyo lok me cadenne i nyim Pontio Pilato :
54006014	Gwok cik ma gimiyi , bed laboŋo kit roc mo nyo lok mo ma gijuki iye , nio ka Rwotwa Yecu Kricito binen .
54006015	Lubaŋa ma gipwoyo , en acel keken aye Won Twer , Kabaka pa luker ducu , Rwot pa rwodi , en binyuto man ka kare kikome doŋ oromo .
54006016	En Lubaŋa acel keken ma pe to , ma bedo i Leŋo mo ma ŋat mo pe romo nyiko cok kwede , cakke con ŋat mo pud pe munene , dok bene dano mo pe twero nene . Woro ki twer ma pe gik obed bote . Amen
54006017	Cik lulonyo me kare man ni guwek wakke , dok bene pe guket gengi i kom lonyo ma pe genne , ento guket gengi i kom Lubaŋa ma miyowa jami ducu mabup ma yomo cwinywa .
54006018	Myero guti tic mabeco , gubed lulonyo i timo ber bot dano , i poko jami , ki i miyo mot ki yomcwiny .
54006019	Ka gutimo meno , noŋo gukano mono maber pigi kengi pi kare me anyim , wek gumak kwo ma en aye kwo kikome .
54006020	Ai Temceo , gwok gin ma yam doŋ gimiyo i ciŋi . Gwokke i boko lok mogo ma pe me woro Lubaŋa , ki i pyemmogo ma a ki gin ma gilwoŋo gobagoba ni , “ Ŋec ” ,
54006021	pien jo ma giwaco ni gitye ki kit ŋec meno gibayo piny nono i lok ma mako niye Kica pa Lubaŋa obed kwedi .
55001001	Waraga man oa ki bot Paulo ma lakwena pa Kricito Yecu pi mit pa Lubaŋa , ma lubo cikkene me miyowa kwo ma tye i Kricito Yecu .
55001002	Bot Temceo latinna ma amaro : Lubaŋa Won ki Kricito Yecu Rwotwa omini gum , kica ki kuc .
55001003	Apwoyo Lubaŋa ma atiyo bote tic ki iya maleŋ , macalo kwarowa yam gutiyo bote , kun alwoŋo nyiŋi i legana me kare ducu .
55001004	Ka apo pig waŋi , miyo i dyeceŋ ki dyewor aparo me neni , wek apoŋ ki yomcwiny .
55001005	Apo i kom niyeni ma goba pe iye , ma yam koŋ okwoŋo bedo bot dani Loi , ki meni Yuneki , ma aŋeyo atir ma pe akalo akala ni tye boti bene .
55001006	Man omiyo apoyo wii wek iti ki mot me kica ma yam Lubaŋa omii pi keto ciŋa i wii , ma doŋ odoko macalo mac ma doŋ okwe woko ; buki wek olyel .
55001007	Pien Lubaŋa yam pe omiyowa cwiny me lworo , ento omiyowa cwiny me teko ki me mar ki me gwokke kenwa .
55001008	Pi meno lewic pe omaki me miyo caden i kom Rwotwa , lewic bene pe omaki i koma , an ma abedo lamabucceni , ento ribbe kwedwa i ciro can pi lok me kwena maber , i teko pa Lubaŋa .
55001009	En olarowa dok olwoŋowa me bedo jo maleŋ , pe pi tic mogo ma wan watiyo , ento pi lubo gin ma en kikome oyubo , ki pi kicane ma yam en omiyo botwa i Kricito Yecu i acakki piny .
55001010	Kombeddi doŋ ginyuto woko botwa i bino pa Lalarwa Kricito Yecu ma doŋ okwanyo to woko matwal , ci omiyo kwo ma bedo matwal onen woko ka maleŋ pi lok me kwena maber .
55001011	Pi lok me kwena maber-ri , yam giketa abedo latit-lok , lakwena ki lapwony bene .
55001012	Man en gin mumiyo aneno can kit macalo atye ka nenone wa i kare-ni . Ento lewic pe maka gira , pien aŋeyo ŋat ma aye , dok bene ageno atir ni , en twero gwoko gin ma omiyo i ciŋa nio i Nino maca .
55001013	Lanenni me aluba myero obed lok me ada ma yam iwinyo ki bota , kun ilubo kwede niye ki mar ma tye i Kricito Yecu .
55001014	Gwok gin maber ma gimiyo i ciŋi pi teko pa Cwiny Maleŋ ma bedo i iwa .
55001015	In iŋeyo ni , jo ducu ma tye i Acia doŋ guloko ŋegi woko bota . Pugelo gin ki Kermogen gitye i kingi .
55001016	Rwot myero otim kica i kom paco pa Oneciporo , pien yam obedo ka dwoko cwinya tyen mapol . Lewic pe omake pi twec ma gitweya kwede ki nyor ,
55001017	ento i kare ma en oo i Roma oyenya matek nio ka onoŋa .
55001018	Rwot myero omi en onoŋ kica ma a bote i Nino maca . Dok in bene iŋeyo maber mada kit kony ma en obedo ka miyone i Epeco .
55002001	Latinna , in doŋ itim tek i kica ma gimiyowa i Kricito .
55002002	Gin ma doŋ ityeko winyo ki bota i nyim lucaden mapol , in bene myero itit bot jo ma genne ma giromo pwonyo ki jo mukene .
55002003	Cir arem me gin marac ma gitimo i komi , kit macalo askari maber pa Yecu Kricito .
55002004	Pe tye askari mo ma ka tye i dog tic dok rwakke i tiyo tic ma woko , pien tamme tye ni myero eyom cwiny ŋat ma ocoye i mony .
55002005	Lapyem i tuko pe twero loyo tuko ka pe olubo cik me tuko meno kikome .
55002006	Lapur ma en latic matek i potone en aye ma myero okwoŋ camo gin ma ocek iye .
55002007	Tam gin ma aloko , pien Rwot bimiyo iniaŋ i jami ducu .
55002008	Po i kom Yecu Kricito , ma ocer ki i kin jo muto , en lakwar Daudi , kit macalo an atito kwede lok me kwena maber .
55002009	Lok meno me kwena maber en aye gin ma atye ka ciro can pire , kun gitweya woko ki nyor calo gitweyo labalo ! Ento lok pa Lubaŋa gire pe gitweyo ki nyor .
55002010	Meno en gin mumiyo atye ka ciro arem kare ducu , pi jo ma giyero , wek gin bene gunoŋ larre ma tye i Kricito Yecu , kacel ki deyo ma pe gik .
55002011	Lok man lok ada , ni , “ Ka wato kwede , wabikwo kwede bene ,
55002012	ka waciro can , wabibedo ka loc kacel kwede ; ka wakwere , en bene bikwerowa ;
55002013	ka wan jo ma pe genne , en gire genne nakanaka , pien en pe twero kwerre kene . ”
55002014	Po wigi i kom lok man , dok icikgi i nyim Rwot ni gin guwek pyem i te lok mapatpat , pien meno pe konyo gin mo , ento dok medde me balo jo ma winyo abala .
55002015	Ket tek kit macalo itwero pi mine keni bot lubaŋa macalo ŋat ma gipwoyo , latic ma pe ki gin mo ma lewic myero omake iye , ma tero lok me ada i yo atir .
55002016	Kwer boko lok ma pe me woro Lubaŋa , pien lok ma kit meno medde ki rwenyo dano arwenya i woro Lubaŋa ,
55002017	dok bene lokgi bituco yone calo bur ma camo kom dano oyotoyot . Kumenayo gin ki Pileto gitye i kin jo meno .
55002018	Doŋ guŋak woko ki i lok ada kun giwaco ni wan doŋ wacer con . Man gitye ka balo kwede niye pa jo mogo .
55002019	Ento guti me ot ma Lubaŋa oketo doŋ tye ma ocuŋ woko matek likiŋ , ma bene tye ki coc man i kome ni , “ Rwot ŋeyo jo ma gin jone kikome , ” dok ni , “ Dano acel acel ma lwoŋo nyiŋ Rwot myero opokke woko ki i bal . ”
55002020	I ot mo madit , pe bedo iye jami me jabu ki ryal keken , ento bedo iye bene jami mogo ma gitiyo ki bao ki ma gitiyo ki lobo ; mogo gitiyo kwedgi i kare me deyo keken , ento mukene-gu gitiyo kwedgi i kare ducu .
55002021	Ka ce ŋat mo olonnye kekene , kun oweko bedo ki kit marac woko , en bibedo atabo ma gitiyo kwede i kare me deyo , ma bedo maleŋ , ma konyo won ot , ma oyubbe pi tic ducu maber .
55002022	Wek miti me awobi obedi , ento ket tammi i bedo ki kit ma atir , niye , mar ki kuc , kacel ki jo ducu ma kok bot Rwot kun igi leŋ .
55002023	Kwer pyem me miŋomiŋo ma bino pi kwiya piny-gu woko ; in iŋeyo kodi pyem macalo meno kelo daa .
55002024	Latic pa Rwot myero obed ŋat ma pe da atata , myero obed ŋat ma lakica bot dano ducu , lapwony ma ladiro , ŋat ma diyo cwinye ,
55002025	ŋat ma tiro jo ma pyem kwede ki mwolo . Gwok nyo Lubaŋa bimiyogi cwiny me ŋut , ka wek doŋ guniaŋ maber i kom lok ada ,
55002026	miyo ryekogi dwogo , ci gibwot ki i owic pa Catan ma onoŋo yam omakogi , omiyo gutiyo gin ma en mito .
55003001	Ento myero iniaŋ man ni , i kare me agikki , piny bibedo marac i kare mogo .
55003002	Pien dano bibedo ka maro komgi kengi kun gibedo lumar lim , luwakke , lucac , lunywar jo mukene . Pe gibiwinyo lunyodogi , pe gibimiyo pwoc mo , gibibedo jo ma pe leŋ .
55003003	Pe gibimaro dano wadgi , gibibedo jo ma pe timo kica bot dano , gibibedo lucok dog jo mukene , gibibedo jo ma mitgi pe jukke , jo ma ger ma gidag gin mo maber ,
55003004	luroro , jo ma tye atata ma pe giparo piny , jo ma gikette malo kengi ki wakke , jo ma maro yomcwiny ma ka maro Lubaŋa .
55003005	Gibimako dini dok gibilubo i kitgi ma nen ki woko keken , kun gikwero tekone woko . Pokke woko ki i kom jo macalo meno
55003006	Pien tye jo mogo i kingi ma giridde gidonyo i paco pa dano mukene , ci giloyo tam pa mon mogo ma gorogoro , ma peko me bal obwoyogi woko , ma mitgi tye patpat ci bedo ka ywayogi tuŋŋi ki tuŋŋi ,
55003007	kun gimito pwonnye i kare ducu , ento pe dok gitwero niaŋ i lok ada .
55003008	Jo meno girom ki Yane ki Yambure ma yam gupyem ki Moses , pien gin bene gitye ka pyem ki lok ada i kit acel-lu ; ryekogi doŋ oballe woko , niyegi pe tye kakare .
55003009	Ento pe gibimedde kwede nakanaka , pien miŋoginu biŋene woko bot lwak , calo pa jo aryo ca .
55003010	Ento in doŋ iŋiyo kweda woko kun ineno pwonnya , kita ki tam ma aketo i nyima . Ineno niyena , diyo cwinya , mar ma atye kwede , kit ma ayelle kwede kun aciro can .
55003011	Ineno bene kit ma giuna kwede , ki can ma aneno ; dok iŋeyo gin ma otimme i koma i Antiokia , i Ikonio , ki Licitra , kit ayelayela ma yam aciro ; ento Rwot olara ki i gin ducu .
55003012	Ada , jo ma mito lubo kit pa jo ma lworo Lubaŋa , kun gibedo i Kricito Yecu , gibiunogi ,
55003013	kun jo maraco ki jo ma lugoba gibimedde ki bedo marac makato kare , kun gibwolo dano , gin bene gibibwologi .
55003014	Ento in myero imedde i gin ma ipwonyo , ki ma doŋ iye adada , kun iŋeyo jo ma yam gupwonyi iye .
55003015	Iŋeyo bene ni , cakke i tinoni iŋeyo coc maleŋ ma yam gicoyo ma twero pwonyi i yo me larre pi ye Kricito Yecu .
55003016	Ginacoya ducu ma yam gicoyo , gicoyo pi teko pa Cwiny pa Lubaŋa . Konyo me pwony , me juko dano , me tiro kit pa dano , me nyebo dano wek gulub kit ma atir ,
55003017	wek dano pa Lubaŋa obed muteggi , ma bene oyubbe i yo ducu , ma romo tiyo kit tic mo maber ducu .
55004001	Aciki i nyim Lubaŋa ki i nyim Kricito Yecu ma biŋolo kop pa jo makwo ki jo muto , dok pi dwogone ki pi locce , ni meno ,
55004002	tit lok pa Lubaŋa , cuŋ iye matek i kare maber ki i kare marac , mi dano guniaŋ maber , jukgi kun idiyo cwinyi i pwony kare ducu .
55004003	Pien kare tye ka bino ma dano doŋ pe biciro pwony me ada , ento itgi bibedo ka yilo ayila , kun gicoko lupwony ma twero pwonyogi ki gin ma gimito winyone .
55004004	Gibiloko ŋegi wek pe giwiny lok ada , kun giŋak woko giwirre i lok ma tere pe .
55004005	Ento in myero ibed ma igwokke i kare ducu ; cir can ka opoto i komi , ti tic me tito lok me kwena maber , dok icob ticci ducu kakare .
55004006	An doŋ dano cok neka woko calo gitum me atyera i wi keno tyer ; karena doŋ oo me weko lobo man .
55004007	Doŋ atyeko lwenyo lweny maber , atyeko cobo ŋwecca , dok agwoko bene niye .
55004008	Kombeddi doŋ gikano pira mot me kit atir , ma Rwot ma ŋolo kop atir bimiya i Nino maca ; pe bota keken , ento bot jo ducu ma doŋ cwinygi tye ka paro pi dwogone bene .
55004009	Tem ki tweroni ducu me bino bota oyotoyot .
55004010	Pien Dema doŋ oweka woko pi maro jami me lobo-ni , ocito gire woko i Tecalonika ; Krecen ocito mere i Galatia , ki Tito ocito i Dalmatia .
55004011	Luka kene aye odoŋ tye kweda kany . Wubin wun ki Marako , pien en ber twatwal dok konya .
55004012	Tukiko aoro ocito i Epeco .
55004013	Ka ibino , kella ki boŋo ma yam aweko i Teroa tuŋ pa Karpo . Kwokka bene bukka , makatone maca me del ca .
55004014	Alegijanda latet mola otima marac twatwal ; Rwot bicule pi timme-nu .
55004015	In bene myero item gwokke i kom nyer-ru , pien en yam opyem ki lokwa matek mada .
55004016	I pidona mukwoŋo , dano mucuŋ pira obedo pe . Jo ducu guriŋo gutenya woko liyak . Lubaŋa myero pe okwan lok man i wigi .
55004017	Ento Rwot ocuŋo ka ŋeta , ka doŋ omiya teko me tuco lok kakare , wek Lurok ducu guwiny ; olara kit meno ki i dog labwor .
55004018	Rwot bikonya miyo aa woko ki i gin maraco ducu , kun lara wek ao i kerre me polo . Deyo obed bote nakanaka . Amen .
55004019	Mot Pricika gin ki Akwila , ki jo me ot pa Oneciporo .
55004020	Eracto mere yam odoŋ i Korint ; Tropimo aweko two i Mileto .
55004021	Ket tek io ma kare me koyo peya ocakke . Yubulo omoti , kadi ki Puden ki Lino , ki Kalaudia , kacel ki utmegiwa ducu .
55004022	Rwot obed kwedi . Kicane obed kwedwu .
56001001	Waraga man oa ki bot Paulo , latic pa Lubaŋa dok bene lakwena pa Yecu Kricito . Yam oora me nyayo niye pa jo ma Lubaŋa oyero , ki me niaŋogi i lok me ada ma rwatte ki kwo me woro Lubaŋa ,
56001002	wek gubed ki gen me noŋo kwo ma pe tum . Lubaŋa ma pe loko lok goba yam ociko pire i acakki piny ,
56001003	ka doŋ karene oromo ci onyuto woko ka maleŋ , i lokke ma gimiyo bota me atita pi cik pa Lubaŋa Lalarwa .
56001004	Bot Tito , latinna me ada ma wanywako niye acel : Lubaŋa Wonwa ki Lalarwa Kricito Yecu omii kica ki kuc .
56001005	Man gin mumiya aweki i Kurete , ni wek iyub gin ma yam odoŋ ma pe tye kakare , dok iket ludoŋo i gaŋi madoŋo ducu , kit ma nene aciki kwede ca .
56001006	Jo meno myero gubed jo ma lok mo marac pe i komgi , ma ŋat acel acel bedo ki dako acel keken . Litinogi bene myero gubed jo muye Rwot , ma lok me caro caro mo pe owinnye i komgi , nyo kadi ki lok mo me pyem .
56001007	Pien latel , macalo en lagwok jami pa Lubaŋa , myero obed dano ma lok marac mo pe i kome . Myero pe obed ŋat ma nyatte , nyo ma kiniga mako oyotoyot , nyo lamero , nyo lakolo , kadi laworo me noŋo lim .
56001008	Myero obed dano ma gwoko welo , ma maro gin maber , dano ma lone kene , ma cwinye atir , dano maleŋ , dok ŋat ma gwokke kene .
56001009	Dok bene myero en omak matek lok pa Lubaŋa me ada ma yam gipwonye kwede , ma miyo en twero cuko cwiny dano ki pwony me ada , dok twero loyo tam pa jo ma pyem kwede .
56001010	Pien jo ma gin lupyem tye pol , jo ma loko lok ma tere pe , ki jo ma bwolo dano , makatone dul pa jo ma mito ni , jo muye Kricito myero koŋ gulirre .
56001011	Kodi jo-nu myero gimi guliŋ woko , pien gitye ka balo dano mapol ki jo ma i odigi ducu , pi pwonyogi ki gin ma pe oporre ma pe myero gupwony ki dano , pi woro me noŋo lim .
56001012	Ŋat mo acel i kin jo Kurete , ma en lanebigi kikome , yam owaco ni , “ Jo Kurete kare ducu gin lugoba , lee maraco , luworo ma luwackom . ”
56001013	Caden meno tye ada ; pi meno myero ijukgi ki tek , wek gucak bedo ki niye me ada ,
56001014	wek doŋ pe gubed ka keto cwinygi me winyo lok pa Lujudaya me ododo mogo ma tere pe , ki cik pa jo ma gidag lok ada .
56001015	Bot jo maleŋ , jami ducu bene leŋ , ento bot jo ma doŋ guballe woko , ki jo ma pe tye ki niye , pe tye gin mo maleŋ ki botgi . Ryekogi kikome ki tam ma i igi ma nyuto botgi balgi doŋ otyeko balle woko .
56001016	Gituco ki doggi ni giŋeyo Lubaŋa , ento dok gikwere woko ki gin ma gitimo ; gudoko doŋ macalo gin ma i dano okwero , jo ma pe ki winy , ma pe doŋ giromo tiyo tic mo maber .
56002001	Ento in , pwony gin ma rwatte ki lok ada .
56002002	Lok bot jo madoŋo ni gubed jo ma gwokke kengi , jo ma romo awora , jo ma loyo tamgi kengi , jo ma niyegi ki margi tye kakare kun gicuŋ iye matek .
56002003	Kit meno bene wac ki mon madito ni gin myero gubed ki woro i kit bedogi ducu , pe gucok dog jo mukene , pe gubed jo ma doŋ gudoko opii pa koŋo . Myero gubed jo ma pwonyo gin maber ,
56002004	ka doŋ gucak pwonyo mon matino me maro coggi ki litinogi ,
56002005	dok gubed mon ma loyo tamgi kengi , mon maleŋ ma pe gitye ki tam mo me caro caro , ma gigwoko pacogi , mon ma lukica kun giworo coggi bene , wek pe omi jo mukene guyet lok pa Lubaŋa .
56002006	Kit meno bene , cuk cwiny awobe ni myero gugwokke kengi .
56002007	In kikomi nyutte macalo lanen me tic maber i yo ducu . Mi pwonnyi obed mapek laboŋo gin mo marac iye ,
56002008	kun iloko lok ada ma pe gitwero noŋo roc mo iye , wek omi lewic omak ŋat mo ma mito pyem kwedwa , pien pe neno gin mo marac ma myero ewac i komwa .
56002009	Wac ki opii ni guwor luditogi , guyom cwinygi i yo ducu . Pe gubed lupyem ,
56002010	kadi kwanyo gin mogo , ento myero gunyut ni gin jo ma genne maber twatwal , wek i gin ducu gumi pwony pa Lubaŋa Lalarwa onen ma mwonya .
56002011	Pien kica pa Lubaŋa doŋ onen pi laro dano ducu .
56002012	Kica meno pwonyowa me kwero lubo kit pa jo ma pe lworo Lubaŋa , kacel ki miti ducu me lobo man , dok pwonyowa me gwokke kenwa wek wabed ma cwinywa atir , kun walworo Lubaŋa ,
56002013	kun wakuro gum ma genwa ocuŋ iye , en aye me neno Yecu Kricito , Lubaŋawa madit ki Lalarwa , ka odwogo ki deyo .
56002014	En yam omine kene piwa me kokowa woko ki i bal ducu , ki me lonyowa wabed jone kikome , ma watye ki miti madwoŋ me tiyo tic mabeco .
56002015	Tit botgi lok magi ; cuk cwinygi dok ijukgi ki twer ducu ma itye kwede . Pe imi ŋat mo ocayi .
56003001	Po wigi ducu me mine kengi i te loc pa luloc , ki wegi twer , me bedo ki winy , ki me yubbe pi tiyo tic mo maber ducu .
56003002	Guwek loko lok marac i kom ŋat mo , guwek da , gubed jo ma lukica , lunyut woro bot dano ducu i kare ducu .
56003003	Pien wan kikomwa yam koŋ wabedo lumiŋ , jo ma pe luwiny ; yam warwenyo woko ata , wabedo opii pa mitiwa ki jami mapatpat ma yomo cwinywa . Wabalo karewa i raccwiny ki mone , dano gukwerowa , ki wan onoŋo wadagge kekenwa .
56003004	Ento i kare ma ber ki mar me kica pa Lubaŋa Lalarwa onen ,
56003005	en olarowa woko cut , pe pi tic mo ma wan watiyo i kit ma atir , ento pi kicane gire . Olarowa ki pii ma olwokowa me nywalle tyen me aryo ki me doko jo manyen pi Cwiny Maleŋ ,
56003006	ma yam en oonyo i komwa madwoŋ i Lalarwa Yecu Kricito ,
56003007	wek doŋ gikwanwa ni kitwa atir pi kicane , wek omi wanoŋ kwo ma pe tum ma genwa tye iye .
56003008	Lok man lok ada . Amito wucuŋ matek i kom lok magi , wek jo ma doŋ guye Lubaŋa gubed ki tam me mine me tiyo tic mogo mabeco ; meno aye ber , dok bedo me kony bot jo ducu .
56003009	Kwer pyem mogo me miŋimiŋo , lok i kom nyiŋ kwaro , daa ki laro lok i kom cik ; magi ducu pe konyo , dok tyen lokke pe .
56003010	Dano ma kelo apokapoka ka doŋ iciko kicel nyo kiryo kwe , weke woko matwal , pe dok iribbe kwede ,
56003011	kun iŋeyo ni , kodi dano-nu doŋ oŋak woko , dok obalo , ki doŋ oŋolo kop woko i kome kene .
56003012	Ka abioro Artema nyo Tukiko boti , ket tek ibin bota i Nikopoli , pien doŋ atyeko moko tamma me bedo kunnu i kare me koyo .
56003013	Ket tek me konyo Jena ma en dano ma ŋeyo cik , gin ki Apolo , i wotgi , nen ni gin mo pe orem botgi .
56003014	Danowa bene myero gummine kengi i tic mabeco wek gubed ki yo me konyo luwotgi ma can mo odiyo ; pe gubed macalo yat ma pe nyak .
56003015	Jo ducu ma gitye kacel kweda kany gumoti . Mot jo ma marowa i niye . Kica pa Lubaŋa obed kwedwu ducu .
57001001	Waraga man oa ki bot Paulo ma lamabuc pi Kricito Yecu , ki bot ominwa Temceo . Bot Pilemon latic wadiwa ma wamaro
57001002	gin ki laminwa Apia , ki Arkipo askari wadiwa , ki jo muye Kricito ma gicokke i odi :
57001003	Lubaŋa Wonwa ki Rwotwa Yecu Kricito omiwu kica ki kuc .
57001004	Apwoyo Lubaŋa kare ducu ka alwoŋo nyiŋi i legana ,
57001005	pien abedo ka winyo pi marri ki pi niyeni ma itye kwede i kom Rwotwa Yecu ki bot jo pa Lubaŋa ducu .
57001006	Man omiyo alego ni , kit ribbe ma waribbe wan kwedi i kom niye odok matek ma romo niaŋowa matut i kom gin maber ducu ma watye kwede i Kricito .
57001007	Pien marri okella yomcwiny , dok ojiŋo cwinya , omera , pien ikweyo cwiny jo pa Lubaŋa .
57001008	Pi meno , kadi bed atye ki tekcwiny i Kricito ma miyo aciki acika me tiyo gin mo ma mitte ,
57001009	ento pi marri-ni aneno ni ber alegi alega , an Paulo ma acuŋ ma ka Kricito Yecu , ma kombeddi bene doŋ adoko lamabuc pire .
57001010	Alegi pi latinna Onesimo , ma doŋ adoko wonne ki i buc kany .
57001011	I kare mukato onoŋo konnye koŋ obedo pe boti , ento kombeddi doŋ konnye dit boti ki bota bene .
57001012	Doŋ acwalo en me dwogo boti enno , en doŋ odoko macalo dul koma kikome .
57001013	Onoŋo amito ni koŋ agwok en bota kany , wek omiya kony ma kakari ma kun pud atye i buc pi tito lok me kwena maber ;
57001014	ento pe amito ni atim gin mo ma kun noŋo in pe iye , wek berri pe obed macalo gin ma gidiyi iye adiya , ento obed pi yeyoni in kikomi .
57001015	Gwok nyo man en gin mumiyo en yam opokke woko kwedi pi kare manok , ni wek doŋ igame matwal ,
57001016	pe dok macalo opii , ento makato opii woko , macalo ominwa ma wamaro . Makatone adada en pire tekka , ento ki tuŋ boti pire doŋ tek twatwal , macalo lakonnyi dok omeru bene i Rwotwa .
57001017	Kit meno , ka iŋeyo ni an abedo lawoti , myero igame i kit ma kono igama kwede .
57001018	Ka ce yam otimo gin mo marac i komi , nyo tye ki banyani mo , kwan magi ducu i wiya .
57001019	An paulo kikoma aye acoyo lok man ki ciŋa , abiculi . Pe awaco ni in bene itye ki banyana , en kwoni kikome .
57001020	Iyo , omera , amito kony mo ki boti i Rwotwa . Kwe cwinya i Kricito .
57001021	Atye ki gen matek i komi ni ibiworo doga , oweko atye ka coyo boti lok man kun aŋeyo ni ibitimo makato ma awacci-ni .
57001022	Medo ki meno , yubba kicika me buto pa welo , pien atye ki gen ni legawu biweko gimiya botwu .
57001023	Epapira mabuc wadiwa i Kricito Yecu omoti ,
57001024	kadi Marako , Aristako , Dema ki Luka lutic wadiwa bene gumoti .
57001025	Kica pa Rwotwa Yecu Kricito obed kwedwu .
58001001	Yam con Lubaŋa oloko ki kwarowa i dul lok mapol dok i yo mapatpat , kun loko ki i dog lunebi ;
58001002	ento i kare man ma lacen-ni en doŋ oloko kwedwa i Wode . Jami ducu ma tye , Lubaŋa ceŋ otiyogi pi twer pa Wode , ma en oyubo ni myero obed won jami ducu .
58001003	En dero me deyo pa Lubaŋa , cal pa Lubaŋa kikome tye i kome , dok en bene ma tiŋo jami ducu ma tye , ki teko me lokke . Ma doŋ en otyeko tic me lwoko bal , en obedo piny i kabedo me deyo tuŋ acuc i ŋet Won Deyo Madwoŋ ma tye malo i polo ,
58001004	kun doŋ en odoko ladit mada makato lumalaika ducu , ma rom aroma ki kit ma nyiŋ ma gimiye ber matek makato megi woko .
58001005	Lubaŋa yam koŋ owaco ki lamalaika mo ni , “ In i Woda , tin doŋ anywali ” ? Nyo dok ni , “ An abibedo Wonne , en bibedo Woda ” ?
58001006	Dok bene i kare ma okelo latin kayo i lobo en owaco ni , “ Lumalaika pa Lubaŋa ducu myero guwore . ”
58001007	I kom lumalaika , Lubaŋa oloko ni , “ En loko lumalaikane doko yamo , luticce en loko doko leb mac . ”
58001008	Ento i kom Wode en oloko ni , “ Komkerri , in Lubaŋa , biri nakanaka , odoo kerri en odoo me ŋolo kop atir .
58001009	In imaro kit ma atir , cwinyi dag tim marac ; pi meno Lubaŋa , ma en Lubaŋani , owiri ki moo , moo me yomcwiny madwoŋ , makato luwoti ducu . ”
58001010	En dok oloko ni , “ In Rwot wiati iketo guti me lobo , polo bene en tic me ciŋi .
58001011	Gin birwenyo woko oyot , ento in iri nakanaka ; gin ducu gibiti macalo boŋo ,
58001012	ibidologi woko macalo ibano koti , gibilokogi macalo ginaruka . Ento in ibedo ma kiti tye acel , mwakani pe bigik . ”
58001013	Lubaŋa yam owaco ki lamalaika mo ni , “ Bed i ŋeta tuŋ acuc i kabedo me deyo , nio ka abimiyo lukworri gidoko kom laten tyeni ? ”
58001014	Lumalaika kono dok gubedo aŋagi ? Gin ducu gubedo cwiny mogo ma tiyo tic pa Lubaŋa ; en orogi ka konyo jo ma binoŋo larre .
58002001	Pi meno wan myero waketu cwinywa twatwal i gin ma yam wawinyo , wek pe waŋak woko ki iye .
58002002	Lok me kwena ma yam lumalaika gukelo onoŋo omoko matek . Ka ŋat mo okalo wi cik mo , nyo okwero winyo , gimiye can iye ma oporo bal ma en obalo .
58002003	Wan kono dok wabibwot niŋniŋ ka pe waketo cwinywa i larre man ma pire dit twatwal-li ? Larre man Rwot aye mukwoŋo tuco pire , ka doŋ jo ma yam guwinyo ki bote , gumoko botwa lokke .
58002004	Lubaŋa bene omedo cadenne kun tiyo lanyut mogo ki taŋo ki tic madito mapatpat , dok kun poko mot mogo me Cwiny Maleŋ pi mitte kene .
58002005	Pien Lubaŋa pe oketo lobo ma mito bino ma wan waloko pire-ni i te loc pa lumalaika .
58002006	Tye ka mo ma gituco ka maleŋ ni , “ Dano gin aŋo , mumiyo ipo pire ? Nyo latin pa dano , mumiyo iparo pire ?
58002007	Ikete ki piny i te lumalaika pi kare manoknok , iketo en obedo laloc ma loyo gin ducu ma iketogi ;
58002008	iketo en obedo lalo jami ducu . ” Doŋ ka oketo jami ducu i te loc pa dano , pe oweko gin mo ma en pe loyo . Kit macalo tye-ni pud pe waneno ka giketo jami ducu i te twerone .
58002009	Ento wan waneno Yecu ma yam gikete ki piny i te lumalaika pi kare manoknok , ento kombeddi doŋ gimiye deyo ki woro macalo kabaka pi arem me to ma en ociro , wek pi kica pa Lubaŋa ebil to pi jo ducu .
58002010	Jami ducu tye pi Lubaŋa , dok en aye muketogi . Doŋ ka yam en omito kelo litino mapol i deyone , gin ma en otimo obedo ma myero twatwal , en mumiyo latel wigi i larre doko dano muteggi pi ciro can .
58002011	Ŋat ma olonyogi bedo maleŋ , ki jo ma gilonyogi-ni , gin ducu gua i kom ŋat acel ; man en aye gin mumiyo lewic pe mako Yecu me lwoŋogi ni omegine ,
58002012	kun owaco ni , “ Abitito nyiŋi bot utmegina , abipaki ki wer i dye lwak mucokke . ”
58002013	Dok ni , “ Abiketo genna i kome , ” ki dok ni , “ An a ene , ki litino ma Lubaŋa doŋ omiya . ”
58002014	Kit macalo litino i kare ducu giribbe i kom ki remo , en bene kit meno onywako kwedgi komgi ki remogi , wek pi tone eŋiny ŋat ma tye ki twer i kom to woko , meno en aye Catan ,
58002015	ka doŋ egony jo ma yam gubedo i twec me opii pi kare me kwogi ducu pi lworo to .
58002016	Doŋ onen maber ni , gin ma en otimo pe okemo lumalaika , ento okemo likwayo pa Abraim .
58002017	Meno gin mumiyo en myero odok ma rom aroma ki utmegine i yo ducu , wek omi ebed ajwaka madit ma lakica dok lagen i tic pa Lubaŋa , wek omi ekwany bal pa jone woko .
58002018	Pien en kikome yam oneno can dok Catan obite , en mumiyo en twero konyo jo ma gibitogi .
58003001	Pi meno , wun utmegina maleŋ ma Lubaŋa olwoŋowu kacel kweda , koŋ wutam lok i kom Yecu ma en lakwana dok ajwaka madit me niye ma wan watuco .
58003002	En obedo lagen bot Lubaŋa muyero okete i tic , ma rom aroma ki Moses ma yam obedo lagen i ot pa Lubaŋa .
58003003	Lager ot gimiye deyo madit makato ot ; kit meno Yecu bene nene gikwano ni deyone dit kato pa Moses woko .
58003004	Pien ot mo keken dano aye ma gero , ento ŋat ma gero jami ducu en aye Lubaŋa .
58003005	Moses yam obedo lagen i ot pa Lubaŋa ducu macalo latic , pi miyo caden i lok ma gibiloko i kare ma lacen .
58003006	Ento Kricito obedo lagen i kom ot pa Lubaŋa macalo Wode . Wan aye wa ode ka ce wamoko matek i tekcwinywa , ki i wakkewa pi gen ma watye kwede .
58003007	Doŋ macalo Cwiny Maleŋ oloko ni , “ Ka wuwinyo dwan Lubaŋa tin ,
58003008	pe wumi cwinywu obed nwaŋ calo jo ma yam gujemo , i kare ma guomo kwede cwinya i tim ,
58003009	ka ma kwarowu guomo iye cwinya , gutema bene iye , kun gibedo ka neno ticca pi mwaka pyeraŋwen kulu .
58003010	Pi meno cwinya owaŋ i kom jo me kare meno , omiyo awaco ni , ‘ Gin kare ducu giŋak woko i tamgi ; gin pe giŋeyo yona wacel . ’
58003011	Macalo yam akwoŋo ki kiniga , ‘ Gin pe bidonyo i yweyo bota . ’ ”
58003012	Wugwokke , utmegina , wek ŋat mo i kinwu pe obed ki cwiny marac , cwiny ma pe ye Lubaŋa , ma twero miyo en a woko ki bot Lubaŋa makwo .
58003013	Ento myero wujiŋ cwinywu kekenwu kare ducu ka pud wutwero lwoŋo ni , “ Tin ” , wek ŋat mo i kinwu pe cwinye odok nwaŋ pi bwola me bal .
58003014	Pien wan wabedo jo ma ribbe ki Kricito , ka ce wamoko matek i genwa mukwoŋo nio wa i agikki ,
58003015	macalo yam giwaco ni , “ Ka wuwinyo dwane tin , pe wumi cwinywu obed nwaŋ calo jo ma yam gujemo . ”
58003016	Aŋagi ma yam guwinyo dwan Lubaŋa ci gujemo woko-ni ? Pe gin lwak dano ducu ma yam gua ki i lobo Ejipt ma kun Moses aye obedo ka telogi ?
58003017	Dok aŋagi ce ma yam cwinye owaŋ i komgi pi mwaka pyeraŋwen kulu-ni ? Pe gin aye jo ma yam gutimo bal , ma komgi odoŋ i tim kunnu ?
58003018	Dok en yam okwoŋo kwoŋ bot jo mene ce ni , gin pe gibidonyo i yweyo bote ? Pe okwoŋo kwoŋ meno bot jo ma yam pe gubedo luwiny ?
58003019	Pi meno wan waneno ni , jo meno yam pe gutwero donyo pien onoŋo gukwero ye Lubaŋa .
58004001	Pi meno cikke me donyo i yweyo pa Lubaŋa pud tye , ento myero wabedu ma lwor , wek ŋat mo i kinwu pe ginoŋ ni opoto woko me o iye .
58004002	Wan doŋ wawinyo lok me kwena maber bene calo gin , ento lok me kwena ma gin guwinyo pe okonyogi , pien pe orwatte ki niyegi .
58004003	Wan jo ma waye aye wabidonyo i yweyo meno ma yam en oloko pire ni , “ Macalo yam akwoŋo ki kiniga , ‘ Gin pe bidonyo i yweyo bota , ’ ” kadi bed ticce onoŋo yam otum woko cakke i acakki piny .
58004004	Pien tye ka mo ka ma yam en oloko i kom nino me abiro ni meno , “ Lubaŋa oywe i nino me abiro ki i kom ticce ducu . ”
58004005	Ka dok kany en bene oloko ni , “ Gin pe bidonyo i yweyo bota . ”
58004006	Kit meno yo pud tye twolo wek jo mogo gudony iye . Jo ma yam gikwoŋo tito botgi lok me kwena maber pe gudonyo , pien gin gukwero bedo ki winy .
58004007	En dok oketo nino mukene ma gilwoŋo ni , “ Tin , ” kun olok lacen ki i dog Daudi ma doŋ onoŋo okato kare malac ata , i lok ma nene waloko pire , ni , “ Ka wuwinyo dwane tin , pe wumi cwinywu obed nwaŋ . ”
58004008	Pien ka kono yam Yocwa omiyogi yweyo , kono Lubaŋa pe oloko lacen pi nino mukene .
58004009	Pi meno , yweyo me cabit pud tye pi jo pa Lubaŋa ;
58004010	pien ŋat ma doŋ odonyo i yweyo bot Lubaŋa noŋo doŋ oywe woko ki i ticce , calo Lubaŋa ma yam oywe woko ki i ticce-ni .
58004011	Doŋ pi man , myero wayelle me donyo i yweyo meno , wek omi ŋat mo pe dok opot woko pi kwero bedo ki winy calo gin .
58004012	Pien lok pa Lubaŋa obedo gin makwo , dok tiyo matek , bit bene kato pala lucwan ma lebe bit ryoryo woko . Lok meno tuco iwa pil , tuc tuŋcel ka ma tipo ki cwiny gurwatte iye , nyo ka ma waŋ mwot orwatte iye ki moo ma i i cogo , kun poko par ki tam mabecone ki maracone ma tye i i dano .
58004013	Pe tye gin mo mukanne ki bot Lubaŋa ma en pe neno , jami ducu ma en oketo odurre woko ka maleŋ i waŋe , en aye ŋat ma biŋiyo kwowa .
58004014	Kit macalo doŋ watye ki ajwaka madit twatwal ma doŋ otyeko donyo i polo , en Yecu , Wod pa Lubaŋa , pi meno myero wamok matek i niye ma watuco .
58004015	Pien ajwaka madit ma watye kwede pe obedo ŋat ma pe winyo arem kacel kwedwa pi gorowa , pien en bene Catan yam obite i yo ducu calo wan , ento en pe omedo ki timo bal mo .
58004016	Iyo , wan myero doŋ wanyiku cok i nyim komker pa Lubaŋa ki tekcwiny , ka ma kica tye iye , wek otimwa kica , wanoŋ bene kica ma konyowa i kare ma mitte .
58005001	Pien ajwaka madit acel acel giyero ki i kin lwak , ka gikete me tiyo tic i nyim Lubaŋa ma kakagi , kun tyero mot ki gitum pi bal .
58005002	En twero tic ki dano ki mwolo , jo ma kwiya piny ki jo muŋak , pien en kikome bene noŋo goro oketo kome woko .
58005003	Pi man , en myero otyer gitum pi balle en kikome , kacel ki pi bal pa lwak .
58005004	Dok bene pe tye ŋat mo ma yerre kene pi dit man , Lubaŋa aye ma lwoŋe iye , macalo olwoŋo Aron .
58005005	Kit meno bene , Kricito yam pe oketo deyo i kome kekene me bedo ajwaka madit , ento Lubaŋa aye muyere , kun wacce ni , “ In i Woda , tin doŋ anywali ” ;
58005006	macalo owaco bene ka mukene ni , “ In ibedo ajwaka nakanaka , i kit pa Melkijedek . ”
58005007	Yecu yam ocwalo legane bot Lubaŋa , i kare me kwone i lobo man , en aye bot ŋat ma yam twero lare ki i to , kun bako doge ma pe twerre ki koko ki pig waŋe , ci Lubaŋa bene owinye pi mwolone bote .
58005008	Kadi en obedo Wod pa Lubaŋa , yam en opwonnye me bedo ki winy pi can ma en doŋ oneno .
58005009	Ka doŋ oteggi , ci odoko ŋat ma kelo larre ma pe tum bot dano ducu ma winyo en ,
58005010	Lubaŋa cut oyere me bedo ajwaka madit i kit pa Melkijedek .
58005011	Watye ki lok mapol ma myero walok i lok man , ento tek twatwal me niaŋowu , kit macalo wun doŋ wudoko nyap ka winyo lokwa-ni .
58005012	Kombeddi onoŋo doŋ wuromo bedo lupwony , ento myero ŋat mo koŋ dok opwonywu odoco i lok mukwoŋo ma dok i kom lok pa Lubaŋa . Mito gipitwu koŋ ki cak , ento pe cam matek .
58005013	Pien ŋat ma doto cak pe tye ki ŋec mo ma dok i kom bedo ki kit ma atir , pien noŋo pud en latin .
58005014	Doŋ cam matek tye pi jo muteggi , ma ryekogi ma gupwonnye kwede me poko gin maber ki gin marac doŋ ojiŋ pi ketone i tic .
58006001	Pi meno , koŋ waweku lok mukwoŋo i kom Kricito , ento wamedde anyim ki pwony pa jo muteggi , kun pe dok wanwoyo keto te gutine , ma en aye ŋut i kom tic ducu ma yam kwo pe iye , ki moko niyewa i kom Lubaŋa ,
58006002	ki dok me pwonnye i kom lok magi : kit batija mapatpat , keto ciŋ i wi dano , cer pa jo muto , ki kop ma giŋolo matwal .
58006003	Wabitiyo man giwa ka Lubaŋa oye .
58006004	Jo ma doŋ koŋ ceŋ omenyogi kicel , ma gubilo mot ma oa ki i polo , kun gibedo i kin jo mulimo Cwiny Maleŋ ,
58006005	ma bene doŋ gutyeko bilo lok pa Lubaŋa kit ma mit kwede dok gubilo gin ma bitimme i kare ma bibino i anyim , kit jo meno ka guŋak woko , pe dok gitwero rocogi wek gudok manyen ka doŋ guŋuti .
58006006	Ka doŋ guŋak woko , meno gitye ka guro Wod pa Lubaŋa i kom yatariya pigi kengi , kun giketo lewic i kome i nyim lwak .
58006007	Pien Lubaŋa miyo gum i kom lobo ma mato kot ma cwer i kome kare ki kare , ka dok ceko ginapita ma konyo jo ma gipuro pigi .
58006008	Ento ka ce onyayo okuto ki ocok , konnye noŋo doŋ pe , kuro mere ka cen pa Lubaŋa keken , agikkine en aye mac ma gibiwaŋo kwede woko .
58006009	Ento wun , luwota , kadi bed waloko kit man , wageno ni wutye maber ma wukato jo meno i lok ma dok i larre .
58006010	Pien Lubaŋa gire pe ye gin ma pe tye kakare , wiye pe biwil i kom tic ma yam wutiyo , kadi ki mar ma wunyuto pire ki konyo jo pa Lubaŋa , ma pud wutye ka konyogi bene wa i kare-ni .
58006011	Doŋ wamito ŋat acel acel i kinwu oket cwinye nio wa agikki , wek omi gin ma wuketo iye genwu-ni ocobbe kakare .
58006012	Pe wudok luwackom , ento wulub kit pa jo ma pi niyegi , ki pi diyo cwinygi , gitye ka noŋo gin ma yam Lubaŋa ociko pire .
58006013	I kare ma Lubaŋa cikke bot Abraim , kit macalo pe tye ŋat mo ma kate-ni ki dit ma myero en okwoŋ ki nyiŋe , en okwoŋo ki nyiŋe kekene ,
58006014	kun waco ni , “ Adada abimii gum , dok abimiyo likwayu ginya gidoko mapol . ”
58006015	Doŋ Abraim pi diyo cwinye omiyo en onoŋo gin ma yam Lubaŋa ociko pire .
58006016	Ka dano mo kwoŋo kwoŋ ci kwoŋo ki nyiŋ ŋat madit loye , dok ka pyem mo tye i kin dano , lok ma gimoko ki kwoŋ aye ma tyeko pyem meno .
58006017	En gin mumiyo Lubaŋa omoko cikkene ki kwoŋ , pien onoŋo mito nyuto maber twatwal bot jo ma myero gunoŋ gin ma giciko pire ni , gin ma en doŋ etyeko yubo , pe dok ebiloko woko .
58006018	Tye doŋ jami aryo ma pe dok lokke , ma Lubaŋa pe twero bwolo iye dano . Pi man , wan jo ma wariŋo walaro bote watye ki gin ma cuko cwinywa matek wek wamak gen ma giketo i nyimwa .
58006019	Watye ki gen man macalo lajuk me mel , ma cwinywa cuŋ iye matek , ma pe wawirre atata . Gen meno donyo wa i kabedo maleŋ i ot pa Lubaŋa , i ŋe boŋo kicika ,
58006020	ka ma Yecu otelo yo odonyo iye piwa , kun doŋ odoko ajwaka madit ma bedo nakanaka i kit pa Melkijedek .
58007001	Melkijedek man yam obedo kabaka me Calem , dok bene ajwaka pa Lubaŋa Mamalo Twal . En orwatte ki Abraim i kare ma Abraim onoŋo doŋ dwogo ki ka neko luker ca , ci cut olamo gum i kom Abraim ;
58007002	ka doŋ Abraim opokke dul acel me apar me jami ducu ma en onoŋo . Mukwoŋo en kabaka me kit ma atir , man aye te lok me nyiŋe , dok bene en kabaka me Calem , ma te lokke ni , “ Kabaka me kuc . ”
58007003	Wonne mo pe , minne-gu pe , kwarine bene pe , acakki me karene , kadi wa agikki me kwone bene pe . En obedo cal ki Wod pa Lubaŋa , obedo ajwaka nakanaka .
58007004	Koŋ wunen kit ma en dit kwede ! Abraim , ma en aye kwarowa , yam omiyo bote dul acel me apar me jami ma en oyako .
58007005	Doŋ jo ma i kin likwayo pa Levi ma gubedo ajwagi , cik pa Moses yam ocikogi me jogo dul acel me apar ki bot jo Icrael . Meno onoŋo gijogo ki bot utmegigi , kadi bed gin bene gubedo likwayo pa Abraim .
58007006	Ento danu-nu ma kwarone pat ki megi-ni ogamo dul acel me apar ki bot Abraim , ka dok olamo gum i kom ŋat ma Lubaŋa ocikke bote .
58007007	Pe dok tye kalo akala mo me waco ni , lalam gum dit kato ŋat ma en olamo gum i kome .
58007008	Dok ki tuŋcel waneno ni , jo ma jogo dul acel me apar gin jo ma to woko , ento ki tuŋcel ŋat ma jogo en ŋat ma yam gicoyo lok i kome ni pud kwo .
58007009	Ŋat mo twero waco ni , ka Abraim , omiyo dul acel me apar , Levi bene kikome , ma jogo dul acel me apar , yam omiyo mere kun wok ki bot Abraim ,
58007010	pien i kare ca onoŋo en pud tye i kom Abraim ma kwarone i kare ma Melkijedek rwatte kwede ca .
58007011	Doŋ ka kono yam gin ducu twero cobbe kakare pi ajwagi ma gin Lulevi , ma jo Icrael yam gunoŋo cik pa Lubaŋa kacel kwedgi-ni , piŋo gimito ni ajwaka mukene dok obin i kit pa Melkijedek , kun pe giwaco ni , i kit pa Aron ?
58007012	Pi meno ka giloko ajwaka , ci cik bene myero gilok woko .
58007013	Pien Rwotwa ma giloko lok magi i kome-ni obedo dano me kaka mukene , ma ŋat mo i kingi peya otiyo tic mo i kom keno tyer .
58007014	Ŋene gire maber ni , Rwotwa yam oa ki i kin likwayo pa Juda , dok Moses yam pe oloko lok mo i kom kaka meno ma mako ajwagi .
58007015	Lok man doŋ otyeko nen woko ka maleŋ makato ka ajwaka mukene otuc macalo Melkijedek ,
58007016	ma odoko ajwaka , pe pi cik mo ma lubo kaka , ento pi tek me kwone ma gin mo pe romo tyeko .
58007017	Pien coc ma yam gicoyo oloko ni , “ En bibedo ajwaka nakanaka , i kit pa Melkijedek . ”
58007018	Cik macon doŋ gibolo woko , pien onoŋo goro , dok konnye pe ,
58007019	pien cik pa Moses yam pe ocobo gin mo kakare , ento kombeddi doŋ gikelo gen mo maber makato , ma twero miyo wanyiko cok bot Lubaŋa .
58007020	Medo i kom meno bene , Lubaŋa yam okwoŋo kwoŋ i kome . Jo mukene ca gudoko ajwagi laboŋo kwoŋ mo ,
58007021	ento Yecu odoko ajwaka pi kwoŋ pa Lubaŋa ma yam owacce ni , “ Rwot doŋ okwoŋo kwoŋ , pe dok biloko tamme , ‘ In ibedo ajwaka nakanaka . ’ ”
58007022	Meno omiyo gicikke ma Yecu ocuŋ pire obedo ber makato mukene ca .
58007023	Ajwagi mukene ca onoŋo yam welgi dwoŋ , pien to onoŋo ogeŋo nyimgi woko wek pe gumedde ki tic ,
58007024	ento Yecu bedo i dog ticce me ajwaka matwal , pien en bedo nakanaka .
58007025	Mumiyo i kare ducu en tye ki twer me laro jo ma nyiko cok bot Lubaŋa , kun giwok ki bote , pien en bedo kwo kare ducu ka bako doge pigi .
58007026	Ajwaka madit macalo meno aye ma romo cobo mitiwa . En leŋ , gin mo marac pe i iye , cilo me bal pe ogude . Yam gipoko en woko ki i kom lubalo , gitiŋe malo i wi polo .
58007027	En pe calo ajwagi mukene madito ca , ma gityero gitum bot lubaŋa jwijwi , mukwoŋo pi balgi kengi , ka lacen doŋ pi bal pa lwak . Yecu otyero gitum kicel keken ma otyeko lok ducu i kare ma omine kene macalo gitum .
58007028	Adada , cik pa Moses yero jo magoro ketogi bedo ajwagi madito , ento lok me kwoŋ ma gikwoŋo lacen i ŋe cik , oyero Wod pa Lubaŋa oketo obedo muporre matwal .
58008001	Kombeddi gin ma pire dit ma watye ka lokone kany en ene : Wan watye ki ajwaka madit macalo man , ma doŋ obedo i kabedo me deyo yo tuŋ acuc i ŋet komker pa Won Deyo Madit i polo .
58008002	En tiyo ticce i kabedo maleŋ , i kema me ada ma Rwot aye oguro , ento pe dano .
58008003	Ajwaka madit acel acel giyere me miyo mot ki tyero gitum bot Lubaŋa ; pi meno mitte bene ni Yecu myero obed ki gin mo me atyera .
58008004	Kono nene en tye i lobo kany , kono pe obedo ajwaka wacel , pien ajwagi doŋ tye ma gimiyo mot kun gilubo cik pa Moses .
58008005	Ento gin ma gitiyo giporo ki tipo ki cal keken me kabedo maleŋ ma tye i polo ; pien i kare ma Moses doŋ yam cok guro kema , Lubaŋa ocike ni , “ Nen ni itiyo jami ducu kun ilubo kit cal ma ginyutti ki i wi got . ”
58008006	Ento kit macalo tye , Kricito doŋ onoŋo tic maber atika makato megi-ni woko , rom ki kit gicikke ma en oyubo ma obedo ber matek makato mukene macon ca , pien Lubaŋa omoko kun onoŋo ociko pi miyo jami mabeco makato .
58008007	Kono ka bal mo obedo pe i gicikke mukwoŋo , kono onoŋo gicikke mo me aryo doŋ pe mitte .
58008008	Ento Lubaŋa onoŋo bal tye i komgi , pien owaco ni , “ Kare biromo , man lok pa Rwot , ma abimoko iye gicikkena manyen ki jo me doggola pa Icrael , ki jo me doggola pa Juda .
58008009	Pe dok bibedo calo gicikke ma yam aketo ki kwarogi ca , i kare ma yam amako kwede ciŋgi , ci akwanyogi woko ki i lobo Ejipt ; pien gin yam pe gulubo gicikkena , omiyo an bene atenyogi woko ata , man lok pa Rwot
58008010	Man aye gicikke ma abiketo ki jo me doggola pa Icrael ka kare meno oromo , Rwot ma awaco : Abiketo cikka ducu i tamgi , abicoyo bene bedo i cwinygi . An abibedo Lubaŋagi , gin gibedo jona .
58008011	Ŋat mo doŋ pe bipwonyo lutugi , dok ŋat mo bene pe biwaco ki ominne ni , ‘ Ŋe Rwot , ’ pien gin ducu gibiŋeya , cakke ki i kom jo matino ma i kingi , o kwede wa i kom jo madito .
58008012	Pien abitimo botgi kica i timgi maraco ducu , pe dok abipo i kom balgi mo kadi ki acel . ”
58008013	Ka oloko pi gicikke manyen , en tamo pi gicikke mukwoŋo ca macalo gin ma karene okato woko . Gin ma karene doŋ okato , ma oti woko bene , noŋo doŋ cok rwenyo .
58009001	Kadi gicikke mukwoŋo ca bene yam obedo ki cik mogo me woro Lubaŋa , dok bene obedo ki kabedo mo maleŋ me lobo man .
58009002	Pien yam tye kema ma giyubo , ma obedo ki dul acel yo tuŋ woko ma gilwoŋo ni Kabedo Maleŋ , ma tye iye okar-mac , ki meja , ki mugati ma giketo i nyim Lubaŋa .
58009003	I ŋe boŋo kicika me aryo yam tye iye kema ma gilwoŋo ni Kabedo Maleŋ Makato Ducu .
58009004	Keno tyer ma gitiyo ki jabu tye iye kunnu me waŋo odok eceta , ki canduk me gicikke ma gimwono kome woko ki jabu . I canduk me gicikke yam tye iye abino jabu ki manna ki odoo pa Aron ma yam olot-ti , ki got ma apada aryo ma ceŋ gicoyo iye lok me gicikkene .
58009005	Ka wi canduk yam tye iye lukerubi me deyo , ma guumo kom me kica woko ducu ki bwomgi . Jami magi pe gitwero loko gin mo iye kikore kombeddi .
58009006	Meno aye kit ma yam giyubo kwede . Ajwagi yam gidonyo i kema jwijwi teretere ka cobo ticgi me woro Lubaŋa .
58009007	Ento kema me aryo ajwaka madit keken aye donyo iye kene , dok bene donyo iye kicel keken i mwaka acel acel , kun pe cito kunnu laboŋo remo , ma en tero me atyera pi balle ki pi bal pa lwak .
58009008	Man aye ma miyo Cwiny Maleŋ nyuto ka maleŋ ni , yo me donyo i kabedo maleŋ peya giyabo ka kema mukwoŋo ma woko ca pud ocuŋ .
58009009	Man aye lanyut me cal me kare man . Man te lokke ni , mot ki gitum ma gityero bot Lubaŋa pe twero miyo ŋat mo ma woro Lubaŋa doko dano ma cwinye leŋ ,
58009010	pien gitiko ka cam ki mat ki kit lwok mapatpat . Magi ducu gubedo cik ma nen ki woko me kom ma tye ka tic nio wa i kare ma Lubaŋa biloko jami ducu bedo manyen .
58009011	Ento ka Kricito doŋ obino , ma en aye ajwaka madit me jami mabeco ma bibino , kema ma en tiyo iye kato maca , odoko dit maber makato maca , pien pe gitiyo ki ciŋ , man te lokke ni , pe gin me lobo man .
58009012	En odonyo i Kabedo Maleŋ Makato Ducu kicel keken ma doŋ otyeko lok woko ducu , kun pe otero remo dyegi ki remo litino twoni , ento otero remone kikome , ci okokowa kwede doŋ matwal .
58009013	Remo dyegi ki twoni , ki buru roya ma giwaŋo , ka gikiro i kom jo mubalo kwer , romo lonyogi , kun lwoko komgi bedo maleŋ .
58009014	Remo pa Kricito pe kato maca mada ? Pi Cwiny Maleŋ ma bedo matwal , omiyo en omine kene bot Lubaŋa kun roc mo pe i kome , pi lonyo cwinywu ma onoŋo ocido woko macol licuc pi tiyo tic ma kwo pe iye , wek wubed ma iwu leŋ , ka doŋ wawor Lubaŋa makwo .
58009015	Pi meno Kricito aye ŋat muyubo gicikke manyen , wek emi jo ma gilwoŋo gunoŋ lim ma ri nakanaka ma Lubaŋa ociko me miyone ; pi to ma yam onen , omiyo jo ma yam gikalo wi cik i te gicikke mukwoŋo kombeddi doŋ gikokogi woko .
58009016	Pien ka ma gicikke me leyo lim tye iye , myero koŋ gimok ni , ŋat muciko doŋ oto .
58009017	Kodi gicikke meno twero tic lacen i ŋe to keken ; pe tye ki twer mo ka ŋat muciko pud kwo .
58009018	Pi meno kadi wa gicikke mukwoŋo ca gimoko ki remo .
58009019	Pien i kare ma yam Moses otyeko tito bot lwak gin ma giciko ducu ma tye i i cik , en okwanyo remo roci dyaŋ ki dyegi , kacel ki pii , ki yer romo makwar , ki yat anyero , okiro i kom buk kikome , ki i kom lwak ducu bene ,
58009020	kun waco ni , “ Man aye remo me gicikke ma Lubaŋa ocikowu pire . ”
58009021	Dok i yo acel-lu , Moses okiro remo i kom kema ki jami ducu ma gitiyo kwedgi me woro Lubaŋa .
58009022	I te cik , nen calo jami ducu gilonyo woko ki remo ; ka ma pe gioyo iye remo , weko bal bene bedo pe iye .
58009023	Onoŋo oporre kakare pi jami ma obedo lapor keken me gin ma tye i polo myero gilonygi gubed leŋ kit meno , ento jami me polo kikomgi myero olony ki gitum mabeco makato magi-gu ducu .
58009024	Pien Kricito pe odonyo i kabedo maleŋ ma dano otiyo ki ciŋ , ma obedo lapor ki kabedo maleŋ me adane , ento odonyo i polo kikome , ma i kare man en tye ka nen kunnu i nyim Lubaŋa piwa .
58009025	Dok bene en pe odonyo me mine kene kare ki kare calo ajwaka madit ma donyo i kabedo maleŋ mwaka ki mwaka , kun tero remo ma pe remone kikome .
58009026	Ka nene obedo kit meno , kono en onwoyo to kare ki kare cakke i acakki piny . Ento kit ma tye kwede-ni , en onen kicel keken i agikki me kare wek ekwany bal woko pi mine kene macalo gitum .
58009027	Dok kit macalo giyubo ni , dano to kicel , ka doŋ ki i ŋeye ŋolo kop cakke ,
58009028	kit meno Kricito bene otyerre kene kicel me tiŋo bal pa jo mapol , dok binen tyen me aryo , pe doŋ pi tic i kom bal , ento pi laro jo ma tye ka kure .
58010001	Cik pa Moses gire tye iye tipo keken me jami mabeco me kare me anyim , pe calgi kikome . Pi cik dano gibedo ka kelo gitum ma kitgi acel nakanaka , mwaka ki mwaka ; en doŋ pe tye ki twero mo matwal me loko jo ma bino bot Lubaŋa gudok jo mabeco muteggi .
58010002	Ka nene tye kit meno , kono gitum pe doŋ ogik woko ? Kono jo ma woro Lubaŋa doŋ gilwoko balgi woko matwal , kono pe dok gimedde me bedo ki kit ŋec mo i cwinygi ni gin lubalo .
58010003	Ento gitum magi bedo ka poyo wi dano i balgi mwaka ki mwaka .
58010004	Pien remo twoni ki remo dyegi pe twero kwanyo bal woko wacel .
58010005	Pi lok man , i kare ma Kricito obino i lobo , en oloko ni , “ In giri pe imito gitum kadi gityer , ento iketo koma tye .
58010006	Ii pe obedo yom pi gitum awaŋa ki gitum ma gityero pi bal .
58010007	Ka doŋ awaco ni , ‘ An a ene , doŋ abino ka cobo mitini , in Lubaŋa , ’ macalo yam gicoyo i koma i buk adola . ”
58010008	Mukwoŋo en oloko ni , “ In pe imito gitum , kadi mot ma gityero , nyo gitum awaŋa ki gitum pi bal , cwinyi bene pe yom iye , ” ma gin jami ma gityero pi cik .
58010009	Ka dok oloko ni , “ An a ene , doŋ abino ka cobo mitini . ” Ojwayo mukwoŋone-ni woko wek omi ekel me aryone .
58010010	Doŋ pi mitine meno , omiyo gilonyowa wadoko leŋ pi Yecu Kricito mumiyo kome ma ka gitum kicel keken ma otyeko lok woko ducu .
58010011	Ajwaka acel acel cuŋ i dog ticce nino ducu kun tyero kit gitum acel-lu kare ki kare ma pe tye ki twero mo matwal me kwanyo bal .
58010012	Ento Kricito yam otyero gitum acel keken pi bal , pi kare ducu , ka doŋ obedo piny i ŋet Lubaŋa tuŋ acuc i kabedo me deyo .
58010013	Nia wa i kare ca en tye ka kuro nio ka gimiyo lukworre doko kom laten tyene ,
58010014	pien gitumme acel-lu omiyo jo ma en olonyogi bedo leŋ gudoko jo mabeco muteggi matwal .
58010015	Cwiny Maleŋ bene omiyo cadenne botwa , pien ka doŋ oloko ni ,
58010016	“ Man aye gicikke ma abiketo ki jo me doggola pa Icrael , ka kare meno okato , man lok pa Rwot : Abiketo cikka ducu i cwinygi , kun acoyo bedo i tamgi , ”
58010017	ka dok omedde kun loko ni , “ Pe dok abipo i kom balgi ki timgi maraco . ”
58010018	Ka ma weko bal tye iye , gitum mo pi bal doŋ pe mitte .
58010019	Pi meno , utmegina , wan doŋ watye ki yo me donyo i kabedo maleŋ ki tekcwiny pi remo pa Yecu .
58010020	En oyabo botwa yo manyen , yo makwo , me donyo i ŋe boŋo kicika ; yo meno aye en kome .
58010021	Kit macalo doŋ watye ki ajwaka madit ma loyo ot pa Lubaŋa ,
58010022	myero doŋ wanyiku cok bot Lubaŋa ki cwiny me ada , kun niye bene doŋ odonyo matut i cwinywa , ma doŋ cwinywa leŋ , pien ŋec me gin maraco ma yam watimo doŋ gikwanyo woko , dok bene komwa doŋ gilwoko woko ki pii maleŋ .
58010023	Wamoku matek likiŋ i gen ma watuco , laboŋo tagge atata , pien ŋat ma ocikowa-ni lagen .
58010024	Dok bene myero watamu kit macalo watwero tugo kwede cwinywa kekenwa i mar ki i tiyo tic mabeco ,
58010025	kun pe waweko cokke kacel , kit macalo jo mogo doŋ guloko odoko kitgi-ni , ento myero wacuku cwinywa kekenwa , makatone kit macalo wuneno Nino maca doŋ tye ka nyiko cok-ki .
58010026	Pien ka watimo bal akaka ma doŋ noŋo watyeko limo ŋec i kom lok me ada , gitum mo pe dok odoŋ ma gityero pi balwa .
58010027	Odoŋ kuro ŋolo kop keken kun watye ki lworo madwoŋ , ki mac mager ma bityeko dano ma gipyem ki Lubaŋa .
58010028	Dano ma pe lubo cik pa Moses gineko aneka laboŋo kica mo , ka ce lok oloye i nyim caden aryo nyo adek .
58010029	Doŋ wutamo ni can ma rom mene ma gibiketo i kom ŋat ma ocayo Wod pa Lubaŋa , dok ma opyedo remo me gicikke pa Lubaŋa ma gilonye kwede me bedo maleŋ , dok ma oŋalo Cwiny Maleŋ me kica pa Lubaŋa ?
58010030	Pien wan waŋeyo ŋat ma oloko ni , “ An aye abiculo kwor , abiculo waŋe lacen , ” dok ni , “ Rwot biŋolo kop i kom jone . ”
58010031	Bedo gin me lworo twatwal me poto i ciŋ Lubaŋa makwo .
58010032	Ento koŋ doŋ wupo i kare mukato , kit ma yam wuciro kwede , kun wulwenyo ki lwak cam madwoŋ , i kare ma doŋ ceŋ pa Lubaŋa otyeko ryeny omenyowu .
58010033	Kare mukene yam giyetowu dok giunowu i nyim lwak , kare mukene bene wuribbe ki jo ma gitimogi kit meno .
58010034	Pien kica yam omakowu i kom mabuc , dok bene cwinywu obedo yom kadi giyako jamiwu , pien wun kikomwu onoŋo doŋ wuŋeyo ni wutye ki jami mukene mabeco makato magi , dok ma ri nakanaka .
58010035	Pi meno pe wubwot tekcwiny woko , pien tye ki bakacic madit ma wubilimo .
58010036	Mito wubed kun wuciro , wek omi wuti gin ma Lubaŋa mito , ci doŋ wunoŋo gin ma yam en ociko pire .
58010037	Macalo yam en oloko ni , “ Odoŋ kare manok mo , ci ŋat ma bino ca bibino woko oyotoyot ma pe bigalle .
58010038	Doŋ danona ma kite atir bibedo kwo pi niye ; ento ka odok woko cen , cwinya pe bibedo yom i kome . ”
58010039	Ento wan pe watye i kin jo ma dok cen , ka girwenyo woko matwal-li ; wan watye i kin jo ma gitye ki niye , ma en aye doŋ gwoko kwogi .
58011001	Niye aye ma moko gin ma dano geno , en gin ma niaŋowa maber ni , jami ma pe gineno komgi gitye .
58011002	Pire omiyo Lubaŋa opwoyo jo macon .
58011003	Pi niye waniaŋ ni , Lubaŋa yam oketo lobo kulu ki lokke , mumiyo gin ma nen gitiyo nia ki i kom gin ma pe nen .
58011004	Pi niye Abel otyero gitum maber ma kato pa Kain woko bot Lubaŋa ; meno omiyo gipwoye ni kite atir , kun Lubaŋa aye obedo cadenne pi gamo motte . En oto , ento pi niyene omiyo pud loko .
58011005	Pi niye Enoka yam gitiŋo gitero woko malo wek pe obil to . Pe gimedo ki noŋone , pien Lubaŋa onoŋo doŋ otere woko . I kare ma pud peya gitere , gimiyo lok me caden i kome , ni oyomo cwiny Lubaŋa .
58011006	Laboŋo niye pe twerre me yomo cwinye , pien ŋat ma mito nyiko cok bot Lubaŋa myero oye ni en tye ada , dok bene ni en miyo bakacic bot jo ma yenye .
58011007	Pi niye Nua bene , ka Lubaŋa ociko en pi gin ma peya onen , owinyo doge , ka doŋ opayo yeya pi laro jo me ode . Niyene-nu omiyo kop oloyo lobo , omiyo en onoŋo kit ma atir ma bino pi niye .
58011008	Pi niye Abraim owinyo dog Lubaŋa i kare ma olwoŋe me cito i lobo mo mukene ma onoŋo yam en mito miye ni obed mere . En oa ki i lobo tugi kun pe ŋeyo ka ma ecito iye .
58011009	Pi niye omiyo en obedo macalo welo i lobo ma yam Lubaŋa ociko pire , macalo ebedo i lobo pa lurok , kun bedo i kema gin ki Icaka ka Yakobo , ma gin bene gimiyogi kit cikke acel-lu .
58011010	Pien en onoŋo tye ka kuro gaŋ ca ma tye ki gutine ducu matek , ma Lubaŋa aye obedo ŋat mugoyo calle , ki lagedone kikome .
58011011	Pi niye omiyo Cara onoŋo teko me yac , kadi bed mwaka me nywalle onoŋo doŋ okato woko . Man otimme pien en otamo ni , ŋat ma ociko-ni genne .
58011012	Man omiyo i kom laco acel , ma yam rom ki ŋat muto , oa iye lwak likwayo mapol ata calo lakalatwe me polo , ki dok calo kweyo me dog nam ma kwanone loyo dano woko-ni .
58011013	Jo magi ducu guto i kom niye , ma pud peya gimiyogi gin ma ceŋ Lubaŋa ociko pire , ento guneno anena ki ka mabor , gumoto ki kunnu , dok bene gutuco ni gin gibedo macalo lurok dok welo i wi lobo .
58011014	Pien jo ma loko lok kit meno ginyuto ka maleŋ ni gitye ka yenyo lobo tugi kikome .
58011015	Ka kono nene gubedo ka tamo pi lobo ma yam gin gua ki iye ca , kono gunoŋo yo me dok cen iye .
58011016	Ento gin gitye ka paro pi lobo maber makato maca ca woko , en aye pacogi ma i polo . En meno gin mumiyo lewic pe mako Lubaŋa ka ce gilwoŋe ni Lubaŋagi , pien en doŋ otyeko yubo botgi gaŋ .
58011017	Pi niye Abraim , ka yam giteme , otyero Icaka macalo gitum bot Lubaŋa ; ŋat ma Lubaŋa ocikke bote oyubbe me tyero wode acel keken macalo gitum bot Lubaŋa ,
58011018	ma yam giloko pire ni , “ Litino pa Icaka aye gibilwoŋogi ni likwayu . ”
58011019	En onoŋo otamo ni , Lubaŋa tye ki twero me cero dano ki i kin jo muto ; dok bene gitwero waco ni Icaka odwogo i ciŋ Abraim calo oa ki i kin jo muto .
58011020	Pi niye Icaka olamo gum i kom Yakobo ki Ecau pi kare me anyim .
58011021	Pi niye Yakobo bene , ka doŋ to , olamo gum i kom litino pa Yucepu , kun lamo i kom latin acel acel , ma okulo wiye i wi odoo me komone , me woro Lubaŋa .
58011022	Pi niye Yucepu , i agikki me kwone , oloko pi a pa jo Icrael ki i Ejipt , ka doŋ ociko pi kit macalo myero gibiyike kwede .
58011023	Pi niye , ka yam ginywalo Moses , lunyodone gukane pi dwe adek kun pe gulworo cik pa kabaka , pien onoŋo guneno ni latin ca ber mada .
58011024	Pi niye Moses , ka doŋ odoŋo , pe oye ni myero gilwoŋe ni en e wod pa nya pa Parao ,
58011025	kun oyero me neno can kacel ki jo pa Lubaŋa ma ka bedo ki yomcwiny me bal ma ri pi kare manok mo keken-ni .
58011026	En otamo ni yet ma giciro pi Kricito obedo lonyo madit makato lonyo ducu ma tye i Ejipt , pien onoŋo ociko waŋe kun neno mot me kare me anyim .
58011027	Pi niye Moses oa woko ki i Ejipt kun pe lworo kiniga pa kabaka ; ociro matek , macalo en neno Lubaŋa ma pe nen .
58011028	Pi niye bene omiyo en okwero nino madit me Kato , dok okiro remo , wek omi lanek litino kayo pe ogudgi .
58011029	Pi niye jo Icrael guŋolo Nam Makwar macalo giwoto ki i wi ŋom mutwo ; ento jo Ejipt gumwony woko liweŋ i nam i kare ma gin bene gutemo me kato kit meno .
58011030	Pi niye omiyo cel me Jeriko orette opoto woko piny ma doŋ jo Icrael gurumo pi nino abiro .
58011031	Pi niye Rakab ma obedo malaya pe oto kacel ki jo ma pe gubedo luwiny , pien onoŋo en yam ojolo lurot-piny ki kuc .
58011032	Gin aŋo makato meno ma dok amedde me lokone ? Pien kare aye bibedo nok bota me tittiwu pi Gideon , Barak , Samson , Jeputa , Daudi , Camuel ki lunebi-gu ,
58011033	ma gin bene pi niye omiyo gulwenyo ki luker me lobo mapatpat , guloyogi , gutiyo gin ma tye atir , gunoŋo gin ma yam Lubaŋa ociko pire . Gutweyo dog labwor-gu woko ,
58011034	guneko mac mager woko , gubwot ki i lak pala lucwan . Gorogi olokke odoko tekkom , gudoko jo matek i lweny , guryemo mony pa lurok woko .
58011035	Mon gunoŋo danogi ma yam guto ma doŋ gucer woko . Jo mukene gigoyogi marac , guto kun gukwero ni pe gigonygi , wek gibicer i kwo maber makato .
58011036	Jo mukene giŋalogi , gipwodogi , gitweyogi ki nyor ci giketogi i mabuc .
58011037	Gicelogi ki got , giŋuno igi woko i dul aryo ki mucumeno , ginekogi ki pala lucwan . Gin guloŋo piny kun guruko laa romi ki laa dyegi , ma noŋo can oketo komgi woko , dano ounogi dok gitimogi ki tim maraco .
58011038	Kit jo macalo meno lobo pe romo bedo kwedgi . Gubedo ka wot awota atata i tim , ki i wi godi , kun gibedo i boro ki bur mugwarre matut piny i ŋom .
58011039	Jo magi giŋene maber pi niyegi , ento pe gumedo ki noŋo gin ma yam Lubaŋa ociko pire ,
58011040	pien onoŋo Lubaŋa oyubo gin mo maber makato kun otamo piwa , ni meno , gin pe myero gudok jo mabeco muteggi laboŋo wan .
58012001	Doŋ kit macalo watye ki lwak caden mapol ma rom meno ma orumowa woko dyere , myero koŋ doŋ wabolu gin mogo mapek-gu woko ducu , ki bal ma maro tweyowa woko likiŋ , wek wariŋu doŋ ŋwec pyem ma tye i nyimwa , kun waciro bene peko ma tye iye .
58012002	Wanenu Yecu ma en aye latel wiwa i lok kom niye , en ŋat ma ocobo niyewa kakare . Pi yomcwiny ma giketo i nyime en yam ociro yatariya , kun ocayo lewic ma giketo i kome ; ento kombeddi doŋ obedo piny i kabedo me deyo yo tuŋ acuc me komker pa Lubaŋa .
58012003	Wubed ki tam i kome , ki kit ma en ociro kwede adagadaga marac twatwal ki bot lubalo , wek pe wuol , ki cwinywu pe opoti .
58012004	I lwenywu ma wulwenyo ki bal pud peya wulwenyo wuo wa i oyo remowu .
58012005	Nyo wiwu owil woko ce i coc ma yam gicoyo me cuko cwiny dano , ma en loko kwedwa iye macalo litinone ? Ni meno , “ Latinna , pe ica pwony pa Rwot ; ka en ogoyi , pe cwinyi opoti .
58012006	Pien Rwot pwonyo jo ma en maro , pwodo latin acel acel ma en gamo . ”
58012007	Myero wucir matek , wek opwonywu . Lubaŋa tye ka tic kwedwu macalo litinone . Latin mene ma pe wonne pwonyo ?
58012008	Ka ce owekowu laboŋo pwonyowu macalo litinone mukene ducu , nyuto ni wun doŋ litino luk , pe litinone kikome .
58012009	Kit meno wan watye ki wegiwa me lobo man ma yam gupwonyowa , wan bene waworogi . Pe doŋ myero wamine makato i te loc pa Wonwa me cwiny wek wabed kwo ?
58012010	Pien gin yam gupwonyowa pi kare manok mo keken i kit ma gin guneno ni ber , ento Lubaŋa pwonyowa pi konyowa , wek omi wadok jo maleŋ macalo en .
58012011	Kit pwonnye ducu , ka pud watye iye , pe watamo obedo me yomcwiny , ento me kumo , ento i ŋeye lacen kelo kuc keken bot jo ma guyelle iye , pien noŋo doŋ gudoko jo ma kitgi atir .
58012012	Pi meno , wutiŋ badwu mukwe-ni malo , wurye coŋwu magoro ,
58012013	wuyub yo ma tyenwu lubo ocuŋ atir , wek ŋat ma tyene oŋol pe dok tyene oputte woko liweŋ ki i waŋ mwot , ento myero ocaŋ woko acaŋa .
58012014	Wuket tek me bedo ki kuc ki jo ducu , ki me bedo jo maleŋ ; pien ŋat ma pe leŋ pe bineno Rwot .
58012015	Wugwokke kun wuneno maber ni ŋat mo pe opoto ka gamo kica pa Lubaŋa . Wunen ni ŋat mo pe obedo macalo lwit yat makec ma ka otwi ci kelo ayela , dok balo jo mapol .
58012016	Wunen ni ŋat mo pe obed latim abor , nyo dano ma pe lworo Lubaŋa calo Ecau , ma yam ocato ditte me anywalli me bedo latin kayo pi cam me tyen acel keken .
58012017	Pien wuŋeyo ni , lacen ka en omito ni wonne olam gum i kome , ento wonne okwere woko , kadi bed onoŋo mito ma kok ki pig waŋe , pien en yam pe onoŋo yo me ŋut i gin ma otimo .
58012018	Pien wun pe wubino i gin ma gitwero gudo kome , ki mac ma yam olyel i wi got Cinai , ki colpiny me mutu ma ocido woko licuc , ki yamo lapiru matek ,
58012019	ki koko tum , ki dwan ŋat ma tye ka lok . Jo ma guwinyo lokke gubako doggi mada ni pe dok gimed loko botgi lok mo ,
58012020	pien gin pe gitwero ciro cik ma giketo , ni meno , “ Kadi ki lee mo ka ogudo got , myero gicel ki gweŋ ginek woko . ”
58012021	Gin munen kunnu obedo marac twatwal ma miyo dano lworo , man omiyo Moses owaco ni , “ Lworo omaka adada ma koma myel amyela . ”
58012022	Ento wun wubino i got me Cion , ki gaŋ pa Lubaŋa makwo , Jerucalem me polo , ki bot lwak lumalaika ma welgi pe kwanne ma gucokke kacel ka woro Lubaŋa ,
58012023	ki i cokke pa litino kayo ma gicoyo nyiŋgi i polo , ki bot Lubaŋa ma en laŋolkop pa dano ducu , ki bot tipo pa jo ma kitgi atir , ma doŋ gimiyo gudoko jo mabeco muteggi ,
58012024	ki bot Yecu , layub gicikke manyen , ki bot remo ma gikiro , ma tito ki kica pi gin maber ma kato gin ma remo pa Abel otito pire .
58012025	Wugwokke pe wukwer winyo lok pa ŋat ma tye ka lok . Jo ma yam gukwero winyo lok pa ŋat mucikogi i wi lobo pe gubwot . Wan kono wabibwot niŋniŋ , ka wakwero winyo lok pa ŋat ma tye ka cikowa ki i wi polo kulu-ni ?
58012026	I kare maca , dwane oyeŋo lobo ; ento kombeddi en ociko ni , “ Odoŋ kicel , pe doŋ abiyeŋo lobo keken , ento abiyeŋo wa polo bene . ”
58012027	Lok man ni , “ Odoŋ kicel , ” nyuto ni , gibikwanyo gin ma yeŋŋe woko , meno ginaketa , ka gin ma pe yeŋŋe cako doŋ .
58012028	Pi meno myero wapwoyu Lubaŋa , pien doŋ wanoŋo ker ma pe twero yeŋŋe , dok bene myero waworu Lubaŋa i yo ma twero yomo cwinye , kun bene wamiye deyo ki lworo ,
58012029	pien Lubaŋa-wa en aye mac ma waŋo piny .
58013001	Wumedde ki mar i kinwu kekenwu macalo omego .
58013002	Wiwu pe owil ka jolo welo , pien jo mogo ma yam gugwoko welo onoŋo gugwoko lumalaika i pacogi kun pe giŋeyo .
58013003	Wupo pi jo ma tye i mabuc calo wutye kacel kwedgi i mabuc kunnu . Wupo bene pi jo ma gitimogi ki tim marac , kit macalo wun bene wutye i kom .
58013004	Jo ducu myero guket deyo i kom nyom , dok kitanda pa jo ma gunyomme myero giwor obed maleŋ ; pien Lubaŋa biŋolo kop i kom lutim tim me abor ki jo ma balo nyomgi .
58013005	Pe wubed jo ma maro lim ; jami ma wutye kwede myero oromwu , pien Lubaŋa yam oloko ni , “ Pe abiboli , pe abibwoti ata . ”
58013006	En meno gin mumiyo cwinywa tek , kun wawaco ni , “ Rwot en lakony mera , pe abibedo ki lworo ; ŋo kono ma dano twero timo i koma ? ”
58013007	Wupo i kom lutel wiwu macon , ma yam gitittiwu lok pa Lubaŋa . Wutam pi kwogi ki gin maber ma oa iye , ka doŋ wulub niyegi .
58013008	Yecu Kricito gire kite tye acel keken laworo ki tin ki nino ma pe tum .
58013009	Pe wuwek pwony mogo mapatpat dok ma welo gurwenywu woko ; ber kica pa Lubaŋa aye mumi teko i cwinywa , pe pi cik me cam mogo ma dano ma gulubo pe gunoŋo iye kony mo .
58013010	Watye ki keno tyer ma lutic i kema macon ca pe gitye ki twero mo me cam iye .
58013011	Pien lee ma yam ajwaka madit tero remogi i kabedo maleŋ me bedo gitum pi bal , komgi yam giwaŋo woko cen i ŋe gony .
58013012	Kit meno bene Yecu yam oto cen woko i ŋe dogcel , wek omi elony dano ki remone kikome gubed maleŋ .
58013013	Pi meno myero wacitu bene woko i ŋe gony , kun waciro anywar pire ;
58013014	pien kany pe watye ki gaŋ mo ma ri nakanaka , ento watye ka yenyo gaŋ ma tye anyim ma cok bino .
58013015	Doŋ wamiyu pakwa bot Lubaŋa i kare ducu macalo gitum ma gityero bot Lubaŋa , kun wawok ki bot Yecu ; meno aye pwoc ma wamiyo ki dogwa ka watuco nyiŋe .
58013016	Pe myero wiwu owil ka timo gin maber , ki poko jami ma wutye kwede bene bot jo mukene ; pien gitum macalo meno yomo cwiny Lubaŋa .
58013017	Wuwiny lok pa jo ma telowu , dok wumine i te locgi , pien gin gitye ka gwoko tipowu laboŋo yweyo macalo jo ma Lubaŋa bipenyogi pi ticgi . Wumi guti ticgi ki yomcwiny , ma pe wumiyogi peko mo , pien meno pe konyowu kadi ki acel .
58013018	Wuleg Lubaŋa piwa , pien wan waŋeyo ada ni cwinywa gire leŋ , dok wamito ni wati gin maber i kare ducu .
58013019	Amedo cuko cwinywu ni wuleg Lubaŋa , wek odwoka botwu oyotoyot .
58013020	Lubaŋa won kuc ma ocero Rwotwa Yecu Kricito ki i kin jo muto , ma en aye lakwat romi madit , pi remo me gicikke ma ri nakanaka ,
58013021	en myero omiwu gin ducu mabeco ma mitte , wek wuti wucob gin ma en mito ; dok bene pi Yecu Kricito myero en oti kwedwa gin ma yomo cwinye . Deyo obed bot Yecu Kricito nakanaka . Amen .
58013022	Utmegina , alegowu ni wudi cwinywu i lokka ma acoyo manoknok mo-ni ma acuko kwede cwinywu .
58013023	Myero wuŋe ni ominwa Temceo doŋ gigonyo woko ; wabibino kwede ka nenowu , ka ce orune obino oyot .
58013024	Wumot lutelwu ducu , ki jo pa Lubaŋa bene ducu . Jo mua ki i Itali gumotowu .
58013025	Kica pa Lubaŋa doŋ obed kwedwu ducu .
59001001	Waraga man oa ki bot Yakobo ma latic pa Lubaŋa ki Rwotwa Yecu Kricito . Bot kaka apar wiye aryo ma guket woko ata : Amotowu ba .
59001002	Utmegina , wubed ki yomcwiny madwoŋ ka gitemowu i yo mapatpat ,
59001003	pien wuŋeyo ni temo niyewu miyo wudiyo cwinywu .
59001004	Wek diyo cwiny ocob ticce kakare , wek wubed jo muteggi , ma roc mo pe i komwu , dok wubed ma gin mo bene pe orem botwu .
59001005	Ka ce tye ŋat mo i kinwu ma ryekone nok , myero en oleg Lubaŋa ma miyo bot jo ducu ki yomcwiny , kun pe twono ŋat mo ; ci bimiye .
59001006	Ento myero en oleg ki niye , ma pe kalo akala ; pien ŋat ma kalo akala rom ki pii me nam ma twagge , ma yamo coro tagge atata .
59001007	Kit dano macalo meno myero pe otam ni ebinoŋo gin mo ki bot Rwot ,
59001008	pien en obedo ma tamme aryo , ma pe cuŋ matek i kit yo me kwone ducu .
59001009	Lacan myero owakke ka gitiŋe malo ,
59001010	lalonyo bene kit meno myero owakke ka gidwoke piny ; pien lalonyo birwenyo woko calo tur lum .
59001011	Pien ceŋ tuc ki lyetone matek , ci nero lum , ture o , berre bene rwenyo woko . Lalonyo bene kit meno birwenyo woko ata i dye ticce me kare ducu .
59001012	Ŋat ma gitemo cwinye ka ocuŋ matek tye ki gum ; pien ka doŋ giteme , ce en oloyo , ci binoŋo mot me lalukana me kwo ma Rwot ociko me miyo bot jo ma en maro .
59001013	Ka gibito ŋat mo , en pe myero owacci , “ Lubaŋa aye ma bita ” , pien Lubaŋa pe gibito ki tiyo gin marac , en bene pe bito ŋat mo .
59001014	Dano acel acel gire mitine kene aye ma bite , ywaye , kun omo cwinye .
59001015	Miti ka oyac ci nywalo bal . Bal ka doŋ odoŋo muteggi nywalo to .
59001016	Utmegina ma amaro , pe wuwek gibwolwu .
59001017	Pien kit gin mo ducu maber , ki mot ducu mabeco twatwal ma gimiyowa , a ki malo , a ki bot Lubaŋa Won bino piny , ma en aye won gin ducu ma ryeny i polo , ma pe tye ki alokaloka mo , dok tipo mo ma nyuto lokkene bene pe .
59001018	Pi mitine gire kene , en onywalowa ki lokke me ada , wek wabed calo cam ma i poto mukwoŋo cek ki i kin ginaketa ducu .
59001019	Utmegina ma amaro , wuŋe lok man . Dano acel acel myero owiny lok oyotoyot , ento pe myero orune me gamone , dok bene myero odi kinigane .
59001020	Pien kiniga pa dano pe cobo tic ma atir i nyim Lubaŋa .
59001021	Wubol woko cen gin ducu me lewic ki tim maraco ma doŋ onya botwu , wugam lok pa Lubaŋa ma opito i iwu ki mwolo , pien twero laro tipowu .
59001022	Ento wubed jo ma keto gin ma giloko i tic , pe wubed jo ma winyo awinya keken kun wubwolle kenwu .
59001023	Pien ka ce dano mo obedo lawiny lok keken ma pe tiyo , ci bedo calo ŋat ma ŋiyo waŋe ma ginywale kwede i kiyo .
59001024	Ento ka doŋ otyeko ŋine kekene , cito woko , wiye wil woko oyotoyot i calle ma en obedo ka nenone twatwal-li .
59001025	Ento ŋat ma neno cik maber ma kelo kuc , ka ori iye , ma pe bedo calo ŋat ma winyo ka dok wiye wil woko , ento ŋat ma keto lok ma en owinyo i tic , gibimiye gum i gin ma en otiyo ducu .
59001026	Ka ce dano mo otamo ni en ladini kun pe juko lebe , noŋo bwolle abwola kene ki i cwinye , dinine-nu konnye pe .
59001027	Dini me ada maleŋ , ma cilo pe iye i nyim Lubaŋa Wonwa en ene : konyo litino kic ki mon ma coggi oto i kom can ma gitye kwede , ki gwokke ken i kom bal me lobo .
59002001	Utmegina , kit macalo doŋ wuye Rwotwa Yecu Kricito kwede-ni , ma en Rwot me deyo , pe dok wuket apokapoka mo i kin dano .
59002002	Pien ka ce won agit jabu oruko boŋŋi mabeco obino kwede i cokkewu , ki lacan bene oruko boŋŋi mucido ,
59002003	wukwoŋo tamo pi dano ma oruko boŋŋi mabeco-ni , kun wuwaco ni , “ Bed kany , ladit , ” ento bot lacan wuwacce ni , “ Cuŋ kuca , ” nyo ni , “ Bed piny ka tyena kany . ”
59002004	Meno noŋo pe doŋ wukelo apokapoka woko i kinwu kekenwu , kun wudoko bene luŋolkop ma tamwu ogom woko ?
59002005	Wuwiny ba , utmegina ma amaro , pe Lubaŋa aye muyero jo ma lucan i wi lobo wek gubed lulonyo i niye , dok me miyogi ker ma yam ociko ni ebimiyo bot jo ma mare ?
59002006	Ento wun wuketo lewic i kom lucan . Pe lulonyo aye ma burowu ? Pe gin aye ma ywayowu kun giterowu tektek i nyim lukiko ?
59002007	Pe gin aye luyet nyiŋ maber ma gilwoŋowu kwede ?
59002008	Ka ce wumako cik me ker pa Lubaŋa kit ma yam gicoyo kwede i ginacoya ni , “ Mar lawoti macalo imarre keni , ” noŋo wutimo ber ;
59002009	ento ka ce wupoko kin dano , noŋo wutimo rac , noŋo cik ŋolo kop i komwu ni wun lubalo .
59002010	Pien ŋat ma gwoko cik ducu , ka ce opoto i cik acel keken , noŋo oturo cik ducu .
59002011	Pien ŋat ma owaco ni , “ Pe itim abor , ” owaco bene ni , “ Pe ineki . ” Ka inen ce pe itimo abor ento ineko dano , noŋo doŋ ituro cik .
59002012	Lok ma wuloko , ki gin ma wutiyo , myero obed macalo pa jo ma gibiŋolo kop botgi i te cik ma kelo kuc .
59002013	Pien ŋolo kop pe timo kica bot ŋat ma yam pe otimo kica ; ento latim kica pe lworo laŋolkop .
59002014	Konyo gin aŋo , utmegina , ka ŋat mo waco ni etye ki niye kun pe keto i tic ? Ci niye meno twero lare ?
59002015	Ka ce omeru nyo lameru boŋone pe , kun cam me nino ducu bene remo ,
59002016	ci ŋat mo i kinwu waco botgi ni , “ Wucit ki kuc , komwu obed momor , wuyeŋ , ” kun pe wumiyo botgi gin mo ma mitte pi pito kom , ci meno konyo aŋo ?
59002017	Kit meno , niye kene ka pe giketo i tic , doŋ oto woko .
59002018	Ŋat mo biwaco ni , “ In itye ki niye , ento an atye ki tic ; nyutta niyeni laboŋo tic mo , ka doŋ abinyutti niyena ki ticca . ”
59002019	Iye ni Lubaŋa tye acel , itimo ber . Kadi cen-gu bene giye kit meno , dok komgi myel .
59002020	In lamiŋ , imito ginyutti ni , niye ma pe ki tic konnye pe ?
59002021	Kwarowa Abraim yam pe gikwano ni kite atir pi tic , i kare ma en otyero wode Icaka me bedo gitum i wi keno tyer ?
59002022	Doŋ ineno ni niyene yam ocobbe ki tic ,
59002023	omiyo lok ma yam gicoyo ocobbe kakare ni , “ Abraim oye Lubaŋa , omiyo gikwane ni en dano ma kite atir ” ; dok bene gilwoŋe ni en larem Lubaŋa .
59002024	Doŋ ineno ni dano gikwane ni kite atir pi tic , ento pe pi niye keken .
59002025	Kit meno bene , Rakab , dako ma malaya , pe yam gikwane ni kite atir pi ticce , i kare ma yam en ojolo lukwena ka ocwalogi gucito woko i yo mukene ?
59002026	Kit macalo ka yweyo doŋ pe i kom , noŋo kom doŋ oto woko , kit meno bene , niye ka pe giketo i tic , noŋo doŋ oto woko .
59003001	Utmegina , pe myero jo mapol i kinwu gudok lupwony , pien wuŋeyo ni wan lupwony gibiŋolo kop mapek i wiwa makato jo mukene .
59003002	Wan ducu ŋat acel acel timo lwak roc mapol , ento ka ce inen ŋat mo pe roco i gin ma en loko , ci dano-nu noŋo dano maber twatwal , twero loyo kome ducu .
59003003	Wan warwako nyonyo i dog aguragura wek guwinywa , ci wawiro komgi ducu dok tuŋ ka ma wamito .
59003004	Koŋ wunen mel , ginen doŋo mada , dok yamo aye ma kologi , ento ŋat ma kwaŋo twero wiro cito ka ma en mito ki latin pol mo matidi keken .
59003005	Kit meno , leb obedo dul kom ma nen tidi mo , ento wakke mada i jami madoŋo . Nen kit ma mac matidi mo keken waŋo kwede buŋa madit !
59003006	Leb bene obedo calo mac . I kin dul komwa leb rom ki lobo ma gin ma en tiyo pe atir , ci balo komwa woko ducu , cwinyo mac i kwowa , i kit ma kwo wirre kwede ducu ; mac me Geena moko i kome .
59003007	Dano twero loyo kit lee ducu , wa winyi , twol-gu ki ginaketa ducu ma bedo i nam , dok bene giloyogi woko yam con .
59003008	Ento pe tye dano mo ma twero loyo leb . Leb aye twon gin mo ma pe jukke , opoŋ ki kwir ma neko dano .
59003009	Leb en aye gin ma wapwoyo kwede Rwot Lubaŋa Wonwa , en leb acel-lu bene waceno kwede dano ma giketogi i cal pa Lubaŋa .
59003010	Pwoc ki ceno dano a i dog acel-lu . Utmegina , pe myero obed kit meno .
59003011	Waŋ it acel twero mol iye pii mamit ki makecce ?
59003012	Utmegina , oduro mono twero nyak yaa ? Nyo olok twero nyak oduro ? Kit meno pii mamit bene pe twero mol kun a ki i waŋ it ma piine obedo kado kado .
59003013	Aŋa i kinwu ma ryek dok niaŋ jami ? En myero onyut tic me ryekone ki mwolo , pi kwone maber .
59003014	Ento ka wutye ki nyeko marac i cwinywu , ki laro dito , pe wuwakke , pe bene wuwac lok goba i kom lok ada .
59003015	Kit ryeko macalo meno pe oa ki i polo ento obedo me lobo , pe woro lubaŋa , ento pa Catan .
59003016	Pien ka ma nyeko ki laro dito tye iye , inoŋo anyobanyoba ki tim ducu maraco tye iye .
59003017	Ento ryeko mua ki malo , mukwoŋo bedo leŋ , dok bedo me kuc , me mwolo , gamo tam ducu mabeco , opoŋ ki kica , ki nyako nyig maber , ŋat ma tye kwede pe poko kin dano , bedo ma cwinye atir .
59003018	Jo ma kelo kuc gicoyo kodigi i kuc me nyako kit ma atir .
59004001	Gin aŋo ma kelo mony , ki gin aŋo ma kelo lweny i kinwu ? Pe par ma wutye kwede aye tye ka lweny i dul komwu ?
59004002	wumito wunoŋ jami , ento pe wunoŋo , ci wucako neko dano . Dok wuparo jami pa jo mukene , ento pe wunoŋo , ka doŋ wuero lweny ki mony . Pe wunoŋo gin ma wumito , pien pe wulego .
59004003	Wulego , pe wunoŋo , pien wulego marac , wulego ni wunoŋ wek wuti kwede me cobo mitiwu keken .
59004004	Wun jo mubolo laremwu woko . Pe wuŋeyo ni , mako larem ki lobo miyo dano doko lakwor pa Lubaŋa ? Pi meno , ŋat ma mito mako larem ki lobo lokke kene doko lakwor pa Lubaŋa .
59004005	Nyo wutamo ni , lok ma yam gicoyo lok ma tere pe ni , “ En tye ki par madwoŋ twatwal ki nyeko i kom cwiny ma yam en oketo ni obed i iwa ? ”
59004006	Ento en medde ki miyo kicane ; pi meno , lok ma yam gicoyo waco ni , “ Lubaŋa pyem ki jo ma wakke , ento miyo kica bot jo mamwol . ”
59004007	Pi meno , wumine me bedo i te loc pa Lubaŋa . Wulweny matek ki Catan , ci en biriŋowu woko .
59004008	Wunyik cok bot lubaŋa , ci en bene binyiko cok botwu . Wulwok ciŋwu woko , wun lubalo , ka doŋ wulony cwinywu obed maleŋ , wun jo ma tamwu tye aryo .
59004009	Cwinywu myero owaŋ , wukum , wukok bene . Nyerowu myero olokke odok kumo , ki yomcwiny ma wutye kwede olokke odok can .
59004010	Wumwolle kenwu i nyim Rwot , ci en bitiŋowu malo .
59004011	Utmegina , pe wulok lok mo marac kun ŋat acel acel loko i kom lawote . Ŋat ma loko lok marac i kom ominne , nyo ŋolo kop i kom ominne , noŋo oloko lok marac i kom cik , noŋo doŋ bene oŋolo kop ki cik . Ento ka in iŋolo kop ki cik , in doŋ pe lacob cik ento idoko laŋolkop .
59004012	Lami-cik ki laŋolkop tye acel , en twero larowu ki nekowu . In aŋa mono ma iŋolo kop i kom lawoti-ni ?
59004013	Koŋ wuwiny lokka , wun ma wuwaco ni , “ Tin nyo diki wabicito i gaŋ munyo , wabityeko kunnu mwaka acel kun wacato wil dok wanoŋo magoba , ”
59004014	kun kono pe wuŋeyo lok ma bitimme diki . Kwowu tye niŋniŋ ? Wun wubedo calo lupu ma nen pi kare manok mo keken , ci lacen ke woko .
59004015	Ma ka loko lok kit meno , onoŋo myero wuwacci , “ Ka Rwot oye , wabibedo kwo , wabitimo man nyo maca . ”
59004016	Ento wun lunyatte , dok wuwakke bene . Lakit wakke macalo meno ducu rac .
59004017	Ŋat ma ŋeyo gin ma atir ma myero etim , ce pe otimo , noŋo doŋ otimo bal .
59005001	Wuwiny ba , wun lulonyo , wukoki , dok wudaŋŋe , pi can ma bipoto i komwu .
59005002	Lonyowu doŋ otop woko , kadi ki ginarukawu bene nyenye ocamo woko .
59005003	Jabu ki ryalwu , nyal doŋ omako woko ; nyal kikome aye bibedo caden i komwu , dok bicamo komwu woko calo mac . Wun doŋ wutyeko kano lonyo pi kare me agikki .
59005004	Nen mucara pa lutic ma gitiyo i pottiwu ma wutwonogi kwede woko , tye ka kok ; koko pa lukac doŋ owinnye bot Rwot me mony .
59005005	Wun doŋ wubedo ki jami lonyo ma malo twatwal ki yomcwiny i lobo ; wupitte ki cam , kun wucwe giwu , ento nino me nekowu doŋ oromo !
59005006	Doŋ wuŋol kop i kom dano ma kite atir , en gire pe geŋowu .
59005007	Kit meno utmegina , wudi cwinywu nio waŋ ma Rwot bidwogo . Wunen koŋ kit ma lapur kuro kwede gin ma pire tek ma cek i lobo ; en diyo cwinye nio waŋ ma kot me cwir ki me oro ocwer .
59005008	Wun bene wudi cwinywu , wucuŋ matek , pien dwogo pa Rwot doŋ cok .
59005009	Pe wuŋur , utmegina , ŋat acel acel pe oŋur i kom lawote , wek pe giŋol kop i komwu . Nen , Laŋolkop doŋ tye ocuŋ i doggola .
59005010	Utmegina , lanen me ciro can ki diyo cwiny nen i kom lunebi ma yam guloko i nyiŋ Rwot .
59005011	Jo ma yam guciro matek , walwoŋogi ni lugumkom . Wutyeko winyo bene kit macalo Yubu yam ociro kwede can , dok wuneno agikki me tic pa Rwot i kome , kit ma Rwot won kica timo kwede ber bot dano .
59005012	Makatone ducu , utmegina , pe wukwoŋ kwoŋ ki nyiŋ polo , kadi ki nyiŋ lobo , kadi kit kwoŋ mukene ducu ; ento ye lokwu ducu myero obed ni , “ Iyo , ” nyo ni , “ Pe , ” wek pe giŋol kop i komwu .
59005013	Ŋat mo i kinwu tye ki can ? Myero oleg Lubaŋa . Tye ŋat mo ma tye ki yomcwiny ? Myero en ower wer me pako Lubaŋa .
59005014	Tye ŋat mo i kinwu ma kome lit ? Myero en olwoŋ ludoŋo me lwak pa Lubaŋa , wek guleg Lubaŋa pire kun giwire ki moo i nyiŋ Rwot .
59005015	Lega ma niye tye iye bicaŋo latwo , Rwot bitiŋe malo ; ka ce onoŋo yam otimo bal mo , ci gibitime iye kica .
59005016	Pi meno , wutuc balwu , ŋat acel acel otuc mere bot lawote , dok bene ŋat acel acel myero oleg Lubaŋa pi lawote , wek wucaŋ . Lega pa dano ma kite atir tek , tye ki twero madwoŋ .
59005017	Elia yam obedo dano ma kite cal kwedwa , yam olego Lubaŋa matek ni kot pe ocwer , omiyo kot pe ocwer i lobo pi mwaka adek ki dwe abicel .
59005018	Ka dok olego aye , omiyo kot ocako cwer , lobo oceko cam mabup .
59005019	Utmegina , ka ce dano mo ki i kinwu oŋak woko ki i lok ada , ka ŋat mukene aye doŋ odwoke cen ,
59005020	myero wuŋe ni , ka ŋat ma okwanyo labalo ki i yone mugom odwoke cen , ŋat meno bilaro kwone woko ki i to , dok biumo balle mapol .
60001001	Waraga man oa ki bot Petero , lakwena pa Yecu Kricito . Bot jo pa Lubaŋa ma guket woko ata , ma gubedo welo i Ponto , Galatia , Kapadokia , Acia ki Bitunia ,
60001002	ma Lubaŋa Won aye muyerogi pi yubbe ma en oŋeyo con , ma Cwiny mere Maleŋ doŋ olonyogi gudoko maleŋ wek guwiny lok pa Yecu Kricito , dok bene wek gikir remone i komgi : Kica ki kuc myero omedde botwu .
60001003	Gipwo Lubaŋa Won Rwotwa Yecu Kricito ! Pien pi kicane madit omiyo ginywalowa odoco wek wabed ki gen makwo pi cer pa Yecu Kricito ki i kin jo muto ,
60001004	ki dok wek wanywak ginaleya ma pe top , ma cilo pe ogudo , ma pe balle , ma gikano piwu i polo .
60001005	Lubaŋa tye ka gwokowu ki tekke pi niyewu , wek wunoŋ larre ma giyubo , ma binen i kare me agikki piny .
60001006	Wubed ki yomcwiny pi man , kadi bed kombeddi gwok nyo cwinywu twero cwer pi kare manoknok mo pi kit ma gitye ka omo ki cwinywu i yo mapatpat ,
60001007	wek ginen niyewu , ka ce tye niye me ada . Pien kadi jabu ma gitemo ki mac pe ri nakanaka , ento niyewa pire dit kato jabu , dok bene bikelo botwu pak ki deyo ki woro i kare ma Yecu Kricito binen iye .
60001008	Kadi pud pe wunene , doŋ wumare . Dok bene kombeddi kadi pe wunene , wuye en kun wubedo ki yomcwiny madit ma pe wacce , dok bene me deyo .
60001009	Adwoggi me niyewu omiyo wunoŋo larre me tipowu .
60001010	Lunebi ma yam gutito pi kica ma gibimiyowu yam guyenyo matek , kun gipenyo lok i kom larre man .
60001011	Gin yam gumito ni giŋe aŋa , nyo kit kare mene , ma Cwiny pa Kricito ma tye i igi tye ka nyuto , i kare ma otito iye pi can ma Kricito biciro , ki pi deyo ma dok bilubo .
60001012	Yam onoŋo ginyuto botgi ni , kwena ma gimiyogi pe otiko gin kikomgi , ento otiko wun . En aye lok ma kombeddi doŋ jo ma gitito lok me kwena maber gutyeko tito botwu pi Cwiny Maleŋ ma gicwalo ma oa ki i polo ; lok ma lumalaika bene guparo me nenone matek twatwal .
60001013	Pi meno , doŋ wubed ma wuyubbe i tamwu , kun wugokke bene . Wuket genwu ducu i kom kica ma bibino botwu i kare ma Yecu Kricito binen iye .
60001014	Macalo litino ma luwiny , pe wumi kwowu orwatte ki mitiwu ma yam koŋ wubedo kwede i kare ma onoŋo pud wukwiya piny ca .
60001015	Kit macalo ŋat ma olwoŋowu leŋ , wun bene wubed jo maleŋ i kitwu ducu ;
60001016	pien coc ma yam gicoyo loko ni , “ Wubedo jo maleŋ , pien an aleŋ . ”
60001017	Ŋat ma wulwoŋo ni Wonwu-ni ŋolo kop i kom dano acel acel ma pe leŋŋe , kun lubo kit tic ma ŋat acel acel otiyo ; mumiyo myero wubed ki lworo i nyime kare ducu ma pud wutye kany macalo welo .
60001018	Wun wuŋeyo ni gityeko kokowu ki i kit pa kwarowu ma pe konyo . Pe gikokowu ki gin ma balle woko , macalo ryal nyo jabu ,
60001019	ento gikokowu ki remo pa Kricito me wel madwoŋ ma rom ki latin romo ma bal mo nyo roc mo pe i kome .
60001020	Lubaŋa onoŋo doŋ otyeko yere wa con , ma pud pe oketo guti me lobo , ka dok onyute woko piwu i kare man , ma en aye kare me agikki .
60001021	Pire omiyo doŋ wadoko jo ma geno Lubaŋa ma ocero Yecu ki i kin jo muto , ci omiye deyo ; en meno gin mumiyo niyewu ki genwu tye i kom Lubaŋa-ni .
60001022	Doŋ wulonyo cwinywu woko odoko maleŋ pi lubo lok ada , wek wubed ki mar ma goba pe iye macalo utmego ; pi meno myero wumarre kekenwu mada ki cwinywu ducucu .
60001023	Doŋ ginywalowu odoco , pe ki kodi ma balle , ento ki kodi ma pe balle , pi twero me lok pa Lubaŋa , en lok ma tye ki kwo ma ri nakanaka ;
60001024	pien yam gicoyo ni , “ Gin ducu ma tye ki kom obedo calo lum , deyone ducu rom ki deyo pa tur lum . Lum ner , ature bene o woko ,
60001025	ento lok pa Rwot ma en oloko bedo matwal . ” Lok meno en aye lok me kwena maber ma yam gitito botwu .
60002001	Pi meno , doŋ wubwot raccwiny ducu , ki kit me goba ducu , ki kit me adwala , nyeko ki kit yet ducu .
60002002	Wumit cak magili me cwiny , calo litino lukere ma pud ginywalogi nyen , wek omi wudoŋ nio i larre ;
60002003	pien doŋ wutyeko bilo ber pa Rwot .
60002004	Wubin bote , en got makwo ma yam dano gukwero , ento ki bot Lubaŋa obedo got me wel ma en oyero .
60002005	Wubin calo godi makwo , wek giged kwedwu ci wudok ot pa Lubaŋa me cwiny , wek wubed ajwagi maleŋ , ka wutyer gitum me cwiny ma Lubaŋa pwoyo , pi Yecu Kricito ;
60002006	pien yam gicoyo ni , “ Nen , doŋ aketo got me wel i Cion , ma ayero me got me twok ot , ŋat muye en , lewic pe bimako . ”
60002007	Pi meno , ki tuŋ botwu wun jo muye en , Kricito obedo me wel ; ento ki bot jo ma pe guye en , tye macalo yam gicoyo ni , “ Got ma lugedo gukwero , en aye odoko got madit me twok ot . ”
60002008	Odoko bene , “ Got ma miyo dano yokke ka giwoto , ariya ma miyo dano poto . ” Giyokke pien gukwero winyo lok pa Lubaŋa , macalo onoŋo yam giyubo pigi wa con .
60002009	Ento wun wubedo rok ma giyero , ajwagi pa kabaka , rok maleŋ , jo pa Lubaŋa kikome , wek wutit pi tic me deyo pa ŋat ma olwoŋowu nia ki i piny macol wek wudony i leŋone me aura .
60002010	Yam onoŋo pe wubedo dano pa Lubaŋa , ento kombeddi doŋ wudoko jone ; yam pe gitimo botwu kica , ento kombeddi doŋ gitimo kica botwu .
60002011	Wun ma amaro , abako doga botwu macalo wun wel , pe wun jo me lobo man , wukwer miti me kom woko ma lwenyo ki tipowu .
60002012	Wubed ki kit maber i kin jo ma pe giŋeyo Lubaŋa , wek ka ce giyetowu ni wun lutim gin marac , gunen tic maber ma wutiyo , wek bene gumi deyo bot Lubaŋa i nino ma en bibino ka ŋolo kop iye .
60002013	Pi Rwotwa , myero wumine me bedo i te loc me twero ducu ma tye i kin dano , bot laloc madit , pien en aye ma loyo jo ducu ,
60002014	ki bot luloc ma en ocwalogi pi keto can i kom jo ma timo gin maraco , ki pi pwoyo jo ma timo gin ma atir .
60002015	Pien Lubaŋa mito ni wuti gin ma atir , wek wumi jo mamiŋ ma gikwiya piny guliŋ woko .
60002016	Wubed calo jo ma lone kengi , ento pe wuti ki locken meno pi timo gin marac ; wubed giwu macalo opii pa Lubaŋa .
60002017	Wuwor dano ducu . Wumar omegiwu . Wulwor Lubaŋa . Wuwor laloc madit .
60002018	Wun opii , wumine kenwu i te loc pa Luditowu ki kit woro ducu , pe bot jo ma lukica ki jo mamwol keken , ento bot jo mager bene .
60002019	Man aye gin ma gipwoyo , ka ce dano ciro arem ma noŋo cwinye tye i kom Lubaŋa , ka giune ma noŋo pe obalo .
60002020	Gipwoyowu ki ŋo , ka wudiyo cwinwyu ma noŋo gipwodowu pi bal ? Ento ka ce wudiyo cwinywu ma noŋo wutye ka neno can pi timo gin maber , meno aye Lubaŋa pwoyo .
60002021	Pien gilwoŋowu pi gin meno ; pien Kricito bene yam oneno can piwu , oweko botwu lanen maber me aluba , wek wulub kore .
60002022	Bal mo pe ma en otimo , doge bene pe oloko lok goba .
60002023	I kare ma dano guyete , en pe oyetogi . I kare ma en oneno can , pe oburo dano ; ento omine kene bot ŋat ma ŋolo kop atir .
60002024	Ento en otiŋo balwa i kome kene i kom yatariya , wek wan wato i bal , ka doŋ wabed kwo i kit ma atir . Pi pwod ma gipwode kwede omiyo wucaŋ .
60002025	Pien yam onoŋo wuŋak wurwenyo woko calo romi , ento kombeddi doŋ wudwogo bot Lakwat ki Lagwok tipowu .
60003001	Kit meno bene , wun mon wumine me bedo i te loc pa cogwu , wek ka ce co mogo i kingi pe gilubo lok pa Lubaŋa , ci gitwero lokke pi kit pa mongi , kadi bed gin kikomgi pe giloko lok mo ki doggi ,
60003002	ento ka guneno kitwu maleŋ ma nen me woro .
60003003	Rukwu pe obed ruk ma nen ki woko , macalo kedo yer wic , tweyo tiko jabu , ruko boŋŋi mabeco ,
60003004	ento rukwu myero obed kit me cwiny ma pe nen . Ruk ma pe balle en cwiny mamwol , ma liŋ mot ; meno aye welle dit i nyim Lubaŋa .
60003005	Pien i kare macon , mon maleŋ ma gumoko gengi i kom Lubaŋa yam girukke kit meno , kun bene gimine kengi me bedo i te loc pa coggi ,
60003006	macalo Cara yam winyo lok pa Abraim , kun pake bene ni , “ Rwoda . ” Wun bene kombeddi doŋ wun litinone , ka wutiyo gin maber , kun pe gin mo miyowu lworo .
60003007	Kit meno bene , wun co wubed ki monwu ki niaŋ maber , kun wumiyo deyo bot dako macalo lawoti ma kome pe tek , pien gin bene ginywako kica pa Lubaŋa kwedwa ma en aye kelo kwo . Kumeno gin mo pe ma bigeŋo legawu .
60003008	Me agikkine , wun ducu wubed ki tam acel dok ki cwiny acel . Wumarre calo omego , ma wutye ki kica dok ki cwiny mamwol .
60003009	Pe wudwok tim marac pi tim marac , nyo yet ki yet ; ento ma ka timo meno , wuleg gum pa Lubaŋa obed i komgi , pien gilwoŋowu pi man , wek wunoŋ gum .
60003010	Pien yam gicoyo ni , “ Ŋat ma maro kwo , ki ma mito ni eri pi kare malac kun bedo maber . Ogwok lebe pe olok gin marac , ki doge bene pe olok lok me bwola .
60003011	Oa woko ki i gin marac , oti gin maber , oyeny kuc dok oti matek wek onoŋ .
60003012	Pien Rwot neno jo ma kitgi atir , dok ciko ite , winyo legagi ; ento dag neno jo ma lutim maraco . ”
60003013	Aŋa mono ma bitimowu marac ka wuketo cwinywu me tiyo gin maber ?
60003014	Ento kadi bed wuneno can pi lubo kit ma atir , ci wutye ki gum . Pe wulworgi , dok cwinywu bene pe opoti ,
60003015	ento wuwor Kricito i cwinywu macalo Rwotwu . Wubed ma wuyubbe kare ducu pi dok i lok ma dano bipenyowu kwede i kom gen ma wutye kwede ; ento wudok iye ki mwolo dok ki woro .
60003016	Wubed ma cwinwyu leŋ , wek lewic omak jo ma yeto kitwu maber i Kricito , ka ginywarowu .
60003017	Bedo ber ka wuneno can pi timo gin maber , ka ce Lubaŋa mito kit meno , loyo ma wuneno can pi timo gin marac .
60003018	Pien Kricito bene yam oneno can pi bal , kicel ma otyeko lok ducu ; en ŋat ma kite atir oto pi jo ma kitgi pe atir , wek omi ekelwa bot Lubaŋa . Yam gineko kome , ento gicere woko i cwiny .
60003019	En yam owoto i cwiny ocito otito lok bot tipo pa jo ma tye i mabuc ,
60003020	ma yam con pe guwinyo Lubaŋa , kadi bed Lubaŋa odiyo cwinye i komgi i kare pa Nua ma onoŋo en tye ka payo yeya , ma dano manok ma romo aboro keken aye gularre ki i pii .
60003021	Gin ma rom ki man ma koni larowu en aye batija ; pe me lwoko cilo me kom , ento obedo macalo lega bot Lubaŋa wek wudok jo ma cwinywu leŋ , pi cer pa Yecu Kricito ,
60003022	ma doŋ odok woko i polo , tye i kabedo me deyo i ŋet Lubaŋa tuŋ acuc , kun lumalaika ki twer ki teko ducu gitye i te locce .
60004001	Kit macalo Kricito yam ociro arem me kom , wun bene myero wurukke ki tam acel kit meno , wek gimiwu tek . Pien ŋat mo ma doŋ ociro arem kom , pe doŋ medde ki bal ,
60004002	wek etyek kare me kwone i lobo man ma pud odoŋ kun pe dok lubo miti maraco ma dano paro , ento cobo gin ma Lubaŋa mito .
60004003	Myero doŋ wuwek kare ma yam wubedo iye ka tiyo gin ma jo ma pe ŋeyo Lubaŋa gimaro timo oromwu . Yam wulubo kit me tarwaŋ , ki miti me kom , mero , karama me woro cam ki tuko marac , mat , ki woro jogi ma ic dagi .
60004004	Giuro mada pien kombeddi doŋ pe wuribbe kwedgi i lok man me miti me kom ma pe jukke ; meno aye mumiyo ginywarowu .
60004005	Ento gibidok i lok man bot Lubaŋa ma oyubbe pi ŋolo kop pa jo makwo ki jo muto .
60004006	Man en gin mumiyo yam gitito lok me kwena maber kadi wa bot jo muto , wek kadi giŋolo kop i komgi macalo giŋolo ki jo ducu , gin gubed kwo i cwiny macalo Lubaŋa .
60004007	Agikki me jami ducu doŋ cok ; pi meno wugwok kitwu , kun wuloyo mitiwu kenwu , wek wumine i lego Lubaŋa .
60004008	Makato ducu wumok matek i marre kekenwu ; pien mar umo lwak bal mapol .
60004009	Wubed jo ma jolo welo ŋat man ki lawote , kun pe wuŋur bene .
60004010	Kit macalo ŋat acel acel tye ki motte ma gimiye , wuti kwede pi konnye kekenwu , macalo lugwok-jami mabeco , ma tiyo ki mot me kica ma Lubaŋa omiyo ma kite patpat .
60004011	Ka ŋat mo tito lok , myero otit macalo lok mua ki bot Lubaŋa ; ŋat ma miyo kony oti macalo ŋat ma tiyo ki tek ma Lubaŋa omiyo ; wek dano guket deyo i kom Lubaŋa i yo ducu pi Yecu Kricito . Deyo ki twero bedo mere nakanaka . Amen .
60004012	Luwota ma amaro , pe wuur can ma rom ki mac ma bino i komwu pi temowu , ma kun wutamo ni gwok ca nyo gin mo mapat twatwal mupoto i komwu .
60004013	Ento wubed ki yomcwiny i lok man ni , wuribbe i can pa Kricito , wek dok wubed ki yomcwiny madit i kare ma deyone binen .
60004014	Wutye ki gum ka giyetowu pi nyiŋ Kricito , pien noŋo cwiny me deyo , ma en Cwiny pa Lubaŋa , bedo i komwu .
60004015	Pe myero giket can i kom dano mo i kinwu pi nek , nyo pi kwo , nyo pi timo gin mo marac , nyo pi laro lok i gin pa ŋat mo mukene .
60004016	Ento ka giketo can i kom dano mo pi bedo ŋat muye Kricito , lewic pe myero omake , ento omi deyo bot Lubaŋa pi lwoŋe ki nyiŋ meno .
60004017	Pien kare me cako ŋolo kop doŋ oromo , kun cakke ki i jo pa Lubaŋa . Man ka ocakke ki botwa , ci agikki pa jo ma gukwero winyo lok me kwena maber ma oa ki bot Lubaŋa bibedo niŋniŋ ?
60004018	Coc ma yam gicoyo wacci , “ Ka ce bedo tek bot dano ma kite atir me larre , doŋ labalo ma pe lworo Lubaŋa binene ka kwene ? ”
60004019	Pi meno , jo ma gineno can i yo ma Lubaŋa mito , ber gumine kengi i ciŋ Lacwec ma genne , kun gitiyo gin ma atir .
60005001	Abako doga bot ludoŋo ma gitye i kinwu , an ma ladit wadiwu ma abedo caden i can pa Kricito , dok bene abiribbe kwedwu i deyone ma binen .
60005002	Wukwa romi pa Lubaŋa ma tye botwu , kun wunenogi maber , pe pi dic , ento pi mitiwu kenwu , i kit ma Lubaŋa mito , pe pi lim , ento pi mit me cwinywu .
60005003	Pe wulo dano ma giketo i ciŋwu ki tek , ento wubed lanen maber bot romi ;
60005004	miyo ka Lakwat madit binen , wun wubinoŋo mot , lalukana me deyo ma pe balle .
60005005	Kit meno , wun awobe bene , wuwiny loc pa ludoŋo . Wun ducu wurukke ki mwolo , ŋat acel acel i nyim lawote , pien “ Lubaŋa pyem ki jo ma wakke , ento miyo kica bot jo mamwol . ”
60005006	Wumwolle kenwu i te twero pa Lubaŋa , wek ka kare oromo en otiŋwu malo .
60005007	Wuket parwu ducu i kome , pien en tamo piwu .
60005008	Wugwokke , wuki piny , pien lakworwu Catan tye ka wirre macalo labwor ma kok , kun yenyo dano me amwoda .
60005009	Wucuŋ matek i nyime pi niye kun waŋeyo ni , utmegiwu ma gitye i lobo ducu gitye ka ciro kit can macalo meno .
60005010	Ka doŋ wuneno can pi kare manok , Lubaŋa lami kica ducu , ma olwoŋowu i Kricito Yecu me nywako deyone ma ri nakanaka , en kikome aye ma bidwokowu kakare , bimiyowu tek , dok bimiyo wucuŋ matek likiŋ .
60005011	Loc obed bote nakanaka . Amen .
60005012	Acoyo botwu waraga man manok kun amiyo i ciŋ Silvano , ma aŋeyo ni ominwa ma genne , pi cuko cwinywu kunu aloko macalo caden ni , man en kica pa Lubaŋa ada ; wucuŋ iye matek .
60005013	Jo ducu muye Kricito ma gitye i Babilon ma Lubaŋa oyerogi kacel kwedwu gumotowu , ki woda Marako bene omotowu .
60005014	Wumotte kekenwu ki mot me mar . Kuc obed botwu wun ducu ma wutye i Kricito .
61001001	Waraga man oa ki bot Cimon Petero , latic dok lakwena pa Yecu Kricito . Bot wun jo ma wunoŋo niye ma pire tek ma rom ki mewa pi kit ma atir pa Lubaŋawa ma en Lalarwa Yecu Kricito :
61001002	Kica ki kuc myero onya botwu pi ŋeyo Lubaŋa ki Rwotwa Yecu Kricito .
61001003	Pi tekone Lubaŋa omiyowa jami ducu ma kelo kwo ki cwiny me lworo en , wek waŋe en mulwoŋowa i deyone ki ditte kikome .
61001004	Pi deyo ki ditte en omiyowa cikke madoŋo twatwal ki me wel madwoŋ , wek ka walimo , wabwot woko ki i balle me kit pa dano ma tye i lobo pi miti marac , ka wek doŋ waribbe i kit pa Lubaŋa .
61001005	Pi lok man , wucukke matek me medo kit maber i kom niyewu ; ki bene wumed ŋec i kom kit maber ;
61001006	i kom ŋecwu wumed iye gwokke kenwu , ki i kom gwokke kenwu wumed iye diyo cwiny ; i kom diyo cwiny wumed iye cwiny me lworo Lubaŋa ;
61001007	i kom cwiny me lworo Lubaŋa wumed iye mar me omego ; ki i kom mar me omego wumed iye mar .
61001008	Pien ka wutye ki gin magi ducu , ma wutye kwede bene mabup , ci bimiyo wubedo jo ma ŋeyo Rwotwa Yecu Kricito i yo ma konyo , dok ma wunyak nyig mabeco .
61001009	Pien dano ma pe ki gin magi noŋo en latowaŋ , pe neno gin mo ki ka mabor , dok noŋo wiye doŋ owil woko ni yam gilwoke woko i kom balle macon .
61001010	Pi meno , utmegina , myero wutemme me medde wek wumok i lwoŋowu matek , ki i yer ma Lubaŋa oyerowu kwde ; pien ka wutimo kit meno , pe wubipoto kadi ki acel .
61001011	Meno bimiyo yo yabbe botwu malac me donyo i ker ma ri nakanaka pa Rwotwa ma en Lalarwa Yecu Kricito .
61001012	Meno en gin mumiyo kare ducu amito poyo wiwu i lok magi , kadi bed wuŋeyogi , dok bene wumako matek likiŋ lok ada ma gityeko kelo botwu .
61001013	Atamo ni ber twatwal an me cuko cwinywu kun apoyo wiwu , ma pud atye ki kom me lobo man ;
61001014	pien aŋeyo ni , kare me weko koma doŋ cok , kit macalo Rwotwa Yecu Kricito yam onyutta kwede .
61001015	Dok abiketo tek , wek wubed ki gin ma poyo wiwu i lok magi kare ducu , ka doŋ ato woko .
61001016	Pien i kare ma yam watittiwu pi teko pa Rwotwa Yecu Kricito , ki pi dwogone , onoŋo pe walubo lok ododo mogo ma wan wayubo ayuba ki ryekowa , ento wan yam waneno deyo me ditte ki waŋwa .
61001017	Yam waneno ka en olimo woro ki deyo ki bot Lubaŋa Won , i kare ma dwan oa ki bot Won Deyo Madit , obino botwa kun waco ni , “ Man aye Woda ma amaro , ma cwinya yom i kome . ”
61001018	Dwan meno yam wawinyo oa ki i polo ada , pien onoŋo wan watye kacel kwede kunnu i wi got maleŋ .
61001019	Meno doŋ omoko piwa lok ma yam lunebi guloko . Wun bene myero wuket cwinywu i lokgi , pien lokgi-ni bedo macalo tara ma lyel i latwok bene oryeny , omenyo cwinywu .
61001020	Mukwoŋo myero wuŋe man ni , pe tye lok mo ma lunebi gucoyo ma ŋat mo twero gonyo pire kene ;
61001021	pien pe tye lok pa lanebi mo ma yam obino pi mit pa dano , ento Cwiny Maleŋ aye mumiyo dano guloko lok ma oa ki bot Lubaŋa .
61002001	Ento lunebi ma lugoba bene yam gunen i kin dano , kit meno bene lupwony ma lugoba gibinen i kinwu . Gibikelo pwony mogo mapat i muŋ ma rwenyo dano , kun gikwero Laditgi woko ma owilogi , ento meno bimiyo gin kikomgi gibirwenyo woko oyotoyot .
61002002	Jo mapol bilubo kitgi me timo tim coco , ci bimiyo dano cayo yo me ada pigi .
61002003	Pi worogi me lim , miyo gibinoŋo lim ki botwu pi lokgi me goba ma gin guyubo ayuba . Ento lok ma yam giŋolo i komgi doŋ gitye ka yubone , ki to ma myero opot i komgi bene pe onino .
61002004	Pien Lubaŋa yam pe oweko lumalaika ka gubalo , ento obologi woko piny i bur lyel , ocwalogi i bur ka macol , wek gigwokgi kunnu nio ka kare me ŋolo kop doŋ oromo .
61002005	En yam pe oweko lobo i kare macon , ento ogwoko Nua keken , latit lok me kit ma atir , kacel ki jo mukene abiro , i kare ma yam en ocwalo pii aluka wek omwony lobo pa jo ma pe gilworo Lubaŋa woko .
61002006	Owaŋo gaŋigi Codom ki Gomora woko ducu gudoko buru , kun oŋolo kop me tyekogi woko , ci omiyo gubedo lanen bot jo ma pe bilworo Lubaŋa i kare me anyim .
61002007	Ento Lubaŋa olaro Lot , dano ma kite atir , ma yam cwinye ocwer twatwal pi tim kwele pa jo maraco .
61002008	Pien tim maraco ma dano ma kite atir-ru obedo ka nenone ki ka winyone nino ki nino , i kare ma en obedo botgi , omiye waŋcwiny madwoŋ twatwal .
61002009	Kit meno Rwot ŋeyo laro dano ma gilworo Lubaŋa ki i ayelayela ma giomo kwede cwinygi dok ŋeyo gwoko jo ma kitgi pe atir ka ma giketo iye can i komgi nio ka nino me ŋolo kop oromo ,
61002010	makatone gin jo ma lubo mitigi me kom ma cidogi woko , kun gicayo wegi twero . Cwinygi tek , gicerre woko acera gigi , pe bene gilworo yeto wegi deyo .
61002011	Ento kadi bed lumalaika giloyogi ki tek ki twero , pe giyetogi ka gukelo lok i komgi i nyim Rwot .
61002012	Ento jo-nu gical ki lee ma pe ryek , dok ma lubo kit ma giketogi kwede , ma ginywalogi me amaka ki me aneka ; gicayo lok ma gikwiya . Gibinekogi woko calo lee ,
61002013	kun gitimogi marac pi gin marac ma gutimo . Cwinygi yom i karama maraco ma gicamo i dyeceŋ . Gikelo lewic ki bal ka guribbe kwedwu i camo karama , pien gimito megi gat me yomcwiny marac keken .
61002014	Waŋgi yenyo mon ma myero gitim kwedgi abor , pe giywe ki yenyo yo me timo bal . Giciko owic me mako jo ma cwinygi wirre atata . Cwinygi doŋ opwonnye woko i yo me woro me lim . Gin doŋ jo ma giceno !
61002015	Gubwoto yo ma atir , gurwenyo woko ata . Gulubo yo pa Balaam wod pa Beor , ma yam maro lim ma onoŋo pi timo gin marac ,
61002016	ento yam gijuke pi turo cik . Kana ma pe loko yam oloko ki dwan pa dano , ci ojuko apoya pa lanebi meno woko cut .
61002017	Magi gin waŋ it ma pii pe iye , lupu ma yamo kot tero . Gityeko gwoko kabedo macol licuc pigi .
61002018	Giloko lok mogo maditodito me wakke ma tere pe , kun gibito ki dano ma pud gibwot abwota ki i kin jo ma kitgi obedo atata , ka giterogi i timo abor-gu kun gilubo mit me kom .
61002019	Gin gicikke me miyo jo meno gulone kengi , kun gin kikomgi gibedo opii pa gin ma balogi ; pien ka gin mo oloyo kwo pa dano mo , en doŋ noŋo odoko opii pa gin meno .
61002020	Ka ce dano doŋ gubwot woko ki i cilo me bal me lobo pi ŋeyo Rwotwa ma en Lalarwa Yecu Kricito , ka dok pud gumoko i kom bal meno ci loyogi woko matwal , bimiyo gibedo marac lacenne makato ma yam con .
61002021	Onoŋo twero bedo ber ka kono gin pe guŋeyo yo me kit ma atir , kato ma guŋeyo ka dok giweko cik maleŋ ma gimiyogi woko .
61002022	Man otimme i komgi calo lok ma carolok me ada oloko ni , “ Gwok lokke dok ka naŋo ŋokke , ” ki dok ni , “ Opego ma gilwoko kome , lokke dok ka nywanne i coto . ”
61003001	Lurema , man doŋ waraga me aryo ma acoyo botwu . I gin aryo ducu acuko iye cwinywu wek wutam tam ma atir , kun apoyo wiwu bene ,
61003002	wek wupo i kom lok ma lunebi maleŋ yam guloko con , ki i kom cik pa Rwot ma en lalar , ma lukwenawu yam gukelo botwu .
61003003	Mukwoŋo myero wuniaŋ man ni , i kare me agikki jo ma luŋala gibituc ki ŋalagi , kun gilubo mitigi kengi ,
61003004	kun gipenyo peny bene ni , “ Cikke me dwogone ma gitito pire-ni tye kwene ? Pien cakke ma kwarowa guto woko , jami ducu tye i kit ma yam gitye kwede i acakki keto lobo . ”
61003005	Gimiyo wigi wil woko akaka i lok man ni , polo yam onoŋo obedo tye con , ki lobo bene ma giketo ki pii mua ki i pii , pi lok ma lubaŋa oloko .
61003006	Pii bene aye ma yam otyeko lobo me kare maca ka pii aluka ocorre omwonyo woko .
61003007	Pi lok pa Lubaŋa acel-lu bene , polo ki lobo me kare man doŋ gikano pi kuro mac ; ma gitye ka gwokone nio ka nino me ŋolo kop ki tyeko dano ma pe gilworo Lubaŋa oromo .
61003008	Ento pe wiwu owil , lurema , i lok acel-li , ni , ki bot Rwot nino acel rom ki mwaka alip acel , mwaka alip bene rom ki nino acel .
61003009	Rwot pe galle agala ka cobo cikkene kit macalo jo mogo gitamo kwede , ento en pud tye ka diyo cwinye i komwu , pien en pe mito ni ŋat mo orweny woko matwal , ento mito ni jo ducu guo i niŋut .
61003010	Ento nino pa Rwot bibino macalo lakwo , ka doŋ polo birwenyo woko ki mor madwoŋ , lakalatwe bileny woko i mac , lobo ki jami ducu ma tye iye biwaŋ woko .
61003011	Kit macalo jami magi ducu bitum woko kit meno-ni , myero wubed jo ma cal niŋniŋ , kun wulubo kit kwo maleŋ ki me woro lubaŋa ?
61003012	Myero wukur nino pa Lubaŋa , wuket cwinywu iye wek ninone oo oyotoyot . I nino meno polo bilyel , leny woko , ki lakalatwe bene bileny woko i mac .
61003013	Ento macalo en yam ociko , watye ka kuro polo manyen ki lobo manyen , ka ma kit ma atir bedo iye .
61003014	Pi meno , lurema , ka wutye ka kuro man , wuket tek wek Lubaŋa pe onoŋ roc mo nyo bal mo i komwu , ento onoŋ wutye ki kuc .
61003015	Wutam ni , diyo cwiny pa Rwot aye larrewa ennu . Ominwa Paulo ma wamaro ocoyo botwu bene kit meno , pi ryeko ma gimiye ,
61003016	kun loko lok pi lok man macalo en loko pire i waragane ducu . I waragane tye lok mogo ma niaŋ iye tek , ma jo ma pe gupwonnye , ki jo ma pe gucuŋ matek , gidwalo tere woko , macalo gutimo bene ki coc mukene ma yam gicoyo , ma omiyo gin kikomgi gurwenyo woko matwal .
61003017	Pi meno , lurema , kit ma doŋ onoŋo wuŋeyo man con , wugwokke pe wuwek jo ma pe giworo cik mo gubwolwu , dok pe guŋakwu woko i tamwu , miyo wupoto woko ki ka ma wucuŋ iye matek .
61003018	Wumedde ki doŋo i kica pa Rwotwa , ma en Lalarwa Yecu Kricito , kun wumedde ka ŋeye bene . Deyo obed bote kombeddi ki nakanaka . Amen .
62001001	Wan wacoyo botwu lok i kom gin mubedo tye nia i acakki piny , ma wan kikomwa wawinyo , dok bene waneno ki waŋwa . Wanene ada , dok wamulo kome ki ciŋwa , en lok me kwo .
62001002	Kwo meno yam onen woko ka maleŋ , wan waneno . Wan doŋ kombeddi wabedo cadenne , kun watito botwu lok me kwo ma pe tum ma yam obedo bot Won , ka doŋ onen woko botwa .
62001003	Gin ma wan waneno ki ma wawinyo en aye ma witito botwu bene , wek omi wuribbe kwedwa . Doŋ i ribbewa-ni waribbe kacel ki Won ki Wode Yecu Kricito .
62001004	Wacoyo lok man wek yomcwinywa ocobbe maber .
62001005	Man aye lok me kwena ma yam wawinyo ki bote , ma watye ka titone botwu , ni , Lubaŋa en leŋo , dok i en pe tye ka mo macol kadi ki acel .
62001006	Ka wawaco ni waribbe kwede kun pud wawoto ka macol , wan lugoba , timwa noŋo ada pe iye .
62001007	Ento ka wawoto ka maleŋ , macalo en bene tye ka maleŋ , noŋo waribbe ŋat man ki lawote , dok remo pa Wode Yecu Kricito bene lwoko bal ducu woko ki i komwa .
62001008	Ka ce wawaco ni wape ki bal , meno noŋo wabwolle abwola kenwa , lok ada noŋo pe i iwa .
62001009	Ka watuco balwa , en genne dok kite atir , biweko balwa , dok bilwoko tim maraco ma tye i komwa ducu .
62001010	Ka wawaco ni pe wabalo , ci wamiyo Lubaŋa doko lagoba , lokke bene noŋo pe i iwa .
62002001	Litinona , acoyo waraga man botwu wek pe wupot i bal ; ento ka ŋat mo obalo , watye ki lakony ma cuŋ piwa bot Lubaŋa Won , en Yecu Kricito ma kite atir .
62002002	Dok en kikome bene obedo gitum pi kwanyo balwa , pe balwa keken ento kadi wa bal pa jo ma i wi lobo ducu .
62002003	Gin ma miyo waniaŋ maber ni waŋeye en aye ni , wan wagwoko cikke .
62002004	Doŋ dano ma waco ni eŋeye , ma pe omako cikke , noŋo lagoba , ada pe i iye .
62002005	Ento ŋat ma mako lokke , adada noŋo mar pa dano-nu i kom Lubaŋa tye muromo . Pi lok man watwero niaŋ ada ni watye i en :
62002006	ŋat ma waco ni ebedo i en myero olub kit kwo acel ma yam Yecu olubo .
62002007	Lurema , an pe atye ka coyo botwu cik mo manyen , ento cik macon ma yam watye kwede wa con nia i acakki piny . Cik macon meno en aye lok ma doŋ wutyeko winyone ma gitito botwu .
62002008	Kadi bed kumeno , atye ka coyo botwu cik manyen ; meno tye ada ki tuŋ bot Kricito ki tuŋ botwu bene , pien colpiny doŋ tye ka ke woko , ki ceŋ me ada doŋ tye ka ryeny .
62002009	Dano ma waco ni etye i leŋo kun dag ominne , noŋo pud tye i colpiny aye .
62002010	Ŋat ma maro ominne bedo i leŋo , ma pe iye gin mo ma miyo dano poto i bal .
62002011	Ento ŋat ma dag ominnie tye i colpiny , dok bene noŋo tye ka wot ka macol , kun pe ŋeyo ka ma myero ecit iye , pien colpiny noŋo oumo waŋe woko .
62002012	Acoyo waraga man botwu , wun litino ma pud wutino , pien balwu doŋ giweko woko pi nyiŋe .
62002013	Acoyo botwu bene wun wego , pien wuŋeyo ŋat ma yam tye con nia i acakki piny . Acoyo botwu wun awobe , pien wuloyo Larac woko .
62002014	Acoyo botwu wun litino , pien wuŋeyo Won . Acoyo botwu wun wego , pien wuŋeyo ŋat ma yam tye nia i acakki piny . Acoyo botwu wun awobe pien wutek , lok pa Lubaŋa bedo i iwu , dok bene doŋ wuloyo Larac woko .
62002015	Pe wumar lobo , kadi gin ma tye i lobo . Ka dano mo maro lobo , noŋo mar pa Lubaŋa pe i iye .
62002016	Pien gin ducu ma tye i lobo , macalo miti me komwa ma ginywalowa kwede , ki miti marac pi gin ma waneno ki waŋwa , ki dok wakke ki jami ma watye kwede i kwowa , magi ducu pe gua ki bot Won , ento gucakke i lobo kany .
62002017	Lobo tum woko ki mitine ducu ; ento ŋat ma tiyo gin ma Lubaŋa mito ri nakanaka .
62002018	Litinona , man aye doŋ kare me agikki . Yam gitito botwu ni , lakwor pa Kricito bibino , ento kombeddi lukwor pa Kricito doŋ gubino woko mapol ata ; en meno gin mumiyo waŋeyo ni , man doŋ kare me agikki .
62002019	Gin gua woko ki botwa , pien onoŋo yam gin pe gubedo dano ma mewa ; kono yam gubedo dano ma mewa , kono gumedde ki bedo botwa . Ento gin gua woko ki botwa wek onen ka maleŋ ni gin ducu pe gubedo dano ma mewa .
62002020	Ento wun , Ŋat Maleŋ doŋ owirowu woko ki moo , wun ducu doŋ wutye ki ŋec .
62002021	Pe acoyo botwu waraga man pien ni wukwiya lok me ada , ento pien wuŋeyo , dok wuniaŋ bene ni , pe tye goba mo ma oa i lok ada .
62002022	Doŋ aŋa ma lagoba ? Ŋat ma lagoba en aye dano ma kwero woko ni Yecu pe Kricito ma Lubaŋa oyero . Meno en aye lakwor pa Kricito , en noŋo okwero Won ki Wod .
62002023	Pe tye ŋat mo ma kwero Wod ma dok tye gin ki Won . Dano ma oye Wod , noŋo tye ki Won bene .
62002024	Wuwek gin ma wuwinyo nia con obed i iwu . Ka inen gin ma yam wuwinyo wa con bedo i iwu , wun bene wubibedo i Wod ki i Won .
62002025	Man gin ma en ociko me miyowa , en aye kwo ma pe tum .
62002026	Man acoyo botwu pi jo ma twero rwenyowu .
62002027	Ento wun , moo me Cwiny Maleŋ ma yam Kricito owirowu kwede bedo doŋ i iwu , miyo pe mitte ni ŋat mo opwonywu ; pien moo ma yam giwirowu kwede pwonyowu i lok ducu . En gin me ada , pe goba ; macalo yam en owonyowu , wubed i en .
62002028	Kombeddi doŋ ba , litinona , wubed i iye , wek ka en dok binen , wabed ki tekcwiny , ma pe lewic makowa i nyime ka odwogo .
62002029	Ka ce wuŋeyo ni en kite atir , ci myero wuniaŋ ada ni , ŋat acel acel ma tiyo gin ma tye atir noŋo Lubaŋa munywalo .
62003001	Koŋ wunen kit mar madit ma Won omiyowa , ni gilwoŋwa ni wan litino pa Lubaŋa ; me atir , watye kumeno . Gin mumiyo lobo pe ŋeyowa , pien onoŋo yam pe oŋeye .
62003002	Lurema , kombeddi doŋ wan litino pa Lubaŋa ; kit ma wabibedo kwede peya onen , ento waŋeyo ni ka en binen , wan bene wabinen calo en , pien wabinene kit ma en tye kwede .
62003003	Doŋ ŋat acel acel ma tye ki gen man ma omoko i kom Kricito , lonnye kene bedo maleŋ , macalo Kricito bene leŋ .
62003004	Dano acel acel ma timo bal noŋo turo cik , bal aye turo cik .
62003005	Wuŋeyo ni Kricito yam onen wek ekwany bal woko ; i en kikome bal mo pe iye .
62003006	Ŋat mo ma bedo i en pe timo bal ; ŋat mo ma timo bal noŋo pe onene , dok bene noŋo pe oŋeye .
62003007	Litinona , pe wuwek ŋat mo obwolwu . Ŋat ma timo gin ma tye atir , noŋo kite atir , macalo Kricito bene kite atir .
62003008	Ŋat ma timo bal , meno noŋo dano pa Catan ; pien Catan obedo ka timo bal nia i acakki piny . Gin mumiyo Wod pa Lubaŋa yam onen , en aye pi turo tic pa Catan woko .
62003009	Pe tye ŋat mo ma Lubaŋa onywalo ma timo bal , pien kodi pa Lubaŋa bedo i iye ; en pe twero balo , pien noŋo Lubaŋa munywale .
62003010	Man aye gin ma bimiyo gineno jo ma gin litino pa Lubaŋa ki jo ma gin litino pa Catan : ŋat ma pe timo gin ma tye atir pe latin pa Lubaŋa , kadi wa ŋat ma pe maro ominne bene .
62003011	Pien man aye lok ma wuwinyo nia i acakki , ni myero wamarre kekenwa .
62003012	Pe wabed calo Kain ma yam obedo latin pa Larac , ci oneko ominne woko . Gin aŋo mumiyo oneke ? Pien gin ma en otiyo ducu obedo rac , ento gin ma ominne timo onoŋo tye atir .
62003013	Utmegina , pe wubed ki ur ka lobo kwerowu .
62003014	Waŋeyo ni wakato ki i to , wao doŋ i kwo , pien wamaro utmegiwa . Dano ma pe ki mar , noŋo pud odoŋ i to .
62003015	Ŋat ma dag ominne meno lanek , dok bene wuŋeyo ni , pe tye lanek mo ma kwo ma pe tum bedo i iye .
62003016	Man doŋ miyo waniaŋ i kom mar , pien Kricito omiyo kwone piwa . Wan bene myero wami kwowa pi utmegiwa .
62003017	Ka ŋat mo tye ki jami me lobo man madwoŋ , ce oneno ominne ma piny oloyo , ento okwero miye kony , ci mar pa Lubaŋa bedo i iye niŋniŋ ?
62003018	Litinona , pe wabedu ki mar i lok ma waloko ki dogwa keken , ento wamar dano ki mar me ada ma nen i tic .
62003019	Man bimiyo waŋeyo ni wan jo ma tye ki ada ; ci bimiyo cwinywa kwe i nyime ;
62003020	ka ce cwinywa ŋolo kop loyowa , ci waŋeyo ni Lubaŋa dit kato cwinywa woko , dok ŋeyo lok ducu .
62003021	Lurema , ka cwinywa pe ŋolo ni kop oloyowa wabedo ki tekcwiny i nyim Lubaŋa ;
62003022	dok bene wanoŋo gin mo keken ma walege pire , pien wagwoko cikke dok watiyo gin ma yomo cwinye .
62003023	Doŋ cikke en ene ni , myero waye nyiŋ Wode Yecu Kricito , dok wamarre kekenwa , macalo en yam ocikowa .
62003024	Ŋat ma gwoko cik pa Lubaŋa bedo i Lubaŋa , Lubaŋa bene bedo i iye . Gin ma miyo waŋeyo ni en bedo i iwa , pi Cwiny Maleŋ ma en omiyo botwa .
62004001	Lurema , pe wuye kit cwiny ducu , ento koŋ wutemgi , wunen ka gin cwiny mua ki bot Lubaŋa , pien lunebi mapol ma lugoba doŋ guket gucito woko i lobo .
62004002	Wubiŋeyo Cwiny pa Lubaŋa kit man : cwiny ducu ma tuco ni Yecu Kricito yam obino kun tye ki kom dano , meno Cwiny pa Lubaŋa ;
62004003	ento cwiny ma pe tuco Yecu kit meno , pe oa ki bot Lubaŋa . Meno cwiny pa lakwor pa Kricito ma yam wuwinyo pire , ni tye ka bino , kombeddi doŋ tye i lobo .
62004004	Litinona , wun litino pa Lubaŋa , doŋ wutyeko loyogi woko ; pien ŋat ma tye i iwu-ni dit kato ŋat ma tye i lobo .
62004005	Jo meno gin dano me lobo , en mumiyo gin ma giloko obedo me lobo , lobo bene winyogi .
62004006	Wan jo pa Lubaŋa ; ŋat ma ŋeyo Lubaŋa winyo lokwa , ento ŋat ma pe en dano pa Lubaŋa pe winyo lokwa . Meno aye gin ma miyo waŋeyo poko cwiny me ada ki cwiny me goba .
62004007	Lurema , myero wamarre kekenwa , pien mar a ki bot Lubaŋa , ŋat ma maro noŋo en latin pa Lubaŋa , dok ŋeyo Lubaŋa .
62004008	Ŋat ma pe ki mar , noŋo en pe ŋeyo Lubaŋa , pien Lubaŋa aye mar .
62004009	Gin ma yam onyuto marre botwa en ene , Lubaŋa ocwalo Wode acel keken i lobo wek omi wabed kwo pire .
62004010	Man en aye mar , pe ni wan wamaro Lubaŋa , ento en aye omarowa , ci ocwalo Wode me bedo gin me kwanyo bal woko ki i komwa .
62004011	Lurema , ka Lubaŋa doŋ omarowa kit man , wan bene myero wamarre kekenwa .
62004012	Pe tye dano mo ma yam oneno Lubaŋa ; ka wamarre kekenwa , ci Lubaŋa bedo i iwa , marre bene bedo muteggi i iwa .
62004013	Gin ma miyo waŋeyo ni wabedo i iye , ki en i iwa , pien omiyowa Cwiny mere .
62004014	Wan doŋ bene waneno , dok wamiyo caden ni , Lubaŋa Won ocwalo Wode me bedo Lalar me lobo .
62004015	Dano ma tuco ni Yecu en Wod pa Lubaŋa , Lubaŋa bedo i iye , ki en bene bedo i i Lubaŋa .
62004016	Man omiyo waŋeyo mar ma Lubaŋa tye kwede i komwa , dok waye ni marowa . Lubaŋa aye mar , ŋat ma bedo i mar bedo i Lubaŋa , Lubaŋa bene bedo i iye .
62004017	Ka marwa doŋ oteggi , wabibedo ki tekcwiny i nino me ŋolo kop , pien kit macalo Yecu obedo kwede , meno bene en aye kit macalo wan watye kwede i lobo man .
62004018	Lworo mo pe i mar , ento mar ka doŋ oteggi ryemo lworo woko ; pien lworo bino pi kuro keto can , doŋ dano ma lwor , noŋo marre pud peya oteggi .
62004019	Gin mumiyo wabedo ki mar , pien en okwoŋo marowa .
62004020	Ka ce dano mo waco ni emaro Lubaŋa , kun dag ominne , noŋo en lagoba ; pien ŋat ma pe maro ominne ma en oneno kome , pe twero maro Lubaŋa ma pe oneno kome .
62004021	Cik man wanoŋo ki bote ni , dano ma maro Lubaŋa myero omar ominne bene .
62005001	Dano acel acel ma ye ni Yecu en Kricito ma Lubaŋa oyero , dano-nu latin pa Lubaŋa , dok dano mo ma maro ŋat ma onywalo latin , maro latinne bene .
62005002	Ka wamaro Lubaŋa , ma walubo cikke bene , meno miyo waŋeyo ni wamaro litino pa Lubaŋa .
62005003	Pien maro Lubaŋa en aye gwoko cikke . Dok cikke pe nurowa ,
62005004	pien dano acel acel ma Lubaŋa onywalo loyo lobo . Gin ma waloyo kwede lobo en aye niyewa .
62005005	Aŋa mono ma loyo lobo ? Pe ŋat ma ye ni , Yecu aye Wod pa Lubaŋa ?
62005006	Yecu Kricito aye ŋat ma yam obino ki pii ki remo . Pe obino ki pii keken , ento ki pii kacel ki remo bene .
62005007	Cwiny Maleŋ tye macalo cadenne , pien Cwiny aye ada .
62005008	Doŋ tye caden adek : Cwiny Maleŋ , pii ki remo ; gin adek-ki ducu lok me cadengi orwatte .
62005009	Wan waye lok me caden ma dano gimiyo , ento caden pa Lubaŋa dit kato megi woko Man aye lok me caden pa Lubaŋa , ma en omiyo i kom Wode .
62005010	Doŋ ŋat ma ye Wod pa Lubaŋa tye ki caden i iye kene . Ŋat ma pe ye Lubaŋa , noŋo omiyo Lubaŋa odoko lagoba , pien noŋo en pe oye lok me caden ma Lubaŋa omiyo i kom Wode .
62005011	Caden meno en ene ni , Lubaŋa doŋ omiyowa kwo ma pe tum , dok kwo meno tye i Wode .
62005012	Ŋat ma tye ki Wod tye ki kwo , ŋat ma pe ki Wod pa Lubaŋa , pe tye ki kwo .
62005013	Acoyo lok man botwu , wun jo muye nyiŋ Wod pa Lubaŋa , wek wuŋe ni wutye doŋ ki kwo ma pe tum .
62005014	Gin ma miyo wabedo ki gen i kome en ene ni , ka walegge gin mo kun walubo gin ma en mito , ci en winyo legawa .
62005015	Doŋ ka waŋeyo ni en winyo legawa , waŋeyo ni doŋ watyeko noŋo gin ma walego bote .
62005016	Ka ce dano neno ominne tye ka timo bal mo ma pe tero dano i to , en bilego Lubaŋa , ci Lubaŋa bimiye kwo pi jo-nu ma balgi pe tero dano i to-ni . Tye bal ma tero dano i to ; pe awaco ni myero waleg Lubaŋa pi kodi bal macalo meno .
62005017	Gin marac ducu ma dano timo , meno doŋ bal , ento tye bal mogo ma pe tero dano i to .
62005018	Waŋeyo ni dano ma Lubaŋa onywalo pe dok bedo ka timo bal , ento Wod pa Lubaŋa gwoke maber , miyo Larac pe gude .
62005019	Waŋeyo ni wan litino pa Lubaŋa , dok waŋeyo ni lobo ducu tye i te loc pa Larac .
62005020	Dok waŋeyo ni Wod pa Lubaŋa doŋ obino , ci omiyowa niaŋ me ŋeyo ŋat ma en aye ada . Dok wan wabedo i i ŋat ma tye ada , pien wabedo i i Wode , en aye Yecu Kricito . Man aye Lubaŋa me ada , dok man en kwo ma pe tum .
62005021	Litinona , wugwokke , pe wuwor jogi .
63001001	Waraga man oa ki bot ladit . Bot dako ma giyero ki litinone ma amaro i ada , pe an keken ento kadi wa jo ducu ma giŋeyo lok me ada ,
63001002	pi lok ada ma bedo i cwinywa , dok bene bibedo kwedwa nakanaka :
63001003	Gum ki kica ki kuc ma a ki bot Lubaŋa Won , ki bot Yecu Kricito ma Wode bibedo kwedwa i ada ki mar .
63001004	Cwinya yom twatwal me noŋo ni litinoni mogo gilubo lok me ada i kit ma yam Lubaŋa Won ocikowa kwede .
63001005	Kombeddi doŋ alegi in dako , pe macalo dok atye ka coyo boti cik manyen ento pi en ma yam watye kwede con ca nia wa i acakki , ni wan myero wamarre kekenwa .
63001006	Man aye mar , ni myero walub cik pa Lubaŋa ; man aye cikke , macalo iwinyo nia i acakki , ni myero wabed ki mar .
63001007	Pien lubwol dano mapol gitye guket woko i lobo , jo ma pe tuco ni Yecu Kricito obino kun tye ki kom dano ; kodi dano-nu labwol dano , dok bene lakwor pa Kricito .
63001008	Wunenne kenwu wek gin ma doŋ wutyeko tic pire pe orweny woko ki botwu , wek wunoŋ mucarawu ducu .
63001009	Ŋat mo ma pe moko i pwony pa Kricito , ento kato mere akata anyim , dano macalo meno pe tye ki Lubaŋa ; ŋat ma moko i kom pwony pa Kricito tye ki gin aryo ducu , Won ki Wod .
63001010	Ka ŋat mo obino botwu ma pe okelo pwony man , pe wujole i ot , pe wumote bene ;
63001011	pien ŋat ma omote noŋo oribbe kwede i ticce marac .
63001012	Kadi bed atye ki lok mapol ma myero aco pire botwu , atamo ni myero pe ati ki karatac ki vino , ento atye ki gen me bino ka nenowu , ci doŋ abilok kwedwu waŋ ki waŋ wek yomcwinywa ocobbe maber .
63001013	Litino pa lameru ma giyero gumoti .
64001001	Waraga man oa ki bot ladit . Bot larema Gayo ma amaro i ada .
64001002	Larema ma amaro , alego Lubaŋa omi ibed maber i gin ducu , dok omi komi obed mayot . Aŋeyo ni itye maber i cwinyi .
64001003	Abedo ki yomcwiny mada i kare ma utmego mogo gubino kany , ma gumiyo caden ma mako kit me ada , kit macalo in giri ilubo lok ada .
64001004	Pe tye gin mo ma dok miya abedo ki yomcwiny madit makato me winyo ni litinona gitye ka lubo lok ada .
64001005	Larema ma amaro , in lagen mada i ticci ma itiyo pi utmegiwa , makatone bot welo ma pe iŋeyogi ,
64001006	ma gumiyo caden i kom marri i nyim lwak dano ma guye Kricito . Tim ber ikonygi i kit ma myero , i wotgi i tic pa Lubaŋa .
64001007	Pien gucako wotgi pi nyiŋ Kricito , pe gugamo gin mo ki bot jo ma pe guye Lubaŋa .
64001008	Pi meno , myero wakonyu kodi jo macalo meno , wek omi wan bene wadok lutic wadigi i tito lok me ada .
64001009	Doŋ atyeko coyo lok mogo bot lwak dano muye Kricito , ento Diotrepe , ma mito kette kene me bedo latel wigi , pe oye twerona .
64001010	Mumiyo ka abino , ci abipoyo wigi i gin ma en obedo ka tiyone , kun coko lok mogo maraco i koma . Pe meno keken en kwero bene jolo utmegiwa , kun bene geŋo jo ma mito jologi woko , dok ryemogi woko ki i kin lwak dano muye Kricito
64001011	Larema ma amaro , pe ilub gin marac , lub gin maber . Ŋat ma timo gin maber en dano pa Lubaŋa ; ento ŋat ma timo gin marac pud peya oneno Lubaŋa .
64001012	Jo ducu gumiyo caden maber i kom Demetrio , kadi lok ada obedo caden pire ; an bene amiyo mera kumeno , in bene iŋeyo ni caden ma amiyo obedo ada .
64001013	Atye ki lok mapol ma myero aco boti , ento pe amito ni aco ki kalam ki vino .
64001014	Atye ki gen me neni oyot , ka wek doŋ wabilok waŋ ki waŋ .
64001015	Kuc obed boti . Luremwa gumoti . Mot luremwa , mot ŋat acel acel ki nyiŋe
65001001	Waraga man oa ki bot Juda ma latic pa Yecu Kricito , ma omin Yakobo . Bot jo ma Lubaŋa olwoŋogi ma gibedo i mar pa Lubaŋa Won , ma Yecu Kricito tye ka gwokogi .
65001002	Kica , kuc ki mar myero omedde botwu .
65001003	Lurema , onoŋo atemo ki tekka ducu me coyo botwu waraga pi lok i kom larre ma wan ducu waribbe iye , ci aneno ni myero aco acuk kwede cwinywu wek wulweny matek pi niye ma yam doŋ gimiyo bot jo pa Lubaŋa kicel ma doŋ otyeko lok ducu .
65001004	Pien jo mogo ma pe gilworo Lubaŋa gilibbe aliba me donyo i kinwa , gin jo ma kop ma yam giŋolo i komgi doŋ ginyuto woko con i coc ma yam gicoyo . Gin guloko kica ma Lubaŋa omiyowa odoko tim me coco , gukwero Laditwa acel keken-ni ma en aye Rwotwa Yecu Kricito .
65001005	Wun jo ma yam doŋ gimiyo wuŋeyo lok man con , koŋ amito dok apo wiwu ni , Rwot ma yam olaro jo Icrael ki i lobo Ejipt , lacenne en dok otyeko jo ma pe guye en woko .
65001006	Lumalaika ma yam pe gigwoko ka locgi ma gimiyo botgi , ento guweko kabedogi woko , en ogwokogi ka macol ki nyor ma ri nakanaka , nio wa i kare me ŋolo kop i nino madit ;
65001007	kit macalo yam jo Codom ki Gomora ki gaŋi madoŋo ma i ŋetgi , gudonyo i tim me coco ki par maraco ma pe obedo me anywalli , macalo gin , ci giŋolo botgi can me mac ma pe to , gin mubedo macalo lanen bot jo ducu .
65001008	Nen kadi kit meno , jo-nu bene i kit acel-lu , i lek ma gin leko , gubalo komgi woko , gukwero ker pa Lubaŋa woko , dok guyeto wegi deyo-gu bene ayeta .
65001009	Ento i kare ma Mikael , lamalaika madit , yam olwenyo ki Catan kun pyem kwede pi kom Moses , en yam pe oŋwette pi ŋolo kop mo me yet , ento oloko ni , “ Rwot myero ojuki . ”
65001010	Ento jo magi giyeto gin ma pe giniaŋ iye , ento gin ma giŋeyo pi lubo kit ma giketogi kwede , macalo lee ma pe ryek , tye ka tyekogi woko .
65001011	Gibineno can ma rom man ! Pien gilubo kit pa Kain , giketo tek mada i tam mogo ma pe atir pi mito lim kit macalo yam Balaam otimo , dok bene gito woko pi pyem kit macalo yam Kora ojemo kwede ,
65001012	Gikelo lewic i karamawu me mar ka gicamo matek mukato kare laboŋo lworo , kun giparo pi komgi keken . Gubedo calo pol ma pii pe iye ma yamo kolo ; girom ki yadi ma nyiggi pe nen i kare me cekgi , ma giputo lwitgi woko , yam guto kiryo .
65001013	Gical bene ki nam ma twagge mager ki bwoyo me lewicgi ; gin lakalatwe ma wirre atata ma Lubaŋa otyeko yubo kakagi woko i kabedo macol licuc pi kare ma pe gik .
65001014	Magi gin aye gin ma yam Enoka , ma obedo dano me abiro nia i kom Adam , yam otito pire macalo lanebi ni , “ Wunen , Rwot bibino ki lwak jone maleŋ mapol ata ,
65001015	ka ŋolo kop i kom jo ducu , ki ka miyo kop wek olo jo ducu ma pe gilworo Lubaŋa pi timgi ma pe gilworo kwede Lubaŋa , ki pi lok ducu me gero ma lubalo ma pe gilworo Lubaŋa guloko i kome . ”
65001016	Meno gin jo ma bedo kar ŋur aŋura , ma gipyem apyema , kun gilubo mitgi keken , doggi opoŋ ki loko lok me wakke keken , gidworo dano wek ginoŋ gin ma cwinygi mito .
65001017	Ento wun lurema ma amaro , myero wupo i lok ma yam lukwena pa Rwotwa Yecu Kricito gutito pire con .
65001018	Gin yam gutito botwu ni , “ I kare me agikki luŋala bibedo tye , ma gibilubo mitigi keken , ma pe gilworo Lubaŋa . ”
65001019	Jo ma kit meno gin aye lukel apokapoka , gin jo me lobo man , Cwiny pa Lubaŋa pe botgi .
65001020	Ento wun luwota , wudoŋ matek i niyewu maleŋ twatwal-li , kun wulego Lubaŋa i Cwiny Maleŋ .
65001021	Wugwokke kenwu i mar pa Lubaŋa , wukur kica pa Rwotwa Yecu Kricito nio wa i kwo ma pe tum .
65001022	Wubed ki kica i kom jo mogo ma gitye ka cabbe acaba ,
65001023	wular jo mogo ma kit meno kun wuceyogi woko ki i mac . Wubed ki kica i kom jo mogo kun wulworo bene , dok wukwer bene ruk ma bal me kom tye iye .
65001024	Deyo obed bot Ŋat ma twero gwokowu miyo pe wupoto , dok ma twero miyo wucuŋ laboŋo roc mo i nyim deyone ki yomcwiny .
65001025	Deyo , dit , loc ki twer ducu obed bot Lubaŋa acel keken , ma Lalarwa , pi Yecu Kricito Rwotwa , cakke ma peya giketo lobo , nio koni , ki kare ma pe gik . Amen .
66001001	Man aye gin ma Lubaŋa onyuto bot Yecu Kricito , wek omi en bene oniaŋ luticce i kom gin ma myero otimme oyotoyot i kare me anyim . En yam ocwalo lamalaika bot laticce Jon wek otitte oŋe ,
66001002	ka doŋ lacen i ŋeye Jon olokke odoko caden me lok ma Lubaŋa owaco , dok caden i kom lok me caden ma yam Yecu Kricito omiyo , kun bene otito pi gin ducu ma en oneno .
66001003	Ŋat ma kwano lok ma gitito i buk man i nyim lwak tye ki gum , jo ma winyo bene tye ki gum , ki jo ma lubo gin ma gicoyo iye bene tye ki gum , pien kare doŋ cok .
66001004	Lok man Jon mucwalo bot lwak muye Kricito ma gitye i kabedo abiro mapatpat i Acia : Kica ki kuc obed botwu , ma oa ki bot Lubaŋa ma tye , ma yam obedo tye wa con , dok ma bibino , kun a ki bot cwiny abiro ma gitye i nyim komkerre ,
66001005	ki ma a bene ki bot Yecu Kricito , lacaden ma genne , latin kayo i kin jo muto , kabaka madit ma loyo luker ducu ma i wi lobo-ni . Deyo obed bot ŋat ma marowa , ma nene ogonyowa woko ki i twec me balwa ki remone ,
66001006	ka doŋ olokowa wadoko lwak ma en loyo , kun wadoko ajwagi pa Lubaŋane ma Wonne bene . Deyo ki twero me loc obed bote nakanaka . Amen .
66001007	Nen , en tye ka bino ki pol , dano ducu gibinene ki waŋgi , kadi jo ma yam gucobe ; kaka ducu me wi lobo bikumo pire . Kit meno ada . Amen .
66001008	“ An Alupa ki Omega ” , man Rwot Lubaŋa ma owaco , en Lubaŋa ma tye , dok ma yam onoŋo tye con , doki ma bibino , en Won Twer Ducu .
66001009	An Jon , ominwu ma oribbe kwedwu i can ki i ker ki i diyo cwiny me ciro can ma wabedo kwede i Yecu . Onoŋo atye i cula ma gilwoŋo ni Patimo , pien onoŋo atito lok ma Lubaŋa oloko , ki lok me caden ma Yecu omiyo .
66001010	Cwiny Maleŋ yam oyuto tamma woko i nino pa Rwot , ka doŋ cut awinyo dwan maloŋo yo tuŋ i ŋeya ma winnye calo koko tum ma gikuto
66001011	kun wacca ni , “ Co gin ma itye ka nenone i buk-ki , ka doŋ icwal bot lwak jo muye Kricito ma gitye i kabedo abiro mapatpat , i Epeco , i Cumurna , i Pergamo , Tuatira , Cardic , i Piladelpia ki i Laodikia . ”
66001012	Ci alokke me neno dwan ma onoŋo tye ka lok kweda-ni . I kare ma doŋ alokke , ci aneno okar-mac me jabu abiro ;
66001013	i dye okar-mac abiro-nu aneno iye ŋat mo ma cal ki wod pa dano . Dano-nu orukke woko ki jor mabor , ki del me jabu ma otweyo i kore .
66001014	Yer wiye onoŋo tar calo yer romo matar , tar calo pee ; ki waŋe bene onoŋo obedo calo leb mac ma lyel ,
66001015	tyene aryo ducu onoŋo calo mola ma giliyo i keno , ka lacen doŋ girudo woko odoko maleŋ , kun dwane mor winnye calo mor pa pii ma corre .
66001016	Onoŋo omako lakalatwe abiro i ciŋe tuŋ lacuc , ki pala lucwan mabit ryoryo okatti ki i doge , kun onoŋo nyime tye ka ryeny calo ceŋ ma ryeny matek .
66001017	Ka doŋ anene , ci apoto woko piny ka tyene calo ŋat muto . Ento en oketo ciŋe lacuc i koma kun wacca ni , “ Pe ilwor , an aye ŋat mukwoŋo ki me agikkine ,
66001018	an ŋat ma kwo-ni . Yam onoŋo ato woko , ento koŋ inen , kombeddi atye kwo , abibedo kwo matwal . Dok bene layab me To ki me Lyel tye bota .
66001019	Kombeddi doŋ ico gin ma itye ka nenone-ni , gin ma tye ki gin ma bitimme lacen i anyim .
66001020	Koŋ agonnyi tyen lok me muŋ me lakalatwe abiro ma ineno i ciŋa tuŋ lacuc , ki okar-mac abiro me jabu . Lakalatwe abiro gin aye lumalaika pa lwak muye Kricito ma gitye i kabedo abiro mapatpat , doŋ okar-mac abiro-ni gin aye lwak muye Kricito ma gitye i kabedo abiro mapatpat . ”
66002001	“ Bot lamalaika pa lwak muye an ma gitye i Epeco co kit man ni , “ ‘ Man lok pa ŋat ma omako lakalatwe abiro i ciŋe tuŋ lacuc , ma tye ka wirre i dye okar-mac abiro .
66002002	“ ‘ Aŋeyo ticci ducu , kit ma icanne kwede ki kit ma idiyo kwede cwinyi . Aŋeyo bene kit macalo pe itwero ciro kwede tim pa jo maraco , ento itemo jo ma gilwoŋŋe kengi ni gin lukwena , kun gin gigi pe lukwena , mumiyo bene doŋ inoŋo ni gin lukwena ma lugoba .
66002003	Aŋeyo itye ka diyo cwinyi , kun iciro can pi nyiŋa , dok bene pud pe iol giri .
66002004	Ento atye ki lok man i komi , pien doŋ iweko mar ma onoŋo yam itye kwede mukwoŋo ca-ni woko .
66002005	Koŋ ipo kit macalo onoŋo ipoto kwede i kabedo mamalo ma yam io iye-ni , ka doŋ iŋut , ci icak tiyo gin ma onoŋo ibedo ka tiyone i kare mukwoŋo ca . Ka pe iŋut , abibino boti ci akwanyo okar-macci woko ki i kabedone .
66002006	Gin maber ma onen boti en aye ni , idag tic pa jo Nikolaiti ma an bene adagi-ni .
66002007	Ŋat ma ite tye myero owiny lok ma Cwiny Maleŋ oloko bot lwak ducu ma guye an . Abimiyo ŋat ma oloyo camo yat me kwo ma tye i poto pa Lubaŋa . ’
66002008	“ Bot lamalaika pa lwak muye an ma gitye i Cumurna co kit man ni , “ ‘ Man lok pa ŋat mubedo mukwoŋo ki me agikkine , ŋat ma yam oto ka dok ocer woko odoko kwo-ni .
66002009	“ ‘ Aŋeyo kit ayelayela ducu ma itye ka cirone , ki can lim bene ma itye kwede ( ento in ilony ) . Aŋeyo bene yet pa jo ma giwaco ni gin Lujudaya , kun i adane gin pe Lujudaya , ento gin gubedo lwak me dul pa Catan .
66002010	Pe ilwor can ma bipoto i komi . Nen , Catan bikwanyo jo mogo ki i kinwu bologi woko i mabuc wek etemwu . Gibibedo ka yelowu pi nino apar . Bed dano ma lagen nio wa i to , ci doŋ abimiyi tok me deyo me kwo .
66002011	Ŋat ma ite tye myero owiny lok ma Cwiny Maleŋ oloko bot lwak ducu ma guye an . Ŋat ma oloyo , to me aryo doŋ pe biketo arem i kome . ’
66002012	“ Bot lamalaika pa lwak muye an ma gitye i Pergamo co kit man ni , “ ‘ Man lok pa ŋat ma tye ki pala lucwan mabit ryoryo .
66002013	“ ‘ Aŋeyo ka ma ibedo iye , ka ma kom pa Catan tye iye . In giri imako nyiŋa woko matek likiŋ , pe ikwero niyeni i koma , kadi ki i kare pa Antipac ma obedo cadenna me ada , dano ma lagen ma yam gineko i kinwu , ka ma Catan bedo iye .
66002014	Ento atye ki lok mogo manoknok i komi , pien itye ki jo mogo kunnu ma gumako pwony pa Balaam , ma yam opwonyo Balak me keto ariya i nyim jo Icrael wek gupot i bal , kun obitogi ni gucam riŋo ma gityero bot jogi , ki me timo tim tarwaŋ .
66002015	Kit meno , in bene itye ki jo mogo ma gumako pwony pa jo Nikolaiti .
66002016	Ka ce pe iŋut , ci abibino boti oyotoyot , ka doŋ alwenyo kwedgi ki pala lucwan me doga .
66002017	Ŋat ma ite tye myero owiny lok ma Cwiny Maleŋ oloko bot lwak ducu ma guye an . Ŋat ma oloyo abimiye manna moyo ma onoŋo gikano woko , abimiyo got matar bene bote , ki nyiŋ manyen ma gicoyo i kom got meno ma ŋat mo pe ŋeyo , kono en ŋat ma gamo ni keken aye ŋeyo . ’
66002018	“ Bot lamalaika pa lwak muye an ma gitye i Tuatira co kit man ni , “ Man lok pa Wod pa Lubaŋa ma waŋe calo leb mac ma lyel , ki tyene ducu calo mola ma girudo maleŋ adada .
66002019	“ ‘ Aŋeyo ticci ducu , mar ma itye kwede , niyeni ki ticci me konyo dano , ki kit ma idiyo kwede cwinyi . Aŋeyo ni ticci ma kombeddi itye ka tiyone kato me kare mukwoŋo ca .
66002020	Ento atye ki lok man i komi , pud iweko dako ca , Jejebel , ma lwoŋŋe kene ni en lanebi-ni , kun tye ka pwonyo luticca miyo giŋak woko i yo me tim tarwaŋ , ki camo riŋo mogo ma noŋo doŋ gityero woko bot jogi .
66002021	Onoŋo amiyo bote kare me ŋut , ento en okwero ŋut i tim tarwaŋe-ni .
66002022	Nen , , abibolo dako-nu i wi kitanda ma noŋo two marac , pacogge bene abibologi woko i can madit atika , ka pe guŋut , gukwero lubo tim tarwaŋ pa dako-nu .
66002023	Abineko litinone woko bene , wek lwak ma guye an i kabedo ducu guŋe ni an aŋiyo cwiny dano wa ki tamgi , dok abimiyo bot dano acel acel i kinwu gin ma lubo kit tic ma en otiyo .
66002024	“ ‘ Ento bot wun jo mukene ma wutye i Tuatira , ma pe wulubo kit pwony man , dok bene pe wupwonyo gin mo ma gilwoŋo ni “ muŋ matut pa Catan ” , doŋ atito botwu ni , pe doki abimiedo yec mo mukene botwu .
66002025	Ento wumak gin ma wutye kwede-ni aye matek likiŋ , waŋ ma an adwogo .
66002026	Ŋat ma loyo , dok ma obedo ka tiyo ticca nio i agikki , abimiye twero me loyo lurok .
66002027	En biloyogi ki odoo nyonyo , calo ŋat ma goyo agulu ŋidogi woko matitino , kit macalo an bene alimo twero ki bot Wora ;
66002028	an abimiye latwok bene .
66002029	Ŋat ma ite tye myero owiny lok ma Cwiny Malaŋ oloko bot lwak ducu ma guye an . ’
66003001	“ Bot lamalaika pa lwak muye an ma gitye i Cardic co kit man ni , “ ‘ Man lok pa ŋat ma tye ki cwiny pa Lubaŋa abiro , ki lakalatwe abiro . “ ‘ Aŋeyo ticci ducu ; itye ki nyiŋ me bedo kwo , ento doŋ ito woko .
66003002	Co woko ci ijiŋ gin ma pud odoŋ boti-ni obed tek , ma doŋ cok to-ni ; pien anoŋo pe icobo ticci mo kakare i nyim Lubaŋana .
66003003	Doŋ ipo i kom gin ma ilimo ki ma iwinyo ; gwok gin meno ento iŋuti . Ka ce pe ico , ci abibino boti macalo lakwo , ma in pe iŋeyo cawa ma abibino kwede i komi .
66003004	Kadi bed kumeno , pud itye ki jo mogo manoknok i Cardic ma peya gunywano boŋŋigi ki cilo . Gibiwoto kacel kweda ma noŋo guruko boŋŋi matar , pien gin aye gimyero .
66003005	Ŋat ma oloyo gibiruko kit meno ki boŋŋi mater , dok bene pe abijwayo nyiŋe woko ki i buk me kwo . Abituco nyiŋe i nyim Wora , ki i nyim lumalaikane .
66003006	Ŋat ma ite tye myero owiny lok ma Cwiny Maleŋ oloko bot lwak ducu ma guye an . ’
66003007	“ Bot lamalaika pa lwak muye an ma gitye i Piladelpia co kit man ni ,
66003008	“ ‘ Man lok pa ŋat maleŋ ki me ada , ma en aye tye ki layab pa Daudi , en ŋat ma ka oyabo ci ŋat mo pe dok loro , ka oloro , ci ŋat mo bene pe dok yabo . “ ‘ Aŋeyo ticci ducu . Nen , doŋ atyeko cibo doggola ma oyabbe woko i nyimi , ma ŋat mo pe twero lorone . Aŋeyo ni tekoni nok , ento kadi bed kumeno , doŋ imako lokka , dok bene pe ikwero nyiŋa .
66003009	Nen , abimiyo lwak me dul pa Catan , jo ma yam gubedo ka cayi ma giwaco ni gin Lujudaya , kun i adane gin pe Lujudaya , ento giloko lok goba , nen , abimiyo gibino giryebbe piny i te tyeni , wek guniaŋ ada ni an amari .
66003010	Pien imako lokka me diyo cwiny i ciro can , an bene abigwoki maber i kare me omo cwiny , ma tye ka bino i kom wi lobo ducu , me temo jo ma bedo i wi lobo-ni .
66003011	Abebino oyotoyot . Mak gin ma itye kwede-ni matek likiŋ , wek ŋat mo pe oma lalukanani woko .
66003012	Ŋat ma oloyo , abimiyo doko wir i ot pa Lubaŋana , pe bia kato woko ki iye . Abicoyo nyiŋ Lubaŋana , ki nyiŋ gaŋ pa Lubaŋana i kome , Jerucalem manyen ma bia ki i polo bot Lubaŋana bibino piny , dok bene ki nyiŋa kikome manyenne .
66003013	Ŋat ma ite tye myero owiny lok ma Cwiny Maleŋ oloko bot lwak ducu ma guye an . ’
66003014	“ Bot lamalaika pa lwak muye an ma gitye i Laodikia co kit man ni , “ ‘ Man lok ma oa ki bot Amen , ma en aye caden ma genne ki me ada , gin ducu ma Lubaŋa oketo yam ocakke ki i kome .
66003015	“ ‘ Aŋeyo ticci ducu . Pe iŋic , dok bene pe ilyet . Onoŋo twero bedo ber ka nene ibedo ŋic nyo lyet !
66003016	Doŋ kit macalo onoŋo ibedo mormor , pe ibedo ŋic dok bene pe ibedo lyet , abiŋuli woko ki i doga .
66003017	Pien in doŋ iwacci , “ An alony , doŋ atye ki gin ducu ma miyo abedo ki kwo maber , gin mo pe ma doki amito . ” Ento kun pe iŋeyo ni in aye ŋat ma piny doŋ oloyo atika , ma imiyo kica mako dano i komi twatwal , in lacan , waŋi oto woko , dok bene ibedo munero .
66003018	Pi meno amiyo ryeko boti me wilo jabu maleŋ ma giliyo woko maber ki mac ki bota , wek omi idok lalonyo . Wil bene boŋŋi matar ki bota me arukani wek ium ki lewic me bedoni munero wek pe doŋ onen , ki yat mo bene me wiro waŋi , wek inen piny .
66003019	Agoyo jo ma an amarogi , apwonyogi dok atirogi ; pi meno ket tek iŋut woko .
66003020	Nen , acuŋ i doggola kun adwoŋo . Ka ce ŋat mo owinyo dwana ci oyabo doggola , abidonyo bote ka acamo cam kacel kwede ki en bene camo kacel kweda .
66003021	Ŋat ma oloyo , abimiye twero me bedo kacel kweda i wi komkerra , kit macalo an bene doŋ aloyo ci abedo kacel ki Wora i wi komkerre-ni .
66003022	Ŋat ma ite tye myero owiny lok ma Cwiny Maleŋ oloko bot lwak ducu ma guye an . ’ ”
66004001	Lacen ka man otum , dok aneno doggola mo i polo ma onoŋo tye twolo . Doŋ dwan mukwoŋo ma onoŋo awinyo obedo ka lok kweda calo koko tum-mi , owacci , “ It ibin malo kany , ci abinyutti gin ma bitimme lacen i ŋe man . ”
66004002	Cutcut Cwiny Maleŋ oyuto tamma woko , ci aneno komker ma gicibo i polo , ma dano mo onoŋo obedo i wiye .
66004003	Ŋat ma onoŋo obedo i wi komker ca onoŋo ryeny calo got me wel matarre ki makwarre , ki danyu ma nen calo emeradi orumo komker woko dyere .
66004004	Ka dok komker mukene pyeraryo wiye aŋwen orumo komkerre woko dyere , ki ludoŋo pyeraryo wiye aŋwen bene gubedo i wi komker magi , ma guruko boŋŋi matar , kun gurwako bene lalukana me jabu me deyo i wigi .
66004005	Onoŋo tye gin mo ma wil awila calo lutkot ki i kom komker-ri , ki dwan mapol winnye iye , ki gin ma mwoc amwoca calo mwoc pa kot . I nyim komker onoŋo tye iye dog mac raa abiro ma tye ka lyel , ma gin aye cwiny pa Lubaŋa abiro .
66004006	Ka dok aneno i nyim komker meno onoŋo tye iye gin ma nen calo nam me kiyo maleŋ calo gweŋ ma mil amila . Dok lee makwo aŋwen gurumo komker woko dyere i ŋete tuŋŋi ki tuŋŋi , waŋgi pol ma mogo tye tuŋ i nyimgi ki mogo tye yo tuŋ i ŋegi .
66004007	Lee makwo mukwoŋo onoŋo nen calo labwor , ki me aryone onoŋo nen calo twon , lee makwo me adekke waŋe nen calo waŋ dano , ki lee makwo me aŋwenne onoŋo nen calo ocur ma tye ka tuk .
66004008	Doŋ lee makwo aŋwen-ni onoŋo lee acel acel bwome tye abicel , ma waŋgi noŋo pol ata , muromo komgi woko ducu ki yo tuŋ woko wa ki yo tuŋ i iye bene . Dyeceŋ ki dyewor pe giweko wer ni , “ Rwot Lubaŋa Matwero-ducu leŋ , leg dok leŋ , en ŋat ma yam tye con , koni tye , dok bibino ! ”
66004009	I kare ducu ka lee makwo-gu gimiyo deyo ki woro ki pwoc bot ŋat ma obedo i wi komker ca , ma bedo kwo nakanaka , ,
66004010	ci ludoŋo pyeraryo wiye aŋwen-ni giryebbe piny i nyim en ŋat ma obedo i wi komker ca , ci guworo en ŋat ma bedo kwo nakanaka-ni ; dok gubolo lalukanagi i nyim komker kun giwero ni ,
66004011	“ Rwotwa ki Lubaŋawa , in imyero me noŋo deyo ki woro ki teko , pien in aye ma yam iketo jami ducu , dok bene pi mitti omiyo gubedo tye , meno aye gin mumiyo yam giketogi . ”
66005001	Onoŋo bene aneno buk adola tye i ciŋ ŋat ma obedo i wi komker-ri tuŋ lacuc , ma gicoyo woko ducu ryoryo , tuŋ iye wa ki tuŋ ŋeye bene , dok gimwono ki ginanena abiro .
66005002	Dok aneno lamalaika mo matek twatwal ma onoŋo tye ka tito lok ki dwan maloŋo ni , “ Aŋa ma myero me yabo buk adola-ni , ki me yabo ka ma gimwono kwede woko ? ”
66005003	Pe tye ŋat mo i wi polo , kadi i wi lobo , kadi piny i te lobo ma twero yabo buk adola-ni kadi wa neno iye bene .
66005004	Ci akok matek pien pe ginoŋo ŋat mo ma myero me yabo buk adola nyo kadi me neno iye .
66005005	Cutcut ŋat acel i kin ludoŋo owacca ni , “ Pe ikoki . Nen , Labwor ma i kaka me Juda , Lwit yat pa Daudi , en aye doŋ oloyo , pi meno en twero yabo buk adola ki yabo ginanenane abiro ma gimwono kwede-ni woko . ”
66005006	Lacen dok aneno Latin romo ma ocuŋ i kin komker ki lee makwo aŋwen ki i kin ludoŋo , nen calo doŋ gineko woko . Onoŋo tuŋe tye abiro , ki waŋe bene tye abiro , ma gin cwiny pa Lubaŋa abiro , ma en ocwalo i wi lobo ducu .
66005007	Ci en ocito okwanyo buk adola woko ki i ciŋ ŋat ma onoŋo obedo i wi komker ma onoŋo omako tuŋ lacuc-ci .
66005008	I kare ma doŋ en okwanyo buk adola-ni woko , ci lee makwo aŋwen-ni ki ludoŋo pyeraryo wiye aŋwen-ni guryebbe piny i nyim Latin romo , kun ŋat acel acel i kingi omako naŋa , ki atabo jabu ma gupoŋ ki odok eceta , ma en aye lega pa jo pa Lubaŋa .
66005009	Ci gubedo ka wero wer manyen ma waco ni , “ In imyero me kwanyo buk adolani , ki me yabo ginanena ma gimwono kwede , pien yam gineki woko , dok pi remoni ikoko dano pi Lubaŋa , ma gua i kaka mapol mapatpat , ki i leb ki rok mapatpat ducu ,
66005010	ilokogi gudoko lwak pa Lubaŋa ma en loyo , ma gin aye doŋ ajwagi ma gitiyo bote , gin bene gibiloyo lobo . ”
66005011	Ka dok aneno , ci awinyo dwan lumalaika ma welgi pe kwanne , alip ki alip , ma gurumo komker woko , ki lee makwo ki ludoŋo ,
66005012	kun giloko ki dwan maloŋo ni , “ Latin romo ma gineko-ni en aye ma myero me noŋo twero , lonyo , ryeko ki teko , woro ki deyo kacel ki pwoc ! ”
66005013	Ka dok awinyo ginaketa ducu ma tye i polo , ki i wi lobo , ki piny i te lobo , ki ma gitye i nam-gu ki gin ducu ma tye iye , ma giloko ni , “ Pwoc ki woro ki deyo ki twero obed nakanaka bot ŋat ma obedo i wi komker , ki bot Latin romo ! ”
66005014	Ci lee makwo aŋwen-ni gugamo ni , “ Amen ! ” cutcut ludoŋo guryebbe piny guworo Lubaŋa ki Latin romo .
66006001	Lacen aneno Latin romo oyabo kabedo acel ka ma onoŋo gimwono ki i kin kabedo abiro-ni , ci awinyo lee acel ki i kin lee makwo aŋwen ca oloko ki dwan macalo mor kot ni , “ Bin ! ”
66006002	Ka dok aneno aguragura matar , ki ŋat ma ŋweco kwede onoŋo omako atum . Gimiye lalukana , ci en ocito woko kun loyo lweny , dok bene ni wek ebed ka loyo lweny .
66006003	Ka doŋ oyabo ka ma gimwono me aryone , ci awinyo lee makwo me aryone ka loko ni , “ Bin ! ”
66006004	Cutcut aguragura mukene makwar adada oa ki woko obino odonyo ; ŋat ma ŋweco kwede gimiye twer me kwanyo kuc womo ki i wi lobo , wek dano gubed ka nekke kekengi , dok bene gimiye pala lucwan madit me lweny .
66006005	Ka oyabo ka ma gimwono me adekke , ci awinyo lee makwo me adek ka loko ni , “ Bin ! ” Cutcut atugi neno aguragura macol ; onoŋo ŋat ma riŋo kwede omako mijan i ciŋe .
66006006	Lacen dok awinyo dwan ma oa ki i kin lee makwo aŋwen-ni kun loko ni , “ Ŋano agwata acel welle ciliŋ abic , cayiri agwata adek welle ciliŋ abic ento moo ki koŋo vino pe ibalgi ! ”
66006007	I kare ma dok oyabo ka ma gimwono me aŋwenne , ci awinyo lee makwo me aŋwenne ka loko ni , “ Bin ! ”
66006008	Ka dok aneno aguragura ma obedo kibworo , ŋat ma ŋweco kwede onoŋo nyiŋe To , kun Lyel onoŋo lubo kore . Omiyogi twero i kom dul lobo acel me aŋwen me neko dano ki pala lucwan , ki kec , ki two gemo , ki lee tim mager .
66006009	I kare ma oyabo ka ma gimwono me abicce , aneno tipo pa jo ma ginekogi pi lok pa Lubaŋa ki pi bedo caden me lok meno ; aneno tipogi tye i te keno tyer .
66006010	Gukok ki dwan maloŋo ni , “ Ai Rwot Madit , Rwot maleŋ ki me ada , abitero kare ma rom mene ma noŋo peya iŋolo kop , dok ma noŋo peya iculo kwor me remowa i kom jo ma bedo i lobo ? ”
66006011	Ci gimiyo jor matar bot ŋat acel acel , ka gicikogi ni pud koŋ doŋ guywe pi kare mo manoknok , nio waŋ ma wel lutic wadigi ki utmego ma gibinekogi calo gin ocobbe kakare .
66006012	I kare ma en oyabo ka ma gimwono me abicelle , aneno , ci nen , oyeŋyeŋ oyeŋo lobo matek twatwal , omiyo ceŋ ocido woko macol lucuc calo boŋo cola , ki dwe odoko kwar calo remo .
66006013	Lakalatwe me polo guo woko piny lirutrut calo nyig yat oduro me cwir ma poto ki i jaŋe ka yamo ma okodo matek oyeŋo .
66006014	Ci polo bene orwenyo woko liweŋ calo karatac ma gidolo , kadi ki got ki cula nam gikobogi woko ducu ki ka-kargi .
66006015	Ka doŋ luker me lobo , ki jo ma pigi dito , ki ludito me mony ducu , lulonyo ki wegi twero ki jo ducu ma i wi lobo , opii ki jo ma gilone kengi , gukanne woko i boro ki i kin got mubar ma i godi ducu ,
66006016	kun giwaco bot godi madoŋo ki godi matino ni , “ Wupot i komwa ci wuumwa woko ki i waŋ ŋat ma obedo i wi komker , ki i akemo pa Latin romo ;
66006017	pien nino madit me akemogi doŋ oo , ci aŋa ma bitwero cuŋ iye ? ”
66007001	Lacen aneno lumalaika aŋwen gucuŋ i but lobo aŋwen ducu , ma gigeŋo yamo me lobo woko , wek yamo mo pe okod i lobo , nyo i nam , kadi ki i kom yat mo .
66007002	Dok aneno lamalaika mukene ma ito cito malo ki ka ma ceŋ tuc ki iye , onoŋo tye ki lanyut pa Lubaŋa makwo . Ci okok ki dwan maloŋo bot lumalaika aŋwen ma onoŋo gimiyogi twero me balo lobo ki nam ,
66007003	kun wacci , “ Pe wubal lobo nyo nam kadi ki yadi , nio waŋ ma doŋ waketo lanyut i tur nyim lutic pa Lubaŋawa . ”
66007004	Ka dok awinyo bene wel dano ma giketo lanyut i komgi , gubedo dano alip miya acel ki pyeraŋwen wiye aŋwen , ma gua ki i kaka pa jo Icrael ducu .
66007005	I kaka pa Juda giketo lanyut i kom dano alip apar wiye aryo . I kaka pa Reuben giketo lanyut i kom dano alip apar wiye aryo . I kaka pa Gad giketo lanyut i kom dano alip apar wiye aryo .
66007006	I kaka pa Acer giketo lanyut i kom dano alip apar wiye aryo . I kaka pa Naputali giketo lanyut i kom dano alip apar wiye aryo . I kaka pa Manace giketo lanyut i kom dano alip apar wiye aryo .
66007007	I kaka pa Cimeon giketo lanyut i kom dano alip apar wiye aryo . I kaka pa Levi giketo lanyut i kom dano alip apar wiye aryo . I kaka pa Icakar giketo lanyut i kom dano alip apar wiye aryo .
66007008	I kaka pa Jabulon giketo lanyut i kom dano alip apar wiye aryo . I kaka pa Yucepu giketo lanyut i kom dano alip apar wiye aryo . I kaka pa Benjamin giketo lanyut i kom dano alip apar wiye aryo .
66007009	Lacen aneno lwak dano mapol ata , ma ŋat mo pe romo kwano welgi , ma gua ki i rok ducu , ki i kaka ducu , ki dano ducu me wi lobo , ki leb ducu , ci gucuŋ i nyim komker ki i nyim Latin romo , ma gurukke ki jor matar , kun gumako jaŋ otit i ciŋgi .
66007010	Ci gidaŋŋe ki dwan maloŋo ni , “ Laro dano tye bot Lubaŋawa ma obedo i wi komker , ki bot Latin romo ! ”
66007011	Lumalaika ducu onoŋo gucuŋo gurumo komker woko dyere , gurumo bene ludoŋo ki lee makwo aŋwen-ni , ka guryebbe piny i nyim komker ci guworo Lubaŋa ,
66007012	kun giwacci , “ Amen ! Pak ki deyo ki ryeko ki pwoc , ki woro ki twero ki teko obed bot Lubaŋawa nakanaka . Amen . ”
66007013	Ci ŋat acel ki i kin ludoŋo oloko kweda , kun penya ni , “ Jo magi ma guruko jor matar-ri aŋagi , gua kono ki kwene ? ”
66007014	Adokke iye ni , “ Ladit , in iŋeyo . ” En dok owaco bota ni , “ Magi aye gin jo ma gua ki i can madit atika , gin bene doŋ gutyeko lwoko jorgi i remo pa Latin romo odoko matar adada .
66007015	Pi meno , doŋ gitye i nyim komker pa Lubaŋa , ma gitiyo bote i ode dyeceŋ ki dyewor ; ŋat ma obedo i wi komker bibedo i kingi kun gwokogi .
66007016	Kec pe dok binekogi , kadi orwo pii bene pe dok binekogi , ceŋ pe dok biwaŋogi , kadi kit lyeto mo bene .
66007017	Pien Latin romo ma tye i dye komker bibedo lakwatgi ; en bitelogi terogi i waŋ it me pii me kwo , Lubaŋa bene bidunyo pig waŋgi woko ducu ki i waŋgi . ”
66008001	I kare ma Latin romo oyabo ka ma gimwono me abiro , polo oliŋ woko litik pi kare ma romo nucu cawa kulu .
66008002	Ci lacen aneno lumalaika abiro ma gicuŋ i nyim Lubaŋa kare ki kare , gimiyo botgi tum abiro .
66008003	Lamalaika mukene obino ci ocuŋ i nyim keno tyer , onoŋo omako atabo jabu me waŋo odok eceta . Gimiye odok eceta mabup wek omed ki lega pa jo pa Lubaŋa ducu i kom keno tyer jabu ma tye i nyim komker .
66008004	Ci yito odok eceta ma giwaŋo oa ki i ciŋ lamalaika ma onoŋo tye i nyim Lubaŋa , oduny kacel ki lega pa jo pa Lubaŋa ocito malo .
66008005	Lacen doki lamalaika okwanyo atabo me waŋo odok eceta , otoko lodi mac ki i keno tyer poŋ atabo meno , ci obolo woko piny i lobo ; cutcut kot ocako mor kun mwoc matek adada , ma noŋo lutkot wil awila , ki oyeŋyeŋ bene oyeŋo piny .
66008006	Cutcut lumalaika abiro ma onoŋo gitye ki tum abiro-ni guyubbe doŋ me kutone .
66008007	Ci lamalaika mukwoŋo okuto tumme , omiyo pee ki mac ma orubbe ki remo ocorre i lobo . Meno omiyo acel me adek me lobo owaŋ woko , ki acel me adek me yadi bene , ki lum madyak ducu bene owaŋ wok licwic .
66008008	Lamalaika me aryone okuto tumme , ci gin mo ma onoŋo nen calo got madit twatwal , ma onoŋo mac tye ka waŋone opoto woko i dye nam .
66008009	Cutcut dul acel me adek me nam odoko remo , acel me adek me gin makwo ducu ma gibedo i nam guto , ki acel me adek me mel ducu bene guŋinnye woko .
66008010	Lamalaika me adekke okuto tumme , ci lakalatwe madit oa ki i polo opoto piny , ma lyel calo mac dog raa , opoto i kom dul acel me adek me kulu ducu , ki i waŋ it ducu ma piine gunnye agunya .
66008011	Nyiiŋ lakalatwe meno Yat roka . Dul acel me adek me pii odoko kec calo yat roka , pii meno oneko lwak dano mapol , pien onoŋo doŋ odoko kec .
66008012	Lamalaika me aŋwenne okuto tumme , ci gin mo ogoyo dul acel me adek me ceŋ woko , ki dul acel me adek me dwe , ki dul acel me adek me lakalatwe , mumiyo dulgi me acel me adekke odoko col ; dero mo ma ryeny obedo pe pi dul acel me adek me dyeceŋ ki dul acel me adek me dyewor bene .
66008013	Ka dok aneno , ci awinyo ocur mo tye ka koko ki dwan maloŋo , , i kare ma onoŋo en tye ka tuk i dye yamo kun kok ni , “ Can , can , can i wi jo ma bedo i lobo , pi dwan tum mukene ma pud gudoŋ ma lumalaika adek doŋ gicok kutone ! ”
66009001	Lamalaika me abicce okuto tumme , ci aneno lakalatwe oa ki i polo opoto woko i ŋom , kun onoŋo gimiye layab me dog bur matut ma tere pe gik .
66009002	En oyabo dog bur , ci yito oduny ki i doge calo yito ma oa ki i ruk mac madit adada ma tye i keno , ceŋ ki yamo gucido woko ki yito ma oa ki i bur .
66009003	Lwak bonyo oa ki i yito meno omukke obino i lobo oumo woko lipuk ; onoŋo yam gimiyo botgi kit twero ma rom ki twero ma oton me lobo-ni tye kwede .
66009004	Gicikogi ni pe gubal lum me lobo , kadi gin ma twi atwiya , nyo yat mo , ento guket can i kom jo ma pe ki lanyut pa Lubaŋa i tur nyimgi .
66009005	Pe giye ni gunek jo meno aneka , ento giyegi ni guungi auna pi dwe abic . Arem ma giwinyo pi un ma giunogi kwede onoŋo rom ki arem ma dano ma oton okayo bedo kwede .
66009006	I kare meno dano biyenyo to , ento pe gibinoŋo ; gibimito ni gito woko , ento to bilwi woko ki botgi .
66009007	Lwak bonyo mumukke obino i lobo-ni onoŋo ginen calo lwak aguragura ma giyubogi woko pi lweny ; onoŋo bene tye gin mogo i wigi ma nen calo lalukana jabu ; waŋgi obedo calo waŋ dano ,
66009008	yer wigi obedo calo yer wi mon , lakgi obedo calo lak labwor .
66009009	Korgi obedo calo nyonyo ma askari gigeŋo ki korgi , ma noŋo bwomgi ŋur winnye calo mor pa lwak gadigadi lweny ma lwak aguragura aye giywayo , kun gicito gilaro lweny .
66009010	Yibgi onoŋo tye obedo calo lwak oton , kwirgi bene tye me kayo dano , ki twerogi me uno dano pi dwe abic onoŋo bene yam tye i yibgi .
66009011	Laditgi ma onŋo loyogi macalo kabaka obedo lamalaika me bur matut ma tere pe gik . Nyiŋe i leb Ibru onoŋo gilwoŋo ni Abaddon ; i leb Grik gilwoŋo ni Apollyon . ( Te lokke ni Labal-piny ) .
66009012	Can muikwoŋo doŋ okato . Nen , can aryo mukene pud odoŋ ma myero obin .
66009013	Lamalaika me abicelle okuto tumme , ci awinyo dwan mo ma a ki i twok keno tyer aŋwen me jabu ma tye i nyim Lubaŋa .
66009014	Owaco bot lamalaika me abicel ma tye ki tum-mi ni , “ Gony lumalaika aŋwen ma gitweyogi i dog kulu madit me Euprate-ni woko . ”
66009015	Cutcut gigonyo lumalaika aŋwen ca , kun onoŋo doŋ giyubogi pi kare meno kikome , pi cawa meno , i nino meno , i dwe-nu me mwaka meno , wek gunek dul acel me adek pa dano ducu .
66009016	Wel askari me mony ma onoŋo giŋweco ki aguragura onoŋo romo milion miya aryo ; onoŋo awinyo ka giwaco welgi .
66009017	Man aye kit ma lwak aguragura ki jo ma giŋweco kwedgi gunen kwede bota i ginanyuta : jo ma giŋweco kwedgi onoŋo yam guruko nyonyo me geŋo korgi ma raŋigi kwar calo lodi mac , dok obedo bulu calo kidi capir , ki dok raŋine obedo calo raŋi lwit opok , macalo gweŋ calfa . Aguragura onoŋo wigi calo wi labwor , kun mac ki yito ki alur me kidi calfa ma waŋ katti ki i doggi .
66009018	Gemo magi adek-ki , mac , ki yito ki alur me kidi calfa ma okatti ki i doggi oneko jo ma romo dul acel me adek pa dano ducu .
66009019	Pien twero pa lwak aguragura meno tye i doggi ki i yibgi . Yibgi obedo calo twol mapol ma tye ki wigi , en yibgi-nu aye giketo kwede arem i kom dano .
66009020	Jo mukene ma two gemo magi pe onekogi yam pe guŋut pi gin ma onoŋo gin kikomgi gutiyo ki ciŋgi , pe guweko woro jogi , ki cal jogi ma gutiyo ki jabu , ki ryal ki mola , ki kidi me wel-gu , ki yadi , ma gin cal jogi ma pe gitwero neno gin mo , dok pe gitwero winyo lok mo , kadi ki wot bene pe gitwero wot .
66009021	Jo meno yam bene pe guŋut pi nek ma guneko ki dano , nyo pi timgi me jokjok , kadi pi timo tim tarwaŋ , nyo pi kwalo kwo .
66010001	Dok aneno lamalaika mukene matek twatwal oa ki i polo kun lor bino piny . Orukke woko ki pol , ma onoŋo danyu tye i wiye , waŋe onoŋo obedo calo ceŋ , ki tyene onoŋo obedo calo wir mac .
66010002	Onoŋo buk adola matidi tye i ciŋe ma iye oyabbe woko . Oketo tyene tuŋ lacuc i nam ki tyene lacam oketo i wi lobo .
66010003	Odaŋŋe ki dwan maloŋo calo labwor ma moro dwane ; ka odaŋŋe , ci mor pa kot omwoc amwoca ma romo tyen abiro kulu .
66010004	Ka kot doŋ omor omwoc tyen abiro , ci ayubbe ka coc , cutcut acako winyo dwan ma a ki i polo kun wacci , “ Mwon lok ma mor kot abiro-ni guwaco woko , pe ico acoya . ”
66010005	Ci lamalaika ma onoŋo aneno ocuŋ i nam ki i lobo-ni otiŋo ciŋe lacuc malo i polo ,
66010006	ka okwoŋo kwoŋ ki nyiŋ ŋat ma bedo nakanaka , ma oketo polo ki jami ducu ma tye iye , ki lobo ki jami ducu ma tye iye , kacel ki nam ki jami ducu ma tye iye kun wacci , “ Agalagala mo doŋ pe ,
66010007	ento ka kare oromo ma lamalaika me abiro bikuto tumme , Lubaŋa bicobo tamme ma tye i muŋ kit macalo yam otito bot luticce lunebi . ”
66010008	Doki awinyo ka dwan ma onoŋo oa ki i polo-ni tye ka lok kweda tyen me aryo kun wacci , “ Cit ikwany buk adola ma oyabbe ma tye i ciŋ lamalaika ma ocuŋ i wi nam ki i lobo-ni . ”
66010009	Ci acito bot lamalaika meno , atitte ni omiya buk adola matidi-nu ; ci en ogamo owacca ni , “ Gam icam woko . Bibedo kec i ii , ento bibedo lim i dogi calo moo kic . ”
66010010	Cutcut agamo buk adola matidi ca woko ki i ciŋ lamalaika ci acamo woko . Obedo lim i doga calo moo kic , ento i kare ma doŋ atyeko camone , obedo makec i iya .
66010011	Ka doŋ giwacca ni , “ In myero doki itit lok pa Lubaŋa , i kom lwak dano mapatpat ki rok ki leb ki luker ducu . ”
66011001	Lacen gimiya lagada me pimo piny , ma obedo calo odoo , ci giwacca ni , “ A icit ipim ot pa Lubaŋa , keno tyer , ki jo ma giworo Lubaŋa i ode .
66011002	Ento pe ipim dyekal me ot pa Lubaŋa ma tye woko , wek meno obedi pien doŋ gityeko miyone woko bot jo ma pe giŋeyo Lubaŋa , gibibedo ka nyono gaŋ maleŋ woko pi dwe pyeraŋwen wiye aryo .
66011003	Abimiyo twero bot lucadenna aryo-ni me tito lok pi nino alip acel ki miya aryo ki pyerabicel , ma noŋo guruko boŋo cola . ”
66011004	Lucaden aryo-ni gin aye yadi jeituni ki okar mac tara ma cuŋ i nyim Rwot me lobo .
66011005	Ka ce onoŋo ŋat mo mito timogi rac , ci mac bicorre i doggi waŋo lukworgi woko liweŋ ; doŋ ka ŋat mo mito timogi rac , meno aye kit ma gibineke kwede .
66011006	Gitye ki twero me loro polo woko wek kot pe ocwer i kare ma noŋo gitye ka tito lok pa Lubaŋa . Gitye-bene ki twero me loko pii wek odok remo , dok me keto can i kom lobo i yo ducu , tyen mapol kit macalo cwinygi mito .
66011007	Ka doŋ gutyeko miyo cadengi , ci lee maca ma okatti ki i bur ma tere pe gik-ki biero lweny i komgi , dok bene nekogi woko .
66011008	Ci komgi muto biradde i dye yo me gaŋ madit , ma i carolok gilwoŋo nyiŋe ni Codom , ki dok ni Ejipt , en bene ka ma yam giguro iye Rwotgi i kom yatariya .
66011009	Dano ma gua ki i kin lwak me wi lobo ki i kaka mapatpat ki leb-gu ki i rok mapatpat gibineno komgi muto pi nino adek ki nucu , kun pe giye ni giyikgi i lyel .
66011010	Jo ma bedo i lobo biŋatte i komgi , gibibedo ki yomcwiny kun gicwalo mot i kingi kekengi , pien lutit lok aryo-nu onoŋo yam guuno dano ma bedo i lobo matek .
66011011	Ento i ŋe nino adek ki nucu , yweyo me kwo oa ki bot Lubaŋa ci odonyo i komgi , ka doŋ gucako a malo , gucuŋo ki tyengi , mumiyo lworo madit twatwal omako jo ducu ma onenogi .
66011012	Cutcut guwinyo dwan maloŋo ma oa i polo kun waco ni , “ Wuit wubin malo kany ! ” Ci guito i polo i pol , ma lukworgi bene gineno .
66011013	I cawa meno cutcut oyeŋyeŋ madit twatwal oyeŋo piny , ci dul acel me apar me gaŋ meno omukke opoto woko piny . Oyeŋyeŋ meno oneko jo alip abiro , jo mudoŋ lworo omakogi matek , ci gumiyo deyo bot Lubaŋa me polo .
66011014	Can me aryo doŋ okato ; nen , can me adek doŋ cok bino .
66011015	Lacen lamalaika me abirone okuto tumme , ci dwan mogo maloŋo owinnye i polo ma wacci , “ Ker me lobo doŋ odoko ker pa Rwotwa ki Kricitone , en doŋ bibedo ka loc matwal . ”
66011016	Cutcut ludoŋo pyeraryo wiye aŋwen ma gibedo i wi komkergi i nyim Lubaŋa guryebbe piny guworo Lubaŋa ,
66011017	kun giwacci , “ Wamiyo pwocwa boti , in Rwot Lubaŋa Matwero-ducu , in ma itye dok ma yam ibedo tye wa con , pien doŋ imako tekoni madit ci icako loc .
66011018	Lurok yam gubedo ki akemo , ci akemoni obino , ki kare me ŋolo kop pa jo muto , kare me miyo mot me pwoc bot luticci ma lutit lokki , ki joni maleŋ , bot jo ducu ma gilworo nyiŋi , jo matino ki jo madoŋo , ki kare me neno jo ma tye ka balo lobo woko . ”
66011019	Ka doŋ giyabo ot pa Lubaŋa ma tye i polo , ci canduk me gicikke onen woko i ot pa Lubaŋa . Kot ocako cwer kun mor , mwoc amwoca ma lutkot wil awila , ki dwan owinnye maloŋo me mor pa piny , oyeŋyeŋ ocako yeŋo piny , ki pee bene ocorre madwoŋ twatwal .
66012001	Ginanena mo madit adada onen i polo , dako mo ma onoŋo oruko ceŋ , kun dwe tye i te tyene , ki lalukana ma onoŋo en oruko i wiye obedo lakalatwe apar wiye aryo .
66012002	Dako-nu onoŋo tye ki ic , onoŋo doŋ cok nywal ; cutcut arem me nywal omiyo en omukke ki koko , kun pwodde apwoda ki remcwiny ma doŋ mito nywalo latin woko .
66012003	Ci tinanena mo mukene dok onen i polo , min kulu mo makwar madit otuc , ma onoŋo wiye tye abiro , ki tuŋe tye apar , kun onoŋo lalukana abiro me loc tye i wiye ducu .
66012004	Yibe opwodo dul acel me adek pa lakalatwe me polo , ci ocorogi woko piny i ŋom . Ka doŋ min kulu madit ca ocako cuŋ i nyim dako ma onoŋo mito nywal ca , wek ka dako-nu onywal , ci emwony latinne woko .
66012005	Ci dako-nu cut onywalo latin awobi , en ŋat ma biloyo rok ducu ki odoo nyonyo . Ento latin meno gigamo woko , gitero bot Lubaŋa ki i komkerre .
66012006	Ci dako-nu oa oriŋo woko i dye tim , ka ma Lubaŋa oyubo iye kabedo pire , ka ma gibibedo ka pite iye pi nino alip acel ki miya aryo ki pyerabicel .
66012007	I kare meno cutcut lweny ocakke i wi polo , Mikael kacel ki lumalaikane gulwenyo i kom min kulu madit-ti . Min kulu madit-ti kacel ki lumalaikane bene gulwenyo ,
66012008	ento giloyogi woko , mumiyo kabedo doŋ odoko pe pigi i wi polo .
66012009	Ci gibolo min kulu madit ca woko piny i ŋom , ma yam obedo min kulu macon-ni , ma gilwoŋo ni Ladot , ki Catan , labwol dano ma i wi lobo ducu ; gibole woko piny i ŋom kacel ki lumalaikane .
66012010	Cutcut awinyo dwan mo maloŋo i polo ma wacci , “ Kombeddi doŋ laro dano , ki teko , ki ker pa Lubaŋawa ki twero pa Kricito doŋ oo , pien ŋat ma yam doto utmegiwa-ni doŋ gibolo woko piny i ŋom , en ŋat ma yam dotogi i nyim Lubaŋawa dyeceŋ ki dyewor-ri .
66012011	Gin doŋ guloye woko pi remo pa Latin romo , ki pi lok me caden ma gubedo ka tucone , dok bene pe guparo pi kwogi , ento gumine kengi kadi wa i to .
66012012	Bed ki yomcwiny , in polo , ki wun bene ma wubedo iye ! Ento wun lobo ki nam , wubineno can malit atika , pien Ladot doŋ olor obino woko piny botwu ma tye ki akemo madwoŋ , pien ŋeyo ni karene tye manok ! ”
66012013	I kare ma min kulu doŋ oneno , gibole woko piny i ŋom , ci ocako ryemo dako ca ma onoŋo onywalo latin awobini .
66012014	Ento gimiyo bwom ocur madito aryo bot dako-nu , wek oa woko ki i nyim min kulu , otuk ocit woko i dye tim , i kabedone ca ka ma gibipite iye pi mwaka adek ki nucu .
66012015	Ci min kulu oŋoko pii ki i doge i kor dako-nu , piine obedo calo pii me kulu , wek pii opoŋ omol dako-nu woko .
66012016	Ento lobo okonyo dako-nu , lobo oŋamo doge ci omwonyo kulu meno ma onoŋo min kulu oŋoko woko ki i doge-ni .
66012017	Kiniga omako min kulu i kom dako-nu , ci ocito oero lweny i kom likwayo pa dako ca mukene-gu ducu , i kom jo ma gilubo cik pa Lubaŋa , ma gimako bene lok me caden ma Yecu omiyo . Ka doŋ ocuŋ i kweyo me dog nam .
66013001	Dok aneno lee mo ma oa ki i nam tye ka katti woko , ma tuŋe tye apar ki wiye bene onoŋo tye abiro , kun onoŋo lalukana apar me loc tye i tuŋe ducu ; dok i wiye ducu onoŋo tye iye nyiŋ mo ma nyuto cac i kom Lubaŋa .
66013002	Lee ma aneno-ni onoŋo obedo calo kwac , tyene obedo calo tyen ŋuu mager , ki doge onoŋo obedo calo dog labwor . Min kulu madit ca omiyo tekone , komkerre , ki twero madit ma en tye kwede bot lee meno .
66013003	Aneno wiye onoŋo nen calo gigoyo giketo ret iye ma gimito nekone woko , ento ret meno ma onoŋo giketo i wiye-ni doŋ ocaŋ woko . Lobo ducu olubo lee-nu ki ur madit ma pe wacce .
66013004	Dano gubedo ka woro min kulu ca pien onoŋo omiyo twerone woko bot lee-nu , dok bene guworo lee-nu kun giwacci , “ Aŋa ma obedo calo lee man , dok aŋa ma twero lweny kwede ? ”
66013005	Gimiyo twero bene bot lee-nu me loko lok mogo me wakke ki me yeto Lubaŋa , dok bene gimiye twero me tiyo gin ma iye mito pi dwe pyeraŋwen wiye aryo .
66013006	Ci oŋamo doge me yeto Lubaŋa , kun yeto nyiŋe ki ka ma en bedo iye , kun yeto bene wa jo ducu ma gibedo i polo .
66013007	Dok bene gimiye twero ma ero lweny i kom jo maleŋ ki tayogi woko . Gimiye bene twero me loyo kaka ducu , dano ducu ki leb-gu , wa rok mapatpat ducu .
66013008	Jo ducu ma gibedo i lobo gibiworo lee-nu , dano acel acel ma onoŋo nyiŋe pe gicoyo i buk me kwo pa Latin romo ma yam gineko ca , cakke wa i acakki piny .
66013009	Ka ŋat mo ite tye myero owiny lok man .
66013010	Ka ce onoŋo yam giyubo ni gimak dano mo me bedo opii , ci gibitere woko i opii ; ka ce ŋat mo neko dano ki pala lucwan , en bene myero gineke woko ki pala lucwan . Meno aye ka ma jo pa Lubaŋa myero gunyut iye kit ma giciro kwede can ki niyegi .
66013011	Lacen dok aneno lee mukene ka katti i ki ŋom ; onoŋo tuŋe tye aryo calo min kulu .
66013012	En otiyo ki twero pa lee mukwoŋo ca ducu ma lee-nu bene neno , kun miyo lobo kacel ki jo ducu ma gibedo iye woro lee mukwoŋo , ma ret ma i wiye onoŋo doŋ ocaŋ woko-ni .
66013013	En otiyo tic mogo madito ma bedo me aura twatwal , dok bene miyo mac a ki i polo bino piny i lobo ma dano bene gineno .
66013014	Pi tic mogo ma onoŋo giyene me tiyone i nyim lee mukwoŋo ca , omiyo en obwolo dano ma gibedo i lobo , owaco botgi ni guyub cal mo obed ma ka-ka lee ma onoŋo yam giketo ret i kome ki pala lucwan , ma pud onoŋo obedo kwo-ni .
66013015	Giyene bene me miyo yweyo i cal lee ma giyubo ca wek omi cal lee-nu olok lok , dok bene wek omi jo ma pe gibiworo cal lee-nu ginekgi woko .
66013016	Dok bene en omiyo giketo poyo i kom dano ducu , jo matino ki jo madito , lulonyo ki lucan , jo ma gilone kengi wa ki opii bene , i ciŋgi tuŋ lacuc nyo i tur nyimgi .
66013017	Gitimo man wek dano mo pe owil jami , nyo kadi ki catone , ka pe tye ki poyo meno i kome , ma meno obedo nyiŋ lee ca , nyo namba me nyiŋe .
66013018	Gin man mito ryeko . Ŋat ma niaŋ , ma wiye tiyo twero kwano namba pa lee-nu , pien nambane obedo namba pa dano , nambane tye miya abicel ki pyerabicel wiye abicel .
66014001	Lacen dok aneno Latin romo ma ocuŋ i wi got Cion ; onoŋo jo alip miya acel ki pyeraŋwen wiye aŋwen tye kacel kwede , ma doŋ onoŋo gicoyo nyiŋe ki nyiŋ Wonne woko i tur nyimgi .
66014002	Ci awinyo dwan mo oa ki i polo ma mor calo pii ma tye ka curre , ki dok calo kot ma tye ka mor matek . Dwan ma awinyo ca onoŋo obedo calo dwan lugo-naŋa ma tye ka goyo naŋagi .
66014003	Onoŋo gitye ka wero wer manyen i nyim komker , ki i nyim lee makwo aŋwen-ni , ki i nyim ludoŋo-gu bene . Pe tye ŋat mo ma onoŋo twero pwonyo wer meno , kono jo alip miya acel ki pyeraŋwen wiye aŋwen ca keken ma doŋ gikokogi woko ki i lobo .
66014004	Magi gin aye jo ma pe gubalo komgi ki timo tim tarwaŋ ki mon , pien gugwokke gubedo jo maleŋ ; dok bene gin jo ma lubo Latin romo ka ma en woto iye ducu . Jo magi aye gin jo ma gikokogi ki i kin dano ducu , wek gubed calo cam mukwoŋo cek ma giyubo pi Lubaŋa ki Latin romo .
66014005	Pe giwinyo lok goba mo i doggi ; gubedo laboŋo roc mo i komgi .
66014006	Dok aneno lamalaika mukene tye ka tuk wirre i dye polo ; onoŋo tye ki lok me kwena maber me atita bot jo ma gibedo i wi lobo , bot rok ducu ki kaka ki leb-gu ki jo mapatpat ducu .
66014007	Ci oloko ki dwan maloŋo ni , “ Wulwor Lubaŋa , wumi deyo bote , pien karene me ŋolo kop doŋ oromo . Wuwor en ŋat ma oketo polo ki lobo ki nam ki waŋ it-gu . ”
66014008	Lamalaika mukene me aryone dok olubo kor lawote , kun wacci , “ Babilon madit doŋ opoto , opoto gire woko , en gaŋ ma yam omiyo rok ducu mato koŋo vino me timme me tarwaŋ-ŋi . ”
66014009	Lamalaika mukene me adekke dok olubo korgi , kun loko ki dwan maloŋo ni , “ Ka ce ŋat mo oworo lee-nu ki calle , ma noŋo giketo poyo i tur nyime nyo i ciŋe ,
66014010	ci en bimato koŋo vino me akemo pa Lubaŋa , ma oonyo i kikopo me kinigane ma pe girubo ki pii , gibibedo ka une ki mac ki gweŋ calfa ma mac oliyo woko , i nyim lumalaika maleŋ ki i nyim Latin romo bene .
66014011	Yito mac ma giunogi kwede bedo ka duny nakanaka cito malo , kun pe giywe i dyeceŋ wa i dyewor bene , gin jo ma giworo lee-nu ki calle , kadi wa ŋat ma doŋ giketo poyo me nyiŋ lee meno i kome . ”
66014012	Meno aye ka ma jo pa Lubaŋa myero gunyut iye kit ma giciro kwede can , gin jo ma gwoko cik pa Lubaŋa ki niyegi i kom Yecu Kricito .
66014013	Dok awinyo dwan mo oa ki i polo ma wacci , “ Co lok man ni , Cakke kombeddi jo ma to ma noŋo gitye i Rwot tye ki gum . ” Cwiny Maleŋ bene omoko lok man kun wacci , “ Adada kit meno , doŋ gibiywe ki i tic matek ma yam gubedo ka tiyone , pien ticgi ma yam gutiyo-ni lubo korgi . ”
66014014	Lacen doki aneno pol matar , ki ŋat mo obedo i wi pol ma cal ki wod pa dano . Lalukana jabu onoŋo tye i wiye , ki pala kac mabit bene onoŋo tye i ciŋe .
66014015	Ka dok lamalaika mukene okatti ki i ot pa Lubaŋa , kun daŋŋe matek bot ŋat ma onoŋo obedo i wi pol-li ni , “ Cwal ciŋi ika kac ki pala kacci , pien kare me kac doŋ oromo , ki gin ma gikayo i lobo bene doŋ ocek woko . ”
66014016	Kit meno ŋat ma onoŋo obedo i wi pol-li oryeyo ciŋe i lobo ki pala kac , ci okayo gin mucek i lobo .
66014017	Lamalaika mukene doki okatti ki i ot pa Lubaŋa ma tye i polo , en bene onoŋo omako pala kac mabit .
66014018	Lamalaika mukene dok oa ki i ŋet keno tyer obino ; lamalaika meno onoŋo tye ki twero i kom mac . Ci odaŋŋe matek bot ŋat ma onoŋo tye ki pala kac mabit ca ni , “ Cwal ciŋi ki pala kacci ci icok nyig olok me lobo , pien nyige doŋ ocek woko . ”
66014019	Kit meno lamalaika oryeyo ciŋe i lobo ki pala kac , ci ocoko olok ducu me lobo , oonyo woko i bur madit me biyo pig olok me akemo pa Lubaŋa .
66014020	Ci ginyono bur me biyo olok meno woko i ŋe gaŋ , remo omol ki i bur me biyo olok , ma borre romo mairo miya aryo , ki tute piny onoŋo mito romo cokcok futi abic .
66015001	Dok aneno ginanyuta mo mukene madit i polo , ma obedo bene me aura mada , gin lumalaika abiro ma gitye ki gemo abiro . Magi gin aye doŋ gemo me agikkine , pien gin aye gimiyo akemo pa Lubaŋa cobbe kakare .
66015002	Ka dok aneno gin mo ma nen calo nam me kiyo maleŋ ma orubbe ki mac ; doŋ jo ma onoŋo gutayo lee ca ki calle , ki namba me nyiŋe , onoŋo gucuŋ i dog nam me kiyo , kun gumako naŋa pa Lubaŋa i ciŋgi .
66015003	Onoŋo gitye ka wero wer pa Moses , ma obedo latic pa Lubaŋa , ki wer pa Latin romo kun giwacci , “ Ticci ducu ma itiyo bedo me aura , dok gidito , ai Rwot Lubaŋa Won Twer Ducu ! Kitti ducu tye atir dok me ada , in Kabaka ma iloyo rok ducu !
66015004	Aŋa mono ma pe bilworo , ai Rwot ? Aŋa kono ma pe bipako nyiŋi ? Pien in keni aye ileŋ . Rok ducu gibino gibio wa i nyimi , gin ducu gibiwori , pien doŋ onen woko ka maleŋ ni ticci ducu tye atir . ”
66015005	Lacen aneno ot pa Lubaŋa , ma en kema lok me caden ma tye i polo ; onoŋo oyabbe woko ,
66015006	ci lumalaika abiro gua ki i ot pa Lubaŋa gukatti woko ki gemo abiro . Onoŋo guruko boŋo camanini maleŋ adada , ma gutweyo korgi woko ki del jabu .
66015007	Ci lee acel ki i kin lee makwo aŋwen-ni omiyo atabo jabu bot lumalaika abiro ; onoŋo atabo magi gupoŋ woko ki kiniga pa Lubaŋa ma bedo kwo nakanaka .
66015008	Yito ma oa ki i deyo pa Lubaŋa ki tekone omwono ot pa Lubaŋa woko limuk , ma ŋat mo onoŋo pe twero donyo iye , nio waŋ ma gemo abiro ma lumalaika abiro gukelo ca doŋ otum woko liweŋ .
66016001	Dok awinyo dwan mo maloŋo oa ki i ot pa Lubaŋa ma waco bot lumalaika abiro ni , “ Wucit wuony akemo pa Lubaŋa ma tye i atabo abiro ca-ni woko i lobo . ”
66016002	Lamalaika mukwoŋo ocito oonyo gin ma i i atabone woko i lobo . Ci two bur maraco ma toko kom dano atoka omako jo ma poyo pa lee ca tye i komgi ma giworo calle bene-ni .
66016003	Lamalaika me aryone oonyo gin ma ii atabone woko i nam , ci olokke odoko calo remo pa dano muto , ki gin makwo ducu ma onoŋo gitye i nam guto woko .
66016004	Lamalaika me adekke oonyo gin ma i i atabone i kulu ki i waŋ it-gu ducu ci gin ducu gulokke gudoko remo .
66016005	Cutcut awinyo lamalaika ma loyo pii ka wacci , “ Kop ma iŋolo-ni iŋolo giri atir , in ŋat ma tye , yam bene ibedo tye con , in Ŋat Maleŋ .
66016006	Pien jo ma guoyo remo pa joni maleŋ , ki remo pa lutit lokki , in bene imiyo botgi remo me amatagi . Kakare , can meno oporo gin ma gutimo . ”
66016007	Dok awinyo keno tyer ka daŋŋe ni , “ Ada , Rwot Lubaŋa Won Twer Ducu , kop ducu ma iŋolo bedo ada dok atir ! ”
66016008	Lamalaika me aŋwenne oonyo gin ma i i atabone woko i kom ceŋ , dok bene giye ni owaŋ dano woko ki mac .
66016009	Lyeto mager twatwal owaŋo dano atika , mumiyo dano guyeto nyiŋ Lubaŋa ma tye ki twero i kom gemo magi , pe guŋut dok bene pe gumiyo deyo bote .
66016010	Lamalaika me abic oonyo gin ma i i atabone woko i kom komker pa lee ca , ci kerre doŋ ocako bedo i colpiny ; arem madwoŋ omiyo dano gukayo lebgi ma pe wacce ,
66016011	guyeto Lubaŋa me polo pi arem ki bur ma otoko komgi woko , dok bene pe guŋut i kom gin ma gutimo .
66016012	Lamalaika me abicelle oonyo gin ma i i atabone woko i kulu madit Euprate , ci piine otwo woko pi yubo yo pi wot pa luker ma gia ki yo tuŋ wokceŋ .
66016013	Lacen aneno cen maraco adek ma gubedo calo ogwal ma okatti ki i doŋ min kulu , ki i dog lee , ki i dog lanebi ma lagoba ,
66016014	pien gubedo cen pa jok ma tiyo tic mogo me aura twatwal . Gin bene giwoto bot luker me wi lobo ducu ka cokogi woko kacel pi mony i nino madit pa Lubaŋa Won Twer Ducu .
66016015	( Nen , abebino macalo lakwo ! Dano ma bedo ma waŋe twolo kun kiyo piny tye ki gum , ma kun noŋo gwoko boŋŋine , wek pe ewot munero , ma dano gineno kome ma pe eruko iye boŋo ! )
66016016	Gucoko luker kacel i kabedo ma gilwoŋo i leb Ibru ni Armagedon .
66016017	Lamalaika me abirone doŋ oonyo gin ma tye i atabone i dye yamo , ci dwan mo madit oa ki i ot pa Lubaŋa , ki i wi komker kun wacci , “ Doŋ otimme ! ”
66016018	Ci lutkot ocako wil awila , mor winnye matek , ki mwoc pa kot , ki oyeŋyeŋ madit oyeŋo piny , kit oyeŋyeŋ mo ma peya yam onen cakke ma dano gubedo i lobo ; oyeŋyeŋ meno obedo dit adada .
66016019	I gaŋ madit-ti obarre opokke dul adek , gaŋi pa lurok ducu gumuk gupoto woko piny . Ci Lubaŋa opo pi Babilon ma en gaŋ madit , pi miye ni omat koŋo vino i kikopo me akemone mager .
66016020	Mumiyo cula nam ducu guriŋo woko , ki godi ducu bene doŋ gurwenyo woko ma pe doŋ giromo noŋogi .
66016021	Pee mapek twatwal ocorre ki i polo opoto i kom dano , kun pek pa nyig pee acel acel onoŋo cok romo ratili miya acel ; nio waŋ ma dano guyeto Lubaŋa pi gemo man me pee-ni , pien gemo meno onoŋo obedo rac ma okato kare .
66017001	Lacen lamalaika acel i kom lumalaika abiro ma onoŋo gitye ki atabo abiro-ni obino bota owacca ni , “ Bin wek anyutti kop ma doŋ giŋolo i kom dako ma lakwele marac , ma bedo i wi pii mapol-li .
66017002	Luker me wi lobo ducu gutimo kwede abor , kadi wa jo ma bedo i lobo ma gumer ki koŋo vino me tim me aborre-ni . ”
66017003	Cutcut lamalaika otiŋa otera i tim , kun onoŋo Cwiny Maleŋ oyuto tamma woko , ci aneno dako mo ma obedo i wi lee mo makwar , ma gicoyo nyiŋ mogo i kom lee-nu ma nyuto cac i kom Lubaŋa ; coc meno oromo kome ducu , lee-nu onoŋo wiye tye abiro ki tuŋe tye apar .
66017004	Dako-nu oruko boŋo ma obedo lamar lamar ki makwar , ma odeyo kome ki jabu , ki kidi me wel , ki tiko matar me wel-gu , kun omako kikopo jabu i ciŋe ma opoŋ woko ki gin ma dano kwero , ki cilo me timme me abor-ri .
66017005	I tur nyime gicoyo iye nyiŋ mo ma te lokke obedo me muŋ , ni , “ Babilon madit , megi mon ducu ma gin malaya , ki jo ducu ma gitimo tim me kwer . ”
66017006	Aneno dako-nu omer woko ki remo pa jo pa Lubaŋa , dok bene ki remo pa lucaden pa Yecu ma ginekogi . Ka doŋ anene ci abedo ki ur madit twatwal .
66017007	Ento lamalaika owacca ni , “ Piŋo iuro ? Abititti lok me muŋ pa dako-nu , ki pa lee ma dako obedo i wiye , ma wiye tye abiro ki tuŋe tye apar-ri .
66017008	Lee ma ineno-ni onoŋo yam tye , ento kombeddi doŋ pe , bilor piny i bur ma tere pe gik , doŋ cito rwenyo woko matwal . Doŋ jo ma bedo i lobo ma yam pe gicoyo nyiŋgi i buk me kwo cakke i acakki piny gibiuro mada me neno lee-nu , pien yam con tye , kombeddi doŋ pe , ento bidwogo .
66017009	Lok man mito tam ki ryeko . Wiye abiro-gu obedo godi matino abiro ma dako ca obedo iye .
66017010	Gin bene gubedo luker abiro ma jo abic i komgi doŋ gupoto woko , acel tye , ento acel mukene peya obino . Ka obino , myero koŋ ori pi kare mo manok keken .
66017011	Ento lee ma yam tye ca , ma kombeddi doŋ pe-ni , en kabaka me aboro , ento en ŋat acel i kin jo abiro ca , dok bicito woko ci rwenyo matwal .
66017012	Doŋ tuŋ lee apar ma ineno ca gin aye luker apar ma peya gulimo twero me loc , ento myero gulim twero me loc macalo luker pi cawa acel , kacel ki lee ca bene .
66017013	Jo magi onoŋo yam tamgi tye acel , ci gumiyo twerogi ki ditogi woko bot lee ca .
66017014	Jo-nu biero mony i kom Latin romo , ento Latin romo bitayogi woko , pien Rwot pa rwodi , ki Kabaka ma loyo luker ducu , dok jo ma tye bote aye jo ma gilwoŋogi , ma giyerogi ma gin jo ma genne . ”
66017015	Dok owacca ni , “ Pi madwoŋ ma i kulu ma ineno ca , ka ma dako ma lakwele obedo iye-ni , magi aye gin dano ma i wi lobo , ki lwak rok ducu ki leb-gu ducu .
66017016	Doŋ tuŋ lee apar ma ineno ca , gin kacel ki lee gibikwero dako-nu ma lakwele-ni woko ; gibitenye ata kun giweke doŋ munero , gibicamo riŋo kome ci giwaŋo woko ki mac .
66017017	Pien Lubaŋa aye ma oketo mit man i cwinygi , wek gucob tamme kun gibedo ki cwiny acel , ka wek doŋ gumi twerogi bot lee ca , nio waŋ ma lok ma Lubaŋa owaco ocobbe kakare .
66017018	Dako ma ineno ca en aye gaŋ madit ma tye ka loyo luker ducu me wi lobo . ”
66018001	Lacen dok aneno lamalaika mukene ka lor piny kun a ki i polo , ma onoŋo tye ki twero madit ; deyone oryeny ocaro wi lobo ducu .
66018002	Ci odaŋŋe ma dwane winnye matek twatwal ni , “ Babilon madit doŋ opoto , opoto gire woko ! Doŋ odoko kabedo pa jogi , odoko bene ka kanne pa cen maraco ducu , ki pa winyo maraco ma i dano kwero .
66018003	Rok ducu gumato koŋo vino me timme macol me tarwaŋ ca , luker ducu me wi lobo gutimo kwede abor , ki lucat-wil ma i wi lobo ducu doŋ gumedde gudoko lulonyo pi bedone me caro ki tim twarwaŋe-ni ma okato kare . ”
66018004	Dok awinyo dwan mukene ma oa ki ipolo kun wacci , “ Wun jona , wua woko ki bote , wek pe wuribbe kwede i balle , wek bene pe wunywak kwede gemo mogo ma poto i kome !
66018005	Pien balle doŋ odurre malo lipim , oo wa i polo , Lubaŋa doŋ opo i kom tim maraco ducu ma yam en otimo .
66018006	Wutim dako-nu ki kit tim ma yam en otimowu kwede , ma en otimo , wurub gin ma en mato obed mapek twatwal i kikopone kikome ma ya en orubo iye ginamata botwu-ni .
66018007	Dok wumi bote arem ki kumo ma rom ki kit ma en obedo ka wakke kwede , ki timme me caro caro . Pien en waco ki i cwinye ni , ‘ An daker , abedo i wi kom , pe arom ki da-to , pe abibedo ki kumo wacel ’ ,
66018008	pi meno gemone ducu bipoto i kome i nino acel , two odeke , kumo ki kec . Gibiwaŋe woko bene ki mac , pien Rwot Lubaŋa ma ŋolo kop i kome tekke dit . ”
66018009	Doŋ luker me wi lobo ma yam gutimo abor kwede , ma gulubo timme me tarwaŋ , gibikok pire kun gidoŋo oduru ma noŋo ginene doŋ tye ka waŋ i mac kun yitone duny .
66018010	Gibicuŋ wa cen pi lworo kit can ma giune kwede , kun giwacci , “ Ai do , ai do ! Ineno can ba , in Babilon , gaŋ madit dok matek ! Kop ma giŋolo i komi doŋ opoto i komi lawaŋacel . ”
66018011	Lucat-wil me lobo bene gitye ka koko kun gikumo pire , pien ŋat mo pe ma dok biwilo jami ma opoŋ i melgi ,
66018012	jabu , ryal , litino kidi me wel , tiko matar me wel , boŋo camanini maberre , boŋŋi ma obedo lamar lamar , boŋŋi aridi ki makwar , ki kit bao mapatpat ducu ma ŋwecgi kur , jami ducu ma gitiyo ki lak lyec-gu , jami ducu ma gitiyogi ki bao ma welgi malo twatwal , mola , nyonyo , ki got me gedo ma giliyo aliya maber twatwal ,
66018013	cinamon ki gin mogo mukene ma ŋwecgi kur , odok eceta me awaŋa , murra , odok luban , koŋo vino , moo jeituni , moko mapwot ki ŋano , dyaŋi ki romi , aguragura , ki gadigadi lweny , opii , kadi wa kwo pa dano kikome .
66018014	“ Nyig yat ma yam cwinyi paro twatwal-li doŋ gikwanyo woko ki boti , cam mogo mamit ma pe nen atata ki jami ma gipwoyo ki waŋ , doŋ gurwenyo woko ki boti , pe dok ibinoŋogi matwal ! ”
66018015	Lucat-wil ma yam gicato jami magi ducu , ma doŋ gudoko lulonyo pi gaŋ meno , gibicuŋ wa cen ka mabor pi lworo ki can ma giune kwede , kun gikok matek ma kumo kwede ni ,
66018016	“ Ai do , ai do , gaŋ madit-ti oneno can ba , en gaŋ ma yam onoŋo giruko woko ki boŋo camanini maberre , ki boŋŋi ma lamar lamar ki makwar , kun gidero woko ki jabu , kidi me wel , ki tiko matar me wel bene .
66018017	Lonyo madit kit man-ni giketo woko teŋteŋ lawaŋacel . ” Ludito me mel , ki jo ma woto i nam , ludwo mel ki jo ducu ma gitiyo tic me cato wil i nam , gucuŋ wa cen ka mabor ,
66018018	ci gudaŋŋe matek ka gunene tye ka waŋ kun yito duny , kun giwacci , “ Gaŋ mene ma onoŋo yam rom ki gaŋ man madit-ti ? ”
66018019	Ciguonyo putu i wigi , i kare ma gitye ka koko kun gikumo ma gidaŋŋe ki koko matek pire ni , “ Ai do , ai do , ineno can ba , in gaŋ madit-ti , ka ma jo ducu ma yam gitye ki melgi i nam gudoko lulonyo pi lonyone madwoŋŋi ! Giketo woko teŋteŋ i cawa acel keken .
66018020	Wudaŋŋe ki wer me yomcwiny , wun lwak me polo , wun jo maleŋ , wun lukwena ki lutit lok pa Lubaŋa , pien Lubaŋa doŋ odwoko kop ma yam oŋolo i komwu-ni i kome ! ”
66018021	Lalaikmaa mo matek otugi kwanyo gweŋ mo madit ma rom ki kidi rego , ci obolo woko i nam , kun wacci , “ Babilon ma en gaŋ madit-ti gibitimo ki tim bwami gicanyo woko matek i ŋom , pe doŋ gibinoŋo matwal !
66018022	Dwan lugo-naŋa ki jo ma goyo wer ducu , dwan lukut nyamulere ki lukut tum pe dok biwinnye boti matwal . Dano mo ma tiyo tic me diro pe dok binoŋŋe boti matwal . Mor pa kidi rego pe dok biwinnye boti matwal .
66018023	Tara mo pe dok bilyel menyi , kadi ki dwan lanyom ki dwan nyako ger pe dok biwinnye boti matwal ; pien lucat-willi onoŋo yam gin jo ma pigi dito atika i lobo yam bene ibwolo rok ducu ki tim jokjok ma ibedo ka timone .
66018024	Remo pa lutit lok pa Lubaŋa ki pa jo maleŋa , remo pa jo ducu ma yam ginekogi i lobo , ginoŋo tye i Babilon . ”
66019001	Lacen i ŋe man awinyo woo madwoŋ macalo dwan lwak dano mapol ata ma gktye i polo ma giwacci , “ Aleluya ! Laro dano ki deyo ki teko tye bot Lubaŋawa ,
66019002	pien kop ma en ŋolo ducu tye ada dok atir . En doŋ oŋolo kop woko i kom dako ma malaya-ni , ma yam obalo lobo woko ki timme me abor-ri , dok bene oculo kwor me remo pa luticce i kome . ”
66019003	Gin dok gudaŋŋe tyen me aryone kun giwacci , “ Aleluya ! Yito me waŋo gaŋ-ŋi duny mucido cito malo lituu nakanaka . ”
66019004	Ci ludoŋo pyeraŋwen-ni kacel ki lee makwo aŋwen-ni guryebbe woko piny guworo Lubaŋa ma obedo i wi komkerri , kun giwacci , “ Amen . Aleluya ! ”
66019005	Dwan mo dok oa ki i wi komker ma wacci , “ Wupak Lubaŋa , wun luticce ducu , wun jo ma wulwore , jo matino wa ki jo madito . ”
66019006	Ka dok awinyo dwan mo ma winnye calo lwak madit ma giwo , calo mor pa pii ma corre , dok calo mor kot ma mwoc matek . Guwacci , “ Aleluya ! Pien Rwot Lubaŋawa Won Twer Ducu , tye ka loc .
66019007	Wabedu ki yomcwiny , kun wadwore , dok bene wami deyo bote , pien kare me nyom pa Latin romo doŋ oo , nyako gerre bene doŋ oyubbe woko ;
66019008	gimiyo boŋo camanini maberre ma ryeny dok maleŋ en aye ni en oruki . ” Pien boŋo camanini maberre-nu obedo gin ducu ma tye atir ma jo maleŋ gitimo .
66019009	Ci lamalaika owacca ni , “ Co lok man ni , Jo ma gilwoŋogi i karama pa Latin romo tye ki gum . ” Dok owacca ni , “ Lok magi lok pa Lubaŋa . ”
66019010	Cutcut aryebbe woko piny ka tyene ka wore , ento en owacca ni , “ Pe myero itim kit meno ! An latic wadiwu , dok arom ki utmegini ma gumako lok me caden ma Yecu omiyo botgi-ni . Wor Lubaŋa . ” Pien lok me caden ma Yecu omiyo aye cwiny ma miyo lutit lok gitito lok pa Lubaŋa
66019011	Lacen aneno polo oyobbe , cut atugi neno aguragura matar ! Ŋat ma obedo i wiye gilwoŋo ni ŋat ma Genne dok me Ada , gin ma en timo ducu tye atir i ŋolo kop kadi wa i lweny bene .
66019012	Waŋe ryeny calo mac , dok onoŋo oruko lalukana mapol me loc i wiye ; onoŋo bene tye ki nyiŋ mo ma gigoro ma ŋat mo pe ŋeyo , kono en keken gire aye ŋeyo .
66019013	Oruko boŋo ma onoŋo giluto i remo , dok nyiŋ ma onoŋo gilwoŋe kwede en aye Lok pa Lubaŋa .
66019014	Lwak mony mapol me polo ma guruko boŋo camanini maberre , matar dok maleŋ , gulubo kore ma giriŋo ki aguragura matar .
66019015	Pala lucan mabit okatti ki i dogge , ma en bineko ki lurok woko ducu , ka doŋ bibedo ka loyogi ki odoo nyonyo ; en binyono bur me biyo koŋo vino me akemo pa Lubaŋa mager ma en Won Twer Ducu-ni .
66019016	Onoŋo gicoyo nyiŋ i kom jorre ki i eme ma kwanne ni , Kabaka ma loyo luker ducu ki Rwot pa rwodi .
66019017	Ka dok aneno lamalaika mo ocuŋ i ceŋ . En olwoŋo kwa winyo ducu mapatpat ma gituk i dye yamo ki dwan maloŋo ni , “ Wubin , wugurre kacel ka camo cam me otyeno ma Lubaŋa oyubo ,
66019018	ka camo riŋo kom luker , ki riŋo kom ludito wi mony , ki riŋo kom jo ma yam gin oteka , riŋo aguragura ki riŋo kom jo ma ŋweco kwedgi , ki riŋo dano ducu , jo ma gilone kengi kacel ki opii , jo matino ki madito ducu . ”
66019019	Lacen aneno lee ca ki luker me lobo guywayo monygi me lweny i kom ŋat ma obedo i wi aguragura kacel ki monnye .
66019020	Ento gimako lee ca woko , kacel ki lanebi ma lagoba , ma yam obedo ka tiyo tic mogo me aura i nyime , ma obwolo dano ma onoŋo doŋ giketo poyo pa lee ca i komgi , ki ma yam onoŋo giworo calle-ni . Gin aryo-nu ducu , lee ki lanebi ma lagoba , gibologi woko makwo i nam me mac , ma tye ka lyel ki gweŋ calfa ma mac oliyo .
66019021	Jo mudoŋŋe ducu ginekogi woko ki pala lucwan pa ŋat ma obedo i wi aguragura matar-ri , ki pala lucan ma okatti ki i doge ; winyo ducu guyeŋ woko ki riŋo kom dano ma gucamo .
66020001	Ka dok aneno lamalaika mo oa ki i polo kun lor bino piny ; onoŋo omako layab me bur ma tere pe gik , ki nyor mapek adada .
66020002	Ci omako min kulu madit ca , ma obedo twol macon-ni , ma en aye Ladot dok Catan bene , ka otweye woko pi mwaka alip acel ,
66020003	ci obole woko i bur ma tere pe gik , oloro dog bur woko , omwono woko bene kun oketo lanen i wiye wek pe dok omedde ki bwolo rok ducu , nio waŋ ma mwaka alip acel doŋ okato . I ŋe meno myero gigonye woko pi kare mo manoknok .
66020004	Lacen dok aneno kamker mapol , jo ma gubedo i wigi obedo jo ma onoŋo gimiyo botgi twero me ŋolo kop . Aneno bene tipo pa jo ma yam giŋolo ŋutgi woko pi miyo cadengi i kom Yecu ki pi lok pa Lubaŋa , gin jo ma yam pe guworo lee ca , nyo calle , dok bene ma yam pe guketo poyone i tur nyimgi nyo i ciŋgi . Gin doki gubedo kwo , gubedo ka loc kacel ki Kricito pi mwaka alip acel .
66020005	Jo muto mukene-gu ducu pe dok gubedo kwo , nio waŋ ma mwaka alip acel doŋ okato . Man aye cer mukwoŋo .
66020006	Tye ki gum ŋat ma bibedo i cer man mukwoŋo-ni , dok bene en dano maleŋ pa Lubaŋa kikome . Jo macalo meno , to me aryo pe tye ki twero mo i komgi , ento gin doŋ gibibedo ajwagi pa Lubaŋa ki pa Yecu , dok bene gibibedo ka loc kacel kwede pi mwaka alip acel .
66020007	Ka inen mwak alip acel doŋ otum , ci gibigonyo Catan woko ki i mabucce .
66020008	Ci en bikatti woko cito ka bwolo rok ducu ma tye i but piny , ma en aye Gog ki Magog , bicokogi bene pi lweny , jo ma welgi pe kwanne ma girom ki kweyo me dog nam .
66020009	Gumol gucito guket woko i wi lobo ka malac ci gurumo gony pa jo pa Lubaŋa ki gaŋ ma en maro-ni , ento mac oa ki i polo ci owaŋogi woko liweŋ .
66020010	Catan ma yam obwologi-ni bene gibolo woko i nam me mac ki gweŋ calfa ma mac oliyo , ka ma lee ki lanebi ma lagoba bene gitye iye ca ; gibibedo ki arem nakanaka dyeceŋ ki dyewor .
66020011	Dok aneno komker mo madit matar , ki ŋat ma obedo i wiye . Lobo ki polo gua ki i nyime guriŋo woko , ento pe dok ginoŋo kabedo mo pigi .
66020012	Ci aneno jo muto , jo madito ki jo matino , kun gucuŋ i nyim komker , onoŋo bene tye kenyo buk mogo ma giyabo igi woko . Giyabo bene buk mo mukene ma en aye buk me kwo . Giŋolo kop i kom jo muto kun gilubo gin ma yam gin gutiyo , kit macalo onoŋo gicoyo i buk magi .
66020013	Nam bene odwoko jo ma yam guto i iye-ni woko cen , To ki Lyel bene gumiyo jo muto ma yam tye botgi ; ci giŋolo kop pa dano acel acel kun gilubo gin ma yam gin gutiyo .
66020014	Gibolo To ki Lyel woko i nam mac . Nam me mac aye meno to me aryo .
66020015	Gam mo ma yam pe ginoŋo nyiŋe gicoyo i buk me kwo , gibolo woko i nam me mac .
66021001	Lacen dok aneno polo manyen ki lobo manyen , pien polo mukwoŋo ki lobo mukwoŋo onoŋo doŋ gurwenyo woko , kadi wa nam bene onoŋo doŋ pe .
66021002	Ci aneno gaŋ maleŋ , Jerucalem manyen , kun oa ki i polo bot Lubaŋa bino piny , ma giyubo woko macalo nyako ger ma gideyo pi cware .
66021003	Ci awinyo dwan mo maloŋo ma oa ki i komker kun wacci , “ Nen , kabedo pa Lubaŋa doŋ tye bot dano . En bibedo kacel kwedgi , ci gin gibibedo jone . Lubaŋa kikome aye bibedo kwedgi , kun bene bedo Lubaŋagi .
66021004	En bijwayo pig waŋgi woko ducu . To bene doŋ bibedo pe , kadi kumo nyo koko , nyo arem , pien gin macon doŋ ducu gurwenyo woko matwal . ”
66021005	Ci ŋat ma obedo i wi komker owacci , “ Nen , aketo jami ducu doko nyen . ” Ka dok bene owacci , “ Co lok man , pien lok magi lok ma genne dok me ada . ”
66021006	Ci owacca ni , “ Doŋ otimme ! An Alupa ki Omega , an acakki ki agikki . Ŋat ma orwo neko , abimiyo mato pii me waŋ it me kwo laboŋo wel mo .
66021007	Meno aye mot ma ŋat ma oloyo binoŋo , ki an abibedo Lubaŋane , en bene bibedo latinna .
66021008	Ento jo ma lwor , ma pe gin lugen , lutim tim mogo me kwer , lunek dano , lutim abor , lutim tim jokjok , luwor cal jogi , ki jo ducu ma gin lugoba , gibinoŋo mot ma gipoko botgi i nam ma tye ka lyel mac ki gweŋ calfa ; meno aye to me aryo . ”
66021009	Ci malaika acel ki i kin lumalaika abiro ma onoŋo gitye ki atabo abiro ma gemo abiro me agikki tye i igi ca , obino oloko bota kun wacci , “ Bin , anyutti Nyako ger , dako pa Latin romo . ”
66021010	Cutcut otiŋa , otera woko wa i wi got mo madit mabor twatwal , kun onoŋo Cwiny Maleŋ doŋ oyuto tamma woko , ka onyutta Jerucalem , gaŋ maleŋ , ma oa ki i polo bot Lubaŋa bino piny ,
66021011	ma onoŋo tye ki deyo pa Lubaŋa . Onoŋo ryeny calo kidi me wel madit makato ducu , ma pe nen atata , calo jacipa , dok leŋ calo gweŋ ma mil amila .
66021012	Celle onoŋo dit ocudo malo likuŋ , doge onoŋo tye apar wiye aryo . Lumalaika apar wiye aryo onoŋo gitye i dogcel ducu , dok bene i dogcel onoŋo gicoyo iye nyiŋ kaka apar wiye aryo pa jo Icrael .
66021013	Dogcel adek onoŋo tye yo tuŋ wokceŋ , yo tuŋ acam dogcel adek , yo tuŋ acuc dogcel adek , ki yo tuŋ potoceŋ bene dogcel adek .
66021014	Cel me gaŋ bene onoŋo tye ki te gutine apar wiye aryo , ci i komgi onoŋo tye iye nyiŋ lukwena apar wiye aryo pa Latin romo .
66021015	Ŋat ma oloko kweda-ni onoŋo tye ki odoo lagada jabu me pimo gaŋ ki dogcel ki cel kikome .
66021016	Gaŋ meno onoŋo yam twoke tye aŋwen ma giromrom , borre rom ki lacce , ci opimo cel ki odoone , oromo mairo alip acel ki miya abic ; borre ki lacce ki borre ma odok malo ducu gubedo rom .
66021017	En bene dok opimo cel , ci oromo futi miya aryo ki apar wiye abicel ka gipimo ki bad dano , kit macalo lamalaika opimo kwede .
66021018	Cel onoŋo gigero ki jacipa , ki gaŋ mere gigero ki jabu keken , ma noŋo nen maleŋ calo kiyo .
66021019	Te guti ducu me gaŋ onoŋo gideyo woko ki litino kidi me wel mapatpat . Mukwoŋo obedo kidi ma gilwoŋo ni jacipa , me aryo capir , me adek agat , me aŋwen emeradi ,
66021020	me abic onik , me abicel karnelian , me abiro kuricolit , me aboro berul , me aboŋwen topaj , me apar kuricoparac , me apar wiye acel jacint , me apar wiye aryo ameticito .
66021021	Gin me loro dogcel apar wiye aryo-ni onoŋo obedo tiko matar me wel apar wiye aryo , gin me loro dogcel acel acel gitiyo ki kit tiko-nu acel keken ; yo ducu ma i gaŋ gipeto ki jabu keken , ma nen leŋ calo kiyo .
66021022	Pe aneno ot mo me woro Lubaŋa i gaŋ meno , pien ot me woro Lubaŋa ki kunnu en aye Rwot Lubaŋa Won Twer Ducu kikome , ki Latin romo .
66021023	Ceŋ nyo dwe pe bimitte i gaŋ meno me ryeny iye , pien deyo pa Lubaŋa aye leŋo ma tye kunnu , ki tarane en aye Latin romo .
66021024	Leŋo ma tye iye bimiyo rok ducu giwoto maber ; ki luker ducu ma i wi lobo gibikelo deyogi iye .
66021025	Pe gibiloro dogcelle i dyeceŋ , ki dyewor bene bibedo pe kunnu .
66021026	Gibitero iye deyo ki lonyo pa rok ducu .
66021027	Ento gin mo ma kome keni pe bidonyo iye , kadi ki ŋat mo ma timo gin me kwer , nyo gin me goba , ento kono jo ma nyiŋgi doŋ gicoyo woko i buk me kwo-ni keken .
66022001	Lamalaika dok onyutta kulu me pii me kwo , ma mil amila lamakmak calo gweŋ ma mil , ma onoŋo mol kun a ki i komker pa Lubaŋa ki pa Latin romo ,
66022002	onoŋo mol lubo dye yo me gaŋ meno . Dok bene i dog kulu ryoryo onoŋo yat me kwo tye iye , ma tye ki nyige mapatpat ma romo apar wiye aryo , onoŋo bene nyak dwe ki dwe . Pot yat meno onoŋo obedo yat me caŋo two pa jo me rok ducu .
66022003	Gin ma giceno pe dok binen kunnu , ento komker pa Lubaŋa ki pa Latin romo aye bibedo iye , ki luticce gibiwore .
66022004	Gibineno waŋe , ki nyiŋe bene bibedo i tur nyimgi .
66022005	Dyewor doŋ pe bibedo tye matwal ; pe dok gibimito mac ma caro piny , nyo ceŋ , pien Rwot Lubaŋa bibedo ceŋgi , ci gin gibibedo ka loc nakanaka .
66022006	Ka dok owacca ni , “ Lok magi lok ma genne , dok me ada . Rwot ma en Lubaŋa ma loyo cwiny lutit lokke doŋ ocwalo lamalaikane me nyuto bot luticce gin ma bitimme i kare macokcok-ki .
66022007	Nen , doŋ acok bino . ” Tye ki gum dano ma lubo lok ma gitito i buk man .
66022008	An aye Jon , ŋat ma yam owinyo lok man dok oneno gin magi ducu . I kare ma awinyo lok man dok ma anenogi , cutcut aryebbe woko piny ka tyen lamalaika ma onyutta gin magi ka amiye woro ;
66022009	ento en owacca ni , “ Pe myero itim kit meno ! An latic wadiwu , arom ki utmegini ma gin lutit lok pa Lubaŋa , ki jo ma gilubo lok ma gicoyo i buk man . Wor Lubaŋa . ”
66022010	Ka dok owacca ni , “ Pe imwon lok magi ma gitito i buk-ki woko , pien kare doŋ cok .
66022011	Wek lutim maraco koŋ gumedde ki timo gin marac jo ma cilo me bal obwoyogi gumedde ki bedo ki bal , ki jo ma kitgi atir myero gumedde ki timo gin ma tye atir , ki jo maleŋ bene myero pud gumedde ki bedo leŋ . ”
66022012	“ Nen , doŋ acok bino , kun akelo motta me pwoc , me culo dano acel acel muporo tic ma en otiyo .
66022013	An Alupa ki Omega , mukwoŋo ki me agikki , acakki ki agikki . ”
66022014	Jo ma lwoko ginarukagi wek gibed ki twero me camo nyig yat me kwo , ki me donyo i gaŋ ma noŋo giwok ki i dogcel , jo-nu aye tye ki gum .
66022015	I ŋe gaŋ woko tye iye jo ma timo tim calo gin gwogi , lutim tim jokjok , lutim abor , lunek dano , ki luwor cal jogi , ki jo ducu ma maro loko goba , kun gitiyo bene gin me gobagoba .
66022016	“ An Yecu doŋ acwalo lamalaikana me tito lok me caden botwu pi lwak jo muye an ducu ma gitye i kabedo ducu . An a lwit yat dok bene lakwar Daudi , an latwok ma ryeny twatwal-li . ”
66022017	Cwiny Maleŋ kacel ki nyako ger gitye ka wacci , “ Bin ! ” Ŋat ma owinyo lok man bene myero ogam ni , “ Bin ! ” Ŋat ma orwo neko myero obin , wek ŋat ma mito bene omat pii me kwo laboŋo wel .
66022018	Doŋ aciko jo ducu ma guwinyo lok ma gitito i buk man , ni , ka ce dano mo dok omedo lok mo iye , Lubaŋa bene bimedo gemo ma gitito pire i buk kany-nyi i kome .
66022019	Dok bene ka ce ŋat mo okwanyo lok mo woko ki i kom lok ma gitito i buk kany , Lubaŋa bene bikwanyo twerone me camo yat me kwo ki donyo i gaŋ maleŋ woko , ma gicoyo pigi i buk kany-nyi .
66022020	Ŋat ma miyo caden i kom lok magi bene owacci , “ Adada , binona doŋ cok . ” Amen . Rwot Yecu , bin !
66022021	Kica pa Rwot Yecu obed ki jo pa Lubaŋa ducu . Amen .
