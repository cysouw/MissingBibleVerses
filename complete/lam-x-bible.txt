# language_name:         Ichilamba
# closest ISO 639-3:     lam
# ISO_15924:            Latn
# year_short:            1959
# year_long:             
# vernacular_title:     Amashiwi Aba Lesa
# english_title:        Lamba Bible
# URL:                   https://www.bible.com/de/versions/947<br>http://www.biblesociety-zambia.org
# copyright_short:       © The Bible Society of Zambia, 1959
# copyright_long:        Amashiwi Aba Lesa 1959 (Lamba) Bible This translation, was published by Zambia Bible Society in 1959.
# notes:                
40001001	Ibuku lyafitentekwa fyaŵaYesu Klistu , umwana wakwe Dafidi , umwana wakwe Ablaamu .
40001002	Ablaamu alifyele Isaci , lsaci naye alifyele Yakobi , Yakobi naye alifyele Juda neŵakwaŵo .
40001003	Juda alifyele Pelesi naSyala muli Tama . Pelesi naye alifyele Esilomi , naEsilomi naye alifyele Alama ;
40001004	Alama alifyele Aminadabi , Aminadabi naye alifyele Nasyoni , Nasyoni naye alifyele Salimoni .
40001005	Salimoni alifyele Boasi muli Lakabi , Boasi naye alifyele Obedi muli Lufi . Obedi alifyele Jese .
40001006	Jese naye alifyele Dafidi imfumu . Dafidi alifyele Solomoni mumwanakasi uwaupile Uliya ;
40001007	Solomoni naye alifyele Leyoboami , Leyoboami alifyele Abija , Abija naye alifyele Asa .
40001008	Asa alifyele Jeosafati , Jeosafati naye alifyele Jolami , naJolami naye alifyele Usaya .
40001009	Usaya alifyele Jotami , Jotami naye alifyele Eyasi , Eyasi naye alifyele Esikaya .
40001010	Esikaya alifyele Manase , Manase naye alifyele Amoni , Amoni naye alifyele Josaya ;
40001011	naJosaya naye alifyele Jekonya neŵakwaŵo pampindi iyo ŵatapilwe ukuŵatwala kuBabiloni .
40001012	Peŋka , ili ŵaŵatwite kuBabiloni , Jekonya alifyele Salatieli , Salatieli naye alifyele Selubabeli ,
40001013	Selubabeli naye alifyele Abiudi , Abiudi naye alifyele Elyacimu , Elyacimu naye alifyele Asuli ;
40001014	Asuli naye alifyele Sadoci , Sadoci naye alifyele Acimu , Acimu naye alifyele Eliudi ;
40001015	Eliudi alifyele Eliasa , Eliasa naye alifyele Matani , Matani naye alifyele Yakobi ,
40001016	Yakobi uyo alifyele Josefi , umulume wakwe Maliya , umo emwafyelwe ŵaYesu , aŵelicilwe niŵaKlistu .
40001017	Peŋka ifitentekwa fyonse ukufuma kuli Ablaamu ukufika kuli Dafidi fili ikumi nafine ; kaŵili ukufuma kuli Dafidi ukufika nakukutapwo'kuŵatwala kuBabiloni , ifitentekwa fikumene ikumi nafine ; nakaŵili ukufuma kukutapwa kuBabiloni ukufika nakuli ŵaKlistu , filikumene ifitentekwa ikumi nafine .
40001018	Ukufyalwa kwaŵaYesu Klistu kwaliŵele'fi : Maliya ŵanyina , ili alukumwambisya Josefi , lomba taŵaŋgekala pamo , waliŵele nepafu lyaMupasi Uswetelele .
40001019	Josefi , umulume wakwe , pakuti ali muntu uluŋgeme , lomba taafwaile ukumutulisya kuŵantu , ati mukane lukoso kumpelo .
40001020	Sombi , ili acalakanya lukoso ifyo-fintu , lomba yalibwenekele kuli ye mumuloto iŋkalamba yaŵaSikulu ati : Josefi , wemwana wakwe Dafidi , witino'kuupa Maliya umukasi woŵe , pakuti ipafu ilyo emitile lyaMupasi Uswetelele .
40001021	Kaŵili akafyalo'mwana umwalalume ; peŋka ukamwilika isina lyakwe niŵaYEsu ; pakuti ŵo eŵakapulusya aŵantu ŵaŵo kufyakuŵifya fyaŵo .
40001022	Lomba fyonse'fi fyaisa-kwikala , ati fikapelelwe pamo nemasiwi ŵalaŵile ŵaSikulu muwakusimika , ati :
40001023	Ŵoneni ! Umusice uswetele akaŵa nepafu , Nekufyalo'mwana umwalalume ; Peŋka ŵakamwilike'sina lyakwe niŵalmanweli , Ilyakwaluka ati niŵaLesa aŵekele nafweŵo .
40001024	Ili aŵucile mutulo Josefi , alicitile fyopele'fyo ifyamuŵulile iŋkalamba yaŵaSikulu , nekumupoka umukasi wakwe ,
40001025	sombi taamulalicile , ili taaŋgafyalo'mwana umwalalume ; peŋka nekumwilike'sina lyakwe niŵaYesu .
40002001	Pakufyalwa Yesu mumusi waBetelemi mucalo caŵena-Juda pansiku syakwe Elode imfumu , lomba ŵaliisile kuJelusalemi aŵantu aŵamano aŵafumine kumutulesuŵa , nekwipusya ati :
40002002	Ali kulipi uyo ufyelwe nimfumu yaŵaJuda ? Pakuti kumutulesuŵa twalibwene akaŵaŋgaŵaŋga kakwe , peŋka twaisa mukumulambila .
40002003	Pakumfwe'fyo Elode imfumu , yalisusilwe ukwakuti , pamo neŵamuJelusalemi ŵonse .
40002004	Peŋka yaliwuŋgenye aŵapapatilisi ŵonse aŵakulu neŵalembesi ŵaŵantu , nekuŵepusisya ati : Mbo'yo-Klistu akafyalwa kulipi ?
40002005	Naŵo ŵaliyasucile ati : NimuBetelemi mucalo cawena-Juda , pakuti fililembelwe kuwakusimika ifi ati :
40002006	Nawe , weBetelemi uwamucalo caŵena-Juda , Pamisi yamfumu syaŵena-Juda toli musi upuŵile ukucila ; Pakuti muli weŵo mukafuma imfumu , Ikaŵa mwembesi waŵantu ŵanji aŵaIsilaeli .
40002007	Peŋka Elode aliŵetile kumpelo aŵo aŵamano , nekumfwisya kuli ŵo iyo-mpindi ikabwenekele-mo akawaŋgawaŋga ,
40002008	Lomba aliŵatumine kuBetelemi , ati : Kamuyeni , mukafifwaye bwino-bwino fyonse ifyamwano'yo ; pakumuŵona , mukese , mukambule , ati naneŵo ŋkaye mukumulambila .
40002009	Naŵo , ili ŵaumfwile imfumu , ŵalikumbulucile ; lomba nekawaŋgawaŋga , ako ŵabwene kumutulesuŵa , kaliŵatanjilile , ili takaŋgafika mukwiminina apali umwano'yo .
40002010	Peŋka pakuŵona akawaŋgawaŋga ako , ŵalisaŋgalelenekutemwo'kwakuti .
40002011	Kaŵenjila muŋanda , nekuŵono'mwano'yo pamo naMaJiya ŵanyina ; peŋka ŵaliifuneme ukumulambila ; nekukakulula amaŵoni aŵo , nekumupela imilambu , igolide nalibona namola .
40002012	Peŋka , pakuti paku ŵacenjesya ŵaLesa mumuloto ati tekubwelela kuli Elode , ŵaliile kwaŵo insila imbi .
40002013	Peŋka'po , pakufuma ŵo , lomba yalibwenekele kuli Josefi mumuloto iŋkalamba yaŵaSikulu ati : Ŵuka ! Upinte umwano'yu naŵanyina , mufyuke , muye kucalo caIjipiti ; mukalukwikele kopele uko ili nsiŋgakuwula : pakuti Elode akafwaya-fwaya umwano'yu mukumwipaya .
40002014	Naye aliimine , nekupinto'mwana uyo naŵanyina uŵusiku , lomba ŵalukuya kucalo caIjipiti ;
40002015	kopele uko ŵaliikele ukufika nakumpindi yakufwa Elode : ati fikapelelwe pamo nafyefyo ifyalaŵile ŵaSikulu muwakusimika ati : Kucalo caIjipiti naito'mwana wanji .
40002016	Lomba Elode , pakuŵona ati aŵoŵamano ŵantumpaika , walikalipile ukwakuti ; nekutume' fita mukuŵepaya aŵana ŵonse aŵalalume aŵamumusi waBetelemi neŵamumitala monse , incece neŵalala-po imyaka iŵili , koti nimpindi yopele'yo waumfwilisye bwino kuŵamano aŵo .
40002017	Peŋka fyalicitilwe'fyo ifyalaŵile Jelemiya uwakusimika ati :
40002018	Isiwi lyaumfwanika kuLama , Ukulukulila nemisowa ikulu , Laceli alukulila aŵana ŵakwe ; Nekulukukano'kusaŋgalasiwa , pakuti ŵo papa .
40002019	Sombi , pakufwa Elode , lomba yalibwenekele kuli Josefi kuIjipiti mumuloto iŋkalamba yaŵaSikulu ati :
40002020	Ŵuka , upinte umwana naŵanyina , mulukuya kucalo caŵena-Isilaeli , pakuti ŵalifwile aŵo aŵalukufwayo'kwipaya umwano'yu .
40002021	Peŋka aliimine , nekupinta umwana naŵanyina , nekufika kucalo caŵena-Isilaeli .
40002022	Sombi , pakumfwa ati Akelao eulukwikalika icalo cawena-Juda , eupyene Elode ŵawisi , alitinine ukuyo'ko ; popele , pakuti ŵaLesa ŵalimucenjesye mumuloto , alifumine-ko nekuya kucalo caGalili ;
40002023	nekufika nekwikala mumusi uwailicilwe ati niNasaleti : ati fikapelelwe pamo nemasiwi aŵalaŵile aŵakusimika ati akelikwa MuNasaleti .
40003001	Pansiku isyo aliisile Yoane uwakuŵatisya , ili asimika mumpaŋga yaŵena-Juda , ati :
40003002	Alululeni imitima yenu , pakuti Uŵufumu bwaKwiulu bwapalamina .
40003003	Pakuti uyo ewulya uwasimicilwe kuli Yisaya uwakusimika ati : Isiwi lyaulukuŵilicisya mumpaŋga , ati : Wamyeni umwakupita ŵaSikulu , Mulunjike nensila syaŵo !
40003004	Yoane umwine ifyakufwala fyakwe fyali fyamasako aŋgamela , nentandwe yaciseŵa paluŵunda ; ifyakulya fyakwe fyali ninsye neŵuci .
40003005	Lomba ŵaliile kuli ye aŵamuJelusalemi neŵena-Juda ŵonse , neŵamumitala iyakuJodeni ;
40003006	nekuŵatisiwa kuli ye munika yaJodeni , ili ŵafisulwile ifyakuŵifya fyaŵo .
40003007	Sombi Yoane , ili abwene aŵaFalisi aŵenji neŵaSadukayo ŵalukwisa kukuŵatisya kwakwe , alilaŵile kuli ŵo ati : Mweŵana ŵaŵamakata ! Mbaninani uwamucenjesyeni ati muŵutuke ukupuluka kuŵukali uŵukesa ?
40003008	Kamwikata lomba ifisepo ifyelelwe ukwaluluka !
40003009	Mwilaŋguluko'kulawila mumitima yenu ati : Tuli naAblaamu wisifwe ; pakuti ndukumuŵuleni ati ŵaLesa ŵali nemakosa pamabwe aya , aŋgamuwusisya aŵana Ablaamu .
40003010	Pakuti naŵukumo naŵo akatemo kali kumisyu yamiti : peŋka imiti yonse utaulukwikate'fisepo ifiweme ula temwa nekuposwa mumulilo .
40003011	Cinenene neŵo ndukumuŵatisyeni mumenda , akesiŵilo kakwalulula imitima , sombi uyo ulukwisa panuma panji alincilile neŵo uŵukulu , uyo iŋkwawilo syakwe nsielelwe ukusipinta ; uyo akamuŵatisyeni muMupasi Uswetelele namumulilo :
40003012	kaŵili ulupe lwakwe luli muminwe yakwe ; naye akaswesya bwino pacilupwilo cakwe ; peŋka akaloŋgela amasaka akwe muŵutala ; sombi imisuŋgu akayoca mumulilo utosimika .
40003013	Peŋka'po ŵaYesu ŵalifumine mucalo caGalili , nekwisa kujodeni kuli Yoane mukuŵatisiwa kuli ye .
40003014	Sombi Yoane ati akaŵakane ati : Neŵo eneŋgelelwe ukuŵatisiwa kuli mweŵo ; lomba mwaisa kuli neŵo ?
40003015	Sombi ŵaYesu ŵalimwasucile ati : Munsumine ŵukumo , pakuti ifi filitwelelwe ukukonsye'filuŋgeme fyonse . Eli aŋgawasumina .
40003016	Pakuŵatisiwa , ŵaYesu nekwaŵuka-mo bwaŋgu mumenda : lomba neulu nekuŵesucila , peŋka ŵalibwene Umupasi waŵaLesa ulukuseluka koti niciŵa ukwisa pali ŵo ;
40003017	lomba nesiwi lyalifumine kwiulu ati : Aŵa Ŵana ŵanji aŵa ntemenwe , muli ŵo emo ndukusaŋgalala !
40004001	Peŋka'po ŵaYesu ŵalitwitwe kuMupasi mumpaŋga mukwesiwa kumusensesi .
40004002	Peŋka , pakuŵulo'kulya utusuŵa amakumi ane , amasiku nao amakumi ane , ŵaliumfwile insala .
40004003	Epakwisa uwakwesya , nekulaŵila kuli ŵo ati : Kani muli Wana ŵaŵaLesa , laŵileni-po kumabwe aya ati aaluke niwasiŋkwa ,
40004004	Sombi naŵo ŵaliasucile ati : Fililembelwe ati : Umuntu tekala-po nemweo kufimpwampwa fyasiŋkwa fyeŋka , sombi nikumasiwi onse afuma mukanwa kaŵaLesa .
40004005	Peŋka umusensesi aliŵatwite kumusi uyo uswetelele ; nekuŵekalika pali sunsa uwakwitempuli ,
40004006	nekulaŵila kuli ŵo ati : Kani muli Ŵana ŵaŵa Lesa , musotokelepo pansi ; pakuti fililembelwe ati : Ŵakasifunda iŋkalamba syaŵo ifyakuli mweŵo ; Popele sikamupinteni muminwe yasisyo , Mwikaleŋga mukakonoke ulukasa kwibwe .
40004007	ŴaYesu ŵalilaŵile kuli ye ati : Kaŵili fililembelwe ati : Tekwesya ŵaSikulu Lesa woŵe !
40004008	Nakaŵili umusensesi aliŵatwite kulupili ulutali makosa , nekuŵalanjisya uŵufumu ŵonse ubwapansi , neŵuleme bwawuwo ;
40004009	nekulaŵila kuli ŵo ati : Ifi-fintu fyonse nakumupeleni , kanimufukame-ko pansi ukundambila .
40004010	Peŋka ŵaYesu ŵalilaŵile kuli ye ati : Fuma-po Satana ! pakuti fililembelwe ati : Ulukucindika ŵaSikulu Lesa woŵe , kaŵili ulukuŵapyunjila ŵo ŵeŋka !
40004011	Peŋka'po umusensesi aliŵalekele ; lomba neŋkalamba syaliisile nekuŵataŵataŵila .
40004012	Pakumfwa ati Yoane alikacilwe , ŵa Yesu ŵalibwelele kucalo caGalili ;
40004013	peŋka alikucile kuNasaleti , nekwisakwikala kuKapanaumi , uli pambali yacisiŵa , mumipaka yaŵena-Sebuluni neŵena-Nafitali ;
40004014	ati fikapelelwe pamo nafyefyo ifyalaŵilwe kuli Yisaya uwakusimika , ati :
40004015	Icalo caŵena-Sebuluni necalo caŵena-Nafitali , Insila yakucisiŵa , bwisilya bwaJodeni , Icalo caGalili icaŵenafyalo ,
40004016	Aŵantu aŵalukwikala mumfinsi Ŵaŵono'kutuŵa ukukulu ; Naŵaŵo aŵalukwikala mucalo namucinto camfwa , Ukutuŵa kwaŵatuŵila .
40004017	Ukufuma kumpindi iyo , ŵaYesu ŵalitaticile ukusimika , nekulaŵila ati : Alululeni imitima yenu , pakuti Uŵufumu bwaKwiulu bwapalamina .
40004018	Naŵo ŵaYesu pakusesya icisiŵa caGalili , ŵalibwene awana-ŵaŋkasi ŵaŵili , Simoni uwailicilwe ati niPetilo , naAndaleya umukwaŵo ŵalukuteya'kombe mumenda , pakuti ŵo ŵakwikasye'saŵi .
40004019	Peŋka nekuŵeŵa ati : Mundonde neŵo , ŋkamwaluleni ŵakwikasya'ŵantu !
40004020	Naŵo nekuleka bwaŋgu utombe nekuŵalonda .
40004021	Peŋka pakuya kuntanjile nekuŵona naŵambi ŵaŵili awana-ŵaŋkasi , Jakobo umwana wakwe Sebedai , naYoane umukwaŵo , ŵali mubwato pamo naSebedai wisiŵo , ŵalukulunda utombe twaŵo ; naŵo ŵaliŵetile .
40004022	Peŋka ŵalilekele bwaŋgu ubwato nawisiŵo nekuŵalonda .
40004023	Peŋka'po ŵaYesu ŵalukupitana monse mucalo caGalili , ili ŵasambisya mumasunagoge aŵo , nekutulisya leeŵo Iciweme icaWufumu , nekuŵusya aŵantu aŵalukutende'myalo yonse nemalwele onse .
40004024	Nempupo syaŵo syalitulicile monse mucalo caŵaSilya : lomba aŵantu ŵalukuŵaletela aŵalwasi ŵonse , aŵaiketwe imyalo namyalo nefyakuŵapensya , neŵaiketwe kufiŵanda , newaciŋkoniŋkoni , neŵakonaicile ; naŵo ŵaliŵaŵusisye .
40004025	Peŋka aŵafumine mucalo caGalili , necaDekapoli , nakuJelusalemi necalo caŵena-Juda necabwisilya bwaJodeni , amaŵumba akulu alukuŵalonda .
40005001	Sombi ŵaYesu , pakuwona amaŵumba , ŵalininine ku lupili , nekwikala pansi ; lomba neŵasambile ŵaŵo nekwisa kuli ŵo .
40005002	Eli ŵaasamwine pakanwa , nekuŵasambisya ati :
40005003	Ŵalisyucile awapeŋgele mumitima , pakuti Uŵufumu bwaKwiulu bwaŵo .
40005004	Ŵalisyucile aŵalukuŵombomana , pakuti ŵo wakasaŋgalala .
40005005	Ŵalisyucile aŵatekenye , aŵalicefesye ; pakuti ŵo ŵakapyane'calo conse Icapapsi .
40005006	Walisyucile aŵalukumfwe'nsala necilaka icakuluŋgama , pakuti ŵo ŵakekuta .
40005007	Ŵalisyucile aŵo aŵali neŋkumbu , pakuti ŵo wakapoke'ŋkumbu .
40005008	Ŵalisyucile aŵaswetele mumitima , pakuti ŵo ŵakaŵaŵona ŵaLesa .
40005009	Ŵalisyucile aŵalamwisi , pakuti ŵo ŵakelikwa ŵana ŵaŵaLesa .
40005010	Ŵalisyucile aŵo aŵakululucile pakuti pakuluŋgama , pakuti ŵo Uŵufumu bwaKwiulu bwaŵo .
40005011	Mweŵo mulisyucile pakulukumutoŋgaleni aŵantu , nekumukululusyeni , nekumufumbucileni pakuti pali neŵo .
40005012	Saŋgalaleni , mulukusembo'kwakuti , pakuti ukulambulwa kwenu ukwakwiulu kukulu ; pakuti fyopele'fyo efi ŵalukuŵakululusya akale aŵakusimika aŵamutanjilileni .
40005013	Mweŵo muli mucele uwamucalo capansi ; sombi kani umucele waleka ukukuma kwa uko , mbanikundo ukakumisiwa ? uyo lomba ukaŵa finaŋgwa , fyelelwe ukufiposa pesonde , aŵantu nekulukunyantala-po lukoso .
40005014	Mweŵo muli kutuŵa ukwamucalo capansi . Umusi uli palupili tawisi ukufiswa .
40005015	Kaŵili aŵantu taŵaambusye'nyale nekwiifunicila mucitundu , koku ; sombi ŵaleŵika pacakuteka-po ; eli iŋgawatuwila ŵonse awamuŋanda .
40005016	Fyopele'fyo namweŵo ukutuŵa kwenu ŋgakutuwe kuŵantu , ati ŵakaŵone'milimo yenu iweme , ŵalemye ŵaWisinwe aŵaKwiulu .
40005017	Mwilukulaŋguluka ati ndiisile mukonala amafunde neli fyaŵakusimika ; nsiisile mukonala , sombi mukupelesya pamo .
40005018	Pakuti icinenene ndukumuŵuleni ati : Ili tafiŋgasila iulu necalo capansi , takakasimaŋgana neli kusimaŋgana konse pamafunde akalembo kanini kamo neli kacetu kanini kamo , ili tafiŋgakonsiwa fyonse .
40005019	Aŵantu ŵonse lomba ukapulaisya ifunde limo , naŋgawa ati lice lukoso pamafunde aya , nekuŵasambisya aŵantu ukucite'fyo , uyo akebwa ucepele lukoso muŴufumu bwaKwiulu ; sombi aŵantu ŵonse ukaacita nekwasambisya , uyo akebwa mukulu muŴufumu bwaKwiulu .
40005020	Pakuti ndukumuŵuleni ati : Kani ukuluŋgama kwenu takukacila napali koko ukwaŵalembesi neŵaFalisi , tesi mukenjile neli kwinjila-mo konse muŴufumu bwaKwiulu .
40005021	Mwaliumfwile ati fyalilaŵilwe kuŵakale ati : Tekwipayo'muntu ; aŵantu wonse ukepayo'muntu akalitakatila kumulandu :
40005022	sombi neŵo ndukumuŵuleni ati aŵantu ŵonse ukafitilwa umukwaŵo akalitakatila kumulandu ; nakaŵili aŵantu ŵonse ukalaŵila kumukwaŵo ati : Wecinaŋgwa camuntu ! uyo akalitakatila kwisolololo ; nakaŵili aŵantu ŵonse ukalaŵila ati : Wemwaluka ! uyo akalitakatila kuGeena wamulilo .
40005023	Pakuti pali fyefyo kani ulukupelo' mulambu woŵe kuconto , lombo'ko nekulaŋguluka ati ndi nemulandu kumukwasu ,
40005024	kosila umulambu woŵe kuconto , ulukuya , ukatanje ukakumaŋkane nemukwanu , eli ukesa mukupela nemulambu woŵe .
40005025	Umusuminine bwaŋgu uwamulandu woŵe , ili ucili nakwe pansila ; umu pate eŋgesa-kukulowela kuwakusololola , naye uwakusololola nekukuposa kucilolo , lomba weŵo nekuposwa mwikati .
40005026	Icinenene ndukukuŵula ati : Umo tokafuma-mo neli kufuma konse , ili tauŋgafuta nekaŵoni akakupelako .
40005027	Mwaliumfwile ati fyalilaŵilwe ati : Tekucito'ŵucende ;
40005028	sombi neŵo ndukumuŵuleni ati : Aŵantu ŵonse uwakutambo'mwanakasi nekumukumbwa , uyo kale acita nakwe uŵucende mumutima wakwe .
40005029	Popele kani ilinso lyoŵe ilyakulwine lilukukututwisya , uliloŵolemo , ulipose ; pakuti filikwelelwe weŵo ati icileŵa cimo icamuŵili woŵeconaike , ukucila napakuposwa umuŵili woŵe uŵuluŵulu muGeena .
40005030	Kaŵili kani ukuŵoko koŵe ukwalwine kulukukututwisya , ukupinike-ko , ukupose ; pakuti filikwelelwe weŵo ati icileŵa cimo icamuŵili woŵe conaike , ukucila napakuya umuŵili woŵe uŵuluŵulu muGeena .
40005031	Kwalilaŵilwe kaŵili ati : Aŵantu ŵonse uwakuleko'mukasi wakwe , amupele neŋkalata iyakumukanina-po ;
40005032	sombi neŵo ndukumuŵuleni ati : Aŵantu ŵonse uwakuleko'mukasi wakwe , pamulandu utauli waŵucende , alukumuleŋgelo'wucende uyo-mwanakasi ; kaŵili aŵantu ŵonse ukamuupo'mwanakasi uyo uwakenwe , akacito'ŵucende .
40005033	Kaŵili mwaliumfwile ati aŵakale ŵalilailwe ati : Tekulapa ukwakuŵepa lukoso , yo ; sombi ukalape ukwakulayana naŵaSikulu ;
40005034	sombi neŵo ndukumuŵuleni ati : Tekulapa neli kulapa konse ; neli kulapa kwiulu , pakuti iulu liteŵe lyaŵaLesa ;
40005035	neli kulape'calo capansi , pakuti cipuna cakunyanta-po ŵaLesa ; neli kulapa Jelusalemi , pakuti musi waMfumu ikulu .
40005036	Kaŵili tekulapo'mutwi woŵe , pakuti tawisi ukwalula umusisi umo utuŵile neli ufitile .
40005037	Sombi ukulaŵila kwenu kuwe Inya ! Inya ! Koku ! Koku ! pakuti fyonse ifyakulu nda-po pali fyefyo fyakuŵifya .
40005038	Mwaliumfwile ati fyalilaŵilwe ati : Umulandu walinso walinso , umulandu walino walino :
40005039	sombi neŵo ndukulaŵila kuli mweŵo ati : Tekulwa nembifi , sombi aŵantu ŵonse uwakukupama palutoŵo lwalwine , koteya-ko nalumbi nalo kuli ye .
40005040	Ka ŵili kani umuntu nekukutwala kwisolololo , nekupokolola ilaya lyoŵe , tekumukanya ukupoka nemwinjila woŵe pamo .
40005041	Nakaŵili aŵantu ŵonse ukakupanjila ukwenda nakwe ima ili limo , ukende nakwe aŵili .
40005042	Uyo ulukukulombe'cintu , umupele ; nakaŵili uyo ulukufwayo'kwapula kuli weŵo , tekumufutatila .
40005043	Mwaliumfwile ati fyalilaŵilwe ati : Utemwe umuŵyoŵe , sombi kofitilwa umupate woŵe !
40005044	Sombi neŵo ndukumuŵuleni ati : Mulukutemwa neŵapate ŵenu , nekuŵatembelela kuli ŵaLesa aŵo aŵamupensyeni ;
40005045	ati muŵe ŵana ŵaŵaWisinwe aŵaKwiulu : pakuti ŵo ŵalatulisya'kasuŵa paŵakuŵifya napawakuwamya , nekuloke'mfula paŵaluŋgeme napaŵasendeme .
40005046	Pakuti kani mulatemwa aŵo aŵamutemweni , mbafindo mupoka ? Newasoŋkesi naŵo kansi taŵalacita fyopele'fyo ?
40005047	Nakaŵilikani mulasekela aŵakwaŵenu weŋka , mbafindo mucita ifyakucila napali ŵambi ? Kansi neŵenafyalo taŵalacita fyopele' fyo ?
40005048	Pakuti pali fyefyo , muŵe ŵawaminine , koti nifyopele'fyo ifi ŵaWisinwe aŵaKwiulu ŵawaminine .
40006001	Cenjeleni mwilukucite'filuŋgeme fyenu pamenso aŵantu ati ŵalukutuŵona : ifyo tesi mulukupoka neli kantu kuli ŵaWisinwe aŵaKwiulu .
40006002	Pakupela weŵo ifyakupa ifyaŋkumbu , tekutaŋgo'kulisya ulupeŋga , koti nifyefyo ifi ŵacita aŵakutumpaika mumasunagoge namumiseŵo , ati tupoke uŵuleme kuŵantu . Icinenene ndukumuŵuleni ati aŵo ŵapoka'kale ukulambulwa kwaŵo .
40006003	Sombi weŵo , pakupela ifyakupa lukoso , ukuŵoko koŵe ukwacipiko tekufiisiŵe'fyo ifikulukucita ukuŵoko koŵe ukwalwine :
40006004	ati ifyakupa fyoŵe fiŵe kumpelo ; naŵaWisinwe aŵaŵona ifyakumpelo ŵakakulambula .
40006005	Kaŵili , pakutembela mweŵo , tekulukuli koti ŵakutumpaika : pakuti ŵo ŵalatemwo'kwiminina nekutembela mumasunagoge namumansilampindwe ati tukaŵoneke kuŵantu . Icinenene ndukumuŵuleni ati ŵo ŵapoka'kale ukulambulwa kwaŵo .
40006006	Sombi weŵo , pakutembela , winjile muŋanda yoŵe kucipembe , wisale-ko , ulukutembela kuli ŵaWisinwe aŵali kumpelo ; naŵaWisinwe aŵaŵona ifyakumpelo ŵakakulambula .
40006007	Nakaŵili , pakutembela , tekulukusimbula lukoso icisimbulesimbule , koti nifyefyo ificita aŵenafyalo : pakuti ŵo walalaŋguluka ati tukomfwanika pakuti pakulaŵila kwesu ukwinji .
40006008	Lomba tekuŵapala ŵo : pakuti ŵa Wisinwe ŵaliisi ifyo ifi mulukupeŋgela , ili tamuŋgawalomba .
40006009	Sombi mulukutembele'fi ati : MweŵaWisifwe aŵakwiulu , isina lyenu licindikwe .
40006010	Uŵufumu bwenu bwise . Ukufwaya kwenu kucitwe , pansi pano koti nikwiulu .
40006011	Mutupele lelo ifyakulya fyesu ifyalelo .
40006012	Mutufitulucile ifyakuŵifya fyesu , koti nifyopele'fyo ifi tuŵacitila aŵo aŵatuŵifisya .
40006013	Tekutufisya kufyakwesya , sombi mutupulusye kukuŵifya ; pakuti bwenu uŵufumu , nemakosa , neŵuleme , insiku syonse isyamuyayaya . Ameni .
40006014	Pakuti mweŵo kani mulaŵacite' ŋkumbu aŵantu aŵaŵifya kuli mweŵo , ŵaWisinwe aŵakwiulu naŵo ŵakamucitileni Iŋkumbu namweŵo .
40006015	Sombi kani tamuwacite'ŋkumbu aŵantu aŵaŵifya kuli mweŵo , ŵaWisinwe naŵo taŵakamucitileni iŋkumbu pafyakuŵifya fyenu .
40006016	Nakaŵili , pakukano'kulya mweŵo , tekulukuli nensoni pamenso , koti ŵakutumpaika ; pakuti ŵo ŵalaliŵifya pamenso , ati tuŵoneke kuŵantu ati tulukukano kulya . Icinenene ndukumuŵuleni ati ŵo ŵapoka'kale ukulambulwa kwaŵo .
40006017	Sombi weŵo , pakukano'kulya , usuŵe amafuta mumutwi , usambe nakumenso ;
40006018	wikaŵoneka kuŵantu ati ulukukano'kulya , sombi ulukuŵoneka kuli ŵaWisinwe aŵali kumpelo : popele ŵaWisinwe aŵaŵona ifyakumpelo ŵakakulambula .
40006019	Tekulukuliŵuŋganisisya'maŵoni pansi pano apali uŵusumfi nendalabwa isilya , naŵasilumfundi awatowe'nanda nekwiŵa :
40006020	sombi mulukulilamina' maŵoni kwiulu , ukutakuli uŵusumfi nendalabwa isilya , neli niwasilumfundi awatowe'nanda nekwiŵa ;
40006021	pakuti uko ukuli amaŵoni oŵe , ekuli nemutima woŵe .
40006022	Inyale yamuŵili linso : popele kani ilinso lyoŵe liliweme , nemuŵili woŵe wonse uliswetele .
40006023	Sombi kani ilinso lyoŵe liliŵipile , nemuŵili woŵe wonse wamfinsi . Peŋka kani ukutuŵa ukuli muli weŵo nimfinsi , imfinsi iyo ikulu !
40006024	Papo'muntu uwisi ukupyunjila ŵawisikulu ŵaŵili ; pakuti neli akafitilwa-po umo , umbi nekumutomwa ; neli akalukwikalisya naumo , uyo umbi nekumupufya . Tamwisi ukupyunjila naŵaLesa nemaŵoni .
40006025	Pakuti pali fyefyo ndukumuŵuleni ati : Tekulukuŵamba mumitima yenu pakuti pamyeo yenu , ati : Mbafindo twakulukulya ? mbafindo twakulukunwa ? neli nipakuti pamiŵili yenu , ati : Mbafindo twakufwala ? Kansi umweo tolicilile napafyakulya , nemuŵili nawo tolicilile napafyakufwala ?
40006026	Ŵoneni ifyuni fyamwiulu , tafiŵyala-po , neli kuteŵula , neli kuloŋgela mumatala ; sombi ŵaWisinwe aŵakwiulu ŵalafiteŵeta . Kansi mweŵo tamulificilile ukwakuti ifyo amakweŵo ?
40006027	Apa pali mweŵo mbaninani , pakuŵamba mumutima uwisi ukulunda-po pamweo wakwe ikubita ?
40006028	Nakaŵili mbanindo mulukuŵamba mumitima pakuti pafyakufwala ? Laŋgulukeni ifyaŵalendya ŵamumpaŋga ifyakumena kwaŵo ; tawapyuŋga-po neli kupika ;
40006029	sombi ndukumuŵuleniati neli ni Solomoni wonse muŵuleme bwakwe ŵonse taafwite-po koti liluŵa ilyakuŵe'fi .
40006030	Kani ŵaLesa ŵalafwike'fi ifyani fyamumpaŋga ifiikele lelo , peŋka ŋgamailo nekuposwa mwisiko , tanje cine mweŵo , kansi taŵakamufwikeni , mweŵakucetekela kunini ?
40006031	Pakuti pali fyefyo , tekulukuŵamba mumitima ati : Mbafindo twakulukulya ? Mbafindo twakulukunwa ? Mbafindo twakufwala ?
40006032	Pakuti ifyo-fintu fyonse aŵenafyalo eŵafifwaya-fwaya ; pakuti ŵaWisinwe aŵakwiulu ŵaliisi ati mulukufipeŋgele'fi-fintu .
40006033	Sombi mweŵo mutaŋge mupensele uŵufumu bwaŵo , nekuluŋgama kwaŵo ; popele ifintu ifyo fyonse fikalundwa-po pali mweŵo .
40006034	Peŋka tekulukuŵamba mumitima pakuti pali mailo ; pakuti mailo naye ali nefyakuŵamba ifyakwe . Akasuŵa kali nefyakuŵifya fyakako ifyakukumana .
40007001	Tekumweŵo'muŵyenu , namweŵo mwiŋgesa-kwebwa ,
40007002	Ukweŵo'ko ukumweŵa , namweŵo mukebwa fyopele'fyo . Kaŵili icakwesye'fintu icimwesya-mo , namweŵo copele'co ŵakamwesesyeni-mo .
40007003	Mbanindo ulukutontomekela uwuŋgululu uŵuli mulinso lyamuŵyoŵe , nekuwulo'kulaŋguluka iciti icili mulinso lyoŵe wemwine ?
40007004	Neli mbasyani wakulaŵila kumuwyowe ati : Ŋkusiŵule-mo uwuŋgululu uŵuli mulinso lyoŵe ? Kobwene weŵo iciti cili mulinso lyoŵe wemwine .
40007005	Wewakutumpaika , utaŋge ulisiŵule-mo iciti icili mulinso lyoŵe wemwine , eli wakuŵona bwino ukusiwule'muwyowe uwuŋgululu mulinso lyakwe .
40007006	Tekupele'mbwa ifintu ifiswetelele ifyaŵaLesa , neli kuposa Iŋkumba ŵamagalite , siiŋgesa mukulukunyantala-po lukoso , popele nekwaluka nekumusoŋgeni .
40007007	Mulukulomba , popele fikapelwa kuli mweŵo ; mulukufwaya-fwaya , popele mukaŵona ; mulukukoŋkonsya , popele mukeswilwa .
40007008	Pakuti aŵantu ŵonse ulomba alapoka , neufwaya-fwaya alaŵona ; nawoyo ukoŋkonsya-po , aleswilwa .
40007009	Kaŵili pali mweŵo , mba ninani uli nemwana , kani umwano'yo akamulombe siŋkwa , akamupele'bwe ?
40007010	Neli kani akalombe isawi , akamupele'nsoka ?
40007011	Ifyo kani mweŵo , mweŵakuŵifya , muliisi ukuŵapele'mpese isiweme aŵana ŵenu , tanje cine ŵaWisinwe aŵakwiulu ŵakaŵapele'fiweme aŵo aŵalukuŵalomba .
40007012	Ifintu fyonse lomba ifi mufwaya ati aŵantu ŵamucitileni , kamuŵacitila koti nifyopele'fyo : pakuti ifyo fyamafunde newakusimika .
40007013	Injileni pamulyaŋgo uce : pakuti umulyaŋgo ukulu nensila ikulu iile mukupela kukonalwa ; mopele umo emuya newantu aŵenji .
40007014	Pakuti umulyaŋgo uce nensila ice iile mukupela kumweo , sombi uyo ulaŵona aŵace .
40007015	Cenjeleni kuŵakusimika aŵakutumpaika , aŵesa kuli mweŵo ili ŵafwite ifyambelele , sombi mukati muli mimbulu ikali .
40007016	Mukaŵesiŵila kufisepo fyaŵo . Kani aŵantu ŵalaswa imfaina kumyuŋga , neli niŋkuyu kufisosolo ?
40007017	Fyopele'fyo imiti yonse iweme ilekata ifisepo ifiweme ; sombi imiti iŵipile ilekate'fisepo ifiŵipile .
40007018	Umuti uweme tawisi ukwikate'fisepo ifiŵipile ; nemuti uŵipile nawo tawisi ukwikate'fisepo ifiweme .
40007019	Imiti yonse itaikate'fisepo ifiweme , ilatemwa nekuposwa mumulilo .
40007020	Pakuti pali fyefyo kufisepo fyaŵo eko mukaŵesiŵila .
40007021	Aŵakulaŵila kuli neŵo ati : ŴaSikulu ! WaSikulu ! taŵali ŵonse aŵakenjila muŴufumu bwaKwiulu , sombi weŋka aŵo aŵacita koti kufwaya kwaŵaTata aŵakwiulu .
40007022	Aŵenji ŵakalawila kuli neŵo akasuŵa ako ati : ŴaSikulu ! kansi fweŵo tatwalukusimikamwisina lyenu , nekutamfya-mo muŵantu ifiŵanda mwisina lyenu , nakaŵili mwisina lyenu nekulukucite'fimpelampela ?
40007023	Eli ŋkawafisulwila ati : Nsinamwisiŵileni-po neŵo ; fumeni-po pali neŵo , mweŵakucite'fisendeme !
40007024	Aŵantu ŵonse lomba aŵakumfwa amasiwi anji aya , nekulukwacita , ŵakapalana nemuntu wamano , uwaiŵeke iŋanda yakwe pacibwe ;
40007025	lomba imfula yalilokele , neŵuloŵe nekwisa , necipupu icikulu , nekulikuŋka-ko kunanda iyo ; sombi tayawile-po , pakuti yalikosele pacibwe .
40007026	Kaŵili awantu wonse aŵakumfwa amasiwi anji aya , nekuwulo'kwacita , ŵakapalana nemuntu utumpile , uwaiŵeke iŋanda yakwe pamuseŋga :
40007027	lomba imfula yalilokele , neŵuloŵe nekwisa , necipupu icikulu , nekulikuŋka-ko kunanda iyo ; lomba yaliwile : ukuwa kwaiyo yaliwile ukwakuti .
40007028	Pakweŵa'ti ŵasila ŵaYesu ukulaŵila'masiwi ayo , amaŵumba aŵantu alikaŋkamene lukoso kuŵusambisi bwaŵo ;
40007029	pakuti aliŵasambisye koti ŵali neŵukulu , tekoti ŵalembesi ŵaŵo , koku .
40008001	Peŋka , ili waselucile kulupili , amaŵumba aŵantu akulu aliŵalondele .
40008002	Lomba aliisile kuli ŵo uwamanata , nekuŵalambila ati : MweŵaSikulu , kani mulukufwaya , muliisi ukumposye'filonda .
40008003	Popele ŵalitambicile ukuŵoko kwaŵo , nekumutintila ati : Ndukufwaya , fipole ! Impindi iyo yopele amanata akwe alipolele .
40008004	WaYesu nekumweŵa'ti : Tekuŵula aŵantu ŵonse neli umo ; sombi uve , ulilanjisye kumupapatilisi , upelo'mulambu uwalaile Mose , akesiŵilo kuli ŵo .
40008005	Peŋka ili ŵainjile muKapanaumi , caliisile kuli ŵo icilolo cimbi icapafito' mwanda , nekuŵakombetela ,
40008006	ukulaŵila ati : MweŵaSikulu , umuntu wanji alilele lukoso muŋanda mulwele , alikonaicile nekusomenwo'kwakuti .
40008007	Naŵo ŵalilaŵile kuli co ati : Nakwisa mukumuŵusya .
40008008	Sombi icilolo caliŵaasucile ati : MweŵaSikulu , neŵo nsielelwe mweŵo ukwinjila muŋanda yanji : sombi mulaŵile lukoso isi wi , akuŵuka umuntu wanji .
40008009	Pakuti naneŵo ndi muntu ukomekelwe kuŵukulu , nekulukwikalika aŵasilikani neŵo ; peŋka ndalaŵilakuli umbi ati , Koya ! naye nekuya ; nakuli umbi naye ati , Isa ! naye nekwisa ; nakumuntu wanji ati , Cite'fi ! naye nekuficita .
40008010	Pakumfwe'fyo ŵaYesu , walikaŋkamene , nekulaŵila kuli ŵaŵo aŵalukuŵalonda ati : Cinenene ndukumuŵuleni ati , Nsiŋgawona-po ukucetekela ukukulu ukwakuŵe'fi , koku neli nimuŵaIsilaeli .
40008011	Kaŵili ndukumuŵuleni ati aŵenji ŵakafuma kumutulesuŵa nakumbonsi , nekwikala pamo naAblaamu nalsaci naYakobi muŴufumu bwaKwiulu ;
40008012	sombi aŵana ŵaŴufumu ŵakaposwa kumfinsi posonde ; apo pakaŵa nemisowa , nekulukusumanya ameno .
40008013	Eli ŵaŋgalawila ŵaYesu kucilolo ati : Koya ! Ficitwe kuli weŵo koti kucetekela koŵe . Lomba nemuntu uyo aliŵucile impindi iyo yopele .
40008014	Peŋka ŵaYesu , pakwinjila muŋanda yakwe Petilo , ŵalisanjile ŵanyinafyala Petilo ŵalilele , ŵalukutenda mumuŵili impepo .
40008015	Peŋka ŵaliŵatintile pakuŵoko , lomba neŵulwele nekuŵaleka ; eli ŵaŵucile , nekulukuŵataŵataŵila imiteŵeto .
40008016	Pakufike'ciŋgulo , ŵaliŵaletele kuli ŵo aŵantu aŵenji aŵaiketwe kufiŵanda : naŵo ŵalitamfisye-mo imipasi kwisiwi Iyeŋka , nekuŵaŵusya ŵonse aŵalukutenda ;
40008017	ati fipelelwe pamo nafyefyo ifyalaŵilwe kuli Yisaya uwakusimika ati : Ye umwine alipokele uku naka kwesu , nekupinta'malwele esu .
40008018	Peŋka'po ŵaYesu , pakuŵona amaŵumba akulu alukunsiŋguluka , ŵaliŵaŵulile aŵasambile ŵaŵo ati katuyeni bwisilya .
40008019	Peŋka waliisile umulembesi , nekulaŵila kuli ŵo ati : MweŴasambisi , nakulukumulondeni konse uko uku mulukuya .
40008020	ŴaYesu ŵalilaŵile kuli ye ati : Ŵamumbwe ŵali nemicembo , nefyuni fyamwiulu nafyo fili nefinsa ; sombi Umwana waMuntu nsi taakwete apakusamiko'mutwi ,
40008021	Naumbi umusambile walilaŵile kuli ŵo ati : MweŵaSikulu musumine ntaŋge'nje mukusika ŵaTata .
40008022	Sombi ŵaYesu ŵalilaŵile kuli ye ati : Undonde neŵo ; uleke aŵafwile , ŵalisike aŵafwile weŋka aŵene naŵene .
40008023	Peŋka'po ŵaliinjile mubwato , neŵasambile ŵaŵo naŵo ŵaliŵalondele .
40008024	Lomba kwaliŵucile icitulika icikulu pacisiŵa , fyopele'fyo nebwato bwalukusempacilwa amenda kumaŋkapa : sombi ŵaYesu ŵalilele lukoso mutulo .
40008025	Peŋka ŵaliisile kuli ŵo , nekuŵaŵusya , ati : Mutupulusye , mweŵaSikulu , tulukufwa !
40008026	Naŵo ati : Mbanindo mulukutina , mweŵakucetekela kunini ? Peŋka'po ŵaliimine , nekufikanya ifipupu necisiŵa ; popele paliŵele iciŵombe icakuti .
40008027	Aŵantu ŵalikaŋkamene , ati : Mbaawa-wantu ŵasyani ? pakuti nefipupu necisiŵa fyonse filaŵomfwa .
40008028	Ili ŵaficile pesilya kucalo caŵaGadala , ŵaliŵakumenye aŵantu ŵaŵili aŵaiketwe kufiŵanda , aŵafumine kufilende , aŵakali ukwakuti , fyopele'fyo papo'muntu uŋgapita-po pansila iyo .
40008029	Lomba ŵaliŵilicisye ati : Mbasyani ciŵele nafweŵo namweŵo , mweŵana ŵaŵaLesa ? Kani mwaisa mukutupensya , ili taiŋgafika impindi ?
40008030	Pali netaŋga lyaŋkumba isinji , syalukulya ukutali .
40008031	Peŋka ifiŵanda fyaliŵakombetele ati : Kani mulukututamfya-mo fweŵo , mututume twinjile mwitaŋga lyaŋkumba .
40008032	Naŵo nekulaŵila kuli fyo ati : Kamuyeni ! Peŋka fyalifumine-mo , nekwinjila muŋkumba : lomba itaŋga lyonse lyalikuŋkulucile uluŵilo mumukolo mwisiŵa , nekufwa mumenda .
40008033	Naŵaŵo aŵalukusyembela , ŵaliŵutucile nekuya kumusi , nekulaŵila fyonse , nefyacitilwe kuli ŵaŵo aŵaiketwe kufiŵanda .
40008034	Lomba aŵamumusi ŵonse ŵalifumine mukukumana nawa . Yesu : popele , pakuŵaŵona , ŵalukuŵapapatilaati : Fumenimo mumitala yesu .
40009001	Peŋka'po ŵaliicile mubwato , nekwaŵuka , nekufika nakumusi kwaŵo .
40009002	Lomba ŵaliletele kuli ŵo icilema icikonaicile , icalele paŵulo : pakuŵona ukucetekela kwaŵo , ŵalilaŵile ŵaYesu kucilema ati : Wemwana wanji , saŋgalala , ifyakuŵifya fyoŵe fyafitulucilwa .
40009003	Lomba aŵalembesi ŵambi ŵalilaŵile mumitima yaŵo ati : Uyu-muntu alaŵilo' mucobwe !
40009004	Sombi ŵaYesu ŵaliisiŵile ukulaŋguluka kwaŵo , nekulaŵila ati : Mbanindo mulukulaŋgulucile'fiwipile mumitima yenu ?
40009005	Pakuti mbacise'capepi icakucila , kani kulaŵila ati — Ifyakuŵifya fyoŵe fyafitulucilwa , kani ati — Ŵuka , ulukwenda ?
40009006	Sombi ati mwisiŵe ati Umwana waMuntunsi ali nemakosa pano pansi akufitulucile'fyakuŵifya ( peŋka nekweŵe'cilema ati : ) Ima , upinte neŵulo ŵoŵe , ulukuya kunanda yoŵe !
40009007	Naco caliimine , nekuya kunanda yacico .
40009008	Sombi amaŵumba aŵantu , pakuŵone'fyo , alitinine , nekulukulemya ŵaLesa , aŵaŵapele aŵantu amakosa akuŵe'fyo .
40009009	Peŋka pakupita ukufumo'ko , ŵaYesu ŵalibwene umbi umuntu uwailicilwe ati niMatayo , uwaikele pamupunda wamusoŋko ; nekumweŵa'ti : Undonde neŵo . Naye aliimine , nekulukuŵalonda .
40009010	Ili ŵasamine ukulukulya muŋanda , lomba awasoŋkesi nembifi isinji syaliisile , nekulukusamina pamo naŵaYesu neŵasambile ŵaŵo .
40009011	Pakuŵone'fyo aŵaFalisi , ŵalilaŵile kuŵasambile ŵaŵo ati : Mbanindo aŵasambisi ŵenu ŵalukulila pamo newasoŋkesi nembifi ?
40009012	Sombi ŵo , pakumfwe'fyo , ŵalilaŵile ati : Aŵakosele taŵafwayo'mulaye , sombi aŵo aŵalukutenda eŵafwayo'mulaye .
40009013	Sombi kamuyeni , mukasambile iceŵo ici ati : Ndukutwaye'ŋkumbu : nsilukufwaye'milambu ! pakuti nsiisile mukwita awaluŋgeme , sombi aŵakuŵifya .
40009014	Peŋka'po ŵaliisile kuli ŵo aŵasambile ŵakwe Yoane , nekulaŵila ati : Mbanindo tukanino'kulya liŵili liŵili fweŵo neŵaFalisi ; sombi aŵasambile wenu ŵo ukukana ŵaŵa ?
40009015	ŴaYesu ŵalilaŵile kuli ŵo ati : Aŵana ŵakuŵuufi ŵaliisi ukuŵombomana , ili acili naŵo uwakuupa ? Sombi insiku sikesa isyo uwakuupa ŵakamufumya kuli ŵo ; elyo ŵakakano'kulya .
40009016	Kaŵili tapali-po umuntu uŵambika-po iciŵambi icaŵukumo pacakufwala icacifusya ; pakuti ico , icelelwe ukusiŋka-po , cilondowokapo pacakufwala , peŋka nekuŵa necipense icakucila .
40009017	Nakaŵili aŵantu taŵetila-mo imfaina syaŵukumo mufikoko ifyakale ; fiiŋgesa-kupandika ifikoko , nemfaina nekwituluka , nefikoko ifyo nekufwa : sombi ŵaletila imfaina syaŵukumo mufikoko fyaŵukumo , ifyo , fyoŵilo nekulukwikala bwino .
40009018	Ili ŵacambale'fyo-fintu , lomba yaliisile kuli ŵo impemba , nekuŵalambila , nekulaŵilaati : Umwana wanji umwanakasi wafwa ŵukumo ; sombi mwise , mukamutintile-po iminwe yenu pali ye ; akaŵa nemweo .
40009019	Peŋka ŵaYesu ŵaliimine , nekwilonda , newasambile ŵaŵo pamo .
40009020	Lomba umbi umwanakasi , uwali neŵulwele ubwakuswe'milopa imyaka ikumi naiŵili , aliisile kunuma yaŵo nekukuma-ko kumpelo yacakufwala caŵo :
40009021	pakuti alukwalakanya ukucetekela ati kani nakukuma-ko lukoso kucakufwala caŵo , nakupuluka .
40009022	Sombi ŵaYesu ili ŵasyolokele , nekumuŵona , ŵalilaŵile ati : Wemwana wanji , saŋgalala : ukucetekela koŵe kwakupulusya . Peŋka uyo-mwanakasi alipulucile impindi iyo yopele .
40009023	Peŋka'po , pakwinjila muŋanda yampemba , ŵaYesu nekuŵona aŵalukulisye'misembe , neŵumba lyaŵantu aŵalukucite'cipupa ,
40009024	ŵalilaŵile ati : Fumeni-po , pakuti umwanice uyu taafwile , woyu , alilele lukoso ! Naŵo ŵaliŵasekele ukuŵapufya .
40009025	Sombi ili lyafumine iŵumba , ŵaliinjile-mo , nekumwikata kuminwe , naye umulindu aliŵucile .
40009026	Peŋka impupo syafyefyo syalitulicile monse mucalo ico .
40009027	Pakupita ŵaYesu ukufumo'ko aŵantu ŵaŵili impofu syaliŵalondele , ili siŵilicisya ati : Mutucitile'ŋkumbu , mweŵana ŵakwe Dafidi !
40009028	Ili ŵainjile muŋanda , impofu isyo syaliisile kuli ŵo . Peŋka ŵalilaŵile ŵaYesu kuli syo ati : Mulukucetekela ati ndi nemakosa akucite'fi ? Nasyo syaliŵaasucile ati : Inya mweŵaSikulu .
40009029	Peŋka'po ŵalisitintile pamenso , ati : Ŋgaficitwe kuli mweŵo koti kucetekela kwenu !
40009030	Peŋka amenso asisyo nekusiŵuka . Popele ŵaYesu walisicenjesye ati : Aŵantu ŵonse neli umo ŵefiisiŵe'fi !
40009031	Sombi syalifumine , nekutulisya impupo syaŵo monse mucalo ico .
40009032	Ili syafumine , aŵantu ŵambi ŵaliletele kuli ŵo umuntu usincileisiwi , uwaiketwe kuciŵanda .
40009033	Peŋka , pakucitamfya iciŵanda , uyo uwasincile isi wi walilaŵile . Peŋka alikaŋkamene amaŵumba aŵantu ati : Tafyabwenekele-po neli limo ifyakuŵe'fi mucalo caŵaIsilaeli .
40009034	Sombi aŵaFalisi ŵo ati : Kuŵukulu bwamfumu yafiŵanda alukufitamfya ifiŵanda .
40009035	Peŋka ŵa Yesu ŵalukupitana pamisi ikulu napali tumisi tonse , ili ŵasambisya mumasunagoge aŵo , nekutulisya leeŵo Iciweme ica Ŵufumu , nekuŵaŵusya aŵamyalo namyalo , neŵamalwele namalwele .
40009036	Sombi ili ŵabwene amaŵumba aŵantu , umutima waŵo walipopomenwe pali ŵo , pakuti ŵalukukatasiwa nekupalaŋgana koti nimbelele isitasikwete-mwembesi .
40009037	Peŋka ŵalilaŵile kuŵasambile ŵaŵo ati : Ukuteŵula cine kukulu , sombi aŵamilimo ŵace .
40009038	Pakuti pali fyefyo , kamutembela kuŴene ŵaKuteŵula ati ŵatume aŵamilimo mukuteŵula kwaŵo .
40010001	Peŋka ŵaliŵetile aŵasambile ŵaŵo aŵo ikumi naŵaŵili , nekuŵapelo'ŵukulu bwapamipasi iŵipile , ubwakwitamfya-mo , nebwakuŵaŵusya aŵamyalo namyalo , neŵamalwele namalwele .
40010002	Amasina antanjisi isyo ikumi nasiŵili niaya : Uwakutaŋga ni Simoni uwailicilwe ati niPetilo , naAndaleya umukwaŵo ; naJakobo umwana wakwe Sebedai , naYoane umukwaŵo ;
40010003	naFilipo naBatolomayo ; naTomasi , naMatayo umusoŋkesi , naJakobo umwana wakwe Alifayo , naTadayo ;
40010004	na Simoni umuKanani , naJuda lsikaliote , uyo wopele uwaŵaloŵele .
40010005	Aŵo-ŵantu ikumi naŵaŵili ŵaYesu ŵaliŵatumine , nekuŵacenjesya ukuŵaŵula ati : Tekwenda munsila syonse isyaŵenafyalo , neli kwinjila mumisi yonse iyaŵaSamalya neli umo ;
40010006	sombi tanje cine muye kumbelele isiluŵile isyacikoto caŵaIsilaeli .
40010007	Peŋka , pakulukuya , mulukusimika , ili mulaŵila ati : Uŵufumu bwaKwiulu bwapalamina .
40010008	Mulukuŵaŵusya aŵalwele , neŵafwile naŵo mulukuŵaŵusya , nekufiposya ifyamanata , nekutamfya-mo ifiŵanda : mwalukupoka lukoso , kamulukupela lukoso .
40010009	Tekupinte'golide neli lisilifa neli luŵemba mufikwama fyenu ;
40010010	neli mukopa wapalwendo , neli minjila iŵili , neli niŋkwaŵilo , neli kasako : pakuti uwamilimo alielelwe ifyakulya fyakwe .
40010011	Kaŵili mumisi yonse ikulu namuli tumisi tonse utu mukenjila-mo , mukafwaya-fwaye-mo umuntu uwelelwe , nekulukwikele nakwe , ili tamuŋgafuma ,
40010012	Pakwinjila muŋanda , mukaisekele .
40010013	Peŋka kani iŋanda iyo ilielelwe , uŵutende bwenu ŵukese pali yo ; sombi kani tayelelwe , uŵutende bwenu ŵukabwelele kuli mweŵo .
40010014	Peŋka aŵantu ŵonse utakamupokeleleni , neli kumfwa amasiwi enu , pakufuma muŋanda iyo neli nimumusi uyo , mukakunte-mo ikuŋgu mumakasa enu .
40010015	Icinenene ndukumuŵuleni ati pakasuŵa kakusololole'milandu , fikaŵa fyansuminino kucalo caSodoma naGomola ukucila napali woyomusi .
40010016	Ŵoneni , ndukumutumeni koti nimbelele mukati mumimbulu : pakuti pali fyefyo , kamucenjela koti ninsoka nekutekanya koti niŵaciŵa .
40010017	Sombi cenjeleni kuŵantu : pakuti ŵakamuloŵeleni kumawuŋgano , nekumupumineni mumasunagoge aŵo ;
40010018	icine , mukatwalwa pamenso ampemba nemfumu pakuti pali neŵo , ŵumboni kuli syo nakuŵenafyalo .
40010019	Sombi pakumuloweleni ŵo , tekuŵamba mumitima yenu ati : Mbatukalaŵila syani ? pakuti impindi iyo yopele fikapelwa kuli mweŵo ifyo ifi mukalaŵila .
40010020	Pakuti tamuli nimweŵo mukalukulaŵila , sombi Mupasi waŵaWisinwe ulaŵilila muli mweŵo .
40010021	Popele umuntu akaloŵela umukwaŵo kulufu , naŵawisi naŵo ŵakaloŵelo'mwana waŵo : neŵana naŵo ŵakaŵaŵucila aŵaŵafyele , nekuŵaloŵela mukuŵepaya .
40010022	Kaŵili aŵantu ŵonse ŵakamufitilweni pakuti pesina lyanji : sombi uyo ukekala nemuŋkonsya ukufika nakumpindi yakupela-ko , uyo eukapuluka .
40010023	Sombi pakumupensyenimumusi uyo , mukaŵutucile kumusi umbi uŵambakene nawo ; pakuti cinenene ndukumuŵuleni ati tamukapitana pamisi yonse iyaŵaIsilaeli , ili taaŋgesa Umwana waMuntunsi .
40010024	Umusambile taacilile pamusambisi wakwe , neli muntu wamilimo taacilile pali wisikulu .
40010025	Filikumene umusambile ukupelelwa pamo nemusambisi wakwe , nemuntu wamilimo naye pamo nawisikulu . Kani ŵaliilicile umwine wananda ati niBalasebubi , tanje cine ŵakalukuŵelika neŵantu awamuŋanda yakwe !
40010026	Pakuti pali fyefyo mwilukuŵatina : pakuti tapali-po icintu iciifunicilwe , icitacikefununwa ; neli cifisilwe icitacikesibwa .
40010027	Ifyo ifi muŵuleni mumfinsi mukafilaŵilile apaswetele : nafyefyo ifi mumfwa ukumutepeteleni pakutwi , mukafitulisisye kumitenje yamananda .
40010028	Nakaŵili mwilukutina aŵo aŵepaya umuŵili , sombi taŵesi ukwipaya nemupasi : sombi tanje cine mulukuŵatina Aŵo aŵesi ukwipaya nemupasi nemuŵili muGeena .
40010029	Utuseŵa tuŵili kansi tatulolwa akakobili ? naŋgawe'fyo tonse tatukaponena pansi neli kamo apakuŵula ŵaWisinwe .
40010030	Sombi nemisisi yonse iyamumitwi yenu ilipendelwe .
40010031	Pakuti pali fyefyo mwilukususwa ; mweŵo muli ŵamakweŵo akucila napatuseŵa utwinji .
40010032	Peŋka aŵantu ŵonse ukansumina pamenso aŵantu , uyo-ye naneŵo ŋkamusumina pamenso aŵaTata aŵaKwiulu .
40010033	Sombi aŵantu ŵonse ukaŋkana pamenso aŵantu , uyo naneŵo ŋkamukana pamenso aŵaTata aŵaKwiulu .
40010034	Mwilukulaŋguluka ati ndiisile mukuleto'ŵutende pacalo capansi : nsiisile mukuleto'ŵutende , sombi nimpoko !
40010035	Pakuti ndiisile mukupatanya umuntu naŵawisi , nemwana umwanakasi naye naŵanyina , nemulokasi naye naŵanyina-fyala ;
40010036	nemuntu awamuŋanda yakwe ŵakaŵa ŵapate ŵakwe .
40010037	Aŵantu ŵonse utemwa ŵawisi neli niŵanyina ukucila napali neŵo , uyo telelwe neŵo ; nawoyo naye utemwa umwana wakwe umwalalume neli mwanakasi ukucila napali neŵo , uyo telelwe neŵo .
40010038	Nakaŵili uyo utaapinta umutaliko wakwe nekulukundonda neŵo , uyo telelwe neŵo .
40010039	Uyo uwakuuŵona umweo wakwe akaulufya ; nawoyo ukaulufya umweo wakwe pakuti pali neŵo akauŵona .
40010040	Uwakumupokeleleni alampokelela naneŵo ; kaŵili uyo umpokelela neŵo alaŵapokelela naWaŵo aŵantumine .
40010041	Uyo uwakupokelela uwakusimika mwisina lyawakusimika , uyo akalambulwa ifyawakusimika ; uyo naye uwakupokelela umuntu uluŋgeme mwisina lyauluŋgeme , uyo akalambulwa ifyamuntu uluŋgeme ,
40010042	Kaŵili aŵantu ŵonse ukapela umwanice umo uwakuŵe'fi iŋkomeci yamenda lukoso atontwele , mwisina lyamusambile , icinenene ndukumuŵuleni ati uyo taakaposa ukulambulwa kwakwe neli panini .
40011001	Peŋka'po , ili ŵasilile ŵaYesu ukuŵaŵula aŵasambile ŵakwe , aŵo ikumi naŵaŵili , ŵalifumine uko mukusambisya nekusimika mumisi yaŵo .
40011002	Lomba Yoane mwikati , ili aumfwile ifyamilimo yaŵaKlistu , alitumine aŵasambile ŵakwe ŵambi mukwipusya ati ,
40011003	Kani muli ŵaŵo aŵasimicilweati ŵakesa ? Kani tupembelele ŵambi naŵo ?
40011004	ŴaYesu ŵaliŵaasucile ati : Kamuyeni , mumuŵule Yoane ifyafintu ifyo ifi mulukumfwa nekuŵona :
40011005	impofu silukupoka ukulaŵa kwasisyo , nefilema nafyo filukwenda , neŵamanata naŵo ifilonda fyaŵo filukuposiwa , neŵasincile amatwi naŵo ŵalukumfwa , neŵafwile naŵo ŵalukuŵusiwa , newapeŋgele naŵo ŵalukuŵulisisiwa leeŵo Iciweme .
40011006	Popele alisyucile uyo utaakaŵona muli neŵo icakulitutula .
40011007	Peŋka , pakukumbuluka aŵo , ŵaYesu ŵalitaticile ukulaŵila kumaŵumba aŵantu ifyakwe Yoane ati : Mbanindo mwailile mumpaŋga mukuŵona ? Kani litete ilyateŋkene kucipupu ?
40011008	Sombi mbanindo mwailile mukuŵona ? Kani muntu ufwite ifyakufwala ifinacile ? Umfweni ! Aŵo aŵafwala ifinacile ŵalekala mumananda amfumu ,
40011009	Sombi mbanindo mwailile ? Kani mukuŵona uwakusimika ? Inya , ndukumuŵuleni ati wakucilo'kwakuti napawakusimika !
40011010	Uyu ewoyo ifyakwe fyalembelwe ati : Wona ! Ndukutuma iŋkalamba yanji pamenso oŵe , Yopele'yo eikawamye'nsila ukukutanjilila .
40011011	Icinenene ndukumuŵuleni ati pali ŵaŵo aŵafyelwe kuŵanakasi , taaŋgawuka uwakucilo'ŵukulu pali Yoane uwakuŵatisya : naŋgawe'fyo uyo munini lukoso muŴufumu bwaKwiulu , uyo eucilile pali ye .
40011012	Kaŵili ukufuma kunsiku syakwe Yoane uwakuŵatisya nakukuno , Uŵufumu bwaKwiulu ŵulukumfwa ifyacitala , neŵacitala naŵo ŵalukubwikatisya necitala .
40011013	Pakuti aŵakusimika ŵonse nemafunde pamo alukusimika ukufika kuli Yoane .
40011014	Peŋka kani mulukusumino'kumfwe'fi , uyu niElaija , uyo usimicilwe ati akesa .
40011015	Uyo uli nematwi akumfwa , ŋgaomfwe !
40011016	Sombi mbanakupalanya nendo icitentekwa ici ? Cilipalene neŵanice aŵalukwikala pamansa syakuulila-po , aŵalukuŵilicisya kuŵaŵyaŵo ,
40011017	nekulaŵila ati : Fweŵo twalukumulisisyeni imisembe , sombi mweŵo ukusyana mweŵone ; twalukulile'misowa fweŵo , sombi mweŵo ukulila mweŵone !
40011018	Pakuti Yoane aliisile uwakuŵulo'kulya neli kunwa , peŋka ŵalalaŵila ati , Ali neciŵanda !
40011019	Umwana waMuntunsi ye aliisile alukulya nekunwa , peŋka ŵalalaŵila ati , Ŵoneni nipumpunta , ulukunwe'mfaina , ciŵusa cawasoŋkesi nembifi ! Sombi amano alisuminwe ati aliluŋgeme kumilimo yao .
40011020	Popele apo ŵaYesu ŵalitaticile ukwipatila imisi iyo iyi ŵacitile-mo ifimpelampela fyaŵo ifinji , pakuti tayalapile-po ,
40011021	ati : Ulisyeme , weKolasini ! Ulisyeme , weBesaida ! Pakuti imilimo iyo ikulu , iyacitilwe muli mweŵo , ŋga yalicitilwe muTulo namuSidono , ŋga kale ŵasasile mufyacikundulu namumatoi .
40011022	Naŋgawe'fyo ndukumuŵuleni ati pakasuŵa kakusololole'milandu , fikaŵa fyansuminino kuTulo nakuSidono ukucila napali mweŵo .
40011023	Naweŵo , weKapanaumi , kani ukasuntulwa kwiulu ? Ukaya pansi paSyeoli ; pakuti imilimo iyo ikulu iyacitilwe muli weŵo , ŋga yalicitilwe muSodoma , umusi uyo ŋga waliikele ukufika nakukasuŵa kano .
40011024	Naŋgaŵe'fyo ndukumuŵuleni ati fikaŵa fyansuminino kucalo caSodoma ukucila napali weŵo pakasuŵa kakusololola imilandu .
40011025	Impindi iyo ŵaYesu ŵaliasucile , nekulaŵila ati : Ndukumutoteni , mweŵaTata , mweŵaSikulu ŵaKwiulu napansi , pakuti mwalifisile ifi-fintu kuŵamano awakalaŋgo , nekufifisulwila kuncece .
40011026	Inya Tata , ifyo fyaliweme pamenso enu .
40011027	Ifintu fyonse fyalipelwe kuli neŵo kuminwe yaŵaTata ; lomba tapalipo umuntu umwisi Umwana , sombi niŵaTata ŵeŋka ; neli uŵesi ŵaTata , sombi Mwana eŋka , nawoyo ualukufwaya Umwana ukuŵabwenesya .
40011028	Iseni kuli neŵo , mwense mwemwakatala kumilimo nefipinto ifilemene ; eli nakumupeleni ukutusya .
40011029	Litwikeni icikoŋkoli canji , musambile kuli neŵo ; pakuti neŵo nditekenye , ndilicefesye mumutima ; peŋka mukaŵona ukutusya kwamipasi yenu .
40011030	Pakuti icikoŋkoli canji ciliweme ; icipinto canji cilipuŵile .
40012001	Impindi iyo ŵaYesu ŵalipitile mumaŵala atiligu pakasuŵa kasabata ; neŵasambile ŵaŵo ŵaliumfwile insala , nekutatika ukukonona ifikola fyatiligu , nekulya .
40012002	Sombi aŵaFalisi , pakuŵone'fyo , ŵalilaŵile kuli ŵo ati : Ŵoneni , aŵasambile ŵenu ŵalukucite'fyo ifitafyelelwe ukucita pali sabata .
40012003	Sombi naŵo ŵalilaŵile kuli ŵo ati : Kani tamuŋgapenda ifyafyefyo ifi acitile Dafidi , ili aumfwile insala naŵaŵo aŵo ali naŵo ?
40012004	Ati aliinjile muŋanda yaŵaLesa , nekulya wasiŋkwa ŵaŵumboni , ifyo tafyaelelwe ye ukulya , neli niwawo aŵo ali naŵo , sombi aŵapapatilisi ŵeŋka ?
40012005	Kaŵili tamuŋgapenda mumafunde ati pakasuŵa kasabata aŵapapatilisi aŵamwitempuli ŵalapusyanya sabata , sombi taŵakwete-mulandu ?
40012006	Sombi ndukumuŵuleni ati : Uwakucile'tempuli uŵukulu epwali .
40012007	Sombi ŋga mwaliisiŵile iceŵo ici ati : Ndukufwave'ŋkumbu , nsilukufwaye'milambu , ŋga tamwaŵasinine aŵakuŵule' milandu .
40012008	Pakuti Umwana waMuntunsi eMwine wasabata .
40012009	Naŵo ŵalifumine-ko'ko , nekwinjila mwisunagoge lyaŵo ;
40012010	peŋka ŵoneni , umo mwali neupapile ukuŵoko . Naŵo waliŵepwisye ŵaYesu ati : Kani ukwelelwa ukuŵusyo'muntu pakasuŵa kasabata ? Ifyo ŵati ŵakaŵasinine .
40012011	Peŋka walilaŵile kuli ŵo ati : Apa pali mweŵo , mbaninani , uwakulukuli nembelele imo , iyo nekuponena mucilindi pakasuŵa kasabata , utakaikata nekwiaŵula-mo ?
40012012	Mbo'muntu taacilile amakweŵo napambelele ! Pakuti pali fyefyo ukwelelwa ukucite'fiweme pakasuŵa kasabata .
40012013	Eli waŋgalawila kumuntu uyo ati : Tambiko'kuŵoko koŵe ! Naye alikutambicile ; nako nekukosa pamo nekuŵyakwe .
40012014	Sombi aŵaFalisi ŵalifumine nekuŵafundanina umwakuŵonawila .
40012015	Popele ŵa Yesu , pakwisiŵe'fyo , ŵalifumine-ko'ko , neŵantu aŵenji naŵo nekuŵalonda ; naŵo ŵaliŵaŵusisye ŵonse ,
40012016	nekuŵacenjesya ati : Tekuntulisya !
40012017	ati fipelelwe pamo nafyefyo ifyalaŵilwe kuli Yisaya uwakusimika , ati :
40012018	Ŵoneni umuntu wanji uyu nsalulwile , untemenwe , Muli ye emulukusaŋgalalila umutima wanji : Ŋkaŵika pali ye Umupasi wa nji , Peŋka akasimika ukusolololo'kuweme kuŵenafyalo .
40012019	Taakacite'cikaka neli kulaŵilisya ; Aŵantu ŵonse neli umo taŵakomfwa isiwi lyakwe mumiseŵo .
40012020	Itete ilisansaicile taakalikonona-po , tau ; Neŵutonje uŵulukufutuma icusi munyale taakaŵusimya , koku ; Ili taaŋgatuma ukusolololo'kuweme ukuficila ukucilo'ŵukali .
40012021	Mwisina lyakwe emo ŵakalukucetekela aŵenafyalo .
40012022	Peŋka ŵaliletele kuli ŵo umuntu uwaiketwe kuciŵanda , impofu iyasincile nesiwi : naŵo nekumuŵusya ; fyopele' fyo umuntu uyo uwasincile isiwi walilaŵile nekulaŵa .
40012023	Popele amaŵumba aŵantu onse alikaŋkamicilwe , nekulaŵila ati : Kani aŵa ŵana ŵakwe Dafidi ?
40012024	Sombi aŵaFalisi , pakumfwe'fyo , ŵalilaŵile ati : Uyu-muntu taatamfye'fiŵanda apakuŵulo'ŵukulu bwakwe Balasebubi , imfumu yafiŵanda .
40012025	Sombi ŵaliisiŵile ukulaŋguluka kwaŵo , nekulaŵila kuli ŵo ati : Uŵufumu ŵonse uŵuli nemupaka uwakulukulwa ŵulaŵa nekonalwa ; nemisi yonse nemananda onse , aali nemipaka iyakulukulwa , taakekala .
40012026	Sombi kani Satana nekutamfya Satana , alukulileŋgelo'mupaka uwakulukulwa : mboŵufumu bwakwe lomba ŵukalukwikala syani ?
40012027	Kani neŵo ndafifumya ifiŵanda kuŵukulu bwakwe Balasebubi , mbanikuŵukulu bwakwe nani ŵafifumya aŵana ŵenu ? Pakuti pali fye fyo , ŵo eŵakaŵa ŵakusololola ŵenu .
40012028	Sombi kani neŵo ndafitamfya ifiŵanda kuŵukulu bwaMupasi waŵaLesa , Uŵufumu bwaŵaLesa bwaisa pali mweŵo .
40012029	Kaŵili umuntu aliisi syani ukwinjila muŋanda yamuntu ukosele , nekutapa amaŵoni akwe , ili taaŋgataŋgo'kumukaka uyo ukosele ? eli aŋgatapa ifyamuŋanda yakwe .
40012030	Uyo utaali naneŵo , mupate wanji ; nawoyo utaalukuloŋgela naneŵo , alukupalaya ,
40012031	Pakuti pali fyefyo ndukumuŵuleni ati : Ifyakuŵifya fyonse nefyamucobwe ifyaŵantu fikafitulucilwa ; sombi ukucoŵola Umupasi waŵaLesa takukafitulucilwa .
40012032	Kaŵili aŵantu ŵonse , ukaleŋgulula Umwana waMuntu nsi , fikafitulucilwa kuli ye ; sombi aŵantu ŵonse ukaleŋgululo'Mupasi Uswetelele tafikafitulucilwa kuli ye , neli nipampindi ino , neli nipampindi iyo ikesa .
40012033	Kamusumina ati umuti uwame , nefisepo fyauo fiwame ; neli musumine ati umuti uŵipe , nefisepo fyauo fiŵipe ; pakuti umuti ulesiŵilwa kufisepo fyauo .
40012034	Mweŵana ŵaŵamakata , mbasyani mweŵakuŵifya mwisi ukulaŵila ifiweme ? Pakuti kukufula kwamumutima akanwa ekalaŵila .
40012035	Umuntu uweme kuŵuŵoni bwakwe uŵuweme alafiloŋgolola ifintu ifiweme ; umuntu uŵipile naye kuŵuŵoni bwakwe uŵuŵipile alafiloŋgolola ifintu ifiŵipile .
40012036	Kaŵili ndukumuŵuleni ati amasiwi alukoso onse aŵalaŵila aŵantu , ŵakaaŵulisisya pakasuwa kakusololole'milandu .
40012037	Pakuti kumasiwi oŵe ukalunjikwa , nakumasiwi oŵe ukasininwa kaŵili .
40012038	Peŋka'po aŵalembesi neŵaFalisi ŵambi ŵaliŵaasucile ati : Mweŵasambisi , tulukufwayo'kuŵona akesiŵilo kuli mweŵo .
40012039	Sombi naŵo ŵaliŵaasucile ati : Icitentekwa icakuŵifya icaŵucende cilafwaya-fwaya akesiŵilo , sombi tacikapelwa akesiŵilo kambi , sombi keŋka'ko akakwe Jona uwakusimika .
40012040	Pakuti koti nifyopele'fyo ifi aikele Jona munda yacisaŵi icikulu utusuŵa tutatu nemasiku atatu ; fyopele'fyo neMwana waMuntunsi efi akekala mukatikamusili , utusuŵa tutatu nemasiku atatu .
40012041	Aŵantu aŵakuNinife ŵakemakana mwisolololo pamo necitentekwa ici , nekucisinina : pakuti ŵo ŵalilapile pakusimika Jona ; peŋka ŵoneni , uwakucila Jona uŵukulu epwali .
40012042	Imfumu yanakasi iyakusaufu ikemakana mwisolololo pamo necitentekwa ici , nekucisinina : pakuti yo yalifumine ukupelele'calo mukumfwa amano akwe Solomoni ; popele ŵoneni , uwakucila Solomoni uŵukulu epwali .
40012043	Sombi umupasi uŵipile , pakufuma-mo mumuntu , ulapitana apakuŵula amenda , ili ufwaya-fwaya apakutusisya , sombi taupaŵona-po .
40012044	Popele ulalaŵila ati : Ŋkabwelela muŋanda yanji umo umu nafumine ; peŋka pakufika ulaisaŋga icisokololwa , ipyanjilwe , iyansicilwe .
40012045	Peŋka kauya nekupinta nemipasi imbi isanu naiŵili iŵipile iyakucila napawine ; yo nekwinjila nekwikalo'mo ; eli ukwikala kwamuntu uyo kulaŵa kuŵipile ukwakucila napakutaŋga , Lombe'fyo efikaŵa kucitentekwa ici iciŵipile .
40012046	Peŋka ili ŵacilaŵila kumaŵumba aŵantu , lomba ŵanyinaŵo neŵakwaŵo ŵaliimakene posonde , ŵalukufwaya ukulaŵila naŵo .
40012047	Popele umbi waliŵeŵele ati : Ŵanyinenwe neŵakwaŵenu mba ŵemakene posonde , ŵalukufwayo' kulaŵila nenu .
40012048	Sombi naŵo ŵalimwasucile uyo uwaŵaŵulile ati : Mbaniŵani ŵamama ? Mbaniŵani aŵakwasu ?
40012049	Peŋka nekutambika ukuŵoko kuŵasambile ŵaŵo , nekulaŵila ati : Ŵoneni , ŵamama neŵakwasu mba !
40012050	Pakuti aŵantu ŵonse ucita ukufwaya kwaŵaTata aŵaKwiulu , uyo emukwasu , neŋkasi yanji , naŵamama .
40013001	Akasuŵa ako ŵa Yesu ŵalifumine muŋanda , nekwikala kumbali yesiŵa .
40013002	Peŋka aliwuŋgene kuli ŵo amaŵumba akulu , fyopele'fyo ŵaliicile mubwato , nekwikala ; neŵumba lyonse lyaliimakene kumbali yesiŵa .
40013003	Eli ŵaŋgalaŵila naŵo ifintu ifinji ifyakupalanya , ati : Ŵoneni ! Uwakuminse'mbuto waliile mukuminsa ;
40013004	peŋka , ili alukuminsa , simbi syalitolokele pansila , nefyuni fyaliisile nekusilya ;
40013005	simbi nasyo syalitolokele apali amabwe apakuŵula ilowa ilinji ; peŋka syalipulilile ukumena , pakuti pakuŵulo'ŵutali bweloŵa ;
40013006	peŋka pakutula'kasuŵa syalipile ; peŋka , pakuti pakuŵule'misyu syaliuminine .
40013007	Nasimbi nasyo syalitolokele pamyuŋga ; nayo imyuŋga yalimenene nekusitaŵilisya ;
40013008	simbi nasyo syalitolokele peloŵa iliweme , nekusakamuna ; lumbi uluŵuto kalusaŋguka umwanda , lumbi nalo amakumi asanu nalimo , nalumbi nalo amakumi atatu .
40013009	Uyo uli nematwi ŋgaomfwe !
40013010	Peŋka'po aŵasambile ŵaliisile nekulaŵila kuli ŵo ati : Mbanindo mulukulaŵilila kuli ŵo ifyakupalanya ?
40013011	Naŵo ŵaliŵaasucile ati : Kuli mweŵo kulipelwe ukwisiŵa ifyamfiso ifyaŴufumu bwaKwiulu , sombi kuli ŵaŵo takupelwe .
40013012	Pakuti aŵantu ŵonse uli nafyo , kuli ye eko fikapelwa , naye akalukuli nefinji : sombi aŵantu ŵonse utaakwete , kuli ye fikapokololwa nafyefyo ifi ali nafyo .
40013013	Pakuti pali fyefyo ndalaŵila kuli ŵo ifyakupalanya ; pakuti pakuŵona taŵaŵona-po , napakumfwa taŵomfwa-po neli kwisiŵa .
40013014	Nakaŵili kuli ŵo filikonsiwe koti kusimika kwakwe Yisaya , ukwalaŵile ati : Ukumfwa mukomfwa , sombi tamukomfwisya neli panini ; Kaŵili ukuŵona mukaŵona , sombi tamukabwenesya neli panini :
40013015	Pakuti imitima yaŵantu aŵa iliŵele ikosele , Nematwi aŵo nao alisincile , Nemenso aŵo nao ŵaliasiŵaticile ; Weŋgesa-kuŵona kumenso aŵo , Nekumfwa nakumatwi aŵo . Nekwisiŵa nakumitima yaŵo , Peŋka nekwaluluka , Naneŵo nekuŵaŵusya .
40013016	Sombi alisyucile amenso enu , pakuti alaŵona ; nematwi enu nao , pakuti alomfwa .
40013017	Pakuti icinenene ndukumuŵuleni ati aŵakusimika aŵenji neŵantu awaluŋgeme ŵalukufwayisyo'kuŵona ifintu ifi ifi mulukuŵona , sombi taŵafibwene-po ; nekumfwisya ifintu ifi ifi mulukumfwa , sombi taŵafiumfwile-po .
40013018	Umfweni mweŵo lomba ukupalanya kwawakuminse'mbuto !
40013019	Pakulyumfwa umuntu lsiwi lyaŴufumu , nekuŵulo'kuliisiŵisya , uwakuŵifya alesa , nekusompola-mo ico icaminsilwe mumutima wakwe . Uyo ewoyo uwaminsilwe-po pansila .
40013020	Kaŵili uyo uwaminsilwe-po apali amabwe , uyo ewoyo uumfwe'Siwi , nekupulilila ukulipokelela nekutemucila ;
40013021	sombi umwine taakwete imisyu , alekala impindi ice lukoso ; peŋka pakuŵuka ifyakupensya nefyakukululusya pakuti peSiwi , alapulilila ukulitutula .
40013022	Kaŵili uyo uwaminsilwe-po pakati pamyuŋga , uyo ewoyo uumfwe'Siwi , peŋka ifyakuŵamba mumitima ifyapampindi ino , nekutumpaika ukwamaŵoni , filataŵilisye'Siwi , nalyo nekuŵa cilusya .
40013023	Nawoyo uwaminsilwe-po peloŵa iliweme , uyo ewoyo uumfwe'Siwi , nekuliisiŵisya , nekusakamuna icinenene , nekwikata pambi umwanda , pambi napo amakumi asanu nalimo , napambi napo amakumi atatu .
40013024	Nekupalanya kumbi nako ŵaliŵaŵulile ati : Uŵufumu bwaKwiulu ŵulipalene nemuntu uwaminsile imbuto isiweme mwiŵala lyakwe .
40013025	Sombi ili ŵalele aŵantu , umupate wakwe waliisile , nekuminsa-mo iŵamba pakati pali tiligu ; lomba nekukumbuluka .
40013026	Sombi pakumena imisoŋgo , nekufyala , epakusaluluka neŵamba .
40013027	Peŋka aŵantu ŵamwine wananda ŵaliisile , nekulawila kuli ye ati : Sikulu kansi tamwaminsile imbuto isiweme mwiŵala lyenu ? Mbeŵamba ilyo ilili-mo lyalifumine kuJipi ?
40013028	Naye alilaŵile kuli ŵo ati : Mupate uyo ewacitile'fyo . Peŋka aŵantu nekulaŵila ku li ye ati : Lomba kani mulukufwaya ati tuye , tukafiimale-mo ?
40013029	Sombi ye ati : Koku , pakwimala-mo iŵamba , mwiŋgesa-kwimawila kumo natiligu .
40013030	Filekeni , fikulile pamo fyoŵilo ukufika nakumpindi yakuloŋgela : peŋka , pampindi yakuloŋgela , ŋkalawila kuŵakuteŵula ati : Mutaŋge musalulule-mo ifyeŵamba , mufikake'mipo , mukafyoce ; sombi tiligu muloŋgele muŵutala bwanji !
40013031	Ukupalanya kumbi nako ŵaliŵaŵulile ati : Uŵufumu bwaKwiulu ŵulipalile ulusaŋgu lwasinapi , ulu awulile umuntu , nekuŵyala mwiŵala lyakwe .
40013032	Ulo cine luce lukoso napali syo syonse imbuto ; sombi pakumena , lulacilo'ŵukulu napansaŋgu syonse , nekwaluka muti ukulu , ifyo nefyuni fyamwiulu filesa nekwikala pamitano yauo .
40013033	Ukupalanya nakumbi nako ŵalilaŵile kuli ŵo ati : Uŵufumu bwaKwiulu ŵuli koti musuŋga , wopele umwanakasi aŵulile , nekutisa mufyakwesya fitatu ifya wuŋga , ili tafiŋgafimba fyonse .
40013034	Ifintu ifyo fyonse ŵaYesu ŵalifilaŵile ukupalanya kumawumba aŵantu ; taŵalukulaŵila-po kuli ŵo neli panini apakuŵulo'kupalanya :
40013035	ati fipelelwe pamo nafyefyo ifyalaŵilwe kuwakusimika ati : Ŋkaasamuna pakanwa kanji ukwakupalanya ; Ŋkalaŵila ifyafiseme ukufuma kumpindi yakuleŋgwa kwacalo .
40013036	Peŋka'po ŵaliasile amaŵumba aŵantu , nekwinjila muŋanda : peŋka aŵasambile ŵaŵo ŵaliisile kuli ŵo , nekulaŵila ati : Mutuŵulisisye ukupalanya kweŵamba mwiŵala .
40013037	Naŵo ŵaliasucile ati : Uyo uminsa imbuto isiweme eMwana waMuntunsi ;
40013038	iŵala ecalo capansi ; imbuto isiweme eŵana ŵaŴufumu ; iŵamba nalyo eŵana ŵakuŵifya ;
40013039	umupate uyo uwaminsile iŵamba musensesi ; ukuloŋgela ekusila kwampindi ; aŵakuteŵula eŋkalamba syaŵaLesa .
40013040	Peŋka koti nifyopele'fyo ifi ŵaŵuŋganya iŵamba nekulyoca mumulilo , fyopele'fyo efikaŵa napakusila impindi ino .
40013041	Umwana waMuntu nsi akatuma iŋkalamba syakwe ; isyo sikaŵuŋganya ukufifumya muŴufumu bwakwe ifintu fyonse ifyakulitutula-ko , neŵantu ŵonse aŵakucito'kusendeme ;
40013042	nekuŵaposa mucaka camulilo : peŋka pakaŵa nemisowa apo , nekulukusumanya ameno .
40013043	Impindi iyo eli awaluŋgeme ŵakalukusasamuka koti kasuŵa muŴufumu bwaŵaWisiŵo . Uyo uli nematwi , ŋgaomfwe !
40013044	Uŵufumu bwaKwiulu ŵulipalene nemaŵoni afiseme mwiŵala , ayo atulucile umuntu , nekufisa ; popele , pakuti pakutemwo'kwakuti , aŋgaya , nekuposa fyonse'fyo ifi ali nafyo , nekuula iŵale' lyo .
40013045	Kaŵili Uŵufumu bwaKwiulu ŵuli koti muntu uwaku ula , ulukufwaya-fwaya ŵamagalite aŵaweme makosa :
40013046	peŋka , pakuŵona magalite umo uwamakweŵo apatali , aliile mukuposa fyonse' fyo ifi ali nafyo , nekumuula .
40013047	Nakaŵili Uŵufumu bwaKwiulu ŵulipalene nekombe ako ŵateyele mwisiŵa , nekwikata-mo amasaŵi amikoka yonse ;
40013048	ako , pakwisula , ŵalikakulumwinine kumutunta ; eli ŵaŋgekala pansi , aweme nekwasalulwila mufitundu , sombi aŵipile nekwaposa .
40013049	Fyopele'fyo efikaŵa pakusile'mpindi ; iŋkalamba syaŵaLesa sikema , nekuŵafumya-mo aŵakuŵifya mwiŵumba lyawaluŋgeme ,
40013050	nekuŵaposa mucaka camulilo ; peŋka pakaŵa nemisowa apo , nekulukusumanya ameno .
40013051	Kani mwaumfwisya ifyo-fintu fyonse ? Naŵo ŵaliŵasumine ati : Inya .
40013052	Peŋka ŵalilaŵile kuli ŵo ati : Lomba aŵalembesi ŵonse uyo uwaalucile musambile waŴufumu bwaKwiulu alipalene nemuntu umwine wananda , uloŋgololamo umuli amaŵoni akwe ifintu fyaŵukumo nefyakale .
40013053	Peŋka'po , ili ŵasilile ŵaYesu ifyakupalanya ifyo , paliŵele ati ŵalifumineko uko .
40013054	Peŋka ŵaliinjile mucalo mwaŵo , nekuŵasambisya aŵantu mwisunagoge lyaŵo , fyopele'fyo ŵalikaŋkamicilwe , nekulaŵila ati : Mboyu-muntu aya-mano waliafumisye kwisa , nemilimo iyi yamakosa ?
40013055	Kansi uyu taali mwana wakwe kalipentala ? Naŵanyina kansi taŵaliilicilwe ati niMaliya ? Neŵakwaŵo kansi teŵo ŵaJakobo na Josefi naSimoni naJuda ?
40013056	Neŋkasi syakwe kansi tatuli nasyo syonse ? Mbefi-fintu fyonse alififumisye kwisa uyu-muntu ?
40013057	Naŵo ŵalukulitutula pakuti pali ŵo . Sombi ŵaYesu ŵalilaŵile kuli ŵo ati : Uwakusimika taaŵula-ŵuleme , sombi mucalo cakwaŵo taakwete-ŵuleme , namwaŵo muŋanda .
40013058	Peŋka taŵacitile-po uko imilimo iyinji iyamakosa pakuti pakukanika kwaŵo .
40014001	Impindi iyo Elode impemba ikulu yaliumfwile impupo syakuli ŵaYesu ,
40014002	nekulaŵila kuŵantu ŵaiyo ati : Uyo niYoane uwakuŵatisya ; waŵuka pamfwa ; pakuti pali fyefyo eyeyo-milimo yamakosa ilukucitwa muli ye .
40014003	Pakuti Elode kale amwikete Yoane , nekumukaka , nekumuposa mwikati pakuti pali Elodya , umukasi wakwe Filipo umukwaŵo .
40014004	Pakuti Yoane alilaŵile kuli ye ati : Tekwelelwa weŵo ukumupoka .
40014005	Peŋka pakufwayo'kumwipaya , alitinine iŵumba lyaŵantu , pakuti ŵo ŵalukumweŵa Yoane ati wakusimika .
40014006	Sombi pakufika akasuŵa ako afyelwe-mo Elode , lomba umwana umwanakasi wakwe Elodya alukusyana pakati paŵantu , nekutemwesya Elode .
40014007	Peŋka'po alilayene nakwe , nekulapaati : Nakukufupa fyonse ici wakutamina .
40014008	Peŋka ye , pakuti pakumufunda ŵanyina , alilaŵile ati : Mumpele pambale umutwi wakwe Yoane uwakuŵatisya .
40014009	Peŋka imfumu yaliŵele nensoni ; sombi pakuti pafilapo ifyo yalapile , napakuti pali ŵaŵo aŵasamine ukulukulya nayo , yaliŵaŵulile aŵantu ati ŋgaupelwe .
40014010	Nayo yaliŵatumine , mukumuteto'mutwi Yoane mwikati .
40014011	Nemutwi wakwe ŵaliuletele pambale nekumupela moye uyo : naye aliutwite kuli ŵanyina ,
40014012	Peŋka aŵasambile ŵakwe ŵaliisile nekuŵule'cimpilinte cakwe , nekumusika ; eli ŵaile nekuŵaŵula ŵaYesu .
40014013	Peŋka ŵaYesu , pakumfwe'fyo , ŵalifumine-ko'ko mubwato , nekuya kumbi kumpaŋga lukoso : sombi amaŵumba aŵantu , pakumfwe'fyo , alifumine mumisi nekuwakoŋka pansi .
40014014	Naŵo ŵaYesu ŵalifumine mubwato , nekusaŋga iŵumba ilikulu , lomba ŵaliŵele neŋkumbu kuli ŵo , nekuŵaŵusya aŵalwele ŵaŵo .
40014015	Lomba pakuteyama akasuŵa , aŵasambile ŵaliisile kuli ye ati : Pano nipampaŋga lukoso , nekasuŵa kale kaya ; ŵatumeniaŵantu , ŵalukuyamuli tumisi , ŵakaliulile aŵene ifyakulya .
40014016	Sombi ŵaYesu ŵalilaŵile kuli ŵo ati : Pape'ceŵo icakwila ŵo ; mweŵo muŵapele ukulya !
40014017	Naŵo ŵaliŵaasucile ati : Tuli nawasiŋkwa ŵasanu weŋka nesaŵi linini liŵili .
40014018	Naŵoati : Filetenikuno kuli neŵo .
40014019	Peŋka ŵaliaŵulile amaŵumba aŵantu ati ikaleni pansi pacani ; naŵo ŵaliŵulile wasiŋkwa aŵo ŵasanu nesaŵi ilyo liŵili , nekulakamina mwiulu , nekucindika ; lomba nekufikumala , naŵasiŋkwa nekuŵapela awasambile , naŵo aŵasambile nekwaŵila amaŵumba ayo .
40014020	Lomba ŵonse ŵalilile nekwikuta . Peŋka'po ŵalitolele ifyakumacile-ko ifyasyele-po ututundu ikumi natuŵili .
40014021	Aŵo aŵalile aŵalalume ŵalikumene koti masausande asanu , neŵanakasi neŵanice peulu .
40014022	Impindi iyo yopele , ŵaliŵakakatisye aŵasambileati , Injileni mubwato , muntanjilile ukuya kwisilya , ili nsiŋgatuma amaŵumba awantu .
40014023	Peŋka , pakwatuma amaŵumba aŵantu , ŵalininine kulupili kumpelo mukutembela : lomba , pakuwe'ciŋgulo , ŵali ŵeŋka uko .
40014024	Sombi impindi iyo ubwato bwali pakati kacisiŵa , bwalikatele kumaŋkapa , pakuti icipupu caliciliŋgene .
40014025	Peŋka kucinyamaca ŵaliisile kuli ŵo , ili ŵenda peulu pacisiŵa .
40014026	Naŵo aŵasambile , ili ŵaŵabwene ŵalukwenda peulu pacisiŵa , ŵalitinine , nekulaŵila ati : Mipisi ! lomba ŵaliaucile pakuti pamwenso .
40014027	Sombi impindi yopele'yo ŵaYesu ŵalilaŵile kuli ŵo ati : Tekeniimitima ! Nineŵo ; mwitina !
40014028	Naye Petilo aliŵaasucile ati : Sikulu , kani nimweŵo , njiteni neŵo , njise uko uku muli peulu pamenda .
40014029	Naŵo nekulaŵila ati : Jsa ! Peŋka'po Petilo alifumine-mo mubwato nekwenda peulu pamenda ukulukuya kuli ŵaYesu .
40014030	Sombi , pakumfwe'cipupu icikulu , alitinine ; lomba , ili ataticile ukwiŵila epakwauka ati : Sikulu , mumpulusye !
40014031	Peŋka'po ŵaYesu ŵalitambicile bwaŋgu ukuŵoko , nekumwikata , nekulaŵila kuli ye ati : Wewakucetekela kunini , mbanindo wakanicila ?
40014032	Lomba , pakwinjila ŵo mubwato , necipupu nekucileka .
40014033	Peŋka aŵo , aŵali mubwato , ŵaliŵalambile , nekulaŵila ati : Icinenene muli Ŵana ŵaŵaLesa !
40014034	Peŋka'po , pakwaŵuka , ŵalificile kumutunta kuGenesaleti .
40014035	Aŵantu aŵakoko , pakuŵesiŵa ŵalitumine aŵantu mumitala yonse , nekuleta kuli ŵo ŵonse aŵalukutenda ;
40014036	naŵo ŵaliŵakombetele ati ŵakume-ko lukoso kumpelo yacakufwala caŵo : naŵo ŵonse aŵakumine-ko ŵalipulucile .
40015001	Peŋka ŵaliisile kuli ŵaYesu aŵaFalisi newalembesi , aŵafumine kuJelusalemi , ati :
40015002	Mbanindo aŵasambile ŵenu ŵalukupulaisya ifyakutantaka ifyaŵakulu ? Pakuti taŵasamba kuminwe pakulya .
40015003	Naŵo nekuŵaasuka ati : Mbanindo namweŵo mupulaisye' funde lyaŵaLesa , pakuti pafyakutantaka fyenu ?
40015004	Pakuti ŵaLesa ŵalilaŵile ati : Utote ŵawiso naŵanoko ! kaŵili ati : Uyo ulaŵisya ŵawisi neli niŵanyina ŋgaafwe !
40015005	Sombi mweŵo ati : Aŵantu ŵonse , ukalaŵila kuli ŵawisi kani nikuli ŵanyina ati : Ifyo fyopele nati mupeleni pano ndaposa kuli ŵaLesa ;
40015006	uyo taakwete-mulandu wakutota ŵawisi . Peŋka , mwaalula lsiwi lyaŵaLesa lyalukoso pakuti pafyakutantaka fyenu .
40015007	Mweŵakutumpaika , Yisaya walisimicile bwino ifyakuli mweŵo ati :
40015008	Aŵantu aŵa ŵalantota neŵo kutunwa twaŵo ; Sombi imitima yaŵo ili apatali pali neŵo .
40015009	Sombi uko ukundemya neŵo kwalukoso ; Ili ŵasambisya uwusambisi bwamafunde aŵantu .
40015010	Peŋka ŵaliliitile iŵumba lyaŵantu , nekuwewa ati : Umfweni , mwisiŵe ati :
40015011	Ico iciinjila mukanwa taciŵifya-muntu ; sombi ico icifuma mukanwa eciŵifyo'muntu .
40015012	Peŋka'po ŵaliisile aŵasambile nekulaŵila kuli ŵo ati : Kani tamwisi ati aŵaFalisi ŵatutulwa pakumfwa amasiwi ayo ?
40015013	Sombi ŵo ŵaliasucile ati : Imbuto syonse , isi taŵaŵyele ŵa Tata aŵaKwiulu , sikemalwa .
40015014	Walekeni , ŵali nintanjisi impofu , Kaŵili kani impofu itanjilile impofu iŵyakwe , syoŵilo sikaponena mwikanda .
40015015	Naye Petilo aliŵaasucile ati : Tuŵulisisyeni ukupalanya uko .
40015016	Naŵo ŵalilaŵile ati : Namweŵo kaŵili , kansi mucili wakuwula'kalaŋgo ?
40015017	Tamwisi ati fyonse ifiinjila mukanwa filaya mumala , peŋka nekufifumya pakuya kumpaŋga ?
40015018	Sombi ifintu ifyo ififuma pakanwa filafuma mumutima ; ifyo efiŵifyo' muntu .
40015019	Pakuti mumutima mulafuma ukulaŋguluko'kuwipile , nefyakwipaya' ŵantu , nefyaŵucende , nefyaŵucencemesi , nefyakwiŵa , nefyaŵumboni ubwakuŵepa , nefyamucobwe .
40015020	Ifintu ifyo efiŵifyo'muntu : sombi ukulya ukwakuŵulo'kusamba kuminwe takuŵifyamuntu .
40015021	ŴaYesu ŵalifumine-ko'ko , nekuya kumi tala iyakuTulo nakuSidono .
40015022	Lomba kusaŋga , umwanakasi umu Kanani walifumine kumitala iyo , nekuŵalilila ati : Muncitile'ŋkumbu , mweŵaSikulu , mweŵana ŵakwe Dafidi ! Umwana wanji umwanakasi alukukululuko' kwakuti kuciŵanda .
40015023	Sombi ŵo taŵamwasucile-po neli lisiwi limo . Peŋka aŵasambile ŵaŵo ŵaliisile , nekuŵakombetela ati : Mutamfyeni , pakuti alukutulo nda ili atulilila .
40015024	Sombi naŵo ŵaliasucile ati : Nsinatuminwe ukuya kuli ŵambi , sombi kweŋka kumbelele isiluŵile isyananda yaŵaIsilaeli .
40015025	Sombi umwanakasi uyo aliisile nekuŵalambila , nekulaŵila ati : MweŵaSikulu , muŋgofwe-ko .
40015026	Naŵo nekwasuka ati : Tekwelelwa ukupoka ifyakulya fyaŵana , nekufipose'mbwa .
40015027	Sombi naye ati : Cine mweŵaSikulu , pakuti nembwa nasyo silalya-ko ulunsekentwa uluponaila petebulu lyaŵawisikuluŵo .
40015028	Peŋka ŵaYesu ŵalimwasucile ati : Wemwanakasi , ukucetekela koŵe kukulu ; ficitwe kuli weŵo koti nifyopele'fyo ifi ulukufwaya . Impindi yeŋke'yo umwana wakwe walipulucile .
40015029	Peŋka'po ŵaYesu ŵalifumine-ko' ko , nekupalamina kucisiŵa caGalili ; eli ŵaninine kulupili nekwikalo'ko .
40015030	Peŋka ŵaliisile kuli ŵo aŵantu amaŵumba akulu , aŵaleteleaŵalukusunta , nempofu , neŵasincile amasiwi , nefilema , naŵambi naŵo aŵenji , nekuŵalalika pamakasa aŵo : naŵo ŵaliŵaŵusisye :
40015031	fyopele' fyo iŵumbe'lyo lyalikaŋkamicilwe lukoso , pakuŵona aŵasincile amasiwi ŵalukulaŵila , nefilema fyakosa , neŵalukusunta ŵalukwenda bwino , nempofu silukulaŵa ; peŋka lyaliŵalemesye ŵaLesa ŵaŵaIsilaeli .
40015032	Lomba ŵaYesu ŵaliŵetile aŵasambile ŵaŵo nekulaŵila ati : Umutima wanji ulukupopomenwa peŵumbe'li , pakuti ŵukumo syakumana insiku sitatu isi ŵalukwikala naneŵo , lomba taŵakwete neli kakulya ; peŋka nsilukufwayo'kuŵatuma nensala , ŵeŋgalesuka pansila .
40015033	Popele aŵasambile ŵalilaŵile kuli ŵo ati : Tuŵafumye kwisa muno mumpaŋga wasiŋkwa aŵenji aŵakwikuta iŵumba ilikulu ilyakuŵe'fi ?
40015034	Popele ŵaYesu ŵaliŵepwisyeati : Ŵasiŋkwa ŵaŋga muli naŵo ? Naŵo ati : Ŵasanu naŵaŵili , pamo netusaŵi tunini utuce .
40015035	Peŋka ŵaliŵaŵulile aŵantu , iŵumbe'lyo , ati ikaleni pansi .
40015036	Lomba ŵaliŵulile ŵasiŋkwa aŵo ŵasanu naŵaŵili netusaŵi pamo ; nekutota , nekukumala , eli ŵaŋgawapela aŵasambile , naŵo aŵasambile nekupelaika amaŵumba ayo .
40015037	Naŵo ŵonse ŵalilile nekwikuta . Peŋka'po ŵalitolele ifyasyele-po ifyakumacile-ko ututundu tusanu natuŵili utwiswile .
40015038	Aŵo aŵalile aŵalalume ŵalikumene amasausande ane , neŵanakasi neŵanice peulu .
40015039	Lomba ŵalitumine amaŵumba , nekwicila mubwato , peŋka nekufika nakumi tala yaMagadala .
40016001	Lomba ŵaliisile aŵaFalisi neŵaSadukayo , nekuŵesya , nekuŵalomba ati : Mutubwenesye akesiŵilo akakufuma kwi ulu .
40016002	Sombi ŵo ŵaliŵaasucile ati : Pakufika iciŋgulo , mulalaŵila ati , Bwakuca ! pakuti kwi ulu kwakasika .
40016003	Nakaŵili ulucelo ati , Lelo teti ŵuce , pakuti kwiulu kwakasika nekufita . Muliisi ukupenda pamenso akwiulu ; sombi tamwisi ukupenda utwisiŵilo twampindi .
40016004	Icitentekwa iciŵipile , icaŵucende , cilukufwaya-fwaya akesiŵilo ; sombi takakapelwa kuli co akesiŵilo kambi , sombi keŋka ako-kesiŵilo kakwe jona . Peŋka ŵaliŵasile nekukumbuluka .
40016005	Peŋka ŵalificile kwisilya aŵasambile , sombi ŵaliluŵile-ko ukupinta siŋkwa ,
40016006	ŴaYesu ŵalilaŵile kuli ŵo ati : Cenjeleni kumusuŋga waŵaFalisi neŵaSadukayo .
40016007	Naŵo ŵalukupikansyanya ati : Ŵalaŵilile'fyo pakuti tatupintile-po siŋkwa .
40016008	Pakwisiŵe'fyo ŵaYesu ŵalilaŵile ati : Mweŵakucetekela kunini , mbanindo mulukupikansyanisisya , pakuti tamukwete-siŋkwa ?
40016009	Tamuŋgesiwa neli kulaŋguluka ŵasiŋkwa aŵo ŵasanu aŵalile aŵantu aŵo amasausande asanu ; netutundu mwalitolele tuŋga ?
40016010	Neli niwasiŋkwa aŵo ŵasanu naŵaŵili aŵalile aŵantu aŵo amasausande ane ; netutundu mwalitolele tuŋga ?
40016011	Mbanindo tamwisiŵile ati nsilaŵile kuli mweŵo ifyakuli siŋkwa ? Sombi cenjeleni kumusuŋga waŵaFalisi neŵaSadukayo !
40016012	Naŵo ŵaliisiŵile bwino ati taŵaŵaŵulile ati ŵacenjele kumusuŋga ŵasiŋkwa , sombi nikuŵusambisi bwaŵaFalisi neŵaSadukayo .
40016013	Pakufika ŵaYesu kumitala yaKaisalia uwakuli Filipo , ŵaliŵepwisye aŵasambile ŵaŵo ati : Aŵantu ŵaleŵa ati Umwana waMuntu nsi ninani ?
40016014	Naŵo ŵalilaŵile ati : Ŵambi ati , niYoane uwakuŵatisya , ŵambi naŵo ati , niElaija , naŵambi naŵo ati , ni Ielemiya , neli wakusimika umbi naye .
40016015	Naŵo ŵalilaŵile kuli ŵo ati : Mbamweŵo mulukuŋgewa ati ninenani ?
40016016	Peŋka Simoni Petilo waliasucile ati : NimweŵaKlistu , Aŵana ŵaŵaLesa ŵaMweo !
40016017	Lomba ŵaYesu ŵalimwasucile ati : Ulisyucile weŵo , Simoni Ba-Jona ; pakuti umunefu nemilopa tayakufisulwilile'fyo , sombi niŵaTata aŵaKwiulu eŵakufisulwilile .
40016018	Nakaŵili ndukulaŵila kuli weŵo ati niwePetilo , peŋka peulu pacibwe ici ŋkeŵaka ikelesya lyanji ; nefiiŵi ifyakuSyeoli tekuti filikomeke .
40016019	Ŋkakupela imipinjilo yaŴufumu bwaKwiulu ; fyonse'fyo ifi ukakaka pansi pano , fikakakwa nakwi ulu ; nakaŵili fyonse'fyo ifi ukakakulula pansi pano , fikakakululwa nakwi ulu .
40016020	Peŋka'po ŵaliŵacenjesye aŵasambile ati , Mwiŵula aŵantu ŵonse neli umo ati nineŵaKlistu .
40016021	Ukufuma kumpindi iyo , ŵaYesu ŵalitaticile ukuŵulisisya kuŵasambile ŵakwe ati , Ukwelelwa ati ŋkaye kuJelusalemi , nsomenwe kufintu ifinji kuŵakulu nakuŵapapatilisi aŵakulu nakuŵalembesi , njipaiwe ; peŋka pakasuŵa kaŵusitatu mbusiwe .
40016022	Lomba Petilo aliŵatwite kumpelo , nekutatiko'kuŵakanya , nekulaŵila ati : Ifyo tefyo , mweŵaSikulu , tafikesa kuli mweŵo !
40016023	Sombi naŵo kaŵasyoloka nekulaŵila kuli Petilo ati : Koya kunuma yanji , weSatana : weŵo uli cakuntutula neŵo ; pakuti tolukwalakanya ifintu fyaŵaLesa , sombi fyaŵantunsi .
40016024	Peŋka ŵaYesu ŵalilaŵile kuŵasambile ŵaŵo ati : Aŵantu ŵonse , ulukufwayo'kundonda neŵo , ŋgaalikanye , apinte umutaliko wakwe , alukundonda .
40016025	Pakuti aŵantu ŵonse , ulukufwayo' kupulusyo'mweo wakwe , akaulufya : kaŵili ukaulufya umweo wakwe pakuti pali neŵo uyo eukauŵona .
40016026	Pakuti mbomuntu akasyuka syani , kani akabwenapo icalo conse icapansi , nekuuposa umweo wakwe ? Neli mbacisa-cintu ici esi umuntu ukuposa mukusitula umweo wakwe ?
40016027	Pakuti Umwana waMuntunsi akesa muŵuleme bwaŵaWisi pamo neŋkalamba syaŵo ; impindi iyo akaŵacite'milandu aŵantu ŵonse koti kucita kwaŵo .
40016028	Icinenene ndukumuŵuleni ati : Epo ŵali ŵambi aŵemakene pano , aŵataŵakomfwa-po imfwa neli panini , ili tawaŋgamuwona Umwana waMuntunsi alukwisa muŴufumu bwakwe .
40017001	Pakupite'nsiku sisanu nakamo , ŵaYesu ŵalitwite Petilo najakobo naYoane , umukwaŵo Jakobo , nekuŵaninika kulupili ulutali kumpelo .
40017002	Peŋka ŵalisaŋgwilwe pamenso aŵo ; lomba pacinso caŵo palisasamucile koti kasuŵa , nefyakufwala fyaŵo fyalituŵile tuu .
40017003	Popele lomba ŵalibwenekele kuli ŵo Mose naElaija , ukulukwambala naŵo .
40017004	Peŋka Petilo aliasucile nekulaŵila kuli ŵaYesu ati : MweŵaSikulu , cawama ati tulukuli kuno : kani mulukufwaya , nakwiŵaka pano imitanda itatu , umo wenu , umbi waŵaMose , umbi nawo waŵaElaija .
40017005	Lomba , ili acilaŵila , ikumbi ilituŵile lyaliŵasesemucile : lomba nesiwi ilyafumine mwikumbi ati : Uyu Mwana wanji untemenwe , muli ye emu ndukusaŋgalala ; mulukumumfwa .
40017006	Peŋka aŵasambile , pakulyumfwile'fyo , ŵaliwilile pansi ubwifuneme , nekutino' kwakuti .
40017007	Peŋka ŵa Yesu ŵaliisile , nekuŵatintila-po , ukweŵa'ti : Ŵukeni , mwitina !
40017008	Naŵo , pakuceŵuka , taŵabwene-po umbi , sombi niŵaYesu ŵeŋka .
40017009	Lomba ili ŵalukuseluka kulupili , ŵaYesu ŵaliŵafundile ati : Tekuŵaŵula neli muntu umo , ifyo ifi mwaŵona , ili taaŋgawuka paŵafwile Umwana waMuntunsi .
40017010	Peŋka aŵasambile ŵaŵo ŵaliŵepwisye ati : Mbanindo lomba ŵalaŵilila aŵalembesi ati : Elaija euŋgataŋgo'kwisa ?
40017011	Naŵo nekwasuka ati : Icine Elaija eulukwisa , nekufiŵusya liŵili ifintu fyonse .
40017012	Sombi ndukumuŵuleni ati Elaija kale esile ; popele aŵantu taŵamwisiŵile , sombi ŵalicitile kuli ye koti kufwaya kwaŵo . Koti nifyopele' fyo neMwana waMuntunsi naye akasomenwa kuli ŵo .
40017013	Eli ŵaisiŵile aŵasambile ati ŵalukweŵa ifyakwe Yoane uwakuwatisya .
40017014	Lomba , ili ŵaficile kwiŵumba lyaŵantu , peŋka waliisile kuli ŵo umbi umuntu , nekufukama kuli ŵo , ati :
40017015	Sikulu , mumucitile'ŋkumbu umwana wanji umwalalume ; pakuti mulwele Iciŋkoniŋkoni , alukusomenwo'kwakuti : pakuti liŵili liŵili alukuponena mumulilo , liŵili liŵili namumenda .
40017016	Peŋka nali namuleta kuŵasambile ŵenu , sombi ŵo taŵesiŵile ukumuŵusya .
40017017	Peŋka ŵaliasucile ŵaYesu ati : Wecitentekwa icakuŵulo'kucetekela , mweŵacikaka , impindi syani ŋkalukwikala nenu , nekulukumusumineni ? Mumulete kuno kuli neŵo .
40017018	Lomba ŵaYesu ŵalicikenye , peŋka iciŵanda nekufuma-mo muli ye ; nemusaŋkwo'vo waliŵusiwe nekukosa ukufuma kumpindi iyo .
40017019	Popele apo aŵasambile ŵaliisile kuli ŵaYesu kumpelo , nekwipusya ati : Mbanindo tatwaisiŵile ukucifumya ?
40017020	Naŵo nekuŵaŵula ati : Nipakuti pakucetekela kwenu kunini ; pakuti icinenene ndukumuŵuleni ati , kani muli nekucetekela koti lusaŋgu lwasinapi , mwakulaŵila kulupili ulu ati : Telela kulya ! peŋka lwakutela . Nakaŵili tapakalukuli-po cintu neli cimo cakumukaŋgeni .
40017021	Sombi umukoka uyo taufuma-mo kufintu fimbi , sombi nikukutembela kweŋka nakukulikanya ukulya .
40017022	Lomba , ili ŵaciikele muGalili , ŵaYesu ŵalilaŵile kuli ŵo ati : Umwana waMuntunsi akaloŵelwa kuminwe yaŵantu ;
40017023	naŵo ŵakamwipaya ; lomba , pakupite'nsiku sitatu , akaŵusiwa . Popele naŵo ŵaliŵele nensoni syakuti .
40017024	Pakufika ŵo kuKapanaumi , aŵalukupoke'ndalama isyamilambu yakwitempuli ŵaliisile kuli Petilo , nekwipusya ati : Aŵasambisi ŵenu taŵalapela indalama syakwitempuli ?
40017025	Kumfwa nave ati : Ŵalapela . Pakwinjila ye muŋanda , lomba ŵaYesu ŵalitanjile ukulaŵila kuli ye ati : Ulukulaŋguluke'ndo , Simoni ? Imfumu syapansi silapoka kuli ŵani imisoŋko neli tulambu ? Kani nikuŵana , kani nikuŵensu ?
40017026	Pakwasuka Petilo ati , Nikuŵensu , peŋka ŵaYesu ŵalilaŵile kuli ye ati : Aŵana lomba ŵo kansi ŵana-ŵaŵene !
40017027	Sombi twiŋgawatutwisya ŵo , uye kucisiŵa , uteye indoŵo , ukaŵule isaŵi ilyo ilyakutaŋgo' kwikatwa ; popele , pakulicenamuna mukanwa , wakusaŋge'syekeli ; uliŵule ; uŵapele pakuti pali neŵo naweŵo .
40018001	iyo-mpindi ŵaliisile kuli ŵaYesu aŵasambile , nekwipusyaati : Mbaninani ucilile uŵuleme muWufumu bwaKwiulu ?
40018002	Peŋka ŵaliitile akanice , nekukateka pakati pali ŵo ,
40018003	nekulaŵila ati : Icinenene ndukumuŵuleni ati , kani tesi mwaluluke muŵe koti ŵanice , tesi mukenjile neli kwinjila konse muŴufumu bwaKwiulu .
40018004	Aŵantu ŵonse lomba , ukalicefya koti kanice aka , uyo wopele eucilile uŵuleme muŴufumu bwaKwiulu .
40018005	Nakaŵili uyo , ukapokelela umwanice umo uwakuŵe'fi mwisina lyanji , ye akampokelela neŵo .
40018006	Sombi uyo ukamututwisya umbi umwanice uwapali ŵaŵa aŵalukuncetekela neŵo , ukumweleiwa ati ye akakacilwe mumukosi necibwe icikulu icakupela-po , nekwiŵisiwa munsi mucisiŵa icitali .
40018007	Ŵalisyeme aŵamucalo capansi , pakuti pafyakututwisya ! pakuti icine ifyo filesa ; sombi alisyeme uyo uyu fiisa-mo ifyakututwisya ifyo !
40018008	Popele kani ukuŵoko koŵe kani lukasa loŵe lulakututwisya , ulupinike-ko , ulupose ; ukukwelelwa weŵo ati ukenjile mumweo nekuŋkuta neli ŵulema , ukucila napakulukuli nemaŵoko aŵili neli molu aŵili nekuposwa mumulilo wamuyayaya .
40018009	Kaŵili kani ilinso lyoŵe lilakututwisya , uliloŵolemo , ulipose ; pakuti ukukwelelwa weŵo ati ukenjile mumweo nelinso limo , ukucila napakulukuli nemenso aŵili nekuposwa muGeena wamulilo .
40018010	Cenjeleni , tekupufya aŵanice aŵakuŵe'fi neli umo , pakuti ndukumuŵuleni ati Kwiulu iŋkalamba syaŵo silatontomeka ŵaTata aŵaKwiulu pamenso aŵo insiku syonse .
40018011	Pakuti Umwana waMuntunsi aliisile mukupulusya ifiluŵile .
40018012	Mulukulaŋguluka syani ? Kani umbi umuntu ali nembelele umwanda , imo nekuluŵapo , ye tekusisye'syo amakumi asanu naane nasisanu nasine , nekuya kumapili mukufwaya-fwaye'yo iyaluŵa-po ?
40018013	Lomba kani paŵa'ti aiŵona , icinenene ndukumuŵuleni ati alasaŋgalalo'kwakuti pakuti pali yeyo , ukucila napali syesyo amakumi asanu naane nasisanu nasine , isitasiluŵile-po .
40018014	Fyopele'fyo takuli kufwaya kwaŵaWisinwe aŵaKwiulu ati paŵanice aŵa neli umo akonaike .
40018015	Kaŵili , kani umukwanu aŵifye kuli weŵo , koya , umulanjisye ukuŵifya kwakwe , mweŵilo kumpelo : peŋka kani akumfwe , lomba walibwesesya umukwanu .
40018016	Sombi kani tesi akumfwe , upinte naŵambi neli umo neli ŵaŵili , ati mutunwa twamboni siŵili neli sitatu amasiwi onse aluŋgame ,
40018017	Sombi kani akane ukuŵomfwa naŵaŵo , uŵule iceŵo kwikelesya : lomba kani akane ukuliumfwa nekelesya nalyo , pamenso oŵe aŵe koti mwinafyalo nakoti musoŋkesi .
40018018	Icinenene ndukumuŵuleni ati fyonse'fyo ifi mukakaka pansi pano , fikakakwa nakwiulu ; nakaŵili fyonse'fyo ifi mukakakulula pansi pano , fikakakululwa nakwiulu .
40018019	Kaŵili ndukumweŵeni , ati kani peŵumba lyenu ŵambi ŵaŵili ŵali nemutima umo pansi pano uwapali fyefyo ifi ŵakalomba , ŵaTata aŵaKwiluu ŵakaŵacitile'fyo .
40018020	Pakuti apo apa ŵaŵuŋgana ŵaŵili kani ŵatatu mwisina lyanji , popele apo epo ndi naneŵo pakati pali ŵo .
40018021	Lomba waliisile Petilo , nekulaŵila kuli ŵo ati : MweŵaSikulu , impindi siŋga umukwasu akaŵifya kuli neŵo , naneŵo nekumufitulucila ? kani ukufika impindi sisanu nasiŵili ?
40018022	Kumfwa ŵaYesu kaŵalaŵila kuli ye ati : Nsilukumuŵuleni ati ukufika impindi sisanu nasiŵili ; sombi ati ukufika nakumpindi sisanu nasiŵili isifusiwe impindi amakumi asanu naaŵili .
40018023	Pakuti pali fyefyo Uŵufumu bwaKwiulu ŵulipalene nemfumu imbi , iyalukufwayo'kupendo'ŵuŵoni neŵapyunjisi ŵaiyo .
40018024	Peŋka , pakutatiko'kupenda , ŵaliletele kuli yo umbi umuntu uwali nemulandu kuli yo uwakukumana amatalanto amasausande ikumi .
40018025	Sombi pakuti taakwete indalama isyakuluŵuka , ŵawisikulu ŵalieŵele ati akolwe pamo nemukasi wakwe , neŵana ŵakwe , nefintu fyakwe fyonse , nemulandu ufutwe .
40018026	Peŋka umupyunjisi uyo aliwilile pansi ukulukuŵalambila , nekulaŵila ati : MweŵaSikulu , mbeleni neŋkumbu ; ŋkamulipeni fyonse .
40018027	Lomba ŵawisikulu umupyunjisi uyo ŵaliŵele neŋkumbu , nekumukakulula , nekumufitulucila kumulandu uyo .
40018028	Sombi umupyunjisi uyo walifumine , nekusaŋgano'mupyunjisi umuŵyakwe , uwali nemulandu kuli ye uwakukumana indalama umwanda : peŋka walimwikete , nekumufina pamukosi ati : Futa umwapu wanji !
40018029	Popele umuŵyakwe naye waliwilile pansi , nekumukombetela ati : Mbeleni neŋkumbu , ŋkamulipeni .
40018030	Sombi alikene ; nekuya nekumuposa mwikati , ati ekale-mo ili taaŋgafuta umulandu uyo .
40018031	Popele apo awapyunjisi aŵaŵyakwe , pakuŵona ifyo ifyacitilwe , ŵaliŵele nensoni syakuti , nekwisa mukuŵaŵula ŵawisikuluŵo fyonse'fyo ifyacitilwe .
40018032	Peŋka ŵawisikulu ŵalimwitile , nekulaŵila kuli ye ati : Wemupyunjisi uŵipile , nalikufitulucile kumulandu uyo wonse , pakuti waliŋkombetele neŵo ;
40018033	kani tekwelelwa naweŵo ukumucitile'ŋkumbu umuŵyoŵe , koti nifyopele'fyo ifi nakucitile'ŋkumbu weŵo ?
40018034	Lomba ŵawisikulu ŵalikalipile , nekumuposa kuŵakupensya , ili taaŋgafuta umulandu uyo wonse .
40018035	Fyopele'fyo naŵaTata aŵaKwiulu efi ŵakacita nakuli mweŵo , kani mwense mumitima yenu tamuŵafitulucila aŵakwaŵenu .
40019001	Pakusilo'kulaŵila amasiwi ayo , lomba ŵa Yesu ŵalifumine kucalo caGalili , nekwinjila mumitala yacalo caŵena-Juda bwisilya bwaJodeni ;
40019002	popele amaŵumba aŵantu akulu alukuŵalonda ; naŵo nekuŵaŵusya kopele uko .
40019003	Lomba ŵaliisile kuli ŵo aŵaFalisi ukuŵesya , nekuŵepusya ati : Kani ukwelelwa umuntu ukuleko'mukasi wakwe pafyeŵo fyonse ?
40019004	Naŵo ŵaliasucile ati : Kani tamuŋgapenda ati aŵo awaleŋgele awantu kumpindi yakutaŋga , ŵaliŵaleŋgele nemwalalume nemwanakasi ,
40019005	nekulaŵila ati : Pakuti paceŵo ico , umuntu akaleka ŵawisi naŵanyina , nekwikalisya nemukasi wakwe ; popele ŵoŵilo ŵakaaluka munefu umo ?
40019006	Fyopele'fyo ŵukumo taŵali ŵaŵili sombi munefu umo . Pakuti pali fyefyo , ifyo ifi ŵalundenye ŵaLesa , awantu ŵonse tekufilekanya neli umo .
40019007	Peŋka ŵalilaŵile kuli ŵo ati : Mbanindo lomba Mose afundile ukumupele'ŋkalata iyakumukanina-mo , popele nekumuleka ?
40019008	Naŵo ŵalilaŵile kuli ŵo ati : Pakuti pakukosa ukwamumitima yenu , Mose alimusumineni ukuleka'ŵakasi ŵenu : sombi ukufuma kumpindi yakutaŋga takwali nifyefyo .
40019009	Popele ndukumuwuleni ati : Aŵantu ŵonse ukakano'mukasi wakwe pakuti paceŵo cimbi icitacili caŵucencemesi , peŋka nekuupo'mwanakasi umbi , uyo alukucito'ŵucende : nakaŵili uyo uwakuupo'mwanakasi uwakenwe kumulume wakwe , uyo naye alukucito'ŵucende .
40019010	Eli ŵalaŵile aŵasambile kuli ŵoati : Kani ifyamuntu nemukasi wakwe fili nifyefyo , lomba tekwelelwa ukuupa ,
40019011	Sombi naŵo ŵalilaŵile kuli ŵo ati : Aŵantu ŵonse taŵesi ukupoka amasiwi ayo , sombi weŋka'wo aŵapelwe .
40019012	Pakuti epo sili intuŋgu isyafyelwe ifyo munda mwaŵanyinaŵo ; kaŵiliepo sili intuŋgu isyatuŋgwilwe kuŵantu ; nakaŵili epo sili intuŋgu isilituŋgwile isine , pakuti paŴufumu bwaKwiulu . Uyo uwisi ukupoke'fi , apoke !
40019013	Peŋka'po ŵaliletele kuli ŵo aŵaniee , ati ŵaŵatintile-po iminwe yaŵo , nekutembela . Sombi aŵasambile ŵaliŵakenye .
40019014	Sombi ŵaYesu ŵalilaŵile ati : Ŵalekeni aŵanice ati ŵese kuli neŵo ; tekuŵakanya ; pakuti Uŵufumu bwaKwiulu ŵuli kuŵakuŵe'fi .
40019015	Peŋka ŵaliŵatintile-po iminwe yaŵo ; lomba nekufuma-ko uko .
40019016	Lomba umbi umuntu aliisile kuli ŵo , ati : Mweŵasambisi , mbacisa-cintu iciweme nakulukucita ati ŋkaŵe neMweo uwamuyayaya ?
40019017	Naŵo nekumweŵa ati : Mbanindo ulukunjipusisya ifyaceco iciweme ? Epo ŵali ŵamo weŋka eŵaweme . Sombi kani ulukufwayo'kwinjila mu Mweo , ulukulama'mafunde .
40019018	Naye aliŵepwisye ati : Mbaesa-mafunde ? Kumfwa ŵaYesu ati : Tekwipayo'muntu ; Tekucito'ŵucende ; Tekwiŵa ; Tekuŵepo'ŵufi ;
40019019	Ucindike ŵawiso naŵanoko ; kaŵili , Utemwe umuŵyoŵe koti kuli temwa wemwine .
40019020	Walilaŵile kuli ŵo umusaŋkwa uyo ati : Ndafilama fyonse'fyo ; mbeci nciŵula cindo ?
40019021	Peŋka ŵaYesu kaŵalaŵila kuli ye ati : Kani ulukufwayo'kuŵa uwaminine , koya , ukole fyonse'fyo ifi uli nafyo , uŵapele awapeŋgele : lomba ukaŵa nemaŵoni kwi ulu ; eli ukese , ili undonda .
40019022	Sombi umusaŋkwa uyo , pakumfwa amasiwi ayo , alikumbulucile ili aŵombomene ; pakuti ali nemaŵoni aenji .
40019023	Peŋka ŵaYesu ŵalilaŵile kuŵasambile ŵaŵo ati : Icinenene ndukumuŵuleni ati , Kulikatesye ukwinjila muŴufumu bwaKwiulu umusambasi .
40019024	Kaŵili ndukumuŵuleni ati , Capepi kuŋgamela ukwinjila pesiso lyansiŋgano , ukucila napakwinjila mu Ŵufumu bwaŵaLesa umusambasi .
40019025	Lomba aŵasambile , pakumfwe'fyo , ŵalikaŋkamene ukwakuti , ati : Mbaninani lomba uwisi ukupuluka ?
40019026	ŴaYesu naŵo ŵaliŵatontomekele , nekulaŵila ati : Ifyo filakaŋga'wantu ; sombi ifintu fyonse filesibwa kuli ŵaLesa .
40019027	Peŋka Petilo aliŵaasucileati ; Ŵoneni , fweŵo twalisile fyonse , nekumulondeni ; mbafindo lomba tukapoka ?
40019028	Peŋka ŵaYesu ŵalilaŵile kuli ŵo ati : Icinenene ndukumuŵuleni ati : Pampindi yakuleŋga liŵili ifintu fyonse , ili akalukwikele Umwana waMuntunsi peteŵe lyaŵuleme bwakwe , namweŵo , mwemulukundonda neŵo , mukalukwikele pamateŵe ikumi naaŵili ukulukusololola nemikoka yaŵaIsilaeli ikumi naiŵili .
40019029	Kaŵili aŵantu ŵonse uwasile kani mananda kani ŵakwaŵo , kani niŋkasi , kani niŵawisi , kani niŵanyina , kani ŵana , kani maŵala , pakuti pesina lyanji , uyo akapoka umwanda , nekupyana umweo uwamuyayaya .
40019030	Sombi aŵenji aŵatanjile eŵakapela-ko , naŵo aŵapelele-ko eŵakatanjila .
40020001	Pakuti Uŵufumu bwaKwiulu ŵulipalene nemuntu umwine wananda , uwafumine lucelocelo mukufola aŵantu aŵakucite'milimo mwiŵala lyakwe ilyamifaina .
40020002	Peŋka , pakulayana neŵamilimo ukuŵapele'kobili limo pakasuŵa kamo , aliŵatumine kwiŵala lyakwe .
40020003	Peŋka'po alifumine pakasuŵa lomba kasansamuka , nekusaŋgana naŵambi ŵaliimakene lukoso paluŵansa lwakuulila-po ;
40020004	peŋka kaalaŵila kuli ŵo ati : Kamuyeni namweŵo kwiŵala lyamifaina , lomba nakumupeleni ifyelelwe . Peŋka naŵo ŵaliile .
40020005	Nakaŵili alifumine liŵili pakasuŵa pakati , napampindi yakusendama'kasuŵa , nekucita fyopele'fyo .
40020006	Peŋka pakuteyama akasuŵa , alifumine nekusaŋgana naŵambi ŵaliimakene ; nekulaŵila kuli ŵo ati : Mbanindo mwimakanine lukoso pano akasuŵa konse ?
40020007	Naŵo ŵalimwasucile ati : Nipakuti pakuŵula-po umuntu wakutufola . Naye alilaŵile kuli ŵo ati : Kamuya namweŵo kwiŵala lyamifaina .
40020008	Lomba , pakufika iciŋgulo , umwine weŵala walilaŵile kucilolo cakwe ati : Ŵete aŵamilimo , uŵalambule , utatike paŵapela-ko , pantanjile nekufika kuŵakutaŋga .
40020009	Peŋka , pa kwisa aŵo aŵafolelwe pakuteyama akasuŵa , ŵalipokele ŵonse ikobili limo limo .
40020010	Lomba , pakwisa aŵo aŵatanjile , ŵalukulaŋguluka ati twakupoka ifyakucila ; sombi naŵaŵo ŵonse ŵalipokele ikobili limo limo .
40020011	Lomba , pakulipoka , ŵaliliŋwiŋwisisye kumwine wananda ,
40020012	ati : Aŵa-ŵantu aŵakupela-ko ŵacita impindi imo lukoso ; peŋka mwaŵapendela pamo nafweŵo , fwetwaumfwo'kulema nekukalipa kwakasuŵa .
40020013	Sombi naye alimwasucile umbi peŵumba lyaŵo ati : Wemwame , nsilukukukatasya ; kansi tawalayene naneŵo ukupoka ikobili limo ?
40020014	Ŵule'lyoŵe , ulukuya ! Ndukufwayo'kupela uyu uwakupela-ko koti nifyopele'fyo ifi nakupela weŵo !
40020015	Kansi tekwelelwa neŵo ukucita koti mutima wanji nefintu fyanji ? Kani ilinso lyoŵe lyacikani , pakuti ndi neŵupe neŵo ?
40020016	Fyopele'fyo aŵapelele-ko ŵakatanjila , neŵatanjile naŵo ŵakapela-ko .
40020017	Lomba ŵa Yesu ili ŵalukuya kuJelusalemi , ŵalitwite kumpelo aŵasambile aŵo ikumi naŵaŵili , lomba pansila ŵalilaŵile kuli ŵo ati :
40020018	Ŵoneni , tulukuya kuJelusalemi ; lomba Umwana waMuntunsi akaloŵelwa kuŵapapatilisi aŵakulu nakuŵalembesi ; naŵo ŵakamusinina ati afwe .
40020019	Peŋka ŵakamuposa kuŵenafyalo ati ŵamuseke , ŵamupume , ŵamutalike ; lomba , pakasuŵa kaŵusitatu akaŵusiwa pamfwa .
40020020	Peŋka ŵaliisile kuli ŵo ŵanyinaŵo aŵana ŵakwe Sebedai pamo neŵana ŵaŵo aŵalalume , nekuŵalambila , ili ŵalukulomba kuli ŵo icintu .
40020021	Naŵo nekuŵepusya ati : Ulukufwaye'ndo ? Naŵo nekuŵaasuka ati : Ŵalaye aŵana ŵanji aŵa ŵoŵilo ati ŵakekale umbi palwine lwenu , umbi naye pacipiko cenu muŴufumu bwenu .
40020022	Sombi ŵaYesu ŵaliasucile ati : Tamufiisi ifi mulukulomba . Kani muliisi ukunwa kuŋkomeci iyo iyi nakwisa-kunwina-mo neŵo , nekuŵatisiwa kukuŵatisya uko uku ndukuŵatisiwa neŵo ? Naŵo nekulaŵila kuli ŵo ati : Tuliisi .
40020023	Naŵo ŵalilaŵile kuli ŵo ati : Kuŋkomeci yanji mukanwa-mo icine , nekuŵatisiwa kukuŵatisya uko uku ndukuŵatisiwa neŵo ; sombi ukwikala palwine lwanji neli nipacipiko canji takuli kwanji ati mpele , sombi nikuli ŵaŵo ŵeŋka aŵo aŵa kwaansicilwe kuli ŵaTata .
40020024	Peŋka aŵo ikumi , pakumfwe'fyo , ŵaliŵele nekufitwa pakuti pawakwawawo aŵo ŵoŵilo .
40020025	Sombi ŵaYesu ŵaliŵetile , nekulaŵila ati : Muliisi ati aŵalukwikalika aŵenafyalo ŵalaŵakomeka , neŵakulu ŵaŵo naŵo ŵalaŵacitilo'ŵukulu .
40020026	Sombi pali mweŵo tafikekale'fyo , tau ; sombi mweŵo mwense , ukafwayo'kuŵa mukulu , eukekala wakumutaŵataŵileni .
40020027	Nakaŵili apa pali mweŵo ukafwayo'kuŵa wakutaŋga , eukekala mupyunjisi wenu .
40020028	Koti nifyopele'fyo neMwana waMuntu nsi tesile-po mukupyunjilwa , sombi mukupyuŋga , nekuposo'mweo wakwe cakuluŵula-mo aŵenji .
40020029	Peŋka'po , ili ŵafumine kuJeliko , iŵumba lyaŵantu ilikulu lyaliŵalondele .
40020030	Lomba aŵantu ŵaŵili impofu syaliikele mumbali yansila . Ili syaumfwile ati ŵaYesu ŵalukupita , syaliŵilicisye ati : MweŵaSikulu , mutucitile'ŋkumbu , mweŵana ŵakwe Dafidi ?
40020031	Sombi iŵumba lyalisikenye ati : Celele ! Sombi nasyo syaliŵilicisye ukucila ati : MweŵaSikulu , mutucitile'ŋkumbu , mweŵana ŵakwe Dafidi !
40020032	Peŋka ŵaYesu ŵaliimakene , nekusiita , nekulaŵila ati : Mulukufwaya ati ncite'ndo kuli mweŵo ?
40020033	Nasyo syalilaŵile kuli ŵo ati : MweŵaSikulu , ati amenso esu asiŵulwe .
40020034	Naŵo ŵaYesu ŵaliŵele neŋkumbu , nekusitintila pamenso : lomba impindi iyo yopele , syalipokele ukulaŵa kwasiko , nekuŵalonda .
40021001	Ili ŵapalamine kuJelusalemi nekufika kuBetafage , kulupili lwamaolife , peŋka ŵaYesu ŵalitumine aŵasambile ŵaŵili ,
40021002	nekuŵaŵula ati : Kamuyeni kumusi uyo usiŋkamene pali mweŵo ; lomba kopele uko mwakusaŋgana imboŋgolo ikacilwe pamo nemwana waiyo ; mukakulule , mukandetele .
40021003	Lomba kani umbi alaŵile fimbi kuli mweŵo , mwakweŵa ati , NiŵaSikulu ŵalukusifwaya ; lomba akupulilila ukusituma .
40021004	Pakuti ifi fyaisa-kucitwa ati fipelelwe pamo nafyefyo ifyalaŵilwe kuwakusimika ati :
40021005	Mumuŵule umwana umwanakasi wakuSayoni , ati : Ŵona , Imfumu yoŵe ilukwisa kuli weŵo , Ilicefesye , ilukwenda pamboŋgolo , Napamutule , akana kamboŋgolo .
40021006	Peŋka aŵasambile ŵaliile , nekucita koti nifyopele'fyo ifi ŵaŵa ŵulile ŵa Yesu ;
40021007	nekuleta nemboŋgolo nemwana waiyo , nekuŵika-po ifyakufwala fyaŵo ; lomba naŵo ŵaYesu ŵaliikele-po .
40021008	Peŋka iŵumba lyaŵantu , ŵambi aŵenji , ŵaliansicile ifyakufwala fyaŵo munsila ; ŵambi naŵo ŵalitemene ifinsokela kumiti , nekufisansika munsila .
40021009	Nemaŵumba akuntanjile nealukuŵalonda alukuŵilicisya ati : Osana kuŴana ŵakwe Dafidi ! Ŵalicindeme aŵo aŵalukwisa mwisina lyaŵaSikulu ! Osana kwiulu kwancimbwe !
40021010	Peŋka , ili ŵaficile kuJelusalemi , umusi wonse walisakene , ukulaŵila ati : Mbaniŵanani aŵa ?
40021011	Lomba nemaŵumba aliasucile ati : A ŵa eŵakusimika , niŵaYesu , aŵafumine kuNasaleti uwakuGalili .
40021012	ŴaYesu naŵo ŵaliinjile mwitempuli lyaŵaLesa , nekuŵafumya-mo ŵonse aŵalukuule'fintu nekuulisya mwitempuli ; nekuwisya amatebulu aŵalukusitula indalama , nemipando yaŵaŵo aŵalukuulisya ŵaciŵa ;
40021013	kaŵili nekuŵeŵa ati ; Fililembelwe ati , Inanda yanji ikalukwilikwa niŊanda yakutembelela-mo ; sombi mweŵo mulayalula liceŋgo lyaŵaŋo .
40021014	Lomba impofu nefilema fyaliisile kuli ŵo mwitempuli , naŵo ŵalifiŵusisye .
40021015	Sombi aŵapapatilisi aŵakulu neŵalembesi , pakuŵona ifyakukaŋkamana ifyo ifi ŵalukucita , neŵanice aŵalukuŵilicisya mwitempuli ati : Osana kuŴana ŵakwe Dafidi ! lomba ŵaliŵele nekukalipa ;
40021016	nekulaŵila kuli ŵo ati : Kani mulukumfwe'fi ifi ŵalukulaŵila awa ? Peŋka ŵa Yesu ŵaliŵaasucile ati : Inya ; kani tamupendele ati : Mutunwa twatwaniee nencece mwawaminisyo'kucindika ?
40021017	Peŋka ŵaliŵasile , nekufuma-ko kumusi , nekuya kuBetania , nekulukwikele uko .
40021018	Ŋgamailo ulucelo , ili ŵalukubwelela kumusi , ŵali nensala .
40021019	Lomba , pakuŵona umukuyu mumbali yansila , ŵalipalamine kuli wo ; sombi taŵasanjile-ko ifisepo neli kamo , eŋka'mawula : naŵo ŵaliweŵele ati : Tokekata-po ifisepo liŵili insiku syonse pee , ukufuma kumpindi ino ! Impindi iyo yopele umukuyu waliuminine .
40021020	Peŋka aŵasambile , pakuŵone'fyo , ŵalikaŋkamene , nekulaŵila ati : Wapulilila syani umukuyu ukuuminina ?
40021021	ŴaYesu ŵaliŵaasucile ati : Icinenene ndukumuŵuleni ati , kani muli nekucetekela nekuŵulo'kukanika tamukacita fyeŋke'fi ifyacitwa kumukuyu , sombi naŋgawa ati mukalaŵile kulupili ulu , ati : Usuntulwe , uposwe mucisiŵa ! fikacitwa .
40021022	Kaŵili ifintu fyonse ifi mukalomba mwitembelo , ili mucetekela , mukafipoka .
40021023	Popele , ili ŵainjile mwitempuli , aŵapapatilisi aŵakulu neŵakulu ŵaŵantu ŵaliisile kuli ŵo , ili ŵalukusambisya , nekulaŵila ati : Mbanikuli bwisa-ŵukulu ulukuficitila ifi-fintu ? Kaŵili mbaninani uwakupele uŵukulu uŵu ?
40021024	Naŵo ŵaYesu ŵaliŵaasucile ati : Naneŵo nakumwipusyeni iceŵo cimo ; popele kani mweŵo mwakuŋgasuke'co , naneŵo nakumuŵuleni ifyaŵukulu uŵo uŵu ndukucitile'fi-fintu ,
40021025	Ukuŵatisya kwakwe Yoane kwalifumine kulipi ? Kani nikwiulu ? Kani nikuŵantunsi ? Popele naŵo ŵalukwipusyansyanya ati : Kani tulaŵile ati : Nikwiulu ; akutwasuka ati : Mbanindo lomba tamwamucetekele ?
40021026	Sombi kani tulaŵile ati : Nikuŵantunsi ; tulukutine'ŵumba , pakuti ŵonse ŵalamweŵa Yoane ati wakusimika .
40021027	Peŋka waliŵaasucile ŵaYesu , nekulaŵila ati : Tatwisi ! Naŵo ŵalilaŵile kuli ŵo ati : Naneŵo tesi muŵuleni-po ifyaŵukulu uŵo uŵu ndukucitile'fifintu .
40021028	Sombi mulukulaŋguluka syani ? Umuntu umbi wali neŵana aŵalalume ŵaŵili ; lomba aliile kumukulu-ŵantu , ati : Wemwana wanji , koya , ucite imilimo lelo mwiŵala lyamifaina !
40021029	Naye aliasucile ati : Newaswe ! Sombi pantanjile alilaŋgulucile bwino , lomba nekuya .
40021030	Peŋka ŵawisiŵo ŵaliile kumwaniceŵantu , nekulawila koti nifyopele'fyo . Naye aliasucile ati : Ndukuya , sikulu ! Sombi taele .
40021031	Mbaaŵo ŵoŵilo ninani uwacitile koti kufwaya kwaŵawisi ? Naŵo ati : Wakutaŋga . ŴaYesu naŵo ŵalilaŵile kuli ŵo ati : Icinenene ndukumuŵuleni ati awasoŋkesi neŵanakasi aŵacencemesi ŵalamutanjilileni ukwinjila muŴufumu bwaŵaLesa .
40021032	Pakuti Yoane aliisile kuli mweŵo , uwalukwenda munsila yafiluŋgeme , namweŵo tamwamucetekele ; sombi awasoŋkesi neŵanakasi aŵacencemesi eŵamucetekele ; namweŵo , pakuŵone'fyo , tamwalapile neli nipantanjile , ati mumucetekele .
40021033	Umfweni ukupalanya nakumbi : Eko ali umuntu umwine wananda , uwalimine iŵala lyamifaina , nekulisiŋgulusya neluŵawo , nekutule'cilindi icakusansila-mo imfaina kulusanso , nekwiŵaka akatuŋgu kakatambo ; popele aliliapwisye aŵalimi , nekuya umwine kucalo cimbi .
40021034	Lomba , pakupalamina impindi yafisepo , alitumine aŵapyunjisi ŵakwe kuŵalimi , mukupoke'fisepo fyakwe .
40021035	Sombi aŵalimi ŵaliŵekete aŵapyunjisi ŵakwe , nekumulupula umbi , umbi naye nekumwipaya , naumbi naye nekumupama' mabwe .
40021036	Kaŵili alitumine naŵambi aŵapyunjisi aŵenji aŵakucila napaŵakutaŋga : sombi naŵaŵo ŵaliŵacitile koti nifyopele'fyo .
40021037	Sombi pantanjile alitumine kuli ŵo umwana wakwe , nekweŵa'ti : Ŵakacindika umwana wanji !
40021038	Sombi aŵalimi , pakuŵona umwana uyo , ŵalukuŵulansyanya ati : Uyu empyani ! Twendeni , tumwipaye , tukapoke uŵupyani bwakwe !
40021039	Peŋka ŵalimwikete , nekumuposa pesonde Iyeŵala , nekumwipaya .
40021040	Mbefyo lomba , pakwisa umwine weŵala , akaŵacita syani aŵalimi aŵo ?
40021041	Naŵo ŵalilaŵile kuli ŵo ati : Akaŵonalo'kwakuti awoŋgwa aŵo , nekwapwisya iŵale'lyo kuŵalimi ŵambi aŵakalukumupela ifisepo pampindi syafifyo .
40021042	Naŵo ŵaYesu ŵaliŵeŵele ati : Ibwe ilyo ili ŵakene awewacisi , Lyopele'lyo lyaliŵele nisunsa wamucilulu : Ifi fyalifumine kuli ŵaSikulu , Fyakukaŋkamana pamenso esu ?
40021043	Pakuti pali fyefyo ndukumuŵuleni ati , Uŵufumu bwaŵaLesa ŵukafumiwa kuli mweŵo , nekupelwa kumukoka waŵantu uwakwikate'fisepo fyawuwo ,
40021044	Kaŵili uyo ukaponena pebwe'lyo akatoŵeka , sombi uyo uyu likaponena , likamusansala koti lifukutu .
40021045	Peŋka aŵapapatilisi aŵakulu neŵaFalisi , pakumfwa ifyakupalanya fyaŵo , ŵaliisiŵile ati nifweŵo alukweŵa .
40021046	Lomba , pakufwayo'kumwikata , ŵalitinine amaŵumba , pakuti o alukuŵeŵa ati ŵakusimika .
40022001	Naŵo ŵaYesu ŵaliasucile nekulaŵila kuli ŵo liŵili mufyakupalanya ati :
40022002	Uŵufumu bwaKwiulu ŵulipalene nemfumu imbi , iyaansicile icitenje cabwiŋga bwamwana waiyo ;
40022003	nekutuma aŵantu ŵaiyo mukuŵeta aŵalailwe mukulye' citenje cabwiŋga : sombi ŵalikene ukwisa .
40022004	Kaŵili yalitumine naŵambi aŵantu ati : Muŵaŵule aŵalailwe ati , Ŵoneni , naipike'fyakulya fyanji ; iŋombe syanji nesinonene syaipaiwa ; ifintu fyonse filiteyanisiwe limo ; iseni kucitenje caŵuufi !
40022005	Sombi ŵo ŵalifipufisye , nekuya kumbi kumbi , umbi kwiŵala lyakwe , umbi naye kumaŵoni akwe .
40022006	Ŵambi naŵo ŵaliŵekete aŵapyunjisi ŵaiyo , nekuŵapensya ukwakuti , nekuŵepaya .
40022007	Sombi imfumu yalikalipile ; nekutume'fita fyaiyo , nekuŵonala aŵepaisi aŵo , nekoca nemusi waŵo .
40022008	Peŋka yalilaŵile kuŵapyunjisi ŵaiyo ati : Uŵuufi bwaansikwa , sombi aŵo aŵalailwe taŵaelelwe .
40022009	Kamuyeni lomba mumansilampindwe amiseŵo , ŵonse aŵo mwakusaŋga muŵete , ati ŵese mukulye'fyaŵuufi !
40022010	Naŵo aŵapyunjisi ŵalifumine ukuya kumiseŵo , nekuwuŋganya ŵonse aŵo ŵasanjile , neŵaŵipile neŵaweme ; lomba kuŵuufi kwaliiswile aŵensu .
40022011	Sombi , pakwinjila imfumu mukuŵona aŵensu , yalibwene nikumuntu umbi utaafwite umwinjila wakuŵuufi .
40022012	Nayo yalilaŵile kuli ye ati : Wemwame , syani wainjila muno wewakuŵulo' mwinjila wakuŵuufi ? Naye celele .
40022013	Lomba imfumu yalilaŵile kuŵapyunjisi ati : Mukakeni kumaŵoko nakumolu , mumupose pamfinsi posonde ; pakaŵa nemisowa apo , nekulukusumanya ameno .
40022014	Pakuti aŵetilwe ŵenji , sombi aŵasalulwilwe ŵace .
40022015	Peŋka'po aŵaFalisi ŵaliile , nekufundana umwakuŵasempela amasiwi aŵo .
40022016	Peŋka ŵalitumine kuli ŵo aŵasambile ŵaŵo pamo neŵena-Elode , ati : MweŵaSambisi tuliisi ati muli ŵacine , mulasambisya icine insila yaŵaLesa , tamuŵamba mumutima ifyaŵantu ŵonse neli umo ; pakuti tamulaŋgulukapo amekalilo aŵantu .
40022017	Mutuwule lomba , mulukulaŋguluka syani ? Kani ukwelelwa ukusoŋka kuli ŵaKaisa , kani tekwelelwa ?
40022018	Sombi ŵaYesu ŵalibwene uŵuŵi bwaŵo , nekulaŵila ati : Mbanindo mulukuŋgesesya , mweŵakutumpaika ?
40022019	Mundanjisye indalama yamusoŋko . Peŋka ŵaliŵaletele ikobili .
40022020	Naŵo nekuŵepusya ati : Mbecicinsiŋgwa caŵanani , nemalembo aya ?
40022021	Kumfwa ŵo ati : CaŵaKaisa . Eli ŵaŵaŵulile ati : Muŵapele lomba ŵaKaisa ifintu fyaŵaKaisa ; nekuŵapela naŵaLesa ifintu fyaŵaLesa .
40022022	Naŵo , pakumfwe'fyo , ŵalikaŋkamene lukoso , nekuŵasya nekukumbuluka .
40022023	Pakasuŵa ako kopele ŵaliisile kuli ŵo aŵaSadukayo , aŵalaŵila ati takulipo ukuŵuka pamfwa ; kaŵaŵepusya ati :
40022024	MweŵaSambisi , Mose walilaŵile ati , Kani afwo'muntu , utaakwete-ŵana , ukwelelwa umukwaŵo ukuupo'mukasi wakwe , nekumufyalila aŵana umukwaŵo .
40022025	Lomba eko ŵali nafweŵo aŵana-ŵaŋkasi ŵasanu naŵaŵili ; uwakutaŋga waliupile nekufwa , peŋka , pakuti taafyele-ŵana , alimusilile umukwaŵo umukasi wakwe :
40022026	fyopele'fyo newaŵuŵaŵili , newaŵuŵatatu , ukufika nakuwaŵuŵasanu naŵaŵili .
40022027	Peŋka , panuma yaŵo ŵonse umwanakasi naye alifwile .
40022028	Mbapampindi yakuŵuka pamfwa , akaŵa mukasi wakwe nani aŵo ŵosanu naŵaŵili ? Pakuti ŵonse ŵalimuupile .
40022029	Sombi ŵaYesu ŵaliŵaasucile ati : Mulukufuluŋganya : tamwisi amalembo neli makosa aŵaLesa .
40022030	Pakuti pampindi yakuŵuka pamfwa , taŵopa neli kuupwa , sombi ŵali koti niŋkalamba syakwiulu ,
40022031	Sombi ifyo ifyakuŵuka kwaŵafwile , kani tamupende le ifyo ifyamuŵulileni ŵaLesa ati :
40022032	Neŵo nineŵaLesa ŵakweAblaamu , ŵaLesa ŵakwe Isaci , ŵaLesa ŵakwe Yakobi ? ŴaLesa taŵali niŵaLesa ŵaŵafwile , sombi niŵaLesa ŵaŵalaŵi .
40022033	Peŋka pakumfwe'fyo amaŵumba , alikaŋkamene kuŵusambisi bwaŵo .
40022034	Sombi aŵaFalisi , pakumfwa ati ŵaŵasinawila aŵaSadukayo , ŵaliŵuŋgene .
40022035	Naumbi pali ŵo uwamano amumafunde , aliŵepwisye iceŵo ukulukuŵesya ati :
40022036	MweŵaSambisi , mbalise'funde lyakucila uŵukulu pamafunde onse ?
40022037	Naŵo kaŵamweŵa ati : Ulukutemwa ŵaSikulu Lesa woŵe , nemutima woŵe wonse , nemupasi woŵe wo nse , nemano oŵe onse !
40022038	Ilyo efunde lyakucila uŵukulu , ilyakutaŋga .
40022039	Kaŵili ilyaŵuaŵili ilipalene nalyo nilili ati : Ulukutemwo'muŵyoŵe koti kulitemwa wemwine !
40022040	Pamafunde ayo oŵilo palikoŵeme amafunde onse nefyaŵakusimika .
40022041	Lomba , ili ŵaciŵuŋgene aŵaFalisi , ŵaYesu ŵaliŵepwisye iceŵo
40022042	ati : Mbamulukulaŋguluka syani ifyakuli ŵaKlistu ? Ŵana ŵakwe nani ? Naŵo kaŵaŵaasuka ati : Ŵana ŵakwe Dafidi .
40022043	Kumfwa ŵo ati : Mbanindo lomba aŵelicile Dafidi muMupasi ati niŵaSikulu , ili alaŵile ati :
40022044	ŴaYawe ŵalilaŵile kuli ŵaSikulu ŵanji ati : Ulukwikala palwine lwanji , Ili nsiŋgakunyantika-po patupondo toŵe ?
40022045	Lomba kani Dafidi alukuŵelika ati niŵaSikulu , mbasyani lomba ŵali ŵana ŵakwe ?
40022046	Peŋka'po tapali-po umuntu uwaisiŵile ukuŵaasuka-po neli lisiwi limo ; kaŵili , ukufuma kukasuŵa ako , tapali-po umuntu uwali nemutima uwakuŵepusya-po liŵili iceŵo neli cimo .
40023001	Peŋka ŵaYesu ŵalilaŵile kumaŵumba nakuŵasambile ŵaŵo
40023002	ati : A ŵalembesi neŵaFalisi ŵalekala pamupando wakwe Mose .
40023003	Pakuti pali fyefyo , ifintu fyonse lukoso ifi ŵamuŵuleni , kamuficita , kamufilonda ; sombi tekucita koti milimo yaŵo , pakuti ŵalalaŵila , nekuŵulo'kucita .
40023004	Icine , ŵalakaka ifipinto ifilemene , ifyakukatasyo'kupinta , nekufitwika pafifusi fyaŵantu : sombi aŵene taŵaŵika-ko neli munwe umo ukufisuntula .
40023005	Sombi imilimo yaŵo yonse ŵalecitilo'kutambwa kuŵantu ; pakuti ŵalakusya ŵafulaciteli ŵaŵo , nekuŵikapo imilundo ikulu pafyakufwala fyaŵo ,
40023006	nekutemwa umupunda ucilile uŵuleme kufitenje fyafyakulya , nemipando icilile uŵuleme mumasunagoge ,
40023007	nekusekelwa pamansa syakuulila-po , nekwilikwa kuŵantu ati niLabi .
40023008	Sombi mweŵo tekusumina ukwilikwa ati niLabi ; pakuti Umusambisi wenu umo eŋka , mweŵo mwense muli wana-ŵaŋkasi .
40023009	Kaŵili tekwiliko'muntu neli umo uwamucalo capansi ati niŵaTata : pakuti ŵaWisinwe ŵamo ŵeŋka , aŵali Kwiulu ;
40023010	neli kwilikwa ati ŵakufunda'mano : pakuti pali umo eŋka uwakumufundeni eŵaKlistu .
40023011	Sombi uyo ucilile uŵukulu pali mweŵo eukaŵa mupyunjisi wenu .
40023012	Nakaŵili aŵantu ŵonse ukalilemya akacefiwa ; neukalicefya eukalemiwa .
40023013	Sombi mulisyeme , mweŵalembesi namweŵaFalisi , mweŵakutumpaika ! Pakuti mulesala Uŵufumu bwaKwiulu kuŵantu ; pakuti mweŵene tamwinjilamo , neli kuŵasumino'kwinjila aŵalukwinjila !
40023014	Mulisyeme , mweŵalembesi namweŵaFalisi , mweŵakutumpaika ! Pakuti mulalya amaŵoni aŵamukakusyala , nakaŵili , pakuti pakutumpaika , mulatalimfye'tembelo ; pakuti pali fyefyo mukapoka nekusininwa ukwakucila .
40023015	Mulisyeme , mweŵalembesi namweŵaFalisi , mweŵakutumpaika ! Pakuti mulapitana pacisiŵa ponse napamutunta ponse , mukwalululo'mutima wamuntu umo lukoso ; peŋka ye , pakwaluluke'fyo , mulamwalula mwana waGeena uwakumucileni uŵuŵi kuŵili .
40023016	Mulisyeme , mwentanjisi impofu , mwemulaŵila ati : Aŵantu ŵonse ukalape'tempuli , pape'ceŵo ; sombi ukalape'golide ilyamwitempuli , uyo akaŵa nemulandu !
40023017	Mweŵatumpile , mwempofu ; pakuti cisa-cintu icaku cila , kani ligolide kani litempuli ilyaswesesye igolide ?
40023018	Nakaŵili ati : Aŵantu ŵonse ukalape'conto , pape'ceŵo ; sombi ukalapo'mulambu uli pali co , uyo akaŵa nemulandu !
40023019	Mweŵatumpile , mwempofu ; pakuti cisa-cintu icakucila , kani mulambu kani conto iciswesyo'mulambu ?
40023020	Pakuti pali fyefyo , uyo ulape' conto , alalapila kumo nafyonse ifili-po .
40023021	Kaŵili nawoyo naye ulape'tempuli , alalapila kumo naŴaŵo aŵekala mwitempuli .
40023022	Kaŵili nawoyo naye ulape' ulu , alalape'teŵe lyaŵaLesa , naŴaŵo aŵekala-po .
40023023	Mulisyeme , mweŵalembesi namweŵaFalisi , mweŵakutumpaika ! Pakuti mulafumya-po pekumi ukuposa kuli ŵaLesa iminta naanisi nakamono , nekuŵulo'kucita ifyeŵo ificilile ukulema ifyamafunde nekusololola neŋkumbu nekucetekela . Cine'fyo filimwelelweni ukucita , sombi tekwelelwa ukuŵulo'kuficite'fi nafyo .
40023024	Mwentanjisi impofu , mulasansa-ko akabwibwi , nekumina iŋgamela .
40023025	Mulisyeme , mweŵalembesi namweŵaFalisi , mweŵakutumpaika ! Pakuti mulaswesya pesonde lyaŋkomeci nembale , sombi mukati muliiswile ifyakukakatisya ukwakwiŵa nefyakucisya-po .
40023026	WemuFalisi , wempofu , utaŋge uswesye mukati kaŋkomeci nembale , ati pesonde napo paswete !
40023027	Mulisyeme , mweŵalembesi namweŵaFalisi , mweŵakutumpaika ! Pakuti mulipalene nefilende ifituŵile , ifiŵoneka pesonde ati fiweme , sombi mukati muliiswile amafupa aŵantu aŵafwile , pamo nefiŵipile fyonse .
40023028	Fyopele' fyo namweŵo , pesonde mulaŵoneka kuŵantu ati muliluŋgeme , sombi mukati muliiswile ifyakutumpaika nefyakusendama !
40023029	Mulisyeme , mweŵalembesi namweŵaFalisi , mweŵakutumpaika ! Pakuti muleŵaka ifyapafilende fyaŵakusimika , nekuwamya ifyumbwe fyaŵaluŋgeme ,
40023030	nekulaŵila ati : Ŋga twali-po isyonsiku syaŵawisifwe , ŋga tatwaŵofweleko ukupokomona imilopa yaŵakusimika !
40023031	Pakuti pali fyefyo mulalicita ŵumboni mweŵene , ati muli ŵana ŵaŵaŵo aŵaipeye aŵakusimika .
40023032	Isusisyeni lomba icakwesya caŵawisinwe .
40023033	Mwensoka , mweŵana ŵaŵamakata , mukapuluka syani kukusininwa ukwakuGeena ?
40023034	Pakuti pali fyefyo ŵoneni , ndukutuma kuli mweŵo aŵakusimika neŵamano neŵalembesi ; lomba aŵo ŵambi mukaŵepaya nekuŵatalika ; ŵambi naŵo mukalukuŵapamawila mumasunagoge enu , nekuŵapensya ukulukuŵalondelela mumisi namisi ,
40023035	ati ikese pali mweŵo imilopa yonse iyaŵaluŋgeme , iyapokomokele pacalo capansi , ukufuma kumilopa yakwe Ebeli uluŋgeme , ukufika nakumilopa yakwe Sakaliya , umwana wakwe Balaciya , uyu mwaipaile pakati pamulenda uswetelele neconto .
40023036	Cinenene ndukumuŵuleni ati ifintu ifyo fyonse fikesa kucitentekwa cino .
40023037	We Jelusalemi ! Welelusalemi ! wewipaya aŵakusimika , nekuŵapama' mabwe aŵo aŵatuminwe kuli weŵo ! Liŵili liŵili nalukufwayo'kuŵuŋganya aŵana ŵoŵe , koti nifyopele'fyo ifi inseke iŵuŋganya utwana twaiyo mumapindo , lomba mwalikene !
40023038	Woneni , iŋanda yenu ilisyele kuli mweŵo koti yamumasala .
40023039	Pakuti ndukumuwuleni ati tamukambona liŵili , ili tamuŋgalawila ati : Alicindeme uyo ulukwisa mwisina lyaŵaSikulu !
40024001	Peŋka ŵaYesu ŵalifumine mwitempuli . Lomba ŵalukuya ; eli ŵaisile kuli ŵo aŵasambile ŵaŵo mukuŵalanjisya ifi ŵeŵeke itempuli .
40024002	Sombi naŵo ŵaliŵaasucile ati : Tamubwene ifi-fintu fyonse ? Ieinenene ndukumuŵuleni ati : Tapakasyala apa neli libwe limo paliŵyakwe , ilitalikaposwa pansi .
40024003	Peŋka'po , ili ŵaikele palupili lwaMaolife , aŵasambile ŵaliisile kuli ŵo kumpelo , ati : Mutuŵule ! Ifyo-fintu fikesa lisa ? Kaŵili mbakesa-kesiŵilo kakaŵa-po akakwisa kwenu , nekakusila kwampindi ?
40024004	Naŵo ŵaYesu ŵaliŵaasucile ati : Cenjeleni ati aŵantu ŵekamulufyeni .
40024005	Pakuti aŵenji ŵakesa mwisina lyanji , ati : NineŵaKlistu ! nekuŵalufya aŵantu aŵenji .
40024006	Nakaŵili mukomfwa ifyaŋkondo , nempupo syaŋkondo : peŋka cenjeleni , tekwisa kuŵamba mumitima ; pakuti ukwelelwa ati ifyo-fintu fikese ; sombi ukusila takukesa-po lveŋke' lyo , tau .
40024007	Pakuti umukoka umbi waŵantu ukaŵucila umukoka uŵyakwe ; neŵufumu ŵumbi ŵukaŵucila uŵufumu uŵuŵyakwe ; kaŵili pakaŵa insala syakawumbo nemyalo nefitulika pambi napambi .
40024008	Sombi ifyo-fintu fyonse fyakutatika ukupotwa .
40024009	Peŋka'po ŵakamuloŵeleni mukumukululusyeni nekumwipayeni . Kaŵili imikoka yonse yaŵantu ikamufitilweni pakuti pesina lyanji .
40024010	Peŋka aŵenji ŵakalitutula , nekulukuloŵelansyanya , nekulukufitilwansyanya .
40024011	Nakaŵili aŵakusimika aŵakutumpaika aŵenji ŵakema , nekuŵalufya aŵantu aŵenji .
40024012	Lomba pakuti pakufula ukusendama , uŵutemwe bwaŵantu aŵenji ŵukaleka .
40024013	Sombi uyo ukakoselela mumutima ukufika kukusila , uyo eukapuluka ,
40024014	Kaŵili leeŵo ici leiweme icaŴufumu cikatulika monse mucalo capansi , koti niŵumboni kumikoka yonse yaŵantu , elyo kukesa ukusila .
40024015	Pakuti pali fyefyo , ili mukaŵona icakukoŵesya icakonala , ici aeŵele Danyeli uwakusimika , ciliimakene pantu apaswetelele ( uyo upenda ŋgaalikutule ) ,
40024016	impindi iyo , aŵo , aŵakalukuli mucalo caŵena-Juda , ŵakaŵutucile kumapili ;
40024017	nawoyo ukalukuli peulu pananda tekuseluka ati ŋkafumye ifintu ifili muŋanda yanji ;
40024018	nawoyo naye ukalukuli kwiŵala , tekubwelela ati mbule icakufwala canji .
40024019	Sombi ŵakasyama aŵo aŵakalukuli nemapafu , naŵaŵo aŵakalukonsya insiku isyo !
40024020	Mulukutembela ati ukuŵutuka kwenu kwikesa pamwela neli nipali sabata ;
40024021	pakuti impindi iyo pakekala ukukululuka ukukulu , ukwakuŵe'fyo takuŋgesa ukufuma kumpindi yakuleŋgwa kwacalo ukufika nakuli ŵuŵuno-ŵukumo , kaŵili takukesa-po liŵili insiku syonse , tau .
40024022	Lomba ŋga tasicefiwe insiku isyo , aŵantunsi ŋga tapapulucile neli umo : sombi pakuti pali ŵaŵo aŵasalulwilwe , insiku isyo sikacefiwa .
40024023	Impindi iyo , kani umbi akalaŵile kuli mweŵo ati : Klistu uyu ŵule ! neli ati : Ulya ŵule ! tekuficetekela-po .
40024024	Pakuti ŵakema ŵaklisiu awakutumpaika , neŵakusimika aŵakutumpaika ; naŵo ŵakalanjisyo'twisiŵilo utukulu nefyakukaŋkamana : ati ŵakesye ukuŵapasusya neŵasalulwilwe .
40024025	Ŵoneni , namusimicileni !
40024026	Pakuti pali fyefyo , kani ŵakalaŵila kuli mweŵo ati : Woneni , ali uko kumpaŋga ! tekuya-ko ; kani ati : Ŵoneni , ali mucipembe muŋanda ! Tekuficetekela .
40024027	Pakuti , koti nifyopele' fyo ifi akampesimpesi kafuma kumutulesuŵa nekuŵoneka nakumbonsi konse , fyopele'fyo efikaŵa nekwisa kwaMwana waMuntunsi !
40024028	Apo ponse apali icitumbi , popele apo pakawuŋgana nemoni .
40024029	Sombi peŋka pakusila ukukululuka kwansiku isyo , akasuŵa kakafita , nemwensi nawo tokatuŵa , netuwaŋgawaŋga nato tuka pona mwiulu , nemakosa amwiulu nao akateŋkanisiwa .
40024030	Peŋka' po kakaŵoneka mwiulu akesiŵilo kaMwana waMuntunsi ; impindi iyo imikoka yaŵantu yonse iyamucalo ikaŵombomana , popele ikaŵona Umwana waMuntunsi alukwisa pamakumbi akwiulu , nemakosa neŵuleme uŵukulu .
40024031	Naye aka tuma iŋkalamba syakwe nekulila ukwakuti ukwalupeŋga ; nasyo sikaŵuŋganya aŵasalulwilwe ŵakwe kufipupu fyonane , nakuluŵali lumo lwakwiulu ukufika nakuluŵyakwe .
40024032	Sombi musambile iceŵo kumukuyu : pakunaka umu ta no wauo , nekusonsa'maŵula , mulesiŵa ati ulusuŵa lwapalamina .
40024033	Fyopele'fyo namweŵo , ili mukafiŵona ifintu ifyo fyonse , mwisiŵe ati ali apepi epamilyaŋgo .
40024034	Icinenene ndukumuŵuleni ati : Icitentekwa ici tacikapita , ili tafiŋgakonsiwa ifyo fyonse .
40024035	Iulu necalo capansi fikapita , sombi amasiwi anji taakapita-po ,
40024036	Sombi ifyakasuŵa ako nempindi iyo taŵalukwisiŵa-po aŵantu ŵonse neli umo , neli niŋkalamba syaKwiulu , neli Mwana , sombi niŵa Wisi ŵeŋka .
40024037	Koti nifyefyo ifi fyali insiku syakwe Noa , fyopele'fyo efikaŵa nekwisa kwaMwana waMuntu nsi .
40024038	Pakuti koti nipansiku isyo , lomba tawuŋgesa uŵuloŵe , ŵalukulya nekunwa , nekuupa nekuufya aŵana ŵaŵo , ukufika nakukasuŵa ako ainjile Noa mubwato ;
40024039	naŵo taŵaisiŵile , ili tawuŋgesa uŵuloŵe , nekuŵatwala ŵonse ; fyopele'fyo efikaŵa nekwisa kwaMwana waMuntunsi .
40024040	Impindi iyo aŵalalume ŵaŵili ŵakalukuli kwiŵala ; umbi akapokwa , umuŵyakwe akasiwa .
40024041	Aŵanakasi ŵaŵili wakalukupela kucimabwe ; umbi akapokwa , umuwyakwe akasiwa .
40024042	Pakuti pali fyefyo kamucencenta ili mupembelele , pakuti tamwisi akasuŵa ako ŵakesa-mo ŵa Wisikulunweni .
40024043	Sombi isiŵeni ati umwine wananda , ŋga aliisiŵile impindi yakwisa silumfundi , ŋga alicencentele , ŋga taasumine ati iŋanda yakwe itobwe .
40024044	Namweŵo lomba mulukupembelele limo , pakuti pampindi itamucetekele epakesa-po Umwana waMuntunsi .
40024045	Mbaninani lomba umupyunjisi uyo ucetekelwe uwamano , uyu ŵawisikulu ŵaikalicile paŵantu awamuŋanda yaŵo ŵonse , ati alukuŵapela ifyakulya fyaŵo pampindi isyelelwe ?
40024046	Alisyucile umupyunjisi uyo uyu ŵawisikulu , pakwisa , wakasaŋga alukucite'fyo fyopele .
40024047	Icinenene ndukumuŵuleni ati ŵakamwikalika pafintu fyonse ifi ŵali nafyo .
40024048	Sombi kani umupyunjisi uyo uŵipile akalaŵile mumutima wakwe ati : ŴaSikulu ŵanji ŵalukukokolo'kwisa !
40024049	peŋka nekutatika ukupama aŵapyunjisi aŵaŵyakwe , nekulukulya nekulukunwa pamo neŵapendelwe ;
40024050	ŵawisikulu umuntu uyo ŵakesa pakasuŵa ako akakuwulo'kulaŋguluka ye , napampindi iyo iyakuŵulo'kwisiŵa ye ,
40024051	nekumupinika pakati , nekumwaŵanisisya pamo naŵaŵo aŵakutumpaika . Apo pakaŵa nemisowa nekulukusumanya ameno .
40025001	Peŋka'po Uŵufumu bwaKwiulu ŵukapalana naŵamoye ikumi , aŵaŵulile inyale syaŵo , nekuya mukumucinsya uwakuupa .
40025002	Lomba pali ŵo pali ŵasanu aŵatumpile , ŵambi ŵasanu naŵo ŵamano .
40025003	Pakuti aŵatumpile , pakupinte'nyale syaŵo , taŵapintile-po amafuta ;
40025004	sombi aŵo aŵamano ŵalipintile amafuta mumisasi yaŵo pamo nenyale syaŵo .
40025005	Lomba , pakukokola uwakuupa , ŵonse aŵo ŵalukusinsila nekulala mutulo .
40025006	Sombi pakati kaŵusiku , paliŵele ukuŵilicisya ati : Ŵoneni , uwakuupa ŋgulya ! Fumeni , mukamucinsye !
40025007	Peŋka ŵamoye ŵonse aŵo ŵaliimine , nekuwamya inyale syaŵo .
40025008	Lomba aŵo aŵatumpile ŵalilaŵile kuŵamano ati : Tupeleni-po ambi amafuta enu ; pakuti inyale syesu silukufwayo' kusimika .
40025009	Sombi aŵamano ŵaliasucile ati : Eŋgaleŋga aŵule ukukumana nafweŵo namweŵo ; kamuyeni tanje kuŵakuula , mukole mweŵene .
40025010	Peŋka pakuya mukuula ŵo , newakuupa walificile ; lomba aŵo aŵapembelele ŵaliinjile mucitenje caŵuufi : napamulyaŋgo paliiselwe .
40025011	Pantanjile lomba naŵo ŵamoye ŵambi nekubwela , ati : Sikulu , Sikulu , twiswileni-ko !
40025012	Sombi naye aliasucile ati : Icinenene ndukumuŵuleni ati , Nsimwisini-po !
40025013	Pembeleleni lomba , pakuti tamwisi akasuŵa ako , neli nimpindi iyo iyi akesa-mo Umwana waMuntunsi .
40025014	Pakuti fili koti muntu , uwaimine ulwendo lwakuya kucalo cimbi , nekwita aŵapyunjisi ŵakwe , nekuŵasisya amaŵoni akwe .
40025015	Umbi alimupele amatalanto asanu , umbi naye aŵili , naumbi naye limo : ŵonse aliŵapele koti mano aŵo umo umo ; peŋka aliimine ulwendo lwakwe .
40025016	Popele uyo , uwapokele amatalanto asanu , alipulilile ukufuŵulula-mo amaŵoni , nekubwena-po naambi amatalanto asanu .
40025017	Fyopele'fyo nawoyo uwa pokele awili , alibwenene-po naambi aŵili .
40025018	Sombi uyo uwapokele limo , aliile mukutule'cilindi pansi , nekufisa-mo indalama syaŵawisikulu .
40025019	Popele , pakupita impindi itali , wisikuluŵo aŵantu aŵo waliisile nekupendulula naŵo .
40025020	Peŋka uyo , uwapokele amatalanto asanu , aliisile nekuleta naambi amatalanto asanu , nekulaŵila ati : Sikulu mwalinsisisye neŵo amatalanto asanu : ŵoneni , ndibwenene-po naambi asanu .
40025021	Peŋka ŵawisikulu ŵalilaŵile kuli ye ati : Wacita bwino , wemupyunjisi uweme ucetekelwe ; walukucetekelwa kufintu ifice , ŋkakwikalika pafintu ifinji : injila mukutemwa kwaŵawisokulu !
40025022	Peŋka nawoyo naye , uwapokele amatalanto aŵili , aliisile nekulaŵila ati : Sikulu , mwalinsisisye amatalanto aŵili : ŵoneni , ndibwenene-po naambi aŵili .
40025023	Lomba ŵawisikulu ŵalilaŵile kuli ye ati : Wacita bwino , wemupyunjisi uweme ucetekelwe ; walukucetekelwa kufintu ifice , ŋkakwikalika pafintu ifinji : injila mukutemwa kwaŵawisokulu !
40025024	Lomba nawoyo naye , uwapokele italanto ilyo limo , aliisile nekulaŵila ati : Sikulu , naliisiŵile ati mweŵo muli ŵantu ŵalukansa , mulateŵula nepo tamwaŵyele , nekuloŋgela nepo tamwaminsile .
40025025	Peŋka nalitinine , nekuya mukufisa pansi italanto lyenu ; ŵoneni , lyenu ndi !
40025026	Lomba ŵawisikulu ŵalimwasucile ati : Wemupyunjisi uŵipile , wemufila , waliisiŵile ati ndateŵula nepo nsinaŵyele , nekuloŋgela nepo nsinaminsile ;
40025027	ŋga walielelwe lomba ukutwala indalama syanji kuŵamipawo , peŋka pakwisa neŵo , ŋga nalipokele isyanji nesyakuciluka-po !
40025028	Mupokololeni lomba italanto , mumupele uyo uli nematalanto ikumi !
40025029	Pakuti aŵo ŵonse uli nafyo fikapelwa kuli ye , naye akaŵa nefinji ; sombi kuli woyo utaakwete fikapokololwa nafyefyo ifi ali nafyo .
40025030	Muposeni posonde pamfinsi uyu-mupyunjisi walukoso : apo pakaŵa nemisowa , nekulukusumanya ameno .
40025031	Sombi pakwiso'Mwana waMuntunsi neŵuleme bwakwe , pamo neŋkalamba syonse , lomba akekala peteŵe lyaŵuleme bwakwe .
40025032	Peŋka pamenso akwe pakawuŋgana imisyoŵo yaŵantu yonse ; lomba akaŵalekanya koti nifyopele'fyo ifi asilekanya umwembesi imbelele nembusi .
40025033	Lomba akekalika imbelele palwine lwakwe , sombi imbusi pacipiko .
40025034	Peŋka'po Imfumu ikalaŵila kuli ŵaŵo aŵapalwine lwaiyo ati : Iseni mwemucindeme muli ŵaTata , mupyane Uŵufumu ubwansicilwe limo pakuti pali mweŵo pampindi yakuleŋgwa kwacalo .
40025035	Pakuti neŵo nali nensala , lomba mweŵo mwalinteŵetele ifyakulya : nali necilaka , lomba mwalimpele ifyakunwa : nali mwensu , lomba mweŵo mwalimpokelele bwino :
40025036	nali neŵusakula , lomba mweŵo mwalimfwicile : nalukutenda , lomba mweŵo mwalukwisa mukumbona : nali mwikati , lomba mweŵo mwalukwisa kuli neŵo !
40025037	Peŋka aŵo awaluŋgeme ŵakayasuka ati : MweŵaSikulu , mbalisa twamubweneni muli nensala , nekumuteŵeteni ifyakulya ? neli muli necilaka , nekumupeleni ifyakunwa ?
40025038	Kaŵili mbalisa twamubweneni ubwensu nekumupokeleleni , neli ŵusakula nekumufwikeni ?
40025039	Nakaŵili mbalisa twamubweneni mulukutenda neli nimwikati , lomba nekulukwisa kuli mweŵo ?
40025040	Lomba Imfumu ikaŵaasuka ati : Icinenene ndukumuŵuleni ati , pakuti mwalificitile'fyo kuli umo aŵaŵyanji aŵa , naŋgawa ali ucepele lukoso , mwalificitile kuli neŵo .
40025041	Lomba ikalaŵila nakuli ŵaŵo aŵapacipiko ati : Fumeni-po pali neŵo , mweŵafinjilwe ; kamuyeni kumulilo uwamuyayaya , ukuncilwe limo pakuti pamusensesi neŋkalamba syakwe .
40025042	Pakuti nali nensala , sombi tamwanteŵetele ; nali necilaka , sombi tamwampele neŵo ifyakunwa ;
40025043	nali mwensu , sombi tamwampokelele , yo ; nali neŵusakula , sombi tamwamfwicile neŵo , koku ; nalukutenda nekwikala mwikati , sombi tamwaisile kuli neŵo , tau .
40025044	Peŋka aŵo naŵo ŵakaasuka ati : MweŵaSikulu , mbalisa twamubweneni muli nensala , necilaka , neli bwensu , neli ŵusakula , neli mulukutenda , neli nimwikati , lomba fweŵo nekuŵulo'kumutaŵataŵileni ?
40025045	Lomba ikaŵaasuka ati : Icinenene ndukumuŵuleni ati , pakuti tamwaficitile'fyo kuli umo waŵaŵa , naŋgawa ali ucepele lukoso , tamwaficitile kuli neŵo .
40025046	Lomba aŵo ŵakafuma , nekuya kwipensyo lyamulandu uwamuyayaya ; sombi aŵaluŋgeme ŵakaya kumweo uwamuyayaya .
40026001	Ili ŵasilile ukulaŵile'fyo fyonse ŵaYesu , ŵalilaŵile kuŵasambile wawo ati :
40026002	Muliisi ati pakupite'nsiku siŵili , pakaŵa Umuciluko , lomba Umwana waMuntunsi akaloŵelwa mukutalikwa .
40026003	Impindi iyo waliwuŋgene aŵapapatilisi aŵakulu pamo neŵalembesi neŵakulu ŵaŵantu paluŵansa lwamupapatilisi umukulu , uwailicilwe ati niKayafa ;
40026004	nekufundana ati tuŵekatile ŵaYesu mucoŋgola nekuŵepaya .
40026005	Sombi ŵalilaŵile ati : Tekucite'fyo pampindi yacitenje , ciiŋgesa-kuwuka icipupa kuŵantu .
40026006	Lomba ŵaYesu , ili ŵali kuBetania , muŋanda yakwe Simoni uwamanata ,
40026007	paliisile kuli ŵo umwanakasi umbi , uwali nemusasi waalabasita umwali amafuta amakweŵo apatali ukwakuti ; naye alietile mumutwi waŵo , ili ŵasamine ukulukulya .
40026008	Sombi aŵasambile , pakuŵone'fyo , ŵali netima , ati : Mbanindo waposele'fi ?
40026009	Pakuti amafuta aya , ŋga aliulilwe indalama isinji , isyo ŋga syalipelwe awapeŋgele ,
40026010	Sombi ŵaYesu , pakwisiŵe'fyo , ŵalilaŵile kuli ŵo ati : Mbanindo mulukumukatasisya umwanakasi ? pakuti ancitila neŵo ifiweme .
40026011	Pakuti awapeŋgele muli naŵo insiku syonse ; sombi tamuli naneŵo insiku syonse .
40026012	Pakuti pakunjitila amafuta aya pamuŵili wanji , ansamicila limo mukunsika ,
40026013	leinenene ndukumuŵuleni ati , apo ponse pacalo capansi apa cikatulika leeŵo ici Iciweme , nafifi ifi acita uyu-mwanakasi fikalaŵilwa koti cakwanusya-ko ifyakwe .
40026014	Peŋka umbi , uwapali ŵo ikumi naŵaŵili , isina lyakwe niJuda lsikaliote , waliile kuŵapapatilisi aŵakulu ,
40026015	nekulaŵila ati : Mbamwakumpele'ndo , pakuŵaloŵela ŵaYesu kuli mweŵo ? Naŵo ŵalimupiminine isyesilifa amakumi atatu .
40026016	Peŋka ukufuma kumpindi iyo , alukufwaya-fwaya umwakuŵaloŵela .
40026017	Lomba pakasuŵa akakutaŋga akafimpwampwa ifyakuŵulo'musuŋga , ŵaliisile kuli ŵaYesu aŵasambile ati : Mbakwisa mulukufwaya ati tumwansicileni apakulila Umuciluko ?
40026018	Naŵo ati : Kamuyeni kumusi kuli naŋgwa , mukalaŵile kuli ye ati : Aŵasambisi ati , Impindi yanji yapalamina ; nakucitila Umuciluko muŋanda yoŵe pamo neŵasambile ŵanji .
40026019	Naŵo aŵasambile ŵalicitile fyopele' fyo ifi aŵaŵulile ŵaYesu , nekwansika Umuciluko .
40026020	Pakweŵa'ti ciŋgulo , ŵalisamine ukulukulya pamo neŵasambile aŵo ikumi nawawili ,
40026021	Peŋka ili ŵalukulya , ŵalilaŵile ati : Icinenene ndukumuŵuleni ati , apa muli mweŵo umbi akundoŵela neŵo .
40026022	Naŵo ŵaliŵele nensoni isyakuti , nekutatika ŵonse ukulaŵila kuli ŵo ati : Kani nineŵo , Sikulu ?
40026023	Naŵo ŵaliasucile ati : Uyo uwatanto' kuŵoko kwakwe pamo naneŵo pacikuŋku , wopele ewakundoŵela neŵo .
40026024	Umwana waMuntu nsi alukuya , koti nifyopele'fyo ifi filembelwe ifyakwe ; sombi alisyeme uyo ulukuloŵela Umwana waMuntunsi ! Ŋga taafyelwe , ŋga alisyucile uyo-muntu !
40026025	Peŋka Juda , uyo uwamuloŵele , aliŵaasucile ati : Kani nineŵo , MweŵaSambisi ? Naŵo ŵalilaŵile kuli ye ati : Walaŵila .
40026026	Peŋka , pakulukulya ŵo , ŵaYesu ŵaliŵulile siŋkwa nekucindika , nekuukumala , nekuŵapela aŵasambile , nekulaŵila ati : Pokeni , mulye ; uyu muŵili wanji !
40026027	Kaŵili ŵaliŵulile iŋkomeci , nekutota , nekuŵapela , nekulaŵila ati : Nweni-mo mwense ;
40026028	pakuti iyi milopa yanji , iyakulayana kwaŵukumo , iyakupokomokela aŵenji , kukulekelela kwafyakuŵifya .
40026029	Sombi ndukumuŵuleni ati nsikanwa liŵili ifyafisepo ifi fyamufaina ili takaŋgesa akasuŵa ako ŋkafinwa ifyaŵukumo pamo namweŵo muWufumu bwaŵaTata .
40026030	Lomba , ili ŵaimbile ulwimbo , ŵalifumine-mo , nekuya kulupili lwaMaolife .
40026031	Peŋka ŵaYesu nekuŵeŵa ati : Mweŵo mwense ŵuno-ŵusiku mwakulitutula pakuti pali neŵo ; pakuti fililembelwe ati : Ŋkapamo'mwembesi , lomba imbelele isyetaŋga sikapalaŋgana .
40026032	Sombi , ili ŋkawusiwa , ŋkamutanjilileni kuGalili .
40026033	Sombi Petilo aliŵaasucile ati : Naŋgawa ati ŵonse ŵakulitutula pakuti pali mweŵo , sombi neŵo tesi nditutule-po neli kulitutula konse .
40026034	Kumfwa ŵaYesu ŵalaŵila kuli ye ati : Icinenene ndukukuŵula ati : Uŵusiku ŵuno , lomba taaŋgalua liŵili kombolwe , wakuŋkana neŵo litatu ,
40026035	Petilo naye walaŵila kuli ŵo ati : Naŋgawa ati nakufwila pamo namweŵo , tesi mukaneni-po . Fyopele'fyo kawili ŵalilaŵile aŵasambile ŵonse .
40026036	Peŋka'po ŵaYesu ŵalificile pamo naŵo pantu apelicilwe ati niGesemane , nekulaŵila kuŵasambile ŵaŵo ati : Ikaleni pano , ili nciile kulya mukutembela .
40026037	Lomba ŵalipintile Petilo neŵana ŵakwe Sebedai ŵoŵilo nekutatika ukuŵa newuŋkumbwa , nekulukuŵombomene .
40026038	Peŋka ŵalilaŵile kuli ŵo ati : Umutima wanji uli nensoni isyakuti isyapalufu ; ikaleni pano , mulukupembelele pamo naneŵo .
40026039	Peŋka ŵalitelele-ko panini kuntanjile , nekuwila pansi ubwifuneme , nekutembela ati : MweŵaTata , kani iliisi ukufuma , iŋkomeci iyi ŋgaifume kuli neŵo : naŋgawe'fyo tekoti kufwaya kwanji , koku ; sombi nikoti kufwaya kwenu .
40026040	Peŋka ŵaliisile kuŵasambile , nekuwasaŋgana ŵalilele mutulo , nekulaŵila kuli Petilo ati : Mbanindo ? Tamwisiŵile ukupembelela pamo naneŵo impindi imo ?
40026041	Mulukupembelela nekutembela , mwiinjila mukwesiwa : umutima icine ulukusumina , sombi umuŵili ulinacile .
40026042	Naliŵili ŵaliile nekutembela ati : MweŵaTata , kani iyi taisi ukufuma , iyakuŵulo'kunwina-mo neŵo , ukufwaya kwenu kucitwe .
40026043	Peŋka ŵaliisile liŵili , nekuwasaŋgana ŵalilele mutulo , pakuti iŋkope syawo syalilemene .
40026044	Naŵo ŵaliŵasile liŵili , nekufuma , nekutembela nalitatu , ukulukulaŵila amasiwi antu amo .
40026045	Peŋka'po ŵaliisile kuŵasambile , nekulaŵila kuli ŵo ati : Kamulele ŵukumo nekulukutusya ; ŵoneni , impindi yapalamina , Umwana waMuntunsi waloŵelwa muminwe yambifi !
40026046	lmeni , tulukuya ! Ŵoneni , uyo ulukundoŵela wapalamina !
40026047	Peŋka'po , ili ŵacilaŵila , lomba waliisile Juda , umbi uwapekumi naŵaŵili , pamo neŵumba ilikulu ilyaŵantu , aŵali nempoko neŋkoli , aŵafumine kuŵapapatilisi aŵakulu neŵakulu wawantu .
40026048	Lomba uyo uwaŵaloŵele kale aŵapele akesiŵilo ati : Uyo unakufyonta-po ewoyo ; mumwikate .
40026049	Peŋka alipulilile ukusiŋkamanina kuli ŵaYesu , nekuŵasekela ati : Mitende , MweŵaSambisi ! peŋka nekuŵafyonta-po .
40026050	Kumfwa ŵaYesu kaŵalaŵila kuli ye ati : Wemwame , mbanindo waisila ? Peŋka ŵalipalamine nekukantika iminwe yaŵo pali ŵaYesu , nekuŵekata .
40026051	Lomba umbi uwali naŵaYesu , alitambicile ukuŵoko kwakwe , nekusomone'mpoko yakwe , nekumupamo'muntu wamupapatilisi umukulu , nekumukwempula ukutwi .
40026052	Peŋka ŵaYesu kaŵalaŵila kuli ye ati : Someka impoko yoŵe umu iikala : pakuti ŵonse aŵakusomone'mpoko ŵakafwa kumpoko .
40026053	Kani ulukulaŋguluka ati neŵo nsiisi ukuŵapapatila ŵaTata ati ŵampele ŵuno-ŵukumo amaŵumba aenji akucila-po pekumi naaŵili aŋkalamba isinji ?
40026054	Mbasyani lomba aka pelelwe pamo amalembo ati ukwelelwa ati ifi-fintu fiŋgacitwa ?
40026055	Impindi iyo ŵaYesu ŵalilaŵile kumaŵumba aŵantu ati : Kani mwafumina koti nikumuno nempoko neŋkoli mukunjikata ? Nalukwikala insiku syonse mwitempuli ukulukusambisya ; sombi tamwanjikete-po , mweŵone .
40026056	Sombi fyonse'fi fyacitwa ati ŋgafipelelwe pamo nemalembo aŵakusimika . Peŋka aŵasambile ŵonse ŵaliŵasile nekuŵutuka .
40026057	Naŵaŵo aŵaŵekete ŵaYesu ŵaliŵakulicile kuli Kayafa , umupapatilisi umukulu uko wawuŋgene aŵalembesi pamo neŵakulu .
40026058	Sombi Petilo aliŵalondele patali patali , nekufika nakuluŵansa lwamupapatilisi umukulu , nekwinjila nekwikala pamo neŵapyunjisi , mukuŵona ukusila kwamulandu .
40026059	Peŋka'po aŵapapatilisi aŵakulu pamo neŵakulu newewuŋgano ŵonse ŵalifwaile ŵumboni ubwakuŵaŵepesya lukoso ŵaYesu , ati ŵaŵepaye .
40026060	Sombi taŵaŵubwene-po ; naŋgawa ati syaliisile imboni isinji isyakuŵepa . Sombi pantanjile syaliisile simbi siŵili ,
40026061	nekulaŵila ati : Uyu-muntu alilaŵile ati : Ndiisi uko nala itempuli lyaŵaLesa , nekuliiŵakulula pansiku sitatu !
40026062	Popele umupapatilisi umukulu waliimine , nekulaŵila kuli ŵo ati : Tolukwasuka-po neli kantu ? Imboni isi silukukusinine'ndo ?
40026063	Sombi ŵaYesu ŵaliikele lukoso celele . Lomba umupapatilisi umukulu walilaŵile kuli ŵo ati : Ndukukulapisya kuli ŵaLesa aŵaMweo ati utuŵule kani niweKlistu , Umwana waŵaLesa !
40026064	ŴaYesu ŵalilaŵile kuli ye ati : Mwafilaŵila ; naŋgawe'fyo ndukumuŵuleni ati , panuma yafifi-fintu mukaŵona Umwana waMuntunsi aliikele kulwine lwamakosa , alukwisapamakumbi amwiulu .
40026065	Peŋka umupapatilisi umukulu walilipandawilile ifyakufwala fyakwe , nekulaŵila ati : Alaŵila umucobwe ; mbanindo tulukufwaila nemboni simbi ? Ŵoneni , ŵukumo mwaumfwa umucobwe !
40026066	Mulukulaŋguluka syani ? Naŵo ŵaliasucile ati : Alielelwe ukufwa !
40026067	Peŋka'po ŵaliŵasipile nemate pamenso , nekuŵapamala ; ŵambi naŵo ŵaliŵapamine nemapi ,
40026068	nekulaŵila ati : Kotusimicila , ŵeKlistu ! Mbaninani uwakupama ?
40026069	Lomba Petilo naye aliikele pesonde paluŵansa : popele waliisile kuli ye umbi umwanakasi umupyunjisi , nekulaŵila ati : Naweŵo kaŵili ewewali nakwe Yesu umuGalili !
40026070	Sombi alikene pamenso aŵo ŵonse ati : Nsifiisi-po ifi ulukulaŵila .
40026071	Peŋka , ili afumine nekuya munsense , naumbi naye alimubwene , nekulaŵila kuŵantu aŵali-po ati : Uyu-muntu naye ewali naYesu umuNasaleti .
40026072	Nakaŵili alikene nekulapa ati : Nsimwisi-po uyo-muntu !
40026073	Lomba , pakupite'mpindi inini , aŵo aŵaimakene-po ŵaliisile nekulaŵila kuli Petilo ati : Icinenene naweŵo uli wapeŵumba lyaŵo ; pakuti umu laka woŵe wakuloŵela .
40026074	Peŋka alitaticile ukufiŋgana , nekulapa , ati : Nsimwisi-po umuntu uyo ! Impindi iyo yopele nakombolwe nekulila .
40026075	Peŋka Petilo alilaŋgulucile isiwi ilyo ilyalaŵile ŵaYesu , ati : Lomba taaŋgalila kombolwe , wakuŋkana neŵo litatu . Peŋka alifumine , nekulukulila nensoni syakuti .
40027001	Pakweŵa'ti lucelo , aŵapapatilisi aŵakulu ŵonse neŵakulu ŵaŵantu ŵalifundene mukuŵepaya ŵa Yesu ;
40027002	peŋka ŵaliŵakacile nekuwakulika , nekuŵatulila kuli Pontyo Pilati , umwikalicisi .
40027003	Lomba Juda , uwaŵaloŵele , pakuŵona ati ŵaYesu ŵasininwa , alilapile , nekuŵabwesesya aŵapapatilisi aŵakulu neŵakulu ŵaŵantu indalame'syo amakumi atatu ,
40027004	nekulaŵila ati : Naŵifya pakuti naloŵela imilopa iyakuŵulo'mulandu . Sombi naŵo ati : Tauli mulandu wesu , mulandu woŵe !
40027005	Naye alisiposele pansi indalame'syo mwitempuli , nekufuma , nekuya mukulikulicila , nekufwa .
40027006	Peŋka'po aŵapapatilisi aŵakulu ŵaliŵulile indalame'syo , nekulaŵila ati : Tekwelelwa ukusiŵika mumupawo , pakuti syakulambulwa kwamilopa .
40027007	Peŋka ŵalifundene , nekusyula iŵala lyamuŵumfi , ukulukusika-mo aŵensu .
40027008	Pakuti pali fyefyo iŵale'lyo lyaliilicilwe liŵala lyamilopa , ukufika nakukasuŵa kalelo .
40027009	Peŋka'po fyalipelelwe pamo nafyefyo ifyalaŵilwe kuli Jelemiya uwakusimika ati : Naŵo ŵaliŵulile isyesilifa isyo amakumi atatu , umuulo wawoyo uwesesiwe uŵaesesye ŵambi aŵaIsilaeli ,
40027010	nekusyula iŵala lyamuŵumfi , koti nifyopele'fyo ifi ŵambulile ŵaSikulu .
40027011	Lomba ŵa Yesu ŵaliimakene pamenso amwikalicisi ; peŋka umwikalicisi waliŵepwisye ati : Kani uli nimfumu yaŵaJuda ? Naŵo ŵaYesu kaŵamwasuka ati : Mwafilaŵila !
40027012	Peŋka ili ŵaŵasinine aŵapapatilisi aŵakulu neŵakulu , taŵaasucile-po neli kantu .
40027013	Kumfwa Pilati kaalaŵila kuli ŵo ati : Tolukumfwa ifi-fintu ifinji ifi ŵalukukusimicila ?
40027014	Sombi taŵamwasucile-po neli lisiwi limo : fyopele'fyo umwikalicisi ŵalikaŋkamene ukwakuti .
40027015	Lomba pampindi yacitenje icamuciluko , umwikalicisi walukulikakulwila iŵumba lyaŵantu kaili umo , uyu lyalukufwaya ,
40027016	Lomba ŵali nakaili umbi uwampupo , isina lyakwe niBalaba .
40027017	Lomba , ili ŵaŵuŋgene pamo , Pilati alilaŵile kuli ŵo ati : Mbaninani mulukufwaya ati mukakulwileni ? Kani niBalaba , kani niYesu uwilicilwe ati niKlistu ?
40027018	Pakuti aliisiŵile ati ŵaliŵaloŵele pakuti pacikani .
40027019	Peŋka , ili aciikele peteŵe lyamilandu , umukasi wakwe walitumine amasiwi kuli ye ati : Wimucita-kantu uyo-muntu uluŋgeme : pakuti lelo nakatasiwa mumuloto kufintu ifinji pakuti pali ye .
40027020	Sombi aŵapapatilisi aŵakulu neŵakulu walitekenesye amaŵumba aŵantu ati ŵalombe Balaba , ŵaŵonale ŵaYesu .
40027021	Sombi umwikalicisi waliŵaasucile ati : Aŵa ŵaŵili mbaninani uyu mulukufwaya ati mukakulwileni neŵo ? Naŵo ŵalilaŵile ati : NiBalaba !
40027022	Peŋka Pilati alilaŵile kuli ŵo ati : Mbamucite syani Yesu uwilicilwe ati niKlistu ? Naŵo ŵonse nekulaŵila ati : Ŋgaatalikwe !
40027023	Kumfwa ye ati : Mbanindo ? Mbafisa-fyakuŵifya ifi acitile ? Sombi ŵo ŵaliŵilicisye ukwakuti ukucila ati : Ŋgaatalikwe !
40027024	Peŋka Pilati , pakuŵona ati nsiisi ukuŵatekenesya neli panini , sombi ati tanje cine icipupa caŵuka , aliŵulile amenda nekusamba kuminwe pamenso amaŵumba aŵantu nekulaŵila ati : Neŵo ndiswetele kumilopa yamuntu uyu uluŋgeme ; mulandu wenu !
40027025	Naŵo ŵaliasucile ŵonse aŵantu ati : Imilopa yakwe iikale pali fweŵo napaŵana ŵesu !
40027026	Peŋka'po aliŵakakulwilile Balaba ; ŵaYesu aliŵapamine kumembya , nekumuposa mukutalikwa .
40027027	Lomba ifita fyamwikalicisi fyaliŵatwite ŵaYesu kuPilaitolyo , nekuŵuŋganya kuli ŵo iŵumba lyonse lyafita .
40027028	Peŋka fyaliŵafulile , nekuŵafwika nemwinjila ukasicile .
40027029	Kaŵili fyalipyatile umuntinya wamvuŋga , nekuŵaŵika mumutwi , nekuŵapela netete muminwe yaŵo iyakulwine ; popele fyalifukeme kuli ŵo , nekuŵaseka , nekulaŵila ati : Mitende , mwemfumu syaŵaJuda !
40027030	Nafyo fyaliŵasipile nemate , nekuŵule'tete ilyo , nekuŵapama mumutwi .
40027031	Lomba , ili fyaŵasekele , fyaliŵafulile nemwinjila uyo , nekuŵafwika ifyakufwala fyaŵo aŵene , nekuŵakulika mukuŵatalika .
40027032	Peŋka , pakufuma , fyalisanjile umuntu umbi uwakuKulene , isina lyakwe ni Simoni ; popele fyalimupanjile ukuya nafyo ati apinte umutaliko waŵo .
40027033	Lomba , ili fyaficile uko ukwailicilwe ati niGolagota , ilyakwaluka ati , Pantu pekowoŋgo ,
40027034	fyaliŵapele ukunwa imfaina isyakusaŋkanisiwa nendulwe ; sombi pakusyesa , ŵalikene ukunwa .
40027035	Peŋka , ili fyaŵatalicile , fyaliaŵene ifyakufwala fyaŵo , ili fipose'fipa ; ati fipelelwe pamo nafyefyo ifyalaŵilwe kuwakusimika ati : Waliaŵene ifyakufwala fyanji , napamwinjila wanji napo ŵaliposele ifi pa .
40027036	Lomba fyaliikele nekuŵapembelela uko .
40027037	Kaŵili , peulu lyamutwi waŵo , fyalikoŵekele amalembo amulandu waŵo ati : UYU NIWAYESU , IMFUMU YAWAJUDA .
40027038	Lomba ŵalitalicilwe naŵo pamo awano ŵaŵili , umbi palwine , naumbi naye pacipiko .
40027039	Peŋka naŵaŵo aŵalukupita , walukuwatoŋgala , ili ŵasendaika imitwi ;
40027040	nekulaŵila ati : Wewakonale' tempuli , nekuliiŵakulula pansiku sitatu , ŋgolipulusye ! Kani uli Mwana waŵaLesa , useluke-ko kumutaliko !
40027041	Fyopele'fyo neŵapapatilisi aŵakulu , pamo ncŵalembesi neŵakulu , ili ŵaŵaseka , ŵalilaŵile ati :
40027042	Ŵambi alukuŵapulusya ; sombi umwine tesi ukulipulusya ! NiMfumu yaŵaIsilaeli , ŋgaiseluke-ko ŵukumo kumutaliko ; peŋka twakucetekela muli yo !
40027043	Alukupema-mo muli ŵaLesa ; ŋgawamupulusye-po ŵukumo , kani ŵalukumufwaya : pakuti alilaŵile ati : Ndi Mwana waŵaLesa !
40027044	Kaŵili newano naŵo , aŵatalicilwe pamo naŵo , ŵaliŵasalwile fyopele'fyo .
40027045	Lomba ukutatika kumpindi yakasuŵa pakati paliŵele nemfinsi ponse pacalo ukufika nakumpindi yakuteyama' kasuŵa .
40027046	Peŋka , pampindi yakuteyama'kasuŵa , ŵaYesu ŵaliŵilicisye nesiwi'likulu ati : Eli , Eli , lama sabacitani ? ( akwaluka ati : MweŵaLesa ŵanji , mweŵaLesa ŵanji , pakuti pando mwandekela neŵo ? ) .
40027047	Naŵo , aŵaimakene apo , ili ŵaumfwile'fyo , ŵambi ŵalilaŵile ati : Uyu-muntu alukwita Elaija .
40027048	Peŋka' po umbi aliŵutucile , nekuŵula isiponje , nekwisusya nefinega , nekuŵika kwitete , nekuŵatambika ati ŵanwe .
40027049	Peŋka ŵambi ŵalilaŵile ati : Cilekeni ! Tuŵone kani Elaija akwisa mukumupulusya !
40027050	Lomba ŵa Yesu ŵaliŵilicisye liŵili nesiwi'likulu , nekuleka umweo wakwe .
40027051	Lomba icipembe icamwitempuli calikwamucile pakati , ukutaticila peulu nekufika kunsi ; necalo naco nekuteŋkana ; nefibwe nafyo nekutoŵaika ;
40027052	nefilende nafyo fyaliisucile ; nemiŵili iinji iyaŵantu awaluŋgeme aŵaile mutulo twamfwa yaliŵusiwe ,
40027053	nekufuma mufilende , ili ŵaŵucile pamfwa ŵaYesu Klistu , nekwinjila mumusi uyo uswetelele , nekuŵoneka kuŵantu aŵenji .
40027054	Peŋka icilolo icafito'mwanda , naŵaŵo aŵo cali naŵo ukulukupembelela ŵaYesu , ili ŵabwene icitulika nefintu ifyo ifyacitilwe , ŵalitinine ukwakuti , nekulaŵila ati : Icine aŵa Ŵana ŵaŵaLesa !
40027055	Nakaŵili aŵanakasi aŵenji eko ŵali , awalukutambo'kutali , aŵaŵalondele ŵaYesu ukufuma kuGalili , ukulukuŵapyunjila .
40027056	Mwiŵumba lyaŵo emo ŵali Maliya uwakuMagadala , naMaliya ŵanyinaŵo Jakobo najose , naŵanyinaŵo aŵana ŵakwe Sebedai .
40027057	Pakufike'ciŋgulo , waliisile umuntu umbi umusambasi uwakuAlimatea , isina lyakwe niJosefi , naye musambile waŵaYesu .
40027058	Uyo-muntu aliile kuli Pilati nekulomba icitumbi caŵaYesu . Peŋka Pilati aliŵaŵulile aŵantu ati mupeleni .
40027059	Lomba Josefi alipokele icitumbi , nekucipeta muŋguwo iswetele ;
40027060	nekucilalika mwiceŋgo lyakwe umwine ilyawukumo , ili afukwile mwibwe : peŋka alialamwinine-ko nebwe ilikulu kumulyaŋgo wacilende ; nekufuma-ko .
40027061	Kaŵili Maliya uwakuMagadala naMaliya uyo umbi eko ŵali , ŵaliikele apasiŋkamene necilende .
40027062	Ŋgamailo , pakasuŵa akakulonda akaKwansicila paMuciluko , aŵapapatilisi aŵakulu neŵaFalisi ŵaliŵuŋgene kuli Pilati ,
40027063	nekulaŵila ati ; Sikulu , tulukulaŋguluka ati ulya-wakutumpaika , ili acilaŵa , alilaŵile ati : Pakupite'nsiku sitatu ŋkawukat
40027064	Pakuti pali fyefyo , fundeni-ko aŵantu ati ŵalukukosya bwino icilende ukufika kukasuŵa kaŵusitatu ; cipale aŵasambile ŵakwe ŵeŋgesa kwiŵa icitumbi cakwe , nekulaŵila kuŵantu ati : Aliŵucile paŵafwile : peŋka ukutumpaika ukwakupela-ko kwiŋgesakucila napakwakutaŋga ,
40027065	Naye Pilati alilaŵile kuli ŵo ati : Muli neŵakulama , kamuyeni , mukacikosye koti makosa enu .
40027066	Peŋka'po ŵaliile , nekukosya pacilende , nekuciŋka-po pebwe nekesiŵilo , nekusya-po neŵakulama .
40028001	Peŋka'po , pakusila'kasuŵa kasabata , pakutatiko'kuca uŵusiku bwakasuŵa kakutatiko'muluŋgu , kwaliisile Maliya uwakuMagadala naMaliya uyo umbi mukuŵone'cilende .
40028002	Lomba caliŵele icitulika icikulu ; pakuti iŋkalamba yaŵaSikulu yaliselucile kwiulu , nekwisa nekwalamuna-ko ibwe , nekwikalapo .
40028003	Yalibwenekele koti kampesimpesi , nefyakufwala fyaiyo fyalituŵile tuu koti candwa .
40028004	Peŋka , pakuti pakwitina , aŵalukulama ŵalitutumine , nekuŵa koti ŵafwile .
40028005	Lomba iŋkalamba yaliasucile nekulaŵila kuŵanakasi ati : Mweŵo mwitina : pakuti ndiisi ati mulukufwaya ŵaYesu aŵatalicilwe .
40028006	Taŵa-po pano ; pakuti ŵaŵuka , koti nifyopele'fyo ifi ŵalaŵile . Iseni , muŵone apo ŵalele ŵaSikulu .
40028007	Aŋgufyeni lomba , muwawule aŵasambile ŵaŵo ati : Ŵaŵuka paŵafwile ; pano ŵalukumutanjilileni kuGalili ; kopele uko mukaŵaŵona . Umfweni , namuŵuleni !
40028008	Peŋka'po ŵalifumine-ko uluŵilo kucilende nekutina nekutemwa ukwakuti , nekuŵutuka mukuŵaŵula aŵasambile ŵaŵo .
40028009	Lomba , ili ŵalukuya mukuŵaŵula aŵasambile ŵaŵo , lomba ŵaYesu ŵaliŵakumenye , nekulaŵila ati : Mitende ! Naŵo ŵalipalamine , nekuwe kata pamakasa , nekuŵalambila .
40028010	Peŋka ŵaYesu ŵalilaŵile kuli ŵo ati : Mwitina ! Kaŵuleni aŵakwasu ati ŵakaye kuGalili , kopele uko ŵakambona .
40028011	Ili ŵalukuya ŵo , lomba ŵambi aŵo aŵalukulama ŵaliinjile mumusi , nekuwawula aŵapapatilisi aŵakulu fyonse' fyo ifyacitilwe .
40028012	Naŵo ili ŵaŵuŋgene pamo neŵakulu , nekufundana , ŵalifipele indalama isinji ifita ,
40028013	nekufifunda ati : Mukalaŵile ati aŵasambile ŵakwe ŵaliisile uŵusiku , nekumwiwa , ili tucili mutulo .
40028014	Kani iceŵo ici cakufika mumatwi amwikalicisi twakumutekenesya , nekumupulusyeni .
40028015	Naŵo ŵalipokele indalama , nekucita fyopele'fyo ifi ŵafundilwe : popele iceŵo ico calitulicile pakati kaŵaJuda , ukufika nakukasuŵa kalelo .
40028016	Lomba aŵasambile aŵo ikumi naumo ŵaliile kuGalili , kulupili ulo ulwaŵalaile ŵaYesu .
40028017	Popele apo , ili ŵaŵabwene , ŵaliŵalambile , sombi ŵambi ŵalikanicile .
40028018	Peŋka ŵaYesu ŵaliisile kuli ŵo , nekulaŵila kuli wo ati : Uŵukulu ŵonse ŵulipelwe kuli neŵo , ubwakwiulu nebwapacalo capansi .
40028019	Kamuyeni lomba , mukalukusambisya imisyoŵo yonse yaŵantu , nekuŵaŵatisya mwisina lyaŵaTata nelyaMwana nelyaMupasi Uswetelele ;
40028020	ili muŵasambisya ati ŵakalukulonda fyonse'fyo ifi namufundileni ; lomba ŵoneni , ndi nenu insiku syonse , ukufika nakukusila kwampindi . Ameni .
41001001	Ukutaŋga ukwaCeŵo leiweme icakuli ŵaYesu Klistu , Umwana waŵaLesa .
41001002	Koti nifyopele'fyo ifyalembelwe mwibuku lyakwe Yisaya uwakusimika , ati : Ŵona ! Ndukutuma iŋkalamba yanji iyakukutanjilila , Eikaansika insila yoŵe ;
41001003	Isiwi lyaulukuŵilicisya mumpaŋga ati : Ansikeni umwakupita ŵaSikulu , Mulukusilunjika insila syaŵo .
41001004	Yoane aliisile nekulukuŵatisya aŵantu mumpaŋga , nekulukusimika ukuŵatisya ukwakwaluluka ukwakufitulucilwo'kuŵifya .
41001005	Lomba ŵaliile kuli ye ŵonse aŵamucalo caŵena-Juda , naŵaŵo ŵonse aŵakuJelusalemi ; nekuŵatisiwa kuli ye munika yaJodeni , ili ŵatulisya ifyakuŵifya fyaŵo .
41001006	Uyo-Yoane alukufwala nemasako aŋgamela nemukwandala muluŵunda , nekulukulya insye neŵuci .
41001007	Naye alukusimika ati : Panuma panji palukwisa uncilile neŵo uŵukulu , uyo insiŋga isyaŋkwaŵilo syakwe nsielelwe neŵo ukwinama ukusikakulula .
41001008	Neŵo namuŵatisyeni mumenda , sombi uyo akamuŵatisyeni muMupasi Uswetelele .
41001009	Lomba pansiku isyo paliŵele ati ŵaYesu ŵalifumine kuNasaleti mucalo caGalili , nekuŵatisiwa kuli Yoane muJodeni .
41001010	Peŋka ili ŵaiŵucile mumenda , ŵalipulilile ukuŵona kwiulu kwapanduka , neMupasi koti niciŵa ulukuŵaselucila ;
41001011	nesiwi ilyafumine kwiulu ati : Weŵo uli mwana wanji untemenwe ; muli weŵo emo ndukusaŋgalala .
41001012	Peŋka'po Umupasi walipulilile ukuŵatwala mumpaŋga ;
41001013	mopele umo mumpaŋga ŵaliikele insiku amakumi ane , nekulukwesiwa kuli Satana ; kaŵili ŵaliikele nefilwani ; neŋkalamba nasyo nekulukuŵataŵataŵila .
41001014	Peŋka , pakwikatwa Yoane , ŵaYesu ŵaliisile kucalo caGalili , ili ŵatulisya leeŵo leiweme icaŵaLesa ,
41001015	nekulukulaŵila ati : Impindi ilikumene , neŴufumu bwaŵaLesa bwapalamina : alulukeni , mucetekele leeŵo leiweme .
41001016	Peŋka , ili ŵalukusesya kumbali yacisiŵa caGalili , ŵalibwene Simoni naAndaleya umukwaŵo ŵalukwicisya akombe mucisiŵa , pakuti ŵo ŵakwikasye' saŵi .
41001017	Lomba ŵaYesu ŵalilaŵile kuli ŵo ati : Mundonde neŵo , eli ŋkamwaluleni ŵakwikasya aŵantu .
41001018	Naŵo ŵalipulilile ukutuleka utombe twaŵo , nekuŵalonda .
41001019	Peŋka'po , pakulukuya kuntanjile panini ŵalimubwene Jakobo , umwana wakwe Sebedai naYoane umukwaŵo ; naŵo kaŵili ŵali mubwato , ŵalukusosola utombe .
41001020	Naŵo ŵalipulilile ukuŵeta ; naŵo ŵalimulekele wisiŵo Sebedai mubwato pamo neŵantu aŵalambulwa , nekulukuŵalonda .
41001021	Peŋka'po ŵaliile nekwinjila namuKapanaumi ; lomba pakasuŵa kasabata ŵalipulilile ukwinjila mwisunagoge , nekusambisya .
41001022	Naŵo aŵantu ŵalikaŋkamene pakuti pakusambisya kwaŵo : pakuti ŵo ŵaliŵasambisye koti ŵaŵukulu , tekoti ŵalembesi , koku .
41001023	Impindi iyo , mwisunagoge lyaŵo emwali umuntu uwali nemupasi uŵipile ; peŋka naye nekuŵilicisya
41001024	ati : Mbasyani ciŵele pali fweŵo namweŵo , mweŵaYesu ŵakuNasaleti ? Kani muliisile mukutonala ? Ndimwisini mweŵo , muli Ŵaŵo Aŵaswetelele ŵaŵaLesa !
41001025	Naŵo ŵaYesu ŵaliukenye , nekulaŵila ati : Celele , fuma-mo muli ye !
41001026	Peŋka umupasi uŵipile , ili wamupandwile nekwauka nesiwi'likulu , walifumine-mo muli ye .
41001027	Naŵaŵo ŵonse ŵalikaŋkamene lukoso , fyopele'fyo ŵalukwipusyansyanya ati : Mbeci cindo ? Ŵusambisi ubwaŵukumo ! Injo'ŵukulu bwakufunda imipasi iŵipile , nayo nekuŵasumina !
41001028	Peŋka'po impupo syaŵo syalipulilile ukutulika monse monse mucalo caGalili icasiŋgulucile .
41001029	Lomba , ili ŵafumine mwisunagoge , ŵalipulilile ukwinjila muŋanda yakwe Simoni naAndaleya , pamo naJakobo naYoane .
41001030	Naŵanyina-fyala Simoni ŵalilele , ŵalukutenda uŵulwele ubwampepo ; naŵo ŵalipulilile ukuŵaŵula ŵaYesu ifyakuli ŵo .
41001031	Naŵo ŵalipalamine , nekuŵekata kukuŵoko , nekuŵaŵusya ; popele neŵulwele nekuŵaleka ; naŵo nekulukuŵataŵataŵila .
41001032	Lomba iciŋgulo , ili kawile akasuŵa , ŵaliŵaletele kuli ŵo ŵonse aŵo aŵalukutenda , naŵaŵo aŵaiketwe kufiŵanda ;
41001033	neŵamumusi ŵonse ŵaliŵuŋgene pamo kumulyaŋgo .
41001034	Peŋka ŵaliŵaŵusisye aŵenji aŵalukutenda amalwele namalwele , nekulukufitamfya-mo ifiŵanda ifinji ; kaŵili taŵasumine-po ati ifiŵande'fyo filaŵile , pakuti fyaliŵesiŵile .
41001035	Peŋka ŋgamailo , lomba tawuŋgapalamina ukuca , ŵa Yesu ŵaliŵucile , nekufuma ukulukuya mumpaŋga , nekulukutembela kopele uko .
41001036	Lomba Simoni naŵaŵo aŵo ali naŵo ŵaliŵalondelesye .
41001037	Pakuŵaŵona , ŵalilaŵile kuli ŵo ati : Ŵonse aŵantu ŵalukumufwayeni .
41001038	Peŋka ŵalilaŵile kuli ŵo ati : Katuyeni kumisi iŵambakene nakukuno , ati ŋkalukutulisya nakoko ; pakuti nalifumine pakuti pali fyefyo .
41001039	Lomba ŵalukwinjila mumasunagoge aŵo monse mucalo caGalili , nekulukusimika , nekulukufitamfya-mo ifiŵanda .
41001040	Peŋka waliisile kuli ŵo uwamanata , nekuŵakombetela ubwifukeme , ukuŵeŵa ati : Kani mulukufwaya , muliisi ukumpossya ifilonda .
41001041	Lomba ŵaliumfwile iŋkumbu ŵaYesu , nekutambika ukuŵoko kwaŵo , nekumutintila , nekulaŵila kuli ye ati : Ndukufwaya ; fipole !
41001042	Impindi iyo yopele nemanata nekupulilila ukufuma-mo muli ye , naye aliswetele .
41001043	Lomba ŵalimucenjesye ukwakuti , nekupulilila ukumutuma ,
41001044	nekulaŵila kuli ye ati : Umfwa ! Tekulaŵila-po akantu kuŵantu ŵonse neli nikuli umo ; sombi uye , ulilanjisye kumupapatilisi , ukapeleifyamulambu , pakuti pakuposiwa koŵe , ifyo-fintu , ifi afundile Mose , ifyaŵumboni kuli ŵo .
41001045	Sombi ye alifumine , nekutatika ukucitulisya ukwakuti , nekuciputisya iceŵo monse , fyopele'fyo ŵaYesu taŵaisiŵile-po ukwinjila liŵili mumisi apabwenekele ; sombi ŵalukwikala kwisonde kumpaŋga ; neŵantu nekulukwisa kuli ŵo aŵafumine monse monse .
41002001	Pakwinjila ŵo liŵili muKapanaumi , ili syapitile simbi insiku , lomba kwaliumfwanicile ati ŵali muŋanda ;
41002002	neŵantu aŵenji nekuwuŋgana , fyopele'fyo tapali-po apatapakumene neli nipamulyaŋgo , naŵo ŵalilaŵile lsiwi kuli ŵo .
41002003	Lomba ŵaliisile kuli ŵo aŵaletele icilema icikonaicile icipintilwe kuŵantu ŵane .
41002004	Peŋka , pakuwakaŋga ukupalamina kuli ŵo pakuti peŵumba ilikulu , ŵalifimbwile-po peulu pamutenje apo ŵali ; peŋka , pakutiŵula , ŵaliselusisye neŵulo ubwalukulala-po uyo uwakonaicile .
41002005	Naŵo ŵaYesu , pakuŵona ukucetekela kwaŵo , ŵalilaŵile kuli woyo uwakonaicile ati : Wemwana wanji , ifyakuŵifya fyoŵe fyafitulucilwa .
41002006	Sombi ŵambi aŵalembesi aŵalukukwikalo'ko , ŵalukwalakanya mumitima yaŵo ati :
41002007	Uyu-muntu mbanindo alukulaŵilile'fyo ? Alaŵilo'mucobwe ! Mbaninani uwisi-po ukufifitulucila ifyakuŵifya , sombi ŵamo ŵeŋka , eŵaLesa ?
41002008	Lomba ŵaYesu ŵalipulilile ukwisiŵa mumutima waŵo ati ŵalukwalakanye'fyo , nekulaŵila kuli ŵo ati : Mbanindo mulukwalakanisisye'fyo mumitima yenu ?
41002009	Cise'capepi icakucila , kani kulaŵila kuli wuyu ukonaicile ati : Ifyakuŵifya fyoŵe fyafitulucilwa ! kani ati : Ŵuka , uŵule neŵulo ŵoŵe , ulukwenda ?
41002010	Sombi ati mwisiŵe ati Umwana waMuntunsi ali neŵukulu pano pansi ubwakufitulucila ifyakuwifya ( peŋka ŵalilaŵile kuli woyo uwakonaicile ati : )
41002011	Ndukukuŵula ati : Ŵuka , upinte neŵulo ŵoŵe , ulukuya kunanda yoŵe .
41002012	Naye alipulilile ukuŵuka , nekupinta neŵulo bwakwe , nekufuma-mo pamenso aŵo ŵonse ; fyopele'fyo ŵonse ŵalikaŋkamene lukoso , nekulukuŵalemya ŵaLesa ukulaŵila ati : Tatwafibwene-po akale ifyakuŵe'fi neli limo !
41002013	Peŋka'po ŵa Yesu ŵalifumine nekupita liŵili mumusesyo wacisiŵa , neŵumba lyonse lyaliisile kuli ŵo , naŵo nekulukuŵasambisya .
41002014	Popele , ili ŵalukupita , ŵalimubwene Lefai , umwana wakwe Alifayo , aliikele pamupunda uwamusoŋko , peŋka ŵalimweŵele ati : Undonde neŵo . Naye aliimine , nekulukuŵalonda .
41002015	Lomba paliŵele ati ŵaYesu ŵalisamine ukulukulya muŋanda yakwe , newasoŋkesi aŵenji nembifi nasyo syaliikele pamo naŵaYesu neŵasambile ŵaŵo ; pakuti ŵali ŵenji , naŵo ŵaliŵalondele .
41002016	Peŋka aŵalembesi ŵaŵaFalisi , pakuŵona ati ŵalukulya pamo nembifi newasoŋkesi , ŵalilaŵile kuŵasambile ŵaŵo ati : A ! Ŵalukulya pamo neŵasoŋkesi nembifi !
41002017	Sombi ŵaYesu , pakumfwe'fyo , ŵalilaŵile kuli ŵo ati : A ŵo aŵakosele taŵafwaya-po umulaye , sombi aŵo aŵalukutenda eŵafwayo'mulaye : nsinaisile neŵo mukuŵeta awaluŋgeme , sombi ŵakuŵifya .
41002018	Lomba aŵasambile ŵakwe Yoane neŵaŵaFalisi ŵalukulikanya ukulya : peŋka ŵaliisile ŵambi kuli ŵo , nekulaŵila ati : Mbaŵasambile ŵakwe Yoane neŵaŵaFalisi nindo ŵalukulikanisya ukulya , sombi aŵasambile ŵenu ukulikanya , ŵaŵa ?
41002019	ŴaYesu naŵo ŵalilaŵile kuli ŵo ati : A ŵetilwe kuŵuufi kani ŵaliisi ukulikanya ukulya , ili acili naŵo uwakuupa ? Ili acili naŵo uwakuupa taŵesi ukulikanya .
41002020	Sombi insiku sikesa isyo uwakuupa ŵakamufumya kuli ŵo ; eli ŵakalikanya pansiku isyo .
41002021	Tapali-po umuntu uŵambika-po iciŵambi icaŵukumo pacakufwala icacifusya ; ŋgecociŵambi ciiŋgesa mukondoŵoka-po pacakufwala icakale , peŋka nekuŵa necipense icakucila .
41002022	Kaŵili tapali-po umuntu uŵika-mo imfaina isyaŵukumo mufikoko ifyakale , siiŋgesa imfaina mukupandula ifikoko , lomba nemfaina nekwitika , nefikoko nekonaika : sombi imfaina isyaŵukumo ŋgasiloŋgelwe mufikoko ifyaŵukumo .
41002023	Paliŵele ati ŵaYesu ŵalukupita mumaŵala atiligu pakasuŵa kasabata ; neŵasambile ŵaŵo , ili ŵalukuya , ŵalitaticile ukulukukonona ifikola fyatiligu .
41002024	Peŋka aŵaFalisi ŵalilaŵile kuli ŵo ati : Woneni ! Mbanindo aŵa ŵalukucitile'fi ifitafyelelwe pakasuŵa kasabata ?
41002025	Naŵo ŵalilaŵile kuli ŵo ati : Kansi tamuŋgapenda-po neli limo ifyafyefyo ifi acitile Dafidi pakulukupeŋga nekumfwe' nsala , ye umwine naŵaŵo aŵo ali naŵo ,
41002026	ati aliinjile muŋanda yaŵaLesa pansiku syakwe Abayata , umupapatilisi umukulu , nekulya wasiŋkwa ŵaŵumboni aŵo taŵelelwe ukulya , sombi nikuŵapapatilisi weŋka , nekuŵapela naŵaŵo aŵo ali naŵo ?
41002027	Nakaŵili ŵaYesu ŵalilaŵile kuli ŵo ati : Sabata alileŋgelwe pakuti paŵantunsi , tewantunsi waleŋgelwe pakuti pali sabata , koku ,
41002028	Ifyo Umwana waMuntunsi eMwine wasabata .
41003001	Peŋka ŵaYesu ŵaliinjile liŵili mwisunagoge ; lomba mopele umo emwali umbi umuntu , uwali nekuŵoko ukupapile .
41003002	Peŋka ŵalukuŵaceta lukoso ati kani ŵakumuŵusya pakasuŵa kasabata ; tuŵapinde umulandu .
41003003	Naŵo ŵalilaŵile kuli woyo-muntu uwapapile ukuŵoko ati : Ima , wimakane pakati !
41003004	Peŋka ŵalilaŵile nakuli ŵaŵo ati : Pakasuŵa kasabata kani ukwelelwa ukucite'fiweme , kani kucite'fiŵipile ? Kani kupulusyo'mweo , kani kuwonala ? Sombi ŵo ŵaliikele lukoso celele .
41003005	Peŋka pakuŵatontomekesya twii , nekufitwa pakuti pakumfwo'wuŋkumbwa , pakuti imitima yaŵo yaliumine , ŵalilaŵile kumuntu uyo ati : Tambika ukuŵoko koŵe ! Naye nekukutambika , nako ukuŵoko kwakwe nekukosa .
41003006	Peŋka'po aŵaFalisi ŵalifumine-mo , nekupulilila ukufundana neŵena-Elode umwakuŵonawila .
41003007	Sombi ŵaYesu neŵasambile ŵaŵo ŵalikumbulucile ukuya kwisiŵa ; neŵumba lyaŵantu ilikulu lyaliŵalondele ilyafumine kucalo caGalili ; nakaŵili aŵafumine kucalo cawena-Juda ,
41003008	nakuJelusalemi , nakucalo caldumea , nakufyalo ifyapesilya lyaJodeni , nakumitala yaTulo naSidono , iŵumba ilikulu , pakumfwa ifyafintu ifyo ifikulu ifi ŵacitile , ŵaliisile kuli ŵo .
41003009	Peŋka ŵaliŵeŵele aŵasambile ŵaŵo ati ubwato ŵunini ŋgaŵumpembelele pakuti peŵumba lyaŵantu ati ŵensinincisya .
41003010	Pakuti ŵaliŵaŵusisye aŵenji , ifyo , ati aŵo ŵonse aŵali nemyalo ŵaliŵasinincisye mukuŵakuma-ko .
41003011	Nemipasi iŵipile nayo , impindi syonse pakuŵaŵona , yalukwinamisya pamenso aŵo , nekuŵilicisya ati : Mweŵo muli ŵana ŵaŵaLesa !
41003012	Sombi ŵo ŵaliicenjesye ukwakuti ati tekuntulisya .
41003013	Peŋka'po ŵalininine kulupili , nekuŵeta ŵopele aŵo aŵa ŵalukufwaya ; naŵo nekuya kuli ŵo .
41003014	Lomba ŵaliŵasalulwile ikumi naŵaŵili , nekuŵelika ati nintanjisi , ati silukwikala naŵo ; nakaŵili ati ŵakalukusituma mukusimika :
41003015	nakaŵili ati ŵalukwikala neŵukulu bwakufitamfya-mo ifiŵanda .
41003016	Peŋka ŵaliŵasalulwile aŵo ikumi naŵaŵili , naye Simoni ŵalimwilicile ilyakumulundila-po ati niPetilo ;
41003017	najakobo , umwana wakwe Sebedai , naYoane umukwaŵo Jakobo , aliŵelicile akuwalundila-po ati niŵaBoanage , ilyakwaluka ati Ŵana ŵakululuma :
41003018	naAndaleya , naFilipo , naBatolomayo , naMatayo , naTomasi naJakobo umwana wakwe Alifayo , naTadayo , naSimoni umuKanani ,
41003019	naJuda Isikaliote , wopele uwaŵaloŵele . Peŋka ŵaliinjile namuŋanda .
41003020	Nekuwuŋgana liŵili iŵumba ilikulu ; lomba ŵo taŵabwene-po neli nindilo .
41003021	Peŋka pakumfwe'fyo aŵaŵyaŵo , ŵalifumine mukuŵekata , pakuti ŵo ŵalukweŵa ati kusiluka ŵasiluka !
41003022	Neŵalembesi , aŵo aŵafumine kuJelusalemi , ŵalilaŵile ati : Ali naBalasebubi ! Kaŵili ati : Alafitamfya-mo ifiŵanda kuŵukulu bwamfumu yafiŵanda !
41003023	Naŵo ŵaliŵetile , nekulaŵila kuli ŵo ukwakupalanya ati : MbaSatana aliisi syani ukulitamfya umwine ?
41003024	Nakaŵili kani uŵufumu ŵuli nemupaka uwakulukulwa , uŵo-ŵufumu tesi bwikale-po .
41003025	Nakaŵili kani iŋanda ili nemupaka uwakulukulwa , iyo-nanda tesi iikale-po .
41003026	Fyopele'fyo kani Satana nekuliŵucila umwine , nekuŵa nemupaka , tesi ekalepo , sombi kusililila .
41003027	Sombi aŵantu ŵonse tapali-po uwisi ukwinjila muŋanda yamuntu wamakosa , nekutape'fintu fyakwe , ili taaŋgataŋga ukumukaka uyowamakosa ; lomba eli aŋgesiwa ukufitapa ifyamuŋanda yakwe .
41003028	Icinenene ndukumuŵuleni ati ifyakuŵifya fyaŵo fyonse fikaŵapupucila aŵana ŵaŵantunsi , pamo nefyamicobwe fyaŵo fyonse'fyo ifi ŵakalukucoŵola ;
41003029	sombi aŵantu ŵonse ukacoŵola Umupasi Uswetelele taakaŵa-po nekupupuka insiku syonse lukoso , sombi akaŵa nemulandu wakuŵifya uwakulukuyayaya .
41003030	Ifyo pakuti aŵo ŵalilaŵile ati : Ali nemupasi uŵipile !
41003031	Lomba ŵaliisile ŵanyinaŵo neŵakwawo ; naŵo , ili ŵaimakeneposonde , ŵalitumine amasiwi kuli ŵo mukuŵeta .
41003032	Neŵumba lyalukwikala ukuwasiŋguluka ; naŵo nekulaŵila kuli ŵo ati : Woneni ! Ŵanyinenwe neŵakwanu ŵalukumufwayeni , ŵali posonde !
41003033	Naŵo nekuŵaasuka ati : Mbaŵo niŵanani ŵamama neŵakwasu ?
41003034	Peŋka , ili ŵalukuŵacentanya aŵo aŵaikele ukuŵasiŋguluka , ŵalilaŵile ati : Ŵoneni ! Ŵamama neŵakwasu mba !
41003035	Pakuti aŵantu ŵonse ukalukucita ukufwaya kŵaŵaLesa , uyo mukwasu , niŋkasi yanji , niŵamama !
41004001	Naliŵili ŵalitaticile ukusambisya kumumba yesiŵa . Peŋka lyaliŵuŋgene kuli ŵo iŵumba ilikulu makosa ; pakuti pali fyefyo ŵaliinjile mubwato nekwikala pesiŵa ; neŵumba lyonse lyaliikele kumutunta kumbali yesiŵa .
41004002	Naŵo ŵalukuŵasambisya ifintu ifinji ukulukupalanya ; nekulaŵila kuli ŵo , pakulukuŵasambisya , ati :
41004003	Umfweni ! Ŵoneni ! Uwakuminsa imbuto waliile mukuminsa ;
41004004	ili alukuminsa , lomba simbi syalitolokele pansila , nefyuni fyaliisile nekusilya ;
41004005	simbi nasyo syalitolokele pamusili wamabwe , apakuŵula ilowa ilinji ; syalipulilile ukumena , pakuti pakuŵula uŵutali ubwapeloŵa ;
41004006	peŋka , pakutula akasuŵa , syalipile : nakaŵili , pakuti pakuŵula imisyu , syaliuminine .
41004007	Simbi nasyo syalitolokele pakati kamyuŋga ; nayo imyuŋga yalimenene , nekusitaŵilisya ; peŋka tasyasakamwine .
41004008	Nasimbi nasyo syalitolokele peloŵa iliweme , nekusakamuna , ili syamenene nekukula ; lumbi uluŵuto kalusaŋguka amakumi atatu , lumbi nalo amakumi asanu nalimo , nalumbi nalo umwanda .
41004009	Eli ŵaŋgalaŵila ati : Uyo uli nematwi akumfwa , ŋgaomfwe !
41004010	Peŋka'po , ili ŵalukwikala ŵeŋka , aŵo aŵali apepi pali ŵo , pamo naŵaŵo ikumi naŵaŵili , ŵaliŵepwisye ifyakupalanya uko .
41004011	Naŵo ŵaliŵeŵele ati : Kuli mweŵo filipelwe ifyamfiso ifyaŵufumu bwaŵaLesa : sombi kuli ŵaŵo aŵali posonde , fyonse filukucitwa mufyakupalanya :
41004012	ati pakutamba-ko , kaŵafitamba , sombi ukuŵulo'kufiŵona ; napakumfwa , kaŵafyumfwa , sombi ukuŵulo' kufiisiŵa , ŵekesa-kwaluka , nefyakuŵifya fyaŵo nekuŵapupucila .
41004013	Peŋka kaŵalaŵila kuli ŵo ati : Tamwisi ukupalanya uku ? Mbefyo mukesiŵa syani ifyakupalanya fyonse ?
41004014	Uwakuminsa alaminse'siwi .
41004015	Lomba aŵa eŵaŵo aŵapansila , apaminsilwe isiwi ; ili ŵaumfwile , lomba nekupulilila ukwisa Satana , nekulisompola isiwi ilyaminsilwe mumitima yaŵo .
41004016	Nakaŵili koti nifyopele'fyo aŵa eŵaŵo aŵaminsilwe-po pamusili wamabwe , ŵopele , pakumfwe'siwi , lomba nekupulilila ukulipokelela nekulitemucila ;
41004017	sombi pakuti taŵali nemisyu aŵene , ŵalekala impindi ice lukoso ; peŋka pakwisa ifyakupensya neli fyakukululusya pakuti pesiwi , ŵalapulilila ukulitutula .
41004018	Naŵambi naŵo aŵaminsilwe-po pakati kamyuŋga : aŵo eŵaŵo aŵaumfwe'siwi ,
41004019	peŋka ifyakuŵamba-mo mumitima ifyapampindi ino , nekutumpaika kwamaŵoni , pamo nekukumbwa ukwafintu fimbi nekwinjila , nekusacisye'siwi , nalyo nekuŵa cilusya ,
41004020	Aŵo nawo aŵaminsilwe-po peloŵa iliweme , aŵo ewawo aŵaliumfwe'siwi , nekulipokelela ; nekulukusakamuna , pambi amakumi atatu , pambi amakumi asanu nalimo , napambi napo umwanda .
41004021	Nakaŵili ŵalilaŵile kuli ŵo ati : Kani ŵalaileta inyale , mukwiifunika munoŋgo , kani nimukwiŵika mwifuŋgu lyaŵulo ? Kansi , temukwiŵika pacakuteka-po ?
41004022	Pakuti pape'cintu icifiswapo , sombi ati cikafisuluke : neli kucifwitika , sombi ati cikafisuluke apaswetele .
41004023	Uyo uli nematwi akumfwa , ŋgaomfwe !
41004024	Lomba ŵalilaŵile kuli ŵo ati : Mulukucenjela ifyo ifi mulukumfwa : pakuti fyopele'fyo ifi mwesya , efyo fikesiwa nakuli mwewo , nefyakulunda-po kaŵili .
41004025	Pakuti aŵantu ŵonse uli nafyo , kuli woyo efikapelwa ; neutaakwete , kuli ye fikapokololwa ifyo ifi ali nafyo .
41004026	Peŋka ŵo ati : Uŵufumu bwawaLesa ŵulipalile koti nififi ifyamuntu uwaŵyele imbuto pamusili ;
41004027	nekulukulele , nekulukuŵuka , napaŵusiku napakasuŵa ; nasyesyo-mbuto nekufumyo'musoŋgo , nekulukumena ; sombi ifyafyefyo uyo taafiisi .
41004028	Umusili uwine eumesya ; tanje umusoŋgo , peŋka necikola , lomba nempeke isikulile pamutwi .
41004029	Sombi pakupya impeke , lomba ye nekupulilila ukutuma icikwakwa , pakuti impindi yakucesa yaisa .
41004030	Peŋka ŵo ati : Mbafindo twakupalanya neŴufumu bwaŵaLesa ? Neli kwisa-kupalanya twakubwesya ?
41004031	Ŵulipalile ulusaŋgu lwasinapi , ulu pakuluŵyala mumusili , kalucepele ukucila napambuto syonse isyamucalo conse icapansi ;
41004032	naŋgawe'fyo , pakuluŵyala , lulamena nekucilo'ŵukulu napaŵucisa ŵonse , nekutaŵa imitano ikulu ; fyopele' fyo ifyuni fyamwiulu filiisi ukwikala mucinto caiyo .
41004033	Nefyakupalanya ifyakuŵe'yo ifinji ŵalukulaŵila kuli ŵo Isiŵi lyaŵaLesa , koti kukumanina nemano aŵo akuliumfwa .
41004034	Sombi taŵalaŵile-po kuli ŵo ukwakuŵula ukupalanya ; sombi kumpelo ŵalukufiŵulisisya fyonse kuŵasambile ŵaŵo .
41004035	Peŋka pakasuŵa ako , pakwisa iciŋgulo , ŵalilaŵile kuli ŵo ati : Ŋgatwaŵucile bwisilya !
41004036	Popele , pakulituma iŵumba , ŵaliŵatwite ŵaYesu mubwato , fyopele'fyo ifi ŵaikele ; naambi amato ŵali nao .
41004037	Peŋka caliŵucile necipupu icikulu , nemaŋkapa nao alisempucile mubwato , fyopele'fyo ubwato bwati wukesule .
41004038	Nawo aŵene ŵali kunsaŋga kunuma , ŵalilele pamusamino : naŵo nekuŵaŵusya , nekuŵeŵa ati : MweŵaSambisi , tamulukuŵamba mumutima ati tulukufwa ?
41004039	Naŵo ŵaliŵucile , nekucikanya icipupu , nekulaŵila kucisiŵa ati : Celele , ŋgauŵe neciŵombe ! Peŋka'po necipupu nekucileka , nekwikala iciŵombe icikulu .
41004040	Popele ŵalilaŵile kuli ŵo ati : Mbanindo mulukutinina ? Tamuŋgaŵa nekucetekela ?
41004041	Naŵo ŵalisusilwe ukwakuti , nekulukulaŵilansyanya ati : Mbaaŵa ŵali syani lomba , pakuti cine necipupu necisiŵa nekuŵomfwisya ?
41005001	Lomba ŵalificile bwisilya bwacisiŵa , kucalo caŵaGadala .
41005002	Peŋka , ili ŵafumine mubwato , impindi iyo yopele , alikumene naŵo umuntu uwali nemupasi uŵipile , uwafumine mumicembo yafilende ,
41005003	uwalukwikala mweŋka mumicembo yafilende ; tapali-po awantu neli umo uwaisiŵile-po ukumukaka neli nikuminyololo , ŵalimufililwe akale ;
41005004	pakuti alukukakwa liŵili liŵili nemyando neminyololo ; sombi alukwikonona iminyololo , nemyando nekwiputala ; peŋka tapali-po umuntu uwamakosa akumukomeka ;
41005005	nempindi yonse neŵusiku nekasuŵa mumicembo napamapili alukuŵilicisya , nekulukulikopala kumabwe .
41005006	Peŋka ye pakuŵaŵona ŵaYesu ukutali , waliŵutucile , nekuŵalambila ;
41005007	nekuŵilicisya nesiwi ilikulu , nekweŵa'ti : Mbasyani ciŵele pali neŵo namweŵo , mweŵaYesu , mweŴana ŵaŵaLesa Aŵo Aŵacilile ? Ndukumulapisyeni kuli ŵaLesa ati mwiŋkululusya neŵo !
41005008	Peŋka kale ŵaYesu ŵalaŵile kuli ve ati : Wemupasi uŵipile , fuma-mo mumuntu uyu !
41005009	Naŵo ŵalimwipwisye ati : Mbesina lyoŵe niwenani ? Nave nekuŵaasuka ati : Isina lyanji nineLejo , pakuti tuli ŵenji .
41005010	Naye nekuŵakombetela ukwakuti ati : Mwitutamfya-mo mucalo .
41005011	Uko kweŋka apa lwakuneme ulupili pali itaŋga lyaŋkumba ilikulu ukulukulya .
41005012	Peŋka ifyo-fiŵanda fyaliŵakombetele ati : Mututume kuŋkumba ati twinjile muli syo .
41005013	Naŵo nekufisumina . Peŋka imipasi iŵipile yalifumine-mo , nekwinjila muŋkumba : netaŋga nalyo lyalikuŋkulucile mumukolo wacisiŵa ; ukusipenda syali koti myanda amakumi aŵili ; nasyo syalifwile mucisiŵa .
41005014	Lomba aŵalukusyembela ŵaliŵutucile , nekutwala iceŵo ico kumusi nakumitala ; peŋka neŵantu nekwisa mukufiŵona ifyo ifyacitilwe .
41005015	Naŵo ŵaliisile kuli ŵaYesu , nekuŵona uyo uwaiketwe nefiŵanda , aliikele , alifwite , muntunsi , ewopele uwali neŵumba lyafiŵanda ; lomba naŵo nekutina .
41005016	Lomba aŵafibwene-po ŵaliŵaŵulile ifyo ifyacitilwe kuli woyo uwali nefiŵanda , nefyaŋkumba .
41005017	Lomba ŵo ŵalitaticile ukuŵakombetela ati ŵafume-mo mumitala yaŵo .
41005018	Peŋka pakwinjila ŵo mubwato , uyo uwaiketwe akale nefiŵanda waliŵakombetele ati : Njikale nenu .
41005019	Sombi naŵo taŵamusumine-po , sombi ŵalimweŵele ati : Koya kunanda yoŵe nakuŵaŵyoŵe , ukaŵaŵule ifyafintu ifikulu ifi ŵakucitile ŵaSikulu , nefyaŋkumbu ŵakucitile .
41005020	Peŋka ye alikumbulucile , nekutatika ukutulisya muDekapoli ifyo-fintu ifikulu ifyamucitile ŵaYesu ; neŵantu ŵonse naŵo walukukaŋkamana .
41005021	Lomba ŵaYesu ili ŵaaŵucile liŵili mubwato ukubwelela bwisilya , lyaliŵuŋgene kuli ŵo iŵumba ilikulu : naŵo ŵali pamumba yacisiŵa .
41005022	Lomba yaliisile imbi impemba iyamwisunagoge , isina lyaiyo nilailo : nayo , ili yaŵabwene ŵaYesu , yaliwilile muceni caŵo ,
41005023	nekuŵakombetela ukwakuti ukweŵa ati : Umwana wanji umwanakasi umwanice ali apepi ukufwa ! Iseni , mukaŵike-po iminwe yenu pali ye ati atenduluke , nekulukwikele nemweo .
41005024	Naŵo ŵaliile nakwe , neŵumba ilikulu nekuŵalonda , nekulukuŵasininci sya .
41005025	Lomba nemwanakasi umbi uwali neŵulwele ubwakuswe'milopa imyaka ikumi naiŵili ,
41005026	nekusomenwa kufintu ifinji kuŵalaye aŵenji , nekulukuposaila amaŵoni akwe onse , uwakuŵulo'kukosa neli panini , sombi uwulwele bwakwe nekulukukula lukoso .
41005027	Peŋka , pakumfwa ifyakuli ŵaYesu , aliisile panuma mwiŵumba , nekukuma-ko kucakufwala caŵo ;
41005028	pakuti alukweŵa ati : Kani nakukuma-ko lukoso kufyakufwala fyaŵo , nakupuluka .
41005029	Lomba impindi iyo yopele , kuntulo yamilopa yakwe nekupwa ; peŋka ye nekumfwa mumuŵili ati natenduluka kuŵulwele .
41005030	Lomba ŵaYesu ŵalipulilile ukwisiŵa aŵene ati amakosa afuma-mo muli neŵo , nekusyololoka mwiŵumba nekwipusya ati : Mbaninani uwakuma-ko kufyakufwala fyanji ?
41005031	Lomba aŵasambile ŵaŵo ŵaliŵaasucile ati : Mulilibwene iŵumba lilukumusinincisyeni , syani kaŵili mulukwipusya ati : Mbaninani uwaŋkuma-ko ?
41005032	Naŵo ŵalicencentele ponse ponse mukumufwaya uyo uwacitile'fyo .
41005033	Sombi uyo-mwanakasi , ili atinine nekututuma , pakuti pakufiisiŵa ifyacitilwe kuli ye , aliisile nekuwila pansi pamenso aŵo , nekuŵaŵula fyonse'fyo ifyacine .
41005034	Sombi naŵo ŵalilaŵile kuli ye ati : Wemwana wanji , ukucetekela koŵe kwakupulusya ; uye neŵutende , ulukwikele upulucile kukulwala koŵe .
41005035	Peŋka , ili ŵacilaŵila , ŵaliisile aŵafumine kwaŵo impemba iyamwisunagoge , nekulaŵila ati : Umwana wenu wafwa ! Mbanindo mulukuŵakatasisya Aŵasambisi nafimbi ?
41005036	Sombi ŵaYesu , pakumfwa amasiwi alaŵilwe , ŵalipulilile ukulaŵila kumpemba iyamwisunagoge ati : Mwitina , mucetekele lukoso !
41005037	Naŵo taŵasumine-po aŵantu ukumulonda , sombi ŵeŋka ŵaPetilo , naJakobo , naYoane umukwaŵo Jakobo eŵo ŵasumine .
41005038	Peŋka nekufika nakunanda yampemba iyamwisunagoge ; nekusaŋga nikucipupa , nekulukulila ukwakuti , nemisowa .
41005039	Naŵo , pakwinjila , ŵalilaŵile kuli ŵo ati : Mbanindo mulukucitile' cipupa , nekulukulila ? Taafwile-po umwanice , woyu : alilele lukoso !
41005040	Lomba ŵo ŵaliŵasekele ukuŵapufya ; sombi naŵo nekuŵafumya ŵonse , nekupinta ŵawisi naŵanyina naŵaŵo aŵo ŵali naŵo , nekwinjila umo umwali umwanice uyo .
41005041	Peŋka'po ŵalimwikete umwanice kuminwe , nekulaŵila kuli ye ati : Talita kumi-akwaluka ati : Wemwanice , ndukukuŵula ati , Ŵuka !
41005042	Naye umulindu aliŵucile bwaŋgu , nekulukwenda , pakuti imyaka yakwe yalikumene ikumi naiŵili . Peŋka naŵo ŵalikaŋkamene nekukaŋkamana ukwakuti .
41005043	Naŵo ŵa Yesu ŵaliŵafundile ukwakuti ati aŵantu ŵonse tekucumfwa iceŵo ici neli umo ; popele ŵaliŵaŵulile ati : Mumupele ukulya .
41006001	Peŋka'po ŵalifumine-ko uko , nekufika kucalo cakwaŵo ; neŵasambile ŵaŵo nekuŵalonda .
41006002	Lomba , ili aficile sabata , ŵalitaticile ukulukusambisya mwisunagoge : peŋka aŵenji aŵalukuŵomfwa walikaŋkamene nekwipusya ati : Mbanikwisa fyafume'fi ifili nawuyu ? Mbasyani amano apelwe kumuntu uvu , nayiyi-milimo ikulu ilukucitwa kuminwe yakwe ?
41006003	Kansi taali nikalipentala uyu , umwana wakwe Maliya , nemukwaŵo Jakobo , na Iose , naJuda , naSimoni ? Neŋkasi syakwe nasyo kansi tasili nafweŵo pano ? Naŵo ŵalukulitutula pakuti pali ŵo .
41006004	WaYesu naŵo ŵalilaŵile kuli ŵo ati : Uwakusimika taaŵula-ŵuleme , sombi nimucalo cakwaŵo , napakati paŵakwaŵaŵo , namwaŵo mopele , emo aŵulo'ŵuleme .
41006005	Lombo'ko taŵaisiŵilepo ukucita imilimo ikulu , sombi paŵaIwele aŵace ŵaliŵicile-po iminwe yaŵo , nekuŵatendulusya .
41006006	Naŵo ŵalikaŋkamene pakuti pakukanika kwaŵo . Eli ŵalukwenda-enda mumisi , nekulukusambisya .
41006007	Peŋka'po ŵaliŵetile aŵo ikumi nawaŵili , nekutatika ukuŵatuma ŵaŵili ŵaŵili ; nakaŵili ŵaliŵapele uŵukulu ubwapamipasi iŵipile ;
41006008	nekuŵalaya ati : Tekupinta-po akantu akapalwendo , neli nisiŋkwa , neli lifukuta , neli nindalama mucipokolo , sombi niŋkoli veŋka ;
41006009	sombi mulukufwala iŋkwawilo ; tekufwala iminjila iŵili .
41006010	Peŋka nekuŵeŵa ati : Munanda syonse'syo isi mukenjila-mo , emo mukekala , ili tamuŋgaya .
41006011	Apo ponse apa taŵakamupokeni , neli kumumfweni , pakufuma-po , mukalukukuntako ikuŋgu kumakasa enu , akesiŵilo kuli ŵo .
41006012	Peŋka naŵo ŵaliile , nekulukutulisya ati aŵantu ŋgawaaluluke .
41006013	Naŵo ŵalukufitamfya-mo ifiŵanda ifinji , nekulukuŵasufya nemafuta aŵalwele aŵenji , nekuŵaŵusya .
41006014	Lomba imfumu Elode yaliumfwile' fyo , pakuti isina lyaŵo lyalitulicile ; nayo ati : Yoane uwakuŵatisya aliŵucile pamfwa , pakuti pali fyefyo iyi-milimo yamakosa ilukucitwa muli ye .
41006015	Sombi ŵambi naŵo ati : NiElaija . Naŵambi naŵo ati ; Wakusimika , koti niumbi uwapaŵakusimika .
41006016	Sombi Elode , pakufiumfwe'fyo , walilaŵile ati : Uyo-Yoane , unatetele umutwi , aŵuka .
41006017	Pakuti Elode umwine alitumine aŵantu nekumwikata Yoane , nekumukaka mwikati , pakuti pali Elodya , umukasi wakwe Filipo umukwaŵo ; pakuti alimuupile .
41006018	Pakuti Yoane alimweŵele Elode ati : Tekwelelwa mweŵo ukupoka umukasi wamukwanu .
41006019	Peŋka Elodya alimukanamine , nekufwaisyo'kumwipaya ; sombi taesiŵile ;
41006020	pakuti Elode walukumutina Yoane , pakuti aliisiŵile ati ye muntu uluŋgeme , uswetelele , nekulukumulama bwino ; lomba pakulukumumfwa , uyo-Elode nekukaŋkamana ukwakuti , nekulukumukutika nekutemwa .
41006021	Peŋka pakufika akasuŵa akelelwe , akasuŵa akafyelwe-mo Elode , alisiipicile ifyakulya ifiweme ifyacitenje impemba syakwe nefilolo ifikulu neŵakulu aŵamuGalili .
41006022	Peŋka nekwinjila umwana wakwe Elodya , umwanakasi , nekulukusyana , nekutemwesya Elode naŵaŵo aŵasamine ukulukulya nakwe ; lomba imfumu yalilaŵile kuli moye uyo ati : Undombe fyonse ici ulukufwaya , nakukupela .
41006023	Nayo nekulapa kuli ye ati : Fyonse ici wakundomba nakukupela , naŋgawa luŵali lumo lwaŵufumu bwanji .
41006024	Naye alifumine-mo nekuŵepusya ŵanyina ati : Mbafindo ifi nakulomba ? Naŵo ŵaliasucile ati : Mutwi wakwe Yoane uwakuŵatisya .
41006025	Naye walipulilile ukwinjila bwaŋgu kumfumu , nekulomba ati : Ndukufwaya ati mumpele umutwi wakwe Yoane uwakuŵatisya pacakulila-po ŵuno-ŵukumo .
41006026	Popele nayoimfumu yaliumfwile insoni isyakuti , sombi tayamukenye-po , pakuti pakulapa kwaiyo napakuti pali ŵaŵo aŵasamine ukulukulya .
41006027	Lomba imfumu yalitumine bwaŋgu umbi umusilikani waiyo ati : Kalete umutwi wakwe . Naye nekuya , nekumupinika umutwi mwikati ,
41006028	nekuuleta umutwi wakwe pacakulilapo , nekumupela moye uyo ; naye nekupela ŵanyina .
41006029	Lomba aŵasambile ŵakwe , pakufiumfwe'fyo , ŵalificile nekuŵula icimpilinte cakwe , nekucilalika mumucembo wacilende .
41006030	Peŋka'po intanjisi syaliwuŋgene kuli ŵaYesu , nekuŵaŵula fyonse'fyo ifi syacitile , nefi syasambisye .
41006031	Naŵo nekulaŵila kuli syo ati : Twendeni kumpaŋga pakaŵeya , mukatusye panini . ( Pakuti aŵantu aŵenji ŵalukwisa nekulukuya ; lomba aŵasambile naŵo taŵabwenepo impindi yakutusya neli yandilo . )
41006032	Peŋka ŵo ŵalikumbulucile mubwato ; lomba ŵalukuya ŵeŋka kumpaŋga .
41006033	Sombi aŵantu ŵaliŵabwene ŵalukuya , neŵenji nekuŵesiŵa , nekuŵutucilo' ko pansi ukufuma mumisi yonse , nekuŵacilo'luŵilo aŵali mubwato .
41006034	Lomba , pakufuma-mo ŵo , ŵalibwene iŵumba ilikulu makosa , nemutima nekupopomenwa pali ŵo , pakuti ŵo ŵali koti nimbelele isitasikwete-mwembesi ; peŋka' po ŵalitaticile ukuŵasambisya ifintu ifinji .
41006035	Peŋka , pakupalamina ukuwa akasuŵa , aŵasambile ŵaŵo ŵaliisile kuli ŵo , nekulaŵila ati : Pano nipampaŋga lukoso , kaŵili akasuŵa kaya .
41006036	Ŋgamuŵatume , ŵaye kumitala nakumisi isiŋgulucile , ŵaliulile aŵene ifyakulya .
41006037	Sombi ŵo nekuŵaasuka ati : Ŋgamuŵapele mweŵene ukulya . Naŵo nekulaŵila kuli ŵo ati : Kani tuye tukole siŋkwa uwakukumana indalama imyanda iŵili , tuŵapele ati ŵalye ?
41006038	Naŵo nekuŵepusya ati : Ŵasiŋkwa waŋga muli naŵo ? Ŋgamuye , muŵone ! Peŋka , pakwisiŵa , ŵaliasucile ati : Ŵasanu , nesaŵi liŵili .
41006039	Naŵo ŵaliŵaŵulile ati ŵonse ŋgawekale pansi pacani camyefu mumaŵumba aŵo .
41006040	Naŵo ŵaliikele imiloŋgo , pambi iyamwanda , pambi iyamakumi asanu .
41006041	Peŋka ŵaliŵulile ŵasiŋkwa ŵosanu , nesaŵi liŵili ; lomba , ili ŵatontomekele kwiulu , ŵalicindicile , nekuŵakumala wasiŋkwa , nekuŵapela aŵasambile ŵaŵo , ati ŵataŵataŵile aŵantu : nalyelyo-saŵi liŵili ŵaliŵakumawilile ŵonse .
41006042	Lomba ŵonse aŵo ŵalilile , nekwikuta ,
41006043	Peŋka'po ŵalitolele ifyakumacile-ko ututundu ikumi natuŵili , pamo nefyesaŵi .
41006044	Aŵo aŵalile wasiŋkwa aŵalalume ŵalikumene amasausande asanu .
41006045	Peŋka ŵalipulilile ukumanamika aŵasambile ŵaŵo ati ŵenjile mubwato ukutanjilila pesilya kuBesaida , aŵene ili ŵalukuŵatuma aŵantu iŵumbe'lyo .
41006046	Lomba , ili ŵaŵalayile , ŵaliile kulupili mukutembela .
41006047	Peŋka'po , pakufika uŵusiku , lomba ubwato bwali pakati pacisiŵa , naŵo ŵaYesu kumutunta ŵeŋka .
41006048	Peŋka ŵo ŵaliŵabwene ŵafilwa ukoŵa , pakuti icipupu caliciliŋgene pali ŵo ; lomba kucinyamaca ŵaliisile kuli ŵo , ili ŵenda pacisiŵa , nekuya koti kuŵapitilila .
41006049	Sombi ŵo , ili ŵaŵabwene ŵalukwenda peulu pacisiŵa , ŵalilaŋgulucileati mupisi , nekwansimuko'kulila ;
41006050	pakuti ŵonse aŵo ŵaliŵabwene , nekususwa . Sembi , ŵo , ŵalipulilile ukulaŵila naŵo , nekuŵeŵa ati : Tekeni imitima : nineŵo , mwitina !
41006051	Peŋka ŵaliinjile mubwato , umu ŵali ŵo , necipupu naco nekucileka : naŵo nekukaŋkamana ukwakuti lukoso .
41006052	Pakuti ŵo taŵaisiŵile-po bwino ifyawasiŋkwa , pakuti imitima yaŵo yalikosele too .
41006053	Peŋka'po , pakwaŵuka , ŵalificile kumutunta kuGenesaleti , ubwato nekuŵukulicila kumumba .
41006054	Lomba , pakufuma ŵo mubwato , aŵantu ŵalipulilile ukuŵesiŵa ŵaYesu ,
41006055	nekuŵutuka ukulukupitana monse mucalo ico , nekutatika ukuŵapinta aŵalwele pamalo uko konse uku ŵaŵomfwila ati eko ŵali .
41006056	Namomo monse umu ŵalukwinjila , neli nimuli tumisi , neli nimumisi ikulu , neli nimumitala , ŵalilalicile aŵalwele pamansa syakuulila-po , nekuŵakombetela ati ŵakume-ko naŋgawa nikumukombelo lukoso uwacakufwala caŵo ; lomba ŵonse aŵaŵakumine-ko ŵalipulucile .
41007001	Lomba waliwuŋgene kuli ŵo aŵaFalisi pamo neŵalembesi ŵambi aŵafumine kuJelusalemi ,
41007002	aŵabwene ati aŵasambile ŵakwe ŵambi ŵalukulya ifyakulya kuminwe iŵipile , iyakuŵulo'kusamba-ko ,
41007003	Pakuti aŵaFalisi neŵaJuda ŵonse taŵalya-po aŵakuŵulo'kusamba kuminwe , pakuti pakulukulondesya ukwakuti ifyakutantaka fyaŵakulu .
41007004	Nakaŵili , pakufuma kuluŵansa ulwakuulila-po , taŵalya-po , aŵakuŵulo'kusamba ; nafimbi ifintu ifinji eko fili , ifi ŵapokele ukulukulama , ifyakusamfya iŋkomeci , nemanoŋgo nembale isyaluŵemba .
41007005	Peŋka aŵaFalisi neŵalembesi ŵaliŵepwisye ati : Mbanindo aŵasambile ŵenu taŵendela-po koti nifyopele'fyo ifyakutantaka fyaŵakulu , sombi ŵalalya ifyakulya fyaŵo kuminwe iŵipile ?
41007006	Naŵo ŵaliŵaasucile ati : Cine , Yisaya alisimicile bwino ifyakuli mweŵo , mweŵakutumpaika , koti nifyopele'fyo ifyalembelwe ati : Aŵantu aŵa ŵalandemya neŵo kumilomo , Sombi imitima yaŵo ili apatali pali neŵo .
41007007	Sombi uko ukundemya neŵo kwalukoso , Ili ŵafisambisya koti mafunde ifyakutantaka fyaŵantu .
41007008	Mulaleka'mafunde aŵaLesa , nekwikatisya ifyakutantaka fyaŵantu .
41007009	Nakaŵili ŵalilaŵile kuli ŵo ati : Icine mulaleka amafunde aŵaLesa , ati mwisiŵe ukulonda ifyakutantaka fyenu mweŵene .
41007010	Pakuti Mose alilaŵile ati : Utote ŵawiso naŵanoko . Nakaŵili ati : Uyo ukawatoŋgala ŵawisi neli niŵanyina ŋgaakafwe icine !
41007011	Sombi mweŵo mulalaŵila ati : Kani umuntu nekulaŵila kuli ŵawisi neli nikuli ŵanyina ati — lfyo ifi nati mupeleni niKobani ( ilyakwaluka ati mulambu wakuli ŵaLesa ) ;
41007012	lomba ŵukumo tamulukumusuminisya ukuŵacitila neli kantu ŵawisi neli niŵanyina :
41007013	pakucite'fyo mulaalula amasiwi aŵaLesa finaŋgwa pakuti pafyakutantaka fyenu ifi mwaŵatantasisye ; nafimbi ifintu ifinji ifyakuŵe'fyo mulaficita .
41007014	Naŵo ŵaliliitile liŵili iŵumba , nekulaŵila kuli ŵo ati : Ŋumfweni mwense , mwisiŵe ati ,
41007015	tapali-po icintu icaposonde pamuntu iciisi ukumuŵifya pakwinjila muli ye ; sombi ifyo-fintu ififuma mumuntu efiŵifyo'muntu .
41007016	Uyo uli nematwi akumfwa , ŋgaomfwe !
41007017	Peŋka'po , pakwinjila muŋanda , ili ŵafumine kwiŵumba , aŵasambile ŵaŵo ŵaliŵepwisye ifyakupalanya uko .
41007018	Naŵo ŵaliŵaasucile ati : Namweŵo kansi tamukwete-po kalaŋgo ? Tamulukwisiŵa-po ati ifintu fyonse ifyaposonde ifiinjila mumuntu tafiisi neli cimo ukumuŵifya ;
41007019	pakuti tafiinjila mumutima wakwe , sombi nimucifulu , nekufuma pakuya kumpaŋga ? ( Efyo waeŵele ifyakulya fyonse ati filiswetele . )
41007020	Kumfwa naŵo ati : Ifyo ififuma-mo mumuntu efiŵifyo'muntu .
41007021	Pakuti mukati mumitima yaŵantu mulafuma ukulaŋguluko'kuwipile , naŵumensomenso ,
41007022	nefyakwiŵa , nefyakwipaya' ŵantu , nefyaŵucende , nefyaluŋkumbwa , neŵupupa , nefyakutumpaika , nefyawucencemesi , nemenso aŵukali , nefyaŵusensesi , nefyakulitota , nefyakutumpa fyonse ;
41007023	fyonse'fyo ifiŵipile filafuma mukati , nekulukuŵifyo'muntu .
41007024	Peŋka'po ŵaliimine , nekulukuya kumitala iyakuTulo nakuSidono . Naŵo , ili ŵainjile muŋanda , ŵalifwaile ati ŵonse tekufiisiŵa neli umo , sombi taŵaisiŵile-po ukufisama .
41007025	Pakuti umbi umwanakasi , uwali nemwana umwanice umwanakasi uwaiketwe nemupasi uŵipile , ili aumfwile ifyaŵo , alipulilile ukwisa nekuwila pansi muceni caŵo .
41007026	Uyomwanakasi muEla , umukoka wakwe waSilya-poinike . Naye aliŵakombetele ati ŵacitamfye iciŵanda mumwana wakwe .
41007027	Naŵo kaŵalaŵila kuli ye ati : Sombi , tanje aŵana ŋgawekute : pakuti tekwelelwa ukuŵula ifyakulya fyaŵana , nekutuposo'tubwa .
41007028	Sombi naye nekuŵaasuka ati : Cine , Sikulu , netubwa utwikala mwifuŋgu Iyetebulu , tulalya ulusekentwa lwatwana .
41007029	Naŵo kaŵalaŵila kuli ye ati : Pakuti pamasiwi ayo , koya : iciŵanda kale cafuma-mo mumwana woŵe .
41007030	Peŋka naye alikumbulucile ukulukuya kunanda yakwe , nekumusaŋgana umwana alilele paŵulo , neciŵanda kale cafuma .
41007031	Naŵo ŵaYesu ŵalifumine-ko kumitala iyakuTulo nakuSidono , nekuya kucisiŵa caGalili , ili ŵapitile pakati pamitala iyakuDekapoli .
41007032	Lomba ŵaliletele kuli ŵo umbi uwasincile amatwi , kaŵili ali nikaputa ; naŵo nekuŵakombetela ati ŵatintile-po iminwe yaŵo pali ye .
41007033	Peŋka ŵalimukumbulwile mwiŵumba , nekumutwala kumpelo , nekumuŵika neminwe yaŵo mumatwi , nekusipa , nekumutintila-po palumini ;
41007034	lomba , ili ŵatontomekele kwiulu , ŵalisisimucile , nekulaŵila kuli ye ati : Efata — ilyakwaluka ati : Siŋkuka-mo !
41007035	Peŋka nematwi akwe nekusiŋkuka , necakacile kulumini nekukakuluka , naye nekulukulaŵila bwino .
41007036	Sombi ŵaYesu ŵaliŵafundile ati : Tekuŵaŵula-po aŵantu neli umo ! Sombi ili ŵalukukosya amasiwi akuŵacenjesya , naŵo ŵalukukosya amasiwi aŵo akufitulisya ukwakuti ukucila .
41007037	Naŵo ŵalikaŋkamene ukwakuti lukoso , nekulaŵila ati : Fyonse ifintu ŵalukuficita bwino : walawasiŋkula neŵasincile amatwi ati ŵalukumfwa ; naŵakaputa ati ŵalukulaŵila .
41008001	Isyo-nsiku , pakuwuŋgana liŵili iŵumba ilikulu , apakuwula neli kantu akakulya , ŵaYesu ŵaliŵetile aŵasambile ŵaŵo , nekulaŵila kuli ŵo ati :
41008002	Neŵo umutima wanji ulukupopomenwa peŵumbe'li , pakuti ŵukumo silikumene insiku sitatu ili ŵalukwikala naneŵo , naŵo taŵakwete neli kakulya .
41008003	Kaŵili kani nakuŵatuma kwaŵo ili ŵomfwile insala , ŵakulesuka munsila ; pakuti ŵambi ŵaliisile ukufuma ukutali .
41008004	Peŋka neŵasambile ŵaŵo ŵaliŵaasucile ati : Mbaakafumya kulipi umuntu siŋkwa uwakuŵakumanya ukwikuta aŵa-ŵantu pano pampaŋga ?
41008005	Naŵo nekuŵepusya ati : Mbawasiŋkwa muli naŵo ŵaŋga ? Naŵo ati : Ŵasanu naŵaŵili .
41008006	Lomba ŵaliliŵulile iŵumba ati : Ikaleni pansi . Naŵo nekuŵula ŵasiŋka aŵo ŵasanu naŵaŵili ; peŋka , ili ŵatotele , ŵalikumawile , nekupela aŵasambile ŵaŵo ati ŵataŵataŵile aŵantu ; naŵo nekuliteŵeta iŵumba .
41008007	Netusaŵi tunini ŵali nato utuce ; peŋka , ili ŵacindicile , ŵaliŵaŵulile ati : Nalili ŋgamuŵateŵete .
41008008	Naŵo ŵalilile nekwikuta ; lomba ŵalifitolele ifyasyele-po ifyakumacile-ko ututundu tusanu natuŵili .
41008009	Aŵo ŵali koti masausande ane . Naŵo nekuŵatuma ,
41008010	nekwinjila bwaŋgu mubwato pamo neŵasambile ŵaŵo , nekufika kumitala iyakuDalemanuta .
41008011	Lomba aŵaFalisi ŵaliisile kuli ŵo , nekutatika ukupicisya naŵo , ili ŵafwaya kuli ŵo akesiŵilo akakufuma kwiulu mukuŵesya .
41008012	Naŵo ŵalisisimucile mumutima waŵo nekulaŵila ati : Mbanindo icitentekwa cino cilukufwaila akesiŵilo ? Ieinenene ndukumuŵuleni ati tapakapelwa-po akesiŵilo neli kamo kucitentekwa cino .
41008013	Peŋka'po ŵaliŵasile , nekwinjila liŵili mubwato , nekukumbuluka ukuya bwisilya .
41008014	Naŵo aŵasambile ŵaliluŵile-ko ukupinta nasiŋkwa , taŵakwete-po mubwato sombi cimpwampwa cimo ceŋka .
41008015	Naŵo ŵaliŵafundile ati : Cenjeleni ! Mucenjele umusuŋga waŵaFalisi , nemusuŋga wakwe Elode .
41008016	Naŵo nekwipusyansyanya pakuti tawakwete-po ŵasiŋkwa ,
41008017	Sombi ŵaYesu ŵalifiisiŵile' fyo , nekulaŵila kuli ŵo ati : Mbanindo mulukwipusyansyanya pakuti tamukwete-po wasiŋkwa ? Tamuŋgawona-po , neli kwisiŵa ? Kani imitima yenu icikosele ?
41008018	Amenso muli nao , tamulukuŵona ? Nematwi muli nao , tamulukumfwa ? Nakaŵili tamulukulaŋguluka ?
41008019	Ili nakumawilile aŵantu amasausande asanu wasiŋkwa aŵo ŵasanu , ututundu utwafyakumacile-ko mwalitolele tuŋga ? Naŵo ŵaliŵaasucile ati : Ikumi natuŵili .
41008020	Nakaŵili fyopele'fyo aŵo ŵasanu naŵaŵili kuŵantu amasausande ane , ututundu utwafyakumacile-ko mwalitolele tuŋga ? Naŵo ati : Tusanu natuŵili .
41008021	Naŵo nekuŵepusya ati : Tamuŋgesiŵa ?
41008022	Peŋka'po ŵalificile kuBesaida . Lomba ŵaliletele kuli ŵo impofu , nekuŵakombetela ati ŵaitintile-po .
41008023	Naŵo ŵaliikete iyo-mpofu kuminwe , nekwikulika posonde pamusi ; peŋka , ili ŵaisipile mumenso , nekutintila-po pali yo iminwe yaŵo , ŵaliipwisye ati : Kani ulukuŵonapo akantu ?
41008024	Nayo nekuceŵuka , nekulaŵila ati : Ndukuŵaŵona aŵantu koti miti ilukwenda .
41008025	Naliŵili ŵalitintile-po iminwe yakwe pamenso aiyo , lomba yalitontomekesye twii , nekukosa , nekulukufiŵona bwino ifintu fyonse .
41008026	Peŋka ŵalimutumine kwakwe kunanda , nekulaŵila ati : Tekwinjila-mo , neli nimumusi .
41008027	Peŋka'po ŵaYesu neŵasambile ŵaŵo ŵalifumine-po ukulukuya kumisi iyakuKaisalia uwakuli Filipo . Popele pansila ŵaliŵepwisye aŵasambile ŵaŵo ati : Mbaŵantu walukuŋgewa ati ninenani ?
41008028	Naŵo nekuwaasuka ati : NiYoane uwakuŵatisya ; naŵambi ati : NiElaija ; sombi ŵambi naŵo ati : Wakusimika umbi naye .
41008029	Kaŵili ŵaliŵepwisye ati : Sombi mbamweŵo , mulukuŋgewa ati ninenani ? Lomba Petilo aliŵaasucile ati : Nimweŵa Klistu .
41008030	Naŵo ŵaliŵafundile ati : Tekuŵaŵula aŵantu ŵonse neli umo ifyakuli neŵo .
41008031	Peŋka'po ŵalitaticile ukuŵasambisya ati : Ukumwelelwa Umwana waMuntunsi ukusomenwa kufintu ifinji , nekukanwa kuŵakulu , nakuŵapapatilisi aŵakulu , nakuŵalembesi , nekwipaiwa , nekuŵuka liŵili pakupita insiku sitatu .
41008032	Ayo-masiwi ŵalilaŵilile apaswetele . Lomba Petilo aliŵatwite kumpelo , nekutatika ukuŵakanya .
41008033	Sombi ŵalisyolokele nekuŵona ati nikuŵasambile ŵaŵo eli waŋgamukanya Petilo , ati : Pitila kunuma kwanji , weSatana ! pakuti tawalakanya-po ifintu fyaŵaLesa , sombi fyaŵantu .
41008034	Peŋka ŵaliliitile iŵumba pamo neŵasambile ŵaŵo nekulaŵila kuli ŵo ati : Aŵantu ŵonse , ulukufwaya ukundonda neŵo , ŋgaalikanye , akemye umutaliko wakwe , akalukundonda .
41008035	Pakuti aŵantu ŵonse ulukufwayo'kupulusya umweo wakwe , akaulufya ; sombi aŵantu ŵonse ukaulufya umweo wakwe pakuti pali neŵo napakuti paCeŵo leiweme , uyo wopele eukaupulusya .
41008036	Pakuti mbomuntu alukusyuka syani , kani alukunoŋkela-po icalo conse icapansi , nekuuposa umweo wakwe ?
41008037	Pakuti mbacisa-cintu ici esi umuntu ukuposa mukuula umweo wakwe ?
41008038	Pakuti aŵantu ŵonse ukaŵa nensoni pakuti pali neŵo nemasiwi anji pacitentekwa cino icaŵucende icakuŵifya , neMwana waMuntunsi naye akaŵa nensoni pakuti pali woyo , ili akesa ye pamo neŋkalamba isiswetelele muŵuleme bwaŵaWisi .
41009001	Lomba ŵalilaŵile kuli ŵo ati : Icinenene ndukumuŵuleni ati : Epo ŵali ŵambi aŵemakene pano aŵataŵakomfwa-po imfwa neli panini , ili tawaŋgaŵuŵona Uŵufumu bwaŵaLesa ŵulukwisa nemakosa .
41009002	Peŋka , ili syapitile insiku sisanu nakamo , ŵaYesu ŵalitwite naPetilo na Iakobo naYoane , nekuŵaninika palupili ulutali kumpelo ŵeŋka ; lomba ŵalialucile pamenso aŵo :
41009003	nefyakufwala fyaŵo fyalialucile ukulukusasamuka ifituŵile tuu , fyopele'fyo awakusaŋgula aŵapansi ŵonse taŵesi neli umo ukufitufya .
41009004	Lomba nekupulumucila kuli ŵo Elaija naMose ; naŵo ŵalukwambala naŵaYesu .
41009005	Peŋka Petilo aliasucile , nekulaŵila kuli ŵaYesu ati : MweŵaLabi , cawama ati tulukuli pano ; ŋgatwiŵake imitanda itatu : umo wenu , umbi waŵaMose , naumbi nawo waŵaElaija .
41009006	Pakuti ye taafiisiŵile-po ifyakulaŵila , pakuti ŵo ŵaliŵele nemwenso .
41009007	Peŋka lyaliisile ikumbi nekuŵasesemucila : nesiwi lyalifumine-mo ati : Uyu Mwana wanji untemenwe : mulukumumfwa .
41009008	Impindi iyo vopele , pakuceŵuka ŵo , taŵabwene-po liŵili aŵantu , sombi niŵa Yesu weŋka pamo naŵo .
41009009	Peŋka'po , ili ŵalukuseluka kulupili , ŵaYesu ŵaliŵacenjesye ati : Tekuŵula aŵantu ŵonse neli umo ifyo-fintu ifi mwaŵona , ili taaŋgawuka paŵafwile Umwana waMuntunsi .
41009010	Naŵo ŵalilamine amasiwi ayo , nekulukwipusyansyanya ati : Fili syani ifyakuŵuka paŵafwile ?
41009011	Peŋka ŵaliŵepwisye ati : Pakuti pando aŵalembesi ŵalaŵila ati Elaija eukataŋgo'kwisa ?
41009012	Naŵo nekuŵaasuka ati : Icine Elaija eukataŋgo'kwisa nekuŵusya liŵili ifintu fyonse ; sombi syani fyalembelwe ifyakuMwana waMuntunsi ati akasomenwa kufintu ifinji , nekupufiwa ?
41009013	Sombi ndukumuŵuleni ati , Elaija aliisile , neŵantu naŵo ŵalimucitile fyonse'fyo ifi ŵafwaile , koti nifyopele' fyo ifyalembelwe ifyakuli ye .
41009014	Peŋka'po , pakufika kuŵasambile , ŵalibwene iŵumba ilikulu lilukuwasiŋguluka , neŵalembesi naŵo ŵalukupicisya naŵo .
41009015	Peŋka ilyo-ŵumba lyonse , ili lyaŵabwene , lyalipulilile ukukaŋkamana lukoso ukwakuti , nekuyo'luŵilo kuli ŵo , nekuŵasekela .
41009016	Naŵo nekuŵepusya ati : Mbafindo mulukupicisya naŵo ?
41009017	Peŋka umbi peŵumbe'lyo aliŵaasucile ati : MweŵaSambisi , naleta kuli mweŵo umwana wanji umwalalume uli nemupasi usincile amasiwi ;
41009018	lomba uko konse uku umwikatila , ulamupandula ; naye nekulukusaika , nekucencemya nemeno , nekulukondele ukwakuti . Peŋka nali nalawila kuŵasambile ŵenu , ati ŵautamfye ; sombi taŵasiŵile-po .
41009019	Naŵo nekuŵaasuka ati : Mweŵantu , mweŵacitentekwa icakuŵulo'kucetekela ! Mbanjikale nenu impindi yasyani ? Mbaŋkalukumusumineni impindi yasyani ? Muleteni kuli neŵo .
41009020	Naŵo ŵalimutwite kuli ŵo ; peŋka , pakuŵaŵona ŵaYesu , uyo-mupasi walipulilile ukumupandulo' muntu uyo ukwakuti ; naye nekuwila pansi ukulukwalaŋgana , ili asaika .
41009021	Lomba ŵaYesu ŵaliŵepwisye ŵawisi ati : Mbanimpindi yasyani yapita ili waisile uyu kuli ye ? Naye nekwasuka ati : Pampindi yakubwanice .
41009022	Nakaŵili walukumuposa liŵili liŵili namumulilo namumenda , mukumonala ; sombi , kani muliisi ukucita akantu , mutucitile' ŋkumbu , mutofwe-ko .
41009023	Naŵo ŵaYesu nekumweŵa ati : Kani muliisi ! Ifintu fyonse filiisi ukucitwa kuli woyo ucetekela .
41009024	Peŋka'po naŵawisi umwana uyo nekupulilila ukuŵilicisya ati : Ndukucetekela ; mukofwe-ko ukukanika kwanji !
41009025	Lomba ŵa Yesu , ili ŵabwene ati iŵumba lilukuŵutucila ukuwuŋgana , ŵaliukenye umupasi uŵipile , nekulaŵila kuli wo ati : Wemupasi waŵusincile amatwi nemasiwi , ndukukufunda neŵo ati : Ufume-mo muli ye , tekwinjila-mo muli ye liŵili .
41009026	Peŋka , pakuŵilicisya , nekumupandulo'kwakuti , walifumine-mo ; nemwana uyo nekuŵa koti ufwile , fyopele' fyo aŵantu aŵakucila ubwinji ŵalilaŵile ati : Afwa !
41009027	Sombi ŵaYesu ŵalimwikete kuminwe , nekumuŵusya ; naye aliimine .
41009028	Peŋka , ili ŵainjile muŋanda , aŵasambile ŵaŵo ŵaliŵepwisye kumpelo ati : Mbanindo tatwisiŵile-po ukuutamfya-mo ?
41009029	Naŵo ŵalilaŵile kuli ŵo ati : Umukoka uyo tawisi-po ukufumamo kufintu fyonse , sombi nikukutembela kweŋka .
41009030	Eli ŵafumine-ko kulya , nekupita pacalo caGalili ; naŵo taŵafwaile-po ati aŵantu ŵonse ŵesiŵe neli umo ;
41009031	pakuti ŵalukusambisya aŵasambile ŵaŵo , nekulaŵila kuli ŵo ati : Umwana waMuntunsi waisa ili aloŵelwa kuminwe yaŵantu , naŵo ŵakamwipaya ; peŋka , ili akepaiwa , pakupita insiku sitatu , akaŵuka liŵili .
41009032	Sombi ŵo tawaisiwile-po bwino amasiwi ayo , nekutina ukuŵepusya .
41009033	Lomba ŵalificile kuKapanaumi ; peŋka , ili ŵali muŋanda , ŵaliŵepwisye ati : Mbafindo mwalukwipusyansyanya pansila ?
41009034	Sombi naŵo ŵaliikele celele ; pakuti ŵalukupicisyansyanya pansila ati , mbaninani ukekala mukulu .
41009035	Popele ŵaliikele pansi , nekuŵeta aŵo ikumi naŵaŵili , nekulaŵila kuli ŵo ati : Kani umuntu afwaye ukwikala wakutaŋga , ŋgaakawe wakuŵapelela-ko ŵonse , aŵataŵataŵile ŵonse .
41009036	Naŵo ŵalipokele umwanice , nekumwikalika pakati pali ŵo ; popele , ili ŵamufukete , ŵalilaŵile kuli ŵo ati :
41009037	Aŵantu ŵonse ukapoka umwanice umo uwakuŵe'fi mwisina lyanji , akampoka neŵo : neukampoka neŵo , taakampoka neŵo , tau , sombi niŵaŵo aŵantumine .
41009038	Yoane naye walilaŵile kuli ŵo ati : MweŵaSambisi twalibwene umbi umuntu walukutamfya ifiŵanda mwisina lyenu : peŋka twalimukenye , pakuti taalukutulonda fweŵo .
41009039	Sombi ŵaYesu ŵalilaŵile ati : Tekumukanya , pakuti tapali-po uwakucita icimpelampela mwisina lyanji , lomba nekupulilila ukundaŵisya neŵo .
41009040	Pakuti utaali mupate wesu , ciŵusa cesu .
41009041	Pakuti aŵantu ŵonse ukamupeleni iŋkomeci yamenda akunwa pakuti muli ŵantu ŵaŵaKlistu , icinenene ndukulaŵila kuli mweŵo ati taakalufya neli panini ukulambulwa kwakwe .
41009042	Nakaŵili , aŵantu ŵonse ukamututwisya umbi umwanice uwapali ŵaŵa aŵalukuncetekela neŵo , ukumwelelwa ukucila ati ye akakacilwe mumukosi necibwe icakupela-po uwuŋga , nekuposwa mucisiwa .
41009043	Kaŵili kani ukuŵoko koŵe kukakututwisye , ukakupinike-ko ; ukukwelelwa ati ukenjile mu Mweo , wecilema , ukucila napakuya nemaŵoko aŵili kuGeena , kumulilo utosimika ;
41009044	uko uku nematila aŵo taafwa-po , neli mulilo tosimika .
41009045	Nakaŵili kani ulukasa loŵe lukakututwisye , ukalupinike-ko ; ukukwelelwa ati ukenjile muMweo , wecilema , ukucila napakuposwa nemakasa aŵili muGeena ;
41009046	uko uku nematila aŵo taafwa-po , neli mulilo tosimika .
41009047	Nakaŵili kani ilinso lyoŵe likakututwisye , ukaliloŵole-mo : ukukwelelwa ati ukenjile muŴufumu bwaŵaLesa , wewalinso limo , ukucila napakuposwa nemenso aŵili muGeena ;
41009048	uko uku nematila aŵo taafwa-po , neli mulilo tosimika .
41009049	Pakuti aŵantu ŵonse ŵakaluŋgwa nemulilo .
41009050	Umucele uliweme ; sombi , kani umucele wasamuka , mbanikundo mukaukumya ? Kamulukwikele nemucele muli mweŵo mweŵene , nekulukwikalansyanya neŵutende .
41010001	Lomba ŵaliimine uko , nekufika kumitala iyakucalo caludiya bwisilya lyaJodeni : nemaŵumba alukuwuŋgana kuli ŵo liŵili ; peŋka , koti kwisiŵila kwaŵo , nekulukuwasambisya liŵili .
41010002	Peŋka ŵaliisile kuli ŵo aŵaFalisi , nekuŵepusya ifyakuŵesya ati : Kani ukwelelwa umuntu ukuleko'mukasi wakwe ?
41010003	Naŵo nekuŵaasuka ati : Mbafindo Mose amufundileni ?
41010004	Naŵo ati : Mose alisumine ukulemba iŋkalata iyakumukaninapo , popele nekumuleka .
41010005	Sombi ŵaYesu ŵalilaŵile kuli ŵo ati : Pakuti pakukosa ukwamumitima yenu epo amulembeleni ifunde'lyo .
41010006	Sombi ukufuma kumpindi yakuleŋgwa kwacalo , ŵaLesa ŵaliŵaleŋgele nemwalalume nemwanakasi .
41010007	Pakuti pali fyefyo umwalalume aŋgaleka ŵawisi naŵanyina , nekwikalisya kumukasi wakwe ;
41010008	peŋka ŵoŵilo ŵakaaluka munefu umo ; fyopele'fyo ŵukumo taŵali ŵoŵilo , sombi munefu umo .
41010009	Pakuti pali fyefyo , ifyo ifi ŵalundenye ŵaLesa , aŵantu ŵonse tekufilekanya neli umo .
41010010	Peŋka'po muŋanda aŵasambile ŵaliŵepwisye liŵili ifyafyefyo .
41010011	Naŵo kaŵalaŵila kuli ŵo ati : Aŵantu ŵonse ukaleka umukasi wakwe , nekuupa naumbi , uyo akamuleŋgo'wucende .
41010012	Kaŵili kani umwanakasi nekukana umulume wakwe , nekuupwa naumbi , uyo naye akacito'ŵucende .
41010013	Peŋka ŵaliletele kuli ŵo utwanice ati ŵatutintile-po , sombi aŵasambile ŵaliŵakenye .
41010014	Sombi ŵaYesu , ili ŵafibwene'fyo , ŵalifitilwe , nekulaŵila kuli ŵo ati : Tulekeni utwanice , ati twise kuli neŵo , tekutukanya ; pakuti Uŵufumu bwaŵaLesa ŵuli kutwakuŵe'fi .
41010015	Icinenene ndukumuŵuleni ati : Aŵantu ŵonse , utaakapoka Uŵufumu bwaŵaLesa koti kanice , uyo tesi akenjile-mo mulya , neli kwinjila konse .
41010016	Lomba ŵo ŵalitufukete , nekututintila-po iminwe yaŵo , nekutusyucisya .
41010017	Peŋka , ili ŵalukuya , ili ŵenda munsila , umbi umuntu aliŵutucile , nekufukama kuli ŵo , nekuŵepusya ati : MweŵaSambisi aŵaweme , ŋkacite'ndo ati ŋkapyane Umweo wamuyayaya ?
41010018	Naŵo ŵaYesu ŵalilaŵile kuli ye ati : Mbanindo ulukunjilika neŵo ati uweme ? Tapali-po umuntu uweme , sombi ŵamo weŋka , eŵaLesa .
41010019	Uliisi amafunde ati : Tekwipayo'muntu , Tekucito'ŵucende , Tekwiŵa , Tekusimika ifyaŵufi , Tekutumpaika , Ucindike ŵawiso naŵanoko .
41010020	Naye nekuŵaasuka ati : MwewaSambisi , ifyo fyonse nalukufilama ukufuma kumpindi yawusaŋkwa bwanji .
41010021	Lomba ŵaYesu , pakumutontomeka , ŵalimutemenwe , nekulaŵila kuli ye ati : Sombi icintu cimo eci tokwete-po ; uve , ufiule fyonse'fyo ifi uli nafyo , uŵapele awapeŋgele , eli ukaŵa nemaŵoni kwiulu ; peŋka wise , wimye umutaliko , ulukundonda .
41010022	Sombi aliumfwile insoni pakuti pamasiwi ayo , nekufuma ili aŵombomano'kwakuti ; pakuti ye ali nemaŵoni aenji .
41010023	Peŋka ŵa Yesu ŵalicencentele , nekulaŵila kuŵasambile ŵaŵo ati : Kukatesye ukwakuti ukwinjila muŴufumu bwaŵaLesa aŵo aŵali nemaŵoni .
41010024	Peŋka aŵasambile ŵalikaŋkamene ukwakuti pakuti pamasiwi aŵo . Sombi ŵaYesu ŵaliasucile liŵili , nekulaŵila kuli ŵo ati : Mweŵana ŵanji , kukatesye ukwakuti ukwinjila muWufumu bwaŵaLesa aŵo aŵapema-mo mumaŵoni .
41010025	Capepi kuŋgamela ukwinjila pesiso lyansiŋgano ukucila napakwinjila muŴufumu bwaŵaLesa umuwile .
41010026	Popele naŵo ŵalikaŋkamene lukoso ukwakuti , nekulaŵila kuli ŵo ati : Mbaninani lomba uwisi ukupuluka ?
41010027	ŴaYesu naŵo , ili ŵaŵatontomekele , ŵalilaŵile ati : Ifyo filukukaŋga aŵantu , sombi ukuwakaŋga ŵaLesa fyefi : pakuti ifintu fyonse filiisiŵilwe kuli ŵaLesa .
41010028	Peŋka Petilo alitaticile ukuwewa ati : Ŵoneni , fweŵo twalisile fyonse , nekumulondeni !
41010029	Ŵa Yesu ati : Icinenene ndukumuŵuleni ati : Tapalipo umuntu uwasile Inanda , neli ŵakwaŵo , neli niŋkasi , neli ninyina , neli niwisi , neli ŵana , neli maŵala , pakuti pali neŵo napakuti paCeŵo leiweme ,
41010030	utaakapoka-po pano pampindi ino umwanda , nemananda , neŵakwaŵo , neŋkasi , naŵanyina , neŵana , nemaŵala , pamo nekukululuka ; napampindi iyo ikesa Umweo uwamuyayaya .
41010031	Sombi aŵenji aŵatanjile ŵakapela-ko ; naŵo aŵapelele-ko wakatanjila .
41010032	Lomba ŵali pansila , ŵalukuya kuJ elusalemi , naŵo ŵa Yesu eŵaŵatanjilile ; naŵo waluleukaŋkamana ukwakuti ; neŵalukuŵalonda ŵalukutina . Naŵo ŵaliŵetile liŵili kumpelo aŵo ikumi naŵaŵili , nekutatika ukuŵaŵula ifyo ifikacitwa kuli ŵo ,
41010033	ati : Ŵoneni , tulukuya kujelusalemi ; peŋka Umwana waMuntunsi akaloŵelwa kuŵapapatilisi aŵakulu neŵalembesi ; naŵo ŵakamupiŋgwilo'kufwa , nekumuposa kuŵenafyalo ;
41010034	naŵo ŵakalukumutoŋgala , nekumusipila , nekumupama , nekumwipaya ; peŋka , pakupita insiku sitatu , akaŵuka liŵili .
41010035	Lomba ŵalipalamine kuli ŵo Jakobo naYoane , aŵana ŵakwe Sebedai , nekulaŵila kuli ŵo ati : Mwewa'Sambisi , tulukufwaya ati mwakutucitila fyonse'fi ifi twakumulombeni .
41010036	Naŵo ŵalilaŵile kuli ŵo ati : Mbacindo ici mulukufwaya ati mucitileni ?
41010037	Naŵo nekulaŵila kuli ŵo ati : Mutusumine ati tukalukwikala , umbi kulwine Iwenu , umbi naye kucipiko muŵuleme bwenu .
41010038	Sombi ŵaYesu ŵalilaŵile kuli ŵo ati : Tamufiisi-po ifi mulukulomba . Kani muliisi ukunwa kuŋkomeci iyo indukunwa-ko neŵo ? neli kuŵatisiwa kukuŵatisya uko uku ndukuŵatisiwa-ko neŵo ?
41010039	Naŵo nekulaŵila kuli ŵo ati : Tulikwisi . Naŵo ŵaYesu nekulawila kuli ŵo ati : Iŋkomeci iyo indukunwa-ko , eimukanwa-ko ; nakukuŵatisya uko uku ndukuŵatisiwa-ko , ekumukaŵatisiwa ;
41010040	sombi ukwikala kulwine lwanji neli nikucipiko canji takuli kwanji ati mpele , sombi nikuli ŵaŵo ŵeŋka aŵo aŵa kwaansicilwe limo .
41010041	Peŋka ili ŵaumfwile'fyo aŵo ikumi , ŵalitaticile ukufitwa ifyakuli Jakobo naYoane .
41010042	Sombi ŵa Yesu ŵaliŵetile , nekulaŵila kuli ŵo ati : Muliisi ati aŵo aŵebwa ukuŵekalika aŵenafyalo ŵalaŵakomeka ; neŵakulu ŵaŵo naŵo ŵalaŵacitilo'ŵukulu ;
41010043	sombi kuli mweŵo ifyo tefyo : sombi mweŵo mwense , ukafwayo'kuŵa mukulu , eukaŵa wakumutaŵataŵileni .
41010044	Nakaŵili ukafwayo' kuŵa wakutaŋga eukawa mupyunjisi wenu mwense .
41010045	Pakuti neMwana waMuntunsi taesile-po mukupyunjilwa , sombi nimukupyuŋga , nekuposa umweo wakwe cakuŵaluŵula-ko aŵenji .
41010046	Peŋka'po walificile kuJeliko ; lomba , ili ŵalukufuma muJeliko pamo newasambile ŵaŵo neŵumba ilikulu , lomba Batimayo , umwana wakwe Timavo , impofu iyakulomba-lomba , yalukwikala kumbali yansila .
41010047	Nayo , pakumfwa ati niŵaYesu aŵakuNasaleti , yalitaticile ukuŵilicisya , ati : MweŵaYesu , Mweŵana ŵakwe Dafidi , ŋgamuncitile'ŋkumbu neŵo !
41010048	Lomba aŵenji ŵaliikenye ati : Koikele celele ! Sombi navo yaliŵilicisye ukwakuti ati : Mweŵana ŵakwe Dafidi , ŋgamuncitile'ŋkumbu neŵo !
41010049	Peŋka ŵa Yesu ŵaliimakene , nekulaŵila ati : Iiteni ! Naŵo nekwiita impofu , nekulaŵila kuli yo ati : Teko'mutima , wime ; ŵalukukwita .
41010050	Nayo yalifulile icakufwala , nekwima bwaŋgu , nekufika kuli ŵaYesu .
41010051	Naŵo ŵaYesu ŵaliyasucile nekulaŵila ati : Ulukufwaya ati ncite' ndo kuli weŵo ? Peŋka impofu yalilaŵile kuli ŵo ati : MweŵaLaboni , ŋgandaŵe .
41010052	Lomba ŵaYesu ŵalilaŵile kuli yo ati : Koya ! Ukucetekela koŵe kwakupulusya . Impindi iyo yopele , nayo nekulaŵa bwino , nekuya ili iŵalonda pansila .
41011001	Lomba , ili ŵapalamine kuJelusalemi nakuBetafage naBetania kulupili lwaMaolife , ŵalitumine aŵasambile ŵaŵo ŵambi ŵaŵili ,
41011002	nekulaŵila kuli ŵo ati : Kamuyeni kumusi uyo mukasiŋkamana-po ; popele pakwinjila , peŋka' po mwakusaŋgana umwana wamboŋgolo ukacilwe , pali woyo tapaŋgekala-po umuntu neli umo ; mumukakulule , mumulete .
41011003	Peŋka kani umbi akulaŵila kuli mweŵo ati : Mbanindo mulukucitile'fi ? mwakumweŵa ati : NiŵaSikulu eŵalukumufwaya ! Naye akupulilila ukumutuma kuno .
41011004	Naŵo ŵalikumbulucile , nekusaŋgana nemwana wamboŋgolo alikacilwe pesonde pamulyaŋgo pansila ; peŋka ŵalimukakulwile .
41011005	Lomba ŵambi aŵaimakene kopele uko , ŵalilaŵile kuli ŵo ati : Mulukucite'ndo , mulukukakulula umwana wamboŋgolo ?
41011006	Naŵo nekuŵaasuka fyopele'fyo ifi ŵaŵaŵulile ŵaYesu ; naŵo nekusumina .
41011007	Peŋka ŵaliletele kuli ŵaYesu uyomwana wamboŋgolo , nekuŵika-po pali ye ifyakufwala fyaŵo ; naŵo ŵaYesu nekwikala peulu pali ye .
41011008	Naŵo aŵenji ŵaliansicile ifyakufwala fyaŵo pansila ; naŵambi naŵo ŵalipinaicile ifinsokela mumpaŋga nekwansika .
41011009	Peŋka aŵo aŵatanjile neŵapanuma ŵalukuŵilicisya ati : Osana ! Ŵalicindeme Aŵo aŵalukwisamwisina lyaŵaYawe !
41011010	Ŵulicindeme uŵufumu bwakwe Dafidi wisifwe , uŵulukwisa ! Osana kwiulu kwancimbwe !
41011011	Peŋka ŵaliinjile mujelusalemi , mwitempuli ; lomba ili ŵacencentele pafintu fyonse-e-iciŋgulo kale caisa-ŵalifumine ukulukuya kuBetania pamo naŵaŵo ikumi naŵaŵili .
41011012	Lomba ŋgamailo , ili ŵafumine kuBetania , ŵaliumfwile insala .
41011013	Peŋka , pakuŵona umukuyu ukutali uwali nemaŵula , ŵalificile-ko ati kuleŋga kusaŋga-ko fimbi kuli wo ; sombi , pakufika kuli wo , taŵabwene-ko kantu , sombi eŋka'mawula : pakuti tayali-po impindi yakwikata iŋkuyu .
41011014	Naŵo ŵaYesu nekuwasucila uyo-muti ati : Aŵantu ŵonse neli umo tekulya-ko liŵili ifisepo fyoŵe insiku syonse lukoso . Naŵo aŵasambile ŵaŵo ŵaliumfwile'fyo .
41011015	Peŋka'po ŵalificile nakuJelusalemi , naŵo nekwinjila mwitempuli , nekutatika ukuŵatamfya-mo aŵo aŵalukuula nekuulisya mwitempuli , nekuwisya nematebulu aŵaŵo aŵalukusitula indalama , nemipando yaŵaŵo aŵalukuulisya ŵaciŵa ;
41011016	nakaŵili , tawasumine-po ati aŵantu ŵonse neli umo apinte neli ninoŋgo mwitempuli .
41011017	Kaŵili ŵalukusambisya , nekulaŵila kuli ŵo ati : Kansi tafyalilembelwe ati : Inanda yanji ikalukwilikwa niŋanda iyakutembelela-mo aŵantu aŵamufyalo fyonse ? sombi mweŵo mwayalula liceŋgo lyawano .
41011018	Lomba aŵapapatilisi aŵakulu neŵalembesi ŵaliumfwile'fyo , nekufwaya-fwaya umwakuŵonawila ; pakuti ŵalukuŵatina , pakuti iŵumba lyonse lyalukukaŋkamana ukwakuti pakuti paŵusambisi bwaŵo .
41011019	Pakufika iciŋgulo ŵalukufuma-mo mumusi .
41011020	Peŋka ŋgamailo ulucelo , ili ŵalukupita , ŵalibwene uyo-mukuyu ati kale wauminina nemisyu yonse .
41011021	Lomba Petilo walilandicile , nekulaŵila kuli ŵo ati : MweŵaLabi , ŵoneni , umukuyu uyu umwafinjile , wauminina !
41011022	Naŵo ŵaYesu ŵaliŵaasucile ati : Kamucetekela muli ŵaLesa .
41011023	Icinenene ndukumuŵuleni ati : Aŵantu ŵonse ukalaŵila kulupili ulu ati — Wime , uposwe mwisiŵa ! — ukaŵulo' kukanika mumutima wakwe , sombi ukacetekela ati ifyo ifi alaŵile fikacitwa , uyo akasumininwa .
41011024	Pakuti pali fyefyo , ndukumuŵuleni ati : Ifintu fyonse ifi mukalomba , pakulukutembela , kamucetekela ati kale mwapoka ; peŋka fikalukuli fyenu .
41011025	Lomba impindi syonse pakwima ukutembela , kani umbi ali nemulandu kuli mweŵo kamumufitulucila , ati ŵaWisinwe naŵo aŵali kwiulu ŵakamufitulucileni namweŵo ifyakusilulula fyenu .
41011026	Sombi kani tamukamufitulucila , naŵaWisinwe naŵo aŵali kwiulu taŵakamufitulucileni ifyakusilulula fyenu .
41011027	Naŵo kaŵafika liŵili nakuJelusalemi : peŋka , ili ŵalukupitana mwitempuli ŵaliisile kuli ye aŵapapatilisi aŵakulu , newalembesi , neŵakulu ,
41011028	nekulaŵila kuli ŵo ati : Mbakuli bwisa-ŵukulu ulukuficitila ifi-fintu ? Neli mbaninani uwakupele uŵukulu uŵu ubŵakuficite'fifintu ?
41011029	Sombi ŵaYesu ŵalilaŵile kuli ŵo ati : Naneŵo ndukumwipusyeni icakwipusya cimo , muŋgasuke neŵo , eli nakumuŵuleni ifyaŵukulu uŵo uŵu ndukucita-ko ifi-fintu .
41011030	Mbokuŵatisya kwakwe Yoane , kani kwalifumine kwiulu , kani nikuŵantu ? Ŋgamuŋgasuke !
41011031	Naŵo nekulukwipusyansyanya ati : Kani tulaŵile ati : Nikwiulu ; uyu akulaŵila ati : Mbanindo lomba tamwamucetekele ?
41011032	Sombi kani twakulaŵila ati : Nikuŵantu . . . sombi ŵalukutina aŵantu ; pakuti ŵonse ŵalukumweŵa Yoane ati ye cine wakusimika .
41011033	Peŋka ŵaliŵaasucile ŵaYesu ati : Tatwisi . WaYesu naŵo nekulaŵila kuli ŵo ati : Naneŵo teti muŵuleni-po ifyaŵukulu uŵo uŵu ndukuficita-ko ifi-fintu .
41012001	Lomba ŵalitaticile ukulukulaŵila kuli ŵo ifyakupalanya ati : Umbi umuntu alilimine iŵala lyamifaina , nekulisiŋgulusya neluŵawo , nekutula icilindi calusanso , nekwiŵaka-mo iŋanda iyakusemena-mo ; peŋka nekuliapwisya kuŵalimi ; umwine nekuya kucalo cimbi .
41012002	Lomba , pampindi yafisepo , alitumine umupyunjisi wakwe kuŵalimi mukupoka kuli ŵo ifyafisepo ifyamwiŵala lyamifaina ;
41012003	naŵo ŵalimwikete , nekumupama , nekumutamfya minwe lukoso .
41012004	Nakaŵili alitumine kuli ŵo naumbi umupyunjisi ; uyo naye ŵalimulasile kumutwi , nekumupensyo'kwakuti .
41012005	Lomba alitumine naumbi naye , peŋka uyo ŵalimwipeye ; naŵambi naŵo aŵenji : ŵambi nekulukuŵapama , ŵambi naŵo nekuŵepaya .
41012006	Lomba wali nemwana umo umwalalume uatemenwe , eli aŋgamutuma kuli ŵo ewapelele-ko , ati : pakuti uyu mwana wanji , ŵakamucindika .
41012007	Sombi aŵo-ŵalimi , ŵalukuŵulansyanya ati : Uyu empyani : katuyeni ! tumwipaye , lomba uŵupyani ŵukaŵe bwesu fweŵene .
41012008	Naŵo ŵalimwikete , nekumwipaya , nekumuposa kwisonde Iyeŵala lyamifaina .
41012009	Mbafindo lomba akacita umwine weŵala ? Akesa nekuŵonala aŵo-ŵalimi , nekuŵapela ŵambi iŵale'lyo .
41012010	Kani tamuŋgapenda nelembo ili ati : Ibwe ilyo ilyakenwe kuŵeŵacisi , Lyopele'lyo liliŵele nisunsa wacilulu .
41012011	Ico califumine kuli ŵaSikulu , Ico cakukaŋkamana pamenso esu ?
41012012	Naŵo ŵaliesesye ukuŵekata , sombi ŵalitinine iŵumba lyaŵantu ; pakuti ŵaliisiŵile ati ŵalilaŵile ukupalanya uko ukulukutusinina : peŋka ŵaliŵasile nekufuma-po .
41012013	Peŋka'po ŵalitumine kuli ŵo ŵambi aŵaFalisi neŵena-Elode ŵambi , mukuŵasempa kumasiwi .
41012014	Peŋka , pakufika , ŵalilaŵile kuli ŵo ati : MweŵaSambisi , tuliisi ati muli wacine , tamutina-po aŵantu ŵonse neli umo ; pakuti tamulaŋguluka-po amekalilo aŵantu ; sombi mulasambisya icine insila yaŵaLesa , Kani ukwelelwa ukusoŋka kuli Kaisa , kani tekwelelwa ?
41012015	Kani tukasoŋke , kani tesi tukasoŋke-po ? Sombi naŵo ŵalikwisiŵile ukutumpaika kwaŵo , nekulaŵila kuli ŵo ati : Mbanindo mulukuŋgesesya ? Mundetele ikobili , ndiŵone .
41012016	Naŵo ŵaliletele . Peŋka kaŵalaŵila kuli ŵo ati : Mbeci-cinsiŋgwa cakwe nani nemalembo aya ? Naŵo nekuŵaasuka ati : Cakwe Kaisa .
41012017	Naŵo ŵaYesu ŵalilaŵile kuli ŵo ati : Mumuŵapele ŵaKai'sa ifintu fyaŵaKaisa , nekuŵapela ŵaLesa ifintu fyaŵaLesa . Naŵo walikaŋkamene ukwakuti pali ŵo .
41012018	Lomba ŵaliisile kuli ŵo aŵaSadukayo , aŵalaŵila ati takuli-po ukuŵuka pamfwa ; naŵo ŵaliŵepwisye ati :
41012019	MweŵaSambisi , Mose alitulembele ati : Kani umuntu , pakufwa , nekusyo' mukasi wakwe , sombi tapali umwana , peŋka ukumwelelwa umukwaŵo ukumupyana umukasi , nekumufyalila umukwaŵo aŵana .
41012020	Lomba eko ŵali aŵana-ŵaŋkasi ŵasanu naŵaŵili ; peŋka uwakutaŋga aliupile umwanakasi , lomba , ili afwile , taasile-po neli mwana .
41012021	Peŋka uwaŵuŵaŵili , naye alimuupile nekufwa , uwakuŵulo'kusya neli mwana ; naumbi naye uwaŵuŵatatu fyopele'fyo .
41012022	Naŵo ŵosanu naŵaŵili taŵasile-po neli ŵana . Lomba panuma yaŵo ŵonse umwanakasi naye alifwile .
41012023	Mbapampindi yakuŵuka pamfwa , akaŵa mukasi wakwe nani aŵo-ŵantu ? Pakuti ŵosanu naŵaŵili eŵamuupile .
41012024	ŴaYesu nekuŵaasuka ati : Kansi tamulukufuluŋganya , pakuti tamwisi-po neli malembo , neli makosa aŵaLesa ?
41012025	Pakuti ili ŵakaŵuka pamfwa , taŵakopa-po , neli kuupwa , sombi ŵakalukuli koti niŋkalamba syakwiulu .
41012026	Sombi ifyo ifyakuŵafwile ati ŵo ŵakaŵuka , kani tamuŋgapenda mwibuku lyakwe Mose , apo apalembelwe ifyacinsokela , ati ŵaLesa ŵalilaŵile kuli ye ati : NineŵaLesa ŵakwe Ablaamu , ŵaLesa ŵakwe lsaci , ŵaLesa ŵakwe Yakobi ?
41012027	Taŵali niŵaLesa ŵaŵafwile , koku , sombi niŵaLesa ŵaŵalaŵi ; mweŵo mulukufuluŋganyo' kwakuti .
41012028	Lomba umulembesi umbi alipalamine nekuŵomfwa ŵalukwipusyansyanya ; peŋka , ili aisiŵile ati ŵaŵaasuka bwino , aliŵepwisye ati : Mbalise'funde ilyakutaŋga lukoso ?
41012029	ŴaYesu nekumwasuka ati : Ilyo ilyakutaŋga nilili ati : Umfweni , mweŵaIsilaeli , WaYawe Lesa wesu niŵaLesa ŵamo :
41012030	lomba ukalukutemwa ŵaYawe Lesa woŵe nemutima woŵe wonse , nemupasi woŵe wonse , nemano oŵe onse , nemakosa oŵe onse .
41012031	Nelyaŵuaŵili nilili ati : Ukatemwe umuŵyoŵe koti kulitemwa wemwine . Takuli-po ifunde limbi ilyakucila napali ayo .
41012032	Peŋka umulembesi uyo alilaŵile kuli ŵo ati : Fyacine mweŵaSambisi , mwalaŵila bwino ati ŵali ŵamo ; nakaŵili ati tapali-po naumbi , sombi niŵo ŵeŋka ;
41012033	nekuŵatemwa nemutima wonse , nemilaŋgwe yonse , nemakosa onse , nekutemwa umuŵyakwe koti kulitemwa umwine , kulicilile ukwakuti napamilambu yonse iyakoca iŵuluŵulu , nemilambu yakwipaiwa yonse .
41012034	Peŋka ŵaYesu , ili ŵamubwene ati waasuka nemano , ŵalilaŵile kuli ye ati : Tamuli-po ukutali kuŴufumu bwaŵaLesa . Lomba tapali-po neli umo insiku syonse uwali nemutima uwakuŵepusya nafimbi .
41012035	Lomba naŵaYesu , ili ŵalukusambisya mwitempuli , ŵaliasucile nekulaŵila ati : Ŵalalaŵila syani aŵalembesi ati ŵaKlistu Ŵana ŵakwe Dafidi ?
41012036	Dafidi umwine alilaŵile muMupasi Uswetelele ati : ŴaYawe ŵalilaŵile kuli ŵaSikulu ŵanji ati : Ulukwikala kulwine lwanji , Ili nsiŋgatwalula utupondo toŵe cipuna icakusamina-po amakasa oŵe .
41012037	Dafidi umwine aliŵelicile ati niŵaSikulu ; mbasyani lomba ŵali ŵana ŵakwe ? Nalyo iŵumba lyaŵantu lyalukuŵomfwa nekulukutemwa .
41012038	Peŋka , ili ŵalukusambisya , ŵalilaŵile ati : Cenjeleni aŵalembesi aŵafwayo'kwenda nefyakufwala ifitali , aŵatemwa ukusekelwa pamansa isyakuulilapo ,
41012039	nemipando yaŵuleme mumasunagoge , nemipunda iyakucila pafitenje ;
41012040	aŵalya amaŵoni aŵamukakusyala ; nakaŵili , pakuti pakutumpaika , nekulaŵilo'kutembela ukutali ; ŵopele aŵo eŵakapoka nekusininwa ukwakucilo'ŵukulu .
41012041	Peŋka'po ŵaliikele apepi pamulimba , nekulukuceta iŵumba , ifi ŵalukuposa-mo indalama , peŋka neŵaŵile aŵenji ŵalukuposa-mo isinji .
41012042	Lomba alificile namukakusyala umbi upeŋgele , naye nekuposa-mo tundalama tuŵili utwakukumana akakobili kamo .
41012043	Peŋka , ili ŵaŵetile aŵasambile ŵaŵo , ŵalilaŵile kuli ŵo ati : Icinenene ndukumuŵuleni ati : Uyu-mukamfwilwe upeŋgele aposamo isyakucila napali ŵaŵo ŵonse aŵalukuposa-mo mumulimba ;
41012044	pakuti aŵo ŵonse ŵalukuposa isyakufumya pabwinji bwaŵo ; sombi uyu kuwupeŋgele bwakwe aposa-mo fyonse'fyo ifi ali nafyo , efyamweo wakwe fyonse .
41013001	Peŋka , ili ŵalukufuma-mo mwitempuli , umbi umusambile waŵo alilaŵile kuli ŵo ati : MweŵaSambisi , ŵoneni-ko ! Amabwe aya ! Imiiŵacilo iyi !
41013002	Naŵo ŵaYesu nekumwasuka ati : Ulukuŵone'cine imiiŵacilo iyi ikulu ? Talikasyala-po neli libwe limo peulu paliŵyakwe , ilikaŵulo'kuposwa pansi .
41013003	Peŋka , ili ŵaikele palupili lwaMaolife ulwasiŋkamene kwitempuli , naPetilo na Iakobo naYoane naAndaleya ŵaliŵepwisye kumpelo ati :
41013004	Ŋgamutuŵule mbalisa ifi-fintu fikacitwa ? Nakaŵili mbakesa-kesiŵilo kakaŵa-po pakupalamina ukucitwa lfi-fintu fyonse ?
41013005	Lomba ŵaYesu ŵalitaticile ukulaŵila kuli ŵo ati : Cenjeleni ŵeŋgesa aŵantu neli umo ukumupasusyeni !
41013006	A ŵenji ŵakesa mwisina lyanji , nekulukulaŵila ati : Neŵo ndi woyo ! nekuŵapasusya aŵenji .
41013007	Nakaŵili , ili mukalukumfwa ifyaŋkondo , nefyampupo isyaŋkondo , tekususwa : fyelelwe ati ifyo-fintu fikesakwikala ; sombi icipelele-ko tacikesa-po peŋka'po , tau .
41013008	Pakuti umusyoŵo waŵantu ukemina pamusyoŵo uŵyakwe , newufumu naŵo paŵufumu uŵuŵyakwe ; kaŵili fikaŵa-po nefitulika pambi napambi : nensala syafipumpula sikaŵapo : ifyo-fintu fyakutatika ifyakupotwa .
41013009	Sombi mulukucenjele mweŵene ; ŵakamuloŵeleni kumawuŋgano : namumasunagoge namo mukapamiwa , nekwikalikwa pamenso ampemba nemfumu , pakuti pali neŵo , koti niŵumboni ubwakuli syo .
41013010	Sombi leeŵo leiweme cikataŋge ukutulika kumisyoŵo yaŵantu yonse .
41013011	Peŋka ili ŵakalukumutwaleni mukumuloŵeleni , tekuŵamba mumitima ifyafyefyo ifi mukalaŵila ; sombi fyonse'fyo ifikapelwa kuli mweŵo pampindi iyo , efyo mukalaŵila ; pakuti tamukalukuli nimweŵo mukalukulaŵila , sombi Mupasi Uswetelele .
41013012	Peŋka umuntu akaloŵelo'mukwaŵo kulufu , naŵawisi naŵo umwana waŵo ; nakaŵili neŵana ŵakaŵucila aŵaŵafyele , nekuŵepaya .
41013013	Nakaŵili aŵantu ŵonse ŵakalukumufitilweni pakuti pesina lyanji ; sombi uyo ukalukukoselela ukuficila pampindi yakupela-ko , uyo wopele eukapuluka .
41013014	Sombi , ili mukaciŵona icakukowesya icakonala iciimakene apo apatapelelwe ( uyo upenda , ŋgaalikutute , ) peŋka aŵo aŵakalukuli mucalo ca Iudiya , ŋgaŵakaŵutucile kumapili .
41013015	Nawoyo naye ukalukuli pamutenje , tekuseluka , neli kwinjila muŋanda yakwe , ati ŋkafumvemo icintu .
41013016	Nawoyo naye , ukalukuli kwiŵala , tekubwelela ati ŋkaŵule icakufwala canji .
41013017	Sombi ŵakasyama aŵo awakalukuli nemapafu insiku isyo , naŵaŵo aŵakalukonsya !
41013018	Sombi mulukutembela ati ifyo fiikesa-po pamwela .
41013019	Pakuti , pansiku isyo , pakekala ukukululuka , ukwakuŵe'fyo takuŋgesa ukufuma apo apa ŵaleŋgele ŵaLesa ifileŋgelwe fyonse , ukuficila nakumpindi yaŵukumo , neli takukesa-po liŵili insiku syonse .
41013020	Peŋka ŵaSikulu ŋga taŵasicefesye insiku isyo , ŋga tapapulucile neli umo aŵamunefu : sombi pakuti pali ŵaŵo aŵasalulwilwe kuli ŵo , ŵalisicefesye insiku isyo .
41013021	Peŋka pampindi iyo , kani umbi akalaŵile kuli mweŵo ati : Uyu ŵule Klistu ! neli ati : Ulya ŵule ! tekuficetekela :
41013022	pakuti pakema ŵaklisiu aŵakutumpaika , neŵakusimika aŵakutumpaika , nekubwenesya utwisiŵilo nefyakukaŋkamana , ati ŵakesye ukuŵapasusya neŵasalulwilwe .
41013023	Sombi mweŵo cenjeleni ! Ŵoneni , namusimicileni limo ifintu fyonse .
41013024	Sombi pansiku isyo , ili kukasila ukukululuka uko , akasuŵa kakafita , nemwensi nawo tokatuŵa ;
41013025	netuwaŋgaŵaŋga nato tukalukupona-mo mwiulu , nemakosa amwiulu akateŋkanisiwa .
41013026	Eli ŵakaŵona Umwana waMuntunsi alukwisa mumakumbi nemakosa akulu neŵuleme .
41013027	Popele apo akasituma iŋkalamba , nekuwuŋganya aŵasalulwilwe ŵakwe ukuwafumya kufipupu fyonane , ukupelele kwacalo capansi ukufika nekupelele kwiulu .
41013028	Sombi musambile ukupalanya uku kumukuyu ati : Imitano yauo , ili yaŵele nekunaka , nekusonsa'maŵula , muliisi ati ulusuŵa lwapalamina .
41013029	Koti nifyopele'fyo namweŵo , ili mukaŵona ati ifyo-fintu filukucitwa , mukesiŵe ati ali apepi pamilyaŋgo ,
41013030	leinenene ndukumuŵuleni ati , icitentekwa ici tacikapitapo neli kupita konse , ili tafiŋgakonsiwa ifyo fyonse .
41013031	Iulu necalo capansi cikapita , sombi amasiwi anji taakapita-po , neli kupita konse .
41013032	Sombi ifyakasuŵa ako nempindi iyo taŵalukwisiŵa-po aŵantu ŵonse neli umo , neli niŋkalamba isyakwiulu , neli Mwana , sombi niŵaWisi .
41013033	Kamulukucenjela nekulukulaŋga-laŋga , nekutembela , pakuti tamwisi-po impindi iyo .
41013034	Fili koti muntu uwaile kwikala kucalo cimbi , uwasile iŋanda yakwe , nekuŵapela aŵapyunjisi ŵakwe uŵukulu , nekuŵaŵula ŵonse imilimo yaŵo yaŵo , nekumufunda mulonda ati apembelele .
41013035	Pakuti pali fyefyo , kamulukupembelela , pakuti tamwisi-po iyo-mpindi akesa-mo umwine wananda , kani ciŋgulo , kani nipakati paŵusiku , kani nikumaca , kani lucelo ;
41013036	ekesa mukumupulumucileni muli mutulo .
41013037	Ifi ifi ndukulaŵila kuli mweŵo , ndukufilaŵila nakuli ŵo ŵonse , ati : Kamulukupembelela !
41014001	Lomba , ili syapitile insiku siŵili , calificile icitenje icaMuciluko necafimpwampwa ifyakuwulo'musuŋga . Peŋka aŵapapatilisi aŵakulu neŵalembesi ŵalifwaile apakuŵekatila ukuwoŋgola ;
41014002	pakuti ŵalilaŵile ati : Tepampindi yacitenje ciiŋgesa-kuwuka icipupa icaŋkondo .
41014003	Peŋka , ili ŵali kuBetania ŵa Yesu , muŋanda yakwe Simoni uwamanata , ili ŵasamine ukulukulya , aliisile umwanakasi uwaletele umusasi uwaalabasita uwali-mo amafuta anado amakweŵo akosele ukwakuti ; naye alitoŵele umusasi nekwetulwila mumutwi waŵo .
41014004	Sombi epo ŵali ŵambi aŵafitilwe peŵumba lyaŵo ukweŵa ati : Mbanindo aonawila amafuta aya ?
41014005	Pakuti aya-mafuta , ŋga aliulilwe , ŋga alipokele indalama imyanda itatu nasimbi peulu , nekuŵapela awapeŋgele ! Peŋka ŵalimunyitile ifinwinwi umwanakasi uyo .
41014006	Sombi ŵa Yesu ŵalilaŵile ati : Mulekeni ! Mbanindo mulukumukatasisya ? Ancitila neŵo ifiweme .
41014007	Pakuti awapeŋgele muli naŵo insiku syonse , peŋka ili mulukufwaya , muliisi ukuŵacitile'fiweme , sombi neŵo nsikalukuli-po nenu insiku syonse .
41014008	Ifyo ifi esi ukucita , efi acita ; ansufisya limo umuŵili wanji pakuti pakuŵikwa kwanji .
41014009	Icinenene ndukumuŵuleni ati : Apo ponse pacalo capansi apa cikatulika leeŵo leiweme , nafifi ifi acita uyu-mwanakasi fikalaŵilwa koti cakwanusya ifyakwe .
41014010	Lomba Juda Isikaliote , uwapali ŵaŵo ikumi naŵaŵili , aliile kuŵapapatilisi aŵakulu , mukuŵaloŵela kuli ŵo .
41014011	Naŵo , ili ŵaumfwile , walisaŋgalele , nekulayana ukumupela indalama . Popele naye alifwaile apakuŵaloŵela pampindi ielelwe .
41014012	Peŋka pakasuŵa akakutaŋga akafimpwampwa ifyakuwulo'musuŋga , pakwipaya imbelele iyaMuciluko , aŵasambile ŵaŵo ŵalilaŵile kuli ŵo ati : Mbakwisa mulukufwaya ati tuye mukwansika ati mulye Umuciluko ?
41014013	Lomba ŵalitumine aŵasambile ŵaŵo ŵaŵili ati : Kamuyeni kumusi , kopele uko mwakukumana nakwe umwalalume upintile umutondo wamenda ; mumulonde ;
41014014	peŋka apakwinjilila , ye , mulaŵile kumwine wananda ati : WaSikulu ati : Cili kulipi icipinda canji icaŵensu , umo umu nakulila umuciluko pamo neŵasambile ŵanji ?
41014015	Peŋka ye umwine akumulaŋgeni icipinda icikulu icapeulu icansicilwe limo ; mopele umo emo mwakutwansicila .
41014016	Lomba ŵalikumbulucile aŵasambile aŵo nekwinjila mumusi , nekusaŋga-mo koti nifyefyo ifi ŵaŵaŵulile ; peŋka ŵaliansicile umuciluko .
41014017	Lomba iciŋgulo ŵalificile pamo naŵaŵo ikumi naŵaŵili .
41014018	Peŋka ili ŵasamine ukulukulya , ŵaYesu ŵalilaŵile ati : Icinenene ndukumuŵuleni ati : Apo apa muli mweŵo , umbi akundoŵela neŵo , eulukulya naneŵo .
41014019	Naŵo ŵalitaticile ukuŵa nensoni , nekulukulipendulula kuli ŵo umo umo ati : Kani nineŵo ?
41014020	Naŵo kaŵalaŵila kuli ŵo ati : Niumbi uwapekumi naŵaŵili , wopele ulukutanta naneŵo pacikuŋku ,
41014021	Pakuti icine Umwana waMuntunsi alukuya koti nifyefyo ifyalembelwe ifyakuli ye ; sombi akasyama uyo-muntu uwakumuloŵela Umwana waMuntunsi ! Ŋga taafyelwe , ŋga alisyucile uyo-muntu !
41014022	Lomba ili ŵalukulya , ŵa Yesu ŵaliŵulile siŋkwa ; lomba ili ŵacindicile , ŵalimukumawile , nekuŵapela ; nekulaŵila ati : Pokeni , uyu muŵili wanji .
41014023	Naŵo ŵaliŵulile iŋkomeci , peŋka , ili ŵatotele , ŵaliŵapele ; naŵo ŵonse ŵalinwine-mo .
41014024	Peŋka ŵalilaŵile kuli ŵo ati : Iyi milopa yanji iyakulayana , ipokomokele pakuti paŵenji .
41014025	Icinenene ndukulaŵila kuli mweŵo ati : Nsikanwa-po liŵili mufyafisepo ifyamufaina , ili takaŋgafika ako-kasuŵa ako ŋkalukunwa-mo ifyaŵukumo muŴufumu bwaŵaLesa .
41014026	Peŋka ili ŵaimbile , ŵalifumine-mo , nekuya kulupili lwaMaolife .
41014027	Lomba ŵaYesu ŵalilaŵile kuli ŵo ati : Mweŵo mwense mwakulitutula pakuti pali neŵo ; pakuti fililembelwe ati : Ŋkamupama umwembesi , lomba nembelele sikapalaŋgana .
41014028	Sombi ili ŋkawuka , eli ŋkamutantilileni kuGalili .
41014029	Sombi Petilo alilaŵile kuli ŵo ati : Naŋgaŵa ati ŵonse ŵakulitutula , sombi neŵo neŵone .
41014030	ŴaYesu naŵo nekumweŵa ati : Icinenene ndukukuŵula ati : Lelo lyopele , uŵusiku ŵuno , ili taaŋgalila liŵili kombolwe , wakuŋkana litatu .
41014031	Sombi naye alikosesye ukwakuti amasiwi akwe ati : Naŋgawa ati nakufwa pamo namweŵo , tesi mukaneni-po neli panini ! Fyopele'fyo naŵo ŵonse ŵalilaŵile .
41014032	Lomba ŵalificile apo apailicilwe ati niGesemane : naŵo nekuŵeŵa'ŵasambile ŵaŵo ati : Ikaleni pano , ili ncitembela .
41014033	Peŋka ŵaliŵatwite naPetilo naJakobo naYoane , nekutatika ukukaŋkamuka , nekulukuŵombomene .
41014034	Naŵo ŵalilaŵile kuli ŵo ati : Umutima wanji uli nensoni isyakuti syapalufu : ikaleni pano , mulukupembelele .
41014035	Naŵo nekuya-ko kuntanjile panini , nekuwila pansi , nekulukutembela ati : Kani impindi iyi iliisi ukufuma kuli neŵo , ŋgaipite .
41014036	Kaŵili naŵo nekulaŵila ati : Aba , Tata , fyonse ifintu filiisiŵilwe ukucitwa kuli mweŵo ; mufumye kuli neŵo iŋkomeci iyi ! Sombi tekoti kufwaya kwanji , koku ; sombi kuŵe koti kufwaya kwenu ,
41014037	Peŋka ŵaliisile , nekuwasaŋgana ŵalilele mutulo , nekulaŵila kuli Petilo ati : Simoni , uli mutulo weŵo ? Tawisiŵile ukupembelela impindi imo ?
41014038	Mulukupembelela nekutembela , mwiŋgesakuponena mukwesiwa ; umutima icine ulukusumina , sombi umunefu ulinacile .
41014039	Nakaŵili ŵaliile , nekulukutembela , ili ŵalaŵila amasiwi antu amo .
41014040	Naliŵili ŵaliisile nekuwasaŋgana ŵalilele mutulo , pakuti iŋkope syaŵo syalilemene ukwakuti ; naŵo taŵaisiŵile-po ifyakuŵaasuka .
41014041	Naŵo ŵaliisile litatu , nekulaŵila kuli ŵo ati : Kansi kamulukucilele pano nekulukutusya . Fyakumana ! Impindi yafika ! Ŵoneni , Umwana waMuntunsi aloŵelwa muminwe yambifi !
41014042	Imeni , tulukuya ! Ŵoneni , uyo uwandoŵela apalamina .
41014043	Lomba impindi iyo yopele , ili ŵacilaŵila , aliisile Juda , umbi uwapekumi naŵaŵili , pamo neŵumba lyaŵantu , aŵali nempoko neŋkoli , aŵafumine kuŵapapatilisi aŵakulu neŵalembesi newakulu .
41014044	Lomba uyo uwawalowele , kale aŵapele akesiŵilo ati : Uyo unakufyonta-po ewoyo ; mumwikate , mumutwale bwino .
41014045	Lomba , ili aficile , alipulilile ukuwasiŋkamana , nekulaŵila ati : MweŵaSambisi ! Peŋka nekuŵafyonta-po .
41014046	Lomba aŵantu ŵalikanticile pali ŵo iminwe nekuŵekata .
41014047	Popele umbi uwaimakene apepi alisomwene impoko , nekumupama umuntu wamupapatilisi umukulu , nekumukwempula ukutwi .
41014048	Peŋka ŵaYesu ŵaliŵaasucile ati : Kani mwafumina koti nikuli silumfundi nempoko neŋkoli mukunjikata ?
41014049	Nali nenu mwitempuli insiku syonse ukulukusambisya , sombi tamwanjikete-po , mweŵone ; sombi ifyalembelwe ŋgaficitwe .
41014050	Peŋka ŵonse aŵasambile ŵaliŵasile , nekuŵutuka .
41014051	Naumbi umusaŋkwa aliŵalondele , uwalikumbanisisye iŋguwo inacile veŋka : naŵo ŵalimwikete :
41014052	sombi alisile iŋguŵo yakwe , nekuŵutuka uwalondwa .
41014053	Lomba ŵo ŵaliŵatwite ŵa Yesu kumupapatilisi umukulu ; lomba nekuŵuŋgana aŵapapatilisi aŵakulu ŵonse pamo neŵakulu neŵalembesi .
41014054	Sombi Petilo aliŵalondele patali patali , nekufika nekwinjila namwilaŵililo lyamupapatilisi umukulu , nekulukwikele pamo neŵapyunjisi , ukulukonto'mulilo .
41014055	Lomba aŵapapatilisi aŵakulu pamo naŵo ŵonse aŵamucilye campemba ŵalukufwaya-fwaya ŵumboni ubwakuŵepaila-ko ŵaYesu , sombi taŵaŵubwenepo .
41014056	Pakuti aŵenji ŵaliŵasimicile ifyakuŵepa , sombi ŵumboni bwaŵo tabwapelelwe pamo .
41014057	Lomba ŵambi ŵaliimakene , nekuŵasimicila ifyakuŵepa ati :
41014058	Twalimumfwile ye ukulaŵila ati : Ŋkalionala itempuli ili ilyaiŵekwe kuminwe , peŋka pansiku sitatu , ŋkaliiŵaka limbi ilitalili lyakuminwe .
41014059	Sombi neli niŵumboni bwaŵo tabwapelelwe pamo .
41014060	Peŋka umupapatilisi umukulu aliimakene pakati pali wo , nekuŵepusya ŵaYesu ati : Tolukwasuka-po neli kantu ? Findo ifi-fintu ifi ŵalukukusinina aŵa-ŵantu ?
41014061	Sombi ŵaliikele celele ŵakuŵulo'kwasuka-po neli kantu . Nakaŵili umupapatilisi umukulu aliŵepwisye ati : Kani niweKlistu . Umwana waCileme ?
41014062	Naŵo ŵaYesu ati : Eneŵo ; nakaŵili , mukaŵona Umwana waMuntunsi aliikele kulwine lwaŵukulu , nekulukwisa nemakumbi akwiulu .
41014063	Lomba umupapatilisi umukulu alilikwamwinine ifyakufwala fyakwe , nekulaŵa ati : Mbanindo tulukufwaila nemboni simbi ?
41014064	Mwaumfwa umucobwe ; syani mulukulaŋguluka ? Naŵo ŵonse ŵaliŵasinine ati ŵo ŵelelwe ukufwa .
41014065	Lomba ŵambi ŵalitaticile ukulukuŵasipila nemate , nekuŵafimba pamenso , nekulukuŵapama , nekulaŵila kuli ŵo ati : Kosimika ! Neŵapyunjisi naŵo ŵaliŵapamine kumapi .
41014066	Peŋka , ili aikele Petilo mwilaŵililo ilyamunsi , aliisile umbi umwanakasi , umupyunjisi wamupapatilisi umukulu .
41014067	Peŋka , ili amubwene Petilo alukonta , alimutontomekele , nekulaŵila ati : Naweŵo nawe wali nawoyo uwakuNasaleti , Yesu .
41014068	Sombi naye alikene ati : Nsifiisi-po neli kufiumfwa ifi ulukula ŵila ! Peŋka alifumine ukuya munsense ; lomba nakombolwe nekulila .
41014069	Popele uyo-mwanakasi , ili amubwene , alitaticile ukulaŵila liŵili kuli ŵaŵo aŵaimakene apo , ati : Uyu ewapeŵumba lyaŵaŵo !
41014070	Naye alikene liŵili . Peŋka ili yapitile impindi ice , aŵo aŵaimakene apo ŵalilaŵile liŵili kuli Petilo ati : Icinenene weŵo uli wapeŵumba lyaŵo ; pakuti naweŵo uli muGalili .
41014071	Sombi alitaticile ukulifiŋga nekulapa ati : Nsimwisi-po uyo-muntu uyu mulukulaŵila ifyakwe !
41014072	Impindi iyo yopele nakombolwe nekulila liŵili ; naye Petilo alilaŋgulucile isiwi ilyo ili ŵalaŵile ŵaYesu kuli ye ati : Ili taaŋgalila liŵili kombolwe , wakuŋkana litatu . Peŋka , ili alukwalakanye'fyo alililile neminsosi .
41015001	Peŋka ŋgamailo ulucelo aŵapapatilisi aŵakulu pamo neŵakulu neŵalembesi naŵo ŵonse aŵamucilye campemba ŵalipulilile ukulukufundana , nekuŵakaka ŵaYesu , nekuŵatwala mukumutulila Pilati .
41015002	Popele Pilati aliŵepwisye ati : Kani weŵo ewemfumu yaŵaJuda ? Naŵo ŵalimwasucile ati : Mwafilaŵila .
41015003	Aŵapapatilisi aŵakulu naŵo ŵaliŵasinine ifintu ifinji .
41015004	Peŋka Pilati aliŵepwisye liŵili ati : Tolukwasuka-po neli kantu ? Ŵona ! Ŵalukukusinina ifintu ifinji .
41015005	Sombi ŵaYesu taŵaasucile-po liŵili neli panini ; fyopele' fyo Pilati alikaŋkamene .
41015006	Lomba , pampindi yacitenje icamuciluko , alukuŵakakulwila kaili umo , wopele uyu ŵalomba .
41015007	Peŋka ekwali umbi , isina lyakwe niBalaba , uwakacilwe pamo naŵaŵo aŵaipeye aŵantu mucipupa .
41015008	Popele iŵumba lyaŵantu lyalipalamine , nekutatika ukulomba kuli ye ati aŵacitile koti fyakwisiŵila .
41015009	Naye Pilati aliŵaasucile ati : Mulukufwaya ati mukakulwileni imfumu yaŵaJuda ?
41015010	Pakuti aliisiŵile ati nipakuti pacikani aŵapapatilisi aŵakulu ŵaŵaloŵele .
41015011	Sombi aŵapapatilisi aŵakulu ŵalilileŋgawisisye iŵumba ati tanje cine atukakulwile Balaba .
41015012	Sombi naye Pilati nekuŵaasuka liŵili ati : Mbamucite syani lomba uyu umwilicile ati niMfumu yaŵaJuda ?
41015013	Naŵo ŵaliŵilicisye liŵili ati : Mutalikeni !
41015014	Peŋka Pilati nekulaŵila kuli ŵo ati : Mbanindo ? Mbacisacakuŵifya ici acitile ? Sombi ŵaliŵilicisye ukwakuti ati : Mutalikeni !
41015015	Peŋka'po Pilati , ili alukufwayo'kulitekenesya iŵumba lyaŵantu , aliŵakakulwilile Balaba ; ŵaYesu , ili aŵapamine , aliŵaposele mukutalikwa .
41015016	Lomba ifita fyaliŵatwite mwilaŵililo , lyopele'lyo ePilaitolyo ; nekuliŵuŋganya iŵumba lyonse ilyafita .
41015017	Nafyo fyaliŵafwicile nefikasicile , nekuposa umutinya wamyuŋga , nekuŵafwika mumutwi waŵo ;
41015018	nekutatika ukuŵasekela ati : Mitende , mweMfumu syaŵaJuda !
41015019	Peŋka fyalukuŵapamala mumutwi kwitete , nekulukuŵasipila nemate , nekuŵacindika ili fifukama kuli ŵo .
41015020	Popele apo , ili fyaŵasalwile , fyaliŵafulile ifyo ifikasicile , nekuŵafwika ifyakufwala fyaŵo ; lomba fyaliŵatwite posonde mukuŵatalika .
41015021	Nafyo fyalimupanjile umuntu umbi uwalukupita , Simoni uwakuKulene , uwafumine kumpaŋga , wisiŵo Alecisanda naLufusi , ati apinte umutaliko waŵaYesu .
41015022	Peŋka fyaliŵatwite uko ukwailicilwe ati niGolagota , ilyakwaluka ati Mupunda wekowoŋgo .
41015023	Lomba fyaliŵatambicile imfaina isyakusaŋkanisiwa namola ; sombi naŵo taŵapokelepo .
41015024	Peŋka fyaliŵatalicile pamutaliko , nekufyaŵana ifyakufwala fyaŵo , nekulukuposa nefipa pali fyo , ati twisiŵe ifyesu fwense .
41015025	Lomba nimpindi yakutuntumuka akasuŵa eli fyaŵatalicile .
41015026	Nemalembo akuŵasinina nao alilembelwe peulu ati : NIMFUMU YAWAJUDA .
41015027	Nakaŵili fyaliŵatalicile pamo newano ŵaŵili , umbi kulwine lwaŵo , umbi naye kucipiko .
41015028	Peŋka amalembo alipelelwe pamo akulaŵila ati : Kaŵili ŵalieŵelwe pamo neŵapupa .
41015029	Naŵaŵo aŵalukupita ŵalukuŵatoŋgala , ili ŵasendaika imitwi , nekulaŵila ati : Ele ! Wewakonala itempuli , nekuliiwakulula pansiku sitatu ,
41015030	ŋgolipulusye , useluke-ko kumutaliko !
41015031	Fyopele'fyo neŵapapatilisi aŵakulu , ili ŵalukuŵasalula pamo neŵalembesi , ŵalilaŵile ati : Ŵambi alukuŵapulusya ; sombi umwine tesi ukulipulusya !
41015032	Uyu-Klistu , Imfumu yaŵaIsilaeli , ŋgaiseluke-ko ŵukumo kumutaliko , ati tuŵone , tulukucetekela ! Naŵaŵo naŵo aŵatalicilwe pamo naŵo waliwatougawile .
41015033	Lomba , ili kaficile akasuŵa pakati , lomba paliŵele nemfinsi ponse pacalo ukufika nakumpindi yakuteyama'kasuŵa .
41015034	Peŋka , pampindi yakuteyama' kasuŵa , ŵaYesu ŵaliŵilicisye nesiwi'likulu ati : Eloi , Eloi , lama sabacitani ? — akwaluka ati : ŴaLesa ŵanji , ŵaLesa ŵanji , pakuti pando mwandekela neŵo ?
41015035	Peŋka ŵambi naŵo aŵaimakene apo , ili ŵaumfwile'fyo , ŵalilaŵile ati : Ŵoneni , alukumwita Elaija !
41015036	Peŋka'po umbi aliŵutucile nekwisusya isiponje nefinega , nekuŵika kwitete , nekuŵatambika ati ŵanwe , nekulaŵila ati : Cilekeni ! Tuŵone kani Elaija akwisa mukumuselusya !
41015037	Lomba ŵaYesu ŵaliŵilicisye nesiwi'likulu , nekupupulo'mupasi waŵo .
41015038	Popele icipembe icamwitempuli calikwamucile pakati , ukutaticila peulu nekufika kunsi .
41015039	Peŋka icilolo icafita umwanda icaimakene apo , ili cabwene ati ŵapupule'fyo umupasi waŵo , calilaŵile ati : Icinenene aŵa-ŵantu Ŵana ŵaŵaLesa .
41015040	Nakaŵili eko ŵali neŵanakasi aŵalukutontomekela ukutali , muli ŵo emo ŵali Maliya uwakuMagadala , umbi niMaliya ŵanyina Jakobo uyo' mwipi , eŵanyina naJose , umbi naye niSalome ;
41015041	ŵopele aŵo , ili ŵacili kuGalili ŵa Yesu , ŵalukuŵalonda , nekulukuŵataŵataŵila ; naŵambi naŵo aŵanakasi aŵenji aŵaisile naŵo kuJelusalemi .
41015042	Peŋka'po , pakufika iciŋgulo , pakuti kali kasuŵa akakwansicila-mo pamuciluko , akasuŵa akakutanjilila akasabata ,
41015043	aliisile Josefi , uwakuAlimatea , empemba yewuŋgano ielelwe , iine yalukuŵupembelela Uŵufumu bwaŵaLesa ; lomba yaliinjile umwali Pilati nemutima ukosele , nekulomba icitumbi caŵa Yesu .
41015044	Sombi Pilati alikaŋkamene ukulukukanika ati kale afwa ; peŋka nekuciita icilolo ico icafita , nekuciipusya ati : Kani kale afwa ?
41015045	Peŋka , pakwisiŵe'fyo kucilolo , alimupele Josefi icitumbi .
41015046	Lomba aliulile iŋguwo inacile , nekuŵaselusya , nekuŵapamba-mo muŋguwo iyo , nekuŵalalika mwiceŋgo ilyafukwilwe mwibwe ; peŋka alialamwinine-ko nebwe kumulyaŋgo wacilende .
41015047	NaMaliya uwakuMagadala naumbi Maliya ŵanyina Jose ŵalibwene-po apa ŵalalicilwe .
41016001	Peŋka , ili kapitile akasuŵa kasabata , Maliya uwakuMagadala , naumbi Maliya ŵanyina Jakobo , naSalome naye ŵaliulile ifinuncile bwino , ati tuye , tukaŵasufye-po .
41016002	Lomba ulucelocelo pakasuŵa akakutatiko'muluŋgu , ŵaliisile kucilende , ili kafumine akasuŵa .
41016003	Lomba ŵalukulaŵilansyanya ati : Mbaninani uwakutwalamwina-ko icibwe kumulyaŋgo wacilende ?
41016004	Popele ŵaliceŵucile , nekuŵona ati kale caalamuka-ko ; pakuti co cikulu makosa .
41016005	Naŵo , ili ŵainjile mucilende , ŵalimubwene umusaŋkwa , aliikele kulwine , alifwite icakufwala icituŵile ; lomba ŵo nekukaŋkamana .
41016006	Sombi naye alilaŵile kuli ŵo ati : Mwikaŋkamana ! Mulukufwaya ŵaYesu aŵakuNasaleti , aŵatalicilwe ; ŵaŵusiwa ! Taŵa-mo muno . Ŵoneni apo apa ŵaŵalalicile-po !
41016007	Sombi kamuyeni , muŵaŵule aŵasambile ŵaŵo naPetilo ati : Ŵalukumutanjilileni kuGalili ; kopele uko mukaŵaŵona koti nifyopele'fyo ifi ŵalaŵile kuli mweŵo .
41016008	Naŵo ŵalifumine , nekuŵundumuko'luŵilo ukufuma kucilende ; pakuti ŵaliŵele nekututuma nekukaŋkamana : naŵo taŵalaŵile-po kantu kuŵantu ŵonse neli umo ; pakuti ŵali nemwenso .
41016009	Lomba waYesu , ili ŵaŵucile lucelocelo pakasuŵa akakutatiko'muluŋgu , ŵalitanjile ukulibwenesya kuli Maliya uwakuMagadala , uyo ŵatamfisye-mo ifiŵanda fisanu nafiŵili .
41016010	Uyo wopele aliile nekuŵaŵula aŵo aŵalukwikala naŵa Yesu , ili ŵali nensoni , nekulukulile' minsosi .
41016011	Naŵo , pakumfwa ati ŵali nemweo , nakaŵili ati ŵaŵonwa kuli ye , ŵalikanicile .
41016012	Peŋka'po pantanjile ŵalibwenekele nemekalilo ambi kuli ŵambi naŵo ŵaŵili , pakulukwenda ŵo ukulukuya kumitala .
41016013	Ŵopele aŵo ŵalikumbulucile nekuŵaŵula aŵo aŵasyele-po : sombi taŵaŵacetekele-po neli niŵaŵo .
41016014	Lomba pantanjile napo ŵalibwenekele nakuli ŵaŵo ikumi naumo , ili ŵasamine ukulukulya ; naŵo nekuŵapatila pakuti pakukanika kwaŵo nekukosa ukwamumitima yaŵo , pakuti taŵaŵacetekele aŵo aŵaŵabwene ili ŵaŵucile .
41016015	Peŋka ŵalilaŵile kuli ŵo ati : Kamuyeni mucalo conse icapansi , mukalukutulisya leeŵo leiweme kuwaleŋgelwe ŵonse .
41016016	Uyo ukacetekela nekuŵatisiwa akapuluka ; sombi uyo utakacetekela akasininwa .
41016017	Peŋka utwisiŵilo utu tukalukuŵalonda aŵo aŵakacetekela : mwisina lyanji ŵakalukutamfya-mo ifiŵanda , nemilaka iyaŵukumo ŵakalukulaŵila ,
41016018	nensoka nekulukusiikata ; nakaŵili kani ŵakanwe-po ubwaŋga taŵukaŵasomesya-po neli panini ; kaŵili ŵakalukutintila-po iminwe paŵalwele , naŵo ŵakatenduluka .
41016019	Lomba icine ŵaSikulu Yesu , ili ŵalaŵile kuli ŵo , ŵalipokelwe kwiulu , nekwikala kulwine lwaŵaLesa .
41016020	Peŋka aŵasambile ŵalikumbulucile ili ŵatulisya ponse ponse , naŵaSikulu nekulukuŵofwa-ko , nekukosya lsiwi netwisiŵilo utwalukulonda . Ameni .
42001001	Pakuti aŵenji ŵalitaticile ukulukulemba ifyakuŵulisisya ifyafyeŵo ifyo ifyacitilwe pakati pali fweŵo ,
42001002	koti nifyopele'fyo ifi ŵatuŵulile aŵo aŵali nimboni neŵutumisi bwesiwi ukufuma pampindi yakutaŋga ;
42001003	naneŵo , ili naisiŵisye bwino ifyeŵo fyonse umu fyalukwendela ukufuma pakutatika , nalukulaŋguluka ati ukuŋgelelwa neŵo ukumulembeleni mweŵo umu fyakoŋkanine , mweŵaTeofilo , mweŵacindeme ;
42001004	ati mwisiŵe ifyacine ifyafintu ifyo ifi mwalukusambisiwa .
42001005	Pampindi yakwe Elode , imfumu yamuJudiya , ekwali umupapatilisi umbi , isina lyakwe niSakaliya uwapacikoto cakwe Abija : uyo ali nemukasi uwapeŵumba lyaŵana ŵakwe Aloni , isina lyakwe niElisabeti .
42001006	A ŵo ŵoŵilo ŵali ŵaluŋgeme pamenso aŵaLesa , ŵalukwenda mumafunde onse namukwisiŵila kwaŵaSikulu .
42001007	Sombi taŵali-po nemwana neli umo , pakuti Elisabeti niŋumba ; kaŵili ŵoŵilo ŵalicekwile .
42001008	Lomba Sakaliya , ili alukucite'milimo yaŵupapatilisi pamenso aŵaLesa , koti nimpindi yacikoto cakwe ,
42001009	lomba calimuwilile icipa ati enjile mwitempuli lyaŵaSikulu nekulukoca libona , ukukoŋkana mukukombola koti kwisiŵila kwamilimo yaŵupapatilisi .
42001010	Lomba iŵumba lyaŵantu ŵonse lyali posonde , nekulukutembela pampindi yalibona .
42001011	Peŋka yalibwenekele kuli ye iŋkalamba yaŵaSikulu , iliimakene kulwine lwaconto calibona .
42001012	Peŋka Sakaliya , pakwiŵona , alitinine nekuŵa nemwenso .
42001013	Sombi iŋkalambe'yo yalilaŵile kuli ye ati : Witina Sakaliya ; pakuti ukulomba koŵe kuliumfwanicile , nemukasi woŵe Elisabeti akakufyalila umwana umwalalume , ukamwilike'sina lyakwe ati niYoane .
42001014	Nawe ukaŵa nekutemwa nekulukusemba , neŵantu aŵenji naŵo ŵakasaŋgalala paku fyalwa ye ;
42001015	pakuti akalukuli mukulu pamenso aŵaSikulu ; taakalukunwa-po imfaina neli fyakunwa ifiŵilile fyonse ; kaŵili akesula Umupasi Uswetelele ukufuma kumpindi acili munda mwaŵanyina .
42001016	Kaŵili aŵaIsilaeli aŵenji akaŵaalulwila kuli ŵaSikulu Lesa waŵo .
42001017	Kaŵili akaŵatanjilila pamenso aŵo mumupasi nemakosa akwe Elaija mukwalulwila imitima yaŵawisiŵo kuŵana ŵaŵo , neŵakupulaisya naŵo ati ŵakende mumano aŵaluŋgeme ; mukuŵaansicila ŵaSikulu aŵantu aŵakuŵapembelela .
42001018	Naye Sakaliya alilaŵile kuŋkalamba ati : Syani ŋkafiisiŵe'fyo ? Pakuti ndi mucekulu , nemukasi wanji naye alicekwile !
42001019	Nayo iŋkalamba yalimwasucile ati : Neŵo ndi Gabiliyeli , uwimakana muceni caŵaLesa ; nalituminwe mukulaŵila kuli weŵo , nekukuletela ifyeŵo ifi ifiweme .
42001020	Umfwa ! wakusiŋke' siwi , ukwakuŵulo'kulukulaŵila ukuficila kukasuŵa ako akakacitwa ifintu ifi , pakuti tocetekele amasiwi anji , opele akapelelwa pamo pampindi ielelwe o .
42001021	Sombi aŵantu ŵalukumupembelela Sakaliya , nekulukukaŋkamana ili akokwele mwitempuli .
42001022	Popele , pakufuma ye , taesiŵile ukulaŵila kuli ŵo , eli ŵaisiŵile ati aŵona icakuŵoneka mwitempuli ; naye alukuwalaŋga kuminwe nekulukwikele icisinsi .
42001023	Peŋka , ili syakumene insiku syamilimo yakwe , alikumbulucile ukulukuya kwaŵo .
42001024	Lomba , ili syapitile insiku isyo , Elisabeti umukasi wakwe aliambwile , nekulifisa imyensi isanu , ili alaŵila ati :
42001025	Ifi ŵaSikulu ŵalincitile pansiku isyo isi ŵalukundolesya mukufumya ukupufiwa kwanji kuŵantu .
42001026	Lomba , pamwensi uwakuleŋga isanu naumo , Gabiliyeli Iŋkalamba yalituminwe kuli ŵaLesa mukuya kumusi umbi uwakuGalili , isi na lyauo niNasaleti ,
42001027	kumwanakasi umbi umusice uswetele uwambisiwe ku muntu umbi isina lyakwe niJosefi , uwamucikoto cakwe Dafidi ; isina lyamwanakasi uyo niMaliya .
42001028	Nayo yaliinjile umwali ye , nekulaŵila ati : Mutende weucindeme , ŵaSikulu ŵaŵe noŵe !
42001029	Sombi naye alitutumine pakumfwe'fyo , nekulukwalakanya ati — Mbo'kusekela uku kwasyani ?
42001030	Kumfweŋkalamba yamweŵa ati : Witina Maliya , pakuti waŵa nesyuko pamenso aŵaLesa .
42001031	Umfwa ! Ukaambule'pafu nekufyalo'mwana umwalalume , popele ukamwilike isina lyakwe niYesu .
42001032	Akaŵa mukulu nekwilikwa ati Mwana waŴacilile ; kaŵili ŵaSikulu Lesa ŵakamupela iteŵe lyakwe Dafidi ŵawisi ;
42001033	peŋka akalukuŵekalika aŵamucikoto cakwe Yakobi insiku syamuyayaya ; nakaŵili taŵukasila-po uŵufumu bwakwe .
42001034	Peŋka Maliya alilaŵile kuŋkalamba ati : Mbefyo fikaŵa syani , pakuti nsiŋgesibwa kumwalalume ?
42001035	Nayo iŋkalamba yalimwasucile ati : Umupasi Uswetelele ukesa pali weŵo , nemakosa a Ŵaŵo A ŵacilile akakusesemucila ; kaŵili , pakuti pali fyefyo , uyo ukafyalwa akelikwa ati Uswetelele , Mwana waŵaLesa .
42001036	Nakaŵili umfwa , Elisabeti umukwanu naye aambula ipafu lyamwana umwalalume muŵucekulu ; kaŵili uno mwensi wakuleŋga isanu naumo kuli ye uwailicilwe ati ninumba .
42001037	Pakuti tapali-po icintu icakuwakaŋga ŵaLesa .
42001038	Naye Maliya ati : Ŵoneni nemusya waŵaSikulu ! Ŋgafikaŵe kuli neŵo koti masiwi enu . Peŋka iŋkalamba yalifumine kuli ye .
42001039	Peŋka pansiku isyo Maliya aliimine nekuyo'luŵilo kucalo camapili kumusi umbi uwakuJuda ,
42001040	Lomba nekwinjila namuŋanda yakwe Sakaliya , nekumusekela Elisabeti .
42001041	Lomba , ili aumfwile Elisabeti ukusekela kwakwe Maliya , nekana kalicilucile munda mwakwe ; peŋka Elisabeti aliiswile Umupasi Uswetelele ,
42001042	nekuŵilicisya nesiwi'likulu , nekulaŵila ati : Ulicindeme weŵo pakati paŵanakasi , newamunda moŵe naye alicindeme !
42001043	Kaŵili mbanindo ifi fyacitwa kuli neŵo ati ŵanyina ŵaSikulu ŵanji ŵaisa kuli neŵo ?
42001044	Pakuti , umfwa , paku fika mumatwi anji isiwi lyakunsekela koŵe , lomba nemwana nekuciluka munda mwanji pakuti pakusemba !
42001045	Lomba alicindeme uyo uwacetekele , pakuti fikapelelwa pamo nefintu ifyo ifi ŵalaŵile ŵaSikulu kuli ye .
42001046	Kumfwa Maliya ati : Umutima wanji ulukuŵalemya ŵaSikulu ;
42001047	Umupasi wanji wasaŋgalala muli ŵaLesa aŵakupulusya ŵanji ;
42001048	Pakuti ŵalitontomekele pakupeŋga kwamusya waŵo ; Pakuti , ŵoneni , ukufuma kumpindi yaŵukumo , Ifitentekwa fyonse fikalukuŋgewa neŵo ati ucindeme ,
42001049	Pakuti Aŵo aŵamakosa ŵancitila neŵo ifintu ifikulu — Isina lyaŵo liliswetelele !
42001050	Iŋkumbu syaŵo sili nakuŵantu aŵakufyaluluka nakufyaluluka , Ekuli ŵaŵo aŵalukuŵatonda .
42001051	Ŵalicitile ifyamakosa nekuŵoko kwaŵo ; Ŵaliŵapalaŋgenye aŵakulitota mufyakulaŋguluka ifyamumitima yaŵo .
42001052	Ŵalisitentwile-po nemfumu pamipando yasisyo , Nekuŵapyanika-po awapeŋgele .
42001053	Aŵansala ŵaliŵekutisye nefintu ifiweme ; Sombi aŵaŵile naŵo ŵaliŵatumine aŵakuŵula neli kantu ;
42001054	Ŵalimofwele-ko Isilaeli umuntu wakwe , Ukulukulaŋguluke'ŋkumbu —
42001055	Koti nifyopele'fyo ifi ŵalaŵile kuli ŵawisifwe — Isyakuli Ablaamu neŵana ŵakwe insiku syonse lukoso .
42001056	Lomba Maliya aliikele nakwe Elisabeti koti myensi itatu ; peŋka nekubwelela kwaŵo .
42001057	Lomba impindi yakufyala Elisabeti yalikumene ; naye alifyele umwana umwalalume .
42001058	Peŋka aŵaŵyakwe neŵakwaŵo ŵaliumfwile ati ŵaSikulu ŵasikusya iŋkumbu syaŵo kuli ye ; naŵo nekulukusaŋgalala pamo nakwe .
42001059	Lomba , pakasuŵa kakuleŋga insiku sisanu nasitatu , paliŵele ati ŵaliisile aŵantu mukumukopola umwano'yo ; lomba ŵati ŵakamwilike'sina lyakwe niSakaliya , koti lisina lyaŵawisi .
42001060	Sombi ŵanyina ŵaliŵaasucile ati : Ilyo telyo ; sombi akelikwa ati niYoane .
42001061	Naŵo kaŵamweŵa ati : Tapali-po aŵakwaŵenu neli umo uwilicilwe isine'li .
42001062	Peŋka ŵalicebwile ŵawisi ati lise'sina ulukufwayo'kumwilika ?
42001063	Naŵo ŵalilombele icakulembela-po , nekulemba ati , Isina lyakwe niYoane . Eli ŵakaŋkamene ŵonse .
42001064	Impindi iyo yopele nekanwa kaŵo nekwisuka , nelumini lwaŵo nekukakuluka , naŵo nekulukulaŵila , nekulukuŵacindika ŵaLesa .
42001065	Peŋka'po ŵonse aŵaikele ukuŵasiŋguluka ŵaliŵele nemwenso ; nefyeŵo ifyo fyonse nekutulika monse mucalo camapili icamucalo caludiya .
42001066	Naŵo ŵonse aŵaumfwile'fyo ŵalifilamine mumitima yaŵo , nekweŵa'ti : Mbasyani kansi akaŵa umwano'yu ? Pakuti ukuŵoko kwaŵaSikulu kwali nakwe .
42001067	Lomba naŵawisi ŵaSakaliya , ŵaliiswile Umupasi Uswetelele , nekulukusimika ati :
42001068	Ŵalicindeme ŵaSikulu , Lesa waŵaIsilaeli , Pakuti ŵaliisile nekuŵaluŵula aŵantu ŵaŵo ,
42001069	Nekuŵusya neseŋgo lyakutupulu sya Mucikoto cakwe Dafidi umuntu waŵo —
42001070	Koti nifyopele'fyo ifi ŵalaŵile mutunwa twaŵakusimika ŵaŵo aŵaswetelele aŵalukwikala ukufuma kumpindi yakuleŋgwa kwacalo capansi —
42001071	Mukutupulusya kutupondo twesu , Nakuminwe yaŵantu ŵonse aŵakutufitilwa .
42001072	Mukulukuwalanjisya iŋkumbu ŵawisifwe , Nekulaŋguluka ukulayana kwaŵo ukuswetelele ,
42001073	Uko-kulayana uku ŵalayene nakwe Ablaamu , wisifwe ,
42001074	Ati ŵakatusumine fweŵo , pakupuluka kuminwe yatupondo twesu , Twakulukuŵapyunjila apakuŵulo' kutina ,
42001075	Mukuswetelela namukuluŋgama mumitima pamenso aŵo insiku syesu syonse .
42001076	Icine naweŵo , wemwana , ukelikwa ati wakusimika waŴaŵo Aŵacilile : Pakuti ukalukutanjila pamenso aŵaSikulu mukuŵaansicila insila syaŵo .
42001077	Mukuŵapela aŵantu ŵaŵo ukwisiŵisya ukupuluka Mukulekelela ifyakuŵifya fyaŵo ,
42001078	Pakuti pamutima waŋkumbu waŵaLesa ŵesu , Pakuti pali wo ukuca kwakwiulu kukesa kuli fweŵo .
42001079	Mukuŵatuŵila aŵo aŵalukwikala mumfinsi namucinto camfwa ; Mukutusolwela amakasa munsila yaŵutende .
42001080	Lomba umwana alukukula , nekuŵa nemakosa mumupasi , nekulukwikele mumpaŋga lukoso , ukufika kukasuŵa akakuŵoneka ye kuŵaIsilaeli .
42002001	Lomba pansiku isyo paliŵele ifunde ilyafumine kuli Kaisa Ogusito ati aŵantu ŵonse ŋgawalembwe .
42002002	Ukulembwo'ko ekwakutaŋga , ili alukuŵekalika aŵaSilya Kulenyo .
42002003	Peŋka aŵantu ŵonse ŵaliile mukulilemba , ŵonse mumisi mwaŵo mwaŵo .
42002004	Na Iosefi naye alifumine kucalo caGalili ku musi waNasaleti , nekuya kucalo caludiya kumusi wakwe Dafidi , isina lyauo niBetelemi , pakuti ye ali wamucikoto namumukoka wakwe Dafidi ;
42002005	mukulilemba pamo naMaliya , uyu alukwambisya , ili ali nepafu .
42002006	Lomba , ili ŵaikele kopele uko , nensiku syalikumene ati afyale .
42002007	Peŋka alifyele umwana wakwe umwalalume umuŵele ; nekumufimbilisya muŋguwo , nekumulalika mucililo caŋombe , pakuti tamwalipo umupunda muŋanda yakulala-mo aŵensu .
42002008	Mucalo ico copele lomba mwali aŵembesi aŵalukwikala pacembelelo nekulukulaŋga-laŋga uŵusiku petaŋga lyaŵo lyambelele ;
42002009	neŋkalamba yaŵaSikulu yaliimakene pali ŵo , neŵuleme bwaŵaSikulu bwalituŵile ponse pali ŵo : naŵo ŵalitinine ukwakuti .
42002010	Lomba iŋkalambe'yo yalilaŵile kuli ŵo ati : Mwitina ; pakuti umfweni , ndukumuleteleni iceŵo iciweme icakusemba ukukulu , uko ukukaŵa kuŵantu ŵonse :
42002011	pakuti lelo ŵafyalwa kuli mweŵo mumusi wakwe Dafidi aŵakupulusya , eŵaKlistu ŵaSikulu .
42002012	Kaŵili akesiŵilo kuli mweŵo nikaka ; mwakusaŋgo'lucece ulupambilwe muŋguwo , ululele mucililo caŋombe ,
42002013	Lomba kwalipulilile ukuŵoneka iŵumba ilikulu ilyaŵakwiulu pamo neŋkalambe'vo , ukulukuŵacindika ŵaLesa , ati :
42002014	Uŵuleme bwikale naŵa Lesa kwiulu kwancimbwe , Napansi pacalo uwutende bwikale newantunsi aŵo ŵalukutemwa .
42002015	Peŋka'po , ili syafumine iŋkalambe' syo ukubwelela kwiulu , aŵembesi ŵalukulaŵilansyanya ati , Ŋgatuye ŵukumo kopele kuBetelemi , tukaciŵone icintu icicitilwe ici ŵatuŵula ŵaSikulu !
42002016	Naŵo ŵalificile uluŵilo nekusaŋga nikuli Maliya na Iosefi nelucece lulilele mucililo caŋombe .
42002017	Peŋka pakuciŵona , ŵalitulisye ifyamasiwi ayo alaŵilwe kuli ŵo ifyamwano'yo .
42002018	Naŵo ŵonse aŵaumfwile'fyo , ŵalikaŋkamene pakuti pafintu ifyo ifi ŵalaŵile kuli ŵo aŵembesi .
42002019	Sombi Maliya alukwalama amasiwi ayo onse , nekulukwaalakanya mumutima wakwe .
42002020	Lomba aŵembesi ŵalibwelele , ili ŵaŵacindika nekuŵalemya ŵaLesa , pakuti pafintu ifyo fyonse ifi ŵaumfwile nekuwona , koti nifyo pele' fyo ifyalaŵilwe kuli ŵo .
42002021	Lomba pakukumana insiku sisanu nasitatu isyelelwe ukumukopola , isina lyakwe lyaliilicilwe ati niYESU , lyopele'lyo ilyailicilwe kuŋkalamba , ili taaŋgemitwa munda .
42002022	Peŋka'po , pakusila insiku syaŵo isyakuliswesya koti lifunde lyakwe Mose , ŵalimutwite kuJelusalemi mukumuposa kuli ŵaSikulu —
42002023	koti nifyopele'fyo ifilembelwe mwifunde lyaŵaSikulu ati : Aŵalalume ŵonse aŵaŵele ŵakelikwa ŵaswetelele ŵaŵaSikulu —
42002024	nekupelo' mulambu koti masiwi ayo alaŵilwe mwifunde lyaŵaSikulu ati : Ŵasikampele ŵaŵili neli twana twaŋkulimba tuŵili .
42002025	Lomba ekwali kuJelusalemi umuntu umbi isina lyakwe niSimyoni ; uyomuntu waliluŋgeme , utekenye , uwalukupembelela ukwisa kwakuwasaŋgalasya aŵaIsilaeli : neMupasi Uswetelele wali pali ye .
42002026	Nakaŵili fyalibwenekele kuli ye kuMupasi Uswetelele ati tokaŵona-po imfwa ili tauŋgawawona ŵaKlistu ŵaŵaSikulu .
42002027	Naye aliinjile neMupasi mwitempuli ; lomba umwano'yo Yesu ŵalimwinjisye ŵawisi naŵanyina , mukumucitila koti kwisiŵila kwefunde ;
42002028	peŋka Simyoni alimupokelele mumaŵoko , nekulukuŵacindika ŵaLesa , nekulaŵila ati :
42002029	Ŵukumo , mweŵaSikulu , ŋgamusumine ati nemuntu wenu inje neŵutende , Koti masiwi enu ;
42002030	Pakuti amenso anji aŵona ukupulusya kwenu ,
42002031	Uko kopele uku mwaansicile pamenso aŵantu ŵonse ;
42002032	Ekutuŵa ukwakutuŵa paŵenafyalo , Neŵuleme bwaŵantu ŵenu aŵaIsilaeli .
42002033	Lomba ŵawisi naŵanyina ŵalukukaŋkamana pakuti pafintu ifyo ifyalaŵilwe pali ye ;
42002034	naye Simyoni aliŵacindicile nekulaŵila kuli Maliya ŵanyina Yesu ati : Umfwa , uyu alisalulwilwe mukuleŋgesya ukuwa nekwima kwaŵantu aŵenji aŵaIsilaeli ; nakaŵili kesiŵilo akaleŋgululwa .
42002035	Icine nempoko nayo ikakulasa namumutima woŵe wemwine ; ati ifyakwalakanya mumitima iinji fikafisuluke .
42002036	Kaŵili ekwali naumbi , Ana , umwanakasi uwalukusimika , umwana wakwe Fanweli , uwamukoka wakwe Asyali . ( Wopele uyo walicekwile ukwakuti : aliikele nemulume wakwe imyaka isanu naiŵili ukufuma kuŵusice bwakwe ;
42002037	kaŵili aliikele ŵumukamfwilwe imyaka amakumi asanu naatatu nemyaka naimbi ine peulu ) ; wopele taalukufuma-ko kwitempuli ; alukupyunjila ŵaLesa , nekukano'kulya , nekulukupapata paŵusiku napakasuŵa .
42002038	Peŋka pampindi iyo yopele walipalamine nekulukuŵatota ŵaLesa , nekulukulawila ifyaŵo kuli ŵaŵo ŵonse aŵalukupembelela ukuluŵulwa kwaJelusalemi .
42002039	Peŋka'po , pakufikonsya ifintu fyonse koti mafunde aŵaSikulu , ŵalibwelele kuGalili , kumusi kwaŵo kuNasaleti .
42002040	Nemwano'yo alikulile , nekuŵa nemakosa , nekwisula amano ; kaŵili uluse lwaŵaLesa lwali pali ye .
42002041	Lomba ŵawisi naŵanyina ŵalukuya imyaka yonse kuJelusalemi , pampindi yacitenje icaMuciluko .
42002042	Peŋka ili yakumene imyaka yakwe Yesu ikumi naiŵili , ŵaliile-ko koti kwisiŵila kwacitenje .
42002043	Lomba ili ŵakumanisye insiku isyo , pakulukubwela ŵo , Yesu umwanice alisyele muJelusalemi ; sombi ŵawisi naŵanyina taŵafiisiŵile-po ifyo ;
42002044	ŵalukucetekela ati emwali mwiŵumba : lomba ŵaliendele akasuŵa kamo , popele nekulukumufwaya-fwaya pakati paŵakwaŵo neŵaŵyaŵo .
42002045	Peŋka , pakuŵulo'kumuŵona , ŵalibwelele kuJelusalemi , ili ŵamufwaisya .
42002046	Lomba , ili syapitile insiku sitatu , ŵalimubwene mwitempuli , aliikele pakati paŵasambisi , alukuŵomfwa , nekulukuŵepusye'fyakwipusya .
42002047	Peŋka ŵonse aŵamumfwile walikaŋkamene pakuti pakalaŋgo kakwe nekwasuka kwakwe .
42002048	Naŵo pakumusaŋga , ŵalikaŋkamene ; naŵanyina nekumweŵa ati : Wemwana wanji , mbanindo watucitile'fi ? Ŵona , ŵawiso naneŵo twalukukufwaya-fwaya nensoni !
42002049	Naye aliŵaasucile ati : Mbanindo mwalukumfwaya-fwaila ? Kansi tamwaisiŵile ati ukwelelwa neŵo ukulukuli muŋanda yaŵaTata ?
42002050	Sombi ŵo taŵaumfwilisye bwino amasiwi ayo alaŵile kuli ŵo .
42002051	Peŋka alikumbulucile ukuya naŵo , nekufika kuNasaleti ; nekulukukomekwa kuli ŵo : naŵanyina naŵo ŵalukufilama mumutima fyonse'fyo ifyalaŵilwe .
42002052	Lomba ŵa Yesu ŵalikulile nemano nefumbi neŵutemwe bwaŵaLesa nebwaŵantu .
42003001	Lomba pamwaka wekumi naisanu uwaŵufumu bwakwe Tibelyo Kaisa , lomba Pontyo Pilati emwikalicisi wapacalo caludiya , naElode naye nimpemba yapacalo caGalili , naFilipo umukwaŵo naye nimpemba yapacalo caliulaya naTilakonite , naLusanya naye nimpemba yapaAbilene ,
42003002	pampindi yaŵupapatilisi uŵukulu bwaŵaAnasi naKayafa , isiwi lyaŵaLesa lyaliisile kuli Yoane , umwana wakwe Sakaliya , ili ali mumpaŋga .
42003003	Peŋka alificile monse mucalo icasiŋgulucile kujodeni , ili atulisya ukuŵatisya ukwakulapila ukwakulekelela ifyakuŵifya ;
42003004	koti nifyopele'fyo ifyalembelwe mwi buku lyamasiwi akwe Yisaya uwakusimika ati : Isiwi lyaulukuŵilicisya mumpaŋga ati : Wamyeni umwakupita ŵaSikulu , Mulunjike nensila syaŵo .
42003005	Imikolo yonse ikasikama ; Amapili onse netupili tonse tukaŵasamikwa ; Insila isiŵeyeme sikaŵa siluŋgeme , Nesyafiŋkolonto nasyo sikaŵa sitesimine ;
42003006	Kaŵili aŵantunsi ŵonse ŵakaŵona ukupulusya kwaŵaLesa .
42003007	Pakuti pali fyefyo epo alaŵilile kumaŵumba aŵaŵo aŵaile mukuŵatisiwa kuli ye ati : Mweŵana ŵaŵamakata , mbaninani uwamucenjesyeni ati muŵutuke ukupuluka kuŵukali uŵukesa ?
42003008	Kamwikata lomba ifisepo ifyelelwe ifyakulapila ; mwilukutatika ukulaŵila mumitima yenu ati : Tuli naAblaamu ŵisifwe ! pakuti ndukumuŵuleni ati ŵaLesa eŵesi ukuŵusya kumabwe aya aŵana kuli Ablaamu .
42003009	Naŵukumo ŵonse akatemo kali kumisyu yamiti : peŋka imiti yonse utaulukwikata ifisepo ifiweme ulatemwa nekuposwa mumulilo .
42003010	Peŋka amaŵumba alimwipwisye ati : Ŋgatucite syani lomba ?
42003011	Naye nekuŵaasucila ati : Uyo uli neminjila iŵili ŋgaamupele-po uyo utaakwete ; nawoyo uli nefyakulya ŋgaacite fyopele'fyo .
42003012	Popele ŵaliisile newasoŋkesi mukuŵatisiwa , naŵo ŵalilaŵile kuli ye ati : Mweŵasambisi mbafweŵo , tucite syani ?
42003013	Naye nekuŵeŵa ati : Tekulukuŵapanjila aŵantu ukucisya-po pali syesyo isyansicilwe kuli mweŵo .
42003014	Nefita nafyo fyalimwipwisye ati : Mbafweŵo , tucite syani ? Naye nekufyeŵa ati : Tekulukucito'ŵumpuwa kuŵantu ŵonse neli umo , neli kuŵaŵepesya ; nakaŵili tekulukuteŋga ifyakulambulwa fyenu .
42003015	Peŋka aŵantu ili yalukukutika imitima yaŵo , naŵo ŵonse nekulukwalakanya mumitima yaŵo ifyakwe Yoane , kani ye niŵaKlistu ,
42003016	eli Yoane aŋgaŵaasucila ŵonse ati : Neŵo icine ndukumuŵatisyeni mumenda ; sombi ŵakesa aŵancilile neŵo , ulusiŋga lwaŋkwawilo syaŵo nsielelwe ukulukakulula : ŵopele aŵo eŵakamuŵatisyeni muMupasi Uswetelele namumulilo .
42003017	Necakupekula-ko caŵo cili muminwe yaŵo , icakuswesya-po bwino pacilupwilo caŵo , nekuloŋgela tiligu muŵutala bwaŵo ; sombi imisuŋgu ŵakayoca mumulilo uwakuŵulo'kusimika .
42003018	Nefyakuŵacenjesya fimbi ifinji aliŵulisisye iceŵo iciweme kuŵantu .
42003019	Sombi Elode impemba yalisininwe kuli ye pakuti pali Elodya , umukasi wamukwaŵo , napakuti pafiŵipile ifyo fyonse ifi acitile Elode ;
42003020	lomba yalilundile-po' pali fyefyo fyonse , ukumwisalila Yoane mwikati .
42003021	Lomba ili ŵasilile aŵantu ŵonse ukuŵatisiwa , ŵaYesu naŵo ŵaliŵatisiwe , nekutembela , peŋka neulu nekwisuka ;
42003022	neMupasi Uswetelele nekuŵaselucila nemekalilo amuŵili waŵuciŵa , nesiwi nalyo lyalifumine kwiulu ati : Weŵo uli mwana wanji untemenwe : muli weŵo emo ndukusaŋgalala .
42003023	NaŵaYesu aŵene , ili ŵataticile ukusambisya , yalikumene imyaka yaŵo koti makumi ata tu ; ŵo ( koti nifyefyo ifi walukutaŋguluka ) ŵana ŵakwe Josefi , uwa kwe Eli ,
42003024	umwana wakwe Matato , umwana wakwe Lefai , umwana wakwe Melici , umwana wakwe Jana , umwana wakwe Josefi ,
42003025	umwana wakwe Matatia , umwana wakwe Amosi , umwana wakwe Naumi , umwana wakwe Esili , umwana wakwe Nagai ,
42003026	umwana wakwe Maati , umwana wakwe Matatia , umwana wakwe Simyai , umwana wakwe Josefi , umwana wakwe Juda ,
42003027	umwana wakwe Joana , umwana wakwe Leesa , umwana wakwe Selubabeli , umwana wakwe Salatieli , umwana wakwe Neli ,
42003028	umwana wakwe Melici , umwana wakwe Adi , umwana wakwe Kosamu , umwana wakwe Elimodama , umwana wakwe Elu ,
42003029	umwana wakwe Yose , umwana wakwe Elyesa , umwana wakwe Yolimu , umwana wakwe Matato , umwana wakwe Lefai ,
42003030	umwana wakwe Simvoni , umwana wakwe Juda , umwana wakwe Josefi , umwana wakwe Yonani , umwana wakwe Elyacimu ,
42003031	umwana wakwe Melea , umwana wakwe Menani , umwana wakwe Matata , umwana wakwe Natani , umwana wakwe Dafidi ,
42003032	umwana wakwe Jese , umwana wakwe Obedi , umwana wakwe Boasi , umwana wakwe Salimoni , umwana wakwe Nasyoni ,
42003033	umwana wakwe Aminadabi , umwana wakwe Alama , umwana wakwe Esilomi , umwana wakwe Pelesi , umwana wakwe Juda ,
42003034	umwana wakwe Yakobi , umwana wakwe Isaci , umwana wakwe Ablaamu , umwana wakwe Tela , umwana wakwe Nako ,
42003035	umwana wakwe Saluci , umwana wakwe Laga , umwana wakwe Paleci , umwana wakwe Ebeya , umwana wakwe Syela ,
42003036	umwana wakwe Kainani , umwana wakwe Afakesadi , umwana wakwe Syemu , umwana wakwe Noa , umwana wakwe Lemeci ,
42003037	umwana wakwe Metusala , umwana wakwe Enoci , umwana wakwe Yaledi , umwana wakwe Malalyeli , umwana wakwe Kainani ,
42003038	umwana wakwe Enosi , umwana wakwe Seti , umwana wakwe Adama , umwana waŵaLesa .
42004001	Lomba ŵaYesu ŵaliiswile Umupasi Uswetelele , nekubwela ukufuma kuJodeni , nekutanjililwa kuMupasi mumpaŋga lukoso insiku amakumi ane ,
42004002	ili ŵalukwesiwa kumusensesi . Isyonsiku taŵalukulya-po neli panini ; peŋka pakusile'syo ŵaliumfwile insala .
42004003	Lomba umusensesi aliŵeŵele ati : Kani muli ŵana ŵaŵaLesa , laŵileni kwibwe ili ati lisaŋguke nisiŋkwa .
42004004	Kumfwa ŵa Yesu kaŵamwasuka ati : Fililembelwe ati — Umuntu tekwikala-po nemweo kuli siŋkwa eŋka , sombi nikumasiwi onse aŵaLesa .
42004005	Peŋka umusensesi aliŵaninicile peulu palupili ulukulu , nekuŵalanjisya uŵufumu ŵonse ubwapansi , pakapindi kanini lukoso ;
42004006	nave umusensesi nekulaŵila kuli ŵo ati : Uŵukulu uŵu ŵonse nakumupeleni mweŵo , newuleme bwaŵuko ; pakuti uŵo bwalipelwe kuli neŵo ; kaŵili ndaŵupela kuli woyo undukufwaya .
42004007	Peŋka kani mukalukundambila , fyonse fikaŵa fyenu .
42004008	Sombi ŵaYesu ŵalimwasucile ati : Koya kunuma yanji , weSatana , pakuti fililembelwe ati — Ulukucindika ŵaSikulu Lesa woŵe , nakaŵili ŵo ŵeŋka ulukuŵapyunjila .
42004009	Peŋka'po aliŵatwite kuJelusalemi , nekuŵekalika pali sunsa uwakwitempuli , nekulaŵila kuli ŵo ati : Kani muli ŵana ŵaŵaLesa , musotokele-po pansi ukufuma kuno ,
42004010	pakuti fililembelwe ati — Ŵakasifunda iŋkalamba syaŵo ifyakuli mweŵo ati silukumulameni bwino !
42004011	Nakaŵili ati — Sikamupinteni paminwe yasisyo , Mwiŋgesa-kukoneka ulukasa kwibwe .
42004012	Kumfwa ŵaYesu kaŵamwasuka ati : Fililaŵilwe ati — Tekwesya ŵaSikulu Lesa woŵe !
42004013	Peŋka'po umusensesi , ili akonsesye ukwesya konse , alikumbulucile tanje ukufuma kuli ŵo .
42004014	Lomba ŵaYesu ŵalibwelele nemakosa aMupasi kuGalili : nempupo syaŵo syaliumfwanicile monse mucalo icasiŋgulucile .
42004015	Naŵo ŵalukusambisya mumasuŋgoge aŵo , nekulukucindikwa kuli ŵo ŵonse .
42004016	Lomba ŵalificile kuNasaleti uko uku ŵakulile , nekwinjila mwisunagoge pakasuŵa kasabata , koti kwisiŵila kwaŵo , nekwiminina ukulukupenda .
42004017	Peŋka ŵaliŵapele nebuku lyawakusimika Yisaya . Naŵo walifuŋgulwile ibuku , nekuŵona apalembelwe-po ati :
42004018	Umupasi waŵaSikulu uli pali neŵo , Pakuti ŵalinsufisye neŵo ati mbulisisye iceŵo iciweme kuŵapeŋgele : Ŵalintumine mukukutulisya kuli ŵakaili ukuŵakakulula , Nakumpofu nasyo ukuŵabwesesya ukulukulaŵa , Nekuŵaluŵula aŵapuminwe ,
42004019	Nekutulisya umwaka usumininwe waŵaSikulu .
42004020	Peŋka ŵalilifunjile ibuku nekulibwelesya kuŵakupembelela , popele nekwikala ; lomba nemenso aŵantu ŵonse aŵamwisunagoge aliŵatontomekele .
42004021	Naŵo ŵalitaticile ukulaŵila kuli ŵo ati : Lelo amalembo aya apelelwa pamo mumatwi enu .
42004022	Lomba ŵonse ŵaliŵacitile naŵumboni , nekukaŋkamana pakuti pamasiwi aluse ayo afumine mukanwa kaŵo ; nekulaŵila ati : Kansi uyu temwana wakwe Josefi ?
42004023	Naŵo nekulaŵila kuli ŵo ati : Cipale muŋgalawila kuli neŵo icisimi ici ati — Wemulaye ŋgoliwusye wemwine : ifyo fyonse ifi twaumfwile ifyacitilwe kuKapanaumi , uficite namucalo cakwenu muno !
42004024	Naŵo ati : Icinenene ndukumuŵuleni ati aŵakusimika ŵonse neli umo taŵasumininwapo mucalo mwaŵo .
42004025	Sombi icine ndukumuŵuleni ati emo ŵali muŵena-Isilaeli ŵamukakusyala aŵenji pansiku syakwe Elaija , ili lyaiselwe-po iulu imyaka itatu nemyensi isanu naumo peulu , nekwisa nensala yakawumbo ponse pacalo ;
42004026	sombi Elaija taatuminwe-po kuli ŵo ŵonse , sombi kweŋka kumusi waSalefati , mucalo caSidono , kumwanakasi umbi mukakusyala .
42004027	Kaŵili emo ŵali muŵena-Isilaeli aŵamanata aŵenji pampindi yakwe Elisya uwakusimika , sombi aŵo ŵonse taŵaŵusiwe-po sombi eŋka Namani umuSilya .
42004028	Peŋka ŵonse aŵamwisunagoge ŵaliŵele nekufitwa ukwakuti , pakumfwe'fyo-fintu ;
42004029	naŵo ŵaliimine , nekuŵasukatila kwi sonde lyamusi , nekuŵatwala kumpelo yalupili ulo ulwaiŵekwe-po umu si waŵo , ŵati ŵakaŵasindicile ukuŵalosyo'mutwi pansi .
42004030	Sombi naŵo ŵalipitile pakati pali ŵo , nekukumbuluka .
42004031	Peŋka'po aliile kuKapanaumi , umusi uwakuGalili . Peŋka ŵalukuŵasambisya pakasuŵa kasabata :
42004032	neŵantu walikaŋkamene pakuti paŵusambisi bwaŵo ; pakuti amasiwi aŵo ali neŵukulu .
42004033	Lomba mwisunagoge emwali umuntu uwali nemupasi uwaciŵanda iciŵipile ; naye aliŵilicisye nesiwi'likulu ati :
42004034	A ! Mbasyani ciŵele pali fweŵo namweŵo , mweŵaYesu ŵakuNasaleti ? Kani mwaisa mukutonala ? Neŵo ndimwisiŵileni , mweŵaswetelele ŵaŵaLesa !
42004035	Sombi ŵaYesu ŵalimukenye ati : Celele ! Fuma-mo muli ye ! Peŋka iciŵanda , ili camuposele pansi pakati paŵantu , califumine-mo muli ye , apakuŵulo' kumusomesya neli panini .
42004036	Peŋka ŵonse ŵaliŵele nekukaŋkamana , nekulukulaŵilansyanya ati : Mbesiwi ili lyasyani ? Pakuti ŵalaifunde'mipasi iŵipile neŵukulu nemakosa , nayeyo nayo ilafuma-mo .
42004037	Lomba syaliumfwanicile impupo syaŵo ponse pacalo icasiŋgulucile .
42004038	Naŵo ŵaliimine mwisunagoge nekuya kwinjila muŋanda yakwe Simoni . Lomba ŵanyina-fyala Simoni ŵaliiketwe neŵulwele ubwampepo ukwakuti ; naŵo ŵaliŵakombetele pakuti pali ŵo .
42004039	Peŋka walitoŋgamisye-po pali ŵo , nekukanya uŵulwele ; naŵo bwaliŵalekele ; impindi iyo yopele ŵaliŵucile , nekulukuŵataŵataŵila .
42004040	Peŋka ili kalukuwa akasuŵa , ŵonse aŵali neŵalwasi aŵalukutenda'malwele namalwele ŵaliŵaletele kuli ŵo , naŵo ŵalitintile-po iminwe yaŵo pali ŵo ŵonse , nekuŵaŵusya .
42004041	Kaŵili nefiŵanda fyalifumine-mo muŵenji , nekulukuŵilicisya ati — Mweŵo muli ŵana ŵaŵaLesa ! Sombi naŵo ŵalifikenye , taŵafisumine ukulaŵila ; pakuti fyaliisiŵile ati ŵo niŵaKlistu .
42004042	Lomba ulucelo , pakuca , ŵalifumine nekuya kumbi mumpaŋga lukoso : peŋka nemaŵumba aŵantu ŵaliŵafwaile , nekuŵatuluka , nekufwayo'kuŵekalika ati ŵeŋgesa-kufuma kuli ŵo .
42004043	Sombi kaŵalaŵila kuli ŵo ati : Ukuŋgelelwa neŵo ukuŵulisisya iceŵo iciweme icaŴufumu bwaŵaLesa namumisi imbi nayo : nalituminwe pakuti pali fyefyo .
42004044	Naŵo ŵalukuŵaŵulisisya mumasunagoge amucalo caGalili .
42005001	Peŋka'po ili alukuŵasinincisya amaŵumba aŵantu nekulukumfwa amasiwi aŵaLesa , lomba ŵaYesu ŵaliimakene kumbali yacisiŵa caGenesaleti ;
42005002	naŵo ŵalibwene amato aŵili aikele kumumba yacisiŵa , sombi aŵakwikasye'saŵi kale ŵafumine-mo muli o , nekulukusamfya utombe twaŵo .
42005003	Peŋka ŵaliicile mubwato ŵumbi ubwakwe Simoni , nekumuŵula ati — Tesesyo'bwato panini mumenda ! Peŋka kaŵekala nekulukusambisya amaŵumba ayo mubwato ,
42005004	Lomba , ili ŵalekele ukulaŵila , miilaŵile kuli Simoni ati : Kawoŵa , tufike kumenda atali , uteye utombe toŵe , utuku lumu ne .
42005005	Simoni naye aliŵaasucile ati : MweŵaSikulu twalukupyuŋga uŵusiku ŵonse , tatwaikesye-po neli kantu : naŋgawa nifyefyo , pakuti pesiwi lyenu , nakuteyo'tombe .
42005006	Peŋka ili ŵacitile' fyo , ŵaliikesye amasaŵi aenji makosa , netombe twawo twalukufwayo'kuputaka ;
42005007	eli ŵacebwile aŵaŵyaŵo aŵali mubwato ŵumbi ati — Iseni , mutofwe-ko , Naŵaŵo ŵaliisile , nekwisusya amato oŵilo , lomba amato nekutatiko'kwiŵila .
42005008	Sombi Simoni Petilo , ili abwene'fyo , aliwilile pansi mu ceni caŵaYesu , nekulaŵila ati : Fumeni-po pali neŵo ; pakuti ndi muntu wakuŵifya , mweŵaSikulu !
42005009	Pakuti alikaŋkamene , naŵaŵo ŵonse aŵo ali nawo , pakuti pakukulumuna kwamasaŵi ayo aŵaikesye ;
42005010	fyopele' fyo naJakobo naYoane , aŵana ŵakwe Sebedai , aŵalukofwana nakwe Simoni . Sombi ŵaYesu ŵalilaŵile kuli Simoni ati : Witina ; ukufuma kumpindi ino wakulukwikasya'ŵantu .
42005011	Eli ŵaletele amato aŵo kumutunta , naŵo nekuleka fyonse , nekulukuŵalonda ŵaYesu .
42005012	Lomba , ili ŵali mumusi mumbi , emwali nemuntu uwamanata aenji : peŋka , ili aŵabwene ŵaYesu , aliwile ubwifuneme , nekulukuŵakombetela ati : MweŵaSikulu , kani mulukufwaya , muliisi ukumposya ifilonda .
42005013	Naŵo ŵalitambicile ukuŵoko kwaŵo , nekumutintila-po , nekulaŵila ati : Ndukufwaya ! Fipole ! Peŋka nemanata nekupulilila ukupola .
42005014	Lomba ŵalimufundile ati : Tekuŵula neli muntu : sombi uye , ulibwenesye kumupapatilisi , ukapose nemulambu pakuti pakusweta koŵe , koti mafunde akwe Mose , akesiŵilo kuli ŵo .
42005015	Sombi impupo isyakuli ŵo syaliumfwanicile ukwakuti : nemaŵumba aŵantu akulu aliwuŋgene mukumfwa , nekuŵusiwa kumalwele aŵo ;
42005016	sombi ŵaYesu ŵalikumbulucile ukuya mumpaŋga , nekulukutembela .
42005017	Lomba akasuŵa kambi akansiku isyo , ŵalukuŵasambisya aŵantu ; neŵaFalisi neŵamano amumafunde naŵo ŵaliikele apepi , aŵafumine kumisi yonse iyamucalo caGalili neca Iudiya , nakuJelusalemi ; nemakosa aŵaSikulu ŵali nao akuŵaŵusya .
42005018	Lomba aŵantu ŵaliletele paŵulo umuntu ukonaicile , nekwesya ukumwinjisya mukumulalika pamenso aŵo .
42005019	Peŋka , pakuŵulo'kuŵona apakumwinjisisya , pakuti pewumbe'lvo , ŵalininine peulu pananda nekumwinjisisya pacipense pancelwa isyakumutenje , nekumuselusya newulo bwakwe pakati paŵantu pamenso aŵaYesu .
42005020	Peŋka , ili ŵabwene ukucetekela kwaŵo , ŵaYesu ati : Wemuntu , ifyakuŵifya fyoŵe fyafitulucilwa kuli weŵo .
42005021	Lomba aŵalembesi neŵaFalisi nawowalitaticile ukwipusyansyanya ati : Mbaninani uyu ulukulaŵila ifyamucobwe ? Mbaninani uwisi ukufitulucila ifyakuŵifya , sombi niŵaLesa ŵeŋka ?
42005022	Sombi ŵaYesu , ili ŵaisiŵile ukwalakanya kwaŵo , ŵaliŵaasucile ati : Mbafindo mulukwalakanya mumitima yenu ?
42005023	Mbacindo icapepi icakulaŵila , kani kulaŵila ati — Ifyakuŵifya fyoŵe fyafitulucilwa ! kani ati — Ŵuka , wende ?
42005024	Sombi ati mwisiŵe ati Umwana waMuntunsi ali nemakosa pansi pano akufitulucila ifyakuŵifya ( alilaŵile kuli woyo ukonaicile ati ) : ndukukuŵula ati — Ŵuka , uŵule neŵulo ŵoŵe , ulukuya kunanda yoŵe !
42005025	Impindi iyo yopele aliŵucile pamenso paŵo , nekuŵula naceco ici alele-po , nekukumbuluka ukulukuya kunanda yakwe , ili alemya ŵaLesa .
42005026	Lomba ŵonse ŵalikaŋkamene ukwakuti , nekulukuŵalemya ŵaLesa ; kaŵili ŵaliŵele nekutina , nekulaŵila ati : Twaŵona ifyakukaŋkamika lelo !
42005027	Panuma yafintu ifyo ŵaYesu ŵalifumine nekusaŋgana umusoŋkesi , isina lyakwe niLefai , uwalukwikala pamupunda wamusoŋko , nekulaŵila kuli ye ati : Undonde !
42005028	Naye alilekele fyonse , nekwima nekulukuŵalonda .
42005029	Lomba Lefai aliŵacitile icitenje icikulu muŋanda yakwe : neŵumba ilikulu lyaŵasoŋkesi naŵambi naŵo ŵalukwikala ukulukulya pamo naŵo .
42005030	Sombi aŵaFalisi neŵalembesi ŵaŵo walilinŵinwisisye kuŵasambile ŵaŵo ati : Mbanindo mulukulila nekunwa pamo newasoŋkesi nembifi ?
42005031	Peŋka ŵaYesu waliwaasucile ati : Aŵakosele taŵafwaya-mulaye , sombi aŵo aŵalukutenda eŵafwayo'mulaye .
42005032	Nsiisile mukuŵeta awaluŋgeme , sombi ŵakuŵifya ati ŵaaluke .
42005033	Naŵo ŵalilaŵile kuli ŵo ati : Aŵasambile ŵakwe Yoane ŵalukulikanyo' kulya liŵili liŵili nekulukupapatila kuli ŵaLesa , fyopele'fyo neŵaŵaFalisi ; sombi aŵenu ŵalalya nekulukunwa .
42005034	Lomba ŵaYesu ŵalilaŵile kuli ŵo ati : Kani muliisi ukuŵakanyo'kulya aŵantu aŵetilwe kuwuufi , ili acili nawouwakuupa ?
42005035	Sombi insiku isyo sikesa , newakuupa ŵakamufumya kuli ŵo , eli ŵakalikanyo'kulya insiku isyo .
42005036	Kaŵili ŵalipalakenye kuli ŵo ati : Tapali-po umuntu ukwamuna iciŵambi kucakufwala icaŵukumo , nekuŵambika pacakufwala icakale ; eŋgesa mukukwamala icaŵukumo , nakaŵili neciŵambi icaŵukumo ciiŋgesa-kuwula ukwikala bwino necakale .
42005037	Nakaŵili papo'muntu uwitila-mo imfaina syaŵukumo mufikoko fyakale , siiŋgesa mukutoŵesya ifikoko imfaina syaŵukumo , nasyesyo isine nekusempaka , nefikoko nafyo nekufwa .
42005038	Sombi imfaina syaŵukumo silielelwe ukwi tila mufikoko fyaŵukumo .
42005039	Nakaŵili papo'muntu , uwanwine imfaina syakale , ulukufwaya isyaŵukumo : pakuti alalaŵila ati — Isyakale siliweme !
42006001	Lomba akasuŵa kasabata kambi ŵalukwenda mumaŵala atiligu ; neŵasambile ŵaŵo ŵalikonwene ifikola fyatiligu , nekulukulya , ili ŵanyokosa mumapi .
42006002	Sombi aŵaFalisi ŵambi ŵalilaŵile ati : Mbanindo mulukucitile'fyo ifitafyelelwe ukucita pakasuŵa kasabata ?
42006003	NaŵaYesunaŵoŵaliŵaasucileati : Tamupendele nafifi ifi acitile Dafidi , ili aumfwile insala , naŵaŵo aŵo ali naŵo ;
42006004	ati aliinjile muŋanda yaŵaLesa , nekuŵula nekulukulya ŵasiŋkwa ŵaŵumboni , nekupela naŵaŵo aŵo ali naŵo ; ifyo tafyelelwe ukufilya ŵo sombi ŵapapatilisi weŋka ?
42006005	Kaŵili ŵalilaŵile kuli ŵo ati : Umwana waMuntunsi eMwine wasabata !
42006006	Peŋka pakasuŵa nakambi akasabata paliŵele ati ŵaliinjile mwisunagoge nekulukusambisya ; kaŵili emwali nemuntu umbi uwali nekuŵoko kwalwine ukupapile .
42006007	Lomba aŵalembesi neŵaFalisi ŵaliŵacetele , ati kani ŵakuŵusya pakasuŵa kasabata ; ati tuŵone icakuŵasininina-ko .
42006008	Sombi ŵaliisiŵile ukulaŋguluka kwaŵo ; nekulaŵila kumuntu uwali nekuŵoko ukupapile ati : Ima , wiminine pakati ! Naye aliimine nekwimakana .
42006009	Peŋka ŵaYesu ŵalilaŵile kuli ŵo ati : Ndukumwipusyeni ati — Kani ukwelelwa pakasuŵa kasabata ukucite'fiweme , kani kucite'fiŵipile ? Kani kupulusyo'mweo , kani kuwonala ?
42006010	Naŵo nekulaŋga-laŋga kuli ŵo ŵonse , nekulaŵila kuli ye ati : Tambiko'kuŵoko koŵe ! Naye nekutambika ; peŋka nekuŵoko kwakwe nekukosa .
42006011	Sombi naŵo ŵaliŵele nekupuputwa ; nekulukufundana ati-mbatucite'ndo kuli ŵaYesu ?
42006012	Lomba insiku isyo paliŵele ati ŵalifumine ukuya kulupili mukutembela ; uŵusiku nekucela-mo umwakutembelela kuli ŵaLesa .
42006013	Pakweŵa'ti bwaca ŵaliŵetile aŵasambile ŵaŵo , nekusalulula peŵumba lyaŵo ikumi naŵaŵili ; ŵopele aŵo ŵaliŵelicile ati nintanjisi .
42006014	Aŵo niSimoni , uyo uyu ŵailicile ati niPetilo , naAndaleya umukwaŵo , naJakobo , naYoane , naFilipo , naBatolomayo ,
42006015	naMatayo , naTomasi , najakobo umwana wakwe Alifayo , naSimoni uwailicilwe ati niSelote ,
42006016	naJuda umwana wakwe Jakobo , naJuda lsikaliote wopele uwaŵaalucile .
42006017	Lomba ŵaliselucile pamo naŵo , nekwimakana apaseleŵele , pamo neŵasambile ŵaŵo iŵumba ilikulu , neŵantu aŵenji awafumine kucalo conse icaludiya nakuJelusalemi nakumbali yacisiŵa iyakuTulo naSidono , aŵaisile mukuŵomfwa , nekuŵusiwa kumalwele aŵo ;
42006018	naŵaŵo aŵakatasiwe kumipa si iŵipile ŵaliŵusiwe .
42006019	Lomba aŵantu ŵonse iŵumbe'lyo ŵalukufwaya ukuŵakumako ; pakuti amakosa alukufuma kuli ŵo , nekuŵaŵusya ŵonse .
42006020	Peŋka ŵaliceŵucile paŵasambile ŵaŵo , nekulawila ati : Mulisyucile mwewapeŋgele , pakuti Uŵufumu bwaŵaLesa bwenu .
42006021	Mulisyucile mwemulukumfwe'nsala ŵukumo , pakuti mukekuta . Mulisyucile mwemulukulila ŵukumo , pakuti mukalukuseka .
42006022	Mulisyucile pakulukumufitilweni aŵantu , nekumuposyeni , nekulukumutoŋgaleni , nekutipisya amasina enu ati aŵipile , pakuti paMwana waMuntu nsi .
42006023	Saŋgalaleni akokasuŵa , mulukusotoka pakuti paku temwa ; pakuti , umfweni , ukulambulwa kwenu kwiulu kukulu : pakuti fyopele' fyo efi ŵacitile ŵawisiŵo kuŵakusimika !
42006024	Sombi mweŵo mulisyeme , mweŵasambasi ! pakuti mwapoka'kale ifyakusaŋgalasya fyenu .
42006025	Mweŵo mulisyeme , mwemwikutile ŵukumo ! pakuti mukalukumfwe'nsala . Mulisyeme , mwemulukuseka ŵukumo ! pakuti mukalukulile'misowa .
42006026	Mulisyeme mweŵo , pakulukumutemasyeni aŵantu ŵonse ! pakuti fyopele'fyo efi ŵacitile ŵawisiŵo kuwakusimika aŵakutumpaika .
42006027	Sombi ndukulaŵila kuli mweŵo , mwemulukumfwa , ati : Mulukutemwa utupondo twenu , nekulukuŵacitile'fiweme aŵo aŵalukumufitilweni .
42006028	Mulukuŵacindika aŵo awalukumufiŋgeni ; mulukuŵatembelela kuli ŵaLesa aŵo aŵalukumukululusyeni .
42006029	Kuli woyo uwakukupama palutoŵo , koteya-ko nalumbi nalo ; nawoyo uwakupokolola iŋguwo yoŵe , tekumukanya ukupoka nemwinjila woŵe .
42006030	Mulukupela aŵantu ŵonse aŵakumulombeni ; nawoyo uwakupokolola ifintu fyenu , tekufilomba liŵili .
42006031	Kaŵili koti nifyopele'fyo ifi mulukufwaya ati aŵantu ŵamucitileni , kamuŵacitila namweŵo fyopele'fyo .
42006032	Pakuti kani mulaŵatemwa aŵo aŵamutemweni , mbafisa-fyakutotwa muli nafyo ? pakuti nembifi nasyo silaŵatemwa aŵo aŵasitemwa .
42006033	Kaŵili kani mulaŵacitila ifiweme aŵo aŵamucitileni ifiweme , mbafisa-fyakutotwa muli nafyo ? pakuti nembifi nasyo silacita fyopele'fyo .
42006034	Nakaŵili kani mulaapwisya kuli ŵaŵo , aŵa mucetekela ati tukapoka , mbafisa-fyakutotwa muli nafyo ? imbifi nasyo silaapwisya kumbifi , nekulukupoka liŵili fyopele'fyo .
42006035	Sombi mulukutemwa utupondo twenu , nekulukucite'fiweme , nekulukwapwisya ukwakuŵulo'kulikutumika ; lomba ukulambulwa kwenu kukalukuli kukulu , mweŵo mukaŵa ŵana ŵaŴaŵo Aŵacilile ; pakuti ŵo ŵali neŋkumbu kuli ŵaŵo aŵakuŵulo'kutota , nakuŵakuŵifya .
42006036	Mweŵo muŵe neŋkumbu koti nifyopele'fyo ifi ŵaWisinwe ŵali neŋkumbu .
42006037	Nakaŵili tekulukuŵeŵa' ŵantu , eli tamukebwa namweŵo ; kaŵili tekulukuŵasinina , eli tamukasininwa namweŵo : kamukakulula , lomba namweŵo mukakakululwa ;
42006038	kamupela , popele fikapelwa nakuli mweŵo ; ifyakwesya ifiweme , ifisindailwe , ifisunsilwe nefyakusempaka ŵakamupeleni pantiŵi yenu . Pakuti necakwesya ico ici mwesya , copele'co cikesiwa kuli mweŵo liŵili .
42006039	Nakaŵili ŵalilaŵile kuli ŵo ukupalanya ati : Kani impofu iliisi ukukulika impofu iŵyakwe ? Kansi syoŵilo tasikaponena-mo mucilindi ?
42006040	Umusambile taacila-po pamusambisi wakwe : sombi ŵonse , ukakonsiwa aka ŵa koti musambisi wakwe .
42006041	Mbanindo ulukutontomekela uwuŋgululu bwamulinso lyamuŵyoŵe , nekuwulo'kulaŋguluka iciti icamulinso lyowe wemwine ?
42006042	Neli , mbasyani uŋgalawila kumuŵyoŵe ati — Wemwame , nsiŵule-mo uwuŋgululu ubwamulinso lyoŵe ! ili taulukuŵona wemwine iciti icamulinso lyoŵe ? Wewakutumpaika , utaŋge usiŵule-mo iciti mulinso lyoŵe wemwine , eli wakuŵona bwino ukusiŵula uwuŋgululu ubwamulinso lyamuŵyoŵe .
42006043	Pakuti tapali-po umuti uweme uwikate'fisepo ifiŵipile , neli muti uŵipile uwikate'fisepo ifiweme .
42006044	Pakuti imiti yonse , ŵalawisiŵila kufisepo fyauo . Pakuti kumyuŋga aŵantu taŵaswa-ko iŋkuyu , neli nikucinsokela camvuŋga taŵaswa-ko imfaina .
42006045	Umuntu uweme kuŵuŵoni uŵuweme ubwamumutima wakwe alabwenesya ifiweme , nawoyo uŵipile naye kuŵuŵipile alabwenesya ifiŵipile ; pakuti kukufula kwamumutima akanwa kakwe ekalaŵila .
42006046	Kaŵili , mbanindo munjitila ati : MweŵaSikulu ! MweŵaSikulu ! nekuŵulo'kucita ifintu ifyo ifi ndaŵila ?
42006047	Aŵantu wonse uwakwisa kuli neŵo , nekulukumfwa amasiwi anji , nekulukwacita , nakumubwenesyeni uyo uapalile .
42006048	Ali koti muntu uwaiŵeke iŋanda , uwatulile pansi apatali , nekuŵumba icakwiŵacilapo pacibwe : lomba ili bwaŵucile uŵuloŵe , amenda alilikuncile-ko kunanda iyo , sombi taesiŵile ukwiteŋkanya ; pakuti yaliiŵekwe bwino .
42006049	Sombi uyo uwakumfwa nekuŵulo'kucita ali koti muntu uwaiŵeke iŋanda peloŵa apakuŵula icakwiŵacila-po pansi ; kuli yeyo amenda alilikuncile-ko ; peŋka yalipulilile ukukulaka ; nekufwa kwananda iyo kwali kukulu .
42007001	Lomba ili ŵasilile ifyakulaŵila fyaŵo fyonse apomfwanicile kuŵantu , ŵaliinjile muKapanaumi .
42007002	Peŋka umuntu wacilolo cimbi icafita , ucatemenwe , alukutenda , nekupalamina ukufwa .
42007003	Peŋka ili caumfwile ifyaŵaYesu , calitumine kuli ŵo aŵakulu ŵaŵaJuda , mukuŵalomba ati — Iseni , mumupulusye umuntu wanji .
42007004	Naŵo pakufika kuli ŵaYesu , ŵaliŵakombetele nemuŋkonsya ati : Co cilielelwe ati mucicitile' fi !
42007005	Pakuti cilukutemwa umusyoŵo wesu , nakaŵili icine calitwiŵacile isunagoge lyesu .
42007006	Naŵo ŵaYesu ŵaliile naŵo . Peŋka ili ŵapalamine kunanda , icilolo ico calitumine aŵaŵyakwe kuli ŵo , nekulaŵila kuli ŵo ati : MweŵaSikulu , mwilukulikatasya ; pakuti neŵo nsielelwe ati mwinjile muŋanda yanji .
42007007	Pakuti pali fyefyo , nsilieŵele ati neŵo ndielelwe ukwisa kuli mweŵo ; sombi mulaŵile lukoso isiwi , peŋka umuntu wanji akuŵuka .
42007008	Pakuti naneŵo ndi muntu ukomekelwe kuŵukulu , nekulukuŵekalika aŵasilikani ; peŋka ndalaŵila kuli woyo ati : Koya ! naye nekuya ; nakuli umbi ati : Isa ! naye nekwisa ; nakaŵili nakumupyunjisi wanji ati : Cite' fi ! naye nekuficita .
42007009	Lomba ŵaYesu , ili ŵaumfwile'fyo , ŵalikaŋkamene pakuti pali ye , nekusyololoka , nekulaŵila kwiŵumba lyaŵantu aŵalukuŵalonda , ati : Ndukumuŵuleni ati : Nsiŋgawona-po ukucetekela ukukulu ukwakuŵe'fi , koku neli nimuŵaIsilaeli !
42007010	Peŋka aŵo aŵatuminwe ŵalibwelele kunanda , nekumusaŋgana umupyunjisi wawuka .
42007011	Lomba pantanjile panini paliŵele ati ŵaliile kumusi umbi , isina lyauo niNaini ; neŵasambile ŵaŵo naŵo ŵaliile naŵo , pamo neŵumba lyaŵantu ilikulu .
42007012	Peŋka ili ŵapalamine kumulyaŋgo wakumusi , kuŵona alitembelwe ukumufumya umuntu ufwile , umwana uwafyelwe eŋka kuli ŵanyina , naŵo ŵanyina niŵamukamfwilwe ; nakaŵili aŵantu aŵenji aŵamumusi ŵali naŵo .
42007013	Lomba ŵaSikulu , ili ŵaŵabwene , ŵaliŵele neŋkumbu pali ŵo , nekulaŵila kuli ŵo ati : Wilukulila .
42007014	Naŵo nekupalamina , nekutintila-po pamuseŵa ; peŋka aŵo aŵapintile nekwimakana . Naŵo ŵaSikulu ati : Wemusaŋkwa ndukukuŵula ati : Ŵuka !
42007015	Peŋka uyo uwafwile alianducile , nekutatiko'kulaŵila . Naŵo nekumupela kuli ŵanyina .
42007016	Lomba ŵonse ŵaliŵele nemwenso , nekulukuŵalemya ŵaLesa , ati : Uwakusimika umukulu aŵuka pakati pali fweŵo : ŵaLesa ŵaisa mukuŵona aŵantu ŵaŵo .
42007017	Lomba impupo syaŵo syaliumfwanicile nekukumana monse mucalo ca Iudiya namumitala iyasiŋgulucile .
42007018	Popele aŵasambile ŵakwe Yoane ŵalimuŵulile Yoane ifyafintu ifyo fyonse .
42007019	Lomba Yoane aliŵetile aŵasambile ŵakwe ŵambi ŵaŵili , nekuŵatuma kuli ŵaSikulu , mukulaŵila ati — Kani muli ŵaŵo aŵasimicilwe ati ŵakesa ? Kani tupembelele ŵambi naŵo ?
42007020	Peŋka pakufika kuli ŵo aŵantu aŵo , ŵalilaŵile ati : ŴaYoane aŵakuŵatisya ŵatutuma fweŵo kuli mweŵo , mukulaŵila ati — Kani muli ŵaŵo aŵasimicilwe ati ŵakesa ? Kani tupembelele ŵambi naŵo ?
42007021	Impindi iyo yopele ŵaYesu ŵaliŵusisye aŵenji aŵalukutenda amalwele nemyalo nemipasi iŵipile , nempofu isinji ŵalisipele ukulaŵa .
42007022	Naŵo ŵaliŵaasucile ati : Kamuyeni , muŵaŵule ŵaYoane ifyafintu ifi ifi mwaŵona nekumfwa : impofu silukupoka ukulaŵa kwasisyo , nefilema nafyo filukwenda , neŵamanata naŵo ifilonda fyaŵo filukupola , neŵasincile amatwi naŵo ŵalukumfwa , neŵafwile naŵo ŵalukuŵusiwa , neŵapeŋgele naŵo ŵalukuŵulisisiwa iceŵo iciweme .
42007023	Alisyucile uyo utaakaŵona muli neŵo icakumucicila .
42007024	Peŋka , ili syakumbulucile iŋkalamba syakwe Yoane , ŵaYesu ŵalitaticile ukulaŵila kumaŵumba ifyakwe Ycane ati : Mbanindo mwailile mumpaŋga mukuwona ? Kani litete ilyateŋkene kucipupu ?
42007025	Sombi mbanindo mwailile mukuŵona ? Kani muntu ufwite ifyakufwala ifinacile ? Umfweni , aŵo aŵafwala ifyacilola nekulukwikala ifiweme fyeŋka , ŵalekala pamansa syamfumu .
42007026	Sombi mbanindo mwailile mukuŵona ? Kani wakusimika ? Inya , ndukumuŵuleni ati wakucilo'kwakuti napawakusimika !
42007027	Uyu ewoyo ifyakwe fyalembelwe ati — Ŵona ! Ndukutuma iŋkalamba yanji pamenso oŵe , Yopele'vo eikaansike'nsila ukukutanjilila .
42007028	Ndukumuwuleni ati pali ŵaŵo aŵafyelwe kuŵanakasi , tapali-po ucilile Yoane neli umo ; naŋgawe'fyo uyo munini lukoso muŵufumu bwaŵaLesa , uyo eucilile pali ye .
42007029	Lomba neŵantu ŵonse , ili ŵaumfwile , pamo newasoŋkesi , ŵaliŵasumine ŵaLesa ati ŵaliluŋgeme , pakuti ŵaliŵatisiwe kukuŵatisya kwakwe Yoane .
42007030	Sombi aŵaFalisi neŵamano amumafunde ŵalilikenye ukufunda kwaŵaLesa , nekuŵulo'kuŵatisiwa kuli ye .
42007031	Mbasyani lomba nakuŵapalanya aŵantu aŵacitentekwa cino ; nakaŵili findo ifi ŵapalile ?
42007032	Ŵalipalile aŵanice aŵalukwikala paluŵansa lwakuulila-po , nekulukwitana , nekulaŵila ati : Fweŵo twalukumulisisyeni imisembe , sombi mweŵo ukusyana mweŵone ; twalukulile'misowa fweŵo , sombi mweŵo ukulila mweŵone !
42007033	Pakuti Yoane uwakuŵatisya aliisile uwakuŵulo'kulya siŋkwa neli kunwa-po imfaina , woyu ; peŋka mulalaŵila ati — Ali neciŵanda !
42007034	NeMwana waMuntunsi naye aliisile uwakulya nekulukunwa ; peŋka mulalaŵila ati — Ŵoneni-ko ! Uyu nipumpunta , ulukunwe'mfaina , ciŵusa cawasoŋkesi nembifi !
42007035	Sombi amano alisuminwe ati aliluŋgeme kuŵana ŵaako ŵonse .
42007036	Lomba umbi umuFalisi alukufwaya ati ŵalye nakwe . Popele ŵaYesu ŵaliinjile muŋanda yamuFalisi uyo , nekusamina ukulukulya .
42007037	Lomba emwali mu musi umwanakasi uwakuwifya ; nave , ili aisiŵile ati ŵalisamine ukulukulya muŋanda yamuFalisi uyo , aliletele umusasi waalabasita uwamafuta anuncile bwino ;
42007038	peŋka nekwiminina kunuma kumakasa aŵo , nekulukulila ; nekutatika ukutontosya amakasa a ŵo neminsosi yakwe , nekulukwisumuna-ko kumisisi yamumutwi wakwe , nekufyonta-ko kumakasa aŵo , nekusufya-ko nemafuta ayo .
42007039	Popele umuFalisi uyo uwaŵetile , ili abwene'fyo , alilaŵile mumutima wakwe ati : Uyu-muntu , ŋga ali wakusimika , ŋga kale amwisiŵa umwanakasi uyu ulukumukuma-ko , amekalilo akwe , ati ye wakuŵifya .
42007040	Naŵo ŵaYesu ŵalimwasucile ati : Simoni , ndi neceŵo icakulaŵila kuli weŵo . Kumfwa naye ati : MweŵaSambisi , kamulaŵila !
42007041	Kumfwa ati : Umbi umuntu uwakwapwisya ali neŵamyapu ŵaŵili : umbi ali nemwapu wandalama imyanda isanu , naumbi naye indalama amakumi asanu .
42007042	Peŋka , ili taŵakwete ifyakumufuta , aliŵalekelele ŵoŵilo . Pakuti pali fyefyo , paŵantu aŵo mbaninani ukalukumutemwa ukwakucila ?
42007043	Simoni naye aliŵaasucileati : Niwoyo , eundukulaŋguluka , uyu alekelele isyakucila . Naŵo nekulaŵila kuli ye ati : Walunjika .
42007044	Peŋka ŵalisyolokele kumwanakasi , nekulaŵila kuli Simoni ati : Waŵona umwanakasi uyu ? Nainjila muno muŋanda yoŵe ; taumpele-po amenda akumakasa anji ; sombi ye atontosya amakasa anji kuminsosi yakwe , nekwisumuna-po kumisisi yakwe .
42007045	Weŵo taumfyontele-po ; sombi ye ukufuma kumpindi iyo nainjila , taaŋgaleka ukufyonta-ko kumakasa anji ,
42007046	Weŵo taunsufisye-po amafuta kumutwi wanji ; sombi ye ansufya kumakasa amafuta anuncile bwino .
42007047	Pakuti pali fyefyo , ndukukuŵula ati ifyakuŵifya fyakwe ifili finji fyafitulucilwa ; pakuti alukutemwo'kwakuti ; sombi uwafitulucilwa panini ewopele uli neŵutemwe uŵuee .
42007048	Naŵo ŵalilaŵile kumwanakasi ati : Ifyakuŵifya fyoŵe fyafitulucilwa .
42007049	Peŋka aŵo aŵasamine ukulukulya naŵo , ŵalitaticile ukulaŵila mumitima yaŵo ati : Mbaninani uyu ulukufitulucila nefyakuŵifya ?
42007050	Naŵo ŵalilaŵile kumwanakasi ati : Ukucetekela koŵe kwakupulusya ; koya neŵutende .
42008001	Lomba pantanjile panini paliŵele ati ŵalukupitana mumisi namuli tumisi nekulukusimika nekulukuŵulisisya Iceŵo Iciweme icaŴufumu bwaŵaLesa , pamo naŵaŵo ikumo naŵaŵili ,
42008002	neŵanakasi ŵambi , aŵo aŵa ŵafumisye-mo imipasi iŵipile nemalwele — Maliya uwailicilwe ati wakuMagadala , muli ye ifiŵanda fisanu nafiŵili efyafumine-mo ,
42008003	naJoana umukasi wakwe Cusa , kalama wakwe Elode , naSusana , naŵambi naŵo aŵenji , aŵalukuŵataŵataŵila kumaŵoni aŵo .
42008004	Peŋka ili lyawuŋgene iŵumba ilikulu ilyaŵantu , naŵaŵo aŵafumine kumisi yonse nekwisa kuli ŵo , ŵalilaŵile ukupalanya ati :
42008005	Uwakuminsa aliile mukuminse'mbuto syakwe ; peŋka ili alukuminsa simbi syaliponene pansila , nekulukunyantalwa kumakasa , nefyuni fyamwiulu nafyo fyalisilile .
42008006	Simbi nasyo syaliponene pebwe ; peŋka ili syamenene , syaliuminine , pakuti pakuŵula ukutontola konse .
42008007	Simbi nasyo syaliponene pakati pamvuŋga : nemyuŋga nayo yalimenene pamo nasyo , nekusitaŵilisya .
42008008	Simbi nasyo syaliponene peloŵa iliweme , nekumena , nekwikata nefisepo umwanda . Peŋka , ili ŵalaŵile'fyo-fintu , ŵaliŵilicisye ati : Uyo uli nematwi akumfwa , ŋgaomfwe !
42008009	A ŵasambile ŵaŵo ŵaliŵepwisye ati : Mbokupalanya uko kwasyani ?
42008010	Naŵo ati : Kuli mweŵo kulipelwe ukwisiŵa ifyamfiso ifya Ŵufumu bwaŵaLesa ; sombi kuŵantu ŵambi nimukupalanya ; ati , pakuŵona taŵakaŵona-po , napakumfwa taŵakesiŵa-po .
42008011	Lomba ukupalanya uko nikuku : Imbuto lisiwi lyaŵaLesa .
42008012	Lomba isyo isyapansila eŵaŵo aŵaumfwile ; peŋka nekwisa umusensesi nekufumya-mo mumitima yaŵo isiwi , weŋgesa-kucetekela nekupuluka .
42008013	Nasyesyo isyapebwe eŵaŵo aŵapoke'siwi nekutemucila ili ŵaumfwile ; sombi taŵakwete-po imisyu , ŵalacetekela impindi ice , peŋka pampindi yakwesiwa nekwaluka .
42008014	Kaŵili ifyasyesyo isyaponene pakati pamyuŋga , isyo eŵaŵo aŵaumfwile , peŋka pakulukwe nda , nekutaŵilisiwa kufyakutatasya nemaŵoni nefyakutemwa ifyamweo uno ; peŋka taŵakula-po nefisepo ifiweme .
42008015	Nefyasyesyo isyapeloŵa iliweme , isyo eŵaŵo aŵaumfwile isiwi , nekulukuliikatisya mumitima itekenye iweme , nekulukwikate'fisepo nemuŋkonsya .
42008016	Kaŵili tapali-po umuntu uwaambusisye'nyale , nekwiifunicila munoŋgo neli kwiŵika mwifuŋgu lyaŵulo ; sombi aleŵika pacakuteka-po , ati ŵalukuŵona ukutuŵa aŵo awalukwinjila .
42008017	Pakuti tapali-po icintu icifisilwe icitacikafisuluka , neli camfiso icitacikomfwanika nekuŵoneka apaswetele .
42008018	Pakuti pali fyefyo , kamucenjela ifi mulukumfwila ; pakuti aŵantu ŵonse uli necintu , kuli ye eku fikapelwa ; neŵantu ŵonse utaakwete , kuli ye fikapokololwa ifyo ifi alukulaŋguluka ati ndi nafyo .
42008019	Lomba ŵaliisile kuli ŵo ŵanyinaŵo neŵakwaŵo ; sombi taŵaisiŵile ukupalamina kuli ŵo pakuti peŵumba .
42008020	Lomba ŵaliŵaŵulile ati : Ŵanyinenwe neŵakwanu ŵaliimakene poso nde ; ŵalukufwaya ukumuŵoneni .
42008021	Sombi naŵo ŵaliŵaasucile ati : Ŵamama neŵakwasu niŵaŵo aŵalukumfwa isiwi lyaŵaLesa , nekulukulicita .
42008022	Lomba akasuŵa kambi akansiku isyo paliŵele ati ŵaliinjile mubwato pamo neŵasambile ŵaŵo , nekulaŵila kuli ŵo ati : Ŋgatwaŵuke , tuye pesilya lyacisiŵa ! Peŋka ŵalisindicile ubwato .
42008023	Sombi ili ŵalukwenda , ŵaYesu ŵaliile mutulo ; lomba kwaliŵucile ukutukala ukwacipupu pacisiŵa ; nebwato naŵo bwalitaticile ukwisula , naŵo aŵasambile ŵali mwilofyo .
42008024	Naŵo nekwisa kuli ŵo , nekuŵaŵusya , ati : Sikulu ! Sikulu ! Twafwa'kale ! Naŵo nekuŵuka , nekucikanya icipupu nekupuputwa kwamenda ; nako kwalicilekele ; peŋka paliŵele iciŵombe .
42008025	Naŵo ŵalilaŵile kuli ŵo ati : Mbokucetekela kwenu kuJipi ? Sombi naŵo ŵaliŵele nemwenso , nekulukukaŋkamana , nekulaŵilansyanya ati : Mbaŵanani aŵa lomba , pakuti ŵalukufifunda nefipupu nemenda , nao nekuŵomfwa ?
42008026	Peŋka'po ŵalificile kucalo caŵaGadala , icisiŋkamene necalo caGalili .
42008027	Peŋka , ili ŵatuntucile , aliŵasanjile umbi umuntu uwafumine kumusi , uwali nefiŵanda ; nempindi ikulu taalukufwala-po ifyakufwala neli cimo , neli kwikala muŋanda , sombi nimufilende .
42008028	Peŋka ili aŵabwene ŵaYesu , aliŵilicisye nekuwila pansi pamenso aŵo ; nekulaŵila nesiwi'likulu ati : Mbasyani ciŵele pali neŵo namweŵo , mweŵa Yesu , mweŵana ŵaŵaLesa Aŵo Aŵacilile ? Ndukumukombeteleni ati mwiŋkululusya !
42008029	Pakuti kale ŵauŵulile umupasi uŵipile ati , Fuma-mo mumuntu uyu ! Pakuti liŵili liŵili umupasi uyo walukumwikata , naye nekulukulamwa kuŵantu , nekulukukakwa kuminyololo nemakusu ; naye nekulukufiputala ifyakumukaka-ko , nekutamfiwa kuciŵanda ukulukuya mumpaŋga lukoso .
42008030	Popele ŵa Yesu ŵalimwipwisye ati : Mbesina lyoŵe niwenani ? Naye ati : NineLejo . Pakuti ifiŵanda ifinji fyaliinjile muli ye .
42008031	Nafyefyo fyaliŵakombetele ŵaYesu ati , Tekutuŵula ati tukumbuluke , tuye kucikanda !
42008032	Kopele uko kwali netaŋga lyaŋkumba isinji syalukulila palupili ; peŋka fyaliŵakombetele ati ŵafisumine ati fiinjile muli syo . Naŵo ŵalifisumine .
42008033	Peŋka ifiŵanda fyalifumine-mo mumuntu , nekwinjila muŋkumba : lomba netaŋga nekukuŋkulucila mumukolo wesiŵa nekufwa .
42008034	Lomba aŵo aŵalukusisanina , pakuŵone'fyo ifyacitilwe ; ŵaliŵutucile , nekulukufitulisya mumusi namumitala .
42008035	Lomba aŵantu ŵalifumine mukuŵone'fyo ifyacitilwe ; naŵo ŵaliisile kuli ŵaYesu , nekusaŋga nemuntu uyo , uyu fyafumine-mo ifiŵanda , aliikele muceni caŵaYesu , alifwite , muntunsi ; naŵo ŵalitinine .
42008036	Peŋka aŵo aŵafibwene'fyo , ŵaliŵaŵulisisye umwaŵusiwe umuntu uyo uwaiketwe nefiŵanda .
42008037	Peŋka'po aŵantu ŵonse aŵamucalo caŵaGadala icasiŋgulucile ŵaliŵeŵele ati , Fumeni-po pali fweŵo ! Pakuti ŵaliŵele nemwenso ukulu . Naŵo ŵaliinjile mubwato nekubwela .
42008038	Sombi umuntu uyo , uyu fyafumine-mo ifi wanda , aliŵakombetele ati ndukwikala nenu . Sombi ŵalimutumine , nekulaŵila ati :
42008039	Bwelela kunanda yoŵe , ukatulisye ifyafintu ifikulu ifi ŵakucitile ŵaLesa . Naye alikumbulucile , nekulukutulisya monse mumusi ifyafintu ifikulu ifi ŵamucitile ŵaYesu .
42008040	Lomba , ili ŵabwelele ŵaYesu , iŵumba lyaŵantu lyaliŵasekelele bwino ; pakuti ŵonse ŵalukuŵapembelela .
42008041	Lomba aliisile nemuntu umbi , isina lyakwe nilailo , uwali nimpemba yamwisunagoge ; naye aliwilile pansi muceni caŵaYesu , nekulukuŵakombetela ati , Iseni kunanda yanji !
42008042	Pakuti ali nemwana umwanakasi ufvelwe eŋka , imyaka yakwe yalikumene ikumi naiŵili ; ali apepi ukufwa . Sombi ili ŵalukuya , amaŵumba aŵantu alukuŵasinincisya .
42008043	Peŋka umwanakasi umbi uwali neŵulwele ubwakuswe'milopa imyaka ikumi naiŵili , uwaposaile indalame'syamweo wakwe syonse kuŵalaye , neli kuposiwa kuli ŵo ŵonse , tau :
42008044	uyo wopele aliisile kunuma yaŵo , nekukuma-ko kumukombelo wamwinjila waŵaYesu ; popele impindi iyo yopele ukuswa kwamilopa yakwe kwalicilekele .
42008045	Kumfwa ŵa Yesu ati : Mbaninani uwaŋkuma-ko ? Peŋka , ili ŵakene ŵonse , Petilo naŵaŵo aŵo ali naŵo , ŵalilaŵile ati : MweŵaSikulu , amaŵumba alukumusiŋgulukeni , nekulukumusinincisyeni .
42008046	Sombi ŵaYesu ati : Umbi aŋkumako ; pakuti naisiŵa ati amakosa afuma muli neŵo .
42008047	Peŋka umwanakasi uyo , ili abwene ati tesi mfisame , aliisile ili atutuma , nekuwila pansi pamenso aŵo , nekufisulula pamenso aŵantu ŵonse ifyamulandu aŵakumine-ko , nefyakupulililo' kuŵusiwa kwakwe .
42008048	Naŵo ŵalilaŵile kuli ye ati : Wemwana wanji ukucetekela koŵe kwakuŵusya ; koya neŵutende .
42008049	Lombe'li ŵacilaŵila , aliisile umbi uwafumine kwaŵo impemba yamwisunagoge , nekulaŵila ati : Umwana woŵe afwa , wilukukatasya ŵaSikulu .
42008050	Sombi ŵaYesu , pakumfwe'fyo , ŵalimwasucile ati : Witina , ucetekele lukoso , peŋka akuŵusiwa .
42008051	Lomba , pakufika kunanda , taŵasumine-po ati aŵantu ŵonse ŵenjile naŵo , sombi ŵeŋka ŵaPetilo naYoane najakobo , pamo naŵawisi naŵanyina umulindu uyo .
42008052	Sombi ŵonse ŵalukulila nekulukumulilile'misowa ; sombi naŵo ŵalilaŵile ati : Mwilukulila , pakuti taafwile , woyu ; alilele lukoso .
42008053	Naŵo ŵaliŵasekele ukulukuŵapufya , pakuti ŵaliisiŵile ati alifwile .
42008054	Sombi naŵo ŵalimwikete kuminwe , nekumwita ati : Wemwanice , ŵuka !
42008055	Lomba nemupasi wakwe nekubwela , naye alipulilile ukuŵuka : peŋka ŵaYesu ŵaliŵaŵulile ati ŵamupele icakulya .
42008056	Lomba aŵamufyele walikaŋkamene : sombi ŵaliŵafundile ati , Tekuŵula aŵantu ŵonse neli umo ifyacitwa .
42009001	Peŋka'po ŵaliŵetile aŵo ikumi naŵaŵili nekuŵapela amakosa neŵukulu pafiŵanda fyonse nebwakulukuŵusya aŵalwele .
42009002	Lomba ŵaliŵatumine mukutulisya Uŵufumu bwaŵaLesa , nekulukuŵusya aŵalwele ;
42009003	nekulaŵila kuli ŵo ati : Tekupinta-fintu fyalwendo lwenu , neli kasako , neli litumba , neli nisiŋkwa , neli nindalama ; kaŵili tekulukuli neminjila iŵili .
42009004	Popele mumananda onse , umu mukenjila , mukalukwikalo' mo , emu mukalukufuma ,
42009005	Nakaŵili ŵonse aŵakuŵulo'kumupokeni , pakufuma-mo mumusi uyo , mukalikunte ikuŋgu kumakasa enu , koti niŵumboni kuli ŵo .
42009006	Naŵo ŵalikumbulucile , nekulukupitana ponse pamisi , ili ŵatulisya iceŵo iciweme , nekulukuŵaŵusya aŵantu ponse ponse .
42009007	Peŋka'po naElode , impemba , yaliumfwile fyonse ifyacitilwe ; nayo nekukaŋkamikwa ukwakuti , pakuti ŵambi ŵalukulawila ati niYoane uwaŵuka paŵafwile ;
42009008	naŵambi naŵo ati , Elaija aŵoneka ! Ŵambi naŵo ati , Umbi uwakusimika uwakale ewaŵuka .
42009009	Lomba Elode alilaŵile ati : Yoane nalimutetele umutwi ; sombi mbaninani uyu ifyakwe ifi naumfwa ifyakuŵe'fi ? Naye alifwaile ukuŵaŵona .
42009010	Lomba nentanjisi , ili syabwelele , syaliwawulile ifintu ifyo ifi syacitile . Naŵo ŵalisitwite kumpelo , nekukumbuluka nasyo ukuya kumusi umbi uwaBesaida .
42009011	Sombi amaŵumba aŵantu alibwenefyo , nekulukuŵalonda : naŵo ŵaliŵasekelele bwino , nekulukwambala naŵo ifya Ŵufumu bwaŵaLesa , nekuŵaŵusya aŵo awalukupeŋgelo'kuwusiwa .
42009012	Lomba nekasuŵa nekutatiko'kuwa ; peŋka aŵo ikumi naŵaŵili ŵaliisile nekulaŵila kuli ŵo ati : Mwatume amaŵumba aŵantu ati ŵenjile mumisi namumitala Isijŋgulucile , ŵalukwikala , ŵapoke'fyakulya , pakuti pano tuli pampaŋga lukoso .
42009013	Sombi naŵo ŵalilaŵile kuli ŵo ati : Muŵapele ukulya ! Kumfwa ŵo ati : Tuli nawasiŋkwa ŵasanu weŋka , nesaŵi liŵili lyeŋka , kansi tesi tuye mukuŵolila ifyakulya aŵantu aŵa ŵonse .
42009014	Pakuti ŵo ŵalikumene aŵalalume koti masausande asanu . Peŋka ŵalilaŵile kuŵasambile ŵaŵo ati : Ŋgamuŵekalike pansi mufipani fyaŵo , mucipani cimo aŵantu koti makumi asanu .
42009015	Naŵo ŵalicitile'fyo , nekuŵekalika pansi ŵonse .
42009016	Popele naŵo ŵaliŵulile wasiŋkwa ŵosanu , nesaŵi ilyo liŵili , nekutontomeka kwiulu , nekuficindika , nekufikumala : nekuŵapela awasambile ati ŵaaŵanye kumaŵumba aŵantu .
42009017	Naŵo ŵalilile , nekwikuta ŵonse ; peŋka'po ŵalitolele ifyakumacile-ko , ifyasyele-po , ututundu ikumi natuŵili .
42009018	Lomba pakulukutembela ŵeŋka ŵaYesu , paliŵele ati aŵasambile naŵo epo ŵali ; lomba ŵaliŵepwisye ati : Mbamaŵumba aŵantu walukuŋgewa neŵo ati ninenani ?
42009019	Naŵo ŵaliasucile ati : NiYoane uwakuŵatisya ; sombi ŵambi ati niElaija ; naŵambi naŵo ati niumbi uwakusimika wakale ewaŵuka .
42009020	Eli ŵalaŵile kuli ŵo ati : Sombi mbamweŵo mulukulaŵila ati ninenani ? Peŋka Petilo aliasucile ati : NimweŵaKlistu ŵaŵaLesa .
42009021	Lomba ŵaliŵacenjesye , nekuŵafunda ati : Tekuŵaŵule'fyo aŵantu ŵonse neli umo .
42009022	Naŵo ati : Ukumwelelwa Umwana waMuntunsi ukusomenwa kufintu ifinji , nekulukukanwa kuŵakulu nakuŵapapatilisi aŵakulu nakuŵalembesi , nekwipaiwa , nekuŵusiwa pakasuŵa kaŵusitatu .
42009023	Peŋka ŵalilaŵile kuli ŵo ŵonse ati : Aŵantu ŵonse ulukufwayo'kundonda , ŋgaalikanye , alukupinta nemutaliko wakwe insiku syonse , nekulukundonda .
42009024	Pakuti aŵantu ŵonse ulukufwayo'kupulusya umweo wakwe , akaulufya ; sombi aŵantu ŵonse ukalufyo'mweo wakwe pakuti pali neŵo , uyo wopele eukaupulusya .
42009025	Pakuti umuntu aŋgasyuka syani , kani alukubwena-po icalo conse icapansi , nekulilufya , neli kuli posa umwine ?
42009026	Pakuti aŵantu ŵonse ukaŵa nensoni pakuti pali neŵo nemasiwi anji , pakuti pali woyo neMwana waMuntunsi naye akaŵa nensoni , pakwisa muŵuleme bwakwe namuli ŵoŵo ubwaŵaWisi , nawowo ubŵaŋkalamba isiswetelele .
42009027	Sombi ndukumuŵuleni ifyacine ati ŵambi aŵemakene pano taŵakomfwa-po imfwa neli panini , ili tawaŋgaŵuŵona Uŵufumu bwaŵaLesa .
42009028	Lomba pakusila amasiwi ayo , ili syapitile insiku koti sisanu nasitatu , paliŵele ati ŵalipintile Petilo naYoane naJakobo , nekunina kulupili mukutembela .
42009029	Peŋka ili ŵalukutembela , amekalilo apamenso aŵo alialucile , nefyakufwala fyaŵo nafyo fyalituŵile , nekulukusasamuka .
42009030	Lomba ŵalukwambala naŵo aŵantu ŵaŵili , niMose naElaija ;
42009031	aŵabwenekele muwuleme , nekulaŵila ifyakufuma kwaŵo , uko uku ŵali apepi ukukonsya kuJelusalemi .
42009032	Lomba Petilo naŵaŵo aŵo ali naŵo ŵalilemene mutulo ; sombi , ili ŵaŵucile icine , ŵalibwene uŵuleme bwaŵo neŵantu aŵo ŵoŵilo aŵaimakene naŵo .
42009033	Peŋka pakulukufuma aŵo kuli ŵo , Petilo alilaŵile kuli ŵaYesu ati : MweŵaSikulu , cawama ati tulukuli kuno ; ŋgatwiŵake imitanda itatu : umo wenu , umbi waŵaMose , naumbi nawo waŵaElaija . Pakuti taafiisiŵilepo ifyo ifi alukulawila .
42009034	Sombi ili acilaŵile' fyo , lyaliisile nekumbi , nekuŵasesemucila ; naŵo ŵalitinine pakwinjila mwikumbi .
42009035	Peŋka'po nesiwi lyalifumine mwikumbi ati : Uyu Mwana wanji , usalulwilwe kuli neŵo : mulukumumfwal
42009036	Pakufika isiwi ilyo , lomba ŵaYesu ŵalibwenekele ŵeŋka . Peŋka aŵo ŵaliikele celele , taŵaŵaŵulile-po aŵantu ŵonse neli umo insiku isyo ifyafintu ifyo ifi ŵabwene neli cimo .
42009037	Popele ŋgamailo , ili ŵaselucile kulupili , iŵumba ilikulu lyaliŵasanjile ŵaYesu .
42009038	Lomba umuntu umbi uwamwiŵumba aliŵilicisye ati : MweŵaSambisi , ndukumukombeteleni ati mumuŵone umwana wanji umwalalume , pakuti ye eufyelweeŋka ;
42009039	lomba umupasi nekumwikata , naye nekupulililo'kwauka ; peŋka nekumukwamuna pakusaika , popele nekukatasyo'kufuma-mo muli ye , ili umuleŋgele'mikakambo .
42009040	Lomba nakombetela aŵasambile ŵenu , ati ŵaufumye ; sombi taŵaisiŵile-po .
42009041	Lomba ŵaYesu ŵaliasucile ati : Mweŵacitentekwa icakuŵulo'kucetekela , mweŵacikaka , mbanjikale nenu impindi yasyani nekulukumusumineni ? Leta kuno umwana woŵe !
42009042	Lomba , ili aciisa , iciŵanda calimuwisisye pansi , nekumukwamuno'kwakuti . Sombi ŵaYesu ŵaliukenye umupasi uŵipile , nekumuŵusyo'musaŋkwa , nekumubwesesya kuli ŵawisi .
42009043	Peŋka ŵonse walikaŋkamene pakuti paŵuleme bwaŵaLesa . Sombi ili ŵalukukaŋkamana ŵonse pakuti pafintu ifyo ifi ŵacitile , ŵalilaŵile kuŵasambile ŵaŵo ati :
42009044	Amasiwi aya ŋgaenjilisye mumatwi enu ; pakuti Umwana waMuntunsi akaloŵelwa kuminwe yaŵantu .
42009045	Sombi naŵo taŵaesiŵile amasiwi ayo ; alifisilwe kuli ŵo , weŋgesa mukwesiŵa amasiwi . Lomba ŵalitinine ukuŵepusya ifyamasiwi ayo .
42009046	Peŋka'po kwaliŵucile nekupicisya pakati pali ŵo , ati pali fweŵo mba ninani alicilile ?
42009047	Sombi ŵaYesu , ili ŵabwene ukulukulaŋguluka ukwamumitima yaŵo , ŵalipokele umwanice , nekumwikalika muceni caŵo ,
42009048	nekulaŵila kuli ŵo ati : Aŵantu ŵonse ukamupoka umwanice uyu mwisina lyanji , akampoka neŵo : kaŵili aŵantu ŵonse ukampoka neŵo , akapoka neŵantumine ; pakuti uyu ucepele lukoso pakati pali mweŵo , wopele emukulu .
42009049	Lomba Yoane aliŵaasucile ati : MweŵaSambisi , twalimubwene umuntu uwalukufifumya ifiŵanda mwisina lyenu ; peŋka twalimukenye , pakuti taalukulonda pamo nafweŵo .
42009050	Sombi ŵa Yesu ŵalilaŵile kuli ye ati : Tekukanya ; pakuti utaali mupate wenu ciŵusa cenu .
42009051	Peŋka'po , pakupalamina insiku isyo isyelelwe ukupokwa kwiulu ŵo , ŵalisiŋkamicile amenso aŵo ukulukuya kuJelusalemi ;
42009052	nekutuma neŋkalamba isyakuŵatanjilila ; nasyo syaliile nekwinjila mumusi umbi waŵaSamalya mukuŵaansicila .
42009053	Sombi aŵo taŵaŵapokelele , pakuti amenso aŵo alisiŋkamene ukuya kujelusalemi ,
42009054	Peŋka aŵasambile ŵaŵo , Jakobo naYoane , pakuŵone'fyo , ŵalilaŵile ati : MweŵaSikulu , ŋgatuwite umulilo uwakuseluka kwi ulu , uŵoce ?
42009055	Sombi naŵo ŵalialucile , nekuŵakanya .
42009056	Lomba ŵaliile kumusi umbi .
42009057	Peŋka ili ŵalukwenda munsila , umuntu umbi alilaŵile kuli ŵaYesu ati : Nakulukumulondeni uko konse uku mulukuya .
42009058	Naŵo ŵaYesu ŵalilaŵile kuli ye ati : Ŵamumbwe ŵali nemena , nefyuni fyamwiulu nafyo fili nefinsa ; sombi Umwana waMuntu nsi taakwete apakusamina umutwi wakwe .
42009059	Nakaŵili ŵalilaŵile kuli umbi ati : Ŋgaundonde . Sombi naye ati : MweŵaSikulu , munsumine ati tanje inje muku sika ŵaTata .
42009060	Sombi naŵo walilawile kuli ye ati : Ŋgoŵasye aŵafwile , ŋgawawasike aŵafwile ŵaŵo aŵene ! Sombi weŵo , koya , uŵutulisye ponse ponse Uŵufumu bwaŵaLesa .
42009061	Lomba naumbi naye alilaŵile ati : Naneŵo nakulukumulondeni , mweŵaSikulu ; sombi munsumine ati tanje mbalaye aŵali kwesu .
42009062	Sombi ŵaYesu ŵalilaŵile kuli ye ati : Aŵantu ŵonse uwikete muminwe yakwe Icakulima-ko , peŋka nekusyolokela kunuma , uyo telelwe Uŵufumu bwaŵaLesa .
42010001	Popele panuma yafintu ifyo , ŵaSikulu ŵalisalulwile naŵambi aŵantu amakumi asanu naaŵili , nekuŵatuma ŵaŵili ŵaŵili aŵakuŵatanjilila kumisi yonse nakoko konse uku ŵali apepi ukufika aŵene .
42010002	Naŵo ŵalilaŵile kuli ŵo ati : Ukutewula kukulu , sombi aŵamilimo ŵace ; pakuti pali fyefyo , kamutembelela Aŵene wakutewula ati ŵatume aŵamilimo mukuteŵula kwaŵo .
42010003	Kamuyeni : umfweni-ko , ndukumutumeni koti ŵana ŵambelele pakati kamimbulu .
42010004	Tekupinta neli kafukuta kandalama , neli litumba , neli niŋkwawilo : tekuŵasekela aŵantu munsila neli umo .
42010005	Peŋka muŋanda syonse umo mukenjila , mukataŋge mukalaŵile ati : Uŵutende bwikale muli yiyi-nanda .
42010006	Lomba , kani emwali umwana waŵutende , uŵutende bwenu ŵukalukwikele pali ye ; sombi kani tamuli , ŵukabwelela kuli mweŵo .
42010007	Peŋka mukalukwikele mopele umo muŋanda , nekulukulya nekunwa ifyo-fintu ifi ŵakapela ; pakuti umupyunjisi alielelwe ukulambulwa kwakwe . Tekulukutantaka'mananda ,
42010008	Nakaŵili mumi si yonse umo mukenjila , neŵantu naŵo nekumupokeni , mukalukulya fyopele'fyo-fintu ifi ŵakalukumutekeleni .
42010009	Mukalukuŵusya neŵalwele aŵali-mo , nekulaŵila kuli ŵo ati , Uŵufumu bwaŵaLesa bwapalamina apepi pali mweŵo .
42010010	Sombi mumisi yonse umo mukenjila , neŵantu nekuŵulo'kumupokeni , mukaye mumiseŵo yakuko , nekulaŵila ati ,
42010011	Nekuŋgu lyonse ilyamumusi mwenu , ililukwimina mumakasa esu , ilyo tulukulisumuna kuli mweŵo ; naŋgawe'fyo mufiisiŵe'fi ati Uŵufumu bwaŵaLesa bwapalamina .
42010012	Ndukumuŵuleni ati pakasuŵa ako fikaŵa fyansuminino kuSodoma ukucila napali woyo-musi !
42010013	Ulisyeme , weKolasini ! Ulisyeme , weBesaida ! Pakuti imilimo iyo ikulu , iyacitilwe muli mweŵo , ŋga yalicitilwe muTulo namuSidono , ŋga kale ŵasasile , nekulukwikele mufyacikundulu namumatoi .
42010014	Naŋgawe'fyo , pampindi yakusololola fikaŵa fyansuminino kuTulo nakuSidono ukucila napali mweŵo .
42010015	Naweŵo , weKapanaumi , kani ukasuntwilwa kwiulu ? Ukatulwa pansi paSyeoli .
42010016	Uyo ulukumumfweni mweŵo , alukunumfwa naneŵo ; nawoyo ulukumukaneni mweŵo , alukuŋkana naneŵo ; nawoyo ulukuŋkana neŵo , alukuŵakana neŵantumine .
42010017	Naŵo amakumi asanu naaŵili ŵalibwelele nekusemba , nekulaŵila ati : MweŵaSikulu nefiŵanda nafyo filikomekelwe kuli fweŵo mwisina lyenu .
42010018	Naŵo ŵalilaŵile kuli ŵo ati : Nalimubwene Satana ukupona kwiulu koti kampesimpesi .
42010019	Woneni-ko , namupeleni mweŵo amakosa akunyanta-po pansoka napali ŵaŋkalanoŋgo , neŵukulu pamakosa onse akapondo ; kaŵili pape'fintu neli cimo ifikamusomesyeni neli panini .
42010020	Naŋgawe'fyo , tekulukusemba pakuti pali fifi , ati imipasi ilikomekelwe kuli mweŵo ; sombi mulukusemba pakuti amasina enu alilembelwe kwiulu .
42010021	Impindi iyo yopele ŵaYesu ŵalisembele muMupasi Uswetelele , nekulaŵila ati : Ndukumutoteni , mweŵaTata , mweŵaSikulu ŵaKwiulu necalo capansi , pakuti mwalifisile ifyo-fintu kuli ŵaŵo aŵamano nekalaŋgo , nekufibwenesya kuncece ; icine mweŵaTata , pakuti ifyo fyalielelwe pamenso enu .
42010022	Fyonse ifintu fyalipelwe neŵo kuli ŵaTata : lomba papo'muntu neli umo , umwisi Umwana , sombi niŵaTata weŋka : neli uŵesi ŵaTata , sombi Mwana eŋka , nawoyo ualukufwaya Umwana ukuŵabwenesya .
42010023	Peŋka ŵalialucile kuŵasambile , nekulaŵila kumpelo ati : Alisyucile amenso ayo alukuŵona ifintu ifi ifi mulukuŵona mweŵo ;
42010024	pakuti ndukulaŵila kuli mweŵo ati : A ŵakusimika aŵenji nemfumu isinji syalukufwayo'kufiŵona ifi-fintu ifi mulukuŵona mweŵo , sombi tasyafibwene-po ; nekufwayo'kufyumfwa ifi-fintu ifi mulukumfwa mweŵo , sombi tasyafyumfwile-po .
42010025	Lomba umuntu umbi uwamilaŋgwe iyamumafunde aliimine nekuŵesya ati : MweŵaSambisi , ncite'ndo neŵo mukupyana umweo wamuyayaya ?
42010026	Naŵo ŵalimwasucile ati : Mbafindo ifyalembelwe mumafunde ? Ulukupenda syani ?
42010027	Naye nekwasuka ati : Utemwe ŵaSikulu Lesa woŵe nemutima woŵe wonse , nemupasi woŵe wonse , nemakosa oŵe onse , nemilaŋgwe yoŵe yonse , nekutemwa nemuŵyoŵe koti kulitemwa wemwine .
42010028	Kumfwa ŵalaŵila kuli ye ati : Waasuka bwino : ulukucite' fyo , peŋka wakulukwikala nemweo .
42010029	Sombi naye , pakuti pakufwayo'kulilunjika , alilaŵile kuli ŵaYesu ati : Mbaninani umuŵyanji ?
42010030	Kumfwa waYesu kaŵaasuka ati : Umbi umuntu alukuya kuJeliko ukufuma kuJelusalemi ; lomba alikumene newano , aŵamufulile nekumupuma , peŋka nekukumbuluka , nekumusya koti ufwile .
42010031	Lomba paliŵele ati umbi umupapatilisi ŋgaapite mopele umo ; peŋka , pakumuŵona , alipitilile ukumusesya .
42010032	Nakaŵili fyopele'fyo nemwina-Lefai naye , pakufika peŋka'po nekumuŵona , alipitilile ukumusesya .
42010033	Sombi umbi umuSamalya , ili alukwenda , alificile uko ukwali : peŋka , pakumuŵona , aliŵele neŋkumbu ,
42010034	nekuya kuli ye , nekumukaka-po napafiweŋga fyakwe , ili aitile-po amafuta nemfaina ; nekumwikalika panama yakwe umwine , nekumufisya kunanda yakulala-mo aŵensu , nekulukumulama ,
42010035	Ŋgamailo , aliŵulile amakobili aŵili , nekumupela umwine wananda , nekulaŵila ati : Ŋgamumulame bwino ; lomba fyonse'fyo ifi mwakuposa nafimbi , neŵo , pakubwela , ŋkamulambuleni .
42010036	Mbaninani pali ŵaŵo ŵotatu , uyu ulukulaŋguluka ati aliŵele muŵyakwe kuli woyo uwakumene newano ?
42010037	Naye ati : Uyo uwamucitile iŋkumbu . Kumfwa ŵaYesu kaŵalaŵila kuli ye ati : Koya , ukalukucita fyopele'fyo .
42010038	Lomba , ili ŵalukwenda , ŵa Yesu ŵaliinjile mumusi umbi ; peŋka umwanakasi umbi isina lyakwe niMalita , aliŵapokelele muŋanda yakwe .
42010039	Naye ali nemukwaŵo , isina lyakwe niMaliya , uwaikele muceni caŵaSikulu , nekuliumfwa nesiwi lyaŵo .
42010040	Sombi Malita naye alipaŋgatile nekutaŵataŵa ukwinji ; nekuya kuli ŵo , nekulaŵila ati : MweŵaSikulu , tamulukundaŋgulucila neŵo ati umukwasu andeka ati ndukutaŵataŵa neŋka ? Mumuŵule lomba ati aŋgofwe-ko ,
42010041	Sombi ŵaSikulu ŵalimwasucile ati : Malita , Malita , ulukuŵamba mumutima nekulikatasya pafintu ifinji ,
42010042	sombi icintu cimo ceŋka ecilukufwaiwa ; Maliya asalulula icintu icakwaŵanya iciweme ; lombe'co teti cikapokololwe kuli ye .
42011001	Lomba , ili ŵalukutembela pambi ŵaYesu , pakucileka , umbi umusambile waŵo alilaŵile kuli ŵo ati : MweŵaSikulu , mutusambisye ukutembela , koti nifyopele'fyo Yoane ifi alukusambisya aŵasambile ŵakwe .
42011002	Naŵo nekuwawula ati : Pakutembela mulaŵile ati : MweŵaWisifwe , isina lyenu licindikwe . Uŵufumu bwenu bwise .
42011003	Mulukutupela insiku nansiku ifyakulya fyansiku .
42011004	Mulukutufitulucila ifyakuŵifya fyesu ; pakuti nafweŵo fweŵene tulaŵafitulucila aŵantu ŵonse aŵali nemilandu kuli fweŵo . Kaŵili tekututwala kufyakutwesya .
42011005	Peŋka ŵalilaŵile kuli ŵo ati : Pali mweŵo mbaninani uli neciŵusa , nekuya kuli co pakati kaŵusiku , nekulaŵila kuli co ati : Wemwame , iŋgauŋgapwisye ŵasiŋkwa ŵatatu ;
42011006	pakuti iciŵusa canji cimbi canyendela , sombi nsikwete-po ifyakuciteŵeta ;
42011007	naceco icili mukati nekwasuka ati : Wiŋkatasya ; pamulyaŋgo paliiselwe , neŵana ŵanji naŵo ŵali paŵulo naneŵo ; nsiisi ukuŵuka ukukupela ?
42011008	Ndukumuŵuleni ati naŋgawa ati tacikaŵuka ukumupela pakuti pali ŵuciŵusa bwakwe , naŋgawe'fyo pakuti pacitala cakwe , cikaŵuka nekumupela fyonse'fyo ifi alukufwaya .
42011009	Ndukumuŵuleni mweŵo ati : Mulukulomba , peŋka fikapelwa kuli mweŵo ; mulukufwaya-fwaya , peŋka mukaŵona ; mulukukoŋkonsya , peŋka pakamwisucileni .
42011010	Pakuti aŵantu ŵonse ulomba , alapoka ; neufwaya-fwaya euŵona ; nawoyo ukoŋkonsya-po pakamwisucila .
42011011	Nakaŵili pali mweŵo mba ninani , uli nemwana , umwana wakwe alombe siŋkwa , peŋka akamupele'bwe ? Neli kulomba isaŵi , naye nekumupela insoka pamupunda wesaŵi ?
42011012	Neli kulomba isana , naye nekumupela ŋkalanoŋgo ?
42011013	Popele kani mweŵo , mweŵakuŵifya , muliisi ukuŵapela impese isiweme aŵana ŵenu , tanje cine ŵaWisinwe awa Kwiulu eŵakaŵapela Umupasi Uswetelele aŵo aŵalukuŵalomba .
42011014	Peŋka'po ŵalukucifumya iciŵanda icacisinsi . Lomba , ili cafumine-mo iciŵanda , paliŵele ati ico-cisinsi nekulaŵila ; popele nemaŵumba aŵantu nao nekukaŋkamana .
42011015	Sombi ŵambi naŵo ŵalilaŵile ati : Kuŵukulu bwakwe Balasebubi , imfumu yafiŵanda , alukufifumya ifiŵanda .
42011016	Naŵambi naŵo , ili ŵalukuŵesya , ŵalifwaile kuli ŵo akesiŵilo akakwiulu .
42011017	Sombi naŵo ŵaliisiŵile ukulaŋguluka kwaŵo , nekulaŵila kuli ŵo ati : Uŵufumu ŵonse , uŵuli nemupaka uwakulukulwa , ŵulaŵa nekonalwa ; nakaŵili nenanda , ili nemupaka uwakulukulwa , ilawa .
42011018	Kani Satana naye ali nemupaka uwakulukulwa , mboŵufumu bwakwe ŵukalukwikala syani ? Pakuti mulukulaŵila mweŵo ati : Ulukufifumya ifiŵanda kuwukulu bwakwe Balasebubi .
42011019	Kani neŵo ndafifumya ifiŵanda kuŵukulu bwakwe Balasebubi , mbanikuwukulu bwakwe nani aŵana ŵenu ŵafifumya ? Pakuti pali fyefyo , ŵo eŵakaŵa ŵakusololola ŵenu .
42011020	Sombi kani neŵo kumunwe waŵaLesa ndafifumya ifiŵanda , peŋka Uŵufumu bwaŵaLesa kale bwaisa pali mweŵo .
42011021	Lomba umuntu ukosele , uli nefyakulifunako ifyakukumana , ili alukulama iŋanda yakwe , amaŵoni akwe ali neŵutende ;
42011022	sombi , pakwisa umbi naye , umucilile ye amakosa , nekumukomeka , uyo-ye nekumupokolola ifyakulilama-ko fyonse ifyo ifi alukupema-mo , nekwaŵanya ifyakutapa fyakwe .
42011023	Uyo utaali naneŵo , mupate wanji ; nawoyo utaalukuloŋgela naneŵo , eulukupalaŋganya .
42011024	Umupasi uŵipile , ili wafumine mumuntu , ulapita apakuŵula'menda , ili ufwaya-fwaya apakutusisya ; peŋka , ili tawabwene-po neli pamo , uleŵa ati : Nakubwelela kunanda yanji iyo iyi nafumine-mo .
42011025	Lomba pakufika , ulaiŵona ipyanjilwe iyansicilwe .
42011026	Peŋka wo nekuya , nekuwuŋganya imipasi imbi isanu naiŵili iŵipile iyakucila napawine ; nayeyo nekwinjila-mo , nekulukwikele mopele umo ; lomba ukwikala kwamuntu uyo ukwakupela-ko , kulaŵa kuŵipile ukwakucila napali koko ukwakutaŋga .
42011027	Lomba , ili ŵalaŵile'fyo , umwanakasi umbi uwamwiŵumba aliŵilicisye nekulaŵila kuli ye ati : Mulisyucile munda umo umu mwafyelwe , nemaŵele ayo aya mwaoŋkele mweŵo !
42011028	Sombi naŵo ati : Tanje cine ŵalisyucile aŵo aŵomfwa amasiwi aŵaLesa , nekulukwalama .
42011029	Lomba ili alukuwuŋganina amaŵumba kuli ŵo , ŵalitaticile ukulaŵila ati : Icitentekwa ici ciliŵipile ; cilafwaya-fwaya akesiŵilo ; sombi takakapelwa-po kuli co akesiŵilo , sombi keŋka'ko-kesiwilo kakwe Jona .
42011030	Pakuti koti nifyopele' fyo ifi Jona aŵele kesiŵilo kuŵaNinife , fyopele'fyo neMwana waMuntunsi naye akaŵa kesiŵilo kucitentekwa cino .
42011031	Imfumu yanakasi iyakusaufu ikeminina pampindi yakusololola pamo neŵantu aŵacitentekwa cino , nekuŵasinina ; pakuti yalifumine ukupelele icalo capansi mukumfwa amano akwe Solomoni ; sombi ŵoneni , umbi umucilile Solomoni epwali pano .
42011032	AŵakuNinefe naŵo ŵakeminina pampindi yakusololola pamo necitentekwa cino , nekucisinina ; pakuti ŵo ŵalialulucile pakumfwa ukuŵulisisya kwakwe Jona ; sombi ŵoneni , umbi umucilile Jona epwali pano .
42011033	Papo'muntu uwaambusya-po inyale , nekwiŵika umufiseme , neli nipansi pacitundu , sombi pacakuteka-po , ati aŵo aŵakwinjila ŵaŵone ukutuŵa .
42011034	Inyale yamuŵili linso ; popele kani ilinso lyoŵe liliweme , nemuŵili woŵe wonse nawo ulukwisula ukutuŵa ; sombi kanililiŵipile , nemuŵili woŵe wonse nawo ulukwisula imfinsi ,
42011035	Pakuti pali fyefyo kolaŋguluka kani ukutuŵa ukuli muli weŵo nimfinsi lukoso .
42011036	Kani umuŵili woŵe wonse uliswile ukutuwa , uwakuŵula apali imfinsi , ukesula icine ukutuŵa , koti nifyefyo ifi inyale nekutuŵa kwaiyo ukuwaŋgele ikutuŵisya .
42011037	Lomba ili ŵacilaŵila , umbi umuFalisi aliŵetile mukulya nakwe : naŵo ŵaliinjile nekusamina ukulukulya .
42011038	Lomba uyo-muFalisi , ili afibwene'fyo , alikaŋkamene pakuti ŵaYesu taŵatanjile ukusamba ili tawaŋgalya .
42011039	Sombi ŵaSikulu ŵalilaŵile kuli ye ati : Lomba mweŵaFalisi mulaswesya pesonde paŋkomeci napambale ; sombi mukati muli mweŵo muliiswile ifyakwiŵa newuŋgwa ,
42011040	Mweŵatumpile , kansi aŵo awaleŋgele ifyapesonde , tawalileŋgele-po nefyamukati nafyo ?
42011041	Naŋgawe'fyo kamupela ifyalukoso ifyo-fintu ifili mukati ; lomba fyonse nekusweta kuli mweŵo .
42011042	Sombi mulisyeme , mweŵaFalisi , pakuti mulafumya-po pekumi ukuposa kuli ŵaLesa iminta napegano nensaŋgu syonse , sombi mulaciluka-po pakusololola neŵutemwe bwaŵaLesa ; ifyo icine ukumwelelweni ukuficita ; sombi tekwelelwa ukufileke'fi nafyo .
42011043	Mulisyeme , mweŵaFalisi ! pakuti mulatemwa imipando iyakucila uŵuleme mumasunagoge , nekusekela konse pamansa syakuulila-po .
42011044	Mulisyeme ! pakuti muli koti filende ifyakuŵulo'kuŵoneka ; neŵantu naŵo aŵalukwenda-po taŵafiisi-po .
42011045	Lomba umbi uwamilaŋgwe yamumafunde , aliŵaasucile ati : MweŵaSambisi , pakulukulaŵile'fyo , mulukututoŋgala nafweŵo .
42011046	Naŵo ati : Namweŵo mulisyeme , mweŵamafunde ! pakuti mulatwika aŵantu ifipinto ifikatesye , sombi mweŵo mweŵene tamukuma-ko kufipinto neli munwe umo .
42011047	Mulisyeme ! pakuti muleŵaka ifyapafilende fyaŵakusimika ; sombi niŵawisinwe eŵaŵepeye .
42011048	Pakuti pali fyefyo mweŵo emwemboni mulasumina imilimo yaŵawisinwe ; pakuti ŵo ŵaliŵepeye , namweŵo mulaŵeŵacila .
42011049	Napakuti pali fyefyo kaŵili amano aŵaLesa alilaŵile ati : Ŋkatuma kuli ŵo aŵakusimika nentanjisi ; lomba ŵambi ŵakaŵepaya nekulukuŵakululusya ;
42011050	ati imilopa yaŵakusimika ŵonse , iyapokomokele ukufuma kumpindi yakuleŋgwa kwacalo , ikafwailwe kucitentekwa cino ;
42011051	ukutatika kumilopa yakwe Ebeli , nekufika kumilopa yakwe Sakaliya , uwafwilile pakati paconto icamilambu nemulenda uswetelele ; icine , ndukumuŵuleni ati ikafwailwa kucitentekwa cino .
42011052	Mulisyeme , mweŵamafunde ! pakuti mwalipokolwele ulufuŋgulo lwakwisiŵa ; mweŵene tamwainjile-mo , naŵaŵo aŵati ŵakenjile-mo mwalukuŵacicila .
42011053	Lomba , ili ŵafumine mulya , aŵalembesi neŵaFalisi ŵalitaticile ukuŵakakatisyo'kwakuti , ati ŋgaŵalaŵile ifintu ifinji ;
42011054	ili ŵaŵaŵelamina ukuŵasempa kumasiwi .
42012001	Impindi iyo yopele , ili awuŋgene amaŵumba aŵantu amasausande aenji , fyopele'fyo ŵalukunyantansyanya , ŵalitaticile ukulaŵila tanje kuwasambile ŵaŵo ati : Kamucenjelela umusuŋga waŵaFalisi , uwakutumpaika .
42012002	Sombi tapali-po icintu icifimbilwe icitacikaŵoneka , neli cifisilwe icitacikesibwa .
42012003	Peŋka fyonse'fyo ifi mwalaŵile mumfinsi , fikomfwanika mukutuwa ; nakaŵili nafyefyo ifi mwatepetele pakutwi mufipinda fyamukati , fikatulika pamitenje yamananda .
42012004	Nakaŵili ndukulaŵila kuli mweŵo , mweŵame , ati : Tekuŵatina aŵo aŵepaya umuŵili , sombi taŵesi-po ukucita nafimbi .
42012005	Sombi ndukumucenjesyeni ifya Ŵaŵo aŵa muŋgatina ; kamulukuŵatina'ŵo aŵali nemakosa , pakumwipayeni , akumuposeni muGeena ; icine , ndukulaŵila kuli mweŵo ati : Mulukuŵatina aŵo !
42012006	Utuseŵa tusanu kansi tatulolwa utukobili tuŵili ? lomba neli kamo takalubwa-ko pamenso aŵaLesa .
42012007	Sombi nemisisi yonse iyamumitwi yenu ilipendelwe . Tekutina , mweŵo muli ŵamakweŵo akucila napatuseŵa utwinji .
42012008	Kaŵili ndukumuŵuleni ati : Aŵantu ŵonse ukansumina neŵo pamenso aŵantu , uyo-ye neMwana waMuntunsi naye akamusumina pamenso aŋkalamba syaŵaLesa .
42012009	Sombi ukaŋkana neŵo pamenso aŵantu , uyo eukakanwa pamenso aŋkalamba syaŵaLesa .
42012010	Lomba aŵantu ŵonse ukamwefya Umwana waMuntunsi , fikafitulucilwa kuli ye ; sombi kuli woyo ukaucoŵola Umupasi Uswetelele tafikafitulucilwa-po .
42012011	Peŋka ili ŵakamutwaleni kumasunagoge , nakuŵekalicisi , nakuŵakulu , tekulukuŵamba mumitima ifyafyefyo ifi mukaasuka neli kulaŵila :
42012012	pakuti Umupasi Uswetelele ukamusambisyeni impindi iyo yopele ifyafyefyo ifyelelwe mweŵo ukulaŵila .
42012013	Lomba umbi uwapeŵumba alilaŵile kuli ŵo ati : MweŵaSambisi , mumuŵule umukwasu ati aaŵanye uŵupyani naneŵo .
42012014	Sombi naŵo kaŵalaŵila kuli ye ati : Wemuntu , mbaninani uwambicile neŵo wakusololola neli kwaŵanya pali mweŵo ?
42012015	Kaŵili ŵalilaŵile kuŵantu ati : Cenjeleni , mulukulikanya fyonse ifyawuŋkumbwamawoni ; pakuti umweo wamuntu tauli mukufula kwafintu ifyo ifi akwete .
42012016	Lomba ŵalilaŵile nekupalanya kuli ŵo ati : Umusili wamuntu umbi umusambasi walukumesya ukwakuti ;
42012017	peŋka alialakenye mumutima wakwe ati — Ŋkacite'ndo , pakuti nsikwete-po umwakufiloŋgela ifyakulya fyanji ?
42012018	Lomba alilaŵile ati : Ŋkacite'fi : ŋkatowolola amatala anji , nekwiŵaka ambi acilile uŵukulu ; peŋka emo ŋkaloŋgela ifyakulya fyanji fyonse nemaŵoni anji .
42012019	Popele ŋkalaŵila kumutima wanji ati : Wemutima wanji , uli nemaŵoni aenji aŵicilwe akukumana imyaka iinji ; kotusya , ulukulya nekunwa , nekulukusaŋgalala .
42012020	Sombi ŵaLesa ŵalilaŵile kuli ye ati : Weutumpile , uŵusiku ŵuno umutima woŵe wakufwaikwa ukufuma muli weŵo ; lomba ifintu ifyo ifi mwaansika fikaŵa fyakwe nani ?
42012021	Fyopele'fyo ewoyo uliŵicila' maŵoni , sombi taalukuŵila kuli ŵaLesa .
42012022	Peŋka ŵalilaŵile kuŵasambile ŵaŵo ati : Pakuti pali fyefyo , ndukumweŵeni ati : Tekulukuŵamba mumitima pakuti pamweo , ifyafyefyo ifi mwakulukulya ; neli nipakuti pamiŵili yenu ifyafyefyo ifi mwakulukufwala .
42012023	Pakuti umweo ulicilile pafyakulya , nemuŵili nawo pafyakufwala .
42012024	Kamulaŋguluka ifyawacikwaŋgala , ati taŵaŵyala-po , neli kuteŵula-po ; ŵopele taŵakwete-mwakuloŋgela neli ŵutala ; sombi ŵaLesa ŵalaŵateŵeta ! Kansi mweŵo tamulicilile ukwakuti amakweŵo napafyuni !
42012025	Nakaŵili pali mweŵo mbaninani , pakulukuŵamba mumutima , uwisi ukulunda-po pamweo wakwe ikubita ?
42012026	Peŋka mweŵo kani tamwisi ukucita icintu ico icicepele lukoso , mbanindo mulukuŵamba mumitima ifyafintu fimbi ifisyeleko ?
42012027	Kamulaŋguluka ifyaŵalendya ifyakumena kwaŵo : tawapyuŋga-po , neli kupika ; naŋgawe'fyo ndukumuwuleni ati , neli ni Solomoni wonse muŵuleme bwakwe ŵonse , taafwite-po koti liluŵa ilyakuŵe'fyo .
42012028	Sombi kani ŵaLesa ŵalafwike'fi ifyani fyamumpaŋga , ifiikele lelo , ŋgamailo nekuposwa mwisiko ; tanje cine ŵakamufwikeni mweŵo , mweŵakucetekela kunini .
42012029	Lomba tekulukufifwaya-fwaya ifyo ifi mukalya , neli nifyefyo ifi mukanwa ; kaŵili tekulukuŵamba mumitima .
42012030	Pakuti ifi-fintu fyonse imikoka yaŵantu ŵapansi pano ilafifwaisya : sombi ŵaWisinwe ŵaliisi ati mulukufipeŋgele'fi-fintu .
42012031	Naŋgawe'fyo kamuŵufwaisya Uŵufumu bwaŵo , peŋka nefintu ifi nafyo fikalundwa-po kuli mweŵo .
42012032	Tekulukutina , wetaŋga lini ni ; pakuti ukumupeleni mweŵo Uŵufumu ekutemwa kwaŵaWisinwe .
42012033	Kamufiula ifyo ifi muli nafyo , nekufipela lukoso ; kamulicitila iŋkomwe syandalama isyakuŵulo'kufwa , uŵuŵoni ubwamwiulu ubwakuŵulo'kusila , apakuŵulo'kupalamina awano neli umo , neli kuŵonala kuŵusumfi .
42012034	Pakuti uko ukuli amaŵoni enu , ekuli nemitima yenu .
42012035	Kumunda syenu iŋguwo ŋgasitukusunswa ; nenyale syenu ŋgasilukwaka ;
42012036	namweŵo mweŵene ŋgamwikale koti ŵantu aŵalukumupembelela wisikuluŵo , ili akabwela ukufuma kucitenje caŵuufi ; ati , pakwisa ye nekukoŋkonsya , ŵakapulilile ukumwiswila-ko .
42012037	Ŵalisyucile aŵapyunjisi aŵo aŵa akasaŋga , pakubwela ye , ŵalukupembelela ; icinenene ndukumuŵuleni ati akalisunsa nekuŵekalika mukulukulya , nekwisa nekuŵataŵataŵila .
42012038	Lomba kani akesa pakati kaŵusiku , kani nikucinyamaca , nekuwasaŋga fyopele'fyo , ŵalisyucile ŵo .
42012039	Sombi isiŵeni ifi ati umwine wananda ŋga aliisiŵile impindi iyo iyakwisa silumfundi ŋga alipembelele , nekuŵulo'kusya iŋanda yakwe ukutiŵulwa .
42012040	Ŋgamulukupembelela namweŵo ; pakuti pampindi iyo iyi tamukalaŋguluka Umwana waMuntunsi akesa .
42012041	Peŋka Petilo nekweŵa ati : MweŵaSikulu , mulukulaŵila ukupalanya uku kuli fweŵo fweŋka , kani nakuŵantu ŵonse ?
42012042	Kumfwa ŵaSikulu ati : Mbaninani kalama uwakucetekelwa uwamano , uyu ŵawisikulu ŵakekalika paŵamuŋanda yaŵo ati akaŵapele ifyakulya fyaŵo pampindi'syelelwe ?
42012043	Alisyucile umupyunjisi uyo uyu ŵawisikulu , pakwisa , ŵakasaŋga alukucita fyopele'fyo .
42012044	Icine ndukumuŵuleni ati ŵakamwikalika pafintu fyonse ifi ŵali nafyo .
42012045	Sombi kani umupyunjisi uyo akalaŵila mumutima wakwe ati : Wasikulu ŵanji ŵalukukokola ukwisa ; peŋka nekuta tika ukupama aŵapyunjisi aŵalalume neŵanakasi , nekulukulya , nekulukunwa , nekulukupendwa ;
42012046	ŵawisikulu umuntu uyo ŵakesa pakasuŵa ako akakuwulo'kulaŋguluka ye , napampindi iyo iyakuŵulo'kwisiŵa ye , nekumupinika pakati , nekumwaŵanisisya pamo naŵaŵo aŵakwaluka .
42012047	Nakaŵili umupyunjisi uyo , uwaisiŵile ukufwaya kwaŵawisikulu , nekuŵulo'kwansika neli kucita koti kufwaya kwaŵo , uyo akapamiwa apenji .
42012048	Sombi uyo naye utaesiŵile , sombi uwacitile ifintu ifyelelwe ukupamwa , uyo akapamiwa apace . Nakaŵili uwapelwe ifinji , kuli woyo ifinji fikafwailwa-ko ; nawoyo , uŵasisisye ifinji , kuli ye ŵakacetekela-ko ifyaku cila-po .
42012049	Naliisile mukuposo'mulilo pacalo capansi ; peŋka mbefyo mfwaye'ndo pakuti waaka'kale ?
42012050	Sombi ndi nekuŵatisya , uku niŋgawatisiwa-ko ; kaŵili ndifundeme ukwakuti , ili takuŋgakonsiwa .
42012051	Kani mulukulaŋguluka ati ndiisile mukupela uŵutende mucalo capansi ? Ndukumuŵuleni ati : Koku ; sombi tanje cine mupaka !
42012052	Pakuti , ukufuma kumpindi yaŵukumo , muŋanda imo aŵantu ŵasanu ŵakalukulekene , ŵatatu ukuŵucila ŵaŵili , ŵambi naŵo ŵaŵili ukuŵucila ŵatatu .
42012053	Ŵakalekana ; ŵawisi ŵakamuŵucila umwana waŵo umwalalume , nemwana naye nekuŵaŵucila ŵawisi ; ŵanyina naŵo ŵakamuŵucila umwana waŵo umwanakasi , nemwana na ye nekuŵaŵucila ŵanyina : ŵanyinafyala naŵo ŵakamuŵucila umulokasi waŵo , nemulokasi naye nekuŵaŵucila ŵanyina-fyala .
42012054	Nakaŵili ŵalilaŵile kumaŵumba aŵantu ati : Mweŵo , pakuŵona ikumbi lilukutulila kumbonsi , mulapulililo'kulaŵila ati : Akafula kalukwisa ! Fyopele' fyo kalesa .
42012055	Nakaŵili , pakulukupupa icipupu icakusaufu , mulalaŵila ati : Pakaŵa neciŵe icakulukuŵaŵula . Fyopele'fyo palaŵa !
42012056	Mweŵakutumpaika , muliisi ukupenda pamenso acalo , napamenso amwiulu ; sombi mbanindo tamwisi ukupenda impindi ino ?
42012057	Kaŵili mbanindo tamulukulaŋgulucila ifiluŋgeme mweŵene ?
42012058	Pakuti ili ulukuya nemupate woŵe kumusololwesi , koesya pansila ukuluŵuka kuli ye ; eŋgesa mukukutwala kumusololwesi , naye umusololwesi nekukuposa kucilolo , naco icilolo nekukuposa mwikati .
42012059	Ndukukuŵula ati , Tokafuma-mo mulya neli panini , ili tauŋgafuta nekaŵoni akakupela-ko .
42013001	Impindi iyo yopele epo ŵali ŵambi aŵaŵaŵulile ifyaŵaGalili , imilopa yaŵaŵo eyo Pilati asaŋkenye pamo nemilambu yaŵo .
42013002	Naŵo ŵaliŵaasucile ati : Kani mulukulaŋguluka ati aŵaGalili aŵo ŵakuŵifya ukwakucila napaŵaGalili ŵonse , pakuti ŵalisomenwe'fyo-fintu ?
42013003	Ndukumuŵuleni ati , Koku ; sombi kani tesi mukaaluluke , mwense mukonalwa koti nifyopele'fyo !
42013004	Neli fyaŵaŵo ikumi naŵasanu muli ŵasanu naŵatatu , pali ŵo epo yawilile iŋanda itali iyakuSiloami nekuŵepaya , mulukulaŋguluka ati aŵoŵo nimbifi isyakucila napaŵantu ŵonse aŵalukwikala muJelusalemi ?
42013005	Ndukumuŵuleni ati , Koku ; sombi kani tesi mukaaluluke , mwense mukonalwa koti nifyopele'fyo !
42013006	Peŋka ŵalilaŵile ukupalanya uku ati : Umuntu umbi ali nemukuyu uwalimbilwe mwiŵala lyakwe ilyamifaina ; lomba aliisile ili afwaye'fisepo palya , sombi taafibwene-po neli cimo .
42013007	Popele alilaŵile kumulimi wamifaina ati : Wona , ino-myaka itatu ndesa ili mfwaye'fisepo pamukuyu uyu , nekusaŋga takuli neli cimo ; uteme ; mbanindo kaŵili wonawila umusili ?
42013008	Sombi uyo alimwasucile ati : Sikulu , ŋgamuuleke nemwaka uno kaŵili , tanje ndime ponse pali wo , nekuŵika-mo intimba .
42013009	Peŋka kani ukalukwikate'fisepo , ciweme ; sombi kani taukekate-po , mukauteme .
42013010	Peŋka'po ŵaYesu ŵalukusambisya mumbi mwisunagoge pakasuŵa kasabata .
42013011	Lomba mwali nemwanakasi , uwali nemupasi uwakulwala-lwala imyaka ikumi naisanu muli isanu naitatu ; alioŋgomene , taesiŵile-po ukwinuka neli panini .
42013012	Lomba ŵa Yesu , ili ŵamubwene , ŵalimwitile , nekulaŵila kuli ye ati : Wemwanakasi , wakakululwa kukulwala-lwala koŵe !
42013013	Peŋka ŵalitintilepo iminwe yaŵo pali ye ; naye , impindi iyo yopele , alilunjicilwe , nekulukulemya ŵaLesa .
42013014	Lomba icilolo icamwisunagoge caliŵele nekufitwa , pakuti ŵa Yesu ŵaliŵusisye pali sabata , nekulaŵila kumaŵumba aŵantu ati : Pali insiku sisanu nakamo , isyelelwe ukucite'milimo aŵantu ; peŋka pali syesyo mukai ukwisa mukuŵusiwa ; tekwisa pakasuŵa kasabata !
42013015	Sombi ŵaSikulu ŵalicasucile ati : Mweŵakutumpaika , mweŵo mwense pakasuŵa kasabata tamukakululapo iŋombe neli nimboŋgolo iyamucipata nekwitwala kumenda ?
42013016	Sombi uyumwanakasi , umwana wakwe Ablaamu , uyu Satana akacile imyaka ikumi naisanu muli isanu naitatu , kansi tafilielelwe ukumukakulula kucakukake'ci pali sabata ?
42013017	Ili ŵalaŵile'fyo , aŵapate ŵaŵo ŵonse ŵaliŵele nensoni ; neŵumba lyonse nalyo lyalisembele pakuti pafintu fyonse ifyaŵuleme ifyacitilwe kuli ye .
42013018	Peŋka ŵalilaŵile ati : MboŴufumu bwaŵaLesa ŵulipalene nendo ? Syani nakuŵupalanya ?
42013019	Ŵuli koti lusaŋgu lwasinapi , lopele umuntu aŵulile , nekuposa mwiŵala lyakwe ; peŋka lwalimenene , nekuŵa muti ukulu ; nefyuni fyamwiulu fyalukwikala kufinsokela fyalulo .
42013020	Nakaŵili ŵalilaŵile ati : Mbafindo ifi nakupalanya neŴufumu bwaŵaLesa ?
42013021	Wuli koti musuŋga , wopele umwanakasi aŵulile , nekufisa mufyakwesya fitatu ifyaŵuŋga , ili tafiŋgafimba fyonse .
42013022	Lomba ŵaliile ili ŵapitana pamisi napali tumisi , nekulukusambisya ili ŵenda ukulukuya kuJelusalemi .
42013023	Peŋka umbialilaŵilekuli ŵo ati : MweŵaSikulu , kani ŵace lukoso eŵakapuluka ? Naŵo nekuŵeŵa ati :
42013024	Kamwesyo'kwakuti ukwinjila pamulyaŋgo uce ; pakuti ndukumuŵuleni ati aŵenji ŵakafwayo'kwinjila-mo , sombi taŵakesiŵa-po .
42013025	Ili ŵaima'kale aŵene wananda , nekwisalako kumulyaŋgo , namweŵo nekutatiko' kwimakana posonde , nekulukukoŋkonsya paciŵi , nekulaŵila ati : MweŵaSikulu , twiswileni-ko ! naŵo nekumwasukeni ati : Nsimwisini-po uku mwafumine !
42013026	Peŋka mukatatiko'kulaŵila ati : Twalukulya nekulukunwa pamenso enu , namweŵo mwalukusambisya mumiseŵo yesu !
42013027	Sombi naŵo ŵakalaŵila ati : Nsimwisini-po uku mwafumine ; fumeni-po pali neŵo , mweŵo mwense mweŵakucite'fiŵipile !
42013028	Pakaŵa nemisowa apo , nekulukusumanya ameno , ili mukaŵona Ablaamu , nalsaci naYakobi neŵakusimika ŵonse muŴufumu bwaŵaLesa , sombi namweŵo mweŵene muliposelwe poso nde .
42013029	Kaŵili ŵakesa aŵakufuma kumutulesuŵa nakumbonsi nakunofu nakusaufu , nekulukwikele muŴufumu bwaŵaLesa .
42013030	Lomba umfweni , pali neŵapelele-ko aŵakaŵa ŵakutaŋga , newakutaŋga aŵakaŵa ŵakupe la-ko .
42013031	iyo-mpindi yopele ŵaliisile neŵaFalisi ŵambi , nekulaŵila kuli ŵo ati : Fuma-po , koya kumbi : pakuti Elode alukufwayo'kukwipaya !
42013032	NaWo nekuŵaasuka ati : Kamuyeni , mukalaŵile kuli mumbwe uyo , ati : Ŵona , ndukufifumye'fiŵanda nekuŵaŵusya aŵantu lelo namailo , lomba masosi ŋkakonsiwa !
42013033	Naŋgawe'fyo ukwelelwa neŵo ukuyo' lwendo lwanji lelo namailo namasosi ; pakuti tekwelelwa uwakusimika ukufwila kumbi ukutakuli nikuJelusalemi .
42013034	Welelusalemi , wejelusalemi , wewipaya aŵakusimika , nekuŵaposa'mabwe aŵo aŵatuminwe kuli weŵo ! Liŵili liŵili nalukufwavo'kuwuŋganya aŵana ŵoŵe , koti nifyopele'fyo nenseke ifi iŵuŋganya utwana twaiyo mumapindo ; lomba mwalikene !
42013035	Ŵoneni , iŋanda yenu ilisyele kuli mweŵo koti yamumasala ; sombi ndukumuŵuleni ati , tamukambona liŵili , ili tamuŋgalawila ati — Alicindeme uyo ulukwisa mwisina lyaŵaSikulu !
42014001	Kambi akasuŵa kasabata , ili ŵainjile muŋanda yacilolo cimbi icaŵaFalisi mukulukulya , ŵalukuŵaceta .
42014002	Lomba epwali pamenso aŵo umuntu umbi uwalukutenda ififimbwafimbwa .
42014003	Peŋka ŵaYesu ŵalilaŵile kuŵamafunde neŵaFalisi ati : Kani ukwelelwa ukuŵusya pakasuwa kasabata , kani tekwelelwa ?
42014004	Sombi naŵo ŵaliikele celele . Peŋka ŵalimwikete , nekumuŵusya , nekumutuma ;
42014005	nekuŵeŵa ati : Apa pali mweŵo mbaninani ukalukuli nemboŋgolo kani niŋombe iyakuponena-mo mumukalo , utaakapulilila ukuyaŵula pakasuŵa kasabata ?
42014006	Naŵo taŵaisiŵileukwasuka pali fyefyo-fintu .
42014007	Peŋka ŵalilaŵile ukupalanya kuli ŵaŵo aŵetilwe , ili ŵabwene ifi ŵasalulwile imipunda iyakucilo'ŵuleme , ati :
42014008	Pakwitwa weŵo kumuntu umbi ukwisa kucitenje caŵuufi , tekwikala pamupunda uwakucilo'ŵuleme ; eŋgesa-kwitwa kuli ye umbi umuntu uwaŵuleme uŵucilile napali weŵo ,
42014009	nawoyo uwamwitileni mweŵilo nekwisa nekulaŵila kuli weŵo ati : Umupele uyu umupunda ! lomba naweŵo nekuupoka nensoni umupunda ucepele .
42014010	Sombi pakwitwa , uye , wikale pamupunda ucepele ; ati uyo uwakwitile , pakwisa , alaŵile kuli weŵo ati : Wemwame , telela kuntanjile ! Peŋka ukaŵa neŵuleme pamenso aŵantu ŵonse aŵo ulukulya naŵo .
42014011	Pakuti aŵantu ŵonse , ulicindika , akapufiwa ; neulipufya naye akacindikwa .
42014012	Peŋka ŵalilaŵile nakuli woyo uwaŵetile ati : Pakwansika ifyacitenje icakasuŵa neli camulalilo , tekufiita ifiŵusa fyoŵe , neli ŵakwanu , neli ŵena ŵoŵe , neli ŵaŵyoŵe aŵaŵile koku ; ŵeŋgesa mukukwita naweŵo , fyopele'fyo nekukubwesesya .
42014013	Sombi pakwansika ifyacitenje , uŵete awapeŋgele nefilema neŵalukusunta nempofu ;
42014014	eli ukasyuka : pakuti ŵo taŵakwete ifyakukubwesesya ; pakuti weŵo ukalambulwa pampindi yakuŵuka pamfwa awaluŋgeme .
42014015	Popele umbi uwasamine naŵo ukulukulya , ili aumfwile'fyo , alilaŵile kuli ŵo ati : Alisyucile uyo ukalya muŵufumu bwaŵaLesa .
42014016	Peŋka ŵalilaŵile kuli ye ati : Umbi umuntu aliansicile ifyamulalilo ifinji , nekuŵeta aŵenji ;
42014017	peŋka alitumine umupyunjisi wakwe pampindi yakulya mukuŵaŵula aŵo aŵaitilwe ati : Iseni , pakuti ifintu filiteyanisiwe limo .
42014018	Lomba ŵonse aŵo ŵali nemutima umo , nekutatika ukufutulula amasiwi . Uwatanjile alilaŵile kuli ye ati : Naliulile iŵala , peŋka ukwelelwa neŵo ukuya mukuliŵona : napapata ati mundaŵilile-ko .
42014019	Naumbi naye ati : Naliulile iŋombe ikumi , peŋka ndukuya mukusyesya : napapata ati mundaŵilile-ko .
42014020	Naumbi naye ati : Naliupile umwanakasi , popele tesi'nje neŵo !
42014021	Peŋka naye umupyunjisi uyo alificile nekuŵaŵula ŵawisikulu ifyafyefyo . Peŋka'po , umwine wananda alikalipile , nekulaŵila kumupyunjisi wakwe ati : Koya bwaŋgu mumiseŵo nensila isyamumusi , uŵenjisye muno awapeŋgele nefilema nempofu neŵakusunta !
42014022	Lomba uyo-mupyunjisi alilaŵile ati : Sikulu , ifyo ifi mwalaŵila fyacitwa ; sombi naŋgawe'fyo epo icili imipunda .
42014023	Lomba ŵawisikulu ŵalilaŵile kumupyunjisi ati : Koya mumiseŵo iyakutali namufinsokela , uŵapanjile ati ŵenjile , ati iŋanda yanji iisule .
42014024	Pakuti ndukukuŵula ati : Aŵantu aŵo ŵonse aŵetilwe taŵakafiumfwa-po neli umo ifyamulalilo wanji .
42014025	Eli aile naŵo amaŵumba aŵantu aŵenji ; naŵo ŵalialucile , nekulaŵila kuli ŵo ati :
42014026	Aŵantu ŵonse ulukwisa kuli neŵo , utaafitilwa-po ŵawisi naŵanyina , nemukasi wakwe , neŵana ŵakwe , neŵakwaŵo , neŋkasi syakwe , icine nemweo wakwe umwine , uyo tesi akaŵe musambile wanji .
42014027	Aŵantu ŵonse utaapinta-po umutaliko wakwe umwine ukulukundonda , tesi akaŵe-po musambile wanji .
42014028	Pakuti , pali mweŵo mbaninani , pakufwayo'kwiŵaka iŋanda itali , utaataŋgo'kwikala ukulukupenda ifyamakweŵo ati kani ifi ndi nafyo fyakukumana ukwikonsya ?
42014029	eŋgesa-kwiŵaka ica pansi ceŋka nekufilwa ukwisilisya ; naŵaŵo aŵalukutamba nekutatika ukumuseka ,
42014030	ati : Uyu-muntu alitaticile ukwiŵaka , sombi taesiŵile ukwikonsya !
42014031	Neli mbaisa-mfumu , pakuya mukulwa nemfumu imbi iŋkondo , itaitango' kwikala nekwalakanya ati , kani ndiisi neŵantu amasausande ikumi ukwicila iyo ilukwisa kuli neŵo neŵantu amasausande amakumi aŵili ?
42014032	Kani tesi iicile-po , ili icili ukutali iyo imbi , yakutuma iŋkalamba nekwipusya umulandu waŵutende .
42014033	Peŋka pakuti pali fyefyo , pali mweŵo mwense utaaleka-po ifintu fyakwe fyonse , tesi akaŵe musambile wanji .
42014034	Umucele lomba uliweme , sombi kani umucele waleka ukukuma kwauo , mbanikundo ukakumisiwa ?
42014035	Toelelwe iŵala neli mupili waŵufumba ; ŵalauposa lukoso . Uyo uli nematwi akumfwa ŋgaomfwe .
42015001	Lomba awasoŋkesi nembifi syonse syalukupalamina kuli ŵo mukuŵomfwa .
42015002	Peŋka aŵaFalisi neŵalembesi nawowalukuliŋwiŋwisya ati : Uyu-muntu alukusipokelela imbifi , nekulukulya nasyo .
42015003	Naŵo ŵalilaŵile kuli ŵo ukupalanya uku ati :
42015004	Apa pali mweŵo , mbaninani uli nembelele umwanda , nekulufya-po imo , utaasya-po mumpaŋga isyo amakumi asanu naane nasisanu nasine , nekwilonda nayeyo iluŵile , ili taaŋgaiwona ?
42015005	Ili aibwene , alailalika pamafusi akwe , ili asemba .
42015006	Peŋka pakufika kwaŵo , alafiita ifiŵusa fyakwe neŵaŵyakwe , nekulaŵila kuli ŵo ati : Saŋgalaleni pamo naneŵo , pakuti naiŵona imbelele yanji iyaluŵile .
42015007	Ndukumuŵuleni ati fyopele'fyo kukaŵa nekusaŋgalala kwiulu pakuti pambifi imo iyaaluluka , ukwakucila napaŵantu awaluŋgeme amakumi asanu naane naŵasanu muli ŵasanu naŵane , awakuwulo'kufipeŋgela ifyakwalulula .
42015008	Neli mbawisa-mwanakasi uli-po nendalama yesilifa ikumi , kani akailufyepo imo , utekwasya inyale , nekulukupyaŋga muŋanda , nekufwaya-fwaya bwino bwino , ili taaŋgalwona ?
42015009	Peŋka'po , pakwiŵona , alafiita ifiŵusa fyakwe neŵaŵyakwe , nekulaŵila ati : Saŋgalaleni pamo naneŵo , pakuti naiŵona nayeyo inalufisye !
42015010	Fyopele'fyo ndukumuŵuleni ati pali nekusaŋgalala pamenso aŋkalamba syaŵaLesa , pakuti pambifi imo iyaaluluka .
42015011	Nakaŵili ŵalilaŵile ati : Umbi umuntu ali neŵana aŵalalume ŵaŵili .
42015012	Popele umwanice-ŵantu alilaŵile kuli ŵawisi ati : Tata , mumpele neŵo ifyakwaŵanya ifyamaŵoni enu ifikaŵa fyanji . Naŵo ŵaliŵaaŵenye amaŵoni aŵo .
42015013	Peŋka'po , ili tasiŋgapita insiku isinji , uyo-mwanice-ŵantu alifiloŋgenye fyonse , nekwimo'lwendo lwakwe ukulukuya kucalo ukutali ; kopele uko aliposaile uŵuŵoni bwakwe kukwikala kwaŵuŋgwa .
42015014	Peŋka ili afiposaile fyonse , nensala iyakawumbo ikulu yalikolele mucalo ico ; naye alitaticile ukulukupeŋga ,
42015015	Peŋka aliile mukukumaŋkana nemuntu umbi uwamucalo ico ; naye alimutumine kufyembelelo fyakwe mukusiteŵeta iŋkumba .
42015016	Naye alukufwayo'kwikuta ifipapwa ifyalukulya iŋkumba : tapali-po umuntu uwakumupela .
42015017	Sombi , pakusinsimuka mumutima , alilaŵile ati : Mbati ubwinji aŵantu ŵaŵaTata aŵalambulwa ŵali nefyakulya ifyakukumana , kaŵili nafimbi peulu , sombi neŵo ndukufwa lukoso kuno kunsala !
42015018	Ŋkema , ŋkaye kuli ŵaTata , ŋkalawile kuli ŵo ati : Tata naliŵifisye kwiulu napamenso enu ;
42015019	nsielelwe ŵukumo ukwilikwa ati mwana wenu ; muŋgalule koti niumbi umupyunjisi wenu ulambulwa !
42015020	Peŋka aliimine , nekufika kuli ŵawisi . Sombi ili acili ukutali , ŵawisi ŵalimubwene , nekuŵa neŋkumbu , nekuŵutuka , nekumukumbata namumukosi , nekumufyonta .
42015021	Naye umwano'yo alilaŵile kuli ŵo ati : Tata naliŵifisye kwiulu napamenso enu , nsielelwe ŵukumo ukwilikwa ati mwana wenu !
42015022	Sombi ŵawisi ŵalilaŵile kuŵapyunjisi ŵaŵo ati : Fumyeni bwaŋgu umwinjila uweme ukucila , mumufwike : mumufwike nensalamu kumunwe , neŋkwawilo kumakasa akwe ;
42015023	mulete nemombe uyo unonene , mwipaye , tulukulya , tulukusaŋgalata :
42015024	pakuti uyu-mwana wanji walifwile , pano aŵuka liŵili : waliluŵile , kaŵili aŵonwa . Peŋka ŵalitaticile ukulukusemba .
42015025	Sombi umwana waŵo umukuluŵantu ali kumaŵala ; lomba ili aisile nekupalamina kunanda , aliumfwile ukwimba nekulukusyana .
42015026	Peŋka alimwitile umupyunjisi umbi , nekwipusya ati : Mbe'fi-fintu findo ?
42015027	Kumfwa kaamuŵula ati : Umukwani aisa ; peŋka ŵawiso ŵaipaya umombe uyo unonene , pakuti ŵamupoka alikosele .
42015028	Sombi naye alikalipile , nekukano'kwinjila ; peŋka ŵawisi ŵalifumine , nekulukumukombetela ,
42015029	Sombi aliŵaasucile ŵawisi ati : Ŵoneni , imyaka ino iinji ndukumupyunjileni ; kaŵili nsinapulaisye-po ifunde lyenu neli limo ; sombi tamwampele-po neli mwana wambusi , ati nsaŋgalale nefiŵusa fyanji ;
42015030	sombi , pakwisa uyu-mwana wenu , uwaposaile amaŵoni enu pamo neŵanakasi aŵacencemesi , lomba mwamwipaila umombe uyo unonene .
42015031	Naŵo ŵalilaŵile kuli ye ati : Wemwana wanji , ndi noŵe insiku syonse , nefintu fyanji fyonse fyoŵe ;
42015032	sombi ukwelelwa ukusemba nekulukusaŋgalala ; pakuti uyu-mukwanu walifwile , pano aŵuka ; waliluŵile , pano aŵonwa .
42016001	Kaŵili ŵalilaŵile nakuŵasambile ati : Ekwali umbi umuntu umuŵile , uwali necilolo ; copele'co calisenselwe kuli ye ati , cilukuposaila amaŵoni enu .
42016002	Naye aliciitile , nekulaŵila kuli co ati : Mbe'fi ifi ndukumfwa ifyakuli weŵo findo ? Ŋgompele-po ifyakupenda ifyaŵucilolo ŵoŵe ; pakuti tawisi ukwikala ŵucilolo ŵukumo .
42016003	Peŋka icilolo ico calilaŵile mumutima ati : Ŋkacite'ndo , pakuti ŵasikulu ŵanji ŵalukuŵufumya ŵucilolo kuli neŵo ? Nsikwete-makosa akulima ; ndi nensoni , nsiisi ukulomba-lomba .
42016004	Naisiŵa ifyafyefyo ifi ŋkacita , ati , pakutamfiwa neŵo kuli ŵucilolo , ŵakampokelele mumananda aŵo .
42016005	Peŋka caliŵetile ŵonse aŵali nemyapu kuli ŵawisikulu , nekulaŵila kuwakutaŋga ati : Mbamwapu-wasyani uli nawo kuli ŵasikulu ?
42016006	Naye ati : Fyakwesya ifyamafuta umwanda . Naco calilaŵile kuli ye ati : Ŵule'ŋkalata yoŵe , wikale bwaŋgu , ulembe amakumi asa nu .
42016007	Eli calaŵile nakuli umbi ati : Mbamwapu-wasyani uli nawo weŵo ? Naye ati : Fyakwesya ifyatiligu umwanda . Naco calilaŵile kuli ye ati : Ŵule'ŋkalata yoŵe , ulembe amakumi asanu naatatu .
42016008	Lomba ŵawisikulu ŵalicitotele icilolo ico icisendeme , pakuti calicitile ifyamano ; pakuti kucitentekwa caŵo aŵana ŵampindi ino ŵali nemano akucila napaŵana ŵakutuŵa .
42016009	Kaŵili ndukulaŵila kuli mweŵo ati : Mulileŋgele ifiŵusa fyenu kumaŵoni asendeme , ati , pakusila o , fikamupokeleleni mumitanda yamuyayaya .
42016010	Uyo utekenye kufintu ifice alitekenye nakufinji ; uyo naye utaatekenye kufice lukoso , taatekenye nakufinji .
42016011	Peŋka kani tamwatekenye kumaŵoni asendeme , mba ninani ukamusisyeni amaŵoni acine ?
42016012	Nakaŵili kani tamwatekenye kuli fyefyo ifyamuntu umbi , mbaninani ukamupeleni ifyo fyenu ?
42016013	Papo'mupyunjisi uwisi ukuŵapyunjila ŵawisikulu ŵaŵili ; pakuti neli akamufitilwa umo , umbi nekumutemwa : neli akalukwikatisya naumo , uyo umbi nekumupufya . Tamwisi ukupyunjila naŵaLesa nemaŵoni .
42016014	Peŋka aŵaFalisi , aŵalukutemwa indalama , ŵaliumfwile'fyo fyonse , nekulukuŵaseka .
42016015	Naŵo ŵalilaŵile kuli ŵo ati : Mweŵo muli ŵaŵo aŵalukulilunjika pamenso aŵantu ; sombi ŵaLesa ŵaliisi imitima yenu ; pakuti ico icicindicilwe kuŵantu , pamenso aŵaLesa cilikanaminwe .
42016016	Amafunde neŵakusimika ŵalukwikala ukufika kumpindi yakwe Yoane ; ukufuma kumpindi iyo leeŵo Iciweme icaŴufumu bwaŵaLesa cilukuŵulisisiwa ; neŵantu ŵonse naŵo ŵalukwinjila-mo nemakosa .
42016017	Sombi icapepi ati iulu necalo capansi cikasila ukucila napakupona akasiwi kamo akamumafunde .
42016018	Aŵantu ŵonse uwakukana umukasi wakwe , peŋka nekuupa naumbi , alukucito'wucende : nawoyo uwakumuupa umbi ukenwe kumulume wakwe , uyo naye alukucito'ŵucende .
42016019	Lomba ekwali umuntu umbi umuŵile , uwafwite ifikasicile neŋguwo inacile , uwalukulya ifilumbulucile insiku syonse .
42016020	Lomba umbi umuŵusu , isina lyakwe niLasalo , alilalicilwe pamulyaŋgo pakwe , umuŵili wakwe fyeŋke'filonda ,
42016021	uwalukufwayo'kulya ulunsekentwa ulwalukuponaila kwitebulu lyamuŵile ; icine , nembwa nasyo syaliisile , nekulukumumyaŋga pafilonda .
42016022	Lomba paliŵele ati uyo-muŵusu walifwile , nekutwalwa kuŋkalamba kuntiŵi yakwe Ablaamu ; nemuŵile naye alifwile nekusikwa .
42016023	Peŋka kuSyeoli , ili alukukululuka , alilakamine mwiulu , nekuŵona nikuli Ablaamu ali ukutali naLasalo ali muntiŵi yakwe .
42016024	Naye aliŵilicisye ati : MweŵaTata Ablaamu , muncitile'ŋkumbu , mumutume Lasalo ati asumpule umunwe mumenda antantisye palumini ; pakuti ndukusomenwo'kwakuti mu mulilo uyu .
42016025	Sombi Ablaamu ati : Wemwana , ulaŋguluke ati pampindi yamweo woŵe walukupoka ifintu fyoŵe ifiweme , naLasa lo fyopele'fyo ifintu ifiŵipile : sombi ŵukumo , alukusaŋgalala kuno , naweŵo uli nekusomenwa .
42016026	Nakaŵili , pakati pali fweŵo naweŵo pali nemukolo ukulu , ati aŵo , aŵalukufwayo'kupita ukufuma kuno nekuya kuli weŵo , tekwisiŵa-po ukupita ; nakaŵili ati aŵantu tekwisiŵa neli umo ukwaŵuka ukufuma kulya nekwisa kuli fweŵo .
42016027	Eli alaŵile naye ati : MweŵaTata , napapata ati mumutume kunanda yaŵatata ,
42016028	pakuti ndi neŵakwasu ŵasanu ; ati akasimike kuli ŵo , weŋgesa naŵaŵo mukwinjila muno umwakupensya .
42016029	Sombi Ablaamu ati : Aŵo ŵali naMose neŵakusimika , ŋgawawomfwe ŵo .
42016030	Naye ati : Koku , mweŵaTata Ablaamu ; sombi kani umuntu uwakufuma kuŵafwile akaye kuli ŵo , ŵakalapila .
42016031	Naye alilaŵile kuli ye ati : Kani taŵomfwa-po Mose neli ŵakusimika , tesi ŵakatekenesiwe , naŋgawa ati umbi akaŵuke pakati kaŵafwile .
42017001	Naŵo ŵaYesu ŵalilaŵile kuŵasambile ŵaŵo ati : Tekwisiŵa ukufikanyo'kwisa ifyakuŵatutula aŵantu : sombi akasyama uyo ukafileta !
42017002	Ukumwelelwa uyo ati ibwe ilyakupela-po likakakwe kumukosi wakwe , naye nekuposwa mucisiŵa , ukucila napakumututwisya umbi umwanice uwakuŵe'fi .
42017003	Kamulukulicentanya ! Kani umukwanu aŵifye , umukanye ; peŋka kani alapile , umufitulucile .
42017004	Nakaŵili kani akuŵifisye lisanu naliŵili akasuŵa kamo , nekwalucila kuli weŵo lisanu naliŵili , nekulaŵila ati : Nalapila ! umufitulucile .
42017005	Lomba intanjisi syalilaŵile kuli ŵaSikulu ati : Mukukusye ukucetekela kwesu .
42017006	Naŵo ŵaSikulu ŵalilaŵile ati : Kani muli nekucetekela koti lusaŋgu lumo lwasinapi , mwakulaŵila kumukuyu uyu ati : Usyuluke , ulimbikwe mucisiŵa ! kale wamumfweni .
42017007	Sombi apa pali mweŵo mbaninani uli nemupyunjisi ulukulima neli kwembela imbelele , ukalaŵila kuli ye , kani ainjila ukufuma kumaŵala , ati : Kawisa bwaŋgu , wikale , ulukulya !
42017008	sombi utaakalaŵila tanje cine kuli ye ati : Kawansika ifyo ifi nakulya neŵo , ufwale , ulukuntaŵataŵila , ili nsiŋgalya nekunwa ; telyo pantanjile naweŵo wakulya nekunwa .
42017009	Kani alamutota umupyunjisi , pakuti alicitile'fyo-fintu ifyafundilwe ?
42017010	Fyopele'fyo namweŵo , ili mukasila ifintu fyonse ifyafundilwe kuli mweŵo , mukalaŵile ati : Tuli ŵapyunjisi lukoso ; twacita fyeŋke'fyo ifyelelwe fweŵo ukucita .
42017011	Lomba , ili ŵalukuya kuJelusalemi , paliŵele ati ŵalipitile pakati pafyalo fyaŵaSamalya neŵaGalili .
42017012	Peŋka , pakwinjila mumusi umbi , ŵalikumene naŵo aŵantu ikumi aŵamanata , aŵaimakene ukutali :
42017013	naŵo ŵaliŵilicisye ati : Mwewa Yesu , mweŵaSikulu , mutucitile' ŋkumbu !
42017014	Ili ŵaŵabwene , ŵalilaŵile kuli ŵo ati : Kamuyeni , mulibwenesye kuŵapapatilisi . Lomba , ili ŵalukuya , paliŵele ati fyalipolele .
42017015	Peŋka umbi , ili abwene ati fyapola , alialulucile , ili aŵalemya ŵaLesa nesiwi'likulu ;
42017016	naye aliifuneme muceni caŵaYesu , ukuŵatota ; uyo muSamalya .
42017017	Naŵo ŵaYesu ŵaliasucile ati : Kansi taŵali ikumi aŵaposiŵa ? Sombi mbaaŵo ŵasanu naŵane , ŵali kulipi ?
42017018	Tapabwenekele aŵakubwela mukuŵapela ŵaLesa uwuteme , sombi eŋko'yu-mwensu ?
42017019	Kaŵili ŵalilaŵile kuli ye ati : Ima , ulukuya ! Ukucetekela koŵe kwakukosya weŵo !
42017020	Lomba aŵaFalisi ŵaliŵepwisye ifyampindi yakwisa Uŵufumu bwaŵaLesa , naŵo ŵaliŵaasucile ati : Uŵufumu bwaŵaLesa taŵukesa-po apabwenekele .
42017021	Kaŵili taŵakalaŵila ati : Uŵu wule ! neli ati : Ŵulya wule ! pakuti ŵoneni , Uŵufumu bwaŵaLesa ŵuli pakati pali mweŵo .
42017022	Kaŵili ŵalilaŵile kuŵasambile ati : Insiku sikesa , isi mukafwayo'kuŵona akasuŵa kamo akaMwana waMuntunsi , sombi tamukakaŵona-po .
42017023	Lomba ŵakalaŵila kuli mweŵo ati : Ŵoneni kulya ! Ŵoneni kuno ! peŋka tekuya neli kuŵalonda , koku .
42017024	Pakuti , koti kampesimpesi ili kaŵyata kuluŵali lumbi lweulu , kalapena ukufika kuluŵali lumbi Iweulu : fyopele'fyo neMwana waMuntunsi efi akawa pakasuŵa kakwe .
42017025	Sombi ukumwelelwa ati akataŋge akasomenwe kufintu ifinji , nekukanwa kucitentekwa cino .
42017026	Lomba koti nifyopele' fyo ifi fyacitilwe pansiku syakwe Noa , fyopele'fyo fikaŵa napansiku syaMwana waMuntunsi .
42017027	Ŵalukulya nekulukunwa , ŵalukuupa nekuupwa , ukuficila akasuŵa ako ainjile Noa mubwato , nekwisa uŵuloŵe , nekuŵonala ŵonse .
42017028	Koti nifyopele'fyo ifyacitilwe pansiku syakwe Loti ; ŵalukulya nekulukunwa , ŵalukuula nekuulisya , ŵalukuŵyala nekwiŵaka ;
42017029	sombi akasuŵa ako afumine-mo Loti muSodoma , lomba umulilo nemabwe amulilo alilokele ukufuma kwiulu , nekuŵonala ŵonse :
42017030	koti nifyopele'fyo fikaŵa pakasuŵa ako aka Umwana waMuntunsi akaŵoneka .
42017031	Akasuŵa ako , uyo ukalukuli peulu pananda , uli nemaŵoni akwe mukati muŋanda , tekuseluka-po mukwafumya ; nawoyo naye , ukalukuli mwiŵala , fyopele' fyo tekubwelela-ko .
42017032	Mulaŋguluke umukasi wakwe Loti .
42017033	Aŵantu wonse ukesya ukubwena-po umweo wakwe , akaulufya : sombi aŵantu ŵonse ukaulufya , uyo eukaupulusya .
42017034	Ndukumuŵuleni ati , uŵusiku uŵo pakalukuli ŵaŵili paŵulo ŵumo ; umo akapokwa , umuŵyakwe akasiwa .
42017035	Aŵanakasi ŵaŵili ŵakalukupelela pamo ; umo akapokwa , umuŵyakwe akasiwa .
42017036	Aŵantu ŵaŵili ŵakalukuli kumaŵala ; umo akapokwa , umuŵyakwe akasiwa .
42017037	Naŵo ŵaliŵaasucile ati : Mbanikulipi , mweŵaSikulu ? Naŵo ŵalilaŵile kuli ŵo ati : Apo apali icitumbi , peŋka'po nemoni nao akawuŋgana .
42018001	Peŋka ŵalilaŵile ukupalanya kuli ŵo ati : Ukwelelwa aŵantu ukulukutembela impindi yonse nekuwulo'kutembuka .
42018002	Ŵalilaŵile ati : Mumusi umbi emwali umusololwesi , utaalukutonda-po ŵaLesa neli kuwalaŋguluka-po aŵantu .
42018003	Nakaŵili emwali namukakusyala mumusi wopele ; naye alukwisa kuli ye liŵili liŵili , nekulaŵila ati : Ŋgamumpindile-ko kumupate wanji .
42018004	Lomba alikene impindi ikulu ; sombi pantanjile alilaŵile mumutima wakwe ati : Naŋgawa ati nsitonda-po ŵaLesa , neli kuwalaŋguluka-po aŵantu ,
42018005	naŋgawe' fyo , pakuti uyu-mukakusyala alukuŋkatasya , ŋkamupindila-ko , eŋgesa mukumpensya lukoso pakuti pakwisa kwakwe ukwansiku syonse .
42018006	Kaŵili ŵalilaŵile ŵaSikulu ati : Kamumfwe'fyo ifi alaŵile umusololwesi uyo usendeme .
42018007	Kansi ŵaLesa taŵakaŵapindila-ko aŵa ŵasalulwile , aŵalukuŵalilila pakasuŵa napaŵusiku , naŋgawa ati ŵalukukokola kuli ŵo impindi ikulu ?
42018008	Ndukumuŵuleni ati ŵakaŵapindila-ko bwaŋgu bwaŋgu . Naŋgawe'fyo , pakwisa Umwana waMuntunsi , kani akasaŋga ukucetekela pacalo capansi ?
42018009	Nakaŵili ŵalilaŵile ukupalanya uku kuli ŵambi aŵalukulicetekela ati tuli waluŋgeme , nekulukuŵapufya lukoso ŵambi ŵonse , ati :
42018010	Aŵantu ŵaŵili ŵaliinjile mwitempuli mukutembela , umo muFalisi , umbi musoŋkesi .
42018011	UmuFalisi uyo aliimakene , nekulitembelela ifi ati : MweŵaLesa , ndukumutoteni pakuti nsipalene neŵantu ŵambi , aŵakukakatisya ukwakwiŵa , neŵasendeme , neŵamacende , neli nikoti musoŋkesi uyu .
42018012	Ndalikanyo'kulya impindi siŵili umuluŋgu umo , nekulukufumya pekumi ukuposa kuli ŵaLesa ifintu fyonse ifi mpoka .
42018013	Sombi umusoŋkesi uyo , ili emakene ukutali , taasumine ukwinwina neli menso akwe kwiulu ; sombi alilipamine muntiŵi , nekulaŵila ati : MweŵaLesa , muncitile'ŋkumbu neŵo , nembifi !
42018014	Ndukumuŵuleni ati uyu-muntu aliile kunanda yakwe uluŋgeme , ukucila napamuŵyakwe ; pakuti aŵantu ŵonse ulilemya , akapufiwa ; sombi ulipufya , eukalemiwa .
42018015	Kaŵili ŵaliletele kuli ŵo nencece syaŵo , ati ŵasitintile-po ; sombi aŵasambile , pakuŵone'fyo , ŵaliŵakenye .
42018016	Sombi ŵaYesu ŵaliŵetile , nekulaŵila ati : Ŵalekeni aŵanice ati ŵese kuli neŵo ; tekuŵakanya ; pakuti Uŵufumu bwaŵaLesa ŵuli kuŵakuŵe'fi .
42018017	Icinenene ndukumuŵuleni ati aŵantu ŵonse , utaakapoka-po Uŵufumu bwaŵaLesa koti mwanice , uyo tesi akenjile-mo mulya neli kwinjila konse .
42018018	Peŋka'po impemba imbi yaliŵepwisye ati : MweŵaSambisi aŵaweme , mbancite'ndo mukupyana umweo wamuyayaya ?
42018019	Kumfwa ŵaYesu kaŵamweŵa ati : Mbanindo ulukunjilika neŵo ati Uweme ? Tapali-po umuntu uweme , sombi ŵamo ŵeŋka , eŵaLesa !
42018020	Uliisi amafunde ati : Tekucito'ŵucende ; tekwipaya'ŵantu ; tekwiŵa ; tekusimika ifyakuŵepa ; ucindike ŵawiso naŵanoko .
42018021	Naye ati : Nalukufilame' fyo fyonse ukufuma kumpindi yaŵusaŋkwa bwanji .
42018022	Naŵo ŵaYesu , pakumfwe'fyo , ŵalilaŵile kuli ye ati : Icintu cimo eci tokwete : fyonse' fyo ifi uli nafyo , ukapelaike kuwapeŋgele ; eli ukaŵa nemaŵoni kwiulu ; ukese ili undonda !
42018023	Sombi , pakumfwe'fyo , naye aliŵele nensoni ukwakuti , pakuti aliŵilile ukwakuti .
42018024	ŴaYesu pakumuŵone'fyo ŵalilaŵile ati : Kulikatesye ukwakuti ukwinjila muŴufumu bwaŵaLesa aŵo aŵali nemaŵoni !
42018025	Pakuti capepi kuŋgamela ukwinjila pesiso lyansiŋgano , ukucila napamuŵile ukwinjila muWufumu bwaŵaLesa .
42018026	Lomba aŵo , aŵaumfwile' fyo , ŵalilaŵile ati : Mbaninani lomba uwisi ukupuluka ?
42018027	Sombi naŵo ati : Ifyo-fintu ifikaŋga aŵantu , filiisiŵilwe kuli ŵaLesa .
42018028	Kumfwa Petilo ati : Ŵoneni , twalisile ifyesu , nekulukumulondeni .
42018029	Naŵo ŵalilaŵile kuli ŵo ati : Icinenene ndukumuŵuleni ati , tapali-po umuntu uwa sile iŋanda , neli mukasi , neli ŵakwaŵo , neli aŵamufyele , neli ŵana , pakuti paŴufumu bwaŵaLesa ,
42018030	utaakapoka-po impindi ino ifyakucilo' kwakuti , napampindi ikesa umweo wamuyayaya .
42018031	Peŋka'po ŵalitwite aŵo ikumi naŵaŵili , nekulaŵila kuli ŵo ati : Ŵoneni , tulukuya kuJelusalemi lomba fyonse'fyofintu ifyalembelwe kuŵakusimika fikakonsiwa ifyakuMwana waMuntunsi .
42018032	Pakuti akaloŵelwa kuŵenafyalo , nekupufiwa , nekupensiwo'kwakuti , nekusipilwa nemate :
42018033	kaŵili ŵakamupuma nekumwipaya : peŋka pakasuŵa kaŵusitatu akaŵuka-po liŵili .
42018034	Sombi naŵo taŵaisiŵile-po ifyafintu ifyo neli cimo ; nemasiwi ayo alifisilwe kuli ŵo ; naŵo taŵafibwene-po ifintu ifyo ifyalaŵilwe .
42018035	Lomba , ili ŵalukupalamina kuJeliko , paliŵele ati imbi impofu yaJiikele mumbali yansila , ukulukulomba-lomba .
42018036	Peŋka , pakumfwa amaŵumba alukupita , yaliŵepwisye ati : Mbafindo ifi ?
42018037	Naŵo ŵaliiŵulile ati : NiŵaYesu ŵakuNasaleti eŵalukupita .
42018038	Nayo yaliŵilicisye ati : MweŵaYesu , mweŵana ŵakwe Dafidi , muncitile'ŋkumbu .
42018039	Naŵo aŵatanjile ŵaliikenye ati : Kawikele celele ! Sombi yaliŵilicisye ukwakucila ati ; Mweŵana ŵakwe Dafidi , muncitile'ŋkumbu !
42018040	Lomba ŵaYesu ŵaliimakene , nekuŵaŵula ati ŋgawailete kuli ŵo . Ili yapalamine , ŵaliipwisye ati :
42018041	Ulukufwaya ati ncite'ndo kuli weŵo ? Nayo ati : MweŵaSikulu , ati mpoke ukulaŵa kwanji .
42018042	Kumfwa ŵaYesu kaŵayeŵa ati : Ŋgopoke ukulaŵa koŵe : ukucetekela koŵe kwakukosya .
42018043	Impindi iyo yopele yalipokele ukulaŵa kwaiyo , nekulukuŵalonda , ili iŵalemya ŵaLesa ; aŵantu ŵonse naŵo , pakuŵone'fyo , ŵaliŵacindicile ŵaLesa .
42019001	Naŵo ŵaYesu ŵaliinjile mumusi waJeliko , nekulukupita ;
42019002	lomba emwali umbi umuntu , isina lyakwe niSakayo , umusoŋkesi umukulu ; naye ali muŵile .
42019003	Lomba alukufwayo'kuŵaŵona ŵa Yesu ati mbaniŵanani ; sombi taesiŵile-po pakuti peŵumba , pakuti ali mwipi .
42019004	Peŋka aliwutucile kuntanjile , nekunina nakumukuyu ati aŵaŵone , pakuti insile'yo emo ŵakupitila .
42019005	ŴaYesu , pakufika peŋka'po , ŵaliceŵucile kwiulu , nekulaŵila kuli ye ati : Sakayo , aŋgufya ukuseluka , pakuti lelo ukuŋgelelwa ukwikala muŋanda yoŵe .
42019006	Naye alipulilile ukuseluka , nekuŵapokelela nekulukusaŋgalala .
42019007	Lomba ŵonse , pakuŵone'fyo , ŵalukuliŋwiŋwisya ati : Ainjila mukwikala nemuntu imbifi .
42019008	Popele Sakayo aliimakene , nekulaŵila kuli ŵaSikulu ati : Ŵoneni Sikulu , ndukwaŵanya pakati amaŵoni anji , nekuŵapela awapeŋgele ; nakaŵili kani neŵo nekukakatisya umbi umuntu ukumufumbucila lukoso ati ampele icintu , lomba ndukubwesya copele'co nafimbi fitatu peulu .
42019009	Peŋka ŵaYesu ŵalilaŵile kuli ye ati : Lelo ukupulusya kwaisa kunanda iyi , pakuti uyu naye mwana wakwe Ablaamu .
42019010	Pakuti Umwana waMuntunsi waliisile mukufwaya-fwaya nekufipulusya ifyaluŵile .
42019011	Lomba ili ŵaumfwile'fyo-fintu aŵantu , ŵalilundile-po nekulaŵila icakupalanya , pakuti ŵali apepi kuJelusalemi , nakaŵili pakuti aŵantu walukulaŋguluka ati Uŵufumu bwaŵaLesa bwakuŵoneka iyo-mpindi yopele .
42019012	Pakuti pali fyefyo , ŵalilaŵile ati : Imfumu imbi yaliile kucalo ukutali , ati ŋkapoke uwufumu , ŋkabwele .
42019013	Lomba yaliŵetile aŵantu ŵaiyo ikumi , nekuŵapela impondo ikumi , nekulaŵila kuli ŵo ati : Ŋgamufuŵulule uŵuŵoni ili nsiŋgesa .
42019014	Sombi aŵantu aŵamumusi waiyo ŵaliifitilwe , nekutuma iŋkalamba mukwilonda , nekulaŵila ati : Tatulukufwaya ati uyu-muntu atwikalike .
42019015	Popele lomba , ili yapokele uŵufumu , nekubwela , yaliŵaŵulile aŵantu ati ŵeteni aŵapyunjisi aŵo aŵa napele indalama , ati njisiŵe ifyafyefyo ifi ŵabwenapo pakufuŵululo'ŵuŵoni .
42019016	Peŋka uwatanjile aliisile pamenso aiyo , nekulaŵila ati : Sikulu , impondo yenu yalibwenene-po nasimbi ikumi .
42019017	Nayo yalilaŵile kuli ye ati : Wacita bwino , wemupyunjisi uweme ; pakuti waŵoneka uli utekenye kufintu ifice , upoke uŵukulu bwapamisi ikumi .
42019018	Naye uwaŵuŵaŵili waliisile , nekulaŵila ati : Impondo yenu , Sikulu , yalibwenene-po nasimbi impondo sisanu .
42019019	Nayo yalilaŵile nakuli woyo ati : Ulukwikalika naweŵo imisi isanu .
42019020	Naumbi naye aliisile nekulaŵila ati : Sikulu ŵoneni , impondo yenu nji , yopele'yi nakacile mucitambala ;
42019021	pakuti nalukumutineni , pakuti muli ŵantu ŵalukansa : mulaŵula ifyo ifi tamwatulile , nekuteŵula nafyefyo ifi tamwaŵyele .
42019022	Nayo yalilaŵile kuli ye ati : Kumasiwi afumine kukanwa koŵe wemwine , ndukukusinina , wemupyunjisi uŵipile . Waliisiŵile ati ndi muntu walukansa , uŵula-po ifyo ifi nsi natulile , nekuteŵula nafyefyo ifi nsinaŵyele ;
42019023	peŋka mbanindo taŵapele indalama syanji kucipawo , ati pakwisa neŵo njisiŵe ukupoke'syanji pamo nesyakubwenapo ?
42019024	Lomba yalilaŵile kuli ŵaŵo aŵaimakene apo ati : Mumupokolole impondo iyo , mumupelo'yo uli nempondo ikumi .
42019025	Naŵo ŵalilaŵile kuli yo ati : MweŵaSikulu ali nempondo ikumi !
42019026	Ndukumuŵuleni ati kuli ŵaŵo ŵonse aŵali nafyo fikapelwa ; sombi kuli woyo utaakwete , nafyefyo ifi ali nafyo , fikapokololwa .
42019027	Sombi uto-tupondo twanji , utwakene ati nsikatwikalika , ŋgamutulete kuno , mutwipaye pamenso anji .
42019028	Lomba , ili ŵalaŵile'fyo , ŵalitanjile ukunina kuJelusalemi .
42019029	Peŋka'po , pakupalamina kuBetafage naBetania , kulupili ulo ulwailicilwe ati lwaMaolife paliŵele ati ŵalitumine aŵasambile ŵaŵo ŵaŵili ,
42019030	nekulaŵila ati : Kamuyeni kumusi uyo mukasiŋkamana-po . Mopele umo , pakwinjila-mo , mwakusaŋgana nikumwana wamboŋgolo ukacilwe , pali woyo lomba tapaŋgekalapo muntu neli umo ; mumukakulule , mumulete .
42019031	Lomba kani umbi akumwipusyeni ati : Mbanindo mulukumukakulwila ? mwakulaŵile'fi ati : ŴaSikulu ŵalukumufwaya .
42019032	Naŵo aŵatuminwe ŵalikumbulucile , nekusaŋga koti nifyopele'fyo ifi ŵaŵaŵulile .
42019033	Lomba , ili ŵalukukakulula umwana wamboŋgolo , aŵene ŵalilaŵile kuli ŵo ati : Mbanindo mulukukakulwila umwana wamboŋgolo ?
42019034	Naŵoati : ŴaSikulu ŵalukumufwaya .
42019035	Naŵo ŵalimutwite kuli ŵaYesu ; nekuŵika-po pamboŋgolo ifyakufwala fyaŵo , nekuŵekalika-po naŵaYesu .
42019036	Peŋka ili ŵalukwenda , ŵaliansicile ifyakufwala fyaŵo munsila .
42019037	Lomba , pakupalamina ŵo apakukuŋkulucila ulupili lwaMaolife , iŵumba lyonse ilyaŵasambile lyalitaticile ukulukusemba , nekulukucindika ŵaLesa nesiwi'likulu , pakuti pamilimo yonse iyamakosa iyo iyi ŵabwene ;
42019038	nekulaŵila ati : Ilicindeme imfumu ilukwisa mwisina lyaŵaSikulu : uŵutende bwikale kwiulu , neŵuleme kwiulu kwancimbwe !
42019039	Peŋka aŵaFalisi ŵambi aŵamwiŵumba ŵalilaŵile kuli ŵo ati : MweŵaSambisi , muŵakanye aŵasambile ŵenu .
42019040	Naŵo ŵaliasucile ati : Ndukumuŵuleni ati kani aŵa ŵalukwikele celele , lomba nemabwe akulila !
42019041	Peŋka , pakupalamina , ŵalibwene umusi nekuulilila ,
42019042	nekulaŵila ati : Ŋga waisiŵa akasuŵa kano , eweŵo , ifintu ifyaŵutende ! Sombi ŵukumo filifisilwe kumenso oŵe .
42019043	Pakuti insiku sikesa pali weŵo , lomba utupondo toŵe tukasapika umulala pali weŵo , nekukusiŋguluka , nekukucicila ponse ponse ,
42019044	nekukuwisisya pansi , neŵana ŵoŵe pamo ; peŋka tatukasya muli weŵo neli libwe limo paliŵyakwe ; pakuti taŵaisiŵile impindi yakuficilwa koŵe .
42019045	Lomba ŵaliinjile namwitempuli , nekutatika ukuŵatamfya aŵo aŵalukuulisya ,
42019046	ili ŵalaŵila kuli ŵo ati : Fililembelwe ati : Nenanda yanji nayo ikalukuli niŋanda yakutembelela-mo ; sombi mweŵo mwayalula liceŋgo lyawaŋo !
42019047	Peŋka'po walukusambisya insiku syonse mwitempuli . Sombi aŵapapatilisi aŵakulu neŵalembesi neŵacindeme ŵalifwaile ukumwipaya .
42019048	Sombi taŵabwene-po umwakuficitila , pakuti aŵantu ŵonse ŵalukukutika , nekulukuŵomfwisya .
42020001	Lomba kambi kasuwa , ili ŵalukuŵasambisya aŵantu mwitempuli , nekulukuŵulisisya leeŵo Iciweme , paliŵele ati aŵapapatilisi aŵakulu , neŵalembesi pamo neŵakulu ŵaliŵapwalamucile
42020002	nekulaŵila kuli ŵo ati : Ŋgotuŵule , mbanikuli bwisa-ŵukulu ulukuficitila ifi-fintu ? Neli mbaninani uwakupele uŵukulu uŵu ?
42020003	Naŵo ŵaliŵaasucile ati : Naneŵo nakumwipusyeni icakwipusya ; ŋgamumbule .
42020004	Ukuŵatisya kwakwe Yoane kwalifumine kwiulu , kani nikuŵantu ?
42020005	Naŵo nekulukwipusyansyanya ati : Kani twakulaŵila ati nikwiulu , uyu akwasuka ati : Mbanindo tamwamucetekele ?
42020006	Sombi kani twakulaŵila ati nikuŵantu , aŵantu ŵonse ŵakatuposa'mabwe , pakuti ŵo ŵalukucetekela ati Yoane wakusimika .
42020007	Peŋka ŵaliasucile ati : Tatwisi-ko uko kwafumine .
42020008	ŴaYesu naŵo ŵalilaŵile kuli ŵo ati : Naneŵo teti muwuleni-po ifyaŵukulu uŵo uŵu ndukuficitila ififintu .
42020009	Peŋka ŵalitaticile ukulaŵila kuŵantu ukupalanya uku ati : Umbi umuntu alilimine iŵala lyamifaina , nekuliapwisya kuŵalimi ; peŋka nekuya kucalo cimbi impindi ikulu .
42020010	Peŋka , pampindi yafisepo , alitumine umupyunjisi kuŵalimi , ati ŋgawamupele ifyafisepo ifyamwiŵala lyamifaina ; sombi aŵalimi ŵalimupamine , nekumutuma minwe lukoso .
42020011	Peŋka alitumine naumbi umupyunjisi , nawoyo naye ŵalimupamine , nekumupensya , nekumutuma minwe lukoso .
42020012	Peŋka alitumine naumbi uwaŵuŵatatu ; nawoyo naye ŵalimulasile , nekumuposa posonde .
42020013	Lomba umwine weŵala lyamifaina eli alaŵile ati : Ŋkacite'ndo ? Ŋkatuma umwana wanji untemenwe : cipale ŵakamucindika ye .
42020014	Sombi aŵalimi , ili ŵamubwene uyo , ŵalifundene ati : Iyi nimpyani ; ŋgatwiipaye , ati uŵupyani ŵukaŵe bwesu .
42020015	Naye ŵalimuposele pesonde lyeŵala lyamifaina nekumwipaya . Pakuti pali fyefyo , umwine weŵala lyamifaina akaŵacite'ndo ?
42020016	Akesa nekuŵonala aŵalimi aŵo , peŋka nekulipela ŵambi iŵala lyamifaina . Pakufiumfwe'fyo , ŵalilaŵile ati : Ifyo tefyo !
42020017	Sombi aliŵatontomekele , nekulaŵila ati : Mbefi'filembelwe findo ? Ibwe ilyo ilyakenwe kuŵeŵacisi Lyopele'lyo lyaliŵele nisunsa wacilulu .
42020018	Aŵantu ŵonse ukaponena pebwe'lyo akatoŵeka ; sombi aŵantu ŵonse uyo uyu likaponena , likamusansala koti lifukutu .
42020019	Peŋka aŵalembesi neŵapapatilisi aŵakulu ŵaliesesye ukuŵekata iyompindi yopele ; sombi ŵaliŵatinine aŵantu ; pakuti ŵaliisiŵile ati ŵalilaŵile ukupalanya uko mukuwasinina ,
42020020	Lomba ŵaliŵacetele , nekutuma-ko neŵacetesi , aŵalukutumpaika ati tuli ŵaluŋgeme , ati ŋgawawasempe kumasiwi aŵo , mukuŵaloŵela kubwikalicisi neŵukulu bwamwikalicisi .
42020021	Naŵoŵaliŵepwisye ati : MweŵaSambisi , tuliisi ati mulalaŵila nekusambisya ifyacine , nakaŵili ati tamusumina-po ukutemasya aŵantu , sombi mulasambisya icine insila yaŵaLesa .
42020022	Kani ukutwelelwa fweŵo ukusoŋka kuli Kaisa , kani tekwelelwa ?
42020023	Sombi naŵo ŵalibwene ukucenjela kwaŵo , nekulaŵila kuli ŵo ati :
42020024	Mundanjisye ikobili . Icinsiŋgwa cakwe nani nemalembo lili naco ? Naŵo ati : Cakwe Kaisa .
42020025	Naŵo ŵalilaŵile kuli ŵo ati : Mumupele lomba Kaisa ifintu fyakwe Kaisa ; muŵapele naŵaLesa ifintu fyaŵaLesa .
42020026	Naŵo taŵaisiŵile ukusempa amasiwi ayo pamenso aŵantu ; sombi ŵalikaŋkamene pakuti pakwasuka kwaŵo , nekulukwikele celele .
42020027	Peŋka ŵaliisile kuli ŵo aŵaSadukayo ŵambi , aŵalaŵila ati takuli-po ukuŵuka pamfwa ; nekuŵepusya
42020028	ati : MweŵaSambisi , Mose alitulembele ati : Kani umuntu afwa , uli nemukasi , sombi utaakwete-ŵana , ukumwelelwa umukwaŵo ukumupyano'mukasi , nekumufyalila umukwaŵo aŵana .
42020029	Lomba eko ŵali awana-ŵaŋkasi ŵasanu naŵaŵili ; umukulu-ŵantu aliupile umwanakasi , lomba nekufwa uwakuŵula aŵana ;
42020030	peŋka uyo naye uwaŵuŵaŵili alimupyene , nekufwa uwakuŵula aŵana .
42020031	Nawoyo naye uwaŵuŵatatu alimupyene ; fyopele'fyo naŵaŵo ŵosanu naŵaŵili taŵasile-po ŵana , koku ; ŵalifwile lukoso .
42020032	Naye umwanakasi pantanjile nekufwa .
42020033	Lomba pampindi yakuwuka pamfwa , akaŵa mukasi wakwe nani aŵo-ŵantu ? Pakuti ŵosanu naŵaŵili ŵalimuupile .
42020034	Peŋka ŵaYesu ŵalilaŵile kuli ŵo ati : A ŵana ŵampindi ino ŵalopa nekuupwa ;
42020035	sombi aŵo aŵeŵelwe ati ŵelelwe ukufika kumpindi iyo , nakukuŵuka ukwapakati kaŵafwile , taŵopa-po neli kuupwa .
42020036	Kaŵili taŵesi ukufwa liŵili ; pakuti ŵali pamo neŋkalamba syakwiulu ; ŵali ŵana ŵaŵaLesa , pakuti ŵana ŵakuŵuka pamfwa .
42020037	Sombi naMose naye alibwenesye ati aŵafwile ŵalaŵuka-po , ili alembele ifyacinsokela , pakuŵelika ŵaSikulu ati niŵaLesa ŵakwe Ablaamu , ŵaLesa ŵakwe lsaci , ŵaLesa ŵakwe Yakobi .
42020038	Lomba taŵali niŵaLesa ŵaŵafwile , koku , sombi niŵaLesa ŵaŵalaŵi : pakuti , ŵonse ŵalaŵi kuli ŵo .
42020039	Peŋka ŵambi aŵalembesi ŵaliasucile ati : MweŵaSambisi mwalaŵila bwino .
42020040	Pakuti taŵali nemitima iyakuŵepusye'fintu liŵili .
42020041	Naŵo ŵalilaŵile kuli ŵo ati : Ŵalalaŵila syani ati ŵaKlistu ŵana ŵakwe Dafidi ?
42020042	Pakuti Dafidi umwine alilaŵile mwibuku lyaMasamo ati : ŴaYawe ŵalilaŵile kuli ŵaSikulu ŵanji ati : Ulukwikala kulwine lwanji ,
42020043	Ili nsiŋgatwalula utupondo toŵe cipuna icakusamina-po amakasa oŵe .
42020044	Peŋka Dafidi aliŵelicile ati niŵaSikulu ; mbasyani lomba ŵali ŵana ŵakwe ?
42020045	Peŋka apomfwanicile kuŵantu ŵonse ŵalilaŵile kuŵasambile ŵaŵo ati :
42020046	Kamucenjela kuŵalembesi , aŵafwayo'kwenda neminjila itali , aŵatemwa ukusekelwa pamansa syakuulila-po , nekutemwa nemipando iyakucilo'ŵuleme mumasunagoge , nemipunda iyakucila pafitenje ;
42020047	aŵalya uŵuŵoni bwaŵamukakusyala , nakaŵili , pakuti pakutumpaika , nekulukulaŵila ukutembelo'kutali : ŵopele aŵo eŵakapoka nekusininwa ukwakucila .
42021001	Lomba ŵaYesu ŵaliceŵucile , nekuŵaŵona aŵaŵile aŵalukuposamo ifyakupa fyaŵo mumulimba .
42021002	Nakaŵili ŵalibwene mukakusyala umbi upeŋgele alukuposa-mo mulya utukobili tuŵili .
42021003	Peŋka ŵalilaŵile ati : Icinenene ndukumuŵuleni ati uyu-mukakusyala upeŋgele aposa-mo ifyakucila napafyaŵo aŵo ŵonse .
42021004	Pakuti aŵo ŵonse ŵaposa-mo mufyakupa fimbi ifyakuŵuŵile bwaŵo ; sombi uyu kuwupeŋgele bwakwe aposa-mo ifyamweo wakwe fyonse .
42021005	Lomba ŵambi , ili ŵalukwambala ifyetempuli , ati lilitaŋgele nemabwe aweme , nefyampese , ŵaYesu ŵalilaŵile ati :
42021006	Ifyafintu ifi ifi mulukuŵona , insiku sikesa , lomba talikasyala-po pano neli libwe limo paliŵyakwe , ilyakuŵulo'kuposwa pansi .
42021007	Naŵo ŵaliŵepwisye ati : MweŵaSambisi mbefi-fintu fikaŵa-po lisa ? Nakaŵili mbakesa-kesiŵilo kakaŵa-po pakupalamina ukucitwe'fi-fintu ?
42021008	Naŵo ati : Kamucenjela , mwiŋgesakuŵeyekwa : pakuti aŵantu aŵenji ŵakesa mwisina lyanji , nekulaŵila ati : Neŵo ndi woyo ! neli ati : Impindi yapalamina ! Tekulukuŵalonda .
42021009	Nakaŵili , ili mukomfwa ifyaŋkondo nefipupa , tekususwa ; pakuti icine fyelelwe ati ifintu ifyo fikataŋgo'kwisa ; sombi icipelele-ko tacikesa-po impindi iyo yopele , tau .
42021010	Peŋka ŵalilaŵile kuli ŵo ati : Umusyoŵo waŵantu ukemina pamusyoŵo uŵyakwe , neŵufumu ŵumo naŵo paŵuŵyakwe .
42021011	Kaŵili fikaŵa-po nefitulika ifikulu , nakaŵili pambi napambi nensala isyatuwumbo sikaŵa-po nemyalo ; nakaŵili pakaŵa nefyenswa netwisiŵilo utukulu utwakufuma kwiulu .
42021012	Sombi ili tafiŋgesa-po ifyo fyonse , ŵakamwikateni nekumukululusyeni , ili ŵamuloŵeleni kumasunagoge nakumakati ; nekumutwaleni pamenso amfumu neŵekalicisi pakuti pesina lyanji .
42021013	Ifyo fikamuŵeleni koti niŵumboni .
42021014	Pakuti pali fyefyo kamukosye'mitima yenu , ati tekuti mutaŋge ukwalakanya ifyakwasuka :
42021015	pakuti neŵo ŋkamupeleni akanwa nemano , opele utupondo twenu tonse tatukesiŵa-po ukucicila neli kuleŋgulula ,
42021016	Sombi mukaloŵelwa nakuŵamufyeleni , nakuŵakwaŵenu , nakuŵena ŵenu , nakufiŵusa fyenu ; namweŵambi ŵakamwipayeni .
42021017	Kaŵili aŵantu ŵonse ŵakamufitilweni pakuti pesina lyanji .
42021018	Sombi imisisi yamumitwi yenu taikonalwa neli umo .
42021019	Pakuteke'mitima yenu ukulukupembelele , mukaŵa nemyeo yenu .
42021020	Sombi ili mukauŵona umusi ŵaJelusalemi usiŋgulucilwe amaŵumba afita , mukesiŵe ati ukonalwa kwauo kuli apepi .
42021021	Peŋka'po aŵo aŵakalukuli mucalo caJ udiya , ŵakaŵutucile kumapili ; naŵaŵo aŵakalukuli mukati muli wo , ŵakafume-mo ; naŵaŵo aŵamumpaŋga ŵekenjila-mo .
42021022	Pakuti insiku isyo syakucite'milandu ati ifintu fyonse ifilembelwe fikapelelwe pamo .
42021023	Ŵakasyama aŵo aŵakalukuli nemapafu , naŵaŵo aŵakalukonsya insiku isyo ! Pakuti pakaŵa ukupensiwa ukukulu pacalo , nekukalipa paŵantu aŵa .
42021024	Ŵakafwa kumpoko , nekutwalwa muli ŵukaili kuŵantu aŵamisyoŵo yonse ; naJelusalemi nawo ukanyantalwa kuŵenafyalo , ili tasiŋgakensiwa impindi syaŵenafyalo .
42021025	Nakaŵili tukaŵa-po utwisiŵilo mukasuŵa namumwensi namutuwaŋgaŵaŋga ; napansi pacalo nekupeŋga kwaŵantu , awalukukaŋkamuka pakuti pakululuma kwacisiŵa nemaŋkapa :
42021026	ili ŵalesuka aŵantu pakuti pamwenso , napakuti pakulaŋguluka ifyafintu ifyo ifikesa pacalo capa nsi ; pakuti amakosa amwiulu akateŋkanisiwa ,
42021027	Lomba ŵakamuŵona Umwana waMuntunsi alukwisa mwikumbi nemakosa neŵuleme uŵukulu .
42021028	Sombi ili fikatatika ukucitwa ifintu ifyo , mukaceŵuke musuntule nemitwi yenu ; pakuti kale kwapalamina ukuluŵuka kwenu .
42021029	Naŵo ŵalilaŵile kuli ŵo ukupalanya ati : Ŵoneni umukuyu nemiti yonse :
42021030	ili isonsa , mulafiŵone'fyo , nekwisiŵa mweŵene ati pano ulusuŵa lwapalamina .
42021031	Fyopele'fyo namweŵo , pakuŵona ati ifintu ifyo filukucitwa , mukesiŵe ati Uŵufumu bwaŵaLesa ŵuli apepi .
42021032	Icinenene ndukumuŵuleni ati icitentekwa cino tacikasila-po , ili tafiŋgakonsiwa fyonse .
42021033	Iulu necalo capansi fikasila ; sombi amasiwi anji taakasila-po .
42021034	Sombi mulukucenjela imitima yenu iŋgesa-kwisula ŵupumpunta nekupendwa nekulukulikutula ifyamweo uno , lomba nekasuŵa ako nekupulililo'kwisa pali mweŵo koti cakwikasya .
42021035	Pakuti fyopele'fyo kakesa pali ŵaŵo ŵonse awa lukwikala pacalo conse icapansi .
42021036	Sombi mulukupembelela impindi yonse , ili mulomba , ati mukelelwe ukupuluka kuli fyefyo fyonse ifikesa , nekwiminina pamenso aMwana waMuntunsi .
42021037	Utusuŵa tonse ŵalukusambisya mwitempuli , nemasiku onse nekulukufuma-mo , nekulukwikele mulupili ulwailicilwe ati lwaMaolife .
42021038	Neŵantu ŵonse naŵo ŵalukwisa kuli ŵo lucelocelo mwitempuli mukuŵomfwa .
42022001	Lomba icitenje cafimpwampwa ifyakuwulo'musuŋga calipalamine , copele'co icailicilwe ati Muciluko .
42022002	Peŋka aŵapapatilisi aŵakulu neŵalembesi ŵalifwaile umwakuŵepaila ; pakuti ŵalitinine aŵantu .
42022003	Lomba Satana aliinjile muli Juda , uwailicilwe ati nilsikaliote , umbi uwapeŵumba lyaŵaŵo ikumi naŵaŵili .
42022004	Naye alikumbulucile nekulukwambala neŵapapatilisi aŵakulu nefilolo fyafita umwakuŵaloŵela kuli ŵo .
42022005	Naŵo ŵalitemenwe , nekulayana nakwe ukumupele'ndalama .
42022006	Naye alisumine , nekulukufwaya-fwaya impindi ielelwe iyakuŵaloŵela kuli ŵo apakuŵula'maŵumba aŵantu .
42022007	Lomba palificile akasuŵa kafimpwampwa ifyakuwulo'musuŋga , ako akelelwe ukwipayo'Muciluko .
42022008	Naŵo ŵaYesu ŵalitumine Petilo naYoane , nekulaŵila ati : Kamuyeni , mutwansicile Umuciluko ati tulye .
42022009	Naŵo ŵalilaŵile kuli ŵo ati : Mulukufwaya ati twansicile kulipi ?
42022010	Kumfwa ŵalaŵila kuli ŵo ati : Ŵoneni , ili mwakwinjila mumusi , lomba umuntu umbi akukumana nenu , upintile umutondo wamenda ; mwakumulo nda nekwinjila muŋanda iyo iyi alukuya-mo .
42022011	Lomba mwakulaŵila kumwine wananda ati : Aŵasambisi ŵalaŵila kuli mweŵo ati : Mbecipinda caŵensu cili kulipi , muli ceco emo nakulila Umuciluko pamo neŵasambile ŵanji ?
42022012	Naye akumulaŋgeni icipinda icikulu icapeulu icili nefintu ifiŵambanisiwe : mopele umo emo mwakwansika .
42022013	Naŵo ŵaliile , nekusaŋga fyopele'fyo ifi ŵalaŵile kuli ŵo ; peŋka nekwansika Umuciluko .
42022014	Lomba , ili yaficile impindi , ŵaliikele pamo nentanjisi .
42022015	Naŵo ŵalilaŵile kuli syo ati : Ukufwaya , nalukufwaya ukulya Umuciluko uyu pamo namweŵo , ili nsiŋgasomenwa :
42022016	pakuti ndukumuŵuleni ati nsikaulya-po liŵili ili tauŋgakonsiwa muŴufumu bwaŵaLesa .
42022017	Eli ŵapokele iŋkomeci , ili ŵatotele , nekulaŵila ati : Pokeni iyi , mutantakane ;
42022018	pakuti ndukumuŵuleni ati , ukufuma kumpindi ino nsikanwa-po ifyafisepo fyamufaina , ili tawuŋgesa Uŵufumu bwaŵaLesa .
42022019	Lomba ŵaliŵulile siŋkwa : popele , ili ŵatotele , ŵalimukumawile , nekuŵapela , ati : Uyu muŵili wanji ulukupelwa pakuti pali mweŵo ; ifi mukalukucita ukundaŋguluka neŵo .
42022020	Fyopele'fyo neŋkomeci , ili ŵaliile ; nekulaŵila ati : Iŋkomeci iyi kulayana kwaŵukumo mumilopa yanji ipokomokele pakuti pali mweŵo .
42022021	Sombi ŵoneni , ukuŵoko kwawoyo ulukundoŵela kuli naneŵo petebulu .
42022022	Pakuti icine Umwana waMuntunsi alukuya , koti nifyopele'fyo ifyaansicilwe akale ; sombi alisyeme uyo-muntu ukamuloŵela !
42022023	Naŵo ŵalitaticile ukulukwipusyansyanya ati : Pali fweŵo mbaninani uwakucite'fyo ?
42022024	Peŋka kwaliŵucile nekupicisya pakati pali ŵo ati : Pali fweŵo mbaninani uweŵelweati wakucilo'ŵukulu ?
42022025	Naŵo ŵalilaŵile kuli ŵo ati : Imfumu syaŵenafyalo sili nebwikalicisi pali ŵo , naŵaŵo aŵali neŵukulu pali ŵo ŵaliilicilwe ati ŵakuŵacitile'fiweme .
42022026	Sombi mweŵo koku ; sombi uyo ucilile pali mweŵo , ŋgaawe koti mwanice-ŵantu ; nayeyo-mfumu ŋgaiwe koti yakupyunjila .
42022027	Pakuti mbaninani ucilile , kani niwoyo ulukusamina ukulukulya , kani niwoyo ulukutaŵataŵa ? Kansi taali niwoyo ulukusamina ukulukulya ? Sombi neŵo ndipakati pali mweŵo koti wakutaŵataŵa .
42022028	Sombi mweŵo emwemwaikele naneŵo mufyakwesya fyanji ;
42022029	lomba ndukumuŵicileni Uŵufumu , koti nifyopele'fyo ifi naŵaTata ŵambicile neŵo ;
42022030	ati mukalye nekunwa kwitebulu lyanji muŴufumu bwanji ; nakaŵili mukekala pamateŵe aŵufumu nekulukusololola nemikoka yaŵaIsilaeli ikumi naiŵili .
42022031	Simoni , Simoni , ŵona , Satana alilombele ati amupokeni ati esiwe ukumweleni koti nitiligu ;
42022032	sombi nalikutembelele ati kwiŋgesa-kusila ukucetekela koŵe : peŋka weŵo , pakwaluluka ukubwela liŵili , ukaŵakosye aŵakwanu .
42022033	Naye alilaŵile kuli ŵaYesu ati : MweŵaSikulu , nasumina ukuya nenu kwikati nakukufwa .
42022034	Sombi naŵo ati : Ndukukuŵula , Petilo , ati kombolwe taakalila-po lelo , ili tauŋgaŋkana litatu ati nsimwisi-po .
42022035	Lomba ŵalilaŵile kuli ŵo ati : Ili namu tumineni aŵakuŵula icipokolo , netumba , neŋkwawilo , kani mwalipeŋgele akantu ? Naŵoati : Koku !
42022036	Peŋkaŵalilaŵile kuli ŵo ati : Sombi ŵukumo , uyo uli necipokolo , ŋgaaciwule , nafyopele'fyo netumba ; nawoyo utaakwete impoko , ŋgaapose umwinjila wakwe , akayule .
42022037	Pakuti ndukumuŵuleni ati ukwelelwa ati ifyo ifyalembelwe fikapelelwe pamo muli neŵo , ati : Kaŵili alieŵelwe pamo neŵakupulaisya . Pakuti ifyo ifyakuli neŵo fikacitwa icine .
42022038	Naŵo ati : Sikulu ŵoneni , impoko siŵili nsi ! Naŵo ŵalilaŵile kuli ŵo ati : Silikumene .
42022039	Peŋka'po ŵalifumine nekuya koti kwisiŵila kwaŵo kulupili lwaMaolife ; neŵasambile naŵo ŵaliŵalondele .
42022040	Ili ŵaficile kopele uko , ŵalilaŵile kuli ŵo ati : Mulukutembela mwiŋgesa-kwinjila mukwesiwa .
42022041	Peŋka ŵalilekene naŵo umusinso ukumene ukuposa-po ibwe nekufukama , nekulukutembela ,
42022042	ati : Tata , kani mulukusumina , ŋgamumtumisye neŵo iŋkomeci iyi : naŋgawe'fyo takuli kufwaya kwanji , sombi ukufwaya kwenu kucitwe .
42022043	Lomba yalibwenekele kuli ŵo iŋkalamba yakwiulu , iyalukuŵakosya .
42022044	Peŋka pakusomenwo' kwakuti ŵalitembele nemuŋkonsya uwakucila ; nematukuta aŵo aliŵele koti mindondo ikulu iyamilopa , ilukuponaila pansi .
42022045	Lomba ili ŵaimine pakuleko' kutembela , ŵaliisile kuŵasambile , nekuwasaŋga ŵalilele mutulo pakuti pansoni ;
42022046	nekulaŵila kuli ŵo ati : Mbanindo mulalile ? Ŵukeni , mulukutembela , mwiŋgesa-kwinjila mukwesiwa .
42022047	Lomba , ili ŵacilaŵila , lyalificile neŵumba lyaŵantu ; nawoyo , uwailicilwe ati niJuda , umbi uwapali ŵaŵo ikumi naŵaŵili , alukuŵatanjilila ; naye alipalamine kuli ŵaYesu mukuŵafyonta .
42022048	Sombi ŵa Yesu ŵalilaŵile kuli ye ati : Juda , ulukumuloŵela Umwana waMuntunsi kucifyonto ?
42022049	Sombi aŵo , aŵaŵasiŋgulucile , ili ŵafibwene'fyo ifilukwisa , ŵalilaŵile ati : Sikulu , kani tuŵapame kumpoko ?
42022050	Peŋka umbi alimupamine umupyunjisi wamupapatilisi umukulu , nekumukwempula nekutwi ukwalwine .
42022051	Sombi ŵaYesu ŵaliasucile ati : Fyeŋke'fi , filekeni ! Peŋka ŵalimutintile pakutwi nekuciposya .
42022052	Lomba ŵaYesu ŵalilaŵile kuŵapapatilisi aŵakulu nefilolo fyamwitempuli neŵakulu aŵaŵemine , ati : Mwafumina koti nikumuno nempoko neŋkoli ?
42022053	Neli nali nenu mwitempuli insiku syonse , lomba tamŵaŋkanticile-po amaŵoko enu , koku ; sombi impindi ino yenu , nemakosa amfinsi .
42022054	Lomba ŵaliŵasamatile nekuŵakulika , nekuŵatwala kunanda yamupapatilisi umukulu : sombi Petilo naye alilondele patali patali .
42022055	Lomba ili ŵakuncile umulilo mukati kaluŵansa nekwikala pamo , Petilo naye aliikele pakati pali ŵo .
42022056	Peŋka umbi umupyunjisi umwanakasi alimubwene , ili ekele mukutuŵa , nekumutontomekesya , nekulaŵila ati : Nemuntu uyu naye ali nakwe .
42022057	Sombi alikene ati : Wemwanakasi , nsimwisi-po .
42022058	Lomba pantanjile panini umbi naye alimubwene , nekulaŵila ati : Weŵo uli wapali ŵo . Sombi Petilo ati : Ii , wemuntu , nsili-po nineŵo !
42022059	Ili yapitile impindi koti imo , umbi naye alilaŵile ilaŵilila ati : Icinenene uyu-muntu ewopele ewali nakwe , pakuti ye muGalili .
42022060	Sombi Petilo ati : Wemuntu , neŵo nsifiisi-po ifyo ifi ulukulaŵila ! Impindi iyo yopele , ili acilaŵila , nakombolwe naye nekulila .
42022061	Lomba ŵaSikulu ŵalisyolokele , nekumutontomeka Petilo . Naye Petilo alilaŋgulucile isiwi lyaŵaSikulu , ilyo ili ŵalaŵile kuli ye ati : Ili taaŋgalila lelo kombolwe , lomba wakuŋkana neŵo litatu .
42022062	Peŋka alifumine , nekulukulila nensoni'syakuti .
42022063	Lomba aŵantu aŵo aŵalukuŵekatisya ŵaYesu ŵaliŵasekele nekuŵapama .
42022064	Peŋka ŵaliŵasiŵaticile , nekuŵepusya ati : Kofisimika ! Mbaninani uwakupama ?
42022065	Nefintu fimbi nafyo ifinji ŵaliŵalaŵisye , ili wawatoŋgala .
42022066	Lomba , pakuco'ŵusiku , icitenje caŵakulu ŵaŵantu caliwuŋgene , aŵapapatilisi aŵakulu neŵalembesi ; naŵo ŵaliŵakulicile kwiwuŋgano lyaŵo , nekulaŵila ati :
42022067	Kani uli niKlistu ? Ŋgotuŵule ! Sombi naŵo ŵalilaŵile kuli ŵo ati : Naŋkamuwuleni , tesi muficetekele .
42022068	Nakaŵili kani njipusye , tesi mwasuke-po .
42022069	Sombi ukufuma kumpindi ino Umwana waMuntunsi akalukwikele kulwine lwamakosa aŵaLesa .
42022070	Naŵo ŵonse ati : Kansi weŵo eweMwana waŵaLesa ? Naŵo ŵalilaŵile kuli ŵo ati : Mulukulaŵile'fyo ifi ndi .
42022071	Naŵo ati : Mbatulukufwaile'ndo nasimbi imboni ? Pakuti fweŵene twaliumfwila mukanwa kakwe !
42023001	Newuŋgano lyaŵo lyonse lyaliimine , nekuŵatwala kuli Pilati ;
42023002	nekutatika ukuŵasinina , ati : Twalimubwene uyu-muntu alukupampula aŵamusyoŵo wesu , nekuŵakanya ati tekusoŋka kuli ŵaKaisa ; nakaŵili nekulaŵila ati : Neŵo nemwine nineKlistu imfumu .
42023003	Peŋka Pilati aliŵepwisye ati : Kani uli nimfumu yaŵaJuda . Naŵo ŵalimwasucile ati : Mulukufilaŵila .
42023004	Naye Pilati alilaŵile kuŵapapatilisi aŵakulu nemaŵumba aŵantu ati : Nsibwene-po umulandu mumuntu uyu .
42023005	Sombi naŵo ŵali necitala icakucila lukoso , nekulaŵila ati : Alukuŵaŵalamuna aŵantu , ili asambisya monse mucalo caŵena-Juda , ukutatika kucalo caŵaGalili nekufika nakukuno konse .
42023006	Sombi Pilati , pakufiumfwe' fyo , aliŵepwisye ati : Kani uyu-muntu muGalili ?
42023007	Peŋka ili aisiŵile ati ŵali ŵekasi ŵakwe Elode , lomba aliŵatumine kuli Elode uwali umwine muJelusalemi isyo-nsiku .
42023008	Lomba Elode , pakuŵaŵona ŵaYesu , alitemenwe ukwakuti ; pakuti impindi itali alukufwayo'kuŵaŵona , pakuti aliumfwile ifyakuli ŵo , nekufwayo'kuŵona icimpelampela cimbi icakucitwa kuli ŵo .
42023009	Peŋka alukuŵepusya nemasiwi aenji , sombi taŵamwasucile-po neli panini .
42023010	Neŵapapatilisi aŵakulu neŵalembe naŵo ŵaliimakene , ili ŵaŵasinino'kwakuti .
42023011	Nakaŵili Elode nefita fyakwe fyaliŵapufisye nekuŵaseka , nekuŵafwika ifyakufwala ityamataŋgalo , nekuŵabwesesya kuli Pilati .
42023012	Peŋka Elode naPilati ŵaliikatene uŵulunda akasuŵa ako kopele ; pakuti akale ŵalukufitilwansyanya .
42023013	Lomba Pilati aliŵetile aŵapapatilisi aŵakulu nempemba neŵantu ,
42023014	nekulaŵila kuli ŵo ati : Mwali mwamuleta kuli neŵo uyu-muntu , koti wakupempula aŵantu : sombi ŵoneni , namwesya pamenso enu , sombi nsibwenepo mumuntu uyu umulandu wafyefyofintu ifi mulukumusinina :
42023015	koku , neli niElode , pakuti amubwesesya kuli fweŵo . Lomba ŵoneni , ifintu ifyelelwe imfwa tafyacitilwe kuli ye neli cimo .
42023016	Pakuti pali fyefyo , ndukumupama , nekumukakulula lukoso .
42023017	( Pakuti ukumwelelwa ye ukuŵakakulwila umuntu umo pampindi yacitenje . )
42023018	Sombi ŵaliŵilicisye ŵonse pamo ati : Mufumyeni-po uyu-muntu , mutukakulwile Balaba !
42023019	Balaba muntu umbi uwaposelwe mwikati pakuti paŵumpuwa ŵumbi ubwacitile mumusi , napakuti pakwipaya' ŵantu .
42023020	Peŋka Pilati alilaŵile kuli ŵo liŵili , pakuti ye alukufwayo'kuŵakakulula ŵaYesu ;
42023021	sombi naŵo ŵaliŵilicisye ati : Mutalikeni ! Mutalikeni !
42023022	Naye alilaŵile kuli ŵo litatu ati : Mbanindo ? Mbabwisa-ŵumbifi acitile uyumuntu ? Nsibwene-po muli ye icakumwipaila-po . Peŋka , ndukumupama lukoso nekumukakulula .
42023023	Sombi naŵo ŵalisokomokele nemasiwi akuwelesya ati ŋgawatalikwe . Nemasiwi aŵo nao alicilile-po .
42023024	Peŋka Pilati aliupinicile umulandu ati ifyo ifi ŵalukufwaya ŋgaficitwe .
42023025	Lomba alimukakulwile uyo uwaposelwe mwikati pakuti paŵumpuwa nekwipaya'ŵantu , wopele uyo uyu ŵalombele ; sombi ŵa Yesu aliŵaposele kukufwaya kwaŵo .
42023026	Peŋka pakuŵakulika , ŵalimwikete umbi , Simoni uwakuKulene , uwalukufuma mumpaŋga , nekumutwika nemutaliko ati aupinte , alukuŵalonda ŵaYesu .
42023027	Peŋka lyaliŵalondele neŵumba ilikulu ilyaŵantu , nelyaŵanakasi aŵalukuŵalila nemisowa .
42023028	Sombi ŵaYesu ŵalisyolokele kuli ŵo , nekulaŵila ati : Mweŵana aŵanakasi ŵakuJelusalemi , tekundila neŵo , sombi mulukulilila nekulukuŵalila aŵana ŵenu ;
42023029	pakuti ŵoneni , insiku sikesa , isyo ŵakalaŵila ati : Silisyucile inumba namunda umo umwakuŵulo'kufyala , nemaŵele ataonsesye-po !
42023030	Apo ŵakatatika ukulaŵila kumapili ati : Ŋgamuponene pali fweŵo ! nakutupili ati : Ŋgamutufimbe !
42023031	Pakuti kani ŵalukucite'fi-fintu kumuti uwisi , mbafindo ifikacitwa kumuti uumine ?
42023032	Kaŵili eko ŵali ŵambi ŵaŵili imbifi , aŵatwitwe pamo naŵo mukwipaiwa .
42023033	Lomba ili ŵaficile kumupunda uyo uilicilwe ati Likowoŋgo , kopele uko ŵaliŵatalicile , nembifi nasyo imbi kulwine , imbi nayo kucipiko .
42023034	ŴaYesu ŵalilaŵile ati : Tata , muŵafitulucile , pakuti taŵafiisi-po ifi ŵalukucita . Naŵo ŵalifiaŵene ifyakufwala fyaŵo , nekuposa nefipa .
42023035	Neŵantu naŵo ŵaliimakene ukulukutamba . Nempemba nasyo syaliŵasekele , nekulaŵila ati : Uyu alukuŵapulusya ŵambi , ŋgaalipulusye umwine , kani uyu niKlistu waŵaLesa , usalulwilwe waŵo .
42023036	Nefita nafyo fyaliŵasekele , nekwisa kuli ŵo , nekuŵatambika nefinega ,
42023037	nekulaŵila ati : Kani uli nimfumu yaŵaJuda , ŋgolipulusye .
42023038	Nakaŵili epwali nemalembo peulu pali ŵo ati : UYU NIMFUMU YAŴAJUDA .
42023039	Peŋka imbi imbifi iyatalicilwe yaliŵatoŋgawile ati : Kansi toli niKlistu ? Ŋgolipulusye nafweŵo pamo !
42023040	Sombi iŵyakwe yaliyasucile ukwikanya ati : Tolukutina neli niŵaLesa , kobwene uli mukukululuka kopele ?
42023041	Fweŵo filitwelelwe ; pakuti tulukupoka ukulambulwa ukwelelwe ukwakucita kwesu : sombi uyu-muntu taacitile-po ifisendeme neli cimo .
42023042	Nayo kaŵili ati : MweŵaYesu , mukandaŋguluke neŵo , pakwisa mweŵo muŴufumu bwenu .
42023043	Naŵo ŵaYesu ŵalilaŵile kuli yo ati : Icinenene ndukukuŵula ati , Ielo wakulukuli naneŵo muPaladaiso .
42023044	Lomba ili pali nipampindi yakasuŵa pakati , paliŵele nemfinsi ponse pacalo ukuficila impindi yakuteyama'kasuŵa .
42023045	Nekasuŵa nako kalifitile ; necipembe icamwitempuli calikwamucile pakati .
42023046	Peŋka ŵaYesu , ili ŵaŵilicisye nesiwi'likulu , ŵalilaŵile ati : Tata muminwe yenu ndukupela umupasi wanji . Pakulaŵile'fyo ŵalilekele umweo waŵo .
42023047	Peŋka'po icilolo cafita umwanda , ili cabwene'fyo ifyacitilwe , caliŵalemesye ŵaLesa , nekulaŵila ati : Icinenene uyumuntu ali uluŋgeme .
42023048	Neŵantu amaŵumba onse , aŵaŵuŋgene kukuŵono'ko , ili ŵabwene'fyo ifyacitilwe , ŵalibwelele , ili ŵalipama muntiŵi .
42023049	Neŵenesi ŵaŵaYesu ŵonse , neŵanakasi aŵaŵalondele ukufuma kuGalili ŵaliimakene ukutali , ukulukufiŵone'fyo-fintu .
42023050	Lomba ekwali umuntu , isina lyakwe niJosefi , uwamwiwuŋgano lyaŵaJuda , umuntu uweme uluŋgeme ,
42023051	( utaasumine-po ukufunda kwaŵo neli kucita kwaŵo ) uwakuAlimatea , umusi waŵaJuda , uwalukupembelela Uŵufumu bwaŵaLesa ;
42023052	uyo-muntu aliile kuli Pilati , nekuulomba umuŵili waŵaYesu .
42023053	Naye aliupatwile , nekuufimbilisya muŋguŵo nekuŵalalika mumucembo uwafukwilwe mwibwe , umo umu tamuŋgalalikwa-mo muntu , neli umo .
42023054	Akasuŵa ako kasuŵa kakwansicila-mo Umuciluko ; nekasuŵa kasabata nako kalipalamine .
42023055	Neŵanakasi naŵo , aŵafumine pamo naŵo kuGalili , ŵalukulonda panuma , nekuciŵona icilende nefi walalicilwe umuŵili waŵo .
42023056	Naŵo ŵalibwelele nekucita ifinuncile bwino nemafuta aweme akusufya-ko . Lomba pakasuŵa kasabata ŵalitusisye koti lifunde .
42024001	Sombi pakasuŵa kakutatika umuluŋgu , kucinyamaca , ŵaliisile kucilende , ukuleta ifinuncile bwino ifyo ifi ŵacitile .
42024002	Peŋka ŵalisanjile ati icibwe caalamuka-ko kucilende ;
42024003	naŵo ŵaliinjile-mo , sombi taŵaubwene-po umuŵili waŵaSikulu Yesu .
42024004	Lomba ili ŵalukukaŋkamana ifyafyefyo , paliŵele ati aŵantu ŵaŵili awafwite ifisasamucile ŵaliiminine pali ŵo .
42024005	Peŋka pakususwa nekwinamisya pansi , ŵalilaŵile kuli ŵo ati : Mbanindo mulukuwafwaila aŵalaŵi pakati paŵafwile ?
42024006	Taŵa-po pano , ŵaŵusiwa ! Kamulaŋguluke'fyo ifi ŵalaŵile kuli mweŵo ili ŵacili muGalili ,
42024007	ati , Ukumwelelwa Umwana waMuntunsi ukuloŵelwa kuminwe yaŵantu aŵakuŵifya , nekutalikwa , nekuŵuka liŵili pansiku yaŵusitatu .
42024008	Naŵo walilaŋgulucile amasiwi aŵo ;
42024009	nekubwela kucilende , nekuŵaŵule'fyo fyonse aŵo ikumi naumo , naŵambi ŵonse .
42024010	Aŵo-ŵanakasi , umbi niMaliya uwakuMagadala , umbi nijoana , umbi niMaliya ŵanyina Jakobo , pamo neŵanakasi ŵambi , eŵasiŵulile intanjisi ifyo-fintu .
42024011	Nemasiwi ayo aliumfwanicile pamenso aŵo ati alukoso ; naŵo taŵaacetekele .
42024012	Sombi Petilo aliimine , nekuŵutucila kucilende ; peŋka ili ainamisye nekuliŋgamisya-mo mukati , alibwene iŋguwo sili syeŋka : lomba alikumbulucile ukulukuya kwaŵo , nekulukukaŋkamana pakuti pali fyefyo ifyacitilwe .
42024013	Lomba akasuŵa ako kopele ŵambi ŵawili aŵapali ŵo ŵalukuya kumusi umbi uilicilwe ati niEmau , umusinso pakufuma kuJelusalemi ukwesya amasitalyo amakumi asanu nalimo .
42024014	Peŋka ŵalukwambala ifyafyefyo fyonse ifyacitilwe .
42024015	Lomba , ili ŵalukwambala , nekwipusyansyanya , paliŵele ati ŵaYesu aŵene ŵalipalamine nekwenda naŵo .
42024016	Sombi pamenso aŵo palikenwe ati ŵeŋgesa-kuŵesiŵa .
42024017	Naŵo ŵalilaŵile kuli ŵo ati : Mbafisa-fyeŵo ifi mulukwambala , pakulukwenda ? Naŵo ŵaliimakene , nekulukuŵombomene .
42024018	Peŋka umbi uwailicilwe ati niKleopa , aliŵaasucile ati : Kani mweŵo mweŋka mulukulinsya lukoso mujelusalemi , mweŵakuŵulo' kwisiŵa ifyafyefyo ifyacitilwe mulya sino-nsiku ?
42024019	Naŵo nekuŵeŵa ati : Mbafisa-fintu ? Naŵo kaŵalaŵila kuli ŵo ati : Ifintu ifyo ifyakuli ŵaYesu aŵakuNasaleti , aŵali ŵakusimika ŵamakosa mumilimo namumasiwi pamenso aŵaLesa napamenso aŵantu ŵonse ;
42024020	nefyafyefyo ifi ŵaŵaloŵele aŵapapatilisi aŵakulu nempemba syesu , mukuŵasinina kumfwa , peŋka nekuŵatalika .
42024021	Sombi fweŵo twalukucetekela ati ŵo eŵaŵo aŵakaŵaluŵula aŵaIsilaeli . Icine nakaŵili , lelo kasuŵa kaŵusitatu aka fyawele ifyo-fintu .
42024022	Nakaŵili ŵambi aŵanakasi aŵamwiŵumba lyesu , watukaŋkamtka , aŵacelele ukuya kucilende ;
42024023	peŋka , pakuwulo'kusaŋga umuŵili waŵo , ŵali ŵaisa nekulaŵila ati : Twaŵona nekuŵoneka kŵaŋkalamba isyalaŵila ati : Ŵalukulaŵa !
42024024	Eli ŵaile kucilende ŵambi naŵo , aŵali nafweŵo , nekufiŵone'fyo fyopele ifi ŵalaŵila aŵanakasi ; sombi ŵo taŵaŵabwene-po .
42024025	Naŵo ŵalilaŵile kuli ŵo ati : Mweŵatumpile , mwemulukukokola mumitima yenu ukucetekela muli fyefyo fyonse ifi ŵalaŵile aŵakusimika !
42024026	Kansi tafyaliŵelelwe ŵaKlistu ukusomenwa kufintu ifyo nekwinjila muŵuleme bwaŵo ?
42024027	Lomba ukutatika kuli Mose nakuŵakusimika ŵonse , ŵaliŵaŵulisisye mumalembo onse ifyo-fintu ifyakuli ŵo aŵene .
42024028	Eli ŵapalamine nakumusi , uko ŵalukuya , naŵo ŵaYesu ŵalibwenekele koti ŵalukuya kuntanjile .
42024029	Naŵo ŵaliŵakakatisye , nekulaŵila ati : Mwikale nafweŵo ; pakuti iciŋgulo capalamina nekasuŵa nako kalukuwa . Naŵo ŵaliinjile mukwikala naŵo .
42024030	Lomba ili ŵasamine naŵo ukulukulya , ŵaliŵulile siŋkwa , nekucindika , nekumukumala nekuŵapela .
42024031	Peŋka nemenso aŵo nekusiŵuka , naŵo ŵaliŵesiŵile ; sombi ŵalisimine pamenso aŵo .
42024032	Lomba naŵo nekulaŵilana ati : Kansi imitima yesu tayalukupya muli fweŵo , ili ŵalukwambala nafweŵo munsila , nekulukutuŵulisisya amalembo .
42024033	Naŵo ŵaliimine iyompindi yopele , nekubwelela kujelusalemi , nekuŵaŵona aŵo ikumi naumo ŵaliwuŋgene , pamo naŵaŵo aŵo ŵali naŵo ,
42024034	aŵalukulaŵila ati : ŴaSikulu ŵaŵuka icinenene , nekulibwenesya kuli Simoni .
42024035	Eli ŵaŵaŵulile ifyafintu ifyo ifyamunsila , nefyafyefyo ifi ŵaisiŵilwe kuli ŵo pakukumala siŋkwa .
42024036	Ili ŵacilaŵile'fyo , ŵaYesu aŵene ŵaliimakene pakati pali ŵo , nekulaŵila kuli ŵo ati : Uŵutende bwikale nenu !
42024037	Sombi naŵo ŵalisusilwe nekutina , nekulukweŵa ati tulukuŵono'mupasi .
42024038	Naŵo ŵalilaŵile kuli ŵo ati : Mbanindo mulukulikutwila ? Pakuti pando kwaŵucila ukwipusya mumitima yenu ?
42024039	Ŵoneni amapi anji , nemakasa anji , ati nineŵo nemwine : ŋgamunsalale muŵone ; pakuti umupasi taukwete umunefu nemafupa , koti nififi ifi mulukuŵona ati ndi nafyo .
42024040	Ili ŵalaŵile'fyo , ŵaliŵalanjisye amapi aŵo nemakasa .
42024041	Lomba ili ŵacikanika pakuti pakutemwa , nekulukukaŋkamana , ŵalilaŵile kuli ŵo ati : Muli-po nekakulya muno ?
42024042	Peŋka ŵaliŵapele icisinsa cesaŵi icakoca .
42024043	Naŵo ŵaliciŵulile nekulukulya pamenso aŵo .
42024044	Eli ŵalaŵile kuli ŵo ati : Aya masiwi anji , analaŵile kuli mweŵo , ili ncili nenu , ati ukwelelwa ati ifintu fyonse fikonsiwe , ifilembelwe mumafunde akwe Mose namuŵakusimika namuMasamo , ifyakuli neŵo .
42024045	Peŋka ŵaliiswile-mo mumitima yaŵo ati ŵesiŵe bwino amalembo ;
42024046	naŵo ŵalilaŵile kuli ŵo ati : Palilembelwe ifyakuŵe'fi ati ukuŵelelwa ŵaKlistu ati ŵasomenwe , ŵaŵuke-po pakati kaŵafwile pansiku yaŵusitatu ;
42024047	nakaŵili ati , ifyakulapila nefyakufitulucilwa kwaŵumbifi fikaŵulisisiwe mwisina lyaŵo kuŵantu aŵamisyoŵo yonse , ukutatika kuJelusalemi .
42024048	Mweŵo muli nimboni syafintu ifi .
42024049	Peŋka ŵoneni , ŋkatuma ukulaya kwaŵaTata pali mweŵo ; sombi mwakulukupembelela mumusi ili tamuŋgafwikwa nemakosa akufuma kwiulu .
42024050	Lomba ŵaliŵatanjilile ukufika uko ukusiŋkamene naBetania : naŵo ŵalisuntwile nemaŵoko , nekulukuŵasyucisya .
42024051	Lomba , pakulukuŵasyucisya , ŵalilekene naŵo , nekupintwa kwiulu .
42024052	Naŵo ŵaliŵalambile , nekubwelela kuJelusalemi nekutemwa ukukulu ;
42024053	nekulukwikele mwitempuli , ili ŵaŵalemya ŵaLesa .
43001001	Pakutaŋga lukoso epo lyali iSiwi ; ilyo-Siwi lyali naŵaLesa ; iSiwi lyopele eŵaLesa .
43001002	Ilyo lyopele lyali-po napakutaŋga naŵaLesa .
43001003	Ifintu fyonse fyalileŋgelwe kuli lyo ; kaŵili apakuŵula lyo , tapaleŋgelwe ifileŋgelwe neli cimo .
43001004	Muli lyo emwali uMweo , nawoyo-Mweo walukwikala kutuŵa ukwakuŵantu .
43001005	Ukutuŵo'ko kulukutuŵa napamfinsi , nayeyo-mfinsi tayakukomekele .
43001006	Kwaliisile umuntu , uwatuminwe kuli ŵaLesa , isina lyakwe niYoane .
43001007	Uyo wopele aliisile koti nimboni mukusimika ifyakutuŵo'ko , ati aŵantu ŵonse ŵakacetekele pakuti pali ye .
43001008	Uyo taali kutuŵo'ko , koku ; sombi aliisile mukusimike'fyakutuŵa uko .
43001009	Ekwali nekutuŵa kwacine , ukwalukuŵatufya aŵantu ŵonse ; kwalukwisa mucalo .
43001010	Naŵo aŵene ŵaliikele mucalo capansi ; icalo copele calileŋgelwe kuli ŵo , sombi aŵamucalo taŵaŵesiŵile-po .
43001011	Ŵaliisile kufyaŵo , sombi aŵantu ŵaŵo taŵaŵapokele ;
43001012	sombi aŵo ŵonse aŵaŵapokelele , aŵo ŵaliŵapele amakosa akuŵa ŵana ŵaŵaLesa ; ekuli ŵaŵo aŵalukupema-mo mwisina lyaŵo ;
43001013	aŵataŵafyelwe kumilopa , neli nikukufwayo'kwakumunefu , neli nikukufwaya kwaŵuntunsi , sombi nikuli ŵaLesa .
43001014	Nalyo iSiwi lyaliŵele munefu , nekulukwikele pakati pali fweŵo , ( nafweŵo twaliŵubwene uŵuleme bwalilyo , uŵuleme uŵupalene nebwawoyo utulile eŋka kuli ŵaWisi ) iliiswile uluse naŵucine .
43001015	Yoane alisimicile ifyakuli ye , nekulaŵilisya ati : Uyu ewoyo uyu nasimicile ati : Ulukwisa panuma panji alincilile neŵo , pakuti nekale ewantanjilile .
43001016	Nakuli funwefunwe wakwe fweŵo fwense twalukupoka uluse naluse .
43001017	Pakuti amafunde alipelwe kuli Mose , sombi uluse naŵucine bwaliisile muli ŵaYesu Klistu .
43001018	Nekale konse , tapali-po muntu neli umo uwaŵabwene-po ŵaLesa neli limo ; sombi uyo-Mwana uli eŋka , uwikala pantiŵi yaŵaWisi , ewaŵafisulwile .
43001019	Ukusimika kwakwe Yoane nikuku : Impindi iyo aŵaJuda ŵatumine kuli ye , ukufuma kuJelusalemi , aŵapapatilisi neŵena-Lefai , mukumwipusisya ati — Niwe nani ?
43001020	peŋka alifisulwile , taakene koku ; sombi alifisulwile ati : Neŵo nsili niŵaKlistu , koku .
43001021	Naŵo ŵalimwipwisye ati : Niwenani lomba ? Kani niweElaija ? Naye ati : Nsili nineŵo . Naŵo ati : Mboli wakusimika uyo ? Naye nekukana ati : Tau .
43001022	Pakuti pali fyefyo ŵalilaŵile kuli ye ati : Mbefyo lomba niwenani ? Ati tukesiŵe ukuŵaŵula bwino aŵatutumine . Mbafindo wemwine ulukulisimicila ?
43001023	Kumfwa ye ati : Neŵo ninesiwi lyaulukuŵilicisya mumpaŋga ati : Mulunjike insila yaŵaSikulu ! koti nifyopele'fyo ifi alaŵile Yisaya uwakusimika .
43001024	Aŵo lomba aŵatuminwe ŵali ŵaŵaFalisi ;
43001025	naŵo ŵalimwipwisye ati : Kobwene toli niKlistu , neli niElaija , neli niwoyo-wakusimika , mbanindo ulukuŵatisisya aŵantu weŵo ?
43001026	Lomba Yoane nekuŵaasuka ati : Neŵo ndukuŵatisya kumenda ; sombi pakati pali mweŵo paliimakene ŵambi aŵa tamwisi mweŵo ,
43001027	niŵaŵo ŵopele aŵalukwisa panuma panji , ulusiŋga lwaŋkwaŵilo yaŵo nsielelwe neŵo ukulukakulula .
43001028	Ifyo-fintu fyalicitilwe kuBetania , pesilya lyaJodeni , umwalukuŵaŵatisya aŵantu Yoane .
43001029	Ŋgamailo alibwene ŵaYesu ŵalukwisakuli ye , nekulaŵila ati : Ŵoneni-ko ! Mwana wambelele uwaŵaLesa wopele eulukufumya ukuŵifya ukwamucalo capansi .
43001030	Ŵalya niŵaŵo aŵa nalukweŵa ati : Panuma panjipalukwiso'muntu uncilile neŵo pakuti nekale ewantanjilile .
43001031	Naneŵo nsinamwisiŵile-po , sombi naliisile nekuŵatisya kumenda ati ye akafisuluke kuŵaIsilaeli .
43001032	Lomba Yoane alisimicile ati : Naliubwene Umupasi ulukuseluka kwiulu koti niciŵa , nekwikala pali ye .
43001033	Naneŵo nsinamwisiŵile-po , yo , sombi aŵo aŵantumine neŵo mukuŵatisya kumenda ŵalimbulile ati : Wopele uyo uyu ukaŵona ukumuselucila Umupasi ukwikala pali ye , wopele ewakuŵatisya kuMupasi Uswetelele .
43001034	Lomba nalibwene neŵo , nekusimika ati , Uyu eMwana waŵaLesa .
43001035	Kaŵili ŋgamailo Yoane aliimakene pamo neŵasambile ŵakwe ŵambi ŵaŵili ,
43001036	peŋka alilolesye kuli ŵaYesu ili ŵalukupita , nekulaŵila ati : Ŵoneni-ko ! Mwana wambelele uwaŵaLesa !
43001037	Lomba aŵasambile ŵoŵilo ŵalimumfwile ; lomba nekuŵalonda ŵaYesu .
43001038	Peŋka ŵaYesu ŵalisyolokele , nekuŵaŵona ŵalukulonda , nekuŵepusya ati : Mulukufwaye' ndo ? Naŵo ŵaliŵaasucile ati : MweŵaLabi ! ( ilyakwaluka ati ŵaSambisi ! ) mulekala kulipi ?
43001039	Naŵo ŵalilaŵile kuli ŵo ati : Mwise , mukaŵone . Peŋka ŵaliile , nekuŵona apo ŵaikele , naŵo nekwikala naŵo akasuŵa ako ; nempindi iyo kalimanamine paciŋgulo .
43001040	Umbi uwapali ŵaŵo ŵoŵilo aŵamumfwile Yoane , nekuŵalonda niAndaleya , umukwaŵo Simoni Petilo .
43001041	Andaleya alitanjile ukumufwaya umukwaŵo Simoni , nekumuŵula ati : Twaŵaŵona ŵaMasaya ! ( ilyakwaluka ati niŵaKlistu . )
43001042	Peŋka alimutanjilile kuli ŵaYesu . Lomba ŵa Yesu ŵalimutontomekele , nekula ŵila ati : Weŵo niŵeSimoni , umwana wakwe Jona ; ukalukwitwa niweKefasi ( ilyakwaluka ati niPetilo ) .
43001043	Peŋka ŋgamailo ŵalifwaile ukuya kucalo caGalili , lomba ŵalimusanjile Filipo ; nekulaŵila ŵaYesu kuli ye ati : Undonde neŵo .
43001044	Uyo-Filipo ali wakuBesaida , kumusi kwaŵo Andaleya naPetilo .
43001045	Naye Filipo alimusanjile Natanyeli , nekumuŵula ati : Twaŵasaŋga' ŵo aŵa alembele Mose ifyakuli ŵo mumafunde neŵakusimika ŵonse , eŵaYesu ŵakuNasaleti , aŵana ŵakwe Josefi .
43001046	Naye Natanyeli alilaŵile kuli ye ati : Kani muNasaleti muliisi ukufuma-mo iciweme ? Naye Filipo nekumwasuka ati : Wise , ukaŵone .
43001047	ŴaYesu , pakuŵona ati Natanyeli alukwisa kuli ŵo , ŵalimweŵele ati : Ŵoneni-ko ! Ulya emuIsilaeli umwinenene utaakwete-kutumpaika .
43001048	Peŋka Natanyeli alilaŵile kuli ŵo ati : Mbamwanjisiŵa syani ? Naŵo ŵaYesu nekumwasuka ati : Lomba taaŋgakwita Filipo , pakwikala weŵo mumukuyu , nalikubwene .
43001049	Kumfwa Natanyeli waŵaasuka ati : MweŵaLabi , muli Ŵana ŵaŵaLesa ; muli niMfumu yaŵaIsilaeli !
43001050	Naŵo ŵaYesu ŵalimwasucile ati : Weŵo ulukucetekela pakuti nakuŵula ati nalikubwene mumukuyu ? Ukaŵona ifyakucila napali fifi !
43001051	Nakaŵili ŵalimuŵulile ati : Cine cine , ndukumuŵuleni ati : Mukaŵona ukwisuka mwiulu , neŋkalamba syaŵaLesa silukwimina nekuselucila paMwana waMuntunsi .
43002001	Lomba ŋgamasosi ekwali uŵuufi kumusi waKena uwamucalo caGalili ; naŵanyinaŵo ŵaYesu eko ŵali .
43002002	ŴaYesu naŵo nekwitwa pamo neŵasambile ŵaŵo kuŵuufi .
43002003	Lomba ili syatwite mukusila imfaina , ŵanyinaŵo ŵaYesu ŵaliŵaŵulile ati : Taŵakwete-mfaina !
43002004	Naŵo ŵaYesu ŵaliŵaasucile ati : Mbasyani ciŵele pali neŵo namweŵo mweŵanakasi ? Taiŋgafika impindi yanji .
43002005	Naŵo ŵanyinaŵo ŵaliŵaŵulile aŵakutaŵa-taŵa ati : Ifintu fyonse ici ŵakumuŵuleni , mucicite .
43002006	Peŋka pali nemitondo yamabwe isanu naumo iyansicilwe koti kwisiŵila kwaŵaJuda ukwakuliswesya , yonse yalikumene umo umo amametilete kani aŵili kani atatu .
43002007	Lomba ŵaYesu ŵaliŵaŵulile ati : Isusyeni imitondo amenda . Naŵo nekwiisusya yonse paa .
43002008	Naŵo nekuŵeŵa ati : Pano kamutapula , mulukumutwalila umukulu wacitenje . Naŵo nekutwala .
43002009	Umukulu wacitenje , pakwesya ukusepula-po amenda ayo aalucile nimfaina , nekuŵulo'kwisiŵa uko syafumine ( sombi aŵakutaŵa-taŵa aŵatapile amenda ewaisiwile ) , lombo'yo-mukulu wacitenje alimwitile uwaupile ,
43002010	nekulaŵila kuli ye ati : Aŵantu ŵonse ŵalataŋgo'kupelaika imfaina isiweme ; pantanjile , lomba ŵanwa-po isinji aŵantu , eli ŵaŋgaŵapelaika isiweme panini ; sombi mweŵo mulilamine imfaina isiweme isyakucila ukufika nakuli ŵuŵuno-ŵukumo .
43002011	Akesiŵilo ako akakutaŋga kutwisiŵilo twaŵo ŵa Yesu ŵalicitile mumusi waKena uwamucalo caGalili , nekufisulula uŵuleme bwaŵo ; lomba aŵasambile ŵaŵo ŵaliŵacetekele .
43002012	Panuma yafyefyo ŵaliselucile ukuya kumusi waKapanaumi , ŵonse naŵanyinaŵo neŵakwaŵo neŵasambile ŵaŵo ; naŵo ŵaliikele-ko insiku isice .
43002013	Impindi iyo lomba icitenje caŵaJuda icamuciluko calipalamine ; lomba ŵaYesu ŵaliile kuJelusalemi ,
43002014	Peŋka ŵalisanjile mwitempuli aŵo aŵalukuulisya iŋombe nembelele naŵaciŵa , pamo neŵakusitula indalama ŵaliikele .
43002015	Peŋka'po ŵaliposele ubwembya bwamyando , nekuŵatamfya-mo ŵonse mwitempuli pamo nembelele neŋombe : nekusukumwina pansi indalama syaŵaŵo aŵakusitula , nematebulu aŵo nekwawisya :
43002016	popele ŵalilaŵile kuli ŵaŵo aŵalukuulisya ŵaciŵa ati : Ŵafumyeni-mo ! Tekwalula Inanda yaŵaTata niŋanda yakuulila-mo !
43002017	Eli ŵaŋgalaŋguluka aŵasambile ŵaŵo amasiwi ayo alembelwe ati — Uŵulwisya ubwakunanda yenu bwandya .
43002018	Pakuti pali fyefyo aŵaJuda ŵaliŵaasucile ati : Mbakesa-kesiŵilo wakutulanjisya , kobwene ulukucite'fi-fintu ?
43002019	Naŵo ŵaYesu nekuŵaasuka ati : Lipalayeni itempuli ili , lomba pakupita insiku sitatu ŋkaliwusya .
43002020	Peŋka aŵaJuda ŵalilaŵile ati : Yalipitile imyaka amakumi ane naisanu muli isanu naumo , umu ŵeŵacila itempuli ili ; peŋka weŵo ukaliŵusye pansiku sitatu ?
43002021	Sombi ŵaYesu ŵalilaŵile ifyetempuli lyamuŵili waŵo .
43002022	Pakuti pali fyefyo , pakuŵusiwa ŵo paŵafwile , eli ŵalaŋgulucile aŵasambile ŵaŵo ati ŵalilaŵile' fyo ; naŵo nekucetekela amalembo , pamo nemasiwi ayo ŵalaŵile ŵaYesu .
43002023	Pampindi yacitenje camuciluko , ili ŵaikele mujelusalemi , aŵenji ŵalicetekele mwisina lyaŵo ili ŵabwene utwisiŵilo uto utu ŵalukucita .
43002024	Sombi ŵaYesu taŵalukulicetekela kuli ŵo , pakuti ŵaliŵesiŵile aŵantu ŵonse ;
43002025	nakaŵili pakuti taŵafwaile ati aŵantu ŵonse neli umo akasimike ifyawuntunsi ; pakuti ŵo aŵene ŵaliisiŵile fyonse ifili muŵantunsi .
43003001	Lomba ekwali umuntu umuFalisi isina lyakwe niNikodemo , impemba imbi iyaŵaJuda ,
43003002	naye aliisile kuli ŵaYesu uwusiku , nekulaŵila kuli ŵo ati : MweŵaLabi , tuliisi ati mweŵo muli ŵasambisi aŵafumine kuli ŵaLesa , pakuti papo'muntu uwisi ukucita utwisiŵilo utu utu mulukucita mweŵo , kani ŵaLesa taŵali nakwe .
43003003	Naŵo ŵaYesu ŵalimwasucile ati : Cine cine , ndukumuŵuleni ati aŵantu ŵonse taŵesi ukuŵona Uŵufumu bwaŵaLesa , apakuŵulo'kufyalwa liwili .
43003004	Nikodemo nekulaŵila kuli ŵo ati : Mbomuntu kaafyalwa syani , ukulile akale ? Kani aliisi ukwinjila liŵili munda mwaŵanyina nekufyalwa ?
43003005	Kumfwa ŵaYesu kaŵaasuka ati : Cine cine , ndukumuŵuleni ati aŵantu ŵonse utaafyelwe mumenda namuMupasi , tesi ukwinjila muŴufumu bwaŵaLesa .
43003006	Ico icafyalwa kumunefu , ico munefu ; naceco icafyaiwa kuMupasi , ico mupasi .
43003007	Mwikaŋkamana pakuti pali fyefyo ifi nalaŵila kuli mweŵo , ati mufyalwe liŵili .
43003008	Icipupu cilapupila mopele umo cilukufwayo'kuya ; peŋka mulomfwa ukupupa kwacico , sombi tamukwisi-po uku cifuma , neli kuntu uku dya ; fyopele' fyo neŵantu ŵonse aŵafyalwa muMupasi .
43003009	Nikodemo nekuŵaasucila ati : Mbefyo fiŋgawa syani ?
43003010	Naŵo ŵaYesu ŵalimwasuciie ati : Mweŵo emweŵasambisi ŵaŵaIsilaeli , lomba tamufiisiŵile' fi ?
43003011	Cine cine , ndukumuŵuleni ati tulalaŵile'fi ifi twisi , nekusimike'fyo ifi twaŵona ; sombi mweŵo tamulukupokelela ukusimika kwesu .
43003012	Mweŵo , kani tamucetekele'fi fyapansi ifi namuŵuleni , kani ŋkamuwuleni ifyakwiuiu , mbamukaficetekela syani ?
43003013	Kaŵili papo'muntu uwaimine kwiulu ; sombi eŋko'yo uwaselucile kwiulu , Umwana waMuntunsi , uwikala kwiulu , ewaimine kwiulu .
43003014	Koti nifyopele'fyo ifi asuntwile insoka mumpaŋga Mose , fyopele'fyo neMwana waMuntunsi efi aŋgelelwa ukusuntulwa ;
43003015	ati aŵantu ŵonse ulukupema-mo muli ye akalukwikele nemweo uwamuyayaya .
43003016	Pakuti ŵaLesa ŵalitemenwe aŵapacalo capansi ukwakuti , fyopele filya ŵaliposele Umwana waŵo uli eŋka , ati aŵantu ŵonse , ulukupema-mo muli ye taakonalwa , yo ; sombi ati akalukuli ne — Mweo uwamuyayaya .
43003017	Pakuti ŵaLesa taŵamutumine Umwana mucalo capansi ati akasinine aŵantunsi , tau ; sombi ati aŵantunsi ŵonse ŵakesiŵe ukupulucila muli ye .
43003018	Uyo upema-mo muli ye taasininwe-po ; sombi uyo utaapema-mo muli ye , asininwa'kale pakuti pakuwulo'kupema-mo mwisina lyaMwana waŵaLesa uli eŋka .
43003019	Nakoko-kusinina ekuku , ati ukutuŵa kuliinjile mucalo capansi , sombi aŵantu ŵalukutemwa imfinsi ukucila napakutuŵo'ko , pakuti imilimo yaŵo iliŵipile .
43003020	Pakuti ŵonse ucite'fiŵipile alafitilwo'kutuŵa ; naye taapalamina kukutuŵa , iiŋgesa-kuleŋgululwa imilimo yakwe .
43003021	Sombi uyo ucita ŵucine alapalamina kukutuŵa , ati imilimo yakwe iŵoneke ati yacitwa muli ŵaLesa .
43003022	Panuma pali fyefyo ŵaYesu neŵasambile ŵaŵo ŵalificile kucalo caludiya ; kopele uko ŵaliikele naŵo nekulukuwatisya aŵantu .
43003023	NaYoane naye alukuŵatisya kuAinoni , apepi pa Salimi , pakuti kwali amenda aenji uko ; lomba aŵantu ŵalukwisa nekuŵatisiwa ;
43003024	pakuti iyompindi lomba Yoane taaŋgaposwa mwikati .
43003025	Peŋka paliŵucile ukupicisya neŵasambile ŵakwe Yoane nemuJuda umbi paceŵo cakuliswesya .
43003026	Naŵo ŵaliisile kuli Yoane , nekulaŵila kuli ye ati : MweŵaLabi ! Uyo uwali namweŵo pesilya lyaJodeni , wopele uyo umwasimicile , ŵoneni uyo naye alukuŵatisya ; lomba aŵantu ŵonse ŵalukuya kuli ye .
43003027	Sombi Yoane aliasucile ati : Umuntu tesi ukupoka akantu , apakuŵulo'kupelwa kuli ye ukufuma kwiulu .
43003028	Mweŵo mweŵene muli nimboni syanji ati nalilaŵile ati — Neŵo nsili niKlistu , koku ; sombi ati — Ndituminwe mukumutanjilila .
43003029	Uyo uli newakuupwa ewakuupa , sombi iciŵusa cawakuupa , iciimakene ukulukumumfwa , cilasaŋgalala ukwakuti pakuti pesiwi lyawakuupa ; ukusaŋgalala kwanji kopele kulikumene icine .
43003030	Uyo uŵuleme bwakwe wuŋgakula ; sombi neŵo ubwanji wuŋgacepa .
43003031	Uyo uselucile kwiulu alicilile ŵonse . Uyo ufumine pansi , cine uyo wapansi , nekulaŵila kwakwe kwapansi ; sombi uyo uselucile kwiulu alicilile ŵonse .
43003032	Ifyo ifi abwene nekumfwa , aiukufisimicila ; sombi tapali-po umuntu upokelela ukusimika kwakwe .
43003033	Uyo uwapokelele ukusimika kwakwe , uyo aliŵicilepo nekesiŵilo kakwe ati ŵaLesa ŵacine .
43003034	Pakuti uyo utuminwe kuli ŵaLesa alalaŵila amasiwi aŵaLesa ; pakuti ŵaLesa tawapela-po Umupasi mucakwesya .
43003035	WaWisi ŵalukutemwa Umwana waŵo , naŵo ŵamupela muminwe yakwe ifintu fyonse lukoso .
43003036	Uyo ulukupema-mo muMwana euli neMweo uwamuyayaya ; sombi uyo utaasuminino'Mwana taakaŵona-po Umweo ; sombi uŵukali bwaŵaLesa ŵulukwikala pali ye .
43004001	Pakwisiŵa lomba ŵaSikulu ati aŵaFalisi ŵaliumfwile ati ŵa Yesu ŵalukuŵaalula ati ŵasambile , nekuŵaŵatisya aŵakucilo'bwinji napaŵakwe Yoane
43004002	( naŋgawe'fyo ŵaYesu aŵene taŵalukuŵatisya , yo , sombi ŵasambile ŵakwe eŵalukuŵatisya ) ,
43004003	ŵalifumine mucalo ca Iudiya , nekukumbulucila liŵili kucalo caGalili .
43004004	Peŋka'po ŵaŋgapita pacalo caSamalya .
43004005	Lomba ŵalificile pamusi umbi waŵaSamalya , isina lyauo niSaika , apepi pali kako-kalo akapele Yakobi kuli Josefi umwana wakwe .
43004006	Kopele uko ekwali nemukalo wakwe Yakobi . Peŋka ŵaYesu , pakuti ŵalikatele kukwenda , ŵaliikele'fyo pamukalo . Lomba akasuŵa kali pakati keulu .
43004007	Peŋka nekwisa umwanakasi umuSamalya mukutapa'menda , Lomba ŵaYesu ŵalilaŵile kuli ye ati : Mpe-po , nwe !
43004008	Pakuti aŵasambile ŵaŵo ŵaliile kumusi mukuula ifyakulya .
43004009	Lomba uyo-mwanakasi umuSamalya alilaŵile kuli ŵo ati : Mbanindo weŵo wemuJuda ulukulombela amenda kuli neŵo , nemuSamalya ? ( Pakuti aŵaJuda taŵaambala-po neŵaSamalya , ŵaŵa . )
43004010	Sombi ŵaYesu nekumwasuka ati : Weŵo , ŋga uliisiŵile impese yaŵaLesa , nekumwisiŵo'yu ulukulaŵila kuli wewo ati , Mpe-po , nwe ; ŋga walomba kuli ye , naye ŋga akupela amenda amweo .
43004011	Naye umwanakasi nekulaŵila kuli ŵo ati : Pakuti Sikulu , tamukwete icakutapula-ko , nemukalo uyu uliile pansi apatali , mbefyo ayo-menda amweo muli nao alifumine kulipi ?
43004012	Kani mweŵo mulicilile uŵukulu napali ŵawisifwe Yakobi aŵatupele uyu-mukalo , nekulukunwamo naŵo aŵene , neŵana ŵaŵo , nenama syaŵo ?
43004013	Peŋka ŵaYesu ŵalimwasucile ati : Aŵantu ŵonse uwakunwa kumenda aya akaŵa liŵili necilaka ;
43004014	sombi ukanwa kumenda ayo aŋkamupela neŵo , taakomfwa-po liŵili icilaka neli panini insiku syonse lukoso ; sombi ayomenda aŋkamupela neŵo akaŵa muli ye kantupuntupu akalukunyunya kumweo uwamuyayaya .
43004015	Peŋka umwanakasi alilaŵile kuli ŵo ati : Sikulu , mpeni-po amenda ayo , ati nsikalukumfwa-po liŵili icilaka , neli kwisa nakukuno konse kumenda akuloŵa .
43004016	Naŵo ŵaYesu kaŵamweŵa ati : Koya , ukete umulume woŵe , mubwelele kuno .
43004017	Sombi umwanakasi nekuŵaasuka ati : Nsikwete-mulume neŵo . Naŵo ŵaYesu nekumwasuka ati : Walaŵila bwino ati — Nsikwete-mulume neŵo ;
43004018	pakuti weŵo waliupilwe aŵalume ŵasanu , sombi uyo uli nakwe ŵukumo taali mulume woŵe ; ico ecacine walaŵila .
43004019	Lomba umwanakasi alilaŵile kuli ŵo ati : Sikulu , pano naisiŵa ati mweŵo muli ŵakusimika .
43004020	Ŵawisifwe aŵakale ŵalukutembela kuli ŵaLesa palupili ulu ; sombi mweŵo ati nimujelusalemi emwelelwe ukutembela kuli ŵaLesa .
43004021	Kumfwa ŵaYesu wamwewa ati : Wemwanakasi , uncetekele neŵo ati ilukwisa impindi , iyi tamukatembela kuli ŵaLesa ŵaWisifwe neli nipapano palupili neli nimujelusalemi .
43004022	Mulatembela kuli ŵaŵo aŵa tamwisi mweŵo ; sombi fweŵo tulatembela kuli ŵaŵo aŵa twisi ; pakuti umwakupulucila mulitulile kuŵaJuda .
43004023	Sombi ilukwisa impindi iyo , eyafika pano , ili aŵakutembela aŵacine ŵakalukutembela kuli ŵaLesa ŵaWisifwe mumupasi namuli ŵucine ; pakuti ŵaLesa ŵaWisifwe walukufwaya ati aŵakuŵe'fyo ŵakalukutembela kuli ŵo .
43004024	ŴaLesa eMupasi , lomba aŵo aŵatembela kuli ŵo ŵaŋgelelwa ukutembela mumupasi namuli ŵucine .
43004025	Naye umwanakasi alilaŵile kuli ŵo ati : Ndiisi ati ŵaMasaya ŵakesa , aŵo ŵopele aŵelicilwe ati niŵaKlistu ; peŋka pakwisa ŵo , ŵakatufisulwila ifintu fyonse .
43004026	Ŵa Yesu ŵalilaŵile kuli ye ati : Enineŵo , nendukulaŵila kuli weŵo .
43004027	Peŋka'po ŵalificile neŵasambile ŵaŵo ; naŵo nekukaŋkamana lukoso ati ŵalukwambala nemwanakasi ; sombi naŋgawa nifyefyo , tapali-po uwakwipusya ati : Nindo mulukufwaya ? neli ati : Pakuti pando mulukwambawila nakwe ?
43004028	Lomba umwanakasi alisile umutondo wakwe , nekuya kumusi , nekuŵaŵula aŵalalume ati :
43004029	Twendeni , mukaŵone-po umuntu uwambule'fyo ifi nalukucita neŵo fyonse : kani niKlistu uyo ?
43004030	Naŵo aŵantu aŵo ŵalifumine mumusi nekuyo'ko kuli ŵo .
43004031	Sombi impindi iyo aŵasambile ŵalukuŵakombetela ati : MweŵaLabi , muIye !
43004032	Sombi naŵo nekuŵaasuka ati : Ndi nafyo neŵo ifyakulya ifi tamwisi mweŵo .
43004033	Lomba aŵasambile nekwipusyansyanya ati : Kani umbi aŵaletelapo ifyakulya ?
43004034	Sombi ŵaYesu ŵaliŵeŵele ati : Ifyakulya fyanji nififi , ati ncite neŵo ukufwaya kwaŵaŵo aŵantumine , nekwikonsya imilimo yaŵo .
43004035	Tamulukweŵa mweŵo ati yasyalako imyensi ine , eli ikafika impindi yakuteŵula ? Ŵoneni , ndukumuŵuleni ati : Inukeni , mutontomeke pamaŵala ; kale atuŵa neŋkope isyelelwe ukuteŵula .
43004036	Uwakuteŵula alukupoka ukulambulwa kwakwe , nekuloŋgela iŋkope isyakumweo uwamuyayaya ; ati uwakuŵyala nawoyo uwakuloŋgela wakasaŋgalalile pamo .
43004037	Pakuti ico-cisimpi cacine ati — Umbi alaŵyala , sombi niumbi naye euteŵula .
43004038	Nalimutumineni mukufiteŵule'fyo ifi tamwalimine ; ŵambi eŵalimine , sombi mweŵo mwainjila mumilimo yaŵo .
43004039	Naŵo aŵaSamalya aŵenji aŵamumusi uyo ŵalicetekele muli ŵaYesu , pakuti pamasiwi amwanakasi uyo uwasimicile ati : Ŵambule'fyo ifi nalukucita neŵo fyonse .
43004040	Lomba pakwisa kuli ŵo aŵaSamalya , ŵaliŵakombetele ati : Mwikale nafweŵo . Naŵo ŵaliikele kopele uko insiku siŵili .
43004041	Kaŵili naŵambi naŵo aŵenji ŵalicetekele pakuti pamasiwi aŵo ;
43004042	nekulaŵila kumwanakasi uyo ati : Pano tulukucetekela ; sombi tepakuti pakusimika koŵe ; pakuti twaŵomfwa nafweŵo fweŵene ; peŋka tuliisi ati aŵa icine eŴakupulusya ŵafintunsi fyonse .
43004043	Lomba pakupita insiku isyo syoŵilo ŵalifumine-ko uko nekuya kucalo caGalili ;
43004044	pakuti ŵaYesu aŵene ŵalisimicile ati : Uwakusimika taacindikwa mucalo cakwaŵo .
43004045	Sombi pakufika ŵo mucalo caGalili , lomba aŵaGalili ŵaliŵasekelele bwino , pakuti ŵalibwene fyonse'fyo ifi ŵacitile mu Jelusalemi kucitenje , pakuti aŵo naŵo ŵaliile kucitenje .
43004046	Lomba ŵalificile liŵili kuKena ukwakuGalili , uko uku ŵaalwilile amenda nimfaina . Lomba eko yali impemba imbi , iyo umwana waiyo umwalalume ali mulwasi kuKapanaumi .
43004047	Iyo , pakumfwa ati ŵaYesu ŵalifumine mucalo caludiya nekwisa kucalo caGalili , yaliile kuli ŵo , nekuŵakombetela ati : Twendeni , mukambusisye-ko umwana wanji , pakuti imfwa yapalamina'kale kuli ye .
43004048	Eli ŵalaŵile kuli yo ŵaYesu ati : Ŋga tamuŵona utwisiŵilo nefimpelampela , ŋga tamucetekela neli kucetekela konse .
43004049	Sombi impembe' yo yalilaŵile kuli ŵo ati : Sikulu mwise kwanji , ekesa-kufwa umwana wanji .
43004050	Naŵo ŵaYesu nekuyasuka ati : Kamuyeni ; umwana wenu alukulaŵa . Peŋka umuntu uyo alicetekele amasiwi ayo walawile ŵaYesu kuli ye , nekukumbuluka .
43004051	Pansila ili alukubwela alikumene neŵapyunjisi ŵakwe ; aŵo nekumuŵula ati : Umwana wenu pano alukulaŵa .
43004052	Naye nekuwepusya ati : Isa-mpindi ataticile ukulwaluka ? Naŵo ŵalimwasucile ati : Mailo akasuŵa pakati keulu uŵulwele eli bwamulekele .
43004053	Lomba ŵawisi ŵaliisiŵile ati niyeyompindi yopele eyo ŵalaŵile-mo ŵaYesu kuli ye ati : Umwana wenu alukulaŵa . Naŵo nekucetekela , pamo newamuŋanda yaŵo ŵonse .
43004054	Akesiŵilo ako kaŵutuŵili akacitile ŵaYesu , pakufuma mucalo caludiya mukwisa kucalo caGalili .
43005001	Panuma pali fyefyo-fintu kwali necitenje cimbi icaŵaJuda ; ŵaYesu naŵo ŵaliile uko kujelusalemi .
43005002	Uko kuJelusalemi apepi napaMusiko waMbelele , eko lili isiŵa , iliilicilwe muŵuEbeya ati niBetesida ; kuli lyo lyopele kulisiŋgulucile neliŋga ; mwiliŋge'lyo muli imisiko isanu .
43005003	Kaŵili mopele umo mwalukulala aŵantu aŵenji aŵaIwele — nempofu , nefilema , neŵauminine lukoso-aŵalukupembelela ukuŵilaka amenda .
43005004	Pakuti pampindi imbi iŋkalamba yaŵaLesa yalukuselucila mwisiŵa , nekuteŋkanya amenda ; paŵantu ŵonse , uyo uwakutaŋgo'kwicila-mo , pakweŵa ati ateŋkanisiwa amenda , ewakuŵusiwa kuŵulwele ŵonso'ŵo ali naŵo .
43005005	Lomba ekwali umbi umwalalume , uwalukutenda imyaka amakumi atatu nemyaka isanu naitatu peulu .
43005006	Peŋka ŵaYesu , pakumuŵona alilele , nekwisiŵa ati alukutenda impindi ikulu , ŵalimwipwisye ati : Kani ulukufwayo'kutenduluka weŵo ?
43005007	Naye umulwele nekuŵaasuka ati : Sombi Sikulu , nsikwete umuntu uwakuŋgawika-mo mwisiŵa impindi iyakuŵilaka amenda ; sombi pakulukuya neŵo , umbi kale aicila-mo .
43005008	Naŵo ŵaYesu nekumweŵa ati : Ŵuka , upinte uŵulo ŵoŵe , ulukwenda !
43005009	Lomba impindi iyo yopele umuntu uyo aliŵele nemakosa , nekuŵulo'ŵulo bwakwe , nekulukwenda . Akasuŵa ako kali kasabata .
43005010	Pakuti pali fyefyo aŵaJuda ŵalilaŵile kuli woyo uwatendulucile ati : Weŵo , lelo kasuŵa kasabata , tekwelelwa weŵo ukupinto'ŵulo ŵoŵe .
43005011	Naye nekuŵaasuka ati : Uyo uwambusya neŵo wopele ewandaya ati : Uŵule uŵulo ŵoŵe , ulukwenda .
43005012	Naŵo ŵalimwipwisye ati : Mbaninani uwalaŵile'fyo kuli weŵo ati : Uŵule uŵulo ŵoŵe , ulukwenda ?
43005013	Sombi uyo uwatendulucile taamwisiŵile-po , pakuti ŵaYesu ŵalikumbulucile , pakuti aŵantu ŵalifulile apo .
43005014	Pantanjile ŵa Yesu ŵalimusanjile mwitempuli , nekulaŵila kuli ye ati : Weŵo ŵona , ulitendulucile ; tekuŵifya liŵili , wikesa-kuŵa nacimbi iciŵipile icakucila napaŵulwele uŵo .
43005015	Popele apo umuntu uyo alikumbulucile nekuŵaŵula aŵaJuda ati : NiŵaYesu aŵali ŵambusya neŵo .
43005016	Pakuti pali fyefyo naŵo aŵaJuda ŵaliŵakululwisye ŵaYesu , pakuti ŵalicitile'fyo-fintu pakasuŵa kasabata .
43005017	Sombi ŵa Yesu ŵaliŵaasucile ati : ŴaTata ŵalukucite'milimo iyakufika nakumpindi yaŵukumo , naneŵo ndukwicita .
43005018	Peŋka pakuti pali fyefyo aŵaJuda ŵalifwaisye ukwakucila ukuŵepaya pakuti ŵalipulaisye ifyasabata ; nakaŵili pakuti ŵo ŵalisimbwile ŵaLesa ati niŵaTata , ŵalukulipalanya aŵene pamo naŵaLesa .
43005019	Pakuti pali fyefyo ŵa Yesu ŵaliŵaasucile ati : Cine cine , ndukumuŵuleni ati Umwana tesi ukucita akantu umwine , sombi fyeŋke'fyo ifi aŵono'kucita ŵaWisi efi esi ukucita ; pakuti fyonse'fyo ifi waŋgacita ŵaWisi , fyopele'fyo neMwana kaŵili efi aŋgacita ,
43005020	Pakuti ŵa Wisi ŵalukumutemwo'kwakuti Umwana waŵo , nekumulanjisya fyonse'fyo ifi ŵalukucita aŵene . Kaŵili naimbi imilimo ŵakamulanjisya iyapatali iyakucila napali yiyi , ati mukalukukaŋkamana lukoso .
43005021	Pakuti koti nifyopele'fyo ifi ŵalukuŵaŵusya aŵafwile ŵaWisi nekuŵasinsimuna , fyopele'fyo neMwana alukuŵasinsimuna aŵantu ŵopele aŵo alukufwaya .
43005022	Naŵo ŵaWisi taŵasololola imilandu yaŵantu , neli nipamuntu umo , sombi ŵo ŵalimupele Umwana waŵo ukusololola konse ,
43005023	ati aŵantu ŵonse ŵakalukumucindika Umwana koti nifyopele'fyo ifi ŵaŵacindika ŵaWisi . Uyo utaalukucindika Umwana , icine taalukucindika neli niŵaWisi aŵamutumine .
43005024	Cine cine , ndukulaŵila kuli mweŵo ati , uyo ulukumfwisya amasiwi anji nekupema-mo muli ŵaŵo aŵantumine , uyo euli nemweo uwamuyayaya , naye taakesa kusininwa-po ; sombi afuma-mo mumfwa , ainjila muMweo .
43005025	Cine cine , ndukumuŵuleni ati , ilukwisa impindi , eyafika pano , iyo ŵakumfwa aŵafwile isiwi lyaMwana waŵaLesa ; peŋka aŵo aŵalukuliumfwa ŵakalukuli neMweo .
43005026	Pakuti koti nifyopele'fyo ifi ŵali nemweo aŵene ŵa Wisi , fyopele'fyo kaŵili ŵalimupele Umwana waŵo ukulukwikele nemweo umwine :
43005027	nakaŵili ŵalimupele uŵukulu ubwakusololole'milandu , pakuti ye Mwana waMuntunsi .
43005028	Tekulukukaŋkamana pakuti pali fyefyo ; pakuti ikesa impindi iyo lomba , aŵantu ŵonse aŵali mufilende ŵakomfwe'siwi lyakwe ,
43005029	nekufuma-mo ; aŵo aŵalukucite'fiweme ŵakaŵuka liŵili ukwaMweo ; sombi aŵo aŵalukucite'fiŵipile ŵakaŵuka liŵili ukwakusololola .
43005030	Neŵo neŋka nsiisi ukucita neli kantu ; koti nifyopele'fyo ifi numfwa , fyopele'fyo nakaŵili ndasololola ; nako ukusololola kwanji kuliluŋgeme , pakuti nsilonda ukufwaya kwanji , sombi ukufwaya kwaŵaŵo aŵantumine eko ndonda .
43005031	Kani neŵo neŋka ndukulisimicila , ukusimika kwanji takulukwikala kwacine .
43005032	Epwali naumbi ulukunsimicila ; kaŵili ndiisi ati ukusimiko'ko uku alukunsimicila kwacine .
43005033	Mweŵo mwalitumine aŵantu kuli Yoane , naye aliŵele nimboni yaŵucine ;
43005034	sombi ukusimiko'ko uku mpoka takufumine kuŵantunsi ; sombi ndukulaŵile' fyo ati mukapuluke .
43005035	Uyo-Yoane ewali mumosyo uwakwaka nekutuŵa ; kaŵili impindi ice mwalukusumino'kusaŋgalala mukusweta kwakwe .
43005036	Sombi ukusimiko'ko ndi nako kulicilile uŵukulu napali koko ukwakwe Yoane ; pakuti imilimo iyo ŵaTata ŵampela ati njikonsye , imilimo yopele'yo iyi ndukucita , ilukunsimicila neŵo ati ŵaTata eŵantumine .
43005037	Kaŵili ŵaTata aŵantumine aŵene ŵalukunsimicila neŵo . Mweŵo insiku syonse tamwalukuliumfwa-po isiwi lyaŵo , neli kuŵona nefumbi lyaŵo ;
43005038	kaŵili nemasiwi aŵo tamwakwete akwikala mumitima yenu ; pakuti tamulukumucetekela uyo uyu ŵatumine .
43005039	Mweŵo mulafwaya-fwaya mumalembo , pakuti mulukulaŋguluka ati muli o emuli neMweo uwamuyayaya ; lomba ayo opele calukusimike'fyakuli neŵo ;
43005040	sombi tamulukufwaya ukwisa kuli neŵo ati mukaŵe neMweo .
43005041	Neŵo nsipoka kuŵantunsi ukucindikwa , tau ;
43005042	sombi ndimwisini ati tamukwete uŵutemwe bwaŵaLesa mumitima yenu .
43005043	Ndiisile neŵo mwisina lyaŵaTata ; peŋka tamulukumpoka ; sombi kani umbi akese mwisina lyakwe umwine , uyo eye mukapoka icine .
43005044	Mweŵo mulukwisiŵa syani ukucetekela , mwemulukucindikansyanya ; sombi uŵuleme uŵufumine kuli ŵaLesa aŵali ŵeŋka tamulukuŵupensela ?
43005045	Tekulukweŵa ati ŋkamusinineni kuli ŵaTata , koku : epwali uwakumusinineni , niMose , muli woyo wopele emo mupema ;
43005046	pakuti ŋga mwalukucetekela Mose , naneŵo ŋga mulukuncetekela ; pakuti ye alilembele ifyakuli neŵo .
43005047	Sombi kani tamulukucetekele'fyo ifi alembele , mbasyani muŋgacetekela amasiwi anji neŵo ?
43006001	Lomba panuma pali fyefyo-fintu ŵaYesu ŵalifumine uko , nekwaŵuke' cisiŵa caGalili , ico copele caTibelya ;
43006002	neŵumba lyaŵantu ilikulu lyaliŵalondele , pakuti ŵalukuŵona utwisiŵilo uto ŵalukucita kuŵalwele .
43006003	Lomba ŵaYesu ŵalininine kulupili nekwikalo'ko neŵasambile ŵaŵo .
43006004	Lombe'mpindi yamuciluko , icitenje caŵaJuda , yalipalamine .
43006005	Peŋka'po ŵaYesu ŵaliinucile nekuŵona iŵumba lyaŵantu ilikulu lilukwisa kuli ŵo , popeleŵalilaŵile kuli Filipo ati : Mbanikwisa twakuula ŵasiŋkwa , ati aŵa-ŵantu ŵalye ?
43006006	Sombi ŵalilaŵile'fyo ukumwesya lukoso , pakuti aŵene ŵaliisiŵile ifi ŵakucita .
43006007	Filipo waliŵaasucile ati : Indalama imyanda iŵili tekusita-po siŋkwa uwakukumana ŵonse ati aŵa ŵalye-po panini .
43006008	Peŋka umbi umusambile waŵo , isina lyakwe niAndaleya , umukwaŵo Simoni Petilo , alilaŵile kuli ŵo ati :
43006009	Epwali umusaŋkwa pano , uli nawasiŋkwa ŵamabali ŵasanu , nesaŵi linini liŵili ! Mbefyo fikumane syani kuŵantu aŵenji aŵakuŵe'fi ?
43006010	ŴaYesu ati : Ŵekalikeni aŵantu pansi . Apo pali ifyani ifinji ; naŵo aŵantu ŵaliikele pansi , ubwinji bwaŵo bwalikumene koti masausande asanu .
43006011	Eli ŵaŵulile ŵasiŋkwa ŵaYesu . Peŋka ili ŵatotele , ŵaliŵaaŵenye aŵo aŵaikele ; fyopele'fyo kaŵili nekuŵaaŵanya isaŵi ilyo , nekukumana ukufwaya kwaŵo ŵonse .
43006012	Lomba pakwikuta ŵo , ŵalilaŵile kuŵasambile ŵaŵo ati : Tolaleni ifyo ifyakumacile ifyasyala-po ; peposeka neli kamo .
43006013	Popele ŵalifitolawile nekwisusya ututundu ikumi natuŵili ifyakumacile-ko ifyo ifyafumine kuli wasiŋkwa ŵamabali ŵasanu , ifyasyele-po kuli ŵaŵo aŵalile .
43006014	Lomba aŵo-ŵantu , ili ŵabwene akesiŵilo ako ŵacitile , ŵalilaŵile ati : Cine uyu ewakusimiko'yo ulukwisa mucalo capansi .
43006015	Sombi ŵaYesu , ili ŵaisiŵile ati ŵalukwisa mukunjikata nekumpanjilisya ati njikale nimfumu , ŵalikumbulucile liŵili kulupili eŋka .
43006016	Peŋka pakufika iciŋgulo aŵasambile ŵaŵo ŵaliile kucisiŵa ,
43006017	nekwicila mubwato , ati twaŵuke ukuya kuKapanaumi ; lomba bwaila'kale , sombi ŵaYesu tawaŋgafika kuli ŵo .
43006018	Popele amenda aliŵucile ŵafuŋgwe aŵakulu pakuti pacipupu icakuti uŵukulu .
43006019	Ati ŵoŵe ukusilo'musinso wamasitalyo amakumi aŵili naasanu , neli makumi atatu , ŵaliŵabwene ŵaYesu ŵalukwisa ili ŵenda peulu pamenda , ŵalukupalamina kubwato ; naŵo nekuŵa nemwenso .
43006020	Sombi ŵalilaŵile kuli ŵo ati : Nineŵo , mwitina !
43006021	Peŋka ŵalisumine ukuŵapoka mubwato ; naŵo ubwato impindi iyo yopele bwalificile kumutunto'ko uku ŵalukuya .
43006022	Ŋgamailo ilyo-ŵumba lyaŵantu aŵaiminine pesilya lyacisiŵa ŵalibwene ati ubwato ŵumbi taŵu-po , nakaŵili ŵaliisiŵile ati ŵaYesu taŵainjile mubwato pamo neŵasambile ŵaŵo , sombi ati aŵasambile ŵaŵo ŵalifumine-ko ŵeŋka ;
43006023	( sombi icine amato ambi afumine kuTibelya aliisile apepi napapo apo ŵalile siŋkwa , ili ŵatotele ŵaSikulu ) .
43006024	Lomba iŵumba lyaŵantu ilyo , pakuŵona ati ŵaYesu taŵa-po , neŵasambile ŵaŵo naŵo taŵa-po , aŵene ŵaliinjile mumato nekufika kuKapanaumi , ili ŵaŵafwaya ŵaYesu .
43006025	Lomba pakuwasaŋgana bwisilya bwacisiŵa , ŵalilaŵile kuli ŵo ati : MweŵaLabi , mbamwaisa lisa kuno ?
43006026	ŴaYesu naŵo ŵaliŵaasucile ati : Cine cine , ndukulaŵila kuli mweŵo ati , mulukumfwaya-fwaya tepakuti patwisiŵilo uto utu mwabwene , koku , sombi pakuti mwalilile ŵasiŋkwa aŵo nekwikuta .
43006027	Mweŵo , tekulukupyunjila ifyakulya ifyo ifiŵola ; sombi mupyunjile ifyakulya ifiikalilila ukufika kumweo uwamuyayaya , ifyo ifi akamupeleni Umwana waMuntunsi ; pakuti ŵa Wisi , eŵaLesa , ŵalimuŵicile-po akesiŵilo kaŵo .
43006028	Pakuti pali fyefyo ŵaliŵepwisye ati : Mbefyo , tucite syani ati tulukucite'milimo yaŵaLesa ?
43006029	ŴaYesu ŵaliŵaasucile ati : Imilimo yaŵaLesa niyiyi , ati mucetekele muli woyo uyu ŵatumine .
43006030	Peŋka ŵalilaŵile kuli ŵo ati : Mbacindo mulukucita icakesiŵilo , ati tuŵone , tucetekele muli mweŵo ? Mulukucite' ndo ?
43006031	Ŵawisifwe ŵalukulya mana mumpaŋga , koti nifyopele'fyo ifilembelwe ati , Siŋkwa uwafumine kwiulu ŵaliŵapele , ati ŵalye .
43006032	Pakuti pali fyefyo ŵa Yesu ŵalilaŵile kuli ŵo ati : Cine cine , ndukulaŵila kuli mweŵo ati , Taali niMose uwamupeleni siŋkwo'yo uwafumine kwiulu ; sombi niŵaTata eŵalukumupeleni siŋkwa wacine ufumine kwiulu .
43006033	Pakuti siŋkwa waŵaLesa ewoyo useluka kwiulu , nekuŵapelo'mweo aŵamucalo capansi .
43006034	Pakuti pali fyefyo ŵalilaŵile kuli ŵo ati : MweŵaSikulu , insiku syonse mulukutupela siŋkwo'yo ,
43006035	Naŵo ŵaYesu nekuŵaasuka ati : Neŵo enesiŋkwa waMweo . Aŵantu ŵonse ulukwisa kuli neŵo , taakomfwa-po insala neli limo ; fyopele'fyo ulukucetekela kuli neŵo taakomfwa-po neli cilaka conse insiku syonse .
43006036	Sombi ndukumuŵuleni ati naŋgaŵa ati mwambona , tamulukucetekela .
43006037	Aŵantu ŵonse , aŵo ŵalukumpela ŵaTata , ŵakesa kuli neŵo ; peŋka aŵo aŵakwisa kuli neŵo , nsikaŵatamfya-po neli limo , koku .
43006038	Pakuti nsiselucile ukufuma kwiulu mukucito' kufwaya kwanji , sombi nimukucita koti kufwaya kwaŵaŵo aŵantumine emo nselucile .
43006039	Uko-kufwaya kwaŵaŵo aŵatumine nikuku , ati pali fyefyo fyonse ifi ŵampele , nsikalufye-po neli cimo ; sombi ati ŋkafiwusye fyonse pakasuŵa ako akakupela-ko ,
43006040	Pakuti ukufwaya kwaŵaTata nikuku , ati aŵantu ŵonse uwakumuŵono'Mwana , nekucetekela muli ye , akaŵe nemweo uwamuyayaya ; kaŵili ati ŋkamuwusye akasuŵa ako akakupela-ko .
43006041	Peŋka aŵaJuda ŵaliliŋwiŋwisisye ifyakuli ŵo , pakuti ŵalilaŵile ati — Neŵo enesiŋkwa uwafumine kwiulu .
43006042	Naŵo ŵalieŵele ati : Kansi uyu-muntu teYesu , umwana wakwe Josefi ? Naŵawisi naŵanyina tuliŵesi . Mbasyani alukulaŵila pano ati — Ndiselucile ukufuma kwiulu ?
43006043	ŴaYesu lomba ŵaliŵaasucile nekulaŵila ati : Mwilukuliŋwiŋwisyansyanya .
43006044	A ŵantu ŵonse , tapali-po neli umo uwisi ukwisa kuli neŵo , uwakuŵulo'kukulikwa kuli ŵaTata aŵantumine ; naneŵo ŋkamuwusyo'yo akasuŵa akakupela-ko .
43006045	Fililembelwe kuŵakusimika ati : Naŵo ŵonse ŵakafundwa kuli ŵaLesa : lomba aŵantu ŵonse uwaumfwile kuli ŵaTata , nekusambila , eulukwisa kuli neŵo .
43006046	Sombi icine papo' muntu neli umo uwaŵabwene-po ŵaTata ; sombi eŋko'yo ufumine kuli ŵaLesa , ewaŵabwene-po ŵaTata .
43006047	Cine cine , ndukumuŵuleni ati , Uyo ulukucetekela ali nemweo uwamuyayaya .
43006048	Neŵoenesiŋkwawamweo .
43006049	Ŵawisinwe ŵalukulya mana mumpaŋga ; aŵo lomba ŵalifwile ;
43006050	sombi uno nisiŋkwa useluka kwiulu ati aŵantu ŵalye , ŵaŵule ukufwa .
43006051	Neŵo enesiŋkwa wamweo uselucile kwiulu . Aŵantu ŵonse uwakulya siŋkwa uyu akalukuli nemweo uwamuyayaya : icine , nawoyo-siŋkwa munefu wanji , uŋkapela pakuti pamweo waŵamucalo capansi .
43006052	Pakuti pali fyefyo aŵaJuda ŵalitaticile ukupicisye'cikaka ati : Uyu-muntu aliisi syani ukutupelo'munefu wakwe ati tulye ?
43006053	Peŋka ŵaYesu ŵalilaŵile kuli ŵo ati : Cine cine , ndukumuŵuleni ati : Teti mwikale nemweo mweŵene , apakuŵulo'kulya umunefu waMwana waMuntunsi nekunwe'milopa yakwe .
43006054	Uyo ulukulyo'munefu wanji , nekulukunwe'milopa yanji , ali nemweo uwamuyayaya ; uyo , neŵo ŋkamuwusya pakasuŵa ako akakupela-ko .
43006055	Pakuti umunefu wanji icine cakulya , nemilopa yanji icine fyakunwa .
43006056	Uyo ulukulyo' munefu wanji , nekulukunwe'milopa yanji , alukwikala muli neŵo , naneŵo ndukwikala muli ye .
43006057	Koti nifyopele'fyo ŵaTata aŵamweo ifi ŵantumine neŵo , naneŵo ifi njikele nemweo pakuti pali ŵaTata ; fyopele'fyo kaŵili uyo ulukundya , uyo-ye akalukuli nemweo pakuti pali neŵo .
43006058	Uno nisiŋkwa uwaselucile kwiulu : topalene nawoyo uŵalile ŵawisinwe , lomba nekufwa , yo ; sombi uyo ulukulya siŋkwa uyu , akalukuli nemweo uwamuyayaya .
43006059	Ifyo ŵalifilaŵilile pakusambisya mwisunagoge kuKapanaumi .
43006060	Peŋka pakufiumfwa ŵambi aŵasambile ŵaŵo aŵenji ŵalilaŵile ati : Amasiwi ayo alikatesye , mbaniŵani awaŋgaomfwisya ?
43006061	Sombi ŵa Yesu , pakuti ŵaliisiŵile mumutima waŵo ati aŵasambile ŵanji walukuliŋwiŋwisya pali fyefyo , ŵalilaŵile kuli ŵo ati : Kani filukumututwisyeni ifyo ?
43006062	Mbefyo syani kani mukaŵone Umwana waMuntunsi alukwimino'ko ukwalukwikala akale ?
43006063	Umupasi eupela umweo ; umunefu lukoso tomuŵisyeni-po kantu : amasiwi analaŵila kuli mweŵo emupasi , emweo .
43006064	Sombi peŵumba Iyenu epo ŵali ŵambi aŵataŵalukucetekela . ( Pakuti ŵaYesu ŵaliŵesiŵile napakutaŋga aŵo aŵataŵacetekele , nekumwisiŵa nawoyo ukaŵaloŵela ) .
43006065	Naŵo ati : Pakuti pali fyefyo nalaŵila kuli mweŵo ati — Aŵantu ŵonse tapali-po neli umo uwisi ukwisa kuli neŵo , uwakuŵulo'kufipelwa kuli ŵaTata .
43006066	Pakuti pali fyefyo ŵambi aŵasambile ŵakwe aŵenji ŵalibwelele , nekuleko'kulukwenda naŵo .
43006067	ŴaYesu lomba ŵaliŵepwisye aŵo aŵali ikumi naŵaŵili ati : Kani namweŵo mulukufwayo'kuya ?
43006068	Kumfwa Simoni Petilo kaaŵaasuka ati : MweŵaSikulu , mbatukaye kuli nani ? Mweŵo muli nemasiwi amweo uwamuyayaya ;
43006069	kaŵili fweŵo twacetekela , twaisiŵa icine ati mweŵo muli niŴaŵo Aŵaswetelele ŵaŵaLesa .
43006070	ŴaYesu nekuŵaasuka ati : Kansi nsinalimusalulwileni mweŵo ikumi naŵaŵili ? Sombi umo peŵumba Iyenu musensesi .
43006071	Ifyo ŵalieŵele Juda , umwana wakwe Simoni lsikaliote ; pakuti uyo wopele eukaŵaloŵela , uwapali ŵaŵo ikumi naŵaŵili .
43007001	Panuma pali fyefyo-fintu , ŵa Yesu ŵalukupitana mucalo caGalili , pakuti taŵafwaile-po ukulukwenda mucalo caludiya , pakuti aŵaJuda ŵalukufwayo' kuŵepaya .
43007002	Lomba yalipalamine impindi yacitenje caŵaJuda icamitanda .
43007003	Pakuti pali fyefyo aŵakwaŵo ŵalilaŵile kuli ŵo ati : Fumeni-ko kuno , muye kucalo ca ludiya , ati neŵasambile ŵenu naŵo ŵakaŵone imilimo yenu iyi mulukucita ;
43007004	pakuti papo'muntu ulukucite' fintu kumfiso , kani alukufwaya ukumfwaniko'mwine ; kani mulukucite'fyofintu ŋgamulilanjisye kuŵantu ŵonse .
43007005	Pakuti neŵakwaŵo ŵonse taŵalukuŵacetekela-po .
43007006	Peŋka ŵa Yesu nekuŵaŵula ati : Impindi yanji taiŋgafika ; sombi impindi yonse yelelwe mweŵo .
43007007	Icalo taciisi ukumufitilweni ; sombi neŵo cilukumfitilwa , pakuti ndukucisinina ati ifi cilukucita fiŵipile .
43007008	Mweŵo kamuyeni kucitenje : neŵo teti nje-po ŵukumo kucitenje'ci , pakuti impindi yanji taiŋgakumana ,
43007009	Peŋka pakulaŵila amasiwi ayo kuli ŵo , lomba aciikele kucalo caGalili .
43007010	Sombi ili ŵaile aŵakwaŵo kucitenje , lomba pantanjile naŵo aŵene ŵaliileko ; apakuŵulo'kuŵoneka , sombi koti nikumfiso .
43007011	Pakuti pali fyefyo aŵaJuda ŵalukuŵafwaya-fwaya kucitenje , ukwipusyansyanya ati , Ali kulipi ?
43007012	Kaŵili ekwali ukupicisya ukwakuti pamaŵumba aŵantu ukwakuli ŵo : ŵambi ŵalukuŵeŵa ati , Muntu uweme ; sombi ŵambi nawo ati : Koku , pakuti alukupasusya amaŵumba aŵantu .
43007013	Sombi tapali-po muntu uwakuŵalaŵilila apaswetele , pakuti ŵalukutina aŵaJuda .
43007014	Sombi pakasuŵa akapakati kansiku syacitenje , ŵa Yesu ŵaliile kwitempuli nekulukusambisya .
43007015	Pakuti pali fyefyo aŵaJuda ŵalikaŋkamene nekulaŵila ati : Mboyu-muntu aliisi syani amano amumabuku , utaasambile-po ?
43007016	Lomba ŵaYesu ŵaliŵaasucile ati : Ukusambisya kwanji takuli kwanji neŵo , sombi kwaŵaŵo aŵantumine .
43007017	Aŵantu ŵonse , ulukufwayo'kucito'kufwaya kwaŵo , akwisiŵa ifyakusambisya uku , ati kani kwaŵaLesa , kani nineŵo nemwine ndukulaŵila lukoso neŋka ,
43007018	Uyo ulukulaŵila lukoso eŋka , eulukufwayo'mwine uŵuleme ; sombi uyo ulukufwayo'kupela uŵuleme aŵo aŵamutumine , uyo wacine ; kaŵili muli ye tamuli-po ifisendeme .
43007019	Kansi teMose uwamupeleni amafunde ? Sombi pali mweŵo tapali-po neli umo ucita koti mafunde . Peŋka mbanindo mulukufwailo'kunjipaya ?
43007020	Amaŵumba aŵantu aliasucile ati : Uli neciŵanda ! Mbaaŵo niŵani aŵalukufwayo'kukwipaya ?
43007021	ŴaYesu ŵaliŵaasucile ati : Umulimo umo nacitile , lomba mwense mulukukaŋkamana !
43007022	Pakuti pali fyefyo Mose ewamupeleni ukukopolwa ; ( nsilukweŵa ati kwakuli Mose , sombi kwakuli ŵawisinwe aŵakale ) ; lomba mweŵo mulakopolo'muntu pakasuŵa kasabata .
43007023	Kani umuntu akopolwa pakasuŵa kasabata ati ifunde lyakwe Mose tekusiluluka , mulukuŋkalipila , pakuti nalipupulwile umuntu umuŵili wonse pakasuŵa kasabata ?
43007024	Tekulukwesya lukoso koti nifyefyo ifiŵoneka kweŋka kumenso ; sombi mulukwesya ukwesya ukuluŋgeme .
43007025	Peŋka'po ŵambi aŵakuJelusalemi ŵalilaŵile ati : Uyu tewoyo uŵalukufwayo'kwipaya ?
43007026	Lomba ŵoneni-ko , alukulaŵilila apaswetele ; sombi taŵalukulaŵila neli kantu kuli ye . Kani impemba silukwisiŵa icine ati uyu niKlistu ?
43007027	Sombi uyu tulimwisi ukwafumine ; sombi pakwisa Klistu tapakaŵa-po neukesiŵa ukwafumine .
43007028	Pakuti pali fyefyo ŵa Yesu ŵalilaŵilisye mwitempuli , ili ŵasambisya , nekulaŵila ati : Mulinjisi , neko mfumine mulikwisi ; kaŵili nsiisile lukoso nemwine ; sombi aŵo aŵantumine ŵacine , aŵa tamwisi mweŵo .
43007029	Sombi neŵo ndiŵesi , pakuti ndifumine kuli ŵo , naŵo eŵantumine .
43007030	Pakuti pali fyefyo aŵo ŵalukufwayo'kuŵekata ; sombi tapali-po neli umo uwaŵakanticile-po neli minwe , pakuti impindi yaŵo lomba taiŋgafika .
43007031	Sombi aŵenji peŵumba lyaŵantu ŵaliŵacetekele , nekulaŵila ati : Pakwisa ŵaKlistu , kani ŵo ŵakalukucito'twisiŵilo utwakucilo'bwinji napali tutu utwalukucita'ŵa ?
43007032	Lomba aŵaFalisi ŵaliumfwile iŵumba lyaŵantu lilukulinwinwisisye'fyofintu ifyakuli ŵo ; naŵo aŵapapatilisi aŵakulu neŵaFalisi ŵalitumine ifilolo ati fiŵekate .
43007033	Pakuti pali fyefyo ŵaYesu ŵalilaŵile ati : Yasyala-ko impindi ice inakulukwikala nenu ; peŋka ŋkabwelela kuli ŵawo aŵantumine .
43007034	Mukalukumfwaya-fwaya , sombi tamukambona-po ; kaŵili mweŵo tamukesiŵa ukwisa uko uku ŋkekala .
43007035	Pakuti pali fyefyo aŵaJuda nekuŵulansyanya ati : Mbaakaya-pi uyu-muntu , ati tesi tukamuŵone ? Kani akaya kuli ŵaŵo awapalaŋganine pakati paŵaEla , nekuŵasambisya naŵo aŵaEla ?
43007036	Mbefyo ifi alaŵile findo , ati — Mukalukumfwaya-fwaya , sombi tamukambona-po ; kaŵili mweŵo tamukesiŵa ukwiso'ko uku ŋkekala ?
43007037	Lomba pakasuŵa akakupela-ko , akasuŵa akakulu akacitenje , ŵaYesu ŵaliimakene , nekuŵilicisya ati : Kani pali umuntu uli necilaka , ŋgaese kuli neŵo , anwe !
43007038	Uyo ulukupema-mo muli neŵo , munda yakwe mukalukukuŋka imiloŋga yamenda amweo , koti nifyopele'fyo ifyalaŵilwe mumalembo .
43007039	Sombi ifyo ŵalilaŵilile Umupasi , uyo uyu ŵaŋgapoka aŵo aŵakupema-mo muli ŵo ; pakuti ilyo tauŋgesa Umupasi ; pakuti lomba ŵaYesu tawaŋgawa neŵuleme .
43007040	Peŋka ŵambi aŵeŵumbe'lyo , pakumfwa amasiwi ayo , ŵalukweŵa ati : Cine uyu ewakusimika uyo !
43007041	Ŵambi ati : Uyu niKlistu ! Sombi ŵambi naŵo nekweŵa ati : Ala ! kani Klistu akafume kucalo caGalili ?
43007042	Kansi amalembo taalilaŵile ati Klistu akafuma kuŵana ŵakwe Dafidi ; kaŵili ati akafuma kuBetelemi , kumusi ukwali Dafidi ?
43007043	Peŋka paliŵele umupaka uwakupicisya peŵumba pakuti pali ye .
43007044	A ŵo ŵambi ŵalukufwayo'kumwikata , sombi tapali-po neli umo uwamukanticile-po iminwe .
43007045	Peŋka'po ifilolo fyalibwelele kuŵapapatilisi aŵakulu neŵaFalisi ; naŵo nekufiipusya ati : Mbanindo tamumuletele ?
43007046	Ifilolo nafyo fyaliŵaasucile ati : Nekale konse tapali-po umuntu uwakulaŵila koti niwuyu .
43007047	Lomba aŵaFalisi ŵalifyasucile ati : Kansi namweŵo mwatumpaikwa ?
43007048	Mbempemba neŵaFalisi ŵonse , kani aŵo ŵambi ŵalukumucetekela ye ?
43007049	Sombi aŵo-ŵantu iŵumbe'lyo , aŵataŵesi amafunde , ŵalifinjilwe .
43007050	Lomba Nikodemo , umbi uwapeŵumba lyaŵaFalisi , wopele uyo uwaisile akale kuli ŵaYesu , alilaŵile kuli ŵo ati :
43007051	Kani amafunde esu alasinina umuntu ili taaŋgamumfwa umwine nekwisiŵe'fyo ifi alukucita ?
43007052	Naŵo ŵalimwasucile ati : Kani naweŵo uli wakuGalili ? Ufwaya-fwaye , wisiŵe ati kuGalili taatulila uwakusimika .
43007053	Peŋka ŵonse walipalaŋgene , ukuya kumananda aŵo aŵo .
43008001	Sombi ŵaYesu ŵaliile kulupili lwaMaolife .
43008002	Ŋgamailo ulucelocelo ŵaliisile liŵili kwitempuli , lomba aŵantu ŵonse ŵaliisile kuli ŵo ; naŵo ŵaliikele pansi nekuŵasambisya .
43008003	Peŋka aŵalembesi neŵaFalisi ŵaliletele umwanakasi uwaikatilwe ili alukucito'wucende ; peŋka pakumwikalika pakati keŵumba ,
43008004	ŵalilaŵile kuli ŵaYesu ati : MweŵaSambisi , uyu-mwanakasi aikatilwa ili alukucito'ŵucende ;
43008005	peŋka Mose alituŵulile mumafunde akwe ati , aŵakuŵe'fi muŵapamale amabwe : mbamweŵo mulukumulaŵilila syani ?
43008006	Sombi ŵalilaŵile lukoso ifyo , pakuti pakuŵesya , ati ŵaŵone ifyakuŵasinina . Sombi ŵaYesu ŵaliineme lukoso ukulukulemba peloŵa kumunwe .
43008007	Sombi pakulukuŵepusisya liŵili liŵili ŵo ŵaliinucile , nekulaŵila kuli ŵo ati : Pali mweŵo uyo utaakwete-fyakuŵifya ataŋge-ko ukumupose'bwe !
43008008	Peŋka ŵaliineme liŵili ukulukulemba peloŵa kumunwe .
43008009	Naŵo , pakumfwe'fyo , nekupamwa muli ŵacimaŋga ŵaŵo , ŵalifumine umo umo , ukutatika kumukulu-ŵantu nekufika nakuŵakupela-ko ; nekusyala ŵaYesu ŵeŋka nemwanakasi uyo uwaimakene pakati .
43008010	Eli ŵainucile ŵaYesu , nekulaŵila kuli ye ati : Wemwanakasi , mbaŵali kulipi ? Tapali-po uwakukusinina ?
43008011	Naye ati : Papa neli umo , Sikulu . Lomba ŵaYesu ati : Naneŵo , tesi ŋkusinine-po ; koya , tekubwesya-mo liŵili ukuŵifya .
43008012	Nakaŵili ŵaYesu ŵalilaŵile kuŵantu ati : Neŵo enekutuŵa ukwamucalo capansi . Uyo uwakundonda neŵo taakenda mumfinsi , sombi akalukwikele nekutuŵa kwamweo .
43008013	Pakuti pali fyefyo aŵaFalisi ŵalilaŵile kuli ŵo ati : Mweŵo mulukulisimicila mweŵene ; lomba ukusimika kwenu takuli kwacine .
43008014	Sombi ŵaYesu waliwaasucile ati : Naŋgaŵa ati ndukulisimicila nemwine , ukusimika kwanji kwacine : pakuti ndiisi-ko uku nafumine , nakoko uku ndukuya ; sombi mweŵo tamwisi-ko uku mfumine , neli nikoko uku ndukuya .
43008015	Mweŵo mulesya ukwamunefu kweŋka : neŵo nsiesya-po aŵantu neli umo .
43008016	Cine naŋkesye , ukwesya kwanji kwacine ; pakuti nsili neŋka , sombi ndi naŵo ŵaTata aŵantumine .
43008017	Icine , namumafunde mulilembelwe ati ukusimika kwamboni siŵili kulaŵa-po kwacine .
43008018	Neŵo enendukulisimicila ; nakaŵili ŵaTata aŵantumine naŵo ŵalukusimika ifyakuli neŵo .
43008019	Pakuti pali fyefyo aŵo ŵaliŵepwisye ati : MbaŵaWiso ŵali kulipi ? Kumfwa ŵaYesu ati : Tamunjisi neŵo , naŵaTata tamuŵesi : ŋga mulinjisi neŵo ŋga muliŵesi naŵaTata .
43008020	Amasiwi ayo ŵalialaŵilile mucipinda icakuŵicilamo amaŵoni , pakusambisya mwitempuli ; sombi tapali-po umuntu uwaŵekete-po , pakuti impindi yaŵo lomba taiŋgatika .
43008021	Peŋka ŵalilaŵile liŵili kuli ŵo ati : Ŋkakumbuluka ; lomba mweŵo mukalukumfwaya-fwaya ; sombi mukafwilamo mukuŵifya kwenu : uko uku ŋkaya neŵo , tamukesiŵa' mweŵo ukwisa-ko .
43008022	Pakuti pali fyefyo aŵaJuda ŵalilaŵile ati : Kani akaJiipaya ? pakuti alukulaŵila ati — Uko uku ŋkaya neŵo , tamukesiŵa mweŵo ukwisa-ko .
43008023	Naŵo ŵalilaŵile kuli ŵo ati : Mweŵo mulitulile pansi ; neŵo nditulile kwiulu ; mweŵo muli ŵamucalo cino ; neŵo nsili wamucalo cino .
43008024	Pakuti pali fyefyo epo nalaŵilila kuli mweŵo ati — Mukafwila-mo mukuŵifya kwenu ; pakuti kani tamulukucetekela ati NDI , icine mukafwila-mo mukuŵifya kwenu .
43008025	Peŋka kaŵalaŵila kuli ŵo ati : Mbamwe nimweŵanani ? Kumfwa ŵaYesu kaŵaŵeŵa ati : Ndi wopele uyo unalukumuŵuleni napakutaŋga .
43008026	Ifyeŵo ifinji ifyakuli mweŵo ndi nafyo ifyakulaŵila nekusololola ; sombi aŵo aŵantumine eŵacine ; kaŵili ndukulaŵila kuŵantunsi ifyeŵo ifyo ifi naumfwile kuli ŵo .
43008027	Sombi aŵantu aŵo taŵaisiŵile-po ati ŵalukweŵa ifyaŵaWisi .
43008028	Pakuti pali fyefyo ŵaYesu ati : Ili mukamusuntula Umwana waMuntunsi , elyo mukesiŵa ati neŵo NDI ; kaŵili ati nsilukucita-kantu neŋka : sombi koti nifyopele'fyo ifi ŵansambisye ŵaTata , efi ndaŵila .
43008029	Kaŵili aŵo aŵantumine ŵali naneŵo ; taŵandekele neŋka lukoso ; pakuti ndacita impindi yonse ifyakuŵatemwesya .
43008030	Lomba pakulaŵile'fyo aŵantu aŵenji ŵaliŵacetekele .
43008031	Pakuti pali fyefyo ŵaYesu ŵalilaŵile kuli ŵaŵo-ŵaJuda aŵacetekele kuli ŵo ati : Kani mulukwikala mumasiwi anji , muli ŵasambile ŵanji icine ;
43008032	kaŵili mukalukwisiwa ŵucine , naŵo ŵucine ŵukamukakululeni .
43008033	Naŵo ŵaliŵaasucile ati : Sombi fweŵo tuli ŵana ŵakwe Ablaamu , tatuŋgatekwa-po insiku syonse kuŵantu ŵonse neli umo ; mbanindo mweŵo mulukulaŵilila ati — Mukakakululwa ?
43008034	ŴaYesu naŵo nekuwaasuka ati : Cine cine , ndukumuŵuleni ati : A ŵantu ŵonse ulukucita ŵumbifi , uyo musya waŵumbifi .
43008035	Sombi umusya taekalilila muŋanda , koku ; umwana ewikalilila .
43008036	Peŋka kani Umwana akamukakululeni , mukalukukakulucile icine .
43008037	Ndiisi ati muli ŵana ŵakwe Ablaamu ; sombi mulukufwayo'kunjipaya ; pakuti amasiwi anji taabwene injikalilo mumitima yenu .
43008038	Ifyo ifi nalukuŵona kuli wa'Tata , efi ndaŵila ; fyopele'fyo namweŵo ifyo ifi mwalukumfwa kuli ŵawisinwe , efi mucita .
43008039	Naŵo ŵaliŵaasucile nekulaŵila ati : Wisifwe niAblaamu . ŴaYesu nekulaŵila kuli ŵo ati : Ŋga muli ŵana ŵakwe Ablaamu , ŋga mulukucita ifyakucita fyakwe Ablaamu :
43008040	sombi ŵukumo mulukufwayo'kunjipaya , nemuntu uwakulaŵila kuli mweŵo ŵucine , uŵo naumfwile kuli ŵaLesa . Ablaamu taacitile-po ifyo , tau .
43008041	Mulukucite'fyakucita fyakwe wisinwe . Naŵo ŵaliŵaasucile ati : Tatwafyelwe kuŵucende ; ŵawisifwe ŵamo tuli naŵo , niŵaLesa .
43008042	ŴaYesu ŵalilaŵile kuli ŵo ati : ŴaLesa ŋga ŵo niwawisinwe , ŋga mulintemenwe naneŵo ; pakuti kuli ŵaLesa eko mfumine ukwisa kuno ; pakuti nsiisile lukoso nemwine , sombi niŵo aŵantumine .
43008043	Mbanindo tamulukwisiwa ifi ndaŵila ? Nipakuti mwafilwa ukumfwa amasiwi anji .
43008044	Muli ŵana ŵakwe wisinwe umusensesi ; kaŵili ukukumbwa kwakwe wisinwe eko mulukufwayo'kucita . Uyo ali mwipaisi napakutaŋga ; kaŵili taemakanine muli ŵucine , pakuti muli ye tamuli ŵucine neli ŵunini . Pakulaŵila ye uŵufi , alukulaŵile'fyakwe umwine eŋka : pakuti ye waŵufi , euŵufyala .
43008045	Sombi neŵo , pakuti ndalaŵila ŵucine , tamulukuncetekela .
43008046	Mbaninani pali mweŵo uŋgansinina ukuŵifya ? Kani ndalaŵila ŵucine , mbanindo tamulukuncetekela ?
43008047	Umuntu waŵaLesa alomfwisya amasiwi aŵaLesa ; pakuti pali fifi mweŵo tamulukuomfwisya , pakuti tamuli ŵaŵaLesa .
43008048	Lomba aŵaJuda ŵaliŵaasucile ati : Kansi tatulilaŵile bwino pakweŵa ati : NiwemuSamalya , uli neciŵanda ?
43008049	ŴaYesu nekwasuka ati : Nsikwete-ciŵanda ; sombi ndalemya ŵaTata ; peŋka mweŵo mulukumpufya .
43008050	Sombi nsilukufwayo'ŵuleme bwanji nemwine ; epo ŵali Aŵafwaya nekusololola .
43008051	Cine cine , ndukumuŵuleni ati , aŵantu ŵonse uyo ulukulama amasiwi anji , taakaŵona-po imfwa insiku syonse lukoso .
43008052	Naŵo aŵaJuda kaŵaŵeŵa ati : Cine pano tuliisi ati uli neciŵanda . Ablaamu alifwile , neŵakusimika naŵo ŵalifwile ; lomba weŵo ulukulaŵila ati : Uyo ulukulama amasiwi anji , taakomfwa-po imfwa insiku syonse lukoso .
43008053	Kani weŵo ulicilile uŵukulu napali wisifwe Ablaamu , uyo uwafwile ? Kaŵili neŵakusimika ŵalifwile . Mbaweŵo ulukuliesya ati niwenani ?
43008054	ŴaYesu nekwasuka ati : Kani ndukulilemya nemwine , uŵuleme bwanji bwalukoso ; niŵaTata aŵalukundemya , ŵopele aŵo mulukweŵa ati , niŵaLesa ŵesu ;
43008055	kaŵili tamwaŵesiŵile-po , sombi neŵo ndiŵesi . Kani neŵo niŋgakana ati nsiŵesi , lomba niŋgapalana nenu , waŵufi ; sombi ndiŵesi , nemasiwi aŵo ndalama .
43008056	Ablaamu wisinwe walukusaŋgalalo'kuwona akasuŵa kanji ; naye alikabwene , nekutemwa .
43008057	Pakuti pali fyefyo aŵaJuda ŵalilaŵile kuli ŵo ati : Nemyaka yoŵe taiŋgakumana neli makumi asanu , weŵo lomba walimubwene Ablaamu ?
43008058	ŴaYesu nekulaŵila kuli ŵo ati : Cine cine , ndukumuŵuleni ati , ili taaŋgawa-po Ablaamu , lomba neŵo epo NDI .
43008059	Pakuti pali fyefyo ŵalitolawile amabwe ati tuŵapame , sombi ŵaYesu ŵalifiseme nekufuma-mo mwitempuli .
43009001	Lomba ili ŵalukupita , ŵalibwene umuntu uwafyelwe ŵumpofu .
43009002	Peŋka aŵasambile ŵaŵo ŵaliŵepwisye ati : MweŵaLabi , mbaninani uwaŵifisye , pakuti uyu-muntu alifyelwe ŵumpofu ? Kani niwuyu umwine kani ŵamufyele ?
43009003	Naŵo ŵaYesu nekwasuka ati : Taali umwine uwaŵifisye , neli ŵamufyele taŵaŵifisye ; sombi alifyalilwe'fyo ati imilimo yaŵaLesa ikabwenekesye muli ye .
43009004	Tucite imilimo yaŵaŵo aŵantumine ili paciswetele , pakuti uŵusiku ŵulukwila , apo tapali umuntu uwisi ukucita-po imilimo .
43009005	Ili nciikele mucalo capansi , nineKutuŵa ukwamucalo .
43009006	Pakweŵa ati ŵalaŵile'fyo ŵalisipile amate pansi peloŵa nekucita' matipa , amatipa ayo nekwisiŋga mumenso iyompofu ,
43009007	nekulaŵila kuli yo ati : Koya , usambe pesiŵa lyaSiloami , ( isiwi ilyo pakwaluka ati Lilituminwe ) . Lomba aliile , nekusamba , nekubwela ili alaŵa bwino .
43009008	Peŋka aŵenesi ŵakwe naŵaŵo aŵalukumuŵona akale ati alukulomba-lomba lukoso , ŵalilaŵile ati : Kansi uyu tewoyo uwalukwikala ukulukulomba-lomba lukoso ?
43009009	Ŵambi ati : Ewopele . Ŵambi naŵo ati : Koku , sombi ŵalipalene lukoso . Sombi umwine ati : Eneŵo wopele ,
43009010	Pakuti pali fyefyo aŵo ŵalilaŵile kuli ye ati : Nikundo lomba asiŵulwa amenso oŵe ?
43009011	Naye nekwasuka ati : Uyo-muntu uwilicilwe ati niYesu ewacita'matipa , nekunsiŋga kumenso , nekulaŵila kuli neŵo ati — Koya kuSiloami , usambe . Eli niŋgaya , niŋgasamba , niŋgalawa .
43009012	Naŵo nekumwipusya ati : Mboyo ali kulipi ? Naye ati : Nsiisi-po .
43009013	Lombo'yo uwali nimpofu akale ŵalimutwite kuŵaFalisi .
43009014	Ako-kasuŵa ŵacitile-po ŵaYesu amatipa ukumusiŵula amenso , kasuŵa kasabata .
43009015	Pakuti pali fyefyo aŵaFalisi ŵalimwipwisye liŵili ati : Mbaweŵo walaŵa syani ? Naye nekuŵaŵula ati : Matipa ansinjile mumenso , eli niŋgasamba , niŋgalawa .
43009016	Lomba aŵo-ŵaFalisi ŵambi ŵalilaŵile ati : Uyu-muntu taatulile kuli ŵaLesa , pakuti taalukutonda sabata . Sombi ŵambi naŵo ati : Mbomuntu uwakuŵifya aliisi syani ukucito'twisiŵilo utwakuŵe'fi ? Peŋka paliŵele nemupaka uwakupicisya pakati pali ŵo .
43009017	Lomba ŵalimwipwisye liŵili uyo uwali nimpofu ati : Mbaweŵo ulukumweŵa syani uyo , pakuti akusiŵula amenso oŵe ? Naye ati : Wakusimika .
43009018	Sombi aŵaJuda taŵalukucetekele' fyakwe ati ali nimpofu , kaŵili alaŵa , ili tawaŋgaweta aŵamufyele uyo uwasibwilwe ,
43009019	nekuŵepusya ati : Kani cine uyu mwana wenu , umulukweŵa ati alifyelwe nimpofu ? Mbefyo alaŵa syani ŵukumo ?
43009020	Peŋka aŵamufyele nekwasuka ati : Tuliisi ati uyu mwana wesu , kaŵili ati alifyelwe niŵumpofu :
43009021	sombi tatwisi ifi alaŵa ŵukumo , neli muntu uwamusibwile tatumwisi : ŋgamumwipusye , umwine mukulu , ŋgaalilawilile .
43009022	Aŵamufyele ŵalilaŵilile'fyo pakuti pakutina' ŵaJuda , pakuti lomba aŵaJuda kale ŵasuminansyenye ati : Kani umbi akasuminisye ati uyo niKlistu , akaposiwa mwisunagoge .
43009023	Pakuti pali fyefyo efi ŵalaŵilile aŵamufyele ati — Mwipusyeni umwine , naye mukulu .
43009024	Peŋka ŵalimwitile liŵili uyo uwali nimpofu , nekumuŵula ati : Koŵapela ŵaLesa uŵuleme ; pakuti tuliisi ati uyomuntu nimbifi .
43009025	Naye lomba nekwasuka ati : Kani nimbifi nsiisi-po ; icintu cimo eco njisi , ati nali nimpofu , ŵukumo ndukulaŵa .
43009026	Naŵo peŋka ŵalimwipwisye ati : Alikucitile syani lomba ? Mbaalikusibwile syani amenso oŵe ?
43009027	Naye nekuŵaasuka ati : Namuŵuleni ŵukumo , tamumfwile ! Mbanindo mulukufwailo'kufyumfwa liŵili ? Kani namweŵo mulukufwayo'kuŵa ŵasambile ŵakwe ?
43009028	Peŋka walimutoŋgawile nekulaŵila ati : Weŵo ewemusambile wakwe , sombi fweŵo tuli ŵasambile ŵakwe Mose .
43009029	Tuliisi ati ŵaLesa ŵalukulaŵila kuli Mose ; sombi uyo-muntu tatumwisi ukwafumine .
43009030	Naye umuntu uyo nekuŵaasuka ati : Ala ! lei cakukaŋkamana ati mweŵo tamwisi ukwafumine uyo ; kaŵili alinsibwile neŵo amenso !
43009031	Tuliisi ati ŵaLesa taŵomfwa aŵakuŵifya ; sombi aŵantu ŵonse , ulukuŵacindika ŵaLesa , nekulukulondo'kufwaya kwaŵo , uyo ŵaLesa ŵalamumfwa .
43009032	Ukufuma kukuleŋgwa kwacalo takwaumfwanicile ati pali uwasibwile uwafyelwe nimpofu !
43009033	Uyo-muntu , ŋga taatulile kuli ŵaLesa , ŋga taalukucita-po neli kantu .
43009034	Naŵo nekumwasuka ati : Weŵo walifyalilwe lukoso mufyakuŵifya ; lomba ulukutusambisya fweŵo ? Peŋka'po ŵalimuposesye .
43009035	ŴaYesu ŵaliumfwile ati ŵamuposya , lomba ŵo nekumusaŋgana , nekumwipusya ati : Kani weŵo ulukucetekela muMwana waMuntunsi ?
43009036	Naye nekwasuka ati : Mboyo ninani Sikulu , ati njisiŵe ukucetekela muli ye ?
43009037	ŴaYesu nekumwasuka ati : Ulimubwene , kaŵili eye ulukwambala nakwe .
43009038	Naye ati : MweŵaSikulu , ndukucetekela . Lomba ye nekuŵalambila .
43009039	Naŵo ŵaYesu ŵalilaŵile ati : Ndiisile muno mucalo capansi mukusololola , ati aŵo aŵataŵalukulaŵa , ŵakalaŵe ; naŵaŵo aŵalukulaŵa , ati ŵakaŵe nimpofu .
43009040	Peŋka aŵaFalisi aŵo ali naŵo ŵaliumfwile' fyo , nekulawila kuli ŵo ati : Kani nafweŵo tuli nimpofu ?
43009041	ŴaYesu ŵaliŵaasucile ati : Ŋga muli nimpofu , ŋga tamukwete ukuŵifya ; sombi mulukulieŵa ati tulukulawa , peŋka ukuŵifya kwenu lomba kuciikele .
43010001	Cine cine , ndukumuŵuleni ati : Uyo utenjilila pamulyaŋgo wacipata cambelele , sombi nekuninina pambi , uyo muŋgo , esilumfundi .
43010002	Sombi uyo uwinjilila pamulyaŋgo , uyo eMwembesi wambelele .
43010003	Uyo-ye mulonda alukumwiswila-ko ; nembelele nasyo silomfwa isiwi lyakwe : naye nekusiita imbelele syakwe amasina asiko , nekusitanjilila ukusifumisya pesonde .
43010004	Pakusifumya isyakwe syonse , alasitanjilila kuntanjile ; nasyo imbelele nekumulonda , pakuti siliisi isiwi lyakwe .
43010005	Sombi umwensu lukoso tasiisi ukumulonda , sombi kumuŵutuka ; pakuti tasiŵesi aŵensu amasiwi aŵo .
43010006	Ukupalanyo'ko ŵaYesu ŵaliŵaŵulile ; sombi ŵo taŵaisiŵile'fyo ifi ŵalukuŵaŵula .
43010007	Pakuti pali fyefyo kaŵili ŵaYesu ŵalilaŵile kuli ŵo ati : Cine cine , ndukumuwuleni ati : Neŵo eneMulyaŋgo wakumbelele .
43010008	Ŵonse lukoso aŵantanjilile neŵo ŵaŋo , niŵasilumfundi : sombi imbelele tasyaŵomfwile-po .
43010009	Neŵo enesiulyaŋgo : uyo ukenjila-po pali neŵo akapuluka ; naye akalukwinjila , nekulukufuma , nekulukusaŋge'cembelelo .
43010010	Umuno tesa lukoso , sombi nimukwiŵa , namukwipaya , namukonala , emo esa . Neŵo ndiisile ati siŵe nemweo , enemweo ufulile .
43010011	Neŵo eneMwembesi Uweme ; Umwembesi Uweme alauposo'mweo wakwe pakuti pambelele .
43010012	Umuntu lukoso uwamilimo , utaali mwembesi , utaali mwine wambelele , pakuŵono'mumbulu ulukwisa , alasileke'mbelele nekuŵutuka , peŋka umumbulu nekusiikata , nekusipalaŋganya .
43010013	Ifyo , pakuti ye wamilimo lukoso , taasitemwa imbelele ,
43010014	Neŵo eneMwembesi Uweme ; ndisiisi isyanji , nasyesyo isyanji silinjisi neŵo ;
43010015	koti nifyopele'fyo ifi ŵanjisi neŵo ŵaTata , naneŵo ifi mbesi ŵaTata ; nakaŵili ndukuuposa umweo wanji pakuti pambelele .
43010016	Nasimbi imbelele ndi nasyo , isi tasili syamucipate'ci ; isyo nasyo niŋgaloŋganisya ; peŋka sikalukumfwa isiwi lyanji ; lomba likekala litaŋga limo , nemwembesi umo .
43010017	Pakuti pali fifi ŵaTata ŵalukuntemwa neŵo : pakuti ndukuuposo' mweo wanji , ati ŋkaupoke liŵili .
43010018	Tapali-po umuntu uwakuupokolola kuli neŵo ; sombi ninemwine ndukuuposa . Ndi nemakosa akuuleka ; kaŵili ndi nemakosa akuupoka liŵili . Ifunde'lyo nalilipokele kuli ŵaTata .
43010019	Peŋka'po kwaliŵucile liŵili umupaka uwakupicisya pakati kaŵaJuda , pakuti pamasiwi ayo .
43010020	Aŵo aŵenji ŵalilaŵile ati : Ali neciŵanda , alifuntile ; mbanindo mulukumumfwila ?
43010021	Sombi ŵambi ati : Amasiwi aya taali awoyo uli neciŵanda , koku ; kani iciŵanda ciliisi ukusiŵula amenso impofu ?
43010022	Lomba kwali necitenje icakuswesye'Tempuli ku Jelusalemi ; kaŵili nimpindi yamwela ;
43010023	peŋka ŵaYesu ŵalukupitana mwitempuli , munsense yapamulyaŋgo wakwe Solomoni .
43010024	Naŵo aŵaJuda ŵaliŵasiŋgulucile , nekuŵepusya ? ati : Impindi yasyani ucituleŋgela ukupalakanya ? Kani weŵo niweKlistu , ŋgotuwule apaswetele .
43010025	ŴaYesu nekuŵaasuka ati : Nalimuŵulileni , sombi tamulukucetekela . Imilimo iyo indukucita mwisina lyaŵaTata , yopele'yo eilukunsimicila :
43010026	sombi tamulukucetekela , pakuti tamuli mwitaŋga lyambelele syanji .
43010027	Imbelele syanji silomfwe'siwi lyanji ; naneŵo ndisiisi ; nasyo silandonda :
43010028	kaŵili ndukusipela umweo uwamuyayaya : tasikonalwa insiku syonse lukoso ; kaŵili tapali-po neli umo ukasisompola muminwe yanji .
43010029	ŴaTata aŵo aŵampele syo ŵalicilile pali ŵo ŵonse uŵukulu ; peŋka tapali-po uwisi ukusisompola muminwe yaŵaTata .
43010030	Neŵo naŵaTata tuli ŵamo .
43010031	Kaŵili aŵaJuda ŵalitolawile amabwe ati tuŵapame .
43010032	ŴaYesu nekuŵaasuka ati : Imilimo iweme iinji nalukumubwenesyeni iyafumine kuli ŵaTata ; pali yeyo wisamulimo mulukumposela-po amabwe ?
43010033	AŵaJuda ŵaliŵaasucile ati : Tatulukukuposa'mabwe pakuti pamulimo uweme , sombi nipakuti pamucobwe , napakuti weŵo , wemuntu lukoso , ulukulieŵa ati nineŵaLesa , epo tulukukuposa'mabwe .
43010034	ŴaYesu nekuŵaasuka ati : Kansi tamulilembelwe mumafunde enu ati : Nalilaŵile ati mweŵo nimwewalesa ?
43010035	Peŋka kani ŵaliŵelicile ati niŵalesa aŵo aŵaisile-ko amasiwi aŵaLesa , ( nemalembo tesi ukonaika ) ,
43010036	mulukumulaŵisya uyo uyu ŵasalulwile ŵaWisi nekutuma mucalo capansi , ati — Ulukucoŵola ! pakuti neŵo nalaŵila ati — Neŵo eneMwana waŵaLesa ?
43010037	Kani nsilukucite'milimo yaŴatata , tekuncetekela ;
43010038	sombi kani ndukwicita , naŋgawa ati tamulukuncetekela neŵo , cetekeleni-ko imilimo ; ati mukesiŵe , mucetekele ati ŵaTata ŵali muli neŵo , naneŵo ndi muli ŵaTata .
43010039	Nakaŵili ŵaliesesye ukuŵekata ; sombi ŵo ŵalisopokele kuminwe yaŵo .
43010040	Naŵo ŵaliile liŵili bwisilya lyaJodeni , uko uku ataticile Yoane ukuŵaŵatisya aŵantu ; naŵo nekulukwikele uko .
43010041	Lomba aŵantu aŵenji ŵaliisile kuli ŵo , nekulaŵila ati : Icine Yoane taacitile-po utwisiŵilo neli kamo ; sombi ifyo fyonse ifi alukusimika Yoane ifyakuli wuyu fyacine .
43010042	Peŋka aŵenji ŵalicetekele kuli ŵo kopele uko .
43011001	Lomba kwali umuntu uwalukulwala , Lasalo uwakuBetania , kumusi kwaŵo Maliya naMalita umukwaŵo .
43011002	Uyo-Maliya ewopele uwasufisye ŵaSikulu amafuta anuncile bwino , nekuŵasumala amakasa kumisisi yakwe : uyo , indume yakwe , Lasalo , yalukulwala .
43011003	Eli syatumine umuntu iŋkasi kuli ŵo ukulaŵila ati : MweŵaSikulu , umfweni , uyo umutemenwe alukulwala .
43011004	Sombi ŵaYesu , pakumfwe'fyo , ŵalilaŵile ati : Ukulwalo'ku takuli kwakufwa koku ; sombi nipakuti paŵuleme bwaŵaLesa , ati Umwana waŵaLesa acindikwe pakuti pali ko .
43011005	Naŵo ŵaYesu ŵalukutemwa Malita nemukwaŵo naLasalo .
43011006	Lomba ŵo , pakumfwa ati uyo alukulwala , ŵaciikele lukoso insiku siŵili kopele uko uku ŵali .
43011007	Peŋka pakusila insiku isyo , ŵalilaŵile kuŵasambile ati : Katuyeni , tubwelele liŵili kucalo caludiya .
43011008	Naŵo aŵasambile ŵalilaŵile kuli ŵo ati : MweŵaLabi , niŵukumo lukoso aŵaJuda ŵalukufwayo'kumwipayeni kumabwe ; lomba uko eko mulukuya liŵili ?
43011009	ŴaYesu nekwasuka ati : Kansi pakasuŵa kamo tapali impindi ikumi nasiŵili ? Peŋka kani umuntu alukwenda pakasuŵa ve tekulitutula , pakuti alukuŵona ukusweta ukwapacalo cino icapansi ;
43011010	sombi kani ende umuntu uŵusiku alalitutula , pakuti tamuli ukusweta muli ye .
43011011	Ifyo-fintu efi ŵalaŵile , eli ŵaŋgaŵaŵula ati : Lasalo , iciŵusa cesu , aliile mutulo ; sombi ndukuya mukumuŵusya .
43011012	Pakuti pali fyefyo aŵasambile ŵalilaŵile kuli ŵo ati : MweŵaSikulu , kani aliile mutulo , ciweme akalwaluka .
43011013	Sombi ŵa Yesu ŵalilaŵile ifyakufwa kwakwe ; sombi ŵo ŵalukulaŋguluka ati ŵalukweŵa ifyakulala lukoso mutulo .
43011014	Pakuti pali fyefyo lomba ŵaYesu ŵalilaŵile kuli ŵo apaswetele ati : Lasalo alifwile ;
43011015	peŋka ndukusaŋgalala pakuti pali mweŵo ati neŵo nsinali-ko , ati mukacetekele . Sombi ŵukumo katuyeni kuli ye .
43011016	Peŋka Tomasi , uwilicilwe ati niDidumo , alilaŵile kuŵasambile aŵaŵyakwe ati : Ŋgatuye nafweŵo , ati tukafwile pamo naŵo .
43011017	Lomba ŵa Yesu , ili ŵaisile , ŵalisanjile ati kale alala insiku sine mucilende .
43011018	Lomba umusi waBetania wali apepi nanajelusalemi umusinso koti wamasitalyo ikumi naasanu ;
43011019	peŋka aŵaJuda aŵenji kale ŵaŵutucila kuli Malita naMaliya , mukuwasaŋgalasya pakuti pandume yaŵo .
43011020	Peŋka'po Malita , pakumfwa ati ŵa Yesu ŵalukwisa , ŵalimucinsisye , sombi Maliya aciikele muŋanda ,
43011021	Naye Malita alilaŵile kuli ŵaYesu ati : MweŵaSikulu , mweŵo ŋgeko mwali kuno , nendume yanji ŋga taifwile-po :
43011022	sombi naŋgawa ati niŵuŵuno-ŵukumo , ndiisi ati fyonse'fyo ici muŋgalomba kuli ŵaLesa , ŵaLesa ŵaŋgamupeleni .
43011023	Kumfwa ŵaYesu ŵamweŵa ati : Indume yoŵe ikaŵuka .
43011024	Naye Malita nekuŵaasuka ati : Ndiisi ati akaŵuka , pakuŵuka ukwapakasuŵa ako akakupela-ko .
43011025	ŴaYesu ŵalilaŵile kuli ye ati : Neŵo eneKuŵuka , eneMweo ; uyo ulukupema-mo muli neŵo , naŋgawa ati akafwe , akalukuli nemweo :
43011026	kaŵili ŵonse uli nemweo , nekulukupema-mo muli neŵo , taakafwa-po insiku syonse lukoso . Ulukucetekele'fyo ?
43011027	Naye nekuŵaasuka ati : Inya mweŵaSikulu , ndicetekele akale ati mweŵo niŵaKlistu , Aŵana ŵaŵaLesa , aŵasimicilwe ati ŵakesa mucalo capansi .
43011028	Peŋka pakulaŵile'fyo , alikumbulucile , nekumwita Maliya umukwaŵo , kumpelo , ati : Aŵasambisi ŵaisa , ŵalukukwita weŵo .
43011029	Naye Maliya , pakumfwe'fyo , aliimine bwaŋgu , nekuya kuli ŵo .
43011030	( iyo-mpindi lomba ŵaYesu taŵaŋgafika mumusi , ŵacili kopele uko uku ŵakumanine naMalita . )
43011031	Lomba aŵoŵaJuda aŵaikele muŋanda naMaliya , awalukumusaŋgalasya , pakuŵona ati aima bwaŋgu , afuma , ŵalimulondele , ukweŵa ati alukuya kucilende mukulila kopele uko .
43011032	Peŋka , pakufika Maliya uko uku ŵali ŵaYesu , nekuŵaŵona , aliwilile pansi muceni caŵo , nekulaŵila kuli ŵo ati : MweŵaSikulu , mweŵo ŋgeko mwali kuno , nendume yanji ŋga taifwilepo .
43011033	Lomba ŵaYesu , pakumuŵona alukulila , newaJuda aŵo aŵo aisile naŵo ŵalukulila , ŵalisisimine lukoso mumutima , nekulemuke'cine ;
43011034	peŋka nekwipusya ati : Mbamwalimuŵicile kulipi ? Naŵo nekuŵeŵa ati : MweŵaSikulu , twendeni , mukaŵone .
43011035	Lomba ŵaYesu ŵalukulila .
43011036	Pakuti pali fyefyo , aŵaJuda ŵalilaŵile ati : Ŵoneni , cine ŵalimutemenwe !
43011037	Sombi ŵambi naŵo ati : Uyu-muntu , uwasibwile impofu amenso , kansi taesiŵile ye ukukanya ukufwa nawuyu-Lasalo ?
43011038	Peŋka ŵaYesu , ili ŵasisimina liŵili mumutima , nekufika nakucilende ; icocilende cali ceceŋgo , nebwe kaŵili lyalisincilwe-ko .
43011039	ŴaYesu ati : Siŋkuleni-ko ibwe . Lomba Malita , iŋkasi yawoyo uwafwile , alilaŵile kuli ŵo ati : MweŵaSikulu , pano afuka ; pakuti insiku syapita sine .
43011040	ŴaYesu ŵalilaŵile kuli ye ati : Kani neŵo nsililaŵile kuli weŵo ati — Kani ulicetekele , wakuŵono ŵuleme bwaŵaLesa ?
43011041	Peŋka'po ŵaJisiŋkwileko nebwe . Naŵo waYesu nekulolesya amenso mwiulu , nekulaŵila ati : Tata , ndukumutoteni mweŵo , pakuti mwanumfwa neŵo ;
43011042	neŵo icine ndiisiŵile ati mulanumfwa insiku syonse ; sombi nalaŵilila amasiwi aya pakuti peŵumba lyaŵantu aŵeminine kuno ; ati ŵo ŵacetekele'cine ati nimweŵo emwemwantumine .
43011043	Lomba , pakulaŵile'fyo , ŵaliŵilicisye nesiwi'likulu ati : Lasalo , fumamo !
43011044	Newafwile alifumine , umwakacilwe kumolu nakumaŵoko nensalu isyapamfwa ; napamenso palikacilwe-po necitambala . ŴaYesu ŵalilaŵile kuli ŵo ati : Mukakululeni , alukuya !
43011045	Pakuti pali fyefyo aŵo-ŵaJuda aŵaisile kuli Maliya , pakuŵona ifyo ifi ŵacitile ŵaYesu , ŵambi aŵenji ŵalicetekele kuli ŵo .
43011046	Sombi ŵambi naŵo ŵaliile kuŵaFalisi nekuŵaŵula ifintu ifyo ifi ŵacitile ŵa Yesu .
43011047	Pakuti pali fyefyo aŵapapatilisi aŵakulu neŵaFalisi ŵaliŵuŋgenye icilye ukulukwalika ati : Mbapo fweŵo tucite syani ? pakuti uyu-muntu alukucita utwisiŵilo utwinji .
43011048	Kani tumuleke lukoso fyopele'fi , aŵantu ŵonse ŵakacetekela muli ye ; lomba neŵaLoma ŵakesa nekutupokolola umupunda wesu nemusyoŵo wesu wonse !
43011049	Sombi umbi uwapali ŵo , isina lyakwe niKayafa , uyo uwaikele ati mupapatilisi umukulu umwako'yo , alilaŵile kuli ŵo ati : Tamwisi-po neli kantu mweŵo ;
43011050	neli kulaŋguluka ati ukumwelelweni ati umuntu umo akafwile aŵantu , wiŋgesa-konalwa umusyoŵo wonse .
43011051	Sombi taalaŵilile' fyo umwine eŋka , koku ; sombi pakuti ye ali mupapatilisi umukulu umwako'yo , alisimicile ati ŵaYesu waŋgautwilo'musyoŵo uyo ;
43011052	kaŵili tewoyo-musyoŵo weŋka , sombi ati ŵakaŵuŋganisisye pamo ŵonse aŵana ŵaŵaLesa awapalaŋgene .
43011053	Peŋka , ukufuma kukasuŵa ako , walukuwaalicila ati tuŵepaye .
43011054	Pakuti pali fyefyo ŵaYesu taŵae'ndele liŵili apaswetele paŵaJuda , sombi ŵalifumine-ko uko , nekuya kucalo icipalamine kumpanta , kumusi uwilicilwe ati niEfilayimi ; lomba ŵaliikele kopele uko neŵasambile .
43011055	Peŋka'po kwalipalamine umuciluko waŵaJuda ; lomba tauŋgafika umuciluko , aŵantu aŵenji aŵafumine kumitala yonse ŵaliile kuJelusalemi mukuliswesya .
43011056	Naŵo ŵalukuŵafwaya-fwaya ŵaYesu ; nekwipusyansyanya apo ŵaimakene mwitempuli ati : Mbamweŵo mulukulaŋguluka syani ? Kani teti ese kucitenje ?
43011057	Lomba aŵapapatilisi aŵakulu pamo neŵaFalisi kale ŵafundile aŵantu ati — Kani umbi esiŵe ukuli Yesu , ŋgaatuŵule , ati twisiŵe ukumwikata .
43012001	Peŋka pakusyala-ko lukoso insiku sisanu nakamo ukufika kumpindi yamuciluko , lomba ŵaYesu ŵaliisile kuBetania , ukwali Lasalo , uyo ŵaŵusisye ŵaYesu muŵafwile .
43012002	Naŵo ŵaliŵateyele ifyakulya ifyamulalilo kopele uko ; naye Malita alukutaŵa-taŵa ; sombi Lasalo epwali pali ŵaŵo aŵasamine ukulukulya pamo naŵo .
43012003	Lomba Maliya aliŵulile impondo imo yamafuta anado aenenene , amakweŵo akosele , nekuŵasufya ŵaYesu kumakasa , nekwasumala' makasa aŵo kumisisi yakwe umwine ; nao amafuta ayo nekupimbana muŋanda monse .
43012004	Sombi Juda lsikaliote , umbi umusambile waŵo , uyo uŋgawalowela , alilaŵile ati :
43012005	Aya-mafuta mbanindo taolilwe lukoso indalama imyanda itatu , nekupela awapeŋgele .
43012006	Sombi ifyo taafilaŵilile ukutemwa awapeŋgele , koku ; sombi nipakuti ye muno , ali nemukopa , nekulukufumya-mo ifyo ifyaŵicilwe-mo .
43012007	Pakuti pali fyefyo ŵaYesu ati : Mulekeni ! Alukukalamina akasuŵa akakusikwa kwanji .
43012008	Pakuti awapeŋgele mulinawo insiku syonse : sombi tamukalukuli naneŵo insiku syonse , koku .
43012009	Peŋka aŵantu lukoso pakati paŵaJuda ŵaliumfwile ati ŵali uko ; popele ŵaliile-ko ; sombi tawakoŋkele-po ŵaYesu weŋka , sombi ŵalukufwayo'kuŵona naLasalo , uyo ŵaŵusisye paŵafwile .
43012010	Sombi aŵapapatilisi aŵakulu ŵalialicile ati naLasalo naye ŋgatumwipave :
43012011	pakuti aŵaJuda aŵenji ŵalikumbulucile pakuti pali ye , nekuŵacetekela ŵaYesu .
43012012	Ŋgamailo iŵumba lyaŵantu aŵenji aŵaisile kucitenje , ili ŵaumfwile ati ŵaYesu ŵalukwisa kuJelusalemi ,
43012013	ŵaliŵulile ifisako fyafincindu , nekuya mukuŵacinsya , nekulukuŵilicisya ati : Osana ! Ŵalicindeme aŵa aŵalukwisa mwisina lyaŵaSikulu , eMfumu yaŵaIsilaeli !
43012014	Peŋka'po ŵaYesu ŵalisanjile imboŋgolo iyanice , lomba nekwikala-po ; koti nifyopele'fyo ifyalembelwe ati :
43012015	Witina , wemwana umwanakasi uwakuSayoni : ŵona-ko , lmfumu yoŵe ilukwisa , ili iikele pamutule wamboŋgolo !
43012016	Sombi ifintu ifyo aŵasambile ŵaŵo taŵafiisiŵile-po pakutaŋga : sombi pakuŵa neŵuleme ŵaYesu , naŵo eli waŋgalaŋguluka ati ifintu ifyo fyalilembelwe ifyakuli ŵo ; kaŵili ati ŵalificitile'fyo kuli ŵo .
43012017	Pakuti pali fyefyo iŵumbe'lyo ili ŵali nalyo ŵaYesu pakumwita Lasalo mucilende , nekumuŵusya paŵafwile , lyalukusimike'fyo .
43012018	Kaŵili pakuti pali fifi amaŵumba aŵantu aliŵacinsisye , pakuti waliumfwile ati ŵalicitile akesiŵilo ako .
43012019	Pakuti pali fyefyo aŵaFalisi ŵalukuŵulansyanya ati : Tamubwene-po ati tamwisi ukucita neli kantu ; pakuti ŵoneni , aŵantu ŵonse ŵalukumulonda .
43012020	Peŋka pali ŵaŵo aŵaile mukutembela kucitenje , pali neŵaEla ŵambi .
43012021	Lomba ŵo ŵaliile kuli Filipo uwakuBesaida uwakuGalili , nekumulomba ati : Sikulu tulukufwayo'kuŵaŵona ŵaYesu .
43012022	Filipo naye nekuya nekumuŵula Andaleya ; peŋka Andaleya naFilipo ŵoŵilo ŵaliŵaŵulile ŵa Yesu .
43012023	Sombi ŵaYesu ŵaliŵaasucile ati : Pano impindi yafika ati Umwana waMuntunsi aŵe neŵuleme .
43012024	Cine cine , ndukumuŵuleni ati — Kani ulupeke lwatiligu taluponene peloŵa nekufwa , lulekala lweŋka ; sombi kani lufwe , lulafyala imbuto isinji .
43012025	Uyo uwakulukutemwa umweo wakwe akaulufya ; sombi uwakufitilwa umweo wakwe uwamucalo cino icapansi , eukaulama mumweo uwamuyayaya .
43012026	Umuntu uwakulukumpyunjila neŵo , ŋgaandonde ; peŋka uko uku ŋkekala , uko kopele eko akekala nemupyunjisi wanji . Kani umuntu alukumpyunjila neŵo , uyo ŵaTata naŵo ŵakamulemya .
43012027	Pano umutima wanji walemuka ; peŋka ndaŵile syani ? ati Tata mumpulusye kumpindi ino ? A ! sombi nipakuti paceŵo ici epo mficile kumpindi ino !
43012028	Tata ŋgamulemye isina Iyenu ! Pakuti pali fyefyo isiwi lyalifumine kwiulu ati : Ndililemesye akale , kaŵili ŋkalilemya liŵili .
43012029	Peŋka iŵumba lyawantu aŵaiminine apepi nekufiumfwa lyalilaŵile ati : Cilulumo ! sombi ŵambi ati : Niŋkalamba yalaŵila nakwe ,
43012030	Kumfwa ŵaYesu kaŵaasuka ati : Isiwi ili taliisile pakuti pali neŵo , sombi nipakuti pali mweŵo epo liisile .
43012031	Lomba ŵukumo epo kuli ukusololola kwacalo capansi ; epano imfumu yacalo capansi ikaposwa kwisonde ;
43012032	naneŵo kani ŋkasuntulwa peulu pacalo ŋkawaloŵa ŵonse neŵo nemwine .
43012033	Sombi ŵalilaŵilile'fyo mukulanjisya amekalilo amfwa iyo ŵakafwa .
43012034	Pakuti pali fyefyo iŵumba lyaŵantu lyaliŵaasucile ati : Twaliumfwile kumafunde ati ŵaKlistu eŵakwikalilila . Mbefyo fyasyani mulukweŵa ati Umwana waMuntunsi aŋgasuntulwa ? Mboyo-Mwana waMuntunsi ninani ?
43012035	Pakuti pali fyefyo ŵa Yesu ŵalilaŵile kuli ŵo ati : Yasyala-ko impindi ice iyakwikala nenu ukutuŵa . Ŋgamwende ili mucili nekutuŵa , iŋgela imfinsi kuli mweŵo ; nawoyo ulukwenda pamfinsi tesi-ko nakoko ukwalukuya .
43012036	Ili mucili nekutuŵa , mupeme-mo mukutuŵa , ati mukaŵe ŵana ŵakutuŵa . Ifintu ifyo ŵaYesu ŵalifilaŵile ; lomba ŵalikumbulucile , nekuŵafisamina .
43012037	Sombi naŋgawa ati ŵalicitile utwisiŵilo utwinji utwakuŵe'fyo pamenso aŵo , taŵacetekele muli ŵo ;
43012038	ati fikapelelwe pamo nemasiwi aalaŵile Yisaya uwakusimika ati : MweŵaSikulu , mbaniŵani aŵalukucetekela ifyo ifi twasimicile ? Nikuli ŵani kubwenekele ukuŵoko kwa ŵaSikulu ?
43012039	Sombi pakuti pali fifi taŵaisiŵile ŵo ukucetekela , pakuti Yisaya alilaŵile kaŵili ati :
43012040	Aŵapofwesya amenso aŵo , nekuumya nemitima yaŵo ; Ŵeŋgaŵona nemenso , neli kwisiŵisya nemitima , Neli kwaluluka , Naneŵo niŋgawawusya .
43012041	Yisaya alilaŵile ifintu ifyo , pakuti alibwene uŵuleme bwaŵo , nekufisimike' fyaŵo .
43012042	Sombi naŋgawa nifyefyo , nempemba isinji syalicetekele muli ŵo ; sombi tasyaŵasuminine apaswetele pakuti paŵaFalisi , siŋgesa-kutamfiwa-mo mwisunagoge .
43012043	Pakuti syo syalukutemwa ukutotwa kuŵantu , ukucila napakutotwa kuli ŵaLesa .
43012044	Naŵo ŵaYesu ŵaliŵilicisye ati : Ulukucetekela muli neŵo , taalukucetekela muli neŵo neŋka , sombi alukucetekela namuli ŵaŵo aŵantumine ;
43012045	nawoyo ulukumbona , alukuŵona naŵaŵo aŵantumine .
43012046	Ndiisile ndi kutuŵa mucalo capansi , ati awantu ŵonse uwakucetekela muli neŵo tekulukwikele mumfinsi .
43012047	Kani umuntu omfwe amasiwi anji nekuŵulo'kwacetekela , nsilukumusinina neŵo ; pakuti nsiisile mukusinina icalo capansi , sombi nimukucipulusya , emo njiisile .
43012048	Uwakuŋkaninina neŵo , nekuŵulo'kwapokelela amasiwi anji , kuli ye ekuli ukumusinina : isiwi ilyo nalaŵile , lyopele'lyo elikamusinina pakasuŵa ako akakupela-ko .
43012049	Pakuti nsinalaŵile ifyakufuma kuli neŵo neŋka ; sombi ŵaTata aŵantumine ŵalimfundile'fyo ifi niŋgewa , nafvefyo ifi niŋgalawila fyonse .
43012050	Kaŵili ndiisi ati amafunde aŵo Mweo uwamuyayaya . Pakuti pali fyefyo , ifintu ifyo ifi ndukulaŵila , efyefyo ifi ŵambulile Ŵatata , efi ndukulaŵila .
43013001	Lomba ili taciŋgafika icitenje camuciluko , ŵa Yesu ŵaliisiŵile ati impindi yanji yaisa iyakufuma-mo neŵo mucalo capansi nekuya kuli ŵaTata ; kaŵili pakuti ŵo ŵalukuŵatemwa aŵantu ŵaŵo aŵali mucalo capansi , ŵaliŵatemenwe ukufika nakumpindi iyakupela-ko .
43013002	Peŋka pakulukulya umulalilo , lomba umusensesi kale ainjisye mumutima wakwe Juda lsikaliote , umwana wakwe Simoni , ukufwaya ukwakuŵaloŵela ŵaYesu .
43013003	Naŵo ŵaYesu ŵaliisiŵile ati ŵaTata ŵampela muminwe yanji ifintu fyonse ; kaŵili ati ndifumine kuli ŵaLesa , nakuli ŵaLesa nako ndukuya ;
43013004	lomba ŵaliimine apo ŵalukulya , nekufula neminjila yaŵo ; peŋka ŵaliŵulile netaŵulu , nekulikaka paluŵunda .
43013005	Eli waitile amenda mumusambilo , nekutatiko'kusamfya aŵasambile kumakasa , nekwasumala kwitaŵulu ilyo ŵakacile muluŵunda .
43013006	Fyopele'fyo ŵalificile nakuli Simoni Petilo ; sombi alilaŵile kuti ŵo ati : MweŵaSikulu , mweŵo emwe mwakunsamfya kumakasa neŵo ?
43013007	ŴaYesu ŵalimwasucile ati : Ifi ifi ndukucita taufiisi ŵukumo , sombi ukafiisiŵa pantanjile .
43013008	Kumfwa Petilo kaaŵeŵa ati : Nensiku syonse tamukansamfya-po kumakasa anji neŵo ! ŴaYesu kaŵamwasuka ati : Kani tesi ŋkusamtye-po , ifyo taukwete-po kantu kuli neŵo .
43013009	Simoni Petilo nekulaŵila kuli ŵo ati : MweŵaSikulu , mwinsamfya neŵo kumakasa kweŋka : sombi nakumawoko , nakumutwi musamfye .
43013010	ŴaYesu nekulaŵila kuli ye ati : Uwasamba'kale pamuŵili ponse , taalukufwaya fimbi , sembi kusamba kumakasa kweŋka , pakuti aliswetele limo ; namweŵo muliswetele ; sombi tamuswetele mwense .
43013011	Pakuti ŵaliisiŵile uyo uwakuŵaloŵela ; pakuti pali fyefyo epo ŵalaŵile ati — Tamuswetele mwense .
43013012	Lomba , ili ŵaŵasamfisye kumakasa , nekuŵule'minjila yakwe , nekusamina liŵili , ŵalilaŵile kuli ŵo ati : Mulukwisiŵe'fyo ifi nacita kuli mweŵo ?
43013013	Mulaŋgewa ati nimweŵaSambisi , pambi ati niŵaSikulu ; ifyo mulukulaŵila bwino , pakuti ifyo efi ndi .
43013014	Peŋka kani neŵo , neSikulu nemuSambisi , namusamfyeni kumakasa , ukumwelelweni namweŵo ukulukusamfyansyanya kumakasa .
43013015	Pakuti namupeleni icakutuntulula-ko , ati namweŵo muŋgacita koti nifyopele'fyo ifi namuciteni .
43013016	Cine cine , ndukumuŵuleni ati , umupyunjisi taacilo'wukulu napali ŵawisikulu ; neli niŋkalamba taicila-po uŵukulu napaŵaitumine , koku .
43013017	Kani mulukwisiŵe'fyofintu , mulisyucile kani mulukuficita .
43013018	Nsilukumweŵeni mwense ; ndiŵesi aŵo nasalulwile ; sombi ati fikapelelwe pamo nemalembo , ati : Uyo ulukulya pamo naneŵo siŋkwa wanji aimisya pali neŵo akasisilo kakwe .
43013019	Ukufuma kumpindi ino , nakulukumuŵuleni ifintu ili tafiŋgacitwa , ati pakucitwa mukacetekele ati NDI .
43013020	Cine cine , ndukumuŵuleni ati — Ulukumupokelela uyu natuma , eulukumpokelela neŵo ; kaŵili uyo ulukumpokelela neŵo , eulukuŵapokelela naŵaŵo aŵantumine .
43013021	Ili ŵalaŵile'fyo ŵaYesu nemutima nekulemuka , peŋka ŵalisimicile ati : Cine cine , ndukumuŵuleni ati apa apo muli mweŵo umbi akundoŵela .
43013022	Lomba aŵasambile ŵalukulolansyanya ili ŵapalakanya ati mbaninani ŵalukweŵa ?
43013023	Naumbi umusambile waŵo , uyu ŵatemenwe ŵaYesu , alukweyamina muntiŵi yaŵaYesu .
43013024	Lomba Simoni Petilo alimucebwile , nekulaŵila ati : Tuŵule ninani ŵalukweŵa .
43013025	Naye , ili eyamine muntiŵi yaŵaYesu , alilaŵile kuli ŵo ati : MweŵaSikulu , mboyo ninani mwaeŵa ?
43013026	Kumfwa ŵaYesu kaŵaasuka lomba ati : Niwoyo unakutantila-mo umukusu nekupela . Elyo ŵatantile-mo umukusu , nekuuŵula , nekumupela Juda , umwana wakwe Simoni Isikaliote .
43013027	Peŋka panuma yamukusu epo ainjile Satana muli ye . Pakuti pali fyefyo ŵaYesu ŵalilaŵile kuli ye ati : Ifi wakucita , uficite bwaŋgu ,
43013028	Sombi pali ŵaŵo aŵasamine-po petebulu tapali-po neli umo uwaisiŵile iceŵo ici ŵalukumweŵa .
43013029	Pakuti ŵambi ŵalukulaŋguluka ati — Pakuti Juda euli nemukopa , lino ŵaYesu ŵalukumweŵa ati , ufiule ifintu ifyo ifi twakufwaya pakuti pacitenje ; neli ati , upele simbi kuwapeŋgele .
43013030	Naye , pakuupoko'mukusu , alipulilile ukufuma ; lomba newusiku kale bwaila .
43013031	Popele apo , ili afumine-mo , ŵaYesu ŵalilaŵile ati : Ŵukumo Umwana waMuntunsi acindikwa , naŵaLesa naŵo ŵacindicilwa muli ye ;
43013032	kaŵili ŵaLesa ŵakamucindika ye muŵene , eŵakapulilila ukumucindika .
43013033	Mwetwana twanji , ncili namweŵo imbi impindi inini ; mweŵo mukamfwaya-fwaya , sombi koti nifyopele'fyo ifi nalaŵile kuŵaJuda ati , uko uku ŋkaya neŵo , tamukesiŵa mweŵo ukwisa-ko ; fyopele'fyo efi ndukumuŵuleni namweŵo ŵukumo .
43013034	Ifunde lyaŵukumo ndukumupeleni , ati mulukutemwansyanya ; koti nifyopele'fyo ifi nalukumutemweni neŵo , efi mulukutemwansyanya namweŵo .
43013035	Pakuti pali kuku aŵantu ŵonse ŵakesiŵa ati muli ŵasambile ŵanji , kani mukalukwikele nekutemwansyanya .
43013036	Simoni Petilo alilaŵile kuli ŵo ati : MweŵaSikulu , mbamulukuya-pi ? Kumfwa ŵaYesu ati : Uko uku ndukuya , tawisi ukundonda ŵukumo , sombi ukandonda pantanjile .
43013037	Petilo naye nekuŵeŵa ati : MweŵaSikulu , mbanindo nsiisi ukumulondeni naŵukumo ? Nasumina neŵo ukuuposa umweo wanji pakuti pali mweŵo !
43013038	ŴaYesu nekwasuka ati : Kani cine ulukusumina ukuposo' mweo woŵe pakuti pali neŵo ? Cine cine , ndukukuŵula weŵo ati kombolwe taakalila , ili tauŋgaŋkana litatu .
43014001	Iilemuka imitima yenu ; mulukucetekela muli ŵaLesa , mucetekele namuli neŵo .
43014002	Munanda yaŵaTata muli apakwikala apenji ; ŋga tamuli , ŋga namuŵuleni ; pakuti ndukuya mukumwansicileni umupunda .
43014003	Peŋka kani ndukuya mukumwansicileni umupunda , ŋkabwela nekumupokeni kuli neŵo nemwine , ati mukalukwikele kopele uko uku ŋkalukwikele neŵo .
43014004	Kaŵili mweŵo muliisi-ko uko ndukuya , nensila muliisi .
43014005	Tomasi nekulaŵila kuli ŵo ati : MweŵaSikulu , tatwisi-ko uko uku mulukuya , mbensila twiisiŵe syani ?
43014006	Kumfwa ŵaYesu ŵalaŵila kuli ye ati : Neŵo eneNsila , eneŴucine , eneMweo ; papo'muntu uwakwisa kuli ŵaTata , apakuŵula neŵo .
43014007	Ŋga mwalinjisiŵile neŵo , naŵaTata ŋga mwaliŵesiŵile ; ukutatika ŵukumo mulukuŵesiŵa , emwaŵaŵona .
43014008	Filipo alilaŵile kuli ŵo ati : MweŵaSikulu , ŋgamutulanjisye ŵaWisinwe ; ifyo efikumene ukufwaya kwesu .
43014009	ŴaYesu nekumwasuka ati : Filipo , neli naikala nenu impindi itali pano , peŋka taunjisi neŵo ? Uyo uwambwene neŵo , kale aŵabwene naŵaTata ; mbasyani ulukunjipusisya ati — Mutulanjisye ŵaWisinwe ?
43014010	Tolukucetekela ati — Neŵo ndi muli ŵaTata , naŵo ŵaTata ŵali muli neŵo ? Amasiwi opele ndaŵila kuli mweŵo nsilaŵila akufuma kuli neŵo neŋka , sombi ŵaTata aŵalukwikala muli neŵo , eŵalukucite'milimo yaŵo aŵene .
43014011	Muncetekele ati ndi muli ŵaTata , ŵaTata naŵo ŵali muli neŵo ; neli muncetekele pakuti pamilimo iine ilukucitwa .
43014012	Cine cine , ndukumuŵuleni ati : Ulukucetekela muli neŵo , iyi-milimo indukucita naye akalukwicita ; naimbi iyakucilo'ŵukulu napali yiyi akalukucita ; pakuti ndukuya kuli ŵaTata .
43014013	Nakaŵili , ifintu fyonse , ici mukalomba mwisina lyanji , ico ŋkacicita : ati ŵaWisi ŵakacindicilwe muMwana .
43014014	Ifintu fyonse , kani mukalombe icintu mwisina lyanji , ico ŋkacicita ,
43014015	Kani mulintemenwe , mwakulukwalama amafunde anji .
43014016	Naneŵo ŋkaŵatembela ŵaTata ; naŵo ŵakamupeleni Umupalamisi umbi , ati ye akalukwikalilile nenu .
43014017	Uyo wopele eMupasi waŴucine ; uyu taŵesi ukupoka aŵapacalo capansi ; pakuti taŵalukumuŵona-po , neli kumwisiŵa ; sombi mweŵo mulimwisi , pakuti alekala nenu ; kaŵili akalukuli muli mweŵo .
43014018	Nsikamusyeni ubwana-bwansiwa ; ŋkesa kuli mweŵo .
43014019	Yasyala-ko impindi inini , lomba neŵapacalo capansi taŵakambona-po liŵili ; sombi mweŵo mulukumbona ; pakuti neŵo ndi nemweo , namweŵo mukalukwikele nemweo .
43014020	Akasuŵa ako mukesiŵa ati neŵo ndi muli ŵaTata , namweŵo muli muli neŵo , naneŵo ndi muli mweŵo .
43014021	Uyo uli nemafunde anji , nekulukwalama , uyo-ye eulukuntemwa neŵo ; kaŵili uyo ulukuntemwa neŵo , akatemiwa kuli ŵaTata ; naneŵo ŋkamutemwa , nekulibwenesya kuli ye .
43014022	Lomba Juda ( uyo umbi utaali nilsikaliote ) aliŵepwisye ati : MweŵaSikulu , mbacaŵa syani ati mukalibwenesye kuli fweŵo , nekuŵulo'kulibwenesya kuŵapacalo capansi ?
43014023	ŴaYesu ŵalimwasucile ati : Kani umuntu alukuntemwa neŵo , uyo akalukwalama amasiwi anji ; naŵo ŵaTata ŵakamutemwa ; peŋka nafweŵo tukesa kuli ye , nekulukwikele nakwe .
43014024	Sombi uvo utaantemenwe , taalukwalama amasiwi anji ; kaŵili isiwi ili mulukumfwa talili lyanji koku , sombi lyaŵaTata aŵantumine .
43014025	Ifintu ifyo namuŵuleni ili nciikele nenu .
43014026	Sombi Umupalamisi , Umupasi Uswetelele , uyu ŵakatuma ŵaTata mwisina lyanji , uyo eukamusambisyeni ifintu fyonse , nekumulaŋgulusyeni fyonse'fyo ifi namuŵuleni .
43014027	Uŵutende ndukumusileni ; eŵutende bwanji ndukumupeleni ; sombi nsilukumupeleni koti nifyopele'fyo ifi ŵapela aŵapacalo capansi . Iilemuka imitima yenu ; iiŵa nemwenso .
43014028	Mwaumfwe'fyo ifi namuŵuleni , ati ndukuya ; kaŵili ŋkabwelela kuli mweŵo . Ŋga mulukuntemwa , ŋga mwasaŋgalala , pakuti ndukuya kuli ŵaTata ; pakuti ŵaTata ŵalincilile neŵo uŵukulu .
43014029	Pano namuŵuleni , ili tafiŋgacitwa , ati pakucitwa mukacetekele .
43014030	Pano tesi mbulane-po nenu fimbi ifintu ifinji ; pakuti imfumu yacalo capansi ilukwisa ; taikwete-po akeŵo muli neŵo .
43014031	Sombi ati aŵapacalo capansi ŵakesiŵe ati ndukuŵatemwa ŵaTata , ndukucita koti nifyopele'fyo ifi ŵamfundile ŵaTata . Imeni , ŋgatufume-po pano .
43015001	Neŵo nineMufaina Uwine ; ŵaTata eŴalimi .
43015002	Imisimba yonse ili muli neŵo , utawikata-po ifisepo , ŵalaufumya ; kaŵili yonse uwikata ŵalauswesya ati ukekate nafimbi ifisepo .
43015003	Ŵukumo muliswetele , pakuti pesiwi namuŵuleni .
43015004	Mwikale muli neŵo , naneŵo njikale muli mweŵo . Koti nifyopele'fyo ifi tawisi umusimba uwine ukwikata-ko ifisepo , uwakuŵulo'kwikala mumufaina ; fyopele'fyo namweŵo , kani muŵule ukwikala muli neŵo , tamwisi ukwikata-po ifisepo .
43015005	Neŵo nineMufaina ; mweŵo nimwemisimba . Uyo uwikala muli neŵo , naneŵo ukwikala muli ye , uyo akekata ifisepo ifinji ; pakuti apakuŵula naneŵo , mweŵo mweŵene tamwisi-po ukucita neli kantu .
43015006	Kani umuntu taekala muli neŵo , aŋgaposwa kwisonde koti musimba , nekuuminina ; lomba aŵantu nekwiwuŋganisisya , nekwiposa mumulilo , nayo nekupya .
43015007	Kani mulukwikele muli neŵo , nemasiwi anji nekulukwikele muli mweŵo , ifintu fyonse ici mulukufwaya , kamulukucilomba , peŋka cikalukuli kuli mweŵo .
43015008	ŴaTata ŵalicindicilwe muli fifi , ati mwikate ifisepo ifinji ; ifyo mukekala ŵasambile ŵanji .
43015009	Koti nifyopele' fyo ifi ŵantemenwe ŵaTata , naneŵo fyopele'fyo nalimutemenweni ; mwikale mweŵo muŵutemwe bwanji .
43015010	Kani mwakulukwalama amafunde anji , eli mwakulukwikele muŵutemwe bwanji ; koti nifyopele'fyo ifi nalukulama amafunde aŵaTata neŵo , nekulukwikele muwutemwe bwaŵo .
43015011	Ifintu ifyo namuŵuleni ati ukusaŋgalala kwanji kukalukwikele muli mweŵo , nako ukusaŋgalala kwenu nekulukufula .
43015012	Ifunde lyanji nilili , ati mulukutemwansyanya , koti nifyopele'fyo ifi mutemenweni naneŵo .
43015013	Tapali umuntu uli neŵutemwe ubwakucilo'ŵukulu napali ŵuŵu , ati umuntu apose umweo wakwe pakuti pafiŵusa fyakwe .
43015014	Kani mulukucite'fintu ifyo ifi mufundeni , ifyo muli fiŵusa fyanji .
43015015	Nsikamwilikeni liŵili ati nimweŵapyunjisi ŵanji , pakuti umupyunjisi taafiisi ifyo ifi ŵalukucita ŵawisikulu ; sombi namwilikeni muli fiŵusa , pakuti ifintu fyonse ifi naumfwile kuli ŵaTata , ifyo namwisiŵisyeni mweŵo .
43015016	Mweŵo tamwansalulwile ; sombi neŵo enenamusalulwileni , nekumwikalikeni ati muye , mukekate ifisepo , nefisepo fyenu ati fikekalilile ; ati ifintu fyonse , ici mukalomba kuli ŵaTata mwisina lyanji , ŵakamupeleni .
43015017	Ifintu ifyo ndukumufundeni ati mukalukutemwansyanya .
43015018	Kani ŵalukumufitilweni aŵapacalo capansi , ifi muliisiŵile ati ŵalitanjilile pali mweŵo ukumfitilwa naneŵo .
43015019	Ŋga muli ŵapacalo capansi , neŵapansi pano ŋga ŵalimutemenweni ati ŵaŵyesu ; sombi pakuti tamuli ŵapacalo capansi , sombi nalimusalulwileni pali ŵo , pakuti pali fyefyo aŵapacalo capansi ŵalukumufitilweni ,
43015020	Mulaŋguluke isiwi ilyo namuŵuleni ati — Umupyunjisi taacilo'ŵukulu napali ŵawisikulu . Pakuti ŵalukuŋkululusya neŵo , namweŵo ŵakamukululusyeni . Ŋga ŵalukulama amasiwi anji , ŋga ŵakalukulama nemasiwi enu mweŵo .
43015021	Sombi ifintu ifyo fyonse ŵakalukumuciteni pakuti pesina lyanji , pakuti taŵaŵesi aŵo aŵantumine .
43015022	Ŋga nsiisile mukuŵaŵula , ŋga taŵali-po nemulandu wakuŵifya ; sombi ŵukumo taŵakwete icakufimba-po pakuŵifya kwaŵo .
43015023	Uyo umfitilwa neŵo , alafitilwa naŵaTata .
43015024	Ŋga nsinacitile pakati pali ŵo imilimo iyo itaŵalukucitapo ŵambi ŵonse neli umo , ŋga taŵali-po nemulandu wakuŵifya . Sombi ŵukumo ŵatuŵona nekutufitilwa naneŵo naŵaTata .
43015025	Sombi ifyo ati fipelelwe pamo nemasiwi alembelwe mumafunde aŵo ati : Ŵalimfitilwe neŵo ukwakumfumbucila .
43015026	Sombi ili akesa Umupalamisi , uyo uŋkatuma kuli mweŵo , ukufuma kuli ŵaTata , Umupasi waŵucine uwakufuma kuli ŵaTata , uyo ukansimicila .
43015027	Namweŵo mulukusimika , pakuti mwali naneŵo napakutaŋga .
43016001	Ifintu ifyo namuŵuleni mwiŋgesakulitutula .
43016002	Ŵakamuposyeni mumasunagoge ; icine , impindi ikesa , lomba aŵantu ŵonse ukamwipayeni akalaŋguluka ati ndukuŵapyunjila ŵaLesa .
43016003	Kaŵili ifyo ŵakamuciteni pakuti taŵaŵesi ŵaTata , neli kunjisiŵa neŵo .
43016004	Sombi ifintu ifyo namuŵuleni ŵukumo , ati pakwisa impindi yafiko mukafilaŋguluke ati nalimuŵulileni akale . Kaŵili pakutaŋga nsinamuŵulileni ifyo , pakuti kancili nenu .
43016005	Sombi ŵukumo ndukuya kuli ŵaŵo aŵantumine ; naŋgawe'fyo pali mweŵo tapali-po uwakunjipusya ati : Mbamulukuya kulipi ?
43016006	Sombi pakuti namuŵuleni ifyo , insoni syaisula mumitima venu .
43016007	Sombi ndukumuŵuleni ŵucine , ati ukumwelelweni mweŵo ati ŋkakumbuluke ; pakuti kani nsikakumbuluka-ko , Umupalamisi teti akese kuli mweŵo ; sombi kani ŋkaya neŵo , ŋkamutuma kuli mweŵo .
43016008	Naye ili akesa akalukwisiŵisya aŵapacalo capansi iceŵo cafyakuŵifya , necafyakuluŋgama , necafyakusololola :
43016009	iceŵo cafyakuŵifya , pakuti taŵalukucetekela muli neŵo ;
43016010	iceŵo cafyakuluŋgama , pakuti ndukuya kuli ŵaTata , namweŵo tamukalukumbona-po liŵili ;
43016011	iceŵo cafyakusololola , pakuti imfumu yapacalo capansi ŵasololola nayo .
43016012	Nafimbi ifintu ifinji ncili nafyo ifyakumuŵuleni , sombi mweŵo tamwisi ukufipoka ŵukumo .
43016013	Sombi ili ukesa uyoMupasi wa Ŵucine , ukamutanjilileni mweŵo muli ŵucine ŵonse ; pakuti tokalaŵila akufuma kuwine weŋka : sombi ifyo fyopele ifi ukomfwa kuli ŵaTata , efyo ukalaŵila ; kaŵili ukamufisulwileni ifyo-fintu ifikesa .
43016014	Nawo ukandemya neŵo , pakuti ukaŵula-ko ifyanji nekumufisulwileni mweŵo .
43016015	Ifintu fyonse ifi ŵali nafyo ŵaTata fyanji : pakuti pali fyefyo efi nalaŵila ati : Ukaŵula-ko ifyanji , nekumufisulwileni mweŵo .
43016016	Yasyala-ko impindi inini , lomba tamukambona-po ; kaŵili naimbi Impindi inini , lomba mukambona liŵili ; pakuti ndukuya kuli ŵaTata .
43016017	Pakuti pali fyefyo aŵasambile ŵaŵo ŵambi ŵalukwipusyansyanya ati : Mbefyo fyasyani ŵalukulaŵila kuli fweŵo ati : Yasyalako impindi inini , lomba tamukambonapo ; kaŵili naimbi impindi inini , lomba mukambona liŵili ? nakaŵili ati : Pakuti ndukuya kuli ŵaTata ?
43016018	Peŋka ŵo ati : Mbefyo fyasyani ŵalukulaŵila ati : Impindi inini ? Tatufiisi ifyo ifi ŵalaŵila .
43016019	Naŵo ŵaYesu ŵaliisiŵile ati , ŵalukufwayo'kunjipusya fimbi , eli ŵalaŵile kuli ŵo ati : Kani mulukwipusyansyanya ifyo ifi nalaŵila ati : Yasyala-ko impindi inini , lomba tamukambona-po ; kaŵili naimbi impindi inini , lomba mukambona liŵili ?
43016020	Cine cine , ndukumuŵuleni ati mweŵo mukalile'misowa , mukaaŵaila ; sombi aŵapacalo capansi wakasaŋgalala : mweŵo mukaŵa nensoni , sombi insoni syenu sikaaluka kusaŋgalala .
43016021	Umwanakasi , pakupotwa , ali nensoni , pakuti impindi yakwe yafika ; sombi pakufyala umwana , taalaŋguluka-po liŵili ukukululuka kwakwe , pakuti pakusaŋgalala ati umuntu afyalwa mucalo .
43016022	Pakuti pali fyefyo namweŵo ŵukumo muli nensoni ; sombi ŋkamuwoneni liŵili , eli ikasaŋgalala imitima yenu ; nakoko-kusaŋgalala kwenu tapali muntu ukakufumya-mo muli mweŵo .
43016023	Akasuŵa ako tamukanjipusya-po neli kantu . Cine cine , ndukumuŵuleni ati ifintu fyonse ici mukalomba kuli ŵaTata ŵakamupeleni mwisina lyanji .
43016024	Akale tamwalukulomba neli kantu mwisina lyanji : ŵukumo kamulukulomba , eli mukapoka , ati ukusaŋgalala kwenu kukakumane .
43016025	Ifintu ifyo namuŵuleni mufyakupalanya ; sombi impindi ikesa insikalaŵila-po nenu liŵili mufyakupalanya , sombi ŋkamuwulisisyeni apaswetele ifyakuli ŵaTata .
43016026	Akasuŵa ako mukalukulomba mwisina lyanji ; kaŵili nsilukulaŵila kuli mweŵo ati ŋkamupapatilileni kuli ŵaTata ;
43016027	pakuti ŵaTata aŵene ŵalukumutemweni ; pakuti mwalukuntemwa neŵo , nekucetekela ati nalifumine kuli ŵaTata .
43016028	Nalifumine kuli ŵaTata , nekwisa mucalo capansi ; kaŵili ndukufuma-po pacalo capansi , nekubwelela kuli ŵaTata .
43016029	Kumfwa aŵasambile ŵakwe ati : Ŵoneni , ŵukumo mulukulaŵilila apaswetele ; tamulukupalanya lukoso , neli panini .
43016030	Pano tuliisi ati mweŵo mulifiisi ifintu fyonse ; kaŵili ati tamulukufwaya ati ŵamwipusyeni neli ŵantu ŵonse ; pakuti pali fyefyo tulukucetekela ati icine mwalifumine kuli ŵaLesa .
43016031	Naŵo ŵaYesu nekuŵaasuka ati : Kani cine mulukucetekela ŵukumo ?
43016032	Umfweni , impindi ilukwisa , icine kale yaisa , iyi mwakupalaŋganisiwa mwense ukuya mwenu mwenu , nekunsya neŋka ; sombi nsili-po neŋka , pakuti ŵaTata ŵali naneŵo .
43016033	Ifintu ifyo namuŵuleni , ati mwakulukuli neŵutende muli neŵo . Mucalo capansi muli nefyakukululuka ; sombi koseni mumitima ; neŵo ndicikomekele icalo capansi .
43017001	Amasiwi ayo ŵaYesu ŵalialaŵile , eli waŋgenuka ukulolesya mwiulu , nekulaŵila ati : Tata , pano impindi yaisa ; mumulemye Umwana wenu , ati Umwana wenu naye amulemyeni :
43017002	koti nifyopele'fyo ifi mwamupele uŵukulu ubwapaŵamunefu ŵonse , ati ye aŵapele umweo uwamuyayaya ŵonse aŵo aŵa mwamupele .
43017003	Nawo umweo uwamuyayaya niwuyu , ati ŵakamwisiŵeni mweŵo emwe mweŋka mweŵaLcsa ŵacine , nawoyo uyu mwatumine , Yesu Klistu .
43017004	Nalimulemesyeni pacalo capansi , ili nakonsesye imilimo iyo mwampele ati ncite .
43017005	Pano Tata , ŋgamundemve pamo namweŵo mweŵene kuwuleme uŵo nali naŵo pamo namweŵo akale , lomba taciŋgawa-po icalo capansi .
43017006	Nalilifisulwile isina lyenu kuwantu aŵo aŵa mwampele aŵafumine paŵapacalo capansi ; ŵali ŵenu , kaŵili mwaliŵapele kuli neŵo ; naŵo ŵalukwalama amasiwi enu .
43017007	Ŵukumo ŵaliisi ati fyonse'fyo ifi mwampele filifumine kuli mweŵo .
43017008	Pakuti amasiwi ayo mwampele naliŵapele ; naŵo ŵaliapokelele nekwisiŵe'cine ati nalifumine kuli mweŵo , nekucetekela ati mwalintumine .
43017009	Ndaŵapapatilila ŵo , nsiŵapapatilila aŵapacalo capansi , sombi aŵo aŵa mwampele eŵo mpapatilila ; pakuti ŵo ŵenu .
43017010	Kaŵili ifintu fyanji fyonse fyenu ; nefyenu fyonse nafyo fyanji ; nakaŵili ndicindicilwe muli fyo .
43017011	Lomba pano ndukuleko'kwikala muno mucalo capansi ; sombi aŵa ŵacili pacalo capansi ; neŵo ndukwisa kuli mweŵo . Tata , mweŴaswetelele , muŵalame mwisina lyenu aŵo mwampele , ati ŵakalukwikele ŵamo , koti nifyopele' fyo nafweŵo ifi tuli .
43017012	Ili ncili naŵo , nalukuŵalama mwisina Iyenu aŵo mwampele ; kaŵili ŵo nalukuŵembela ; peŋka pali ŵo tapaonalwa , sombi eŋko'vo umwana wakonalwa ewaonaicile : ifyo ati amalembo apelelwe pamo .
43017013	Sombi ŵukumo ndukwisa kuli mweŵo ; kaŵili ifyeŵo ifyo ndukulaŵilila mucalo capansi , ati ukusaŋgalala kwanji kukumane muli ŵo .
43017014	Naliŵapele isiwi Iyenu ; lomba aŵapacalo capansi ŵaliŵafitilwe , pakuti taŵali pali ŵaŵo aŵapacalo capansi .
43017015	Nsilukutembela ati mukaŵafumye mucalo capansi ; sombi ndukutembela ati mukalukuŵacicila kuli woyo uŵipile .
43017016	Aŵo taŵali pali ŵaŵo aŵapacalo capansi ; koti nifyopele'fyo naneŵo ifi nsili wapacalo capansi .
43017017	Ŵaswesyeni muli ŵucine ; isiwi Iyenu eŵucine .
43017018	Koti nifyopele'fyo ifi mwantumine mucalo capansi , efi mbatumine naŵo mucalo capansi .
43017019	Kaŵili pakuti pali ŵo ndukuliswesya , ati naŵo aŵene waŋgaswesiwa muli ŵucine .
43017020	Nakaŵili nsilukuwapapatilila ŵeŋka aŵa , sombi ndukuŵapapatilila naŵaŵo aŵakalukupemamo muli neŵo pakuti pamasiwi aŵo ;
43017021	ati ŵonse ŵakaŵe ŵamo ; koti nifyopele'fyo namweŵo , Tata , ifi muli muli neŵo , naneŵo ifi ndi muli mweŵo , ati naŵaŵo fyopele'fyo ŵakalukuli mulifweŵo ; ati aŵapacalo capansi ŵakacetekele ati mwalintumine .
43017022	Kaŵili uŵuleme uŵo mwampele naliŵapele , ati ŵakalukuli ŵamo koti nifyopele'fyo ifi tuli ŵamo fweŵo :
43017023	neŵo muli ŵo , namweŵo muli neŵo , ati ŵakawaminine muli ŵamo , ati aŵapacalo capansi ŵonse ŵakesiŵe ati mwalintumine , nakaŵili ati muliŵatemenwe , koti nifyopele'fyo ifi muntemenwe neŵo .
43017024	Tata , ndukufwaya ati uko uku ŋkalukuli neŵo , naŵaŵo aŵa mwampele ŵakalukwikele naneŵo , ati ŵakaŵone uŵuleme bwanji , uŵo uŵu mwampele ; pakuti mwalukuntemwa , lomba taciŋgaleŋgwa icalo capansi .
43017025	Tata , mweWaluŋgeme , aŵapacalo capansi taŵamwisiŵileni-po ; sombi neŵo nalimwisiŵileni ; kaŵili ŵaliisiŵile ati mwalintumine .
43017026	Naliŵesiŵisye isina Iyenu ; nakawili nakululwilisiŵisya ; ati uŵutemwe uŵo uŵu mwalukuntemwa neŵo ŵukekale muli ŵo , naneŵo ŋkekale muli ŵo .
43018001	Lomba ŵaYesu , ili ŵalaŵileamasiwi ayo , ŵalikumbulucile pamo neŵasambile ŵaŵo , nekwaŵuka akanika kaKedilono , uko ukwali iŵala ; muli lyelyo ŵaliinjile pamo neŵasambile ŵaŵo .
43018002	Kaŵili naJuda , uwaŵaloŵele , aliisiŵileko uko ; pakuti ŵaYesu ŵalukutampilako uko pamo neŵasambile ŵaŵo .
43018003	Peŋka Juda , ili apokele insoko yaŵasilikani nefilolo kuŵapapatilisi aŵakulu neŵaFalisi , aliisile nenyale nemimosyo nefyakulifuna-ko .
43018004	Lomba ŵaYesu , pakuti ŵalukwisiŵa fyonse ifintu ifilukwisa kuli ŵo , ŵaliŵacinsisye , nekulaŵila kuli ŵo ati : Mulukufwaya nani ?
43018005	Naŵo nekuŵaasuka ati ; NiYesu wakuNasaleti . ŴaYesu kaŵalaŵila ati : NDI ! NaJuda naye , uwaŵaloŵele , aliimakene naŵo .
43018006	Peŋka' po pakuŵaŵula ati — NDI ! ŵalibwelele ubwifutenuma , nekuwila pansi .
43018007	Pakuti pali fyefyo ŵaliŵepwisye liŵili ati : Mulukufwaya nani ? Naŵo ati : NiYesu wakuNasaleti .
43018008	ŴaYesu nekwasuka ati : Nali namuŵuleni ati — NDI ! lomba , kani mulukumfwaya neŵo , muŵaleke aŵa , woŋgoloke .
43018009	Ifyo ati amasiwi ayo ŵalaŵile akumanine ati : Pali ŵaŵo aŵa mwampele nsilufisye-po neli umo .
43018010	Lomba Simoni Petilo , uwali nempoko , aliisomwene , nekumupama umupyunjisi wamupapatilisi umukulu , nekumukwempula ukutwi kwakwe ukwakulwine . Isina lyamupyunjisi uyo niMaleko .
43018011	Pakuti pali fyefyo ŵaYesu ŵalilaŵile kuli Petilo ati : Bwelesye'mpoko mucuŵo ! Iŋkomeci iyo iyi wampele ŵaTata , kansi nsikanwina-mo ?
43018012	Peŋka insoko yafita iyo necilolo caiyo neŵasilikani ŵaŵaJuda ŵaliŵekete ŵaYesu nekuŵakaka ;
43018013	lomba ŵalitanjile ukuŵatwala kuli Anasi , pakuti ye ewisi-fyala Kayafa , uwali mupapatilisi umukulu umwaka uyo .
43018014	Uyo-Kayafa ewaŵafundile aŵaJuda ati : Ukwelelwa ati umuntu umo akafwile aŵantu .
43018015	Lomba Simoni Petilo aliŵalondele ŵaYesu , fyopele'fyo naumbi umusambile umuŵyakwe ; uyo-musambile aliisiŵilwe kumupapatilisi umukulu ; lomba aliinjile pamo naŵaYesu kuluŵansa lwamupapatilisi umukulu ,
43018016	Sombi Petilo waliimakene pamulyaŋgo pesonde . Popele apo uyo-musambile umbi , uwaisiŵilwe kumupapatilisi umukulu , alifumine nekulaŵila kumwanakasi uwalukupembelela pamulyaŋgo , nekumwinjisya Petilo .
43018017	Lomba uyo-mwanakasi uwalukupembelela pamulyaŋgo , alilaŵile kuli Petilo ati : Kani naweŵo uli wapaŵasambile ŵamuntu uyo ? Naye ati : Yo , nsili nineŵo .
43018018	Lomba paliimakene neŵapyunjisi neŵasilikani apo apo ŵakuncile umulilo wamakalasi , pakuti pali impepo ; lomba ŵalukonta ; naye Petilo aliimakene naŵo ukulukonta .
43018019	Peŋka umupapatilisi umukulu aliwepwisye ŵaYesu ifyakuŵasambile ŵaŵo , nefyaŵusambisi bwaŵo .
43018020	ŴaYesu ŵalimwasucile ati : Nalukulaŵila kuŵantunsi ŵonse apaswetele ; insiku syonse nalukusambisya mumasunagoge namwitempuli , umu ŵaŵuŋganina aŵaJuda ŵonse ; nsinalaŵile-po neli kantu kumfiso ;
43018021	mbanindo mulukunjipusisya neŵo ? Ŋgamuŵepusye aŵo aŵaumfwile ifyafyefyo ifi nalukulaŵila kuli ŵo ; ŵoneni-ko aŵo ŵalifiisi ifyo ifi nalukulaŵila .
43018022	Lomba pakulaŵile'fyo ŵo , umusilikani umbi uwaimakene apo aliŵapamine ŵaYesu ulupi , nekulaŵila ati : Ulukwasuke'fyo umupapatilisi umukulu ?
43018023	ŴaYesu nekumwasuka ati : Kani nalaŵile'fiŵipile ŋgosimike ifiŵipile'fyo ; sombi kani nalaŵile'fiweme , mbanindo ulukumpamina ?
43018024	Peŋka'po Anasi aliŵatumine aŵakacilwe kuli Kayafa umupapatilisi umukulu .
43018025	Lomba Simoni Petilo aliimakene ukulukonto'mulilo . Lomba ŵalimwipwisye ati : Kani naweŵo uli wapaŵasambile ŵakwe ? Naye nekukana ati : Nsili nineŵo .
43018026	Naumbi umupyunjisi wamupapatilisi umukulu , umukwaŵo uyo uwakwempucile ukutwi kuli Petilo , alilaŵile ati : Teweŵo nabwene mwiŵala pamo nawoyo ?
43018027	Pakuti pali fyefyo Petilo alikene liŵili ; nempindi iyo yopele nakombolwe nekulila .
43018028	Peŋka'po ŵaliŵakulicile ŵaYesu ukuwafumya kuli Kayafa , nekuwatwala kwilaŵililo . Lomba lucelocelo . Sombi tawainjile-mo aŵene mwilaŵililo , ŵeŋgesa-kusilulula , sombi ati ŵesiŵe ukulya umuciluko .
43018029	Pakuti pali fyefyo Pilati walifumine nekuya kuli ŵo , nekulaŵila ati : Mbawisa-mulandu mulukumusinina uyu-muntu ?
43018030	Naŵo ŵalimwasucile ati : Uyu , ŋga taali nimbifi , ŋga tatumuletele-po kuli mweŵo .
43018031	Pakuti pali fyefyo Pilati aliŵeŵele ati : Mupinteni mweŵene , musololole nakwe koti mafunde enu . Sombi aŵaJuda ŵalimwasucile ati : Fweŵo tatupelwe uŵukulu ubwakwipayo'muntu .
43018032	Ifyo , ati amasiwi aŵaYesu akumanine , ayo alaŵile akulanjisya amekalilo amfwa iyo akafwa .
43018033	Pakuti pali fyefyo Pilati aliinjile liŵili mwilaŵililo , nekuŵeta ŵaYesu nekuŵepusya ati : Kani cine uli nimfumu yaŵaJuda ?
43018034	ŴaYesu ŵaliasucile ati : Kani nimweŵo mweŵene mulukufilaŵile'fyo ? Kani niŵambi ŵamuŵuleni ifyo ifyakuli neŵo ?
43018035	Pilati naye nekwasuka ati : Kani naneŵo ndi muJuda ? Temusyoŵo woŵe wemwine neŵapapatilisi aŵakulu eŵakuleta-ko weŵo kuli neŵo ! Walicitile'ndo weŵo ?
43018036	ŴaYesu nekwasuka ati : Uŵufumu bwanji taŵuli bwamucalo cino icapansi , koku ; ŋga ŵuli bwamucalo cino uŵufumu bwanji , neŵapyunjisi ŵanji ŋga ŵalukulwa , niiŋgesa-kuposelwa kuŵaJuda ; sombi ŵukumo uŵufumu bwanji taŵutulile pano , yo .
43018037	Pakuti pali fyefyo Pilati alilaŵile kuli ŵo ati : Kani niwemfumu lomba ? Kumfwa ŵaYesu ŵaasuka ati : Nimweŵo mwaŋgewa ŵumfumu . Pakuti pali fifi epo nafyelwe ; kaŵili pakuti pali fifi epo naisile pacalo capansi , ati nakulukwikele nimboni iyakuli ŵucine . Aŵantu ŵonse uwaŵucine alomfwe'siwi lyanji .
43018038	Pilati naye aliŵepwisye ati : Mbaŵucine ŵuli syani ? Peŋka pakulaŵile'fyo alifumine liŵili ukuya kuŵaJuda , nekuŵaŵula ati : Neŵo nsibwene-po muli ye neli keŵo akakumuŵipila uyu-muntu .
43018039	Sombi mweŵo muli nekwisiŵila ati imyaka yonse pampindi yamuciluko neŵo mukakulwileni-po umuntu umo ; pakuti pali fyefyo mulukufwaya ati mukakulwileni-po imfumu yaŵaJuda ?
43018040	Eli ŵaŵilicisye liŵili ati : Uyu teye , sombi niBalaba ! Uyo-Balaba emuno .
43019001	Pilati lomba aliŵekete ŵaYesu nekuŵakupaula .
43019002	Naŵo aŵasilikani ŵaliposele umuntinya wamvuŋga , nekuŵika napamutwi waŵo , nekuŵafwika nemwinjila ukasicile ;
43019003	peŋka ŵaliisile kuli ŵo nekulaŵila ati : Mutende , wemfumu yaŵaJuda ! peŋka nekumupamala nemapi .
43019004	Lomba Pilati alifumine liŵili , nekulaŵila kuli ŵo ati : Ŵoneni , ndukumufumisya pesonde pali mweŵo , ati mwisiŵe ati neŵo nsibwene-po muli ye neli keŵo akakumuŵipila .
43019005	Lomba ŵa Yesu ŵalifumine ili ŵafwite umuntinya wamyuŋga , nemwinjila ukasicile . Naye Pilati alilaŵile kuli ŵo ati : Ŵoneni umuntu ŋgu !
43019006	Pakuti pali fyefyo aŵapapatilisi aŵakulu nefilolo , pakuŵaŵona , ŵaliŵilicisye ati : Mutalikeni , mutalikeni ! Pilati naye alilaŵile kuli ŵo ati : Mweŵo mweŵene mumutwale , mumutalike ; pakuti neŵo nsibwene-po muli ye neli keŵo akakumuwipila ,
43019007	Naŵo aŵaJuda ŵalimwasucile ati : Sombi fweŵo tuli nefunde ; nakwifunde'lyo ukwelelwa ati afwe , pakuti alukulieŵa ati nineMwana waŵaLesa .
43019008	Lomba Pilati , pakumfwa amasiwi ayo , aliŵele nemwenso ukucila ;
43019009	peŋka nekwinjila liŵili mwilaŵililo , nekuŵepusya ŵaYesu ati : Mbawe ulitulile kwisa ? Sombi ŵaYesu taŵamwasucile-po .
43019010	Pakuti pali fyefyo Pilati alilaŵile kuli ŵo ati : Tolukulaŵila kuli neŵo ? Kansi tawisiŵile ati ndi neŵukulu ubwakukukakulula , kaŵili ndi neŵukulu ubwakukutalika ?
43019011	ŴaYesu nekumwasuka ati : Ŋga tamupelwe uŵukulu ubwakufuma kwiulu , ŋga tamuli-po neŵukulu pali ncŵo ; pakuti pali fyefyo uwandetele ukumupeleni mweŵo , uyo euli nekuŵifya ukwakucila .
43019012	Pakumfwe'fyo Pilati alukufwavo'kuwakakulula : sombi aŵaJuda ŵaliŵilicisye ati : Kani mumukakulule uyu , tamuli-po ciŵusa caŵaKaisa , pakuti aŵantu ŵonse uyo ulukulieŵa nimfumu eulukuŵaalucila ŵaKaisa .
43019013	Pakuti pali fyefyo Pilati , pakumfwa amasiwi ayo , aliŵafumisye ŵaYesu pesonde , nekwikala peteŵe ilyakusololwelapo imilandu pamupunda apailicilwe ati Luŵansa lwaMabwe , sombi muŵuEbeya ati niGabata .
43019014	Akasuŵa ako kalukwansicilwa pamuciluko ; kaŵili akasuŵa kali pakati keulu , Peŋka Pilati alilaŵile kuŵaJuda ati : Ŵoneni , Imfumu yenu nji !
43019015	Eli ŵaŵilicisye ati : Mufumyeni , mufumyeni ! Mumutalike ! Pilati naye nekuŵepusya ati : Njitalike Imfumu yenu ? Aŵapapatilisi aŵakulu ŵaliasucile ati : Tatukwete imfumu imbi sombi ŵeŋka waKaisa emfumu yesu .
43019016	Lomba Pilati aliŵaposele kuli ŵo mukutalikwa . Naŵo ŵaliŵapokele ŵaYesu nekuŵatwala .
43019017	Naŵo ŵalifumine ili ŵapintile aŵene umutaliko waŵo , ukuyo'ko ukwailicilwe ati nikwiKoŵoŋgo , sombi muŵuEbeya ati niGolagota .
43019018	Eko ŵaŵatalicile , naŵambi naŵo ŵaŵili pamo naŵo ; umbi kumbali yacipiko , umbi naye kumbali yalwine , ŵaYesu aŵene pakati .
43019019	Kaŵili Pilati alilembele umutalilo nekuuŵika pamutaliko . Palilembelwe ati : YESU UWAKUNASALETI , IMFUMU YAŴAJUDA .
43019020	Lomba aŵaJuda aŵenji ŵalipendele umutalilo uyo , pakuti apo apatalicilwe ŵaYesu pali apepi napamusi ; kaŵili palilembelwe muŵuEbeya namuŵuEla namuŵuLoma .
43019021	Pakuti pali fyefyo aŵapapatilisi aŵakulu ŵaŵaJuda ŵalilaŵile kuli Pilati ati : Mwilemba ati — Nimfumu yaŵaJuda ; sombi ati umwine alukulieŵa ati — Ninemfumu yaŵaJuda .
43019022	Eli aŋgaasuka Pilati ati : Ifyo ifi nalemba'kale , nalemba .
43019023	Peŋka aŵasilikani , ili ŵaŵatalicile ŵa Yesu , ŵaliŵulile ifyakufwala fyaŵo nekulekanya pane , ukwaŵana-aŵana aŵasilikani ŵonse ; kaŵili nemwinjila ; sombi umwinjila tawakwete-milundo , wali lukoso uwakuposa ukufumya kwiulu ukufika nakunsi .
43019024	Pakuti pali fyefyo ŵaliŵulansyenye ati : Twiukwamala , sombi ŋgatucite icipa , tuŵone nemwine uwakupoka ; ifyo ati amalembo apelelwe pamo alaŵile ati : Ŵaliaŵene ifyakufwala fyanji , Napamwinjila wanji napo ŵalicitile icipa . Efyopele'fyo ifi ŵacitile aŵasilikani .
43019025	Lomba apepi napamutaliko waŵaYesu paliimakene ŵanyinaŵo , neŵakwaŵo ŵanyinaŵo , Maliya umukasi wakwe Klopa , naMaliya uwakuMagadala .
43019026	Lomba ŵaYesu pakuŵona ŵanyinaŵo nemusambile uyo ŵatemenwe ŵaliimakene apo , ŵalilaŵile kuli ŵanyinaŵo ati : Mweŵanakasi , ŵoneni , umwana wenu ŋgu !
43019027	Eli ŵaŋgalaŵila kumusambile uyo ati : Ŵona ŵanoko mba ! Lomba ukutatika nakumpindi iyo umsambile uyo aliŵatwite kwaŵo umwine .
43019028	Lomba panuma pali fyefyo , ŵa Yesu , pakuti ŵaliisiŵile ati ifintu fyonse pano fyakonsiwa , ŵalilaŵile ati : Ndi necilaka ! Ifyo ati amalembo akumanine .
43019029	Kopele uko ŵaliŵicile-ko nemusasi uwiswile ifinega ; peŋka ŵalisumpwilemo nesiponje mwifinega , nekuŵika namucipeti caesobi , nekusuntula ukufisya namukanwa kaŵo .
43019030	Lomba ŵaYesu , pakupoke'finega ŵalilaŵile ati : Pano kwakonsiwa ! Eli ŵalebwisye umukosi waŵo , nekuleko'mupasi waŵo .
43019031	Pakuti pali fyefyo aŵaJuda ŵalimukombetele Pilati ati aŵo aŵatalikwa amolu aŵo akonalwe , ŵafumisiwe-po ; fiiŋgekala ifitumbi pamutaliko pakasuŵa kasabata , pakuti kalukwansicilwa pamuciluko ; nako akasuŵa ako akasabata kakulu .
43019032	Eli ŵaisile aŵasilikani nekwakonala amolu awakutaŋga neawoyo uwatalicilwe pamo naŵo ;
43019033	sombi pakufika kuli ŵaYesu , nekuŵona ati ŵafwa' kale , taŵaŵakonawile-po amolu ;
43019034	sombi umbi umusilikani aliŵatibwile muntiŵi ifumo ; peŋka nemilopa nemenda alipulilile ukupokomoka .
43019035	Uwabwene'fyo alukufisimika , nako ukusimika kwakwe kwacine ; naye aliisi ati alukulaŵile'fyacine , ati namweŵo mucetekele .
43019036	Pakuti ifintu ifyo fyaliŵele , ati fikapelelwe pamo nemalembo ayo ati : Uyo , ifupa lyakwe neli limo talikakononwa-po .
43019037	Nakaŵili ilembo limbi ati : Ŵakalukumulolesya-po uyo uyu ŵatibwile .
43019038	Panuma pali fyefyo-fintu , Josefi uwakuAlimatea , uwali musambile waŵaYesu , sombi wakumfiso pakuti alukuŵatina aŵaJuda , alimulombele Pilati ati ŋgancifumye icitumbi caŵaYesu ; naye Pilati alisumine . Pakuti pali fyefyo aliisile nekucifumya icitumbi caŵo .
43019039	Kaŵili kwaliisile naNikodemo , uwaisile pakutaŋga kuli ŵa Yesu uŵusiku , ili apintile mola naŵaaloe awapataŋkene pamo ; aŵo ukwesya kwaŵo kwali koti nimpondo umwanda umo .
43019040	Lomba ŵoŵilo ŵaliciŵulile icitumbi caŵa Yesu nekucipamba munsalu syambafuta pamo nefinuncile bwino , koti kwisiŵila kwaŵaJuda ifi ŵacita pakusike'mfwa .
43019041	Kopele uko uku ŵatalicilwe kwali neŵala ; mwiŵale'lyo mwali neceŋgo lyaŵukumo , umo tamuŋgawikwa-mo neli umo umuntu .
43019042	Peŋka mopele umo ŵaliŵaŵicile ŵaYesu , pakuti impindi yalimanamine napamuciluko waŵaJuda ; pakuti ilyoceŋgo lyali apepi .
43020001	Lomba pakasuŵa akakutatiko' muluŋgu , Maliya uwakuMagadala aliisile kucilende ulucelocelo , lomba tawuŋgaca : eli aŋgawona ati ibwe lyasiŋkuka-ko kucilende .
43020002	Pakuti pali fyefyo aliŵutucile ukuya kuli Simoni Petilo nakumusambile umbi uyo ŵatemenwe ŵaYesu , nekuŵaŵula ati : Ŵaŵafumyamo ŵaSikulu mucilende ; tatwisi-ko uko ŵaŵaŵika .
43020003	Pakuti pali fyefyo Petilo nemusambile uyo umbi ŵaliimine nekuya kucilende .
43020004	Woŵilo ŵaliŵutucile pamo ; sombi umusambile umbi uyo walicilile-po uluŵilo napali Petilo , nekutaŋgo' kufika kucilende .
43020005	Naye aliineme ukuliŋgamisya-mo mukati , nekuŵona-mo insalu syambafuta sililele-mo ; sombi taenjile-mo , woyu .
43020006	Lomba naSimoni Petilo nekufika , ili amulonda panuma , nekwinjila mucilende ; nekuŵona insalu syambafuta sililele ,
43020007	necitambala icali kumutwi waŵo tacali pamo nembafuta , calipetelwe kumpelo ceŋka ,
43020008	Lomba apo aliinjile-mo nawoyo-musambile umbi uwatanjile ukufika kucilende ; naye alibwene nekucetekela .
43020009	Pakuti ŵo impindi iyo lomba tawaŋgesiwa amalembo ayo ati ukuŵelelwa ukuŵuka paŵafwile .
43020010	Eli ŵabwelele kwaŵo aŵasambile aŵo .
43020011	Sombi Maliya aciimakene pesonde pacilende ukulukulila ; lomba ili alukulila aliineme ukuliŋgamisya mucilende ,
43020012	nekuŵona nikuŋkalamba siŵili isyafwite ifituŵile siliikele , imbi kumitwi , imbi nayo kumolu , uku walalicilwe umuŵili waŵaYesu .
43020013	Nasyo syalimwipwisye ati : Wemwanakasi , nindo ulukulilila ? Naye nekusyasuka ati : Nipakuti ŵaŵafumya ŵaSikulu ŵanji , neko ŵaŵaŵika nsiisiŵile-ko .
43020014	Lomba pakulaŵile'fyo alisyolokele , kusaŋgana nikuli ŵaYesu ŵaliimakene ; sombi taaŵesiŵile-po ati niŵaYesu .
43020015	Kumfwa ŵaYesu kaŵamweŵa ati : Wemwanakasi , nindo ulukulilila ? Ninani ulukufwaya ? Uyo-ye nekutamuka ati lino emulimi weŵala , nekulaŵila kuli ŵo ati : Sikulu , kani nimweŵo emwemwaŵafumya kuno , ŋgamumbule uko uku mwaŵaŵika , eli nakuŵafumya-ko .
43020016	ŴaYesu ŵalilaŵile kuli ye ati : Maliya ! Naye alialucile , nekulaŵila kuli ŵo muŵuEbeya ati : Laboni ! ( ilyakwaluka ati MweŵaSambisi ) .
43020017	Kumfwa ŵaYesu kaŵamweŵa ati : Wiŋkuma ; pakuti nsiŋgema ukuya kuli ŵaTata ; sombi uye kuŵakwasu , ukaŵaŵule ati ndukwima ukuya kuli ŵaTata , ekuli ŵa Wisinwe namweŵo , kuli ŵaLesa ŵanji ekuli ŵaLesa ŵenu .
43020018	Lomba Maliya uwakuMagadala aliisile nekuŵaŵula aŵasambile ati : Naŵaŵona ŵaSikulu ; kaŵili aliŵaŵulile fyonse'fyo ifi ŵalaŵile kuli ye .
43020019	Ili caŵele iciŋgulo caŵusiku icakasuŵa kopele ako , akasuŵa akakutatiko' muluŋgu , napamilyaŋgo ili paiselwe uko ukwali aŵasambile , pakuti pakuŵatina aŵaJuda , lomba ŵaYesu ŵaliisile nekwimakana pakati pali ŵo , nekulawila kuli ŵo ati : Uŵutende bwikale nenu .
43020020	Peŋka pakulaŵile'fyo ŵaliŵalanjisye amapi aŵo napantiŵi . Pakuti pali fyefyo aŵasambile walisaŋgalele pakuŵaŵona ŵaSikulu .
43020021	Lomba ŵaYesu ŵalilaŵile liŵili kuli ŵo ati : Uŵutende bwikale nenu ; koti nifyopele'fyo ifi ŵantumine ŵaTata , naneŵo efi ndukumutumeni mweŵo .
43020022	Peŋka pakulaŵile'fyo ŵalipemene pali ŵo , nekulaŵila kuli ŵo ati : Ŋgamuupoke Umupasi Uswetelele .
43020023	Aŵantu ŵonse aŵo mukafitulucila ifyakuŵifya fyaŵo , ifyo fikafitulucilwa ; sombi aŵo aŵa mukalekele ifyakuŵifya fyaŵo , ifyo fikalukwikele .
43020024	Sombi Tomasi , uwailicilwe ati niDidumo , umbi uwapali ŵaŵo ikumi naŵawili , tawa-ko ili ŵaisile ŵaYesu .
43020025	Pakuti pali fyefyo aŵasambile ŵambi ŵalilaŵile kuli ye ati : Twaŵaŵona ŵaSikulu ! Sombi naye alilaŵile kuli ŵo ati : Kani tesi mfiŵone ifiweŋga fyampopo mumapi aŵo , neli kwinjisya-mo umunwe wanji mufiweŋga fyampopo , neli kwinjisya iminwe yanji muntiŵi yaŵo , tesi ncetekele-po .
43020026	Lomba pakupite'nsiku sisanu nasitatu aŵasambile ŵaŵo ŵali muŋanda liŵili , naTomasi ŵali nakwe . Lomba , ili kwaiselwe-ko kumilyaŋgo , ŵaYesu ŵaliisile nekwimakana pakati pali ŵo , nekulaŵila ati : Uŵutende bwikale nenu .
43020027	Peŋka ŵalilaŵile kuli Tomasi ati : Tambiko'munwe woŵe kuno , uŵone mumapi anji ; nekuŵoko koŵe nako utambike kuno , winjisye muntiŵi yanji ; wikanaika , sombi ucetekele .
43020028	Lomba Tomasi aliŵaasucile ati : MweŵaSikulu ŵanji , mweŵaLesa ŵanji .
43020029	Kumfwa ŵaYesu kaŵalaŵila kuli ye ati : Weŵo ulicetekele pakuti wambona : ŵalisyucile aŵo aŵataŵabwene-po , sombi ŵalicetekele .
43020030	Icine netwisiŵilo tumbi utwinji ŵaYesu ŵalicitile pamenso aŵasambile ututatulembelwe-po mwibuku ili ;
43020031	sombi utu tulilembelwe ati mucetekele ati ŵaYesu niŵaKlistu , Aŵana ŵaŵaLesa ; nakaŵili ati pakucetekela mukaŵe nemweo mwisina lyaŵo .
43021001	Panuma pali fyefyo-fintu , ŵaYesu ŵalililanjisye liŵili kuŵasambile kucisiŵa caTibelya . Ŵalililanjisye'fi :
43021002	Simoni Petilo naTomasi uwailicilwe ati niDidumo , naNatanyeli uwakuKena uwakuGalili , neŵana ŵakwe Sebedai , naŵambi aŵasambile ŵaŵo ŵaŵili , ŵali pamo ŵonse .
43021003	Lomba Simoni Petilo alilaŵile kuli ŵo ati : Ndukuya mukwikasye'saŵi . Naŵo ŵalimwasucile ati : Tulukuya noŵe nafweŵo . Naŵo ŵaliile nekwicila mubwato ; sombi uŵusiku uŵo taŵaikesye-po neli kantu .
43021004	Lomba pakuco'lucelo , ŵaYesu ŵaliimakene kumumba ; sombi aŵasambile taŵaŵesiŵile ati niŵaYesu .
43021005	Naŵo ŵaYesu ŵalilaŵile kuli ŵo ati : Mweŵana ŵanji , muli-po nekakulya ? Kaŵaŵaasuka ati : Tatukwete .
43021006	Eli ŵaŵeŵele ati : Teyeni akombe kulwine lwabwato , eli mwakuwona , Pakuti pali fyefyo ŵalikateyele , lomba ŵalikafililwe ukukakulumwina mubwato pakuti amasaŵi alifulile .
43021007	Pakuti pali fyefyo umusambile uyo ŵatemenwe ŵa Yesu alilaŵile kuli Petilo ati : Kansi niŵaSikulu ! Peŋka Simoni Petilo , pakumfwa ati niŵaSikulu , alifwite umwinjila wakwe , ( pakuti taafwite-po ) , nekulituwula mucisiŵa .
43021008	Sombi aŵasambile ŵambi ŵaliisile mubwato ŵunini ili ŵakulumwina akombe akeswile amasaŵi , pakuti ŵo taŵali ukutali nakumutunta , sombi nikoti makubita imyanda iŵili .
43021009	Lomba pakutuntucila pamutunta , ŵalibwene nikumulilo wamakalasi walipo , nesaŵi ililele peulu , nasiŋkwa .
43021010	Ŵa Yesu ŵalilaŵile kuli ŵo ati : Letene-po limbi isaŵi pali ayo mwaikasya .
43021011	Lomba Simoni Petilo aliile nekukakulumwina kumutunta akombe akeswile amasaŵi akulu umwanda umo nemakumi asanu nemasaŵi atatu peulu ; peŋka naŋgawa ati amasaŵi alifulile ifyo , akombe takaputucile .
43021012	ŴaYesu ŵalilaŵile kuli ŵo ati : Iseni , mususule . Lomba pali ŵaŵo-ŵasambile tapali-po neli umo uwamutima uwakuŵepusya ati : Mbanimweŵanani ? pakuti ŵonse ŵaliisiŵile ati niŵaSikulu .
43021013	ŴaYesu ŵalipalamine , nekuŵula siŋkwa , nekuŵapela , nesaŵi nalyo fyopele' fyo .
43021014	iyo-mpindi yalitatu iyi ŵalilanjisye ŵaYesu kuŵasambile ili ŵaŵucile paŵafwile .
43021015	Peŋka , ili ŵasuswile , ŵaYesu ŵalilaŵile kuli Simoni Petilo ati : Simoni wemwana wakwe Jona , kani ulintemwesye ukucila napali aya ? Naye nekuŵaasuka ati : Inya mweŵaSikulu , muliisi ati ndimutemenweni . Kaŵalaŵila kuli ye ati : Usanine utwana twambelele utwanji .
43021016	Peŋka ŵalimwipwisye liŵili ati : Simoni wemwana wakwe Jona , kani ulintemwesye ? Naye nekuŵaasuka ati : Inya mweŵaSikulu , muliisi ati ndimutemenweni . Kaŵalaŵila kuli ye ati : Embela imbelele syanji .
43021017	Peŋka ŵalimwipwisye litatu ati : Simoni , wemwana wakwe Jona , kani ulintemenwe lukoso ? Peŋka Petilo aliŵele nensoni , pakuti pakumwipusya litatu ŵo ati — Ulintemenwe lukoso ? Eli aŵaasucile ati : MweŵaSikulu mulifiisi ifintu fyonse , muliisi ati ndimutemenweni . Kumfwa ŵaYesu ŵamweŵaati : Usanineimbelelesyanji .
43021018	Cine cine , ndukukuŵula ati ili wali musaŋkwa , niwemwine walukulisunsa , nekwenda konse uko walukufwaya ; sombi ili ukacekula , ukatambika amaŵoko oŵe , lomba niumbi wakakusunsa nekukutwala uko uku taukafwaya ukuya .
43021019	Sombi ifyo ŵalifilaŵilile ukupalanisisya amekalilo amfwa iyo akaŵalemesyamo ŵaLesa . Peŋka pakufilaŵile'fyo , ŵalilaŵile kuli ye ati : Undonde neŵo .
43021020	Lomba Petilo alisyolokele nekuŵona ati umusambile uyo ŵatemenwe ŵaYesu alukutulonda , uvo wopele uwaeyamine muntiŵi yaŵaYesu pakulyo'mulalilo pampindi iyo alaŵile ati : MweŵaSikulu , mboyo ninani mwaeŵa , uwakumuloŵeleni ?
43021021	Petilo lomba pakumuŵono'yo , aliŵepwisye ŵaYesu ati : Mboyu syani ?
43021022	Kaŵamweŵa ŵaYesu ati : Kani neŵo mfwaye ati ekale ukufika kumpindi yakwisa kwanji , mbefyo syani kuli weŵo ? Undonde neŵo .
43021023	Pakuti pali fyefyo iceŵo ico calikumene kuŵanaŵaŋkasi ŵonse ati uyo-musambile taakafwa ; sombi ŵaYesu taŵalaŵile kuli ye ati taakafwa , sombi ati : Kani neŵo mfwaye ati ekale ukufika kumpindi yakwisa kwanji , mbefyo syani kuli weŵo ?
43021024	Uyo-musambile eulukusimika ififintu , ewafilembele ; peŋka tuliisi ati ukusimika kwakwe kwacine .
43021025	Naka ŵili epo fili nafimbi ifintu ifinji ifi ŵacitile ŵaYesu ; ifyo , ŋga fililembelwe fyonse , ndukweŵa ati necalo conse icapansi ŋga cilicepele kumabuku ayo aŋgalembwa .
44001001	Teofilo , nalilembele akale amalembo afyefyo fyonse ifi ŵataticile ŵa Yesu ukulukucita nekusambisya ,
44001002	ukuficila akasuŵa ako ako ŵapokelwe-mo kwiulu , ili ŵasilaile kuMupasi Uswetelele intanjisi syaŵo isyo isyasalulwilwe kuli ŵo .
44001003	Kuli syesyo kaŵili ŵalilibwenesye aŵalaŵi netwisiŵilo utwinji , ili kwasilile ukusomenwa kwaŵo , nekulukuŵoneka kuli syo insiku amakumi ane , nekulukulaŵila ifintu ifyakuŴufumu bwaŵaLesa .
44001004	Popele ili ŵaŵuŋgene nasyo , ŵalisifundile ati : Tekufuma-mo muJelusalemi , sombi mukapembelele ukulaya kwaŵaTata , uko kopele uku mwaumfwile kuli neŵo .
44001005	Pakuti Yoane icine alukuŵatisya mumenda ; sombi mweŵo mukaŵatisiwa muMupasi Uswetelele , ili tasiŋgapita insiku isinji .
44001006	Pakuti pali fyefyo , pakuŵuŋgana , syaliŵepwisye ati : MweŵaSikulu , kani mulukuŵabwesesya uŵufumu aŵaIsilaeli ino-mpindi ?
44001007	Naŵo ŵalilaŵile kuli syo ati : Tauli mulandu wenu ukwisiŵa impindi neli myensi , iyo iyi ŵekalicile aŵene ŵaTata :
44001008	sombi mukapoka amako sa , pakumuselucileni Umupasi Uswetelele ; peŋka mukaŵa nimboni syanji muJelusalemi , namucalo monse icaŵena-Juda necaSamalya , nekuficilo'kupelele icalo capansi .
44001009	Popele , pakusilo'kulaŵile'fyo-fintu , ili syalukutontomeka , ŵalitwitwe kwi ulu ; nekumbi lyaliŵapokele ukuŵafumya pamenso asisyo .
44001010	Popele pakulukutontomekesya kwiulu , ili ŵalukuya , lomba neŵantu ŵaŵili aŵafwite ifituŵile ŵaliimakene pali syo ;
44001011	nekulaŵila ati : Mweŵantu ŵakuGalili , mbanindo mwimakanine ukulukutontomeka kwiulu ? Aŵa-ŵaYesu aŵapokwa kwi ulu ukufuma kuli mweŵo ŵakabwela koti nifyopele'fyo ifi mwaŵaŵona ukuya kwiulu .
44001012	Popele apo syalifumine kulupili lwaMaolife , ululi apepi kuJelusalemi , ulwendo lwakasuŵa kasabata , nekubwelela kuJelusalemi .
44001013	Peŋka , pakwinjila , syalininine kucipinda icapeulu , copele'co ici syalukwikala-mo : Petilo naYoane naJakobo naAndaleya naFilipo na Tomasi naBatolomayo naMatayo na Iakobo umwana wakwe Alifayo na Simoni Selote , naJuda umwana wakwe Jakobo .
44001014	Ŵonse aŵo ŵalukwikala nemutima umo , nekulukutembela nemuŋkonsya , pamo neŵanakasi , naMaliya ŵanyinaŵo ŵaYesu , neŵakwaŵo ŵaYesu .
44001015	Popele , pansiku isyo , Petilo aliimakene pakati pawana-ŵaŋkasi : ( e-po lyali iŵumba lyaŵantu aŵakukumana koti mwanda umo nemakumi aŵili peu lu ) lomba alilaŵile ati :
44001016	Mweŵakwasu , fyalielelwe ati ilembo likonsiwe , ilyo ili walaŵile akale Umupasi Uswetelele pakanwa kakwe Dafidi , ifyakwe Juda , uwaŵatanjilile aŵo aŵaŵekete ŵaYesu .
44001017	Pakuti alipendelwe pamo nafweŵo , nekulukupoka icakulekanya cakwe icamumilimo iyi .
44001018	( Lomba umuntu uyo aliulile iŵala nekulambulwa kwakuŵifya kwakwe ; peŋka aliponene akamfulamukoŋko , nekupanduka pakati , nemala akwe onse nekusefuka .
44001019	Popele apo ifyo fyaliumfwanicile kuŵantu ŵonse aŵalukwikala mujelusalemi , fyopele'fyo iŵala ilyo lyaliilicilwe mumulaka waŵo ati niAkelidama-liŵala lyamilopa . )
44001020	Pakuti fililembelwe mwibuku lyaMasamo ati : Umwakwikala mwakwe mukaŵe koti nimumasala ; Aŵantu ŵonse neli umo tekwikalamo mulya ! nakaŵili ati : Ŵucilolo bwakwe akapyane umbi !
44001021	Lomba pali ŵaŵo aŵalukwambala nafweŵo impindi yonse iyakupitana pali fweŵo ŵaYesu Klistu ,
44001022	ukutatika pakuŵatisya kwakwe Yoane , ukuficila pakasuŵa ako ŵapokelwe-mo ŵo kwiulu ukufuma kuli fweŵo ; pali ŵaŵo ukwelelwa ati umbi aŵe nimboni pamo nafweŵo iyakukuŵuka kwaŵo .
44001023	Popele ŵalisalulwile ŵaŵili : Josefi uwailicilwe ati niBasaba , icikoto cakwe niJusito , naMatia .
44001024	Naŵo ŵalitombele , nekulaŵila ati : Mweŵo , mweŵaSikulu , mwemwisiŵa imitima yaŵantu ŵonse , mubwenesye aŵa ŵaŵili ati mba ninani mwasalulula ,
44001025	ati apyane umupunda wamilimo naŵuntanjisi uŵu , uŵu apasucile-mo Juda mukuya kwakwe umwine .
44001026	Popele apo ŵaliŵateyele ifipa ; lomba Matia nekwikatwa ; naye alipendelwe pamo nentanjisi isyo ikumi naimo .
44002001	Peŋka , pakufika akasuŵa kewuŋgano lyaPentekosite , ŵonse ŵaliŵuŋgene pamo nemutima umo .
44002002	Popele calipulilile ukufuma kwiulu icipupa koti kupupa kwacipupu icikulu , nekwisula muŋanda monse umo umu ŵaikele .
44002003	Peŋka syalibwenekele kuli ŵo imini isilekenemo koti mulilo , nekwikala pali ŵo ŵonse .
44002004	Naŵo ŵonse ŵaliiswile Umupasi Uswetelele , nekutatiko'kulawila nemini simbi , koti masiwi ayo aya walukuŵapela Umupasi .
44002005	Sombi kwalukwikala kuJelusalemi aŵaJuda ŵambi , aŵantu awaluŋgeme , aŵafumine kumikoka yawantu yonse iyapansi pano .
44002006	Peŋka'po , ili caumfwanicile icipupe'co , iŵumba lyaŵantu lyaliwuŋgene , nekukaŋkamikwe'kwakuti , pakuti aŵantu ŵonse ŵalukumfwa ati ŵalukulaŵila imilaka yesu .
44002007	Naŵo ŵalikaŋkamicilwe nekukaŋkamanc'kwakuti , nekulaŵila ati : Ŵoneni , aŵa-ŵantu aŵa lukulaŵila kansi ŵonse taŵali ŵakuGalili ?
44002008	Mbasyani lomba tulukumfwa , fweŵo fweŵantu fwense , mumilaka yesu iyo iyi twafyalilwe-mo ?
44002009	AŵaPafya , neŵaMadai , neŵaElami , neŵalukwikala kuMesopotamya , nakucalo caŵena-Juda , nakuKapadoca , nakuPonto , nakuAsya ,
44002010	nakuFiluja , nakuPamfulya , nakucalo caIjipiti , nakumitala iyakuLibya isiŋgulucile Kulene , neŵalukulinsya awafumine kuLoma , neŵaJuda , neŵaalucile ŵaJuda ,
44002011	neŵakuCilete , neŵaAlabi ; tulukumfwa ati ŵalukulaŵila mumilaka yesu ifyamilimo ikulu iyaŵaLesa .
44002012	Popele ŵonse ŵalikaŋkamicilwe nekukaŋkamana , nekuŵulansyanya ati : Mbefi findo ?
44002013	Sombi ŵambi naŵo ŵalukuseka , nekulaŵila ati : Ŵaikuta imfaina isyaŵukumo .
44002014	Sombi Petilo aliimakene pamo neŵaŵyakwe ikumi naumo , nekuŵilicisya kuli ŵo ati : Mweŵantu ŵamucalo caŵena-Juda , namweŵo mwense mwemwikala kuJelusalemi , fiisiŵeni ifi , mumfwisye amasiwi anji ,
44002015	Pakuti aŵantu aŵa taŵapendelwe , koti nififi ifi mulukweŵa , pakuti ŵukumo akasuŵa katuntumuka lukoso ;
44002016	sombi ifi nifyefyo ifyalaŵilwe kuli Joeli uwakusimika ati :
44002017	ŴaLesa ŵalilaŵile ati : Pansiku syakupela-ko , pakaŵa'ti Ŋketila-po Umupasi wanji paŵamunefu ŵonse ; Popele aŵana ŵenu aŵalalume neŵanakasi ŵakalukusimika , Newasaŋkwa ŵenu ŵakalukuŵona ifyakuŵona , Neŵacekulu ŵenu aŵalalume naŵo ŵakalukulota ifiloto ;
44002018	Icine napaŵapyunjisi ŵanji aŵalalume neŵanakasi Ŋketila-po ifyaMupasi wanji pansiku isyo , naŵo ŵakalukusimika .
44002019	Kaŵili ŋkalanjisya ifyakukaŋkamana mwiulu , Netwisiŵilo pacalo capansi , Imilopa nemulilo neŋkumbi yacusi .
44002020	Akasuŵa kakaaluka nimfinsi , Nemwensi nawo milopa , Ili takaŋgesa akasuŵa kaŵaSikulu , Ako akakulu akabwenekesye .
44002021	Popele fikaŵa kuŵantu ŵonse ukalilila isina lyaŵaSikulu ati akapuluka .
44002022	Mweŵantu , mweŵaIsilaeli , umfweni amasiwi aya : ŴaYesu ŵakuNasaleti , aŵantu aŵasuminwe kuli ŵaLesa pakuti pali mweŵo , nemilimo ikulu nefyakukaŋkamana netwisiŵilo , utu ŵacitile ŵaLesa naŵo pakati pali mweŵo ; koti nifyopele'fyo ifi mŵisi mweŵene ;
44002023	aŵo ŵopele , ili ŵaposelwe kukufwaya ukwansicilwe nekwisiŵila limo kwaŵaLesa , mweŵo muminwe yaŵapupa mwaliŵatalicile , nekuŵepaya .
44002024	Aŵo ŵaLesa eŵaŵaŵusisye , ili ŵakakulwile ukusomena kwamfwa ; pakuti imfwa tayaisiŵile ukuŵekatisya .
44002025	Pakuti Dafidi alilaŵile ifyaŵo ati : Nalukuŵaŵona ŵaSikulu pamenso anji insiku syonse , Pakuti ŵali kulwine lwanji , niiŋgesakutesiwa neŵo .
44002026	Pakuti pali fyefyo umutima wanji walitemenwe , Nelumini lwanji nalo nekulukusemba ; Nakaŵili umunefu wanji ukalukwikala nekucetekela :
44002027	Pakuti tamukasya-po umupasi wanji muSyeoli , Neli ku sumina ati Umuntu wenu Uswetelele aŵone ukuwola .
44002028	Mwalinjisiŵisye insila syaMweo ; Mukanjisusya ukutemwa nemenso enu .
44002029	Mweŵakwasu , ndiisi ukulaŵila bwino kuli mweŵo ifyakwe wisi fwe wakale Dafidi , ati alifwile , nekusikwa , necilende cakwe tucili naco naŵukumo .
44002030	Pakuti ye wakusimika , nekwisiŵa ati ŵaLesa ŵalilayene nakwe necilapo ati : Paŵana aŵakufyalwa kuli weŵo , ŋkapyanika-po umbi mukwikala peteŵe lyoŵe .
44002031	Popele ye , pakubwene'fyo limo , alilawile ifyakuŵuka kwaŵaKlistu , ati ukusiwa muSyeoli ŵawa , neli munefu waŵo ukuŵona ukuŵola , woyu .
44002032	Aŵo-ŵaYesu ŵaLesa eŵaŵaŵusisye , nefyafyefyo fwense tuli nimboni .
44002033	Peŋka ili ŵasuntwilwe peulu kukuŵoko kwaŵaLesa ukwalwine , nekupoka kuli ŵaWisiŵo ukulayo'kwaMupasi Uswetelele , ŵaitile'fi ifi mulukuŵona nekumfwa .
44002034	Pakuti Dafidi taemine kwiulu , sombi umwine alilaŵile ati : ŴaYawe ŵalilaŵile kuli ŵaSikulu ŵanji ati : Ulukwikala kulwine lwanji ,
44002035	Ili nsiŋgatwalula utupondo toŵe cipuna icakusamina-po amakasa oŵe .
44002036	Pakuti pali fyefyo , icikoto icaŵaIsilaeli conse ciisiŵe icine ati ŵaLesa ŵaliŵekalicile aŵo-ŵaYesu , aŵa mwatalicile , niŵaSikulu nakaŵili niŵaKlistu .
44002037	Popele apo , pakumfwe'fyo , ŵalilasilwe mumitima yaŵo , nekulaŵila kuli Petilo nakutanjisi isyo simbi ati : Mweŵakwasu , mbatucite syani ?
44002038	Petilo naye alilaŵile kuli ŵo ati : Lapileni , muŵatisiwe mweŵo mwense mwisina lyaŵaYesu Klistu , ukwakulekelela ifyakuŵifya fyenu ; eli mukapoka impese yaMupasi Uswetelele .
44002039	Pakuti ukulaya kuli kuli mweŵo , nakuŵana ŵenu , nakuli ŵo ŵonse aŵacili ukutali ; aŵo ŵonse aŵa ŵaketa ŵaSikulu Lesa wesu .
44002040	Nakaŵili nemasiwi ambi aenji alisimicile , nekuŵacenjesya , nekulaŵila ati : Ŋgamulipulusye kucitentekwa ici icisendeme !
44002041	Lomba aŵo aŵasumine amasiwi akwe , ŵaliŵatisiwe ; popele akasuŵa ako ŵalilundilwe-po aŵantu koti masausande atatu .
44002042	Naŵo ŵaliikele nemuŋkonsya muŵusambisi nekwambala kwantanjisi , nekulukukumala siŋkwa , nekulukutembela .
44002043	Nekutina nekwisa pali ŵo ŵonse : nefimpelampela netwisiŵilo utwinji twalicitilwe kuntanjisi .
44002044	Peŋka ŵonse aŵalukucetekela ŵaliikele pamo ; nefintu fyaŵo fyonse fyali fimo ;
44002045	kaŵili ŵaliulile ifintu fyaŵo nemaŵoni aŵo , nekwaŵana ŵonse koti kupeŋga kwaŵo .
44002046	Popele apo insiku nansiku ŵalukwikala nemuŋkonsya mwitempuli , nemutima umo , nekulukukumala siŋkwa kwaŵo , nekulukulya ifyakulya fyaŵo nekutemwa nekutekanya ukwamumitima ,
44002047	ili ŵaŵalemya ŵaLesa , nekulukutemiwa kuŵantu ŵonse . Popele ŵaSikulu ŵalukulunda-po pewuŋgano lyaŵo insiku nansiku aŵo aŵalukupuluka .
44003001	Popele apo Petilo na Yoane ŵaliile kwitempuli pampindi yakutembela , pakuteyama'kasuŵa .
44003002	Popele aŵantu ŵalimupintile umbi umuntu icilema , icafyelwe neŵulema , wopele ŵalukumulalika insiku syonse kumulyaŋgo wetempuli , isina lyauo Mulyaŋgo Uweme , mukulomba-lomba ifyalukoso kuli ŵaŵo aŵalukwinjila mwitempuli .
44003003	Uyo , pakuŵona Petilo naYoane ŵalukwinjila mwitempuli , aliŵalombele ifyalukoso .
44003004	Popele Petilo , ili amutontomekesye pamo naYoane , alilaŵile ati : Ŋgotutontomeke .
44003005	Popele aliŵomfwile , pakuti pakucetekela ati naku poka akantu kuli ŵo .
44003006	Sombi Petilo alilaŵile ati : Neli lisilifa neli ligolide nsikwete-po neli panini ; sombi ico ici ndi naco ndukukupela . Mwisina lyaŵaYesu Klistu , aŵakuNasaleti , ulukwenda !
44003007	Peŋka alimwikete kukuŵoko ukwalwine , nekumwimya ; popele amakasa akwe nemafupa amutupokoso twakwe nekupulililo'kukosa .
44003008	Naye alicilucile , nekwimakana , nekutatiko'kwenda ; popele aliinjile naŵo mwitempuli , ili enda nekusotoka nekuŵalemya ŵaLesa .
44003009	Popele aŵantu ŵonse ŵalimubwene alukwenda nekulukuwacindika ŵaLesa .
44003010	Naŵo ŵalimwisiŵile ati niwoyo wopele uwalukwikala ukulukulomba-lomba ifyalukoso kuMulyaŋgo Uweme uwamwitempuli . Lomba ŵalikaŋkamene lukoso ukwakuti pakuti pali fyefyo ifyacitilwe kuli ye .
44003011	Peŋka'po , ili aŵekatisye Petilo naYoane uyo-muntu , aŵantu ŵonse ŵaliŵutucile ukuwuŋgana pamo kuli ŵo mumulyaŋgo uwailicilwe ati wakwe Solomoni , nekulukukaŋkamana ukwakuti .
44003012	Naye Petilo , pakuŵone'fyo , aliŵaasucile aŵantu ati : Mwewantu , mweŵaIsilaeli , mbanindo mulukukaŋkamanina pali wuyu-muntu ? Kaŵili mbanindo mulukututontomekela fweŵo , koti kweŵa ati amakosa esu neli kupala-ŵaLesakwesu ekwamupelo'kwenda ?
44003013	ŴaLesa ŵaŵaAblaamu naIsaci naYakobi , ŵaLesa ŵaŵawisifwe , eŵaŵalemesye ŵa Yesu Aŵapyunjisi ŵaŵo , aŵo aŵa mwaloŵele nekukana pamenso akwe Pilati , ili ati akaŵakakulule .
44003014	Sombi mweŵo mwaliŵakene Aŵo Aŵaswetelele Awaluŋgeme , nekulomba ati tupoke akapondo .
44003015	Eli mwaipeye Imfumu yaMweo , iyo ŵaŵusisye ŵaLesa pakati kaŵafwile ; fwewo tuli nimboni syafyefyo .
44003016	Popele , pakuti pakucetekela ukwamwisina lyaŵo , isina lyaŵo elyakosya uyu-muntu , uyu mwaŵona nekwisiŵa . Icine ukucetekela uko ukwamuli ŵo ekwamupelo'kukosa uku ukuweme pamenso enu mwense .
44003017	Pano mweŵame , ndiisi ati mwalicitile'fyo , mweŵakuŵulo'kwisiŵa , nempemba syenu nasyo fyopele'fyo .
44003018	Sombi ifintu ifyo ifi ŵasimicile ŵaLesa patunwa twaŵakusimika ŵonse , ati ŵaKlistu ŵaŵo ŵakasomenwa , fyopele'fyo efi ŵacitile .
44003019	Pakuti pali fyefyo , lapileni , mwaluluke , ati ifyakuŵifya fyenu fisimaŋgane ; fyopele'fyo sikese impindi syakukosa isyakufuma kuli ŵaSikulu ;
44003020	naŵo nekutuma ŵaKlistu , aŵo aŵasalulwilwe pakuti pali mweŵo , eŵaYesu :
44003021	ŵopele ukwelelwa ati Iulu lipoke ili tasiŋgesa impindi syakubwesya ifintu fyonse , fyopele'fyo ifi ŵaLesa ŵalaŵile patunwa twaŵakusimika ŵaŵo aŵaswetelele aŵali-ko ukufuma nakumpindi yakuleŋgwa kwacalo .
44003022	Mose icine alilaŵile ati : ŴaSikulu Lesa ŵakamupyanicileni uwakusimika uwakwiŵumba lyaŵakwaŵenu , upalene naneŵo ; popele ifintu fyonse ifi akalukulaŵila kuli mweŵo , mukalukufiumfwa .
44003023	Pakaŵa ati aŵantu ŵonse utakomfwa uwakusimika uyo akonalwa ono ono ukumufumya pakati kaŵantu .
44003024	Icine neŵakusimika ŵonse ukutaticila kuli Samweli , naŵaŵo aŵakunuma yakwe , ŵonse aŵalaŵile , aŵo naŵo ŵalisimicile ifyansiku sino .
44003025	Mweŵo muli ŵana ŵaŵakusimika , kaŵili muli ŵana ŵakulaya uko ukwalayene ŵaLesa naŵawisinwe , ili ŵalaŵile kuli Ablaamu ati : Muŵana ŵoŵe aŵantu aŵamisyoŵo yonse iya pansi pano emo ŵakasyucila .
44003026	Kuli mweŵo tanje , ŵaLesa , ili ŵaŵaŵusisye Aŵapyunjisi ŵaŵo , eko ŵaŵatumine , mukumusyucisyeni , pakumwalululeni mweŵo mwense ukuleke'fyakuŵifya fyenu .
44004001	Ili ŵacilaŵila kuŵantu , aŵapapatilisi necilolo icamwitempuli pamo neŵaSadukayo ŵaliisile kuli ŵo ,
44004002	ili ŵafitilwe pakuti ŵalukusambisya aŵantu nekutulisya ati ukuŵuka pakati paŵafwile kuli muli ŵaYesu .
44004003	Naŵo ŵaliŵekete , nekuŵaŵika mwikati , ukupembela ŋgamailo , pakuti impindi iyo ciŋgulo .
44004004	Sombi ŵambi aŵenji aŵaumfwile lsiwi ŵalicetekele ; popele aŵalalume ŵalikumene koti masausande asanu .
44004005	Paliŵele ati ŋgamailo impemba syaŵo neŵakulu neŵalembesi ŵaliŵuŋgene pamo muJelusalemi ;
44004006	kaŵili epwali Anasi , umupapatilisi umukulu , naKayafa naYoane naAlecisanda naŵambi naŵo ŵonse aŵakwaŵo umupapatilisi umukulu .
44004007	Peŋka ŵaliŵatekele pakati , nekuŵepusya ati : Mbaesa-makosa mwacitile-ko , kani nimwisina lyakwe nani ?
44004008	Popele Petilo aliiswile Umupasi Uswetelele , nekulaŵila kuli ŵo ati : Mwempemba syaŵantu namweŵakulu ,
44004009	kani akasuŵa kalelo mulukutwipusya ifyamilimo iweme iyacitilwe kucilema , ati syani akosele umuntu uyu ,
44004010	isiŵeni mweŵo mwense , neŵaIsilaeli ŵonse naŵo ŵesiŵe , ati mwisina lyaŵaYesu Klistu aŵakuNasaleti , aŵo mwatalicile , ŵopele aŵo ŵaŵusisye ŵaLesa pakati kaŵafwile , muli ŵo uyu-muntu alukwimakanina pamenso enu ukosele .
44004011	Aŵo-ŵaYesu ebwe ilyakenwe kuli mweŵo , mweŵeŵacisi , lyopele'lyo elyaŵele nisunsa wamucilulu .
44004012	Muŵantu ŵambi ŵonse neli umo tamuli-po ukupuluka ; pakuti kaŵili pansi pano tapali-po isina limbi ili ilicilwe kuŵantu ilyelelwe fweŵo ukupulucila-mo .
44004013	Lomba ŵo , pakuŵona ukukoso' mutima kwaŵaPetilo naYoane , nekwisiŵa ati taŵasambile-po , ŵakuŵula'mano , walikaŋkamene lukoso , nekuŵesiŵa ati ŵalukwikala naŵaYesu .
44004014	Kaŵili napakuŵona uyo-muntu uwatendulucile aliimakene naŵo , taŵaisiŵile ukuleŋgulula .
44004015	Sombi ŵaliŵaŵulile ati ŵafume-mo mwiwuŋgano , ŵaye kumpelo ; eli ŵafundene ŵeŋka ,
44004016	nekulaŵila ati : Mbatuŵacite syani aŵa-ŵantu ? Pakuti icimpelampela icikulu calicitilwe kuli ŵo , neŵantu ŵonse aŵekele muJelusalemi ŵalifiisiŵile'fyo , nafweŵo tatwisi uku fikane'fyo .
44004017	Sombi fiiŋgesa-kukumana nakuŵantu ŵambi , tuŵapatile ati : Ukufuma kumpindi ino , tekulaŵila kuŵantu ŵonse neli umo mwisine'li !
44004018	Popele ŵaliŵetile nekuŵakanya ati : Tekulaŵila neli panini neli kusambisya konse mwisina lyakwe Yesu !
44004019	Sombi Petilo naYoane waliwaasucile ati : Kani ukwelelwa pamenso aŵaLesa ukumusumineni mweŵo ukwakucila napali ŵaLesa , salulule ni mweŵo ;
44004020	pakuti tatwisi fweŵo ukuŵulo'kulaŵila ifyafyefyo ifi twabwene nekumfwa .
44004021	Popele ŵo , ili ŵaŵapatile liŵili , ŵaliŵalekele ; pakuti taŵabwene-po umwakuŵacitila umulandu , pakuti paŵantu ; pakuti aŵantu ŵonse ŵalukuŵacindika ŵaLesa pakuti pali fyefyo ifyacitilwe .
44004022	Pakuti umuntu uyo imyaka yakwe yalicilile napamakumi ane , pali woyo epo cacitilwe icimpelampela ico icakuŵusya .
44004023	Popele , pakuŵaleka , ŵaliisile kuŵaŵyaŵo , nekuŵaŵula fyonse'fyo ifi ŵalaŵile aŵapapatilisi aŵakulu neŵakulu kuli ŵo .
44004024	Lomba ŵo , pakumfwe'fyo , kaŵaŵaŵilicila ŵaLesa ŵonse pamo , nekulaŵila ati : MweŵaSikulu niMwemwaleŋgele iulu necalo necisiŵa nafyonse ifilimo ,
44004025	Mwemwalaŵilile muMupasi Uswetelele pakanwa kakwe wisifwe Dafidi , umuntu wenu , ati : Aŵenafyalo mbanindo ŵalukupuputilwa , Nemikoka yaŵantu nayo nekwalakanya ifyalukoso ?
44004026	Imfumu syamucalo syalukuliŵamba , Nempemba nasyo syaliwuŋganine , Mukuŵaŵucila ŵaSikulu naŵaKlistu ŵaŵo .
44004027	Pakuti icine mumusi muno , Elode naPontyo Pilati pamo neŵenafyalo neŵantu aŵaIsilaeli ŵaliŵuŋgene mukuŵucila ŵaYesu , Aŵapyunjisi ŵenu aŵaswetelele aŵa mwasutisye ,
44004028	mukucita fyonse'fyo ifi kwaansicile limo mukucitwa ukuŵoko kwenu nekufunda kwenu .
44004029	Popele ŵukumo , mweŵaSikulu , ŵoneni ukupata kwaŵo ; muŵapele aŵantu ŵenu ukulukulaŵila Isiwi lyenu nemitima ikosele ;
44004030	pakutambika ukuŵoko kwenu mukuŵusya ; nakaŵili ati utwisiŵilo nefimpelampela fikalukucitwa mwisina lyaŴapyunjisi ŵenu aŵaswetelele , ŵaYesu .
44004031	Popele pakweŵa ati ŵatembela , umuwawuŋgene mwaliteŋkanine ; popele ŵonse nekwisula Umupasi Uswetelele , nekulukulaŵila Isiwi lyaŵaLesa nemitima ikosele .
44004032	Lomba iŵumba lyaŵaŵo aŵacetekele ŵali nemutima umo nemweo umo ; kaŵili tapali-po neli umo uwalukulaŵila ifyafintu fyonse ifi ali nafyo ati fyanji nemwine ; sombi ifintu fyonse fyali fyaŵo ŵonse .
44004033	Popele nemakosa akulu intanjisi syalicitile ŵumboni ubwakuŵuka kwaŵaSikulu Yesu pamfwa ; neluse ulukulu lwaliikele pali ŵo ŵonse .
44004034	Pakuti peŵumba lyaŵo tapali-po neli umo uwakupeŋgele'fintu : pakuti ŵonse aŵali nemaŵala kani mananda ŵaliolisye , nekuleta indalama isyo isi ŵaulile ,
44004035	nekusitula muceni cantanjisi ; peŋka ŵonse ŵaliŵaaŵile koti kupeŋga kwaŵo .
44004036	Lomba Josefi , uwailicilwe kuntanjisi ati niBa naba ( ilyakwaluka ati Mwana wakucenjesya ) , umwina-Lefai , umukoka wakwe wakuKupilo ,
44004037	uyo wali neŵala , lomba nekuliulisya , nekuleta indalama nekusitula muceni cantanjisi .
44005001	Sombi umuntu umbi , isina lyakwe niAnanaya , uwali nemukasi wakwe , Safila , aliulisye uŵuŵoni bwaŵo ŵumbi nendalama ;
44005002	simbi nekufisa , ŵoŵilo nekufundana nemukasi wakwe ; popele simbi nasyo alitwite nekutula muceni cantanjisi .
44005003	Sombi Petilo alilaŵile ati : Ananaya , mbanindo Satana aisusisyo' mutima woŵe ukutumpaika Umupasi Uswetelele , nekufisa indalama simbi isi waulisye nasyo icalo ?
44005004	Lomba tauŋgaculisya , kansi tacali coŵe wemwine ? Nakaŵili , pakucula , kansi tawali nemakosa pali co ? Mbanindo walaŋgulucile' fi mumutima woŵe ? Tautumpaicile aŵantu , sombi waŵepa kuli ŵaLesa !
44005005	Pakumfwa amasiwi ayo , Ananaya aliwilile pansi , nekufwa . Peŋka aŵantu ŵonse aŵaumfwile'fyo ŵaliŵele nemwenso ukwakuti .
44005006	Popele apo aŵasaŋkwa ŵaliimine , nekumupeta , nekumutwala pesonde mukumusika .
44005007	Pakupite'mpindi koti sitatu , umukasi wakwe naye aliinjile , uwakuŵulo' kwisiŵa ifyo ifyacitilwe .
44005008	Popele Petilo alilaŵile kuli ye ati : Umbule kani isindalama esyopele mwaulile necalo ico ? Naye nekusumina ati : Inya , esyopele' syo .
44005009	Sombi Petilo alilaŵile kuli ye ati : Mbanindo mwafundanina limo mukwesya Umupasi waŵaSikulu ? Ŵona ! Amakasa aŵaŵo aŵasika umulume woŵe ali kumulyaŋgo ; naweŵo ŵakukutwala pesonde !
44005010	lmpindi yopele'yo naye aliwilile pansi muceni cakwe , nekufwa . Naŵo awasaŋkwa ŵaliinjile , nekumusaŋga ufwile , nekumutwala pesonde , nekumusika pamulume wakwe .
44005011	Popele ikelesya lyonse neŵantu ŵonse aŵaumfwile'fyo ŵaliŵele nemwenso ukwakuti .
44005012	Kaŵili kuminwe yantanjisi utwisiŵilo utwinji nefimpelampela fyalicitilwe pakati paŵantu ; nasyo syonse syalukuŵuŋgana nemutima umo mumulyaŋgo wakwe Solomoni .
44005013	Sombi aŵasyeleko ŵonse neli umo taŵali nemitima iyakukumaŋkana nasyo ; sombi naŋgawe' fyo aŵantu ŵalukusicindika .
44005014	Kaŵili aŵacetekele aŵakucila ubwinji ŵalisaŋkanine kuli ŵaSikulu , amaŵumba aŵalalume neŵanakasi .
44005015	Fyopele'fyo lomba ŵalukuŵafumya aŵalwele ukuŵatwala mumisewo , nekuŵalalika pamalo napampasa , ati Petilo pakupita palya , neli cinsiŋgwa cakwe ciŵafimbe-po ŵambi .
44005016	Nakaŵili lyaliwuŋgene iŵumba lyaŵantu ilyafumine kumisi lyasiŋgulucile kuJelusalemi , nekuleta aŵalwele neŵalukukatasiwa kumipasi iŵipile ; naŵo ŵonse nekuŵusiwa .
44005017	Sombi umupapatilisi umukulu aliimine , naŵaŵo ŵonse aŵo ali naŵo ( ŵopele aŵamukoka waŵaSadukayo ) , nekuŵa necikani ukwakuti ;
44005018	nekwikata intanjisi , nekusiŵika mwikati lyaŵantu ŵonse .
44005019	Lomba uŵusiku iŋkalamba yaŵaSikulu yaliiswile-po pamilyaŋgo yekati , nekusifumya , nekulaŵila ati :
44005020	Kamuyeni kwitempuli , mukemakane muŵaŵule aŵantu amasiwi onse aMweo uno .
44005021	Naŵo , ili ŵaumfwile'fyo , ŵaliinjile mwitempuli pakuca ulucelo , nekulukusambisya . Sombi umupapatilisi umukulu aliisile , naŵaŵo aŵo ali naŵo , nekuŵeta awamwiwuŋgano pamo neŵakulu ŵonse ŵaŵaIsilaeli , nekutuma aŵantu kwikati mukusileta intanjisi .
44005022	Sombi ifita ifyaile tafyasibwene mwikati ; nafyo fyalibwelele nekulaŵila
44005023	ati : Mwikati twasaŋgana muliiselwe ukukosele , neŵalukulama ŵaliimakene pamilyaŋgo ; sombi pakwisula-mo fweŵo , tatusanjile-mo aŵantu neli umo .
44005024	Peŋka , pakumfwa amasiwi ayo , icilolo icamwitempuli neŵapapatilisi aŵakulu ŵalikaŋkamene lukoso ati : Mbakwisa fikapela ?
44005025	Peŋka nekwisa umuntu umbi , nekuŵaŵula ati : Ŵoneni , aŵantu aŵo mwaŵicile mwikati ŵaliimakene mwitempuli , ŵalukusambisya aŵantu .
44005026	Popele icilolo ico caliile pamo nefita , nekuŵaleta bwino ukwakuŵula'makosa ; pakuti fyalitinine aŵantu ati twiŋgafwa kumabwe .
44005027	Popele pakuŵaleta , fyaliŵekalicile pacilye ; naye umupapatilisi umukulu aliŵepwisye
44005028	ati : Twalimukenyeni icine ati tekusambisya mwisine' li ! Lomba ŵoneni , mwakumanya Jelusalemi uŵusambisi bwenu , nekufwaya ukutusumwina imilopa yamuntu uyu !
44005029	Sombi Petilo nentanjisi syaliasucile ati : Ukutwelelwa ukumfwa ŵaLesa ukwakucila napakumfwa aŵantu .
44005030	ŴaLesa ŵaŵawisifwe ŵaliŵaŵusisye ŵaYesu , aŵo mwaipeye ukuŵatalika pamuti .
44005031	Ŵopele ŵaLesa eŵalemesye kukuŵoko kwaŵo ukwalwine ati ŵekale niMfumu , Ŵakupulusya , mukuŵapela aŵaIsilaeli ukwaluluka mumitima , nekufilekelela ifyakuŵifya fyaŵo .
44005032	Kaŵili fweŵo tuli nimboni syafintu ifyo , neMupasi Uswetelele nawo fyopele'fyo , uyu ŵaLesa ŵaŵapele aŵo aŵalukuŵomfwa .
44005033	Sombi aŵo , pakumfwe'fyo , ŵalisomenwe mumitima , ŵati ŵakaŵepaye .
44005034	Popele umbi aliimine mucilye , umuFalisi , isina lyakwe niGamalyeli , uwamano amumafunde , uwali neŵuleme kuŵantu ŵonse , nekuŵafunda ati ŵafumisyeni pesonde impindi ice .
44005035	Naye alilaŵile kuŵaŵyakwe ati : Mweŵantu ŵakuIsilaeli , cenjeleni kuŵantu aŵa ifi mwakucita ;
44005036	pakuti akale aliimine Tyuda , umuntu uwakulicindika ati enemwine ; kuli ye aŵantu ŵambi eko ŵaloŋganine , ŵali koti myanda ine . Uyo ŵalimwipeye ; naŵaŵo ŵonse aŵalukumumfwa ŵalipalaŋganisiwe , nekwaluka ŵalukoso .
44005037	Popele panuma yamuntu uyo , nekwima Juda uwakuGalili , pansiku syakulembesya aŵantu , nekutwala aŵantu ukumulonda : uyo naye alifwile , naŵaŵo ŵonse aŵalukumumfwa ŵalipalaŋganisiwe .
44005038	Lomba ŵukumo ndukulaŵila kuli mweŵo ati : Tekuŵacita'kantu aŵa-ŵantu , muŵaleke lukoso ; pakuti kani ukufundo'ku nemilimo iyi yaŵantu , ikawa ;
44005039	sombi kani yaŵaLesa , mweŵo tamukesiŵa ukuŵawisya , mwikesa-kuŵoneka ati mulukulwa naŵaLesa .
44005040	Peŋka ŵalimusuminine ; nekusiita intanjisi , nekusipama , nekusicenjesya ati : Tekulawila amasiwi mwisina lyakwe Yesu ! Eli ŵasilekele .
44005041	Nasyo lomba syalifumine mucilye , ili sisaŋgalala pakuti syalieŵelwe ati tulielelwe ukumfwo'kupufiwa pakuti peSina .
44005042	Popele insiku syonse tasyalekele ukulukusambisya nekutulisya mwitempuli nakwaŵo ati ŵaYesu niŵaKlistu .
44006001	Peŋka'po pansiku isyo , pakufula aŵasambile , aŵaEla aŵaalucile ŵaJuda ŵalitaticile ukulinwinwisisya aŵaEbeya , pakuti ŵamukakusyala ŵaŵo ŵalukuŵaluŵa-ko pakupyuŋga kwansiku syonse .
44006002	Popele aŵo ikumi naŵaŵili ŵaliliitile iŵumba lyaŵasambile , nekulaŵila ati : Tekwelelwa fweŵo ukuleka lsiwi lyaŵaLesa , nekucite'milimo yakuteŵeta .
44006003	Pakuti pali fyefyo , mweŵakwasu , salululeni peŵumba lyenu aŵantu ŵasanu naŵaŵili aŵampupo isiweme , aŵeswile Umupasi nemano , ati tuŵatume imilimo iyi .
44006004	Sombi fweŵo twakulukukosa ukutembela , nekucite'milimo yeSiwi .
44006005	Peŋka amasiwi ayo alitemwesye iŵumba lyonse ; naŵo ŵalisalulwile Stefano , umuntu uwaiswile ukucetekela neMupasi Uswetelele , pamo naFilipo , naPolokolo , naNikano , naTimoni naPamena , naNikola , umuntu wakuAntioke uwaalucile muJuda ;
44006006	nekuŵekalika pamenso antanjisi . Lomba , ili syatembele , syaliŵatintile i minwe .
44006007	Popele apo Isiwi lyaŵaLesa lyalifulile , neŵasambile naŵo nekufulo'kwakuti muJelusalemi ; nakaŵili neŵapapatilisi iŵumba ilikulu ŵalisumine ukucetekela .
44006008	Lomba Stefano , uwaiswile uluse nemakosa , walukucite'fimpelampela netwisiŵilo utukulu pakati paŵantu .
44006009	Sombi ŵaliimine ŵambi aŵamwisunagoge ilyailicilwe ati lyaŵafumine muli ŵukalume , pamo neŵaKulene , neŵakuAlecisandala , neŵakufyalo fyaCilica naAsya , ili ŵapicisya nakwe Stefano .
44006010	Sombi taŵaisiŵile ukwacicila amano neMupasi uyu alukulaŵila nawo .
44006011	Peŋka ŵalitekenesye aŵantu ŵambi ; aŵo nekulaŵila ati : Twalimumfwile alukucoŵola Mose naŵaLesa .
44006012	Naŵo ŵalimusuŋgwilile aŵantu neŵakulu neŵalembesi ; nekumuficila ukumwikata , nekumwinjisya mwiwuŋgano .
44006013	Peŋka ŵalisiikalicile imboni syakuŵepa ; isyo nekulaŵila ati : Uyu-muntu insiku syonse taaleka-po ukupufya Inanda iyi iswetelele nemafunde .
44006014	Pakuti twalimumfwile alukulaŵila ati : Uyu-Yesu wakuNasaleti akonala iŋanda ino , nekwalula ukwisiŵila uko atuŵulile Mose .
44006015	Peŋka ŵonse aŵaikele mwiwuŋgano , ŵalimutontomekele , nekuŵona pamenso akwe koti nipamenso aŋkalamba yaŵaLesa .
44007001	Peŋka'po umupapatilisi umukulu alilaŵile ati : Kani ifi fyacine ?
44007002	Naye Stefano nekwasuka ati : Mweŵakwasu , namweŵawisifwe , umfweni ! ŴaLesa ŵaŵuleme ŵalibwenekele kuli wisifwe Ablaamu , ili aikele mucalo caMesopotamya , lomba taaŋgekala mucalo caKalani ;
44007003	nekulaŵila kuli ye ati : Fuma-mo muno mwenu , namuŵakwanu , ukenjile mucalo ico ici ŋkakulaŋgal
44007004	Peŋka'po alifumine mucalo caŵaKalidaya , nekwikala mucalo caKalani ; pantanjile , pakufwa ŵawisi , ŵaLesa ŵalimufumisye , nekumwinjisya mucalo cino , ici mwikele-mo mweŵo ŵukumo .
44007005	Sombi taŵamupele uŵupyani muno , neli panini apakukumana ukunyanta-po ulukasa lwakwe . Sombi ŵalilayene nakwe ati ŵakamupyanika icalo , nekuŵapyanika neŵana ŵakwe aŵamunuma yakwe , naŋgawa ati impindi iyo taakwetemwana .
44007006	Nakaŵili ŵaLesa ŵalilaŵile amasiwi akuŵe'fi , ati : Aŵana ŵoŵe ŵakalukwikala mucalo cimbi ubwensu , ŵakaŵateka muli ŵukalume , nekuŵakatasya imyaka imyanda ine .
44007007	Kaŵili ŵaLesa ati : Aŵantu aŵo aŵakaŵateka , neŵo ŋkasololola naŵo ; lomba , pakusile'fyo , ŵakafuma-mo mucalo ico , nekwisa mukulukumpyunjila muno .
44007008	Naŵo ŵalimupele ukulayana kwakukopolwa ; po pele Ablaamu alifyele Isaci , nekumukopola pansiku yaŵusisanu nasitatu . Isaci alifyele Yakobi ; naye Yakobi alifyele ŵawisikulufwe ikumi naŵaŵili .
44007009	Peŋka ŵawisikulufwe aŵo ŵaliŵele necikani kuli Josefi , nekumuposa kucalo caIjipiti ; sombi ŵaLesa ŵali nakwe ,
44007010	nekumupulusya kukupeŋga kwakwe konse , nekumupela uluse nemano pamenso akwe Falo , imfumu yakuIjipiti ; iyo nekumupela ŵucilolo ubwapacalo caIjipiti napananda yaiyo yonse .
44007011	Popele yalikolele insala iyakawumbo monse mufyalo fyaIjipiti naKanani , nekupeŋgo' kwakuti ; popele ŵawisifwe taŵabwenepo ifyakulya .
44007012	Sombi Yakobi , pakumfwa ati kuIjipiti ekwali amasaka , alitumine ŵawisifwe palwendo lwakutaŋga .
44007013	Popele , pampindi iyi ŵaile-ko liŵili , Josefi aliisiŵilwe kuŵakwaŵo , nemukoka wakwe Josefi nekwisiŵikwa kuli Falo .
44007014	Peŋka Josefi alitumineaŵantu , mukwita Yakobi wisi , pamo neŵakwaŵaŵo ŵonse , aŵantu amakumi asanu naa ŵili naŵasanu .
44007015	Popele Yakobi aliile ku Ijipiti ; nekufwa , ye naŵawisifwe .
44007016	Popele ŵaliŵatwite kuSyekemi , nekuŵasika mucilende , ici aulile Ablaamu umuulo wesilifa kuŵana ŵakwe Emoli kuSyekemi .
44007017	Sombi , pakupalamina impindi yakulaya uko uku ŵalayene ŵaLesa nakwe Ablaamu , aŵantu ŵalifyalulucile nekufunuka muIjipiti ;
44007018	ukufika nakumpindi yakupyana imfumu imbi iyakuIjipiti , itayamwisiŵile Josefi .
44007019	Iyo yopele yaliŵacenjelele aŵamukoka wesu , nekuŵapensya ŵawisifwe , ati ŵapose utwana twaŵo utucece , ati twiŋgekala nemweo .
44007020	Pampindi iyo naMose eli afyelwe , umuntu uwaŵulombe ukwakuti ; nekulukumulelela muŋanda yaŵawisi imyensi itatu .
44007021	Popele , pakumuposa , umwana wakwe Falo umwanakasi alimutolele , nekumulela koti mwana wakwe umwine .
44007022	Kaŵili Mose ŵalimufundile amano onse aŵaIjipiti , nekuŵa nemakosa amasiwi neamilimo .
44007023	Sombi , pakukumana imyaka yakwe apepi pamakumi ane , caliinjile mumutima wakwe ukulukwambala neŵakwaŵo , aŵaIsilaeli .
44007024	Peŋka , pakuŵona umbi umuIsilaeli walukupensiwa , alimulamwinine , nekumulwila , nekumwipaya umuIjipiti uyo .
44007025	Mose alukulaŋguluka ati lino aŵakwasu ŵaliisi ati ŵaLesa ŵalukuŵapulusisya kukuŵoko kwanji ; sombi ŵo taŵaisiŵile'fyo .
44007026	Popele ŋgamailo aliŵasanjile ŵambi ŵalukulwa , nekufwayo'kuŵalamwina , nekulaŵila ati : Mweŵantu muli ŵana-ŵaŋkasi , mbanindo mulukuŵifisyansyanya ?
44007027	Peŋka uyo uwataticile umuŵyakwe , alimusindicile Mose , nekulaŵila ati : Mbaninani uwakwikalicile weŵo uŵufumu ubwakusololole'milandu yesu ?
44007028	Naneŵo ulukufwayo'kunjipaya ifi waipeye umuIjipiti mailo ?
44007029	Naye Mose , pakumfwe'fyo , aliŵutucile , nekuya kwikala mucalo caŵaMidyani , uko eko afyalile aŵana aŵalalume ŵaŵili .
44007030	Pakukumana imyaka amakumi ane , iŋkalamba yaŵaLesa yalibwenekele kuli ye mumpaŋga kulupili lwaSinai , mukati kamulilo mucinsokela .
44007031	Naye Mose , pakuŵone'fyo , alikaŋkamene lukoso ; popele , ili apalamine mukufiŵona , lyaliumfwanicile isiwi lyaŵaSikulu ati :
44007032	Neŵo nineŵaLesa ŵaŵawisinwe , ŵaLesa ŵaŵaAblaamu nalsaci naYakobi ! Popele Mose alitutumine , taakwete umutima uwakutontomeka-ko .
44007033	Naŵo ŵaSikulu ŵalilaŵile kuli ye ati : Fule' ŋkwawilo syoŵe kumakasa , pakuti apo apa wimakene pali uŵuleme .
44007034	Naŵona icine ukupeŋga kwaŵantu ŵanji , aŵali muIjipiti , nekumfwa ukutoŋgela kwaŵo ; eli naseluka mukuŵapulusya . Pano isa ; nakukutuma kuIjipiti .
44007035	Uyo-Mose uyu ŵakene ati : Mbaninani akwikalika wewo uwufumu bwakusololole'milandu ? wopele uyo ŵaLesa eŵatumine kuminwe yaŋkalamba , iyabwenekele kuli ye mucinsokela , ati ekale ŵufumu bwakupulusya .
44007036	Uyo-muntu aliŵafumisye , pakucite'fimpelampela netwisiŵilo mucalo caIjipiti , namuCisiŵa Icikasicile , namumpaŋga imyaka amakumi ane .
44007037	Uyo-Mose ewopele uyo uwalaŵile kuŵaIsilaeli ati : ŴaLesa ŵakamupyanicileni uwakusimika uwamwiŵumba lyaŵakwaŵenu , upalene naneŵo .
44007038	Uyo wopele ewalukwikala neŵumba mumpaŋga lukoso , pamo neŋkalamba iyalaŵile nakwe palupili lwa Sinai , naŵawisifwe ; uyo alipokele ifyeŵo fyamweo ifyakutupela fweŵo .
44007039	Sombi ŵawisifwe ŵalukukano'kumusuminina , nekumusindika ati afume ; nemitima yaŵo nekusyololoka ukulola kuIjipiti ,
44007040	ili ŵalaŵila kuli Aloni ati : Mutuŵumbile ŵalesa aŵakututanjilila , pakuti uyo-Mose uwatufumisye mucalo caIjipiti tatwisi uko ele .
44007041	Peŋka insiku isyo ŵaliŵumbile icipalile umwana waŋombe , nekuciletele'milambu iciŵumbwaŵumbwa , nekulukusemba pakuti pamilimo iyakuminwe yaŵo .
44007042	Sombi ŵaLesa ŵalialucile nekuŵaleka ati ŵacindike amaŵumba amwiulu , koti nifyopele' fyo ifyalembelwe mwibuku lyaŵakusimika ati : Mwecikoto caŵaIsilaeli , mwalintambicile inama isiipailwe Nemilambu imyaka amakumi ane mumpaŋga ?
44007043	Mwalipintile isema lyakwe Moleci , Nekawaŋgawaŋga kakwe lesa Lemfani , Ifyo-fiŵumbwaŵumbwa ifi mwaŵumbile mukucindika ; Lomba ŋkamutwaleni bwisilya lyaBabiloni .
44007044	Ŵawisifwe ŵali nesema mumpaŋga ilyakulayana , koti nifyopele'fyo ifi ŵaansicile aŵalaŵile kuli Mose ati , Ukaliiŵake koti kesiŵilo ako waŵona .
44007045	Ilyo lyopele ŵawisifwe mukukoŋkana kwaŵo ŵalifisisye pamo nakwe Josyua , ili ŵapokele icalo caŵenafyalo , aŵo ŵatamfisye-mo ŵaLesa pamenso aŵawisifwe , ukuficila napansiku syakwe Dafidi ,
44007046	uyo uwabwene uluse pamenso aŵaLesa , nekulomba ati afwaye umwakwikala ŵaLesa ŵakwe Yakobi ,
44007047	Sombi Solomoni ewaŵeŵacile iŋanda .
44007048	Naŋgawe' fyo Aŵo Aŵacilile taŵekala mumananda eŵakwa kuminwe yaŵantu , tau ; koti nifyopele'fyo ifilaŵile uwakusimika ati :
44007049	Iulu liteŵe lyanji , Necalo capansi cipuna icakunyantapo amakasa anji . ŴaSikulu ati : Mbaisa-nanda mwakunjiŵacila neŵo ? Apakutusisya neŵo pesa ?
44007050	Iminwe yanji kansi teyo yaleŋgele fyonse'fi ?
44007051	Mweŵacikaka , mweŵakuŵulo'kukopolwa mumitima namumatwi , insiku syonse mulacicila Umupasi Uswetelele ; koti nifyopele'fyo ifi ŵalukucita ŵawisinwe , namweŵo efi mulukucita .
44007052	Mbawisa-wakusimika utaŵapensesye-po ŵawisinwe ? Nakaŵili ŵaliŵepeye aŵo , aŵasimicile ukwisa kwaŴaŵo Aŵaluŋgeme . Aŵo namweŵo ŵukumo mwaliŵaloŵele nekuŵepaya ;
44007053	mwemwapokele amafunde opele aansicilwe limo kuŋkalamba syaŵaLesa , nekuŵulo'kwalonda .
44007054	Lomba , pakumfwe'fyo , ŵalisomenwe mu mitima , nekusumanya'meno ukumufitilwa .
44007055	Sombi naye uwiswile Umupasi Uswetelele , nekutontomekesya kwiulu , nekuŵona uŵuleme bwaŵaLesa naŵaYesu ŵaliimakene palwine lwaŵaLesa :
44007056	nekulaŵila ati : Ŵoneni , ndukuwena iulu lyalekana , neMwana ŵaMuntunsi aliimakene palwine lwaŵaLesa .
44007057	Sombi ŵo ŵaliŵilicisye nesiwi'likulu , nekusiŋka namumatwi , nekumuŵutucila ŵonse pamo .
44007058	Naŵo ŵalimuposele pesonde lyamusi , nekumupama'mabwe . Peŋka imboni syaliŵicile ifyakufwala fyasisyo muceni camusaŋkwa umbi , uwailicilwe ati nisaulu .
44007059	Fyopele'fyo walimupamine Stefano amabwe , ili aŵalilila ŵaSikulu ati : MweŵaSikulu Yesu , pokeni umupasi wanji !
44007060	Naye alifukeme , nekuŵilicisya nesiwi' likulu ati : MweŵaSikulu , tekuŵasinina pafyakuŵifya ifi ! Ili alaŵile'fyo , aliile mutulo .
44008001	Saulu naye alisumine ati afwe . Akasuŵa ako kwaliŵucile ukuŵapensyo'kwakuti aŵekelesya ilyali muJelusalemi ; lomba ŵonse ŵalipalaŋganine monse mufyalo fyawena-Juda , nefyaSamalya , sombi intanjisi , syesi .
44008002	Popele aŵantu aŵatekenye ŵalimusicile Stefano , nekulukumulilo'kwakuti .
44008003	Sombi Saulu alilionawile ikelesya , ili enjila mumananda onse , nekwikatala aŵalalume neŵanakasi , nekuŵaposa mwikati .
44008004	Pakuti pali fyefyo awapalaŋgene ŵalukwenda-enda , ili ŵasambisya lsiwi .
44008005	Peŋka Filipo aliile kumusi waSamalya , nekutulisya ŵaKlistu kuŵantu .
44008006	Popele amaŵumba aŵantu nemutima umo ŵaliumfwilisye ifintu ifyo ifyalaŵilwe kuli Filipo , pakumfwa nekuŵona utwisiŵilo uto acitile .
44008007	Pakuti imipasi iŵipile yalifumine muŵantu aŵenji , ili iŵilicisya nesiwi'likulu ; nakaŵili aŵenji aŵakonaicile neŵalukusunta ŵaliŵucile .
44008008	Popele mumusi uyo mwaliŵele nekusaŋgalalo' kwakuti .
44008009	Sombi mwali umuntu umbi , isi na lyakwe niSimoni , uwalukupando'bwaŋga akale mumusi uyo , nekuwakaŋkamika aŵantu aŵakuSamalya , ati ndi mukulu .
44008010	Ŵonse aŵo ŵalukumilsuminisya neŵacete nefileme , nekulaŵila ati : Uyumuntu makosa aŵaLesa ailicilwe ati akulu .
44008011	Naŵo ŵalukumumfwisya , pakuti impindi ikulu alukuwakaŋkamika kubwaŋga bwakwe .
44008012	Sombi pakucetekela Filipo , ili atulisye leeŵo Iciweme icaŴufumu bwaŵaLesa neceSina lyaŵa-Yesu Klistu , ŵaliŵatisiwe neŵalalume neŵanakasi .
44008013	NaSimoni naye umwine alicetekele ; popele , pakuŵatisiwa , aciikele nakwe Filipo ; lomba pakuŵona utwisiŵilo nefimpelampela ifikulu ifyalukucitwa , alikaŋkamene lukoso .
44008014	Peŋka'po intanjisi , isyali ku lelusalemi , pakumfwa ati aŵakuSamalya ŵalisumine lsiwi lyaŵaLesa , syalitumine kuli ŵo Petilo naYoane .
44008015	Aŵo , pakufiko' ko , ŵaliŵatembelele kuli ŵaLesa , ati ŵapoke Umupasi Uswetelele .
44008016	Pakuti impindi iyo lomba tauŋgaselucila pali ŵo ŵonse neli umo : ŵalukuŵatisiwa lukoso mwisina lyaŵaSikulu Yesu .
44008017	Peŋka' po ŵalitintile-po neminwe pali ŵo , naŵo nekupoko' Mupasi Uswetelele .
44008018	Popele Simoni , pakuŵona ati intanjisi pakuŵatintila lukoso iminwe , ŵalukupelwa Umupasi Uswetelele , alisitambicile indalama ,
44008019	ati : Mpeleni-po naneŵo amakosa aya , ati aŵantu ŵonse uŋkatintila-po iminwe yanji , akapoke Umupasi Uswetelele .
44008020	Sombi Petilo alilaŵile kuli ye ati : Indalama syoŵe syonaike pamo naweŵo , pakuti walaŋguluka ati indalama yakuula impese yaŵaLesa !
44008021	Weŵo tokumine-ko neli nikuceŵo ici , pakuti umutima woŵe toluŋgeme pamenso aŵaLesa .
44008022	Pakuti pali fyefyo lapila kiukuŵifya koŵe uku , utembele kuli ŵaSikulu , ati kusimaŋgane cipale ukulaŋguluka ukwamumutima woŵe .
44008023	Pakuti ndukuŵona ati uli mundulwe yaŵululu , uli mukukakwa kwakuŵifya .
44008024	Kumfwa Simoni nekumwasuka ati : Muntembelele kuli ŵaSikulu ati ifyo ifi mwalaŵila tekwisa kuli neŵo neli cimo .
44008025	Popele apo ŵo , ili ŵasimicile nekulaŵila Isiwi lyaŵaSikulu , ŵalibwelele kuJelusalemi , nekulukutulisya leeŵo Iciweme mumisi iinji iyaŵaSamalya .
44008026	Sombi iŋkalamba yaŵaSikulu yalilaŵile kuli Filipo ati : Ima , uye kusaufu kunsila ifumine kujelusalemi iyakuya kuGasa , yopele iyamumpaŋga lukoso !
44008027	Naye aliimine nekuya . Kusaŋga niku muntu umbi umuEtiopia , intuŋgu , umuntu uwali neŵukulu bwakwe Kandake , imfumu yanakasi yaŵaEtiopia , wopele ewalukulama amaŵoni aiyo onse ; aliile kuJelusalemi mukucindika ;
44008028	lomba alukubwela , nekwikala muŋgolofwana yakwe ; alukupenda amasiwi awakusimika Yisaya .
44008029	Peŋka Umupasi walilaŵile kuli Filipo ati : Palamina , ukakumane neŋgolofwana iyo .
44008030	Naye Filipo aliŵutucile kuli ye , nekumumfwa alukupenda ifyakwe Yisaya uwakusimika , nekulaŵila ati : Uliisiŵisye ifyo ifi ulukupenda ?
44008031	Naye ati : Njisiŵe syani newakuŵulo'muntu wakumbulisisya-ko ? Naye alikombetele Filipo ati , Munine mwikale naneŵo .
44008032	Kansi pamalembo , apo apa alukupenda nipapa ati : Alikulicilwe koti nimbelele mukumwipaya ; Nakaŵili koti mwana wambelele atutumene pamenso aŵaŵeyesi ŵakwe , Naye fyopele'fyo taasamwine-po pakanwa .
44008033	Pakumupufya ŵalimukenye ukusololola kwakwe . Mbaninani ukaŵulisisya ifyacikoto cakwe ? Pakuti ŵalifumisye umweo wakwe pacalo capansi .
44008034	Popele intuŋgu yalimwasucile Filipo ati : Ndukumwipusyeni ati : Mboyuwakusimika , fyakwe nani alaŵilile'fi ? Kani fyakwe umwine , kani fyamuntu umbi ?
44008035	Naye Filipo aliasamwine pakanwa , nekutatika kumalembo ayo , nekwiŵulisisya ŵaYesu .
44008036	Peŋka kaŵacenda , ŵalificile kumenda ambi ; popele kumfwa intuŋgu ati : Ŵoneni , amenda ŋga ! Cindo icakuŋkanya ŋga naŵatisiwa ?
44008037	Kumfwa Filipo ati : Kani ulukucetekela nemutima woŵe wonse , uliisi . Nayo nekwasuka ati : Ndukucetekela ati ŵaYesu Klistu Ŵana ŵaŵaLesa .
44008038	Popele yaliiminicile Iŋgolofwana ; naŵo ŵoŵilo nekukuŋkulucila pamenda , naFilipo nentuŋgu : naye aliiŵatisye .
44008039	Popele apo , ili ŵaaŵucile mumenda , Umupasi waŵaSikulu walimusompwele Filipo ; nayo intuŋgu tayamubwene-po liŵili , pakuti ulwendo lwaiyo ulo yaliile ili isaŋgalala .
44008040	Sombi Filipo ye alibwenekele kuAsoto ; popele alipitilile nekutulisya Iceŵo Iciweme mumisi yonse ukufika nakuKaisalia .
44009001	Sombi Saulu ili acipemasika ifyakuŵapatila nekuŵepaya aŵasambile ŵaŵaSikulu , aliile kumupapatilisi umukulu ,
44009002	nekulomba kuli ye iŋkalata isyakuya kuDamasiko kumasunagoge , ati kani ŋkasaŋge-ko ŵambi aŵali ŵaNsila iyi , kani ŵalalume kani ŵanakasi , ŋkawakake , mbalete kuJelusalemi ,
44009003	Popele , pakuya ili enda , paliŵele ati alipalamine kuDamasiko ; peŋka ukutuŵa ukwafumine kwiulu kwalipulilile ukumuŵyatila .
44009004	Naye aliwilile pansi , nekumfwa nesiwi lilukulaŵila kuli ye ati : Saulu , Saulu , mbanindo ulukuŋkululusisya ?
44009005	Naye ati : Mbanimweŵanani , mweŵaSikulu ? Kumfwa ati : NineŵaYesu aŵa ulukupensya : ukusaŵula iciŵambala coŵe kufyakusosala kulikatesye !
44009006	Naye alitutumine , nekukaŋkamana , nekulaŵila ati : MweŵaSikulu , mulukufwaya ati ncite' ndo ? Naŵo ŵaSikulu ŵalilaŵile kuli ye ati : Ima , winjile mumusi , lomba fikalaŵilwa kuli weŵo ifyo ifyelelwe weŵo ukucita .
44009007	Kaŵili aŵantu aŵo , aŵo alukwenda naŵo , ŵaliimakene lukoso celele , pakuti ŵalukumfwe'siwi , sombi taŵabwene-po muntu .
44009008	Fyopele'fyo Saulu nekupatamuka ; peŋka pakutapuka , taabwene-po neli kantu ; naŵo ŵalimukulicile , nekumwinjisya muDamasiko .
44009009	Naye aliikele uwakuŵulo'kulaŵa insiku sitatu ; taalile-po neli kunwa konse koku .
44009010	Ekwali umbi umusambile kuDamasiko , isina lyakwe niAnanaya ; popele ŵaSikulu ŵalilaŵile kuli ye mukulota ati : Ananaya ! Naye ati : Nineŵo , Sikulu !
44009011	Kumfwa ŵaSikulu ŵalilaŵile kuli ye ati : Ima , uye kumuseŵo uwilicilwe ati Uluŋgeme , ukepusye muŋanda yakwe Juda , mukufwaya umuntu isina lyakwe niSaulu , umuntu wakuTaso ; pakuti , ŵona , alukutembela .
44009012	Lomba aŵona umuntu , isina lyakwe niAnanaya , alukwinjila nekumutintila iminwe yakwe , ati apoke ukulaŵa kwakwe .
44009013	Sombi Ananaya aliasucile ati : MweŵaSikulu , naliumfwile kuŵantu aŵenji ifyamuntu uyu , ifyakuŵifya ukukulu acitile kuwaluŋgeme ŵenu kuJelusalemi :
44009014	nakaŵili pano ali neŵukulu kuŵapapatilisi aŵakulu , ubwakuŵakaka ŵonse aŵalukulilila isina lyenu .
44009015	Sombi ŵaSikulu ŵalilaŵile kuli ye ati : Koya lukoso , pakuti uyu ninoŋgo isalulwilwe kuli neŵo , iyakupinta isina lyanji pamenso aŵenafyalo nemfumu neŵaIsilaeli naŵo ;
44009016	pakuti ŋkamulanjisya ati ukumwelelwa ukusomenwa kufintu ifinji pakuti pesina lyanji .
44009017	Popele Ananaya alikumbulucile , nekwinjila namuŋanda iyo , nekumutintila neminwe , nekulaŵila ati : Wemukwasu Saulu , ŵaSikulu Yesu , aŵabwenekele kuli weŵo munsila umu waisile , eŵantuma neŵo , ati upoke ukulaŵa koŵe , wisule Umupasi Uswetelele .
44009018	Impindi iyo yopele , fyaliponene ifintu mumenso akwe koti mamba ; naye alipokele nekulaŵa kwakwe ; nekwima , nekuŵatisiwa ;
44009019	kaŵili nekupoka ifyakulya , nekukosa . Popele apo aliikele insiku simbi pamo neŵasambile aŵali kuDamasiko ;
44009020	naye walipulilile ukulukutulisya mumasunagoge ati ŵaYesu Ŵana ŵaŵaLesa .
44009021	Peŋka ŵonse aŵamumfwile ŵalikaŋkamene , nekulaŵila ati : Kansi uyu teye ulya uwalukonala aŵo aŵalukulilila isina ili kujelusalemi ? Kaŵili aliisile kuno ati ŋkawakake aŵantu mbatwale kuŵapapatilisi aŵakulu .
44009022	Sombi Saulu alikulile nemakosa ukwakucila , nekuŵakaŋkamika aŵaJuda aŵaikele kuDamasiko , nekulanjisya ati aŵa niŵaKlistu .
44009023	Lomba , pakukumana insiku isinji , aŵaJuda ŵalifundene ati tumwipaye .
44009024	Sombi ukwalika kwaŵo kwaliisiŵilwe kuli Saulu . Ŵalukuceta pamisiko yeliŋga pakasuŵa napaŵusiku , ati ŋgatumwipaye .
44009025	Sombi aŵasambile ŵakwe ŵalimutwite uŵusiku , nekumupusya mwiliŋga , ukumuselusisya mucitundu .
44009026	Popele , pakufika kuJelusalemi , aliesesye ukukumaŋkana neŵasambile ; sombi ŵonse ŵalimutinine , pakuti taŵacetekele ati naye musambile .
44009027	Sombi Banaba alimupintile , nekumutwala kuntanjisi , nekusiŵulisisya ifi abwene ŵaSikulu munsila , ati ŵalilaŵile kuli ye ; nefi alukuŵulisisya mwisina lyaŵaYesu nemutima ukosele kuDamasiko .
44009028	Popele apo ali nasyo pakulukufuma napakulukwinjila mu Jelusalemi ,
44009029	ili asimika nemutima ukosele mwisina lyaŵaSikulu ; kaŵili alukulaŵila nekuŵapicisisya aŵaEla aŵaalucile ŵaJuda . Sombi aŵo ŵalukwesyo'kumwipaya .
44009030	Popele awana-ŵaŋkasi , pakwisiŵe'fyo , ŵalimutwite kuKaisalia , nekumutuma kuTaso .
44009031	Nalyo ikelesya ilyali monse mucalo caŵena-Juda namuGalili namuSamalya , lyaliikele neŵutende , nekwiŵakwa ; lomba , pakulukwenda ili litonda ŵaSikulu nekusaŋgalala kuMupasi Uswetelele , lyalifulile .
44009032	Paliŵele ati Petilo , pakulukupitana ponse , alificile nakuwaluŋgeme aŵaikele kuLida .
44009033	Kopele uko alisanjile umbi umuntu isina lyakwe niAinea , uwalukulala paŵulo bwakwe imyaka isanu naitatu , pakuti alikonaicile .
44009034	Naye Petilo alilaŵile kuli ye ati : WeAinea , ŵaYesu Klistu ŵalukukuŵusya ; ima , wansike uŵulo ŵoŵe ! Naye nekupulutiokwima .
44009035	Lomba ŵonse aŵalukwikala kuLida nakuSyaloni ŵalimubwene , nekwalulucila kuli ŵaSikulu .
44009036	Sombi ekwali kujopa umusambile umbi , isina lyakwe niTabita , ilyakwaluka ati niDokasi ; umwanakasi uyu alifulile imilimo iweme nefyaluse ifi alukupa .
44009037	Paliŵele ati insiku isyo alilwele , nekufwa ; popele aŵantu , pakumusamfya , ŵalimulalicile munande'yapeulu .
44009038	Peŋka , pakuti umusi waLida wali apepi nakuJopa , aŵasambile , pakumfwa ati Petilo ekwali , ŵalitumine aŵantu ŵaŵili kuli ye mukumukombetela ati : Mwikokola ukwisa kuli fweŵo .
44009039	Peŋka Petilo aliimine , nekuya naŵo . Ili aficile , ŵalimwinjisye munande'yo iyapeulu ; neŵanakasi ŵamukamfwilwe naŵo ŵonse ŵaliimakene pali ye , ukulukulila , nekulanjisya iminjila nefyakufwala , ifyo ifi apasile Dokasi , ili alukwikala naŵo .
44009040	Sombi Petilo aliŵafumisye-mo ŵonse , nekufukama pansi , nekutembela ; naye nekwalucila kumufu uyo , nekulaŵila ati : Tabita , ŵuka ! Naye nekusinsimuka ; peŋka , pakumuŵona Petilo , alianducile .
44009041	Naye alitambicile ukuŵoko kwakwe , nekumwimya ; popele aliŵetile aŵaluŋgeme naŵamukamfwilwe , nekuŵapela lomba mulaŵi .
44009042	Lomba ifyo fyaliumfwanicile monse muJopa ; neŵantu aŵenji naŵo ŵalicetekele kuli ŵaSikulu .
44009043	Popele apo Petilo aliikele insiku isinji kujopa , pamo naSimoni umunyucisi .
44010001	Eko ali kuKaisalia umbi umuntu , isina lyakwe niKonelyo , icilolo cafita umwanda , iceŵumba ilyailicilwe ati Liŵumba lyaŵalialya ;
44010002	umuntu utekenye , uwalukutina ŵaLesa pamo neŵamuŋanda yakwe ŵonse , uwalukupe'fyakupa lukoso ifinji kuŵantu , nekulukutembela kuli ŵaLesa insiku syonse .
44010003	Uyo alibwene mukuŵoneka apaswetele , pampindi yakuteyama'kasuŵa , Iŋkalamba yaŵaLesa ilukwinjila umwali ye , nekulaŵila kuli ye ati : Konelyo !
44010004	Naye nekwitontomeka , nekuŵa nemwenso , nekulaŵila ati : Nindo , Sikulu ? Nayo yalilaŵile kuli ye ati : Ukutembela koŵe nefyakupa fyoŵe fyafika kwiulu mukuŵeŵucisya ŵaLesa .
44010005	Pano lomba utume aŵantu kuJopa , mukuleta umuntu , isina lyakwe niSimoni , limbi nalyo niPetilo .
44010006	Alukwikala pamo naumbi Simoni umunyucisi ; iŋanda yakwe ili pambali yacisiŵa .
44010007	Peŋka'po , pakukumbuluka iŋkalambe'vo iyalaŵile nakwe , aliŵetile aŵapyunjisi ŵakwe ŵaŵili nemusilikani utekenye uwapeŵumba lyaŵaŵo aŵalukumutinamina insiku syonse ;
44010008	popele , pakuŵaŵulisisya fyonse , aliŵatumine kuJopa .
44010009	Ŋgamailo , ili ŵenda nekupalamina kumusi , Petilo alininine peulu pananda mukutembela , akasuŵa pakati keulu .
44010010	Naye aliumfwile insala , nekufwayo' kulya ; sombi , ili ŵacansika , alilesucile ;
44010011	peŋka alibwene kwi ulu kwalekana , necintu cimbi cilukuseluka , koti ninsalu ikulu , ilukutulwa pansi mumikoŋko ine .
44010012	Mukati kacico mwali imikoka yonse yanama isyenda kumolu ane , nefiloŋgolo fyapansi , nefyuni fyamwiulu .
44010013	Elyo lyaisile kuli ye isiwi ati : Ŵuka , Petilo , wipaye , ulye !
44010014	Sombi Petilo ati : Koku mweŵaSikulu , pakuti nsiŋgalyapo neli limo ifintu ifinaŋgwa ifiŵipile .
44010015	Nalyo lyaliisile kuli ye liŵili isiwi ati : Ifyo ifi ŵaswesya ŵaLesa , tekufieŵa weŵo ati finaŋgwa .
44010016	Kaŵili ifyo fyalicitilwe litatu ; popele icintu ico calipokelwe bwaŋgu kwiulu .
44010017	Lomba , pakulukukaŋkamana Petilo mumutima wakwe , ati mbokuŵoneka uku naŵona kwasyani ; kusaŋga aŵantu aŵo aŵatuminwe kuli Konelyo , pakwipusyansyanya ifyananda yakwe Simoni , ŵaliimakene pamulyaŋgo ,
44010018	nekwita nekwipusya ati : Kani Simoni uwilicilwe ati niPetilo , emo ekala muno ?
44010019	Popele , ili acilaŋguluka Petilo ifyakuŵoneka uko , Umupasi walilaŵile kuli ye ati : Ŵona , aŵantu ŵatatu ŵalukukufwaya .
44010020	Sombi ima , useluke , ulukuya naŵo , wikanaika , pakuti nineŵo naŵatuma !
44010021	Naye Petilo aliselucile kuŵantu aŵo , nekulaŵila ati : Ŵoneni , neŵo enewoyo uyu mulukufwaya : mbanindo mwaisila ?
44010022	Naŵo ati : Konelyo , icilolo cafita umwanda , umuntu uluŋgeme , utonda ŵaLesa , uwampupo isiweme isyakumukoka waŵaJuda ŵonse , walicenjesiwe kuŋkalamba iswetelele ati atume aŵantu mukumwitileni kunanda yakwe , nekumfwa amasiwi kuli mweŵo .
44010023	Fyopele'fyo aliŵenjisye , nekuwalaŋga umwakulala . Ŋgamailo aliimine nekuya naŵo ; neŵakwaŵo ŵambi aŵakuJopa aliile naŵo .
44010024	Ka ŵili ŋgamailo ŵaliinjile muKaisalia ; naKonelyo naye kale awuŋgenye aŵakwaŵo nefiŵusa fyakwe , nekuŵapembelela .
44010025	Peŋka , pakwinjila Petilo , Konelyo alimucinsisye , nekuwila pansi muceni cakwe , nekumucindika .
44010026	Sombi Petilo alimwimicili , nekulaŵila ati : Ima ; naneŵo ndi muntunsi !
44010027	Lomba , ili acambala nakwe , aliinjile nekuŵona aŵantu aŵenji ŵaŵuŋgana ;
44010028	nekulaŵila kuli ŵo ati : Mweŵo mweŵene muliisi ati tafyelelwe umuJuda ukukumaŋkana neli kwinjila mumuntu wamukoka umbi ; sombi ŵaLesa ŵalimbwenesye ati tekwelelwa neŵo ukwilika aŵantu ŵonse neli umo ati ŵalukoso neli ati ŵaŵipile .
44010029	Pakuti pali fyefyo ndiisile uwakuwulo'kuleŋgulula , pakwitwa . Popele ndukwipusya ati : Nindo mwanjitile ?
44010030	Naye Konelyo ati : Syapita insiku sitatu , ukupendela kumpindi ino , ati nalukutembela muŋanda yanji , pampindi yakuteyama'kasuŵa ; lomba kusaŋga nikumuntu uwafwite ifyakufwala ifisasamucile aliimakene pamenso anji ,
44010031	nekulaŵila ati : Konelyo , ukutembela koŵe kwaumfwanika , nefyakupa fyoŵe fyalaŋgulukwa pamenso aŵaLesa .
44010032	Lomba utume aŵantu kujopa , mukumwita Simoni , uwilicilwe ati niPetilo ; alukwikala muŋanda yakwe Simoni umunyu cisi , pambali yacisiŵa .
44010033	Pakuti pali fyefyo kampulilila ukutuma aŵantu kuli mweŵo ; lomba mwacita bwino , pakuti mwaisa . Fwense lomba tuli pano pamenso a ŵaLesa , mukumfwa fyonse'fyo ifi ŵamuŵulileni ŵaSikulu .
44010034	Telyo Petilo aŋgaasuka , nekulaŵila ati : Icinenene naŵona ati ŵaLesa taŵali nemusalululo paŵantu ;
44010035	sombi mumikoka yaŵantu yonse , uyo ulukuŵatonda , nekulukucite'filuŋgeme , nimpokelo kuli ŵo .
44010036	Isiwi ilyo ili ŵatumine kuŵaIsilaeli , ilyakutulisya leeŵo leiweme icaŵutende icakuli ŵaYesu Klistu ( aŵo eŵaSikulu ŵafintu fyonse ) ,
44010037	isiwi ilyo mweŵo mweŵene muliliisi , ilyatulicile monse mucalo caŵena-Juda , ukutatika kuGalili , ili atulisisye Yoane ukuŵatisya kwakwe ;
44010038	ifyaŵaYesu ŵakuNasaleti , ati ŵaLesa ŵaliŵasufisye neMupasi Uswetelele nemakosa ; aŵalukupitana ili ŵacite'fiweme , nekulukuŵusya ŵonse aŵakululucile kumusensesi , pakuti ŵaLesa ŵali naŵo .
44010039	Nafweŵo tuli nimboni syafintu fyonse ifi ŵacitile mucalo caŵaJuda namuJelusalemi ; aŵo aŵa ŵaipeye kaŵili , ili ŵaŵatalicile pamuti .
44010040	Aŵo ŵaLesa eŵaŵaŵusisye pansiku sitatu , nekusumina ati ŵaŵoneke ,
44010041	tekuŵantu ŵonse , sombi kumboni isyo isyasalulwilwe akale kuli ŵaLesa , ekuli fweŵo , fwetwalile nekunwa naŵo , pakuŵuka ŵo paŵafwile .
44010042	Popele ŵalitufundile ati tutulisye kuŵantu , nekusimika ati aŵa eŵaŵo aŵasalulwilwe kuli ŵaLesa ukwikala ŵakusololwela-mo aŵalaŵi neŵafwile .
44010043	Aŵo aŵakusimika ŵonse ŵalisimicile ati mwisina lyaŵo aŵantu ŵonse ulukupema-mo muli ŵo akapoka ukulekelela kwakuŵifya .
44010044	Lomba , ili acilaŵila amasiwi ayo Petilo , Umupasi Uswetelele waliponene pali ŵaŵo ŵonse aŵaumfwile lsiwi .
44010045	Naŵaŵo aŵakopwelwe aŵalukucetekela , ŵonse aŵaisile nakwe Petilo , ŵalikaŋkamene , pakuti impese yaMupasi Uswetelele yaliitilwe napaŵenafyalo .
44010046	Pakuti ŵaliŵomfwile ŵalukulaŵila nemini , nekulukulemya ŵaLesa . Kumfwa Petilo kaasuka ati :
44010047	Kani kuli uwakukanya amenda ati aŵa tekuŵatisiwa , aŵapokele Umupasi Uswetelele pamo nafweŵo ?
44010048	Naye aliŵaŵulile ati ŵaŵatisiwe mwisina lyaŵaYesu Klistu . Popele apo ŵalimukombetele ati ekale nasimbi insiku .
44011001	Kansi intanjisi newana-ŵaŋkasi aŵali mucalo caŵena-Juda ŵaliumfwile ati neŵenafyalo ŵalipokele lsiwi lyaŵaLesa .
44011002	Popele , ili aficile Petilo kuJelusalemi , aŵo aŵali ŵakopwelwe ŵalipicisye nakwe icikaka ,
44011003	ati : Weŵo waliinjile muŵantu aŵakuŵulo'kukopolwa , nekulukulya naŵo !
44011004	Sombi Petilo alitaticile ukuŵaŵulisisya nemasiwi akupendulula ati :
44011005	Nali kumusi wajopa , nalukutembela ; peŋka nalilesucile nekuŵona ukuŵoneka : icintu cimbi cilukuseluka , koti ninsalu ikulu , ilukutulwa kwiulu mumikoŋko ine ; popele calificile nakuli neŵo .
44011006	Lomba , pakucitontomeka , nalialakenye nekuŵona inama syapansi pano isyenda kumolu ane nefilwani nefiloŋgolo nefyuni fyamwiulu .
44011007	Kaŵili naliumfwile isiwi lilukulaŵila kuli neŵo ati ! Ima , Petilo , wipaye , ulye !
44011008	Sombi neŵo ati : Koku mweŵaSikulu , pakuti ifintu ifinaŋgwa ifiŵipile tafiŋgenjila mukanwa kanji neli limo .
44011009	Sombi lya liasucile liŵili isiŵi ilyakufuma kwiulu ati : Ifyo ifi ŵaswesya ŵaLesa , tekufieŵa weŵo ati finaŋgwa !
44011010	Kaŵili ifyo fyalicitilwe litatu ; popele fyonse fyalisunsilwe kwiulu .
44011011	Kusaŋga impindi iyo yopele nikuŵantu ŵatatu ŵaliimakene pesonde pananda iyi twali-mo fweŵo , aŵatuminwe kuli neŵo ukufuma kuKaisalia .
44011012	Popele Umupasi walimbulile ati : Koya naŵo ; tekusalulula . Nakaŵili aŵaŵakwasu ŵosanu naumo naliile naŵo ; popele twaliinjile muŋanda yamuntu uyo .
44011013	Naye alituŵulile ati alibwene iŋkalamba iliimakene muŋanda yakwe , nekulaŵila ati : Tuma aŵantu ku Iopa , mukuleta Simoni , uwilicilwe ati niPetilo ;
44011014	akalaŵila amasiwi kuli weŵo , akukupulusya weŵo newamuŋanda yoŵe ŵonse .
44011015	Peŋka ili nataticile ukulaŵila , Umupasi Uswetelele waliponene pali ŵo , koti nifyopele'fyo napali fweŵo pakutaŋga ,
44011016	Eli nalaŋgulucile ilyo-siwi lyaŵaSikulu ili ŵalaŵile ati : Yoane icine alukuŵatisya mumenda ; sombi mweŵo mukaŵatisiwa muMupasi Uswetelele .
44011017	Lomba kani ŵaLesa ŵaliŵapele impese , koti nifyopele'fyo ifi ŵapele fweŵo , ili twacetekele muli ŵaSikulu Yesu Klistu , mbaneŵo ninenani niŋgacicila-po ŵaLesa ?
44011018	Naŵo , ili ŵaumfwile'fyo-fintu , ŵaliikele celele , nekulukuŵalemya ŵaLesa , nekulaŵila ati : Kansi neŵenafyalo naŵo , ŵaLesa ŵaliŵapele ukwalulucila kuMweo .
44011019	Popele apo aŵo awapalaŋgene ponse ponse pakuti pakuŵapensya uko ukwataticile pali Stefano , ŵalificile ili ŵenda nakuPoinike naKupilo naAntioke , nekulukulaŵila lsiwi kuŵaJuda ŵeŋka .
44011020	Sombi peŵumba lyaŵo epo ŵali ŵambi aŵakuKupilo naKulene ; aŵo ŵopele , pakufika kuAntioke , ŵalukulaŵila nakuŵaEla , ukulukutulisya ŵaSikulu Yesu .
44011021	Popele ukuŵoko kwaŵaSikulu kwali naŵo ; lomba aŵenji aŵacetekele ŵalialucile kuli ŵaSikulu .
44011022	Peŋka impupo syaŵo syalificile mumatwi aŵekelesya ilyali kujelusalemi ; naŵo ŵalitumine Banaba ati afike kuAntioke .
44011023	Naye , ili aficile , nekuŵona uluse lwaŵaLesa , alisaŋgalele ; nekuŵacenjesya ŵonse , ati mulukuŵakoŵamina ŵaSikulu nemitima ikosele .
44011024	Pakuti ye muntu uweme uwiswile Umupasi Uswetelele nekucetekela ; naŵo aŵantu aŵenji ŵalisaŋkanine kuli ŵaSikulu .
44011025	Popele apo Banaba aliile kuTaso mukumufwaya-fwaya Saulu ;
44011026	pakumuŵona , alimuletele kuAntioke . Paliŵele ati umwaka umo wonse ŵaliŵuŋgene pamo neŵekelesya , nekulukuŵasambisya aŵantu aŵenji ; kaŵili kuAntioke aŵasambile ŵalitanjile ukwilikwa ati ŵena-Klistu .
44011027	Lomba insiku isyo ŵalifumine kuJelusalemi aŵakusimika , nekufika kuAntioke .
44011028	Eli waimakene umbi , isina lyakwe niAgabo , nekusimika neMupasi ati insala iyakuti ikesa pacalo conse icapansi ; iyo yaliisile pansiku syakwe Klodyo .
44011029	Popele aŵasambile ŵonse koti makosa aŵo ŵati ŵakatume ifyakuŵofwa-ko awana-ŵaŋkasi aŵaikele mucalo caŵena-Juda .
44011030	Ifyo ŵalificitile icine , nekufituma kuŵakulu muminwe yaŵaBanaba naSaulu .
44012001	Lomba impindi iyo Elode imfumu yaliŵekete ŵambi aŵekelesya mukuŵapensya .
44012002	Kaŵili yaliipeye Jakobo umukwaŵo Yoane kumpoko .
44012003	Nayo , pakuŵona ati ifyo filukutemwesya aŵaJuda , yalitaticile ukumwikata naPetilo . Isyo-nsiku esyafimpwampwa ifyakuwulo'musuŋga ,
44012004	Popele , pakumwikata , yalimuŵicile mwikati , nekumuposa kumaŵumba ane aŵasilikani , onse ayo ŵane ŵane , mukumulama ; ati pakusila Umuciluko ŋkamufumye ukumuleta kuŵantu .
44012005	Pakuti pali fyefyo Petilo alilaminwe mwikati ; sombi ikelesya lyalukumutembelela kuli ŵaLesa nemuŋkonsya ,
44012006	Peŋka , pakupalamina impindi yakumufumya kuli Elode , uŵusiku uŵo ŵopele Petilo alilele pakati kaŵasilikani ŵaŵili , ukacilwe neminyololo iŵili ; nakaŵili ŵakalama kumulyaŋgo ŵalukulama ikati .
44012007	Kusaŋga lomba nikuŋkalamba yaŵaSikulu iliimakene pali ye , nekutuŵa nako kwalitufisye mucipinda ; popele yalimupamine Petilo pambafu , nekumuŵusya , nekulaŵila ati : Ima bwaŋgu , Peŋka iminyololo yakwe yaliponene-ko kumaŵoko akwe .
44012008	Nayo iŋkalamba yalilaŵile kuli ye ati : Fwala , ukake neŋkwawilo syoŵe ! Naye walicitile'fyo . Nayo yalilaŵile kuli ye ati : Ulifimbe necakufwala coŵe , undonde !
44012009	Naye alifumine nekwilonda ; taesiŵile ati fyacine ifyo ifyacitilwe kuŋkalamba ; sombi alilaŋgulucile ati ndukuŵona icakuŵoneka lukoso .
44012010	Naŵo , ili ŵapitile pali ŵakalama awakutaŋga , napaŵaŵuŵaŵili , ŵalificile kuciiŵi icacela icapelele kumusi ; ico caliŵesucile icine ; naŵo ŵalifumine nekupita pamuseŵo umo ; popele iŋkalamba yalipulilile ukulekana nakwe .
44012011	Peŋka Petilo , ili asinsimucile , alilaŵile ati : Wukumo ndiisi icine ati ŵaSikulu ŵatuma iŋkalamba yaŵo , nekumpulusya neŵo muminwe yakwe Elode , namukucetekela konse kwaŵantu aŵaJuda .
44012012	Popele apo , pakwalakanya , alificile kunanda yakwe Maliya , ŵanyina Yoane uwailicilwe ati niMako , iyawuŋgene-mo aŵantu aŵenji aŵalukutembela .
44012013	Popele , pakukoŋkonsya ye kuciŵi icakwiliŋga , moye umbi aliile mukwasuka , isina lyakwe niLoda .
44012014	Lomba , ili aisiŵile isiwi lyakwe Petilo , taeswile-ko iciŵi pakuti pakusemba , sombi aliŵutucile mukati nekuŵaŵula ati Petilo aliimakene kumulyaŋgo .
44012015	Sombi aŵo ŵalimwasucile ati : Wafunta weŵo ! Sombi naye walilaŵilisye liŵili liŵili ati fyacine . Naŵo ati : Niŋkalamba yakwe !
44012016	Sombi Petilo acikoŋkonsya ; popele ŵo , pakwisula-po , ŵalimubwene nekukaŋkamana .
44012017	Sombi naye waliŵacilicile kukuŵoko ati ŵekale celele , nekuŵaŵula ifyo ifi ŵacitile ŵaSikulu ukumufumya kwikati . Kaŵili alilaŵile ati : Mukamuŵule Jakobo neŵakwasu ifi-fintu . Naye alifumine nekuya kumbi .
44012018	Popele , pakuco'ŵusiku , aŵasilikani ŵalisakamucile ati Petilo waya-pi ?
44012019	Popele Elode , ili amufwaile , nekuŵulo'kumuŵona , aliŵepusisye aŵakulama , nekuŵula ŵambi ati ŋgaŵaŵepaye . Naye alifumine kucalo caŵena-Juda , nekuya kuKaisalia , nekulukwikalo'ko .
44012020	Lomba Elode alukuŵafitilwa aŵakuTulo naSidono ; naŵo ŵaliisile kuli ye nemutima umo ; peŋka , pakumwalula Bilasito , icilolo camfumu , ciŵusa caŵo , ŵalilombele uŵutende , pakuti icalo caŵo calukuteŵetwa kucalo camfumu .
44012021	Popele apo pakasuŵa kambi akaansicilwe , Elode alifwite ifyakufwala ifyaŵufumu , nekwikala peteŵe lyaŵufumu , nekulukulaŵila icakulaŵila kuŵantu .
44012022	Kumfwa aŵantu ŵaliŵilicisye ati : Isiwi ili lyakwe lesa , talili lyamuntu !
44012023	lmpindi iyo yopele iŋkalamba yaŵaSikulu yalimupamine , pakuti taalemesye ŵaLesa ; naye alilicilwe kumatila nekufwa .
44012024	Sombi isiwi lyaŵaLesa lyalikulile nekufula .
44012025	Naŵo ŵaBanaba naSaulu ŵalifumine kuJelusalemi ukubwela , ili ŵakonsesye imilimo yaŵo , nekupinta naYoane uwailicilwe ati niMako .
44013001	Lomba eko ŵali kuAntioke mwikelesya ilyali uko , aŵakusimika neŵasambisi Banaba naSimyoni uwailicilwe ati niNiga , naLuco uwakuKulene , naManaeni uwalelelwe pamo naElode impemba , naSaulu .
44013002	Peŋka ili ŵalukupyunjila ŵaSikulu , nekulukukane'fyakulya , lomba Umupasi Uswetelele walilaŵile kuli ŵo ati : Banaba naSaulu mulekane naŵo pakuti pali neŵo , ŵakacite'milimo iyo iyi naŵasalulwila .
44013003	Popele apo , pakusilo'kulikanyo'kulya , nekutembela , nekuŵatintila-po iminwe yaŵo , ŵaliŵatumine .
44013004	Fyopele'fyo ŵo , aŵatuminwe kuMupasi Uswetelele , ŵaliile kuSelukea ; pakufumo'ko ŵaliile mubwato kuKupilo .
44013005	Peŋka , ili ŵali kuSalami , ŵalitulisye Isiwi lyaŵaLesa mumasunagoge aŵaJuda . Kaŵili ŵali naYoane umuntu waŵo .
44013006	Popele , pakupita pansumbu yonse , nekufika kuPafo , ŵalisanjile umuntu umbi uwabwaŋga , uwakusimika uwakutumpaika , umuJuda , isina lyakwe niBayesu ;
44013007	uyo wali nemwikalicisi Sajo Paulu , umuntu wakalaŋgo . Uyo aliitile Banaba naSaulu , nekufwayo'kumfwa Isiwi lyaŵaLesa .
44013008	Sombi Eluma , uyo uwabwaŋga ( pakuti isina lyakwe elyelyo pakwaluka ) , aliŵacicile , alukufwayo'kumulu fya umwikalicisi kukucetekela .
44013009	Sombi Saulu , uwailicilwe limbi ati niPaulu , aliiswile Umupasi Uswetelele , nekumutontomeka ,
44013010	nekulaŵila ati : Wewiswile ifyakutumpaika newuŋgwa ŵonse , wemwana wamusensesi , wemupate wafiluŋgeme fyonse , tokacileko'kusendeka insila syaŵaSikulu isiluŋgeme ?
44013011	Pano ŵona , ukuŵoko kwaŵaSikulu kuli pali weŵo ; ulukuŵa nimpofu , teti uŵone-po akasuŵa impindi imbi ! Impindi iyo yopele paliponene pali ye kamfwa nemfinsi ; naye alukwenda-enda ili afwaya aŵakumuku lika-ko .
44013012	Naye umwikalicisi , pakuŵone'fyo ifyacitilwe , walicetekele , pakuti walukukaŋkamana paŵusambisi bwaŵaSikulu .
44013013	Peŋka Paulu neŵaŵyakwe ŵaliimine mubwato ukufuma kuPafo , nekufika kuPaga mucalo caPamfulya ; sombi Yoane alilekene naŵo nekubwelela kuJelusalemi .
44013014	Sombi ŵo , pakupitilila kuPaga , ŵalificile kuAntioke uwakuPisilya ; naŵo ŵaliinjile mwisunagoge pakasuŵa kasabata , nekwikala .
44013015	Popele , pakusilo'kupenda'mafunde nefyaŵakusimika , impemba syamwisunagoge syalitumine amasiwi kuli ŵo ati : Mweŵakwasu , kani muli nemasiwi akufunda aŵantu , kamulaŵila !
44013016	Peŋka Paulu aliimakene , nekucilika kukuŵoko nekulaŵila ati : Mweŵantu ŵaŵaIsilaeli , namweŵo mwemulukutonda ŵaLesa , umfweni !
44013017	ŴaLesa ŵaŵantu aŵa aŵaIsilaeli ŵalisalulwile ŵawisifwe , nekuŵacindika aŵantu , ili ŵaikele mucalo caIjipiti ; popele kucitala ŵaliŵatanjilile ukuŵafumya-mo mulya .
44013018	Popele apo imyaka koti makumi ane ŵalukwalelesa amekalilo aŵo akatesye mumpaŋga ,
44013019	Peŋka pakusilo'konala imikoka yaŵantu isanu naiŵili mucalo caKanani , ŵaliŵapyanicile icalo caŵo imyaka koti myanda ine nemakumi asanu .
44013020	Panuma yafintu ifyo , ŵaliŵapele neŵakusololola ukufika nakuli Samweli uwakusimika .
44013021	Pantanjile ŵalilombele imfumu ; naŵo ŵaLesa ŵaliŵapele Saulu , umwana wakwe Cisi , umuntu wamukoka wakwe Benjamini , imyaka amakumi ane .
44013022	Peŋka , pakumufumya uyo , ŵalimupyanicile-po Dafidi ati aŵe nimfumu yaŵo ; ifyakwe naye ŵalisimicile nekulaŵila ati : Naŵona Dafidi , umwana wakwe Jese , umuntu uli koti mutima wanji , ukacito'kufwaya kwanji konse .
44013023	Peŵumba lyaŵakamufyalwa ŵamuntu uyo , ŵaLesa ŵaliletele kuŵaIsilaeli aŵakupulusya , ŵaYesu , koti kulaya kwaŵo ;
44013024	pakweŵa'ti Yoane alitanjile ukutulisya ukuŵatisya ukwakwaluluka kuŵantu ŵonse aŵaIsilaeli , lomba tawaŋgesa ŵa Yesu .
44013025	Popele Yoane , pakupalamina ukusila kwalwendo lwakwe , alilaŵile ati : Mbamulukweŵa ati ninenani ? Nsili niwoyo . Sombi ŵoneni , ulukwisa panuma panji umbi , iŋkwawilo isyamumakasa akwe nsielelwe neŵo ukusikakulula .
44013026	Mweŵakwasu , mweŵana ŵacikoto cakwe Ablaamu , namweŵo , peŵumba lyenu , mwemulukutonda ŵaLesa , kuli fweŵo isiwi lyakupulusya uku eko lyatumwa .
44013027	Pakuti aŵo aŵalukwikala kuJelusalemi , nempemba syaŵo , pakuti taŵaŵesiŵile , neli kwisiŵa'masiwi aŵakusimika , ayo alukupendwa utusuŵa twasabata tonse , ŵaliapelenye pamo pakuŵasinina .
44013028	Kaŵili , naŋgawa ati taŵabwene-po umulandu wakuŵepaila-po , ŵalikombetele Pilati ati ŵepaiwe .
44013029	Peŋka , pakusilo'kupelanya pamo fyonse ifyalembelwe ifyakuli ŵo , ŵaliŵapatwile pamuti , nekuwawika mucilende ,
44013030	Sombi ŵaLcsa ŵaliŵaŵusisye pakati kaŵafwile .
44013031	Popele ŵalibwenwe insiku isinji kuli ŵaŵo aŵafumine naŵo kuGalili , nekuya kuJelusalemi : aŵo ŵopele nimboni syaŵo kuŵantu Wukumo .
44013032	Nafweŵo tulukumuleteleni ifyeŵo ifiweme , ifyakulaya uko ukwalailwe ŵawisifwe ,
44013033	ati ŵaLesa ŵaliŵacitile koti nifyopele' fyo aŵana ŵesu , pakuŵaŵusya ŵaYesu ; koti nifyopele'fyo kaŵili ifyalembelwe mwisamo lyaŵuaŵili , ati : Uli mwana wanji ; lelo nakufyala .
44013034	Nakaŵili ifyakuŵaŵusya kwapaŵafwile , aŵakuŵulo'kubwelela liŵili mukuŵola , ŵalilaŵile ifyakuŵe'fi ati : Ŋkamupeleni ifiswetelele ifyacine , ifyakuli Dafidi .
44013035	Pakuti mwisamo limbi alilaŵile ati : Tamukasumina ati umuntu wenu uswetelele aŵono'kuŵola .
44013036	Pakuti Dafidi , pakusilo'kucito'kufwaya kwaŵaLesa mucitentekwa cakwe , aliile mutulo nekuŵikwa pamo naŵawisi , nekuŵono'kuŵola .
44013037	Sombi aŵo aŵa ŵaŵusisye ŵaLesa , taŵabwene-po ukuŵola .
44013038	Pakuti pali fyefyo , mweŵakwasu , isiŵeni ati muŵantu aŵa , ukulekelela kwafyakuŵifya kulitulicile ,
44013039	nakaŵili pakuti pali ŵo aŵantu ŵonse ulukucetekela aliluŋgeme kufintu fyonse , kuli fyefyo ifi tamwaisiŵile ukuluŋgama mumafunde akwe Mose .
44013040	Pakuti pali fyefyo cenjeleni , fiiŋgesakwisa kuli mweŵo , ifyo ifyalaŵilwe kuŵakusimika , ati :
44013041	Ŵoneni mweŵakupufya , mukaŋkamane musimine , Pakuti ndukucito'mulimo pansiku syenu , Umulimo utamukalukucetekela neli panini , Naŋgawa ati umbi akamutulileni .
44013042	Popele , pakufuma-mo , ŵaliŵakombetele ati mukatuŵule amasiwi aya pakasuŵa kasabata akamailo .
44013043	Peŋka , pakutoŵoloka aŵantu aŵamwisunagoge , aŵaJuda aŵenji neŵaalucile ŵaJuda aŵatekenye ŵalilondele Paulu naBanaba ; naŵo , pakwambala naŵo , ŵaliŵakosesye amasiwi ati mulukwikala muluse lwaŵaLesa .
44013044	Ŋgamuluŋgu wamailo pakasuŵa kasabata , ŵaliŵuŋgene koti niŵo ŵonse aŵamumusi mukumfwa Isiwi lyaŵaLesa .
44013045	Sombi aŵaJuda , pakuŵona amaŵumba , ŵaliŵele necikani , nekulukuleŋgulula ifintu ifyo ifi alaŵile Paulu , nekulukucoŵola .
44013046	Peŋka Paulu naBanaba ŵalilaŵilisye nemitima ikosele ati : Kwalielelwe ati lsiwi lyaŵaLesa litaŋge ukulaŵilwa kuli mweŵo . Sombi , pakuti mulukulisukata , nekulisinina mweŵene ati tatwelelwe umweo uwamuyayaya , ŵoneni , tulukwalulucila kuŵenafyalo .
44013047	Pakuti ŵaSikulu ŵalituŵulile ati : Nakuŵika weŵo koti ninyale iyakuŵenafyalo , Ati uŵe wakuŵapulusya aŵo aŵamufyalo ifipelele-ko lukoso .
44013048	Nawo aŵenafyalo , pakumfwe'fyo , ŵalukutemwa nekulicindika lsiwi lyaŵaLesa . Popele ŵonse aŵo aŵasalulwilwe kumweo uwamuyayaya ŵalicetekele .
44013049	Peŋka isiwi lyaŵaSikulu lyalipalaŋganisi we monse mumitala iyo .
44013050	Sombi aŵaJuda ŵalisuŋgwilile aŵanakasi aŵatekenye aŵacindeme , neŵakulu aŵamumusi , nekuŵusya ifyakuŵapensya Paulu naBanaba , nekuŵatamfya ukuŵacisya imipaka yaŵo .
44013051	Sombi ŵo ŵaliŵakuntile nekuŋgu lyamumakasa aŵo , nekufika kulkonya . Naŵo aŵasambile ŵaliiswile ukutemwa neMupasi Uswetelele .
44013052	
44014001	Lomba muIkonya paliŵele ati ŵaliinjile pamo mwisunagoge lyaŵaJuda , nekulukulaŵila , fyopele'fyo iŵumba ilikulu IlyaŵaJuda neŵaEla ŵalicetekele .
44014002	Sombi aŵaJuda aŵalukuleŋgulula ŵalisuŋgwilile imitima yaŵenafyalo , nekuŵatekenesya ifiŵipile aŵanaŵaŋkasi ,
44014003	Popele apo ŵaliikele impindi ikulu ili ŵalaŵilisya nemitima ikosele iyamuli ŵaSikulu , aŵasimicile ifyakwisiwi lyaluse lwaŵo , nekulukusumina ati utwisiŵilo nefimpelampela filukucitwa kuminwe yaŵo .
44014004	Sombi iŵumba ilyamumusi lyalilekene umupaka ; ŵambi ŵalukusaŋkana neŵaJuda ; ŵambi naŵo nentanjisi .
44014005	Popele , pakusipimpilila neŵenafyalo neŵaJuda pamo nempemba syaŵo mukusipensya nekusipama amabwe ,
44014006	syaliisiŵile , nekufyuka ukuŵutucila kuLusiala nakuDabe imisi yaku Lukaonya , nakumitala iyasiŋgulucile :
44014007	kopele uko syalitulisisye leeŵo leiweme .
44014008	Lomba kuLusiala kwaliikele umbi umuntu , utaakwete-makosa mumakasa , uwafyelwe neŵulema , utaalukwenda neli limo .
44014009	Uyo aliumfwile Paulu alukulaŵila ; naye Paulu , pakumutontomeka nekuŵona ati ali nekucetekela ukwakumuŵusya ,
44014010	alilaŵile nesiwi'likulu ati : Ima , woloke mumakasa oŵe ! Naye alisotokele nekwenda .
44014011	Popele amaŵumba aŵantu , ili ŵabwene ifi acitile Paulu , ŵaliŵilicisye , nekulaŵila mumulaka wakuLukaonya ati : Ŵalesa ŵaselucila kuli fweŵo necipasyo caŵantunsi !
44014012	Naŵo ŵalimwilicile Banaba ati niSeu , naPaulu naye ati niElime , pakuti ye wakulaŵila ukwakucila .
44014013	Popele umupapatilisi wakwe Seu , itempuli lyakwe lyali kwisonde lyamusi , aliletele iŋombe nefinsokolwa kumisiko , nekufwayo'kucito'mulambu pamo nemaŵumba aŵantu .
44014014	Sombi intanjisi , Banaba naPaulu , pakumfwe'fyo , syalipandawile ifyakufwala fyasisyo , nekucilucila mwiŵumba , nekulukuŵilicisya
44014015	ati : Mweŵasikulu , mbanindo mulukucitile'fi ? Nafweŵo tuli ŵantunsi , tuli nemekalilo opele aenu ; twamuleteleni leeŵo Iciweme , ati mufutatile kufintu ifi'fyalukoso , mwalucile kuli ŵaLesa ŵaMweo , awaleŋgele iulu necalo necisiŵa , nefintu fyonse ifili-mo ,
44014016	aŵasumine , pafitentekwa fyakale , ati aŵantu aŵamikoka yonse ŵalukwenda munsila syaŵo aŵene .
44014017	Naŋgawe'fyo taŵalilekele aŵakuŵule'mboni , pakuti ŵalukucite'fiweme , nekumupeleni imfula syakwiulu , nemyaka iyakumena bwino imbuto , nekwisusya imitima yenu ifyakulya nekutemwa .
44014018	Nemasiwi ayo kwalikatesye ukwakanya amaŵumba aŵantu ati ŵeŋgaŵacitilo'mulambu .
44014019	Sombi ŵaliisile uko aŵaJuda aŵafumine kuAntioke nakulkonya ; naŵo nekwatekenesya amaŵumba aŵantu , nekumupama Paulu kumabwe , nekumukulumwina pesonde lyamusi , ili ŵeŵa ati afwa'kale .
44014020	Sombi pakwimakana aŵasambile ukumusiŋguluka , aliŵucile nekwinjila mumusi ; ŋgamailo alikumbulucile pamo nakwe Banaba , nekuya kuDabe .
44014021	Popele apo , ili ŵatulisye leeŵo Iciweme mumusi uyo , nekuŵaalulula aŵasambile aŵenji , ŵalibwelele kuLusiala nakulkonya nakuAntioke ,
44014022	ili ŵakosya imitima yaŵasambile , nekuŵacenjesya ati ŵakulukwikele muku cetekela , nakaŵili ati ukutwelelwa ukupita pamapensyo aenji , ili tatuŋgenjila muŴufumu bwaŵaLesa .
44014023	Naŵo ŵaliŵasalulwilile aŵakulu mumakelesya onse , nekulukutembela , ili ŵakane'fyakulya ; eli ŵaŵasisisye kuli ŵaSikulu , muli ŵo emo ŵacetekele .
44014024	Popele ŵalipitile paPisilya , nekufika kuPamfulya .
44014025	Lomba ili ŵalaŵile lsiwi muPaga , ŵaliile kuAtalya .
44014026	Pakufumo'ko ŵaliile mubwato kuAntioke , kopele uko uku ŵatuminwe kuluse lwaŵaLesa , pakuti pamilimo iyo iyi ŵakonsesye .
44014027	Popele ili ŵaficile nekuwuŋganya aŵekelesya , ŵaliŵulisisye ifintu fyonse ifi ŵacitile naŵo ŵaLesa , nakaŵili ati ŵaliŵeswilile-po aŵenafyalo umulyaŋgo wakucetekela .
44014028	Peŋka ŵalukwikala impindi ikulu neŵasambile .
44015001	Lomba aŵantu ŵambi awafumine kucalo caŵena-Juda ŵaliisile nekuŵasambisya awana-ŵaŋkasi ati : Kani tamukopwelwe koti kwisiŵila kwakwe Mose , tesi mukapuluke .
44015002	Popele , ili ŵapicisye ukwakuti Paulu naBanaba nekulukwipusyansyanya naŵo , ŵalisalulwile Paulu naBanaba naŵambi naŵo ati ŵaye kuJelusalemi kuntanjisi nakuŵakulu pakuti pacewo ico .
44015003	Peŋka aŵekelesya ŵaliŵasindicisye pansila , naŵo ŵalipitile pafyalo fyaŵaPoinike neŵaSamalya , ili ŵatulisya ukwaluluka kwaŵenafyalo ; naŵo ŵaliŵatemwesye ukwakuti awana-ŵaŋkasi ŵonse .
44015004	Naŵo , pakufika kuJelusalemi , ŵalipokelwe kwikelesya nakuntanjisi nakuŵakulu ; peŋka ŵaliŵulisisye ifintu fyonse ifyacitile naŵo ŵaLesa .
44015005	Sombi ŵaliimine ŵambi aŵamukoka waŵaFalisi aŵalukucetekela , nekulaŵila ati ukwelelwa ukuŵakopola , nekuŵafunda ati ŵalame amafunde akwe Mose .
44015006	Popele intanjisi neŵakulu ŵaliŵuŋgene mukwalakanya bwino iceŵo ico .
44015007	Peŋka , ili ŵaipusyansyenye ukwakuti , Petilo aliimine , nekulaŵila kuli ŵo ati : Mweŵakwasu , muliisi ati yalipitile impindi itali , lomba ŵaLesa ŵalisalulwile peŵumba lyenu ati mukanwa kanji aŵenafyalo ŵomfwe isiwi lyaCeŵo Iciweme , ŵacetekele .
44015008	Popele ŵaLesa , aŵesiŵa umutima , ŵaliŵasimicile , ili ŵaŵapele Umupasi Uswetelele , koti nifyopele'fyo ifi ŵacitile nakuli fweŵo .
44015009	Kaŵili taŵalekenye fweŵo naŵaŵo ; ŵaliswesesye imitima yaŵo kukucetekela .
44015010	Pakuti pali fyefyo , mbanindo mulukuŵesesya ŵaLesa , pakuŵike'cikoŋkoli pamikosi yaŵasambile , ico neli niŵawisifwe neli nifweŵo tatwaisiŵile ukupinta ?
44015011	Sombi fweŵo tulukucetekela ati tukapuluka pakuti paluse lwaŵaSikulu Yesu Klistu , koti nifyopele'fyo naŵaŵo .
44015012	Peŋka iŵumba lyonse lyali ikele celele , naŵo ŵaliŵakuticile Banaba naPaulu , ili ŵalukuŵulisisya ifyatwisiŵilo nefimpelampela ifi ŵacitile naŵo ŵaLesa pakati paŵenafyalo .
44015013	Popele , ili ŵacilekele ukulaŵila , Jakobo aliasucile ati : Mweŵakwasu numfweni !
44015014	Simyoni aŵulisisya ifi ŵataticile ŵaLesa ukufika kuŵenafyalo mukusalulula pali ŵo aŵantu aŵapesina lyaŵo .
44015015	Nemasiwi aŵakusimika nao alukupelelwa pamo nafifi , koti nifyopele'fyo ifyalembelwe ati :
44015016	Panuma yafifi ŋkabwela , Eli ŋkewakulula isema lyakwe Dafidi , ilyo ilyawile ; Kaŵili ŋkafiiwakulula ifisansamucile fyalyelyo , Ŋkaliimika liŵili ;
44015017	Ati aŵantu aŵasyele-po ŵakafwayafwaye ŵaSikulu , Neŵenafyalo ŵonse aŵalukwilikwa isina lyanji .
44015018	Efilaŵile ŵaSikulu aŵatulisya ifintu ifi ukufuma kumpindi yakuleŋgwa kwacalo .
44015019	Pakuti pali fyefyo , ukusololola kwanji nikuku : ati fweŵo tekuŵakatasya aŵo-ŵenafyalo aŵakwalulucila kuli ŵaLesa ;
44015020	sombi ati tuŵalembele iŋkalata ati ŵaleke ifiŵipile ifyafiŵumbwaŵumbwa , neŵucencemesi , nefinani ififwile pakufipoto'mukosi , nemilopa .
44015021	Pakuti Mose , ukufuma kufitentekwa fyakale-kale lukoso , ali neŵantu mumisi yonse , aŵalukumutulisya , pakupende'fyakwe mumasunagoge patusuŵa twasabata tonse .
44015022	Popele intanjisi neŵakulu nekelesya lyonse lyalilaŋgulucile ati ukwelelwa ukusalulula aŵantu peŵumba lyesu , nekuŵatuma kuAntioke pamo naPaulu naBanaba : niJuda uwailicilwe ati niBasaba , naSilasi , aŵantu aŵakulu paŵanaŵaŋkasi .
44015023	Popele ŵalilembele pali ŵo ifi ati : Intanjisi newana-ŵaŋkasi aŵakulu ŵalukusekela aŵakwaŵo aŵamukoka waŵenafyalo aŵakuAntioke nakucalo caSilya necaCilica ati : Mitende .
44015024	Pakuti twaliumfwile ati ŵambi aŵafumine kuli fweŵo ŵalimukatesyeni kumasiwi , nekufutasya imitima yenu ; sombi aŵo tatwaŵatumine ;
44015025	fweŵo twalaŋguluka nemutima umo ati ukwelelwa ukusalulula aŵantu , nekuŵatuma kuli mweŵo pamo naŵaBanaba naPaulu aŵo tutemenwe ,
44015026	aŵantu aŵatakete imyeo yaŵo pakuti pesina lyaŵaSikulu Yesu Klistu .
44015027	Pakuti pali fyefyo , twatuma Juda naSilasi , aŵakamuŵuleni aŵene patunwa twaŵo ifintu fyopele'fi .
44015028	Pakuti Umupasi Uswetelele nafweŵo twalukulaŋguluka ati tekwelelwa ukumutwikeni icipinto icakucila napafintu ifi ifyelelwe ;
44015029	ati muleke ifintu fyamilambu iyakufiŵumbwaŵumbwa , nemilopa , nefinani ififwile pakufipoto'mukosi , neŵucencemesi . Kani mukaleke'fyo , mukaŵa bwino . Ŋgalusyale-po !
44015030	Naŵo , ili ŵatuminwe , ŵalificile kuAntioke ; popele pakuwuŋganya iŵumba lyaŵantu , ŵaliŵapele iŋkalata ,
44015031	Aŵo , ili ŵaipendele , ŵalitemenwe pakuti pakusaŋgalasya kwaiyo .
44015032	Peŋka Juda naSilasi , aŵene eŵakusimika , ŵaliŵacenjesye awana-ŵaŋkasi nemasiwi aenji , nekuŵakosya .
44015033	Lomba , pakwikalo'ko impindi , ŵalituminwe neŵutende kuŵana-ŵaŋkasi , muku bwelela kuli ŵaŵo aŵaŵatumine .
44015034	Naŋgawe'fyo Silasi alitemenwe ukwikala kopele uko .
44015035	NaPaulu naBanaba naŵo ŵaciikele kuAntioke , ili ŵasambisya , nekutulisya lsiwi lyaŵaSikulu , pamo naŵambi aŵantu aŵenji .
44015036	Pakupita simbi insiku , Paulu alilaŵile kuli Banaba ati : Ŋgatubwelele ŵukumo , tukaŵaŵone aŵakwasu mumisi yonse , umo umu twatulisye lsiwi lyaŵaSikulu , tukaŵone ukwikala kwaŵo .
44015037	Popele Banaba alukufwaya ukuya nakwe Yoane , uwailicilwe ati niMako .
44015038	Sombi Paulu alukulaŋguluka ati tekwelelwa ukuya nawoyo uwalekene nafweŵo kucalo caPamfulya , nekuŵulo'kuya nafweŵo kumilimo .
44015039	Peŋka kwaliŵucile ukupicisya ukwakuti , fyopele'fyo ŵalilekene . Naye Banaba alimutwite Mako , nekuya mubwato kuKupilo ;
44015040	sombi Paulu alisalulwile Silasi , nekwima , ili ŵamusisisye kuluse lwaŵaSikulu aŵakwaŵo .
44015041	Naye aJipitile pacalo caSilya necaCilica , ili aŵakosya aŵekelesya .
44016001	Kaŵili alificile nakuDabe nakuLusiala ; lomba kopele uko kwali umusambile umbi , isina lyakwe niTimote , umwana wamwanakasi umuJuda uwalukucetekela , sombi ŵawisi ŵaEla ;
44016002	uyo wali nempupo isiweme kuŵanaŵaŋkasi aŵakuLusiala nakulkonya .
44016003	Uyo-ye Paulu walukufwayo'kulukwenda nakwe . Popele alimupokele , nekumukopola , pakuti paŵaJuda aŵali kopele uko ; pakuti ŵonse aŵo ŵaliisiŵile , ati ŵawisi ŵaEla .
44016004	Pakulukupitana ili ŵenda pamisi , ŵaliŵafundile aŵantu nemafunde ayo asalulwilwe kuntanjisi neŵakulu aŵakuJelusalemi , ati ŵalukwalonda .
44016005	Fyopele'fyo amakelesya alikosiwe mukucetekela , nekufula aŵantu aŵenji insiku nansiku .
44016006	Popele apo ŵalipitile ponse pacalo caFiluja necaGalatya , pakuti pakukanisiwa kuMupasi Uswetelele , ati : Tekulaŵile'Siwi mucalo caAsya .
44016007	Peŋka pakufika ukusiŋkamene kucalo caMisya , ŵaliesesye ukuya kucalo caBitunya ; sombi Umupasi waŵaYesu tawaŵasuminisye .
44016008	Popele ŵalipitile paMisya , nekufika kuTilowa .
44016009	Peŋka ukuŵoneka kwalibwenekele kuli Paulu uŵusiku : Paliimakene umuntu uwakucalo caMakedonya alukumukombetela ati : Kamwisa kuMakedonya , mukatofwe-ko !
44016010	Lomba , ili abwene uku ŵoneka , twalipulilile ukwesyo'kuya kucalo caMakedonya , pakuti pakucetekela ati ŵaLesa ŵatwita ati tukatulisye leeŵo Iciweme kuli ŵo .
44016011	Peŋka'po , pakufuma kuTilowa , katuya mubwato munsila iluŋgeme , nekufika kuSamotilake ; popele ŋgamailo nakuNeapoli .
44016012	Ukufumo'ko katuya nakuFilipoi , umusi wakuMakedonya uwakucila uŵukulu napali yo yonse iyapamitala iyo , uwatusucile ukufuma kucalo caŵaLoma ; popele twaliikele mumusi mulya simbi insiku .
44016013	Lomba pakasuŵa kasabata twalifumine-mo mumusi nekuya pambali yanika , apo twacetekele ati epo pali apakutembelela ; peŋka twaliikele pansi , nekwambala neŵanakasi aŵaŵuŋgene .
44016014	Popele nemwanakasi umbi , isina lyakwe niLudya , uwalukuulisya ifikasicile , uwakumusi waTuatelya , umuntu uwalukucindika ŵaLesa , wali tumfwile ; lomba ŵaSikulu ŵalimwiswilepo pamutima wakwe , ati alukukutika ifintu ifyo ifyalaŵilwe kuli Paulu .
44016015	Peŋka , pakuŵatisiwa ye newamuŋanda yakwe , alitukombetele ati : Kani mwaŋgesya ati nditekenye kuli ŵaSikulu , mwinjile muŋanda yanji , mulukwikele . Naye alitukakatisye .
44016016	Pakulukuya fweŵo uko ukwakutembelela , paliŵele ati moye umbi , uwali nemupasi uwakusimika , alitukumenye ; uyo alukunoŋkela ŵaŵisikulu amaŵoni aenji , pakuti pakusimika ;
44016017	wopele alukutulonda fweŵo naPaulu , ili aŵilicisya ati : Awantu aŵa ŵapyunjisi ŵaŵaLesa Aŵo Aŵacilile , ŵalukumutulisisyeni insila yakupulusya .
44016018	Kaŵili alukucite' fyo insiku isinji . Sombi Paulu aliŵele nensoni ukwakuti , nekwaluka , nekulaŵila kumupasi uyo ati : Ndukukufunda , mwisina lyaŵaYesu Klistu , ati ufumemo muli ye ! Nawo walifumine-mo impindi iyo yopele .
44016019	Sombi ŵawisikulu , pakuŵona ati icakutunoŋkela amaŵoni casila , ŵaliŵekete Paulu naSilasi , nekuŵakulila kumupunda uwakuulila-po kumpemba .
44016020	Popele , pakuŵatwala kuŵakusololola , ŵalilaŵile ati : Aŵantu aŵa , aŵaJuda , ŵalukukatasyo'kwakuti umusi wesu ,
44016021	nekulanjisya ukwisiŵila uko takwelelwe fweŵo ukupoka , neli kukulonda , fweŵaLoma .
44016022	Popele neŵumba lyaŵantu lyaliŵemine ; neŵakusololola naŵo ŵaliŵakwamawilile nefyakufwala fyaŵo ukuŵafula , nekuŵula aŵantu ati ŵapameni kundondo .
44016023	Peŋka , ili ŵaŵapamine ifinji , ŵaliŵaposele mwikati , nekumuŵula kalama wamwikati ati aŵalamisye .
44016024	Naye , pakumfwa ukuŵulo'ko , aliŵaposele mucipinda icamukati kekati ; nekuŵakacisya amolu aŵo mumakusu .
44016025	Sombi , pakati kaŵusiku , Paulu naSilasi ŵalukutembela nekwimbe'nyimbo kuli ŵaLesa ; naŵakaili naŵo ŵalukuŵakutika .
44016026	Lomba necitulika icikulu calipulilile ukwisa , fyopele'fyo ifyapansi ifyakwikati fyailieŋkene . Impindi iyo yopele , napamilyaŋgo yonse paliiswilwepo , nefyakuŵakaka aŵo ŵonse fyalikakulucile .
44016027	Peŋka kalama , ili aŵucite mutulo , nekuŵona ati pamilyaŋgo yakwikati paliisucile , alisomwene impoko yakwe , ati ndiipaye , pakuti pakweŵa ati ŵakaili ŵafyuka .
44016028	Sombi Paulu aliŵilicisye nesiwi'likulu ati : Wilisomesya , pakuti epo tuli fwense .
44016029	Popele aliŵaŵulile ati leteni inyale , nekusotokelamo nekuwila pansi pamenso aŵaPaulu naSilasi , ili atutuma pakuti pamwenso ;
44016030	nekuŵafumya-mo , nekulaŵila ati : Mweŵasikulu , ncite syani ati mpuluke ?
44016031	Naŵo ati : Ulukupema-mo muli ŵaSikulu Yesu , eli ukapuluka , weŵo neŵamuŋanda yoŵe .
44016032	Naŵo ŵalilaŵile lsiwi lyaŵaSikulu kuli ye nakuli ŵaŵo ŵonse awamuŋanda yakwe .
44016033	Naye impindi iyo yopele iyaŵusiku aliŵapokele , nekuŵasamfya nemikakambo yaŵo ; nekuŵatisiwa , ye umwine neŵantu ŵakwe ŵonse , impindi iyo yopele .
44016034	Naye aliŵenjisye muŋanda yakwe , nekuŵatekela nefyakulya , nekulukusembo'kwakuti , pamo newamuŋanda yakwe ŵonse , ili ŵacetekele muli ŵaLesa .
44016035	Sombi , pakuco'ŵusiku , aŵakusololola ŵalifitumine ifilolo , nekulaŵila ati : Muŵakakulule aŵantu aŵo !
44016036	Peŋka kalama alimuŵulile Paulu amasiwi ayo , nekulaŵila ati : Aŵakusololola ŵatuma aŵantu mukumukakululeni ; fumeni-mo lomba , mulukuya neŵutende .
44016037	Sombi Paulu alilaŵile kuli ŵo ati : Ŵalitupamine apaswetele , nekutufumbucila lukoso , fweŵaLoma , nekutuposa mwikati : kansi ŵukumo ŵalukutufumya kumpelo ? Fwewaswe ! Sombi ŋgawese aŵene , ŵatufumye !
44016038	Popele ifilolo fyaliŵaŵulile aŵakusololola amasiwi ayo : naŵo ŵalitinine pakumfwa ati ŵaLoma .
44016039	Naŵo ŵaliisile , nekuŵakombetela : lomba , pakuŵafumya , ŵaliŵakombetele ati fumeni-mo mumusi muno .
44016040	Ŵo ŵalifumine-mo mwikati , nekwinjila mwa Ludya ; popele , ili ŵaŵabwene aŵana-ŵaŋkasi , ŵaliŵasaŋgalesye , nekukumbuluka .
44017001	Ili ŵapitile paAmfipoli naApolonya , ŵalificile nakuTesalonike , uko eko lyali nesunagoge lyaŵaJuda .
44017002	Naye Paulu , koti kwisiŵila kwakwe , aliinjile muli ŵo , nekulukupicisya naŵo ifyamumalembo utusuŵa twasabata tutatu ,
44017003	ili aŵulisisya , nekuŵaŵula ati ukuŵelelwa ŵaKlistu ukusomenwa , nekuŵukapo liŵili paŵafwile ; nakaŵili ati : AŵaŵaYesu aŵa ndukutulisya kuli mweŵo niŵaKlistu .
44017004	Popele ŵambi naŵo ŵalitekenesiwe , nekukumaŋkana naŵaPaulu naSilasi ; nakaŵili neŵumba ilikulu ilyaŵaEla aŵatekenye , neŵanakasi aŵacindeme aŵenji .
44017005	Sombi aŵaJuda ŵaliŵele necikani , nekuŵapoka ŵambi aŵoŋgwa aŵakuŵantu ŵalukoso , nekuŵuŋganya iŵumba , nekucite'cipupa icikulu mumusi ; naŵo ŵaliŵuŋgulucile kunanda yakwe Yasoni , nekwesya ukuŵafumisya pamenso aŵantu .
44017006	Lomba , ili taŵaŵabwene-po , ŵalimukulumwine Yasoni newana-ŵaŋkasi ŵambi pamenso ampemba syamumusi , ili ŵaŵilicisya ati : Aŵo aŵaalwile icalo conse icapansi ŵaliisile nakukuno konse ;
44017007	ŵopele aŵo Yasoni aliŵapokele ; aŵa ŵonse ŵalukupulaisya amafunde akwe Kaisa , nekulaŵila ati : Epo ili imfumu imbi , eYesu !
44017008	Peŋka neŵumba lyaŵantu nempemba syamumusi syaliŵele nekamanamu , pakufyumfwe'fyo-fintu .
44017009	Lomba , ili ŵapokele umukole kuli Yasoni naŵambi naŵo , ŵaliŵakakulwile .
44017010	Popele apo awana-ŵaŋkasi ŵalipulilile ukutuma Paulu na Silasi uŵusiku kuBeloya ; naŵo , ili ŵafidie uko , ŵaliinjile mwisunagoge lyaŵaJuda .
44017011	Sombi aŵaJuda aŵo ŵali nemucinsi uwakucila napali ŵaŵo aŵakuTesalonike , pakuti ŵalipokele lsiwi nemitima iyansicilwe , ili ŵasalala amalembo insiku nansiku , ukwesya ati kani ifi-fintu fyacine .
44017012	Pakuti pali fyefyo , aŵenji ŵalicetekele ; nakaŵili neŵanakasi aŵaEla aŵamucinsi aŵacindeme , neŵalalume aŵenji .
44017013	Sombi aŵaJuda aŵakuTesalonike , ili ŵaisiŵile ati lsiwi lyaŵaLesa lilukutulika kuli Paulu nakuBeloya nako , ŵaliile uko naŵo , ili ŵasuŋgwila nekwakatasya amaŵumba aŵantu .
44017014	Peŋka aŵana-ŵaŋkasi ŵalipulilile ukumutuma Paulu ati akafike nakucisiŵa ; sombi Silasi naTimote waciikele kopele uko .
44017015	Sombi aŵo aŵamutanjilile Paulu , ŵalimufisisye nakuAtenai ; popele , ili ŵapokele ifunde ilyakuli Silasi naTimote ati ŋgawese bwaŋgu kuli ye , ŵalikumbulucile .
44017016	Kansi naPaulu , pakulukuŵapembelela kuAtenai , umupasi wakwe walikalipile muli ye , pakuŵono'musi uliiswile ifiŵumbwaŵumbwa .
44017017	Fyopele'fyo alukupicisya mwisunagoge neŵaJuda neŵantu aŵatekenye , napaluŵansa ulwakuulila-po insiku syonse naŵaŵo aŵo alukukumana naŵo .
44017018	Popele naŵambi aŵaEpikuleyo neŵaSitoici aŵatemenwe amano ŵalikumene nakwe . Popele ŵambi ati : Mboyu-waŵulaka , aŋgalawile'ndo ? Naŵambi ati : Alukuŵoneka koti wakutulisya ŵalesa aŵensu ! pakuti alukusimika ŵaYesu nekuŵuka kwapamfwa .
44017019	Naŵo ŵalimwikete , nekumutwala kuAleopage , nekulaŵila ati : Twisiŵe uŵusambisi uŵu ubwaŵukumo , uŵulukulaŵilwa kuli weŵo ?
44017020	Pakuti ulukuleta kumatwi esu fimbi ifintu ifyaŵukumo ; lomba tulukufwayo'kwisiŵa ati mbefi fyasyani .
44017021	( Pakuti aŵaAtenai ŵonse neŵensu aŵalukwikala mopele umo ŵalukupisye'mpindi yaŵo yonse ukulaŵila nekumfwa fimbi ifintu ifyaŵukumo , temufyeŵo fimbi koku . )
44017022	Naye Paulu aliimakene mukati muAleopage , nekulaŵila ati : Mweŵantu ŵakuAtenai , pafintu fyonse naŵona ati muli ŵakupupa ;
44017023	pakuti , pakupitana nekuŵona ifyo-fintu ifi mupupa , nasaŋga neconto icali nemalembo aya , ati : KULI LESA UTESIŴILWE . Pakuti pali fyefyo , aŵo aŵa mucindika , mweŵakuŵulo'kwisiŵa , ŵopele aŵo ndukubwenesya kuli mweŵo .
44017024	ŴaLesa awaleŋgele icalo conse nefintu fyonse ifilimo , aŵo , pakuti niŵaSikulu ŵamwiulu napansi pano , taŵekala-mo mumatempuli aiŵekwe kuminwe ;
44017025	neli kutaŵataŵilwa kuminwe yaŵantu , koti ŵakupeŋgele'fintu : pakuti aŵene ŵalafipela fyonse umweo nekupema nefintu fyonse ;
44017026	nakaŵili ŵalileŋgele kuli umo imikoka yonse yaŵantu , ati ŵekale ponse pacalo capansi , ili ŵaansicile impindi syaŵo nemipaka yakwikala kwaŵo ;
44017027	ati ŋgaŵaŵafwaya-fwaye ŵaLesa , nekuŵapampantila , nekuŵaŵona , naŋgawa ati taŵali ukutali nakuli fweŵo fwense .
44017028	Pakuti muli ŵo emo tulukwikala , nekulukwenda , nekulukuli neŵumi ; koti nifyefyo ifi ŵalaŵile aŵatatwisi ŵenu ŵambi ati : Pakuti nafweŵo nifweŵakamufyalwa ŵaŵo !
44017029	Popele , pakuti nifweŵakamufyalwa ŵaŵaLesa , tekwelelwa fweŵo ukulukulaŋguluka ati ŵuLesa ŵuli koti ligolide , neli lisilifa , neli libwe , iliŵasilwe nemano nekucenjela kwaŵantu .
44017030	Popele ŵaLesa ŵalisisulile impindi syakuŵulo'kwisiŵa ; sombi ŵukumo ŵalukuŵafunda aŵantu ŵonse aŵaponse-ponse ati ŋgaŵalapile ;
44017031	pakuti ŵaliansicile akasuwa ako ŵakasololola-mo neŵamucalo ukuluŋgeme kumuntu uyo uyu ŵasalulwile ; ifyo ŵalilaile kuŵantu ŵonse , ili ŵamuŵusisye paŵafwile .
44017032	Popele , pakumfwa ifyakuŵuka kwaŵafwile , ŵambi ŵaliwelele ; sombi ŵambi naŵo ati : Tukakumfwa liŵili ifyafifi .
44017033	Fyopele'fyo Paulu alifuminemo muli ŵo .
44017034	Sombi ŵambi aŵantu ŵalimukoŵamine , nekucetekela ; mwiŵumba lyaŵo emo ŵali Ndionusyo umuAleopage , nemwanakasi umbi uwailicilwe ati niNdamali , naŵambi naŵo pamo .
44018001	Panuma yafintu ifyo alifumine kuAtenai , nekufika nakuKolinto .
44018002	Naye alisanjile umuJuda umbi , uwailicilwe ati niAkwila , umwina-Ponto , uwafumine akale panini kucalo caItalya , pamo nemukasi wakwe , Pilisicila ; pakuti Klodyo alifundile aŵaJuda ŵonse ati ŋgaŵafume-mo muLoma . Popele Paulu aliile kuli ŵo .
44018003	Lomba , pakuti imilimo yaŵo imo , aliikele naŵo , nekulukupyuŋga naŵo pamo ; pakuti imilimo yaŵo yakupasila'masema .
44018004	Kaŵili utusuŵa twasabata tonse alukupicisya mwisunagoge , nekulukutekenesya aŵaJuda neŵaEla .
44018005	Sombi ili ŵafumine kucalo caŵaMakedonya Silasi naTimote , Paulu alikakatisiwe kiwiSwi , nekulukusimika kuŵaJuda ati ŵaYesu niŵaKlistu .
44018006	Sombi ili ŵamucicile , nekulukucito'mucobwe , alikuntile icakufwala cakwe , nekulaŵila kuli ŵo ati : Imilopa yenu ŋgaikale pamitwi yenu mweŵene ; neŵo ndiswetele . Ukuta tika kumpindi ino , nakulukuya kuŵenafyalo !
44018007	Naye alifumine-ko'ko , nekwinjila muŋanda yamuntu umbi uwailicilwe ati niTito Jusito , uwalukucindika ŵaLesa ; nenanda yakwe yaliŵambakene nesunagoge .
44018008	Peŋka Klispo , impemba yamwisunagoge , alicetekele muli ŵaSikulu , pamo newamuŋanda yakwe ŵonse ; nakaŵili aŵakuKolinto aŵenji , pakumfwa , ŵalicetekele nekuŵatisiwa .
44018009	Popele ŵaSikulu ŵalilaŵile kuli Paulu uŵusiku mukuŵoneka , ati : Wilukutina , ulukulaŵila , wilukwikele celele ;
44018010	pakuti neŵo ndi naweŵo ; tapali-po muntu uwakukupimpilila mukukusomesya ; pakuti ndi neŵantu aŵenji muno-mumusi .
44018011	Popele aliikele-mo mulya umwaka umo nemyensi isanu naumo peulu , ili asambisya Isiwi lyaŵaLesa pakati pali ŵo .
44018012	Sombi pakulukuwekalika aŵaAkaya Galyo , lomba aŵaJuda nemutima umo ŵalimwimine Paulu , nekumutwala kucilye ,
44018013	nekulaŵila ati : Uyu-muntu eulukuŵatekenesya aŵantu ati ŵalukuŵacindika ŵaLesa ukwakupulaisya amafunde .
44018014	Sombi , ili afwaile Paulu ukwasamuna pakanwa , Galyo alilaŵile kuŵaJuda ati : Umulandu uyu ŋga wakuŵifya neli wafiŵipile ifyaŵupupa , mweŵaJuda , ŋga waelelwa ati musumineni .
44018015	Sombi kani pali ukwipusya ukwamasiwi nemasina nemafunde enu mweŵene , milandu yenu ; neŵo nsilukufwayo'kwisololola imilandu iyi !
44018016	Naye aliŵatamfisye pacilye .
44018017	Peŋka aŵantu ŵonse ŵalimwikete Sosiene , impemba yamwisunagoge , nekumupamina pacilye . Sombi Galyo taafilasile ifyofintu .
44018018	Popele Paulu , ili apembele nensiku simbi isinji panuma yafyefyo , alilaile awana-ŵaŋkasi , nekufumo'ko , nekwenda mubwato ukuya kucalo caSilya , pamo naPilisicila naAkwila . Lomba aliŵeyele mumutwi kuKencilea , pakuti ali necakulapa .
44018019	Naŵo ŵalificile kuEfesa ; kopele uko alilekene naŵo . Sombi umwine aliinjile mwisunagoge , nekulukupicisya neŵaJuda .
44018020	Popele ŵalimukombetele ati ekale nempindi imbi ; sombi taasumine-po ;
44018021	sombi aliŵalaile , nekulaŵila ati : Ukwelelwa neŵo ukuwuŋgana kucitenje ico icikesa kuJelusalemi ; sombi ŋkabwelela kuli mweŵo , kani ŵaLesa ŵakasumina . Eli aimine nelwendo mubwato ukufuma kuEfesa .
44018022	Popele , ili atuntucile kuKaisalia , aliile nekuŵasekelela aŵekelesya , lomba nekuya kuAntioke .
44018023	Ili aikele-ko impindi imbi , alikumbulucile , nekupita pacalo caGalatya necaFiluja ukuluŋgeme , ili akosya aŵasambile ŵonse .
44018024	Popele umuJuda umbi , uwailicilwe ati niApolo , umwina-Alecisandala , umuntu wamano , aliisile kuEfesa ; kaŵili ali nemilaŋgwe yamumalembo .
44018025	Uyomuntu ewasambisiwe munsila yaŵaSikulu ; ali nemuŋkonsya mumutima ; alukulaŵila nekulukusambisya bwino ifintu ifyakuli ŵaYesu , ili esiŵile ukuŵatisya kwakwe Yoane kweŋka .
44018026	Naye alitaticile ukulaŵilisya nemutima ukosele mwisunagoge . Sombi Pilisicila naAkwila , pakumumfwa , ŵalimupokele , nekumuŵulisisya bwino bwino insila yaŵaLesa .
44018027	Peŋka , ili afwaile ukuya kucalo caAkaya , awana-ŵaŋkasi ŵalimusaŋgalesye , nekulemba iŋkalata kuŵasambile ati ŵakamupoke . Naye , ili aficile , aliŵofwele-ko ukwakuti aŵo aŵacetekele pakuti paluse ;
44018028	pakuti aliŵasinawilile ukwakuti aŵaJuda apaswetele , ili abwenesya kumalembo ati ŵaYesu niŵaKlistu .
44019001	Paliŵele ati , ili aciikele Apolo kuKolinto , Paulu , pakupita pacalo icakuntulo , alificile kuEfesa , nekusaŋgana neŵasambile ŵambi :
44019002	nekuŵepusya ati : Mwalipokele Umupasi Uswetelele ili mwacetekele ? Naŵo ŵalilaŵile kuli ye ati : Koku , tatwaumfwile neli panini ati epo uli Umupasi Uswetelele .
44019003	Naye ati : Kansi nimundo mwaŵatisisiwe ? Naŵo ati : Mukuŵatisya kwakwe Yoane .
44019004	Kumfwa Paulu ati : Yoane alukuŵatisya nekuŵatisya ukwakulapila , ili alaŵila kuŵantu ati : Ukwelelwa ukucetekela muli woyo ukesa munuma yanji : wopele eŵa Yesu .
44019005	Peŋka , ili ŵafyumfwile'fyo , ŵaliŵatisiwe mwisina lyaŵaSikulu Yesu .
44019006	Lomba , ili aŵatintile-po Paulu iminwe yakwe , Umupasi Uswetelele waliisile pali ŵo ; naŵo ŵalukulaŵila nemini , nekulukusimika .
44019007	A ŵo ŵonse pamo ŵali aŵantu ikumi naŵaŵili .
44019008	Naye aliinjile mwisunagoge , nekulukulaŵilisya nemutima ukosele imyensi itatu , ili apicisya nekulukuŵatekenesya ifyafintu fyaŴufumu bwaŵaLesa .
44019009	Sombi , pakukosa mumitima nekulukupulaisya ŵambi aŵantu , nekulukutoŋgala lnsila pamenso amaŵumba aŵantu , alifumine kuli ŵo , nekuŵalekanya aŵasambile , nekulukupicisya insiku nansiku mwisukulu lyakwe Tulano .
44019010	Ifyo fyalicitilwe imyaka iŵili ; fyopele'fyo ŵonse aŵalukwikala mucalo caAsya , aŵaJuda neŵaEla , ŵaliumfwile lsiwi lyaŵaSikulu .
44019011	Kaŵili ŵaLesa ŵalicitile ifimpelampela ifyakucila , muminwe yakwe Paulu ;
44019012	fyopele'fyo ŵalitwite kuŵalwasi ifitambala netwakufwalila utwafulile kumuŵili wakwe ; nao amalwasi nekuŵaleka , nemipasi iŵipile nekufuma-mo .
44019013	Sombi ŵambi aŵaJuda aŵakwenda-enda , aŵalaye , ŵaliikete imilimo iyakusimbula isina lyaŵaSikulu Yesu pali ŵaŵo aŵali nemipasi iŵipile , nekulaŵila ati : Ndukukufunda kuli ŵaYesu , aŵo aŵa atulisya Paulu !
44019014	Kaŵili eko ŵali aŵana ŵasanu naŵaŵili aŵalalume ŵamuntu umbi Sikefa , umuJuda , umupapatilisi umukulu , aŵacitile'fyo .
44019015	Popele umupasi uŵipile waliŵaasucile ati : WaYesu ndiŵesi , naPaulu naye ndimwisi ! Sombi mbamweŵo nimweŵani ?
44019016	Popele umuntu uyo uwali nemupasi uŵipile , alifukucile pali ŵambi ŵaŵili , nekuŵacila ŵoŵilo amakosa , nekuŵanasya , fyopele'fyo ŵaliŵutucile kunanda iyo ubwalondwa , nefiweŋga .
44019017	Lomba ifyo fyalisiŵilwe kuŵantu ŵonse , aŵaJuda neŵaEla , aŵalukwikala muEfesa ; naŵo ŵonse ŵaliŵele nemwenso , nesina lyaŵaSikulu Yesu nalyo lyalikusiwe .
44019018	Nakaŵili ŵambi naŵo aŵenji , aŵacetekele , ŵaliisile ili ŵafisulula nekuŵulisisya ukucita kwaŵo .
44019019	Naŵambi aŵenji aŵakuŵuka ŵaliloŋganisye amabuku aŵo , nekuoca pamenso aŵantu ŵonse ; popele ŵalipendele umuulo wao , nekuŵona ati nindalama syesilifa amasausande amakumi asanu .
44019020	Fyopele'fyo lsiwi lya ŵaSikulu lyalikulile makosa nekucila .
44019021	Pakusile'fyo-fintu , Paulu alifwaile mumutima ati , pakupita pafyalo fyaMakedonya naAkaya , ŋkaye kuJelusalemi ; nekulaŵila ati : Ili ŋkapito'ko , fikelelwa neŵo ukuŵona naLoma .
44019022	Lomba , ili atumine kuMakedonya ŵambi ŵaŵili aŵalukumupyunjila , Timote naElasito , ye umwine alisyele impindi mucalo caAsya .
44019023	Impindi iyo caliŵucile necipupa icikulu icapaNsila .
44019024	Pakuti umbi umuntu uwailicilwe ati niDemetilo , umufusi wesilifa , uwalukufula utuluŵi utupalene Atemi , aliletele imilimo iinji kuli ŵamasili :
44019025	aŵo aliwawuŋgenye pamo neŵantu aŵamilimo yopele'yo , nekulaŵila ati : Mweŵame , muliisi ati fweŵo tulaŵa nemaŵoni esu pakuti pamilimo iyi .
44019026	Kaŵili mulukuŵona nekumfwa ati takuli kweŋka kuEfesa , sombi monse mucalo caAsya ukusyala-ko panini , uyuPaulu atekenesya nekwalucila aŵantu aŵenji , ili alaŵila ati aŵo aŵacitilwe kuminwe taŵali niŵalesa .
44019027	Lomba taili milimo yesu veŋka ilukupalamina ukupufiwa ; sombi netempuli lyakwe lesa umwanakasi umukulu Atemi likaŵa lyalukoso ; nakaŵili umwine akasulwa kuŵuleme bwakwe , uyo ŵonse aŵamucalo caAsya neŵamucalo conse icapansi eŵacindika .
44019028	Popele , ili ŵafyumfwile'fyo , ŵalikalipile ukwakuti , nekuŵilicisya ati : Atemi waŵaEfesa emukulu !
44019029	Popele nemusi wonse waliŵele nekupiliŋgana ; neŵantu ŵaliŵutucile nemutima umo kuluŵansa , ili ŵaŵekete Gayo naAlisitako , aŵaMakedonya , aŵalwendo aŵaŵyakwe Paulu .
44019030	Popele , ili alukufwaya Paulu ukwinjila kuŵantu , aŵasambile taŵamusumine .
44019031	Nakaŵili naŵambi , ifilolo ifikulu ifyamucalo caAsya , ifiŵusa fyakwe , fyalitumine aŵantu kuli ye , nekumukombetela ati tekulukulitakatila muluŵansa .
44019032	Pakuti pali fyefyo ŵambi ŵalukuŵilicisya fimbi , ŵambi naŵo fimbi nafyo : pakuti iŵumba ilyo lyalipiliŋgene ; naŵo aŵenji aŵakucila taŵaciisiŵile-po iceŵo iciŵaŵuŋganine-po .
44019033	Peŋka ŵalimufumisye Alecisanda mwiŵumba , aŵaJuda eŵamusindicile-ko . Popele Alecisanda alicilicile kukuŵoko ati ndilaŵilile kuŵantu .
44019034	Sombi ili ŵabwene ati ye muJuda , ŵonse ŵalukuŵilicisya nesiwi limo ukupisya impindi siŵili ati : Atemi waŵaEfesa emukulu !
44019035	Peŋka , ili alikalicile icisinsi iŵumba , umulembesi wamumusi alilaŵile ati : Mweŵantu ŵakuEfesa , mbawisamuntu utesi ati umusi waŵaEfesa eulame'tempuli lyakwe Atemi uyo umukulu , nacikaluŵi ico icaponene kuli Seu ?
44019036	Pakuti ifi-fintu tafiisi ukuleŋgululwa , ukumwelelweni ukulukwikele celele , nekuŵulo'kucito'ŵuluya neli panini !
44019037	Pakuti mwaleta aŵantu aŵa , aŵataŵali ŵaŋo ŵamumatempuli , neli ŵakucoŵola lesa wesu umwanakasi .
44019038	Pakuti pali fyefyo , kani Demetilo naŵamasili aŵo ali naŵo ŵali nemulandu pamuntu umbi , lomba kufilye kuliiswilwe , neŵakusololola naŵo eko ŵali ; ŋgawasininansyanye !
44019039	Sombi kani mulukufwaya akantu akafyeŵo fimbi nafyo , kakasolololwa mwiwuŋgano lyansiku syonse .
44019040	Pakuti icine tulukulikulika mukusininwa pakuti pacipupa calelo , pakuti tapali iceŵo icakucicitila-po ; nakaŵili ifyacici tatukesiŵa ukuŵulisisya bwino iŵumbe'li .
44019041	Popele , ili alaŵile'fyo , alipalaŋgenye iŵumba .
44020001	Lomba , ili casilile icipupa , Paulu aliŵetile aŵasambile , nekuŵacenjesya ; eli aŵalaile , nekukumbuluka ukuya kucalo caMakedonya .
44020002	Popele , paku pita pamitala iyo , nekuŵacenjesyo' kwakuti aŵantu , alificile kucalo caŵaEla .
44020003	Lomba , ili aikele kopele uko imyensi itatu , aŵaJuda ŵalimwalicile , pakufwaya ye ukwimo'lwendo mubwato ukuya kucalo caSilya ; naye alilifundile ati ŋkabwelela-ko pansila iyamucalo caMakedonya .
44020004	Popele Sopata uwakuBeloya , umwana wakwe Pulo , alimusindicisye ukufika nakucalo caAsya ; naŵo aŵaTesalonike , Alisitako naSekundo ; naGayo uwakuDabe , naTimote ; neŵaŵakuAsya , Tuciko naTilofimo .
44020005	Sombi aŵo eŵatanjile , nekutupembelela kuTilowa .
44020006	Popele twaliimine ulwendo mubwato ukufuma kuFilipoi , pakusila insiku syafimpwampwa ifyakuwulo'musuŋga , nekufika kuli ŵo kuTilowa pansiku sisanu ; kopele uko eko twaikele insiku sisanu nasiŵili .
44020007	Popele pakasuŵa akakutatiko'muluŋgu , ili twawuŋgene mukukumala siŋkwa , Paulu alukwambala naŵo , ati akakumbuluke ŋgamailo ; naye alitalimfisye ukwambala kwakwe ukufika napakati kaŵusiku .
44020008	Kaŵili emo syali inyale isinji munande'yo iyapeulu , iyi twawuŋgene-mo .
44020009	Kansi pakambeluka pali ikele umusaŋkwa umbi , isina lyakwe niYutuko , alilemenwe utulo . Peŋka , ili acambala nafimbi Paulu , alilemenwe utulo Yutuko , nekuponena pansi ukufuma kunanda iyaŵusitatu peulu , nekumwimyo' fwile .
44020010	Naye Paulu aliselucile , nekwifunama pali ye , nekumufukatila , nekulaŵila ati : Mwicite'cipupa ; pakuti umweo wakwe emo uli .
44020011	Popele Paulu , ili aninine nekukumala siŋkwa nekulya , alukwambala naŵo impindi itali , ukufika nakumaca ; fyopele'fyo alikumbulucile .
44020012	Naŵo ŵalimuletele umusaŋkwa uyo mulaŵi , nekusaŋgalalo'kwakuti .
44020013	Sombi fweŵo twalitanjile ukuya kubwato , nekwima ukulukuya kuAso , ati tukamupoke Paulu kopele uko : pakuti ifyo efi aansicile , ati akaye umwine pamutunta .
44020014	Popele , ili atukumenye kuAso , twalimupokele , nekuya-kufika nakuMitulene .
44020015	Pakufumo'ko , ŋgamailo twalificile ukusiŋkamana paCiyo ; kaŵili ŋgamasesi nekusumpa-po lukoso paSamo ; nakaŵili ŋgamasosi matali twalificile nakuMileto .
44020016	Pakuti Paulu alilandakenye ukusesya Efesa , niŋgakokola mucalo caAsya ; pakuti alukwendesya ati mbe nemakosa akulukuli kujelusalemi pakasuŵa kaPentekosite .
44020017	Popele kuMileto , alitumine aŵantu kuEfesa mukuŵeta aŵakulu aŵamwikelesya .
44020018	Peŋka , ili ŵaisile kuli ye , alilaŵile kuli ŵo ati : Mweŵo mweŵene muliisi , ukufuma kukasuŵa ako nanyantile mucalo caAsya , ifyakwikala kwanji uku nali namweŵo impindi yonse ,
44020019	ili mbapyunjila ŵaSikulu nekulicefya ukwamumutima , neminsosi , nefyakwesya ifyamponene pakuti pakwalika kwaŵaJuda :
44020020	ati nsinatinine-po ukumuŵulisisyeni ifintu fyonse ifyesyuko , nekulukumusambisyeni apaswetele , namumananda onse ,
44020021	ili ndondolosya kuŵaJuda nakuŵaEla ukulapila kuli ŵaLesa , nekucetekela kuli ŵaSikulu ŵesu Yesu Klistu .
44020022	Ŵukumo ŵoneni , ndukuya ukacilwe muMupasi kujelusalemi , newakuŵulo'kwisiŵa-po ifintu ifyo ifikesa kuli neŵo kopele uko ;
44020023	sombi ati Umupasi Uswetelele ulukunsimicila mumisi yonse , ati ifyakukaka nemapensyo alukumpembelela .
44020024	Sombi nsilukuweŵa kantu umweo wanji ati euntemenwe , ati ŋkesiŵe ukukonsya ulwendo lwanji , nemilimo iyo napokele kuli ŵaSikulu Yesu , iyakusimika leeŵo Iciweme icaluse lwaŵaLesa .
44020025	Ŵukumo ŵoneni , ndiisi ati mweŵo mwense , muli mweŵo emo nalukwenda-enda ili ntulisya Uŵufumu , tamukambona-po liŵili pamenso .
44020026	Pakuti pali fyefyo ndukusimika kuli mweŵo lelo , ati nsikwete neli keŵo akamilopa yaŵantu ŵonse .
44020027	Pakuti nsinatinine-po ukumuŵuleni amafunde aŵaLesa onse .
44020028	Kamucenjela mweŵo mweŵene , nakaŵili pakuti petaŋga lyonse , muli Iyelyo emo wamwikalicileni ŵucilolo Umupasi Uswetelele , mukuteŵeta ikelesya lyaŵaLesa , ilyo ili ŵaulile kumilopa yaŵo aŵene .
44020029	Ndiisi ati , pakufuma-po neŵo , imimbulu ikali ikenjila pakati pali mweŵo , itaikalileka itaŋga .
44020030	Nakaŵili pali mweŵo mweŵene pakema aŵantu aŵakalukulaŵila ifintu ifisendeme , mukuwoŋgola aŵasambile ati ŵaŵalonde .
44020031	Pakuti pali fyefyo , mulukulaŋga-laŋga , nekulukulaŋguluka ati imyaka itatu nsinalekele ukulukuŵacenjesya ŵonse paŵusiku napakasuŵa neminsosi .
44020032	Pano ndukumusisyeni kuli ŵaLesa nakwisiwi lyaluse lwaŵo , iliisi ukumwiŵakeni , nekumupeleni uŵupyani pamo naŵaŵo ŵonse aŵaswesiwe .
44020033	Nsinali newuŋkumbwa bwakwisilifa neli ligolide neli fyakufwala ifyaŵantu ŵonse neli umo .
44020034	Mweŵo mweŵene muliisi ati iminwe iyi yalukuntaŵataŵilila ifyakupeŋga kwanji , nefyaŵaŵo aŵo nali naŵo .
44020035	Mufintu fyonse nalimupeleni icakutuntulula-mo , ati , pakupyunjisya ukwakuŵe'fyo , ukumwelelweni ukulukuŵofwa-ko aŵafila , nekulaŋguluka amasiwi aŵaSikulu Yesu , ayo ŵalaŵile aŵene ati : Ukupela kuli nesyuko ilyakucila napakupoka .
44020036	Popele , ili alaŵile'fyo , alifukeme , nekutembela naŵo ŵonse .
44020037	Popele ŵonse ŵalililile ukwakuti , nekulukumukumbete Paulu mumukosi , nekulukumufyonta ,
44020038	ili ŵaŵombomana tanje cine pakuti pesiwi ilyo alaŵile ati : Tamukambona-po liŵili pamenso . Naŵo ŵaJimusindicisye ukumutwala kubwato .
44021001	Ili twalekene naŵo , nekwimo'lwendo mubwato , twaliluŋgeme nekufika kuKoso ; ŋgamailo nakuLodo ; pakufumo'ko , nakuPatala .
44021002	Popele , ili twabwene ubwato ŵulukwaŵuka ukulukuya kucalo caŵaPoinike , twaliicile-mo nekuyo'lwendo .
44021003	Lomba , ili twaficile pakuŵona nikuKupilo , twalikuposele kucipiko , nekwenda ukulukuya kuSilya , nekutuntucila paTulo ; pakuti popele apo epo bwalukufwaya ubwato ukutulila ifipe .
44021004	Peŋka , pakuŵona aŵasambile , twalilinsisye popele apo insiku sisanu nasiŵili . Aŵo ŵalilaŵile kuli Paulu muMupasi ati , tekunyanta-mo amakasa muJelusalemi .
44021005	Popele apo , ili twasilisye insiku isyo , twalifumine-ko nekuyo'lwendo lwesu ; naŵo ŵonse pamo neŵakasi ŵaŵo neŵana ŵalitusindicisye , ili tatuŋgafuma mumusi ; popele twalifukeme pacito , nekutembela ;
44021006	nekulayana ; eli twaicile namubwato ; sombi ŵo ŵalibwelele kwaŵo .
44021007	Pakusilo'lwendo lwakufuma ku'Tulo , twalificile kuTolemayi ; popele twaliŵasekelele aŵakwasu , nekulukwikele naŵo akasuŵa kamo .
44021008	Ŋgamailo twalikumbulucile nekufika nakuKaisalia . Popele twaliinjile muŋanda yakwe Filipo uwakutulisya , umbi peŵumbalyaŵaŵo aŵali ŵasanu naŵaŵili , nekulukwikele nakwe .
44021009	Uyo-muntu wali neŵana aŵanakasi ŵane , awatawaŋgopwa , aŵalukusimika .
44021010	Lomba , pakwikala fweŵo kopele uko insiku isinji , kwaliisile ukufuma kucalo caŵena-Juda uwakusimika umbi , uwailicilwe ati niAgabo .
44021011	Uyo aliisile kuli fweŵo , nekuwula umusipi wakwe Paulu , nekulikaka kumolu nakumaŵoko , nekulaŵila ati : Ifi ulukulaŵila Umupasi Uswetelele ati : Fyopele'fyo aŵaJuda aŵakuJelusalemi efi ŵakamukaka umwine wamusipi uyu , nekumuposa muminwe yaŵenafyalo .
44021012	Peŋka , ili twaumfwile'fyo-fintu , fweŵo naŵaŵo aŵakoko twalimukombetele Paulu ati : Tekuya kuJelusalemi !
44021013	Peŋka'po Paulu aliasucile ati : Mulukucite'ndo , ukulukulila , nekumfumyo'mutima ? Pakuti nasumina , tekukakwa kweŋka , sombi kaŵili nekufwila kuJelusalemi , pakuti pesina lyaŵaSikulu Yesu !
44021014	Popele , ili alukukana ukutekenesiwa , twalicilekele , ili tulaŵila ati : Ukufwaya kwaŵaSikulu kucitwe !
44021015	Panuma yansiku isyo twaliŵulile ifipinto fyesu ; lomba tulukuya kujelusalemi .
44021016	Kaŵili ŵaliile nafweŵo ŵambi aŵasambile aŵakuKaisalia , nekupinta naMunasoni uwakuKupilo , umusambile wakale , ati tukekale nakwe kwaŵo .
44021017	Lomba , ili twaficile kuJelusalemi , aŵakwasu ŵalitupokelele nekutemwa .
44021018	Naŋgamailo Paulu aliinjile pamo nafweŵo kuli Jakobo ; kaŵili eko ŵali aŵakulu ŵonse .
44021019	Popele , ili aŵasekelele , aliŵulisisye nekufipendulula cimo cimo ifyo-fintu ifyacitile ŵaLesa pakati paŵenafyalo kumilimo yakwe .
44021020	Naŵo , pakufyumfwa ŵaliŵalemesye ŵaLesa , nekulawila kuli Paulu ati : Wemukwasu , waŵona ati muŵaJuda muli aŵantu amasausande aenji aŵacetekele ; naŵaŵo ŵonse ŵali nemuŋkonsya pakuti pamafunde akwe Mose .
44021021	Kaŵili ŵaliumfwile ifyakuli weŵo ati ulukuŵasambisya aŵaJuda ŵonse aŵali pakati paŵenafyalo ati ŋgawaleke Mose , nekuŵaŵula ati : Tekuŵakopola aŵana ŵenu , neli kulukukulonda ukwisiŵila uko .
44021022	Mbanindo lomba ? A ŵo ŵakomfwa icine ati waisa .
44021023	Pakuti pali fyefyo ucite'fi ifi tulukukuŵula . Tuli neŵalalume ŵane aŵali necakulapa .
44021024	Uŵapoke aŵa , ukaliswesye pamo naŵo , uŵalambule ati ŵaŵeye namumitwi yaŵo ; popele ŵonse ŵakesiŵa ati tafili-po fyacine ifyeŵo ifyo ifi ŵaumfwile ifyakuli weŵo ; sombi ati weŵo wemwine ulenda bwino , ili ulama'mafunde .
44021025	Sombi ifyakuŵenafyalo aŵacetekele , twalilembele , ili twafundile ati ŋgaŵaleke ifintu ifyamilambu iyakufiŵumbwaŵumbwa , nemilopa , nefinani ififwile pakufipoto'mukosi , neŵucencemesi .
44021026	Peŋka'po Paulu aliŵapokele aŵalalume aŵo ; lomba ŋgamailo , ili aliswesesye pamo naŵo , aliinjile mwitempuli , nekusimika ukusilisya kwansiku syakuswesya , ukufike'li yaposelwe imilambu pakuti pali ŵo ŵonse .
44021027	Peŋka ili syapalamine ukukumana insiku isyo sisanu nasiŵili , aŵaJuda aŵafumine kucalo caAsya , pakumuŵona Paulu mwitempuli , ŵalilisuŋgwilile iŵumba lyonse , nekumwikata ,
44021028	ili ŵaŵilicisya ati : Mweŵantu ŵakuIsilaeli , mutofwe-ko ! Uyu-muntu ewoyo usambisya aŵantu ŵonse ponse ponse ukuŵasensa aŵantu , nemafunde , nenanda ino ! Nakaŵili aliletele neŵaEla mwitempuli , nekupaŵifya pantu apa apaswetelele !
44021029	Pakuti ŵalimubwene nakwe akale Tilofimo umuEfesa mumusi , popele ŵalukulaŋguluka ati Paulu alimwinjisye namwitempuli .
44021030	Popele nemusi wonse waliŵele necipupa ; neŵantu naŵo ŵaliŵutucile nekukumaŋkana : naŵo nekumwikata Paulu , nekumukulumuna ukumufumya mwitempuli ; peŋka'po napamilyaŋgo nekwisalwa .
44021031	Popele , ili ŵalukwesya ukumwipaya , ifyeŵo fyalificile nakucilolo icikulu icakucila peŵumba lyafita , ati monse mu Jelusalemi aŵantu walukupyuŋgana .
44021032	Naco caliŵulile ifita nefilolo fyapamyanda , nekuŵutucila kuli ŵo ; naŵo , ili ŵabwene icilolo icikulu nefita , ŵalicilekele ukumupama Paulu .
44021033	Peŋka icilolo ico icikulu calipalamine , nekumwikata , nekufiŵula ati mukakeni neminyololo iŵili ; eli ciŋgepusya ati : Mboyu ninani ? Wacite'ndo ?
44021034	Popele ŵambi ŵaliŵilicisye fimbi , ŵambi naŵo fimbi nafyo , aŵapakati keŵumba . Lomba , pakuti tacaisiŵile ifyacine pakuti pacipupa , calififundile ati mutwaleni kwiliŋga .
44021035	Peŋka , ili aficile Paulu pacitantilo , lomba alipapilwe kufita , pakuti paŵumpuwa bweŵumba ;
44021036	pakuti iŵumba lyaŵantu lyalimulondele , ili liŵilicisya ati : Mufumyeni-po !
44021037	NaPaulu , pakufwayo'kumwinjisya mwiliŋga , alilaŵile kucilolo ico icikulu ati : Ndaŵile nenu ? Naco ati : Uliisi uŵuEla ?
44021038	Kansi toli muIjipiti uyo , uwasuŋgwilile aŵantu akale mukucite' fyakwalucila , nekuŵatanjilila mumpaŋga aŵakali amasausande ane ?
44021039	Sombi Paulu ati : Ndi muJuda , uwakuTaso wamucalo caCilica , uwamumusi utauli unini ; ndukumukombeteleni ati munsuminine ati ndaŵile kuŵantu .
44021040	Popele , ili camusuminine , Paulu , lomba aciimakene pacitantilo , alicilicile kukuŵoko kuŵantu . Lomba , ili caŵele celele ukwakuti , alilaŵile kuli ŵo mumulaka waŵaEbeya ati :
44022001	Mweŵakwasu namweŵawisifwe , mumfwe ifyakulilaŵilila ifi ndukumuŵuleni !
44022002	Popele , ili ŵaumfwile ati alukulaŵila kuli ŵo mumulaka waŵaEbeya , ŵalikutumene lukoso popo ; naye ati :
44022003	Neŵo ndi muJuda , uwafyalilwe muTaso uwamucalo caCilica , sombi nalisambile muno mumusi muceni cakwe Gamalyeli , nekufundwa koti mitondo ikatesye iyamafunde aŵawisifwe , nekwikala nemuŋkonsya kuli ŵaLesa , koti nifyopele'fyo ifi muli namweŵo mwense lelo .
44022004	Nalukuŵapensya aŵaNsila iyi ukufika nakukuŵepaya , ili mbakaka nekuŵaloŵela mumakati neŵalalume neŵanakasi .
44022005	Nefintu ifi kaŵili alansimicila umupapatilisi umukulu , pamo neŵakulu ŵonse . Kaŵili kuli ŵo nalipokele iŋkalata isyakuŵakwasu , nekwenda ukulukuya kuDamasiko , ati ŋkawakake aŵo aŵali-ko , mbalete kuJelusalemi , mukuŵacite'milandu .
44022006	Paliŵele ati , pakulukwenda nekupalamina nakuDamasiko , akasuŵa pakati , lomba nekutuŵa ukukulu ukwafumine kwiulu kwalipulilile ukumbyatila .
44022007	Nane naliwilile pansi , nekumfwa nesiwi lilukulaŵila kuli neŵo ati : Saulu , Saulu , mbanindo ulukuŋkululusisya ?
44022008	Nane naliasucile ati : Mbanimweŵanani , mweŵaSikulu ? Naŵo ŵalilaŵile kuli neŵo ati : NineŵaYesu ŵakuNasaleti , aŵo ulukupensya .
44022009	Kansi aŵo aŵo nali naŵo ŵalibwene icine ukutuŵa , sombi tawaumtwile-po isiwi lyaŵaŵo aŵalukulawila kuli neŵo .
44022010	Neŵo ati : Ncite syani , mweŵaSikulu ? Naŵo ŵaSikulu ŵalilaŵile kuli neŵo ati : Ima , ukenjile muDamasiko ; mopele umo fikalaŵilwa kuli weŵo ifintu fyonse ifyansicilwe ati ukacite !
44022011	Popele , pakuŵulo'kwisiŵo' kulaŵa pakuti paŵuleme bwakutuŵa uko , nalikulicilwe kuli ŵaŵo aŵo nali naŵo , nekwinjila muDamasiko .
44022012	Peŋka umuntu umbi , Ananaya , utekenye koti mafunde , uwali nempupo isiweme kuŵaJuda ŵonse aŵalukwikalo'ko ,
44022013	aliisile kuli neŵo , nekwimakana pali neŵo , nekulaŵila kuli neŵo ati : Wemukwasu Saulu , upoke ukulaŵa koŵe ! Impindi iyo yopele nalimubwene .
44022014	Naye ati : WaLesa ŵaŵawisifwe eŵakusalulwile weŵo ati wisiŵe ukufwaya kwaŵo , uŵone Aŵo Awaluŋgeme , umfwe nesiwi lyakufuma mukanwa kaŵo .
44022015	Pakuti ukaŵa nimboni yaŵo iyakuŵantu ŵonse ifyafyefyo ifi wabwene nekumfwa .
44022016	Ŵukumo mbanindo ulukukokwela ? Ima , uŵatisiwe , ufisambe ifyakuŵifya fyoŵe , ili ulilile'sina lyaŵo .
44022017	Peŋka'po , ili nabwelele kuJelusalemi , pakulukutembela mwitempuli , nalilesucile ,
44022018	nekuŵaŵona ŵalukulaŵila kuli neŵo ati : Aŋgufya , ufume-mo bwaŋgu mujelusalemi , pakuti ŵakano'kupoka kuli weŵo ŵumboni ubwakuli neŵo .
44022019	Kumfwa neŵo ati : MweŵaSikulu , aŵene ŵaliisi ati nalukuŵaposa mwikati , nekuŵapama mumasunagoge onse aŵo aŵacetekele kuli mweŵo .
44022020	Kaŵili , pakupokomoka imilopa yakwe Stefano imboni yenu , naneŵo naliimakene-po nekusumina , nekulama nefyakufwala fyaŵaŵo aŵamwipeye !
44022021	Naŵo ŵalilaŵile kuli neŵo ati : Koya , pakuti ŋkakutuma ukutali kuŵenafyalo !
44022022	Naŵo aŵantu ŵalimumfwile ukufika nakwisiwi ilyo ; eli ŵaŵilicisye , nekulaŵila ati : Mufumyeni mucalo uyumuntu , muŋgwa ! telelwe ukwikala nemweo !
44022023	Popele , pakuti ŵalukuŵilicisya , nekufula nefyakufwala fyaŵo , nekulukutukwila nekuŋgu mwiulu ,
44022024	icilolo icikulu califiŵulile ifita ati mwinjisyeni mwiliŋga , mulukumwipusisya pakulukumupama ; ati njisiŵe iceŵo ici ŵalukumuŵilicisisya .
44022025	Peŋka , ili ŵamukacile kunsiŋga , Paulu alilaŵile kucilolo cafito'mwanda icaimakene apo , ati : Kani ukumwelelweni mweŵo ukumupumo'muntu umuLoma , utaaŋgasininwa ?
44022026	Popele icilolo ico , ili caumfwile'fyo , caliile kucilolo icikulu , nekuciŵula ati : Mbamulukufwayo'kucite'ndo ? Pakuti uyu-muntu muLoma !
44022027	Peŋka necilolo icikulu caliisile nekulaŵila kuli ye ati : Umbule , kani uli muLoma ? Naye ati : Inya !
44022028	Popele icilolo icikulu caliasucile ati : Neŵo , pakwinjila mumukoka uyu , naliposele indalama isinji ! Sombi Paulu ati : Sombi neŵo nalifyelwe ndi muLoma .
44022029	Popele apo aŵo aŵalukufwayo'kumwipusisya ŵalifumine-ko kuli ye ; kaŵili necilolo icikulu naco calitinine , ili caisiŵile ati ye muLoma , pakuti calimukacile .
44022030	Sombi ŋgamailo , pakuti pakufwayo'kwisiŵa icine iceŵo ici ŵamupindile aŵaJuda , calimukakulwile , nekuŵaŵula aŵapapatilisi aŵakulu newewuŋgano ŵonse ati ŵaŵuŋgane ; lomba calimuselusisye Paulu , nekumwikalika pamenso aŵo .
44023001	Naye Paulu alitontomekele peŵuŋgano , nekulaŵila ati : Mweŵakwasu , nalukwikala pamenso aŵaLesa nacimaŋga wonse uweme ukufika nakukasuŵa kalelo !
44023002	Popele umupapatilisi umukulu , Ananaya , aliŵaŵulile aŵo aŵaimakene pali ye , ati mupameni pakanwa .
44023003	Peŋka Paulu alilaŵile kuli ye ati : ŴaLesa ŵakakupama weŵo , weciŵumba icitufisiwe ; uliikele mukusololola naneŵo koti kesiŵilo kamafunde , nawe nekuŵaŵula ukumpama ukwakupulaisya amafunde ?
44023004	Lomba aŵo aŵaimakenepo ŵalilaŵile ati : Ulukutoŋgala umupapatilisi umukulu waŵaLesa ?
44023005	Kumfwa Paulu ati : Nsiisiŵile , mweŵakwasu , ati uyu mupapatilisi umukulu ; pakuti palilembelwe ati : Tekumwefya umwikalicisi waŵantu ŵenu !
44023006	Sombi Paulu , ili aisiŵile ati aŵantu aŵo ŵambi ŵaSadukayo , ŵambi naŵo ŵaFalisi , aliŵilicisye mwiwuŋgano ati : Mweŵakwasu , neŵo ndi muFalisi , mwana waŵaFalisi ; nipakuti paceŵo icakucetekela necakuŵuka kwaŵafwile , epo naitilwa-mo kuno !
44023007	Ili alaŵile'fyo , kwaliŵucile nekupicisya aŵaFalisi neŵaSadukayo ; neŵumba nalyo lyalilekene umupaka .
44023008	Pakuti aŵaSadukayo ŵalalaŵila ati : Takuli-po ukuŵuka-po pamfwa , neli niŋkalamba yakwiulu , neli mupasi wonse , koku ; sombi aŵaFalisi eŵafisumina fyonse'fyo .
44023009	Popele paliŵucile nekuyoŵela ukukulu ; naŵo ŵambi aŵalembesi ŵaŵaFalisi ŵaliimakene , nekulukulwa , nekulaŵila ati : Tatufibwene-po ifyakuŵifya neli cimo mumuntu uyu ! Mbanindo kani mupasi walawila nakwe , neli niŋkalamba yakwiulu ?
44023010	Popele kwaliŵucile ukupikansyanya ukukulu ; naco icilolo icikulu , pakuti calukutina ati ŵeŋgamusaŵala Paulu , califiŵulile ifita ati selukeni , mumupokolole kuli ŵo , mumwinjisye mwiliŋga .
44023011	Popele paŵusiku ŵaSikulu ŵaliimakene pali ye , nekulaŵila ati : Saŋgalala ; pakuti koti nifyopele'fyo ifi wansimicila kuJelusalemi , fyopele'fyo ukukwelelwe ukunsimicila naku Loma .
44023012	Peŋka'po , pakuca , aŵaJuda ŵalifundene , nekupikana icipikwa ati tatukalya-po neli kunwa-po , ili tatuŋgamwipaya Paulu ,
44023013	Kaŵili aŵo aŵafundene ukwalika uko ŵali ŵantu aŵakucila napamakumi ane .
44023014	Popele ŵaliile kuŵapapatilisi aŵakulu , nakuŵakulu , nekulaŵila ati : Fweŵo twapikana icipikwa icikulu ati tatukomfwa-po akakulya neli panini , ili tatuŋgamwipaya Paulu .
44023015	Popele namweŵo pamo newewuŋgano muciŵule icilolo icikulu , ati ŋgacikamuselusisye kuli mweŵo , mweŵe ati tulukufwayo'kusololola bwino umulandu wakwe ; peŋka fweŵo , iyo-mpindi yopele akapalamina , tukalukupembelele ukumwipaya .
44023016	Sombi umwana ŵaŋkasi yakwe Paulu alifyumfwile ifyakuŵelama kwaŵo , nekuya-kwinjila mwiliŋga , nekumuŵula Paulu .
44023017	Naye Paulu aliitile icilolo cimbi icafito'mwanda , nekulaŵila ati : Mumutwale umusaŋkwa uyu kucilolo icikulu , pakuti ali neceŵo icakuciŵula .
44023018	Naco calimutwite , nekumufisya kucilolo icikulu , nekulaŵila ati : Paulu uyo-kaili wanjita , nekuŋgewa ukuleta umusaŋkwa uyu kuli mweŵo ; ali neceŵo icakumuŵuleni .
44023019	Naco icilolo icikulu calimwikete kuminwe , nekuya kumpelo mukumwipusya kumfiso ati : Mbacisa-ceŵo uli naco icakumbula ?
44023020	Naye ati : AŵaJuda ŵasuminina ukumulombeni ati mukamuselusisye Paulu kwiwuŋgano mailo ukweŵa ati tulukufwayo'kwipusya bwino ifyakwe .
44023021	Sombi mwewo tekuŵasumina ; pakuti ŵalukumuŵelamina aŵantu aŵakucila napamakumi ane , aŵapikene icipikwa icakuwulo'kulya-po neli kunwa-po , ili taŵaŋgamwipaya : lomba ŵukumo ŵalukupembelela nekucetekela ukusumina kwenu .
44023022	Naco icilolo icikulu calimutumine umusaŋkwa uyo , ili camufundile ati : Tekuŵula aŵantu ŵonse neli umo ati wambula ifi-fintu .
44023023	Peŋka califiitile ifilolo fiŵili ifyafito'mwanda , nekulaŵila ati : Loŋgeni ifita imyanda iŵili ukuyakufika kuKaisalia , nefyapali ŵakafwalo amakumi asanu naaŵili , nefyamafumo imyanda iŵili , pampindi yasitatu iyaŵusiku !
44023024	Nekufiŵula ati filete nenama mukumwikalika-po Paulu , nekumufisya uŵutende kuli Felisi impemba .
44023025	Kaŵili calilembele neŋkalata iyakuŵe'fi ati :
44023026	Klodyo Lusya kumpemba Felisi iyo iweme makosa , mitende !
44023027	Umuntu uyu aliiketwe kuŵaJuda ; ŵalukufwayo'kumwipaya , ili naficile pamo nefita kuli ŵo , nekumupulusya ; pakuti naliumfwile ati ye muLoma .
44023028	Peŋka pakuti pakufwayo'kwisiŵa iceŵo ico ici ŵalukumupinjila , nalimuselusisye kwiŵuŋgano lyaŵo .
44023029	Popele naliisiŵile ati alukusininwa ifyeŵo fyamafunde aŵo , sombi ati taasininwe ifyelelwe imfwa neli minyololo .
44023030	Lomba , ili ŵambulile ati eko kuli ukwalika ukwakumuntu uyu , eli napulilila ukumutuma kuli mweŵo ; nakaŵili nekuŵaŵula aŵakumusinina ati ŵakalaŵilile umulandu kuli mweŵo .
44023031	Nafyo ifita fyalimupintile Paulu , nekumufisya uŵusiku kuAntipatilo , koti nifyopele'fyo ifi fyafundilwe ,
44023032	Sombi ŋgamailo fyaliŵalekele aŵapali ŵakafwalo ati ŵaye nakwe , ifine nekubwelela kwiliŋga .
44023033	Naŵaŵo , ili ŵaficile kuKaisalia , nekwipela neŋkalata impemba , ŵalimufisisye naPaulu pamenso aiyo .
44023034	Nayo , ili yaipendele , yalimwipwisye Paulu ati cisa-calo wafumine-ko . Lomba , pakwisiŵa ati ali wakucalo caCilica ,
44023035	yalilaŵile ati : Ŋkaumfwa umulandu woŵe , pakufika naŵaŵo aŵalukukusinina . Nayo yaliŵaŵulile aŵantu ati ŋgaalukulamwa mwilawililo lyakwe Elode .
44024001	Pakupita insiku sisanu , umupapatilisi umukulu Ananaya aliisile neŵakulu ŵambi , pamo newapuŵile umulaka , isina lyakwe niTatulo , nekumusensa Paulu kumpemba .
44024002	Ili aitilwe Paulu , Tatulo alitaticile ukumusinina , nekulaŵila ati : Pakuti tulasyuka neŵutende ubwinji pakuti pali mweŵo , nakaŵili pakuti ifintu filalunjikwa kuŵantu aŵamukoka uyu pakuti pamano enu ,
44024003	Felisi wemuntu ucindeme , tulukufipokelela ifyo impindi syonse ponse ponse , nekutota kwesu konse .
44024004	Sombi , niiŋgesa mukutemekela neŵo kuli mweŵo , ndukumukombeteleni ati mutumfwe koti luse lwenu nemasiwi ace .
44024005	Pakuti twalimubwene uyu-muntu , muŋgwa , uwakusuŋgwila ifyakwalucila pakati paŵaJuda ŵonse , monse mucalo capansi , nimfumu imbi yamukoka waŵaNasaleti .
44024006	Kaŵili aliesesye ukulikowesya itempuli ; popele twalimwikete , nekufwayo'kusololola nakwe koti mafunde esu .
44024007	Sombi icilolo icikulu Lusya caliisile , nekumusompola muminwe yesu nemakosa ukwakuti ;
44024008	nekuŵaŵula aŵalukumusinina ati ŋgawese kuli mweŵo . Peŋka kuli woyo mwakwisiŵa , pakumwipusya mweŵene , ukumfwa ifyafintu ifi fyonse ifi tulukumusinina .
44024009	Kaŵili neŵaJuda naŵo ŵalisaŋkene mukusinina uko , ili ŵasumina ati ifintu ifyo fyacine .
44024010	Popele , ili yamuceŵele impemba ati ŋgaalaŵile , Paulu , aliasucile ati : Pakuti ndiisi ati mwalukwikala ŵakusololola aŵakumukoka uyu imyaka iinji , ndukulilaŵilila nemutima uwakutemwa ;
44024011	pakuti muliisi ati syapite'nsiku isitasicilile pekumi nasiŵili , ili naile kuJelusalemi mukucindika ;
44024012	lomba taŵambwene-po mwitempuli ndukupicisya nemuntu umbi , neli kusuŋgwila iŵumba lyaŵantu , neli nimumasunagoge , neli nimumusi .
44024013	Kaŵili taŵesi ukufilanjisya kuli mweŵo ifyo-fintu ifi ŵalukumpinjila .
44024014	Sombi ifi efi ndukusumina kuli mweŵo , ati muNsila iŵalukwilika ati cakwaluka , muli yeyo emo mbapyunjila ŵaLesa ŵaŵawisifwe , ili ncetekela fyonse ifili koti mafunde , nafyefyo ifyalembelwe mufyaŵakusimika ;
44024015	ndi nekucetekela kuli ŵaLesa , kopele uko naŵaŵa aŵene ŵalukupembelela , ati kukesa ukuŵuka pamfwa kwawaluŋgeme neŵasendeme .
44024016	Nakaŵili muno ndukwesyo' kwakuti ukwikala nacimaŋga uwakuŵulo'mulandu kuli ŵaLesa nakuŵantu insiku syonse .
44024017	Ili yapitile imyaka iinji , naliisile mukuleta ifyakupa lukoso kumukoka wanji , pamo nemilambu ;
44024018	muli fyefyo emo ŵansanjile mwitempuli uswesiwe ; takwali-po iŵumba neli cipupa ; sombi ŵambi aŵaJuda aŵafumine kucalo caAsya eko ŵali ,
44024019	ŵopele aŵo eŵaelelwe ukwisa kuno pamenso enu nekulukunsinina , ŋga ŵali neceŵo kuli neŵo .
44024020	Neli niŵaŵa aŵene ŋgaŵalaŵile ifyafiŵipile ifyo ifi ŵabwene , ili nalukwimakana peŵuŋgano ;
44024021	kani nipakuti pesiwi ilyo limo ili naŵilicisye pakwimakana pakati pali ŵo , ati : Nipakuti paceŵo cakuŵuka kwaŵafwile epo naitilwa-mo kuli mweŵo lelo !
44024022	Sombi Felisi , pakuti aliisiŵile fimbi ifyacine ifyakuNsila , aliŵakokwesye , nekulaŵila ati : Ili akesa Lusya , icilolo icikulu , eli ŋkasololola umulandu wenu .
44024023	Popele aliciŵulile icilolo cafito'mwanda ati ŋgaalamwe mwikati , acitwe neŋkumbu ; tekulukufikanya ifiŵusa fyakwe ukulukumutaŵataŵila .
44024024	Sombi ili syapitile simbi insiku aliisile Felisi pamo naDilusila umukasi wakwe , umuJuda , nekumwita Paulu , nekumumfwa ifyakucetekela ukwamuli ŵaKlistu Yesu .
44024025	Peŋka , ili alukuŵulisisya pafyakulunjika , nefyakutekanya , nefyakusololola uko ukukesa , Felisi alisusilwe , nekwasuka ati : Koya pano ; pakuŵona impindi ielelwe , ŋkakwita neŵo .
44024026	Kaŵili alukucetekela ati lino Paulu akampela indalama . Pakuti pali fvefyo , alimwitile liŵili liŵili , nekulukwambala nakwe .
44024027	Sombi , pakukumana imyaka iŵili , Poco Fesio alipyene imilimo yakwe Felisi ; popele Felisi , pakuti pakufwayo'kuŵatemasya aŵaJuda , alimusile Paulu acikacilwe .
44025001	Lomba Fesio , ili ainjile muŵupyani , pakupita insiku sitatu , aliile kuJelusalemi ukufuma kuKaisalia .
44025002	Popele aŵapapatilisi aŵakulu neŵantu aŵakulu ŵaŵaJuda ŵalimuŵulile ukumusensa Paulu ; nekumukombetela ,
44025003	ukulukulombe'ŋkumbu isyakumuŵifisya Paulu , ati mumwite , akese kuJelusalemi ; ati ŵakamuŵelamine , mukumwipaila pansila .
44025004	Sombi Fesio aliasucile ati : Paulu alilaminwe kuKaisalia ; kaŵili naneŵo nemwine ndukuyo'ko ŵukumo .
44025005	Naye ati : Aŵo aŵali neŵukulu pali mweŵo , ŋgaŵakaye naneŵo ; popele kani ali nefisendeme uyo-muntu , ŵakamusinine .
44025006	Ili akokwele pakati pali ŵo simbi iusiku , isitasicilile pali sisanu nasitatu neli likumi , aliile kuKaisalia ; lomba ŋgamailo waliikele mucilye , nekuŵaŵula ati muleteni Paulu .
44025007	Popele , ili aisile Paulu , aŵaJuda aŵafumine kuJelusalemi ŵalimusiŋgulucile , nekumusinina nemilandu iinji ilemene , iyo taŵaisiŵile ukulanjisya ;
44025008	naPaulu naye , pakulikanina , alilaŵile ati : Nsinaŵifisye-po neli panini kumafunde aŵaJuda neli nikwitempuli , neli nikuli ŵaKaisa !
44025009	Sombi Fesio , pakuti pakufwayo'kutemasiwa kuŵaJuda , alimwasucile Paulu ati : Kani wasumina ukuya kuJelusalemi , nekusololwelo'ko pamenso anji ifyafintu ifi ?
44025010	Sombi Paulu ati : Ndiiminine neŵo pacilye caŵaKaisa , epo kuŋgelelwa ukusololwela . KuŵaJuda nsinaŵifisye-po neli panini ; ifi namweŵo mulifiisiŵisye .
44025011	Kani ninembifi , iyacitile icintu icelelwe imfwa , nsilukukano kufwa ; sombi kani ifyo-fintu ifi ŵalukunsinina aŵa-ŵantu tafili fyacine neli cimo , tapali-po umuntu uwisi ukundoŵela kuli ŵo . Ndukufwaya kuli ŵaKaisa .
44025012	Naye Fesio , ili aambawile neŵeŵuŋgano , aliasucile ati : Wafwaya kuli ŵaKaisa : kuli ŵaKaisa eko ukaya !
44025013	Ili syapitile simbi insiku , Ajilipa imfumu naBanice ŵalificile kuKaisalia , nekumusekela Fesio .
44025014	Popele pakuti ŵaliikele kopele uko insiku isinji , Fesio aliletele umulandu wakwe Paulu kumfumu , nekulaŵila ati : Epwali umbi umuntu uyu asile Felisi muli ŵukaili .
44025015	Uyo , ili nali kuJelusalemi , aŵapapatilisi aŵakulu neŵakulu ŵaŵaJuda ŵalimbulile ifyakwe , nekulomba ifyakumusinina .
44025016	Aŵo naliŵaasucile ati : Takuli kwisiŵila kwaŵaLoma ukumuposo'muntu neli umo , ili tawaŋgesa pamenso akwe aŵakumusinina , naye umwine nekuŵona indaŵililo iyakulikanina-mo ifyaceŵo ico ici ŵamusinina .
44025017	Pakuti pali fyefyo , ili ŵaŵuŋgene kuno , nsinakokwele , sombi ŋgamailo naliikele pacilye , nekuŵaŵula ati muleteni umuntu uyo .
44025018	Lomba , ili ŵaimakene aŵakumusinina , taŵalaŵile-po umulandu uwafiŵipile'fyo ifi nalukulaŋguluka ;
44025019	sombi ŵali nefyeŵo fimbi ifyakumusinina ifyakupupa kwaŵo , nefyakumuntu umbi , Yesu , uwafwile , uyo Paulu ewasimicile ati mumi .
44025020	Popele neŵo , pakukaŋkamikwa ati mbasyani nakwipusisya ifyafintu ifi , nalimwipwisye ati : Kansi ukasumina ukuya kuJelusalemi , nekusololola kopele uko ifyafyeŵo ifi ?
44025021	Sombi , ili alaŵile Paulu ati ŋgandaminwe pakusololola kwaŵaOgusito , naliŵaŵulile ati ŋgaalamwe , ili nsiŋgamutuma kuli ŵaKaisa .
44025022	Popele Ajilipa alilaŵile kuli Fesio ati : Naneŵo niŋgafwayo'kumumfwa umuntu uyo nemwine . Kumfwa ati : Mailo mukamumfwa .
44025023	Ŋgamailo , ili aisile Ajilipa pamo naBanice nekutaŋgala ukwakuti , nekwinjila mwilaŵililo , pamo nefilolo ifikulu neŵantu aŵakulu aŵamumusi , lomba ŵalimwinjisye Paulu , pakumfwa ukuŵula kwakwe Fesio .
44025024	Popele Fesio alilaŵile ati : Mwemfumu Ajilipa , namweŵo mwense mweŵantu muli nafweŵo pano , mwamuŵona uyu-muntu , uyu ŵaletele kuli neŵo aŵaJuda iŵumba lyonse umulandu wakwe , nakuJelusalemi nakukuno konse , nekuŵilicisya ati : Telelwe ukulukwikele nemweo !
44025025	Sombi neŵo nali bwene ati taacitile-po neli kantu akelelwe imfwa . Popele , pakuti ye umwine alifwaile kuli ŵaOgusito , nalitontoŋkenye ati ŋkamutuma .
44025026	Sombi ifyakuli woyo-muntu nsikwete icacine neli cimo icakuŵalembela ŵasikulu ŵanji . Pakuti pali fyefyo , namufumisya ukumuleta pamenso enu , tanje cine pamenso enu , mwemfumu Ajilipa , ati , pakusilo'kumwipusisya , imbe neceŵo icakulemba .
44025027	Pakuti nalandakanya ati tafyelelwe ukumutuma kaili , nekuŵulo'kuŵulisisya ifyamilandu iyakuli ye .
44026001	Peŋka Ajilipa alilaŵile kuli Paulu ati : Uliisi ukulilaŵilila . Naye Paulu walicilicile kukuŵoko kwakwe , nekulilaŵilila ati :
44026002	Ndukulieŵa ati ndisyucile , mwemfumu Ajilipa , pakuti nakulilaŵilila pamenso enu lelo , ifyafintu ifyo fyonse ifi nsininwe kuŵaJuda ;
44026003	tanje cine pakuti mweŵo muli ŵamilaŋgwe iyamukwisiŵila namufyeŵo fyonse ifyaŵaJuda ; pakuti pali fyefyo ndukumupapatileni ati munumtwe umutimanteka .
44026004	Ukufuma kuwusaŋkwa bwanji , amekalilo amweo wanji , uwali muŵantu ŵamukoka wanji nakujelusalemi pakutaŋga , aŵaJuda ŵonse ŵaliesi ;
44026005	pakuti ŵaliisiŵile ifyakuli neŵo napakutaŋga , ŋga ŵasumino'kusimika , ati koti cikoto iciluŋgeme icakucila icakupupa kwesu , naliikele muFalisi .
44026006	Lomba ŵukumo ndiimakene pano mukunsololwela , pakuti pakucetekela kwakulayana uko uku ŵalaile ŵaLesa kuli ŵawisifwe ;
44026007	nekulayana uko , imikoka yesu ikumi naiŵili ilukuŵapyunjila ŵaLesa nemuŋkonsya akasuŵa neŵusiku , ili icetekela ati tukafika-ko . Ifyakucetekela uko emulandu unsininwe kuŵaJuda , mwemfumu !
44026008	Mbanindo mulukufyeŵela ati kaŋkalwa , kani ŵaLesa ŵalaŵusya'ŵafwile ?
44026009	Neŵo icine nalukulaŋguluka ati ukuŋgelelwa ukucite'fintu ifinji ifyakulileŋgulula isina lyaŵaYesu ŵakuNasaleti .
44026010	Ifyo efi nacitile namuJelusalemi ; kaŵili nalukuŵakaka aŵenji awaluŋgeme mumaka ti , ili napokele uŵukulu kuŵapapatilisi aŵakulu ; lomba , pakuŵepaya , naneŵo nalukusumina .
44026011	Nakaŵili , pakuŵacite'milandu liŵili liŵili mumasunagoge onse , nalukwesya ukuwaleŋgesya ukucoŵola ; peŋka , pakuŵasilucila , naliŵakululwisye nakumisi yaŵenafyalo .
44026012	Popele , pakulukwenda ukuya kuDamasiko neŵukulu nemafunde aŵapapatilisi aŵakulu ;
44026013	akasuŵa pakati , mwemfumu , nalibwene pansila ukutuŵa ukwafumine kwiulu , ukwakucila napakutuŵa kwakasuŵa , kwalituŵyatile naŵaŵo , aŵo nalukwenda naŵo .
44026014	Peŋka , ili twawilile pansi fwense , naliumfwile isiwi lilukulaŵila kuli neŵo mumulaka waŵaEbeya ati : Saulu , Saulu , mbanindo ulukuŋkululusisya ? Ukusaŵula iciŵambala weŵo kufyakusosala kulikatesye !
44026015	Kumfwa neŵo ati : Mbanimweŵanani mweŵaSikulu ? Naŵo ŵaSikulu ati : NineŵaYesu aŵa ulukupensya !
44026016	Sombi ima , wimakane ! pakuti pali fifi naŵoneka kuli weŵo , mukukusalulula mupyunjisi nemboni yafintu ifyo muli fyefyo emo wambona , neyafyefyo nafyo emo ŋkawoneka kuli weŵo ;
44026017	ukukupulusya kuŵantu , nakuŵenafyalo , aŵo ŋkakutuma-ko ,
44026018	mukuŵasiŵula mumenso , ati ŵakaalucile kukutuŵa ukufuma kumfinsi , nakuli ŵaLesa ukufuma kuŵukulu bwakwe Satana , ati ŵakapoke ukulekelele'fyakuŵifya neŵupyani pakati pali ŵaŵo aŵaswesiwe pakuti pakupema-mo muli neŵo .
44026019	Pakuti pali fyefyo , mwemfumu Ajilipa , nsinaleŋgulwile-po ukuŵono'ko ukwakwiulu ;
44026020	sombi nalitulisye tanje kuŵakuDamasiko , popele nakuJelusalemi , namonse mucalo caŵena-Juda , nakuŵenafyalo naŵo , ati : Ukumwelelweni ukulapila nekwalulucila kuli ŵaLesa , ili mucite'milimo ielelwe ukusasa .
44026021	Pakuti pali fyefyo , aŵaJuda ŵalinjikete mwitempuli , nekwesya ukunjipaya .
44026022	Popele , pakuti nalipokele ukuŋgafwa-ko ukwafumine kuli ŵaLesa , ekuku njiminine ukufika nakuli lelo , ili nsimika kuŵacete nakumfumu , nekulukulaŵila fyeŋke'fyo ifi ŵalaŵile aŵakusimika naMose ati fikesa ;
44026023	ati ukuŵelelwa ŵaKlistu ukusomenwa , nakaŵili ati , pakuti pakuŵuka kwaŵafwile , ŵo nekutaŋgo'kutulisya ukutuŵa kuŵantu nakuŵenafyalo .
44026024	Lomba , pakulilaŵilile'fyo , Fesio alilaŵile nesiwi'likulu ati : Paulu , wafunta ; ukusambila koŵe ukwinji kulukukufuntisya !
44026025	Sombi Paulu ati : Nsifuntile , mweŵaFesio , mweŵaweme ; sombi ndukutulisya amasiwi acine , aŵuntunsi .
44026026	Pakuti imfumu iliisi ifyafyefyo , nakaŵili ndukulaŵilila apaswetele kuli yo ; pakuti ndiisi ati ifyo-fintu papa neli cimo icifiseme kuli yo ; pakuti icintu ico tacacitilwe kumpelo , koku .
44026027	Mwemfumu Ajilipa , mulukucetekela aŵakusimika ? Ndiisi ati mulukuŵacetekela .
44026028	Kumfwa Ajilipa alaŵila kuli Paulu ati : Nekutekenesya kunini ulukufwayo'kuŋgalula mwina-Klistu .
44026029	Naye Paulu ati : Ndukufwaya kuli ŵaLesa ati nelikunini , neli kukulu , tamuli nimweŵo mweŋka sombi naŵo ŵonse awalukunumtwa lelo , muŵe koti ninewo ; sombi ukukakwa uku koku !
44026030	Popele yaliimine imfumu nempemba naBanice naŵaŵo aŵo ŵaikele naŵo .
44026031	Lomba , ili ŵaile kumpelo , ŵalukuŵulana ati : Uyu-muntu taacitile-po neli kantu akelelwe imfwa neli fyakukaka .
44026032	Naye Ajilipa alilaŵile kuli Fesio ati : Uyu-muntu , ŋga taafwaile kuli ŵaKaisa , ŋga aŋgakakululwa !
44027001	Popele apo , ili ŵatontoŋkenye ati tukaya mubwato kucalo calialya , ŵalimuposele Paulu naŵakaili ŵambi kucilolo cafito'mwanda , icailicilwe ati ni Iulyo , icapeŵumba lyakwe Ogusito .
44027002	Peŋka ili twainjile mubwato ubwakuAdilamuteno , ubwalukufwayo'kuya kumisi iyakumpelo yacalo caAsya , twaliimine ulwendo ; naAlisitako naye , umuMakedonya uwakuTesalonike , twali nakwe .
44027003	Ŋgamailo twalisumpile-po lukoso paSidono : naye Julyo alimucitile'ŋkumbu Paulu , nekusumina ati aye kufiŵusa fyakwe mukukatuluka .
44027004	Pakwima-ko'ko , twaliendele mubwato apasiteme paKupilo , pakuti ifipupu fyalukuciliŋgene .
44027005	Sombi , ili twaaŵucile icisiŵa iciŵambakene necalo caCilica necaPamfulya , twalificile kuMula , uwamucalo caLuca .
44027006	Kopele uko , icilolo ico icafito'mwanda caliŵusanjile ubwato ubwakuAlecisandala , ubwalukuya kucalo calialya ; naco calitwinjisye mopele umo .
44027007	Popele , ili twaendele bwino bwino insiku isinji , nekufika nefyakukatasya apasiŋkamene paNido , pakuti icipupu calitukenye ukufiko'ko , twaliendele apasiteme paCilete apasiŋkamene napaSalimone .
44027008	Peŋka twalisesesye nefyakukatasya , nekufika kumbi ukwailicilwe ati Myaŵu lweme ; apepi nakoko kwali umusi waLasaya .
44027009	Lomba , ili yapitile impindi ikulu , nelwendo nekuŵa lwakulitakata , pakuti impindi yakukano'kulya lomba kale ipitile , Paulu aliŵacenjesye ,
44027010	nekulaŵila kuli ŵo ati : Mweŵame , ndukuŵona ati ulwendo ulu lukaŵa nefyakukatasya nekupeŋgo'kwakuti , tekubwato nakufipinto fyeŋka , sombi nakumyeo yesu .
44027011	Sombi icilolo cafito'mwanda caliumfwile ifyakwe kalama wabwato nemwine wabwato , ukucila napafintu ifyo ifyalaŵilwe kuli Paulu .
44027012	Peŋka , pakuti icito tacali cikulu icakwikala-mo pamwela , aŵenji ŵaliŵulansyenye ati : Ŋgatufumeko kuno , tukesye ukufika kuFoinika , nekwikalo' ko pamwela : uko ekucito icakuCilete , icalolele kumutulesuwa ,
44027013	Popele , pakupupa bwino bwino icipupu icakufuma kusaufu , ŵalukweŵa ati caisa ici tulukufwaya ; nekukakulula nebwato , nekusesya Cilete apepi nemutunta .
44027014	Sombi , ili taiŋgapita impindi ikulu , caliisile ukufuma kumutunta icipupu icikali icailicilwe ati niYulokwilo .
44027015	Popele , pakwikatwa ubwato , nekuŵulo'kwisiŵa ukulolo'ko ukwatulile icipupu , twalicilekele lukoso , lomba nekutwalwa .
44027016	Popele , ili twaendele ukufika apasiteme pansumbu inini iyailicilwe ati niKoda , twaliisiŵile ukukakacisya kabwato , nefyakukatasya .
44027017	Pakukasuntula , ŵalipisisye kunsi ifyakuŵukosya ubwato nekufikaka ; peŋka , pakuti pakutina ati twiŋgesa-kuposwa panticili , ŵaliselwisye ifyamilimo yabwato , nekutwalwa .
44027018	Popele , pakuti icipupu calukutukaka nekutukatasyo' kwakuti , ŋgamatio ŵalitaticile ukuposaila ifipinto mumenda ;
44027019	ŋgamasosi nekuposaila aŵene nefintu fyamilimo yabwato .
44027020	Popele , pakuŵulo'kutula neli kasuŵa neli tuwaŋgawaŋga insiku isinji , nakaŵili pakulukutukako'kwakuti icipupu , ukucetekela kwesu konse ukwakupuluka fweŵo kwalifumine .
44027021	Pakwikala impindi ikulu neli kulya ŵaŵa , Paulu waliimakene pakati pali ŵo , nekulaŵila ati : Mweŵame , ŋga mwalinumfwile , nekuŵulo'kwimo'lwendo ukufuma kuCilete , ŋga tamuŵele nekukatasya nekupeŋga uku .
44027022	Ŵukumo ndukumucenjesyeni ati mwikalike imitima yenu ; pakuti tapakalukuli-po ukuposa umweo pali mweŵo mwense , sombi bwato bweŋka ,
44027023	Pakuti uŵusiku ŵuno , yaliimakene pali neŵo iŋkalamba yaŵaLesa aŵo aŵa ndi waŵo , aŵa mpyunjila neŵo kaŵili ,
44027024	nekulaŵila ati : Witina Paulu , ukwelelwa weŵo ukwimakana pamenso aŵaKaisa ; popele ŵona , ŵaLesa ŵalikupele ŵonse aŵo aŵo ulukwenda naŵo !
44027025	Pakuti pali fyefyo , mweŵame , ikalikeni imitima yenu ; pakuti ndukucetekela muli ŵaLesa , ati fikaŵa koti nifyopele'fyo ifi naŵulwa .
44027026	Naŋgawe'fyo ukutwelelwa ati tukaposwe pansumbu imbi .
44027027	Pakufika uŵusiku bwekumi nasine , ili twalukuseŵana pacisiŵa caAdilia , koti nipakati kaŵusiku , aŵoŵesi ŵalieŵele ati tulukupalamina kumutunta kumbi .
44027028	Popele ŵaliesesye pamenda nekuŵona koti mikwamba amakumi aŵili ; pantanjile panini ŵaliesesye liŵili nekuŵona koti mikwamba ikumi naisanu .
44027029	Lomba , pakuti pakutina ati twiŋgesa-kuposwa kumutunta kumabwe , ŵalifumisye munuma ifyakwikato'bwato fine , nekupemba'kasuŵa .
44027030	Peŋka aŵoŵesi ŵaliesesye ukufyuka mubwato , nekuselusya kabwato kanini mucisiŵa , ati tukaansike nefyakwikato'bwato kunsaŋga kuntanjile ;
44027031	sombi Paulu alilaŵile kucilolo cafito'mwanda nakufita ati : Kani aŵa tesi ŵalukwikele mubwato , tesi mukapuluke mweŵo .
44027032	Popele ifita fyaliputwile imyando yakuli kabwato kanini ati kaye .
44027033	Pakutatiko'kuco'ŵusiku , Paulu aliŵapapatilile ŵonse ati ŵalye , nekulaŵila ati : Kano ekasuŵa kekumi nasine akakupembela mweŵo ukulifina , nekuŵulo' kulya neli kantu .
44027034	Pakuti pali fyefyo , ndukumupapatileni ati mulye ; pakuti ifi ekuluŵuka kwenu ; pakuti imisisi yenu neli umo taukonaika-po pali mweŵo mwense .
44027035	Ili alaŵile'fyo , nekuŵula siŋkwa , aliŵatotele ŵaLesa pamenso aŵo ŵonse , nekukumala , nekutatiko'kulya .
44027036	Elyo ŵonse ŵaikalicile imitima yaŵo , naŵo aŵene nekulukulya .
44027037	Lomba mubwato fwense twalikumene imyanda iŵili nemakumi asanu naaŵili neŵantu ŵasanu naumo .
44027038	Popele pakwikuta ŵalipufisye ubwato , nekuposa natiligu mucisiŵa .
44027039	Pakuco'ŵusiku , taŵaisiŵile-po kumutunta uko ; sombi ŵalibwene ikoŋko lyacisiŵa limbi lili nepakutuntucila ; naŵo ŵaliipusyansyenye ati kani tuliisi ukuciŋko'bwato kulya .
44027040	Peŋka'po ŵaliposele nefyakwikato'bwato , nekufisya mucisiŵa , nempindi iyo yopele , nekukakulula nemyando iyapafyakwalulula ubwato ; naŵo ŵalipaticile nensalu yakuntanjile kucipupu , nekulukuya kumutunta .
44027041	Sombi pakufika pamakumanino amasiŵa aŵili , ubwato bwalikateme ; insaŋga yakuntanjile yaliiketwe , tekwisiŵa ukwitesya ; sombi iyakunuma yalitaticile ukukonaika kumakosa amaŋkapa .
44027042	Popele ifita fyalifundene ati ukwelelwa ukwipaya ŵakaili , ŵekasamba ŵambi , ŵafyuke .
44027043	Sombi icilolo cafito'mwanda , pakuti pakufwayo'kumupulusya Paulu , califikenye ukufwaya kwafiko ; nekuwawula ati aŵo aŵesi ukusamba ŋgawalipose mucisiŵa , nekutaŋgo'kufika kumutunta ,
44027044	neŵasyele-po , ŵambi pamatabwa , ŵambi naŵo pafintu ifyamubwato . Fyopele'fyo paliŵele ati aŵantu ŵonse ŵalipulucile , nekufika nemakosa kumutunta .
44028001	Ili twapulucile , eli twaisiŵile ati insumbu iyo yaliilicilwe ati niMelita .
44028002	Popele injikale syalitubwenesye neŋkumbu isyakamo nakamo ; pakuti syalikuncile umulilo , nekutupokelela fwense , pakuti imfula yalukuloka , napakuti pampepo .
44028003	Sombi , ili atolele umupo waŋkuni Paulu , nekusilasa pamulilo , lomba namakata alifumine-mo pakuti paciŵe , nekumwikata pakuŵoko .
44028004	Nasyo injikale , ili syabwene icilwani cilukupela kukuŵoko kwakwe , syaliŵulansyenye ati : Cine uyu-muntu kapondo ; naŋgaŵa ati apuluka kucisiŵa , Icakulunjika tacisumine ati ekale nemweo !
44028005	Naŋgaŵe'fyo alicikuntile icilwani mumulilo , nekuŵulo'kusomenwa .
44028006	Sombi syo syalukucetekela ati akufimba neli kupulilila ukuwila pansi ufwile . Sombi , ili syalukufipembelela ifyo impindi itali , nekuŵona ati ifiŵipile neli cimo tafiisile kuli ye , syalialulwile imitima yasiko , nekweŵa ati ve nilesa umbi .
44028007	Lomba mumi tala yakoko emwali nemaŵala amfumu yansumbu iyo , isina lyaiyo niPopulyo ; iyo yali tupokelele , nekututeŵeta nemucinsi insiku sitatu ,
44028008	Kansi ŵawisi Populyo ŵalukutendo'muŵili nekanyemba ; muli ŵo Paulu aliinjile , nekutembela , nekutintila-po neminwe yakwe pali ŵo , nekuŵaŵusya .
44028009	Popele , ili fyacitilwe'fyo , ŵambi ŵonse aŵasyele-po pansumbu aŵali nemalwele ŵaliisile nekuŵusiwa .
44028010	Nakaŵili naŵo ŵalitucindicile neŵuleme ubwinji ; popele pakwimo'lwendo fweŵo , ŵaliinjisye mubwato ifintu fyonse ifi twapeŋgele .
44028011	Pakupita imyensi itatu , twaliimine ulwendo mubwato bwakuAlecisandala , ubwaikele pansumbu umwela , akesiŵilo kaŵuŵo niŴampundu Aŵalalume .
44028012	Pakufika kuSulakusa , twalilinsisye kopele uko insiku sitatu .
44028013	Ukufumo' ko twalipopolokele , nekufika nakuLeja ; popele , pakupita akasuŵa kamo , icipupu icakusaufu caliŵucile ; naŋgamailo twalificile kuPotyolu ;
44028014	kopele uko eko twasanjile aŵakwasu , nekukombetelwa ati tulinsye naŵo insiku sisanu nasiŵili . Fyopele'fyo twalificile nakuLoma .
44028015	Lomba aŵakwasu aŵafumine kulya , ili ŵafyumfwile ifyesu , ŵalitucinsisye , nekufika nakuluŵansa lwakuulila-po ulwakwe Apyo , nakuŋanda Syaŵensu Sitatu . Naye Paulu , ili aŵabwene , aliŵatotele ŵaLesa , nekukosyo'mutima wakwe .
44028016	Ili twainjile muLoma , icilolo cafito' mwanda caliposele ŵakaili kucilolo caŵakalama ; sombi calimusumine Paulu ati alukwikala eŋka nemusilikani uwakumulama .
44028017	Lomba , pakupita insiku sitatu , Paulu aliŵetile aŵakulu ŵaŵaJuda ; popele , ili wawuŋgene , alilaŵile kuli ŵo ati : Mweŵakwasu , neŵo , naŋgawa ati nsinaŵacitile neli kantu aŵantu , neli kucita' kantu kukwisiŵila kwaŵawisifwe , naŋgawe'fyo , muJelusalemi ŵalimposele ŵukaili muminwe yaŵaLoma .
44028018	Aŵo , pakunjipusisya , ŵalukufwayo'kuŋkakulu la , pakuti muli neŵo tamwali iceŵo icakunjipaila-mo .
44028019	Sombi , ili waleŋgulwile aŵaJuda , nalikakatile ukufwaya kuli ŵaKaisa ; tepakuti paceŵo cimbi icakusinina umukoka wanji , tau .
44028020	Pakuti pali fyefyo nalimukombeteleni ati mumbone , mulaŵile naneŵo ; pakuti ndikacilwe muminyololo iyi pakuti pakucetekela ukwaŵaIsilaeli .
44028021	Naŵo ŵalilaŵile kuli ye ati : Tatwapokele-po iŋkalata isyakufuma kucalo caŵena-Juda isyakuli weŵo , koku ; nakaŵili aŵakwaŵesu neli umo taŵaisile kuno mukusimika , neli kukulaŵisya wewo neli panini .
44028022	Sombi tulukufwayo'kumfwa kuli weŵo ifyo ifi ulukulaŋguluka : pakuti ifyacikoto ici , tuliisi ati konse konse cilipatilwe .
44028023	Popele , ili ŵalayene nakwe ifyakasuŵa , ŵaliisile kuli ye kunanda yakwe aŵenji ; kuli ŵo eko aŵulisisye , nekusimika ifyaŴufumu bwaŵaLesa , ili aŵatekenesya ifyakuli ŵaYesu , mumafunde akwe Mose , namufyaŵakusimika , ulucelo ukufika nakuciŋgulo .
44028024	Naŵo ŵambi ŵalicetekele ifintu ifyo ifyalaŵilwe ; sombi ŵambi naŵo ŵalileŋgulwile .
44028025	Pakuŵulo'kusuminansyanya , ŵalikumbulucile , pakulaŵila Paulu amasiwi aya ati : Umupasi Uswetelele walilaŵile bwino kuli ŵawisinwe mukanwa kakwe Yisaya uwakusimika , ati :
44028026	Koya kuŵantu aŵa , ukalaŵile ati : Ukumfwa mukomfwa , sombi tamukomfwisya neli panini ; Kaŵili ukuŵona mukaŵona , sombi tamukabwenesya neli panini .
44028027	Pakuti imitima yaŵantu aŵa ilikosele , Nematwi aŵo nao alisincile , Nemenso aŵo nao ŵaliasiŵaticile ; Ŵeŋgesa-kuŵona kumenso aŵo , Nekumfwa nakumatwi aŵo , Nekwisiŵa nakumitima yaŵo , Popele nekwaluluka , Naneŵo nekuŵaŵusya !
44028028	Pakuti pali fyefyo , isiŵeni mweŵo , ati ukupulusya kwaŵaLesa uku kulituminwe kuŵenafyalo ; aŵo ŵakumfwa .
44028029	Popele , ili alaŵile amasiwi ayo , aŵaJuda ŵalifumine-po , nekulukupicisyo' kwakuti .
44028030	Popele Paulu aliikele imyaka iŵili iŵuluŵulu muŋanda yakwe iyakuula umwine , nekulukuŵapokelela ŵonse aŵalukwinjila muli ye ,
44028031	nekulukuŵulisisya Uŵufumu bwaŵaLesa , nekulukusambisya ifintu ifyakuli ŵaSikulu Yesu Klistu nemutima ukosele ; tapali-po neli umo uwamukenye .
45001001	NinePaulu , nemupyunjisi waŵaYesu Klistu ; naliitilwe ukulukwikele nintanjisi ; nalisalulwilwe mukutulisya leeŵo caŵaLesa leiweme ,
45001002	ico copele ici ŵalayene akale kuŵakusimika ŵaŵo mumalembo aswetelele ,
45001003	iceŵo icakuMwana wakwe uwafyelwe kuŵana ŵakwe Dafidi koti ŵuntunsi ,
45001004	uwasimicilwe ati Mwana waŵaLesa nemakosa , koti Mupasi wakuswetelela , kukuŵuka kwaŵafwile , eŵaYesu Klistu ŵaSikulu ŵesu .
45001005	Muli ŵo twalipokele uluse naŵuntanjisi , ati tufisye kuŵenafyalo ŵonse ukukusumina ukucetekela , pakuti pesina lyaŵo .
45001006	Muli ŵaŵo muli namweŵo , mweŵaitilwe ŵaŵaYesu Klistu .
45001007	Ndukuŵasekela aŵo ŵonse aŵamuLoma , aŵatemiwe kuli ŵaLesa , aŵetilwe ukulukwikele ŵaluŋgeme ŵaŵaLesa : uluse ŋgaluŵe kuli mweŵo neŵutende ubwakufuma kuli ŵaLesa ŵaWisifwe nakuli ŵaSikulu Yesu Klistu .
45001008	Tanje ndukutota waLesa wanji muli ŵa Yesu Klistu pakuti pali mweŵo mwense , pakuti ukucetekela kwenu kulitulicile monse mucalo capansi .
45001009	Pakuti ŵaLesa , aŵa mpyunjila mumupasi wanji pakutulisya leeŵo leiweme icaMwana waŵo , ŵopele nimboni yanji ati ndamulaŋgulukeni ukwakuŵulo'kuleka ,
45001010	pakutembela impindi syonse ili ndomba ati , kani ŵaLesa ŵakasumine , ŋkesiŵe icine pantanjile ukwisa kuli mweŵo .
45001011	Pakuti ndukumufuŋgeni , ati ŋkesiŵe ukumupeleni impese imbi iyakuMupasi , mukumukosyeni ;
45001012	ifyo fyakweŵa ati neŵo namweŵo tukasaŋgalale mukucetekela kwesu , neŵo mukwenu namweŵo mukwanji .
45001013	Kaŵili nsilukufwaya ati mwikale , mweŵakwasu , ŵakuŵulo'kwisiŵa ati nalukufwaya liŵili liŵili ukwisa kuli mweŵo , sombi nalikaniwe ukufika pakasuŵa kalelo ; pakuti ndukufwayo' kuŵona ifisepo namuli mweŵo , koti nifyopele'fyo ifi mbona muŵenafyalo ŵambi ŵonse .
45001014	Neŵo ndi nemulandu uwakuŵaEla nakuŵenafyalo aŵapesonde , kuŵamano nakuŵatumpile naŵo .
45001015	Pakuti pali fyefyo ndukumanama ukutulisya leeŵo leiweme nakuli mweŵo , mwemuli muLoma .
45001016	Pakuti nsikwete insoni paCeŵo Iciweme , pakuti comakosa aŵaLesa akuŵapulusya ŵonse aŵakucetekela ; tanje kuŵaJuda , sombi nakuŵaEla naŵo .
45001017	Pakuti muceŵo ico mulifisulucile ukuluŋgama kwaŵaLesa , ukwatulile kukucetekela , ukwakutwalila nakukucetekela ; koti nifyopele' fyo ifilembelwe ati : Sombi umuntu uluŋgeme pakucetekela epo akalukwikele nemweo .
45001018	Pakuti ukufitwa kwaŵaLesa kulibwenekele ukufuma kwiulu ukufikalipila fyonse ifyamipufyo kuli ŵaLesa nefisendeme fyonse ifyaŵantu , aŵalukuŵucicila ŵucine ukwakusendeka ;
45001019	pakuti ifyo ifiŵesi ukwisiŵa ifyaŵaLesa filibwenekele muli ŵo ; pakuti ŵaLesa ŵalifibwenesye kuli ŵo .
45001020	Pakuti ifyamfiso fyaŵo , amakosa aŵo amuyayaya naŵulesa bwaŵo , ukufuma kumpindi yakuleŋgwa kwacalo , fyonse filibwenekele bwino , pakuti filaŵonwa mufintu ifya leŋgelwe ; pakuti pali fyefyo , aŵantu aŵo taŵakwete uŵulunji bwakuŵifya kwaŵo ;
45001021	pakuti , naŋgawa ati ŵaliŵesiŵile ŵaLesa , taŵaŵalemesye koti niŵaLesa , neli kuŵatota , ŵaŵa ; sombi ŵaliŵele ŵalukoso mukupikana kwaŵo ; nemitima yaŵo itumpile yaliŵele nemfinsi .
45001022	Pakulukulieŵa ati nifweŵamano , ŵaliŵele tuŋguluŋgulu ,
45001023	nekwalula uŵuleme bwaŵaLesa aŵakuŵule'ŵosi fiŵumbwaŵumbwa ifyakupalana neŵantunsi aŵeŵosi , nefyuni , nenama , nefiloŋgolo .
45001024	Pakuti pali fyefyo , ŵaLesa ŵaliŵaposele kufiŵipile , koti kukumbwa ukwamumitima yaŵo , ati ŵalukucitane'fiŵipile nemiŵili yaŵo aŵene naŵene ;
45001025	pakuti ŵalisitwile ŵucine bwaŵaLesa , nekupoko'ŵufi , nekulukucindika icaleŋgelwe , nekucipyunjila , ukucila napakucindika Awaleŋgele , aŵo aŵacindeme insiku syonse isyamuyayaya . Ameni .
45001026	Pakuti pali fyefyo , ŵaLesa ŵaliŵaposele kukukumbwa ukuŵipile . Pakuti aŵanakasi ŵaŵo ŵaliyalwile imilimo yamiŵili yaŵo iyakwisiŵila kwaŵo milimo itaipalene nekwisiŵilo'ko :
45001027	fyopele' fyo neŵalalume , ŵalilekele imilimo yaŵanakasi iyakwisiŵila kwaŵo , nekulukufwata mumitima ukulukukumbwana , aŵalalume ukulukucitane'fiŵipile neŵalalume ; nekulukupoka namuli ŵo aŵene amalambulo aelelwe ifiŵipile fyaŵo .
45001028	Popele fyopele'fyo ifi ŵakene ukukulama ukuŵesiŵisya ŵaLesa , koti nifyopele'fyo ŵaLesa ŵaliŵaposele kumitima yafinaŋgwa , mukulukucite'fyo-fintu ifitafyelelwe .
45001029	Ŵaliiswile ifisendeme fyonse , naŵumbifi , neluŋkumbwa , neŵupate ; nekwisula icikani , nekwipaya'ŵaŵyaŵo , neluŵo , nekutumpaika , nekupatana ; ŵaliŵele tuntepentepe ,
45001030	ŵasensesi , ŵakufitilwa ŵaLesa , ŵaŵutambe , ŵakulitota , ŵamaŋkuluŵinda . Ŵalileŋgele ifyakuŵifya ifyaŵukumo . Ŵalukupulaisya amasiwi aŵaŵafyele .
45001031	Taŵali nekalaŋgo ; ŵalukupulaisya nekulayana kwaŵo aŵene . Taŵali neŋkumbu , neli mitima inacile iyakutemwa koti kwisiŵila kwaŵantunsi ;
45001032	ŵalukwisiŵa icaŵulilwe kuli ŵaLesa , ati aŵo aŵacite'fyo-fintu ŵalielelwe ukufwa ; naŋgawe'fyo ŵalacite'fyo fyopele , nekulukusuminansyanya kaŵili naŵaŵo aŵacite'fyo .
45002001	Pakuti pali fyefyo , tokwete-po uŵulunji , wemuntu , weulukweŵo'muŵyoŵe ; pakuti umo umu weŵo'muŵyoŵe , mopele umo emo ulisinina ; pakuti weŵo , weweŵa , ulacite'fintu ifyo fyopele .
45002002	Kaŵili tuliisi ati ŵaLesa ŵalaŵeŵa ifyacine aŵo aŵacite'fintu ifyakuŵe'fyo .
45002003	Lomba , wemuntu , weuŵeŵa aŵo aŵacite'fintu ifyakuŵe'fyo , nekuficita fyopele'fyo wemwine , kani ulukulaŋguluka ati ukapuluka kukweŵa kwaŵaLesa ?
45002004	Kani ulukupufya uwuwile bwakuwama kwaŵo neŋkumbu syaŵo neluse , nekuŵulo'kwisiŵa ati ukuwama kwaŵaLesa kulukukutanjilila kukwaluluka mumutima ?
45002005	Sombi pakuti pacitala icamumutima woŵe ukukano'kwaluluka , ulukulilamina uŵukali pakasuŵa kaŵukali , ili kukafisuluka ukusololola ukuluŋgeme kwaŵaLesa .
45002006	Ŵopele eŵakaŵabwesesya aŵantu ŵonse koti kucita kwaŵo :
45002007	kuli ŵaŵo aŵafwaya-fwaya uŵuleme nekucindikwa nefyakuŵulo'kuŵola , pakulukucite'fiweme nemitimanteka , ŵakapela umweo uwamuyayaya :
45002008	sombi kuli ŵaŵo aŵamileŋgululo , aŵapulaisya ŵucine , nekutumikwa kufisendeme , pakaŵa ukukalipa nekufitwa ,
45002009	nekukululuka nensoni isikulu , pamitima yonse iyaŵantu aŵacite'fiŵipile , iyaŵaJuda tanje , neyaŵaEla naŵo ;
45002010	sombi uŵuleme nekucindikwa neŵutende pakaŵa kuŵantu ŵonse aŵacite'fiweme , kuŵaJuda tanje , nakuŵaEla naŵo .
45002011	Pakuti ŵaLesa taŵali nemusalululo paŵantu .
45002012	Pakuti aŵantu ŵonse aŵaŵifisye ukwakuŵulo'kwisiŵa'mafunde , ŵakonaika ukwakuŵule'milandu yamafunde ; sombi aŵantu ŵonse aŵaŵifisye , ili ŵakomekwa kumafunde : imilandu yaŵo ikasololoka kumafunde ;
45002013	pakuti aŵo aŵomfwa lukoso ifunde , tawaluŋgeme pamenso aŵaLesa , sombi aŵo aŵacita koti lifunde ilyo ewakaluŋgama ,
45002014	Pakuti aŵenafyalo , aŵataŵakwete amafunde , ili ŵacita pakuti pakwisiŵila kwaŵo ifintu fyamafunde , aŵo , naŋgawa ati taŵakwete-mafunde , ŵalaliikalila koti mafunde aŵene ;
45002015	pakuti ŵalalanjisya imilimo yamafunde alembelwe mumitima yaŵo , nekulitutula ukwamuli cimaŋga waŵo nekusimika pamo , nekulaŋguluka kwaŵo nekwalakanya ukuŵasinina neli kuŵalunjika .
45002016	Ifintu ifyo fikaŵa pakasuŵa ako ako ŵaLesa ŵakasololola kuli ŵaYesu Klistu ifyakumfiso ifyaŵantu , koti nifyopele'fyo ifi nsimika muCeŵo leiweme .
45002017	Sombi cipale uli nesina lyamuJuda , nekulukupema-mo mumafunde , nekulukutaŋgalila muli ŵaLesa ,
45002018	nekwisiŵo' kufwaya kwaŵo , nekulukusumina ifintu ifiweme , pakuti pakusambisiwa kumafunde .
45002019	Ulukulieŵa ati ninentanjisi yampofu nemwine , ninekutuŵa kuli ŵaŵo aŵali mumfinsi ,
45002020	ninewakulunjika aŵatumpile , ninemusambisi wancece , pakuti mumafunde weŵo uli nekesiŵilo kakwisiŵa naŵucine .
45002021	Weŵo lomba , weusambisya umuŵyoŵe , kansi tolisambisya wemwine ? Weusimika ati tekwiŵa , kansi niwewiŵa ?
45002022	Weusimika ati tekucito'ŵucende , kansi niwe ucito' ŵucende ? Weukanamina ifiŵumbwawumbwa , kansi niweukowesya'matempuli afiko ?
45002023	Weutaŋgalila mumafunde , kansi niweupulaisya'mafunde , nekuŵapufya ŵaLesa ?
45002024	Pakuti nesina lyaŵaLesa lilukucoŵolwa pakati paŵenafyalo pakuti pali mweŵo , koti nifyopele'fyo ifilembelwe .
45002025	Pakuti ukukopola kulukofwa-ko icine , kani uli wakucita koti mafunde ; sombi kani uli wakupusya'mafunde , ukukopolwa koŵe kuliŵele kuwulo'kukopolwa .
45002026	Pakuti pali fyefyo , kani umuntu uwakuwulo'kukopolwa alukulama' masiwi amumafunde , kansi takukebwa koti kukopolwa ukuŵulo'kukopolwa kwakwe ?
45002027	Nakaŵili uyo , uwakuŵulo' kukopolwa koti kwisiŵila kwakwe , sombi ucita koti mafunde , kansi taakakusinina weŵo , weupusya'mafunde , naŋgaŵa ati uli nemasiwi nekukopolwa ?
45002028	Pakuti uyo uli muJuda pesonde peŋka , taali muJuda wacine ; nekukopolwa uko ukuli pesonde ukuli mumunefu takuli kukopolwa kwacine ;
45002029	sombi uyo muJuda , uli muJuda mumutima ; nekukopolwa nako kwamumutima , kwamupasi ; takuli kwamasiwi . Umuntu uwakuŵe' fyo taatotwa-po kuŵantu , sombi alatotwa kuli ŵaLesa .
45003001	Mbacise'cakusyuka uli naco umuJuda ? Neli mbacise'cakubwena-po cili kukukopola ?
45003002	Finji kufyeŵo fyonse . Tanje cine pakuti ŵaLesa ŵaliŵasisisye aŵaJuda amasiwi aŵo .
45003003	Pakuti naŋgawa ati ŵambi ŵaliŵulile ukucetekela , mbanindo ? Kani ukuŵulo'kucetekela kwaŵo kukaalula ukulayana kwaŵaLesa kwalukoso ?
45003004	lfyo tefyo ! ŴaLesa ewaŋgawoneka ati ŵacine , naŋgaŵa ati aŵantu ŵonse ŵaŵufi ; koti nifyopele'fyo ifilembelwe ifi : Ati muŵoneke muli waluŋgeme mumasiwi enu , Mucile pakwisa mukusololola imilandu .
45003005	Sombi kani ukusendama kwesu kulatufya ukuluŋgama kwaŵaLesa , tuŋgalaŵile'ndo ? Kani ŵalisendeme ŵaLesa , pakuŵacite'milandu neŵukali aŵakuŵifya ? ( Ndukulaŵila koti ŵuntunsi . )
45003006	Ifyo tefyo ! Pakuti kani nifyefyo , mbasyani ifi ŵakasololola ŵaLesa neŵamucalo capansi ?
45003007	Kaŵili kani ŵucine bwaŵaLesa bwalifulile pakuti paŵufi bwanji , nekuŵalemya , mbanindo naneŵo nciebwa ati nimbifi ?
45003008	Nakaŵili mbanindo tekulaŵilila ( koti nifyopele'fyo ifi ŵalukutusensa ŵambi ati tulukulaŵila ) ati : Ŋgatucite'fiŵipile ati fikese ifiweme ? Ukusininwa kwaŵalukweŵe'fyo kuliluŋgeme .
45003009	Popele syani ? FweŵaJuda kani tulisyucile ukucila napali ŵambi ? Koku , neli panini ! Pakuti twasinina'kale aŵaJuda neŵaEla ŵonse ati ŵakomekelwe kukuŵifya ;
45003010	koti nifyopele'fyo ifilembelwe ati : Tapali-po umuntu uluŋgeme , koku neli umo ;
45003011	Tapali-po uwisiŵisya , tau ; Tapali-po ufwaya-fwaya ŵaLesa , tau .
45003012	Ŵonse ŵalipasucile ; ŵonse lukoso ŵaliŵele ŵafinaŋgwa . Tapali-po ucite'fiweme , koku neli umo .
45003013	Umumino waŵo cilende ciceneme ; Kumini syaŵo ŵalukutumpaika : Uŵulembe bwansoka ŵuli kunsi yamilomo yaŵo .
45003014	Utunwa twaŵo tuliiswile amafinje alulile .
45003015	Amakasa aŵo alendo'luŵilo mukupokomosye'milopa .
45003016	Ukonalwa nekupeŋga kuli munsila syaŵo .
45003017	Insila yaŵutende taŵaisiŵile .
45003018	Pamenso aŵo tapali ukuŵatonda ŵaLesa .
45003019	Sombi tuliisi ati fyonse'fyo-fintu ifi alaŵila amafunde , alafilaŵila kuli ŵaŵo aŵakomekelwe kumafunde ; ati utunwa tonse tukasiŋkwe , neŵantu ŵonse naŵo aŵamucalo capansi ŵakakomekwe kukusololola kwaŵaLesa ;
45003020	pakuti aŵamunefu ŵonse taŵakalunjikwa neli umo pamenso aŵaLesa , pakuti pamilimo iyakumafunde ; pakuti amafunde alaleta ukwisiŵisya ifyakuŵifya .
45003021	Sombi ŵukumo , apakuŵula'mafunde , ukuluŋgama kwaŵaLesa kwalibwenekele , nemafunde neŵakusimika naŵo ŵalukukucitila ŵumboni ;
45003022	kuluŋgama kwaŵaLesa ukwakwisa pakupema-mo muli ŵaYesu Klistu , kuli ŵaŵo ŵonse lukoso aŵacetekela ; pakuti tapali ukuŵasalulula .
45003023	Pakuti aŵantu ŵonse ŵaliŵifisye , nekulukupelela paŵuleme bwaŵaLesa ;
45003024	sombi , pakuti paluse lwaŵo , ŵo nekuluŋgama pakuti pakuluŵuko'ko ukuli muli ŵaKlistu Yesu .
45003025	Aŵo ŵaLesa eŵaŵaŵicile cakufuta icakucetekela , pakupokomoka imilopa yaŵo , mukulanjisya ukuluŋgama kwaŵo , pakuti ŵalicilucile pafyakuŵifya ifyo ifyacitilwe akale , pakuwacitile'ŋkumbu aŵantu .
45003026	ŴaLesa ŵalificitile'fyo mukulanjisya ukuluŋgama kwaŵo ŵukumo ŵuno ; ati ŵekale aŵene waliluŋgeme , neŵakumulunjiko'yo ulukupema-mo muli ŵaYesu .
45003027	Ukutaŋgala lomba kuli kulipi ? Kulikaniwe ! Kwifunde lyasyani ? Lyamilimo ? Koku : sombi nikwifunde lyakucetekela .
45003028	Pakuti pali fyefyo , tulukweŵa ati umuntu alilunjicilwe kukucetekela , apakuŵule'milimo yamafunde .
45003029	Kani ŵaLesa niŵaLesa ŵaŵaJuda ŵeŋka ? Kansi taŵali niŵaLesa ŵaŵenafyalo naŵo ? leine , ŵaŵenafyalo naŵo ;
45003030	kani icine pali ŵaLesa ŵamo ŵeŋka aŵakaŵalunjika aŵakopwelwe kukucetekela , neŵakuŵulo'kukopolwa naŵo pakuti pakucetekela .
45003031	Pakuti pakucetekela lomba , kani tulukwalula'mafunde aŵealukoso ? Ifyotefyo ! Koku , tulukukosya'mafunde .
45004001	Mbatulaŵile syani lomba ifyafyefyo ifi abwene Ablaamu wisifwe uwaŵuntunsi ?
45004002	Pakuti kani Ablaamu alilunjicilwe kufyakucita , ali nafyo ifyakutaŋgalua-po ; sombi pamenso aŵaLesa , tepo ,
45004003	Pakuti amalembo alalaŵila syani ? Ati : Kaŵili Ablaamu aliŵacetekele ŵaLesa , popele ifyo fyalieŵelwe ati kuluŋgama kwakwe .
45004004	Lomba kuli woyo ucite'milimo , ukumulambula takwebwa-po ati kwaluse , sombi ati kwamwapu .
45004005	Sombi kuli woyo , utaacite'milimo sombi ucetekela muli ŵaŵo aŵalunjika aŵapufya ŵaLesa , ukucetekela kwakwe kulebwa ati kuluŋgama .
45004006	Koti nifyopele'fyo ifi alaŵile Dafidi ukumusyucisya uyo-muntu , kuli woyo eko ŵaeŵela ŵaLesa ukuluŋgama apakuŵule'fyakucita , ati :
45004007	Ŵalisyucile aŵo , ifyakuŵifya fyaŵo fifitulucilwe , Nekuŵifya kwaŵo nako kufimbilwe-po .
45004008	Alisyucile uyo-muntu , uyu ŵaLesa taŵakeŵela ukuŵifya .
45004009	Ukusyucisya uku lomba kani kulilaŵilwe mukuŵasyucisya aŵakopwelwe ŵeŋka , kani neŵakuŵulo'kukopolwa naŵo ? Pakuti tulalaŵila ati : Nikuli Ablaamu ukucetekela kwakwe kwalieŵelwe ati kuluŋgama ,
45004010	Mbakwalieŵelwe syani lomba ? Kani ili akopwelwe ; kani ili taaŋgakopolwa ye ? Tepakukopolwa , yo ; sombi lomba taaŋgakopolwa .
45004011	Peŋka alipokele akesiŵilo kakukopola , akesiŵilo kakuluŋgama kwakucetekela uko ukwali nako , lomba taaŋgakopolwa ; ati akaŵe niwisiŵo aŵo ŵonse aŵakucetekela , naŋgawa ati ŵakuŵulo'kukopolwa , ati ukuluŋgama kukebwe ati kwaŵo ;
45004012	kaŵili ati niwisiŵo aŵakopwelwe , kuli ŵaŵo aŵakopwelwe aŵenda kaŵili mukutanauka kwakucetekela uko ukwakwe wisifwe Ablaamu , kopele uko ukwali nako ili taaŋgakopolwa .
45004013	Pakuti ukulayana ukwakuli Ablaamu nakuŵana ŵakwe , ati akaŵe nimpyani yamucalo capansi , takwali-po pakuti pamafunde , sombi nipakuti pakuluŋgama ukwakucetekela .
45004014	Pakuti kani aŵo aŵali mumafunde nimpyani , ukucetekela kuliŵele kwalukoso , nekulayana nako kuliŵele kwalukoso ;
45004015	pakuti amafunde alaleŋgo'kufitwa : sombi apakuŵula'mafunde tapali neli kupulaisya .
45004016	Pakuti pali fyefyo uŵupyani bwalipelwe pakuti pakucetekela , ati bwikale bwaluse ; ati ukulayana kulukwikele kukosele kuŵana ŵonse ; tekuli ŵaŵo aŵamafunde ŵeŋka , koku , sombi nakuli ŵaŵo aŵakucetekela kwakwe Ablaamu ewisifwe fweŵo fwense ;
45004017	( koti nifyopele'fyo ifilembelwe ati : Nakuleŋga weŵo niwisiŵo aŵantu aŵamikoka iinji ; ) pamenso aŵaLesa , aŵo aŵa acetekele , aŵasinsimuna aŵafwile , nekulaŵila ifyafintu ifitafi-po , koti epo fili .
45004018	Uyo wopele , naŋgawa ati tapali-po umwakucetekela , alicetekele , ati ŋkawe niwisiŵo aŵantu aŵamikoka iinji , koti nifyopele' fyo ifyalaŵilwe ati : Aŵana ŵoŵe ŵakaŵa ŵakuŵe'fyo !
45004019	Popele , ili yakumene imyaka yakwe koti mwanda , ukucetekela kwakwe takwanacile , koku , naŋgawa ati alukulaŋguluka umuŵili wakwe , uwali koti ufwile , namunda mwakwe Sala umwali koti mufwile .
45004020	Icine , ili alaŋgulucile ukulayana kwaŵaLesa , taalukusumbasumba ukukanika , sombi aliŵele nemakosa pakuti pakucetekela , ili aŵalemya waLesa ,
45004021	nekwisiŵa icine ati fyonse'fyo ifi ŵalayene ŵaliisiŵile ukuficita kaŵili .
45004022	Pakuti pali fyefyo kaŵili fyalieŵelwe ati kuluŋgama kwakwe .
45004023	Sombi ifyo-ati fyalieŵelwe ati kwakwe-tafyalembelwe pakuti pali ye eŋka :
45004024	sombi nipakuti napali fweŵo ; pakuti fikebwa ati kuluŋgama kwesu , fwetupema-mo muli ŵaŵo aŵaŵaŵusisye ŵaYesu ŵaSikulu ŵesu , pakati kaŵafwile ,
45004025	aŵaposelwe pakuti pafyakupulaisya fyesu , nekuŵusiwa mukutulunjika .
45005001	Lomba , pakuti tulilunjicilwe kukucetekela , ŋgatwikale neŵutende naŵaLesa pakuti pali ŵaSikulu ŵesu Yesu Klistu ;
45005002	muli ŵo kaŵili fweŵo twalipokele kukucetekela impalaminino kuluse ulu twimakanine-mo ; kaŵili ŋgatusembe pakucetekela muŵuleme bwaŵaLesa .
45005003	Kaŵili ifyo fyeŋka tetyo , sombi ŋgatusembe namufyakutukululusya nafyo : ili twisiŵa ati ukukululuka kulaleŋge'mitimanteka ;
45005004	nemitimanteka nayo ilaleŋga amekalilo aisiŵilwe ; nemekalilo aisiŵilwe nao alaleŋga ulucetekelo ;
45005005	nelucetekelo nalo talutuleŋgele'nsoni , Pakuti uŵutemwe bwaŵaLesa bwaliitulucile monse monse mumitima yesu kuMupasi Uswetelele uwapelwe kuli fweŵo .
45005006	Pakuti ili tucinacile , pampindi ielelwe ŵaKlistu ŵaliŵafwilile aŵalukupufya ŵaLesa .
45005007	Pakuti kulikatesye ukuŵona uŋgamufwila umuntu uluŋgeme ; sombi cipale umbi aŋgakosyo'mutima wakwe ukumufwilo'muntu uweme .
45005008	Sombi ŵaLesa ŵalukulanjisya uŵutemwe bwaŵo aŵene ubwakuli fweŵo , pakuti ili tucili ŵumbifi , ŵaKlistu ŵalitufwilile .
45005009	Tanje cine lomba , ili tulunjicilwe ŵukumo kumilopa yaŵo , tukapuluka kuŵukali bwaŵaLesa pakuti pali ŵo .
45005010	Pakuti , ili tucili ŵakupatwa , kansi twalilamwininwe kuli ŵaLesa pakuti pamfwa yaMwana ŵaŵo , tanje cine , ili tulamwininwe , tukapuluka pakuti pamweo waŵo .
45005011	Ifyo fyeŋka tefyo , sombi kaŵili tulukusemba muli ŵaLesa , pakuti pali ŵaSikulu ŵesu Yesu Klistu , pakuti pali ŵo epo tupokele ŵukumo ukulamwinwa .
45005012	Pakuti pali fyefyo , fili koti nififi ati : pakuti pamuntu umo , ukuŵifya kwaliinjile mucalo capansi , nemfwa nayo pakuti pakuŵifya ; popele apo nemfwa yalikumene kuŵantu ŵonse , pakuti ŵonse ŵaliŵifisye .
45005013	Pakuti , ili taaŋgaŵa'mafunde , emo kwali ukuŵifya mucalo ; sombi ukuŵifya takwebwa-po apakuŵula'mafunde .
45005014	Naŋgawe'fyo imfwa yalikomekele aŵantu ukufuma kuli Adama , ukufika nakuli Mose , nekukomeka naŵaŵo aŵataŵaŵifisye koti mekalilo akupulaisya kwakwe Adama , uli kesiŵilo kaŵaŵo aŵasimicilwe ati ŵakesa .
45005015	Sombi impese yaluse taipalene nekupulaisyo'ko . Pakuti , kani pakupulaisya kwamuntu umo aŵenji ŵalifwile , tanje cine uluse lwaŵaLesa , nempese iyakuluse lwaŵantu ŵamo , ŵaYesu Klistu , fyalifulile kuŵenji .
45005016	Kaŵili impese taipalene nafyefyo ifyaletelwe kukuŵifya kwamuntu umo ; pakuti ukusololola , ukwaisile pakuti pamuntu umo , kwaliletele ukusinina ; sombi impese iyakupa lukoso , iyaisile pakuti pakupulaisya ukwinji , yaliletele ukulunjika .
45005017	Pakuti , kani pakupulaisya kwamuntu umo , imfwa yaliŵele neŵufumu pakuti pali woyo umo ; tanje cine aŵo aŵapoka ukufula kwaluse nekwampese yakuluŋgama eŵakaŵa neŵufumu mumweo pakuti pali ŵaŵo ŵamo , ŵaYesu Klistu .
45005018	Popele koti nifyopele'fyo ifi fyaisile kuŵantu ŵonse ukuleto'kusinina , pakuti pakupulaisya kumo ; fyopele'fyo fyaliisile kuŵantu ŵonse ukuleto'kulunjika ukwakumweo , pakuti pakucita kumo ukuluŋgeme ,
45005019	Pakuti pakupulaisya kwamuntu umo aŵenji ŵaliŵele ŵakuŵifya , fyopele'fyo , pakuti pakutumwa kwaŵantu ŵamo aŵenji ŵakaŵa waluŋgeme .
45005020	Peŋka amafunde aliisile kaŵili , ati ukupulaisya ŋgakufule : sombi apo , apafulile ukuŵifya , tanje cine uluse lwalifulile ukwakuti ;
45005021	ati koti nifyopele'fyo ifi kwakomekele aŵantu mumfwa ukuŵifya , fyopele'fyo neluse ŋgaluŵakomeke kukuluŋgama ukuficilo'Mweo wamuyayaya muli ŵaYesu Klistu ŵaSikulu ŵesu .
45006001	Mbatulaŵile syani lomba ? Kani twakulukwikele mukuŵifya ati uluse ŋgalukafule ?
45006002	Ifyo tefyo ! Fweŵo , fwetwafwilile kukuŵifya , mbasyani twakulukwikele-mo nasimbi insiku ?
45006003	Kani tamwisi ati fweŵo fwense , fwetwaŵatisiwe muli ŵaKlistu Yesu , twaliŵatisiwe mumfwa yaŵo ?
45006004	Pakuti pali fyefyo twalisicilwe pamo naŵo pakuŵatisiwa mumfwa ; ati koti nifyopele'fyo ifi ŵaŵusiwe ŵaKlistu pakati kaŵafwile , pakuti paŵuleme bwaŵaWisiŵo , nafweŵo fyopele'fyo tukesiŵe ukwenda mufyaŵukumo ifyaMweo .
45006005	Pakuti fweŵo kani tulikumaŋkene nekupalana kwamfwa yaŵo , tukakumaŋkana kaŵili nekuŵuka kwaŵo .
45006006	Twisiŵe'fi ati uŵuntu bwesu ubwakale bwalitalicilwe pamo naŵo , ati umuŵili wakuŵifya ufumisiwe ; twiŋgekala li ŵili muli ŵukaili bwakuŵifya .
45006007	Pakuti uyo uwafwile alikakulucile kukuŵifya .
45006008	Sombi tulukucetekela ati , kani twalifwilile pamo naŵaKlistu , tukalukwikele nemweo kaŵili pamo naŵo .
45006009	Tuliisi ati ŵaKlistu , ili ŵaŵusiwe paŵafwile , taŵakafwa-po liŵili , koku ; imfwa taisi ukuŵakomeka liŵili .
45006010	Pakuti imfwa iyo iyi ŵafwile , ŵalifwilile limo kukuŵifya ; sombi umweo uyo uyu ŵekala nawo , ŵalekala nawo kuli ŵaLesa .
45006011	Koti nifyopele'fyo namweŵo ŋgamulukulieŵa ati tuli ŵafwile kukuŵifya , sombi ŵalaŵi kuli ŵaLesa muli ŵaKlistu Yesu .
45006012	Pakuti pali fyefyo tekusumina ati ukuŵifya kukomeke imiŵili yenu iisi ukufwa , mwiŋgatumikwa kukukumbwa kwakuko ;
45006013	kaŵili tekufiposa kukuŵifya ifileŵa fyamiŵili yenu , mukucite'milimo isendeme ; sombi muJipose kuli ŵaLesa , koti ŵalaŵi aŵafumine kuŵafwile , nekuposa kuli ŵaLesa nefileŵa fyamiŵili yenu mukucite'milimo iluŋgeme .
45006014	Pakuti ukuŵifya takukamukomekeni ; pakuti mweŵo tamukomekwa kumafunde , sombi nikuluse eko mukomekwa .
45006015	Popele syani ? Kani twakuŵifya pakuti tatukomekwa kumafunde , sombi nikuluse eko tukomekwa ? Ifyo tefyo !
45006016	Tamwisi ati , pakuliposa kumuntu koti ŵasya mukutumikwa kuli ye , muli ŵasya ŵawoyo kuli ye eko mutumikwa ; kani ŵasya ŵakuŵifya ukulete'mfwa , kani ŵakutumikwa ukuleto' kuluŋgama ?
45006017	Sombi tukuluŵatota ŵaLesa , pakuti , naŋgawa ati mwali ŵasya ŵakuŵifya , mwalisumine nemitima yenu yonse ukutumikwa kuŵusambisi umukoka uyo uyu mwasambisiwe-mo .
45006018	Peŋka , ili mwakakulucile kukuŵifya , mwaliŵele ŵasya wakuluŋgama .
45006019	Ndukulawila ifyaŵuntunsi pakuti pakunaka kwamiŵili yenu ; pakuti koti nifyopele'fyo ifi mwafiposele ifileŵa fyamiŵili yenu koti ŵasya ŵaŵumbifi neŵakupulaisya ati fipulaisye , fyopele'fyo naŵukumo ŋgamufipose ifileŵa fyamiŵili yenu ati ŵasya ŵakuluŋgama ati fiswete .
45006020	Pakuti , ili mwali ŵasya ŵakuŵifya , mwali ŵanaŵaŵene pakwewo'kuluŋgama .
45006021	Mbafisa-fisepo ifi mwali nafyo impindi iyo mufintu ifyo muli fyefyo emo muli nensoni ŵukumo ? Pakuti ukupela kwafintu ifyo nimfwa !
45006022	Sombi ŵukumo , ili mukakulucile kukuŵifya nekuŵa ŵasya ŵaŵaLesa , muli nefisepo fyenu ifileto'kusweta , nekupela nako Mweo wamuyayaya .
45006023	Pakuti ukulambulwa kwakuŵifya nimfwa ; sombi impese yaŵaLesa iyakupa lukoso Mweo wamuyayaya muli ŵaKlistu Yesu ŵaSikulu ŵesu .
45007001	Kani tamwisi , mweŵakwasu , ( pakuti ndukulaŵila kuli ŵaŵo aŵesi amafunde ) ati amafunde alakomeko'muntu , ili acili nemweo ?
45007002	Pakuti uyo-mwanakasi , uli nemulume wakwe , alikacilwe kumafunde kumulume wakwe , ili acili nemweo ; sombi kani umulume afwa , alikakulucile kwifunde lyamulume wakwe .
45007003	Popele , ili aciikele nemweo umulume wakwe , kani aupwa umbi umwalalume , akelikwa ati waŵucende : sombi kani afwo'mulume , umwanakasi alikakulucile kwifunde'lyo ; fyopele'fyo taali waŵucende , yo , naŋgawa ati aupwa umbi umwalalume .
45007004	Pakuti pali fyefyo , mweŵakwasu , namweŵo mwaliipailwe ukufwa kumafunde , pakuti pakutalikwa kwamuŵili waŵaKlistu , ati mukopwe ŵambi , eŵaŵo aŵaŵusiwe pakati kaŵafwile , ati ŋgatukekate ifisepo ifyakuli ŵaLesa .
45007005	Pakuti , ili tucili mumunefu , ukukumbwa kwakuŵifya , ukwaisile pakuti pamafunde , kwalukucita mufileŵa ifyamiŵili yesu , mukwikate'fisepo ifilete' mfwa .
45007006	Sombi ŵukumo tulikakulucile kumafunde , pakuti twalifwile kuli fyefyo ifyalukutukaka ; fyopele'fyo tulukupyuŋga mumweo waŵukumo uwamupasi , temumweo wakale uwamalembo .
45007007	Mbatulaŵile syani lomba ? Kani amafunde kuŵifya ? Ifyo tefyo ! Sombi ŋga tapali amafunde , ŋga nsinaisiŵile-po ukuŵifya ; pakuti amafunde , ŋga taalaŵile-po ati : Tekukumbwa ! naneŵo ŋga nsinaisiŵile-po ukukumbwa .
45007008	Sombi pakuti pefunde paciŵalilisyo ukuŵifya kwalicitile ukukumbwa konse muli neŵo . Pakuti apakuŵula'mafunde ukuŵifya kulifwile .
45007009	Sombi akale nali nemweo , apakuŵula'mafunde ; sombi , pakwisa ifunde , ukuŵifya kwaliŵucile , popele neŵo nalifwile .
45007010	Kaŵili ifunde ilyo Iliŋgandetelo'mweo , lyalibwenekele lyakundetelo'lufu .
45007011	Pakuti ukuŵifya , pakuti pefunde , kwalintumpaicile paciŵalilisyo , nekunjipaya kuli lyo .
45007012	Pakuti pali fyefyo amafunde cine aliswetelele , nefunde'lyo nalyo liliswetelele , lililuŋgeme , liliweme .
45007013	Kansi ico iciweme ciliŵele nimfwa kuli neŵo ? Ifyo tefyo ! Sombi ukuŵifya ekwaŵele nimfwa ; ati ŋgakuwoneke ati kuŵifya , pakulukucite'fyamfwa kuli neŵo , pakuti pali ceco-ciweme ; nakaŵili ati ukuŵifya ŋgakuwe pakuti pefunde kuŵipile ukwakuti .
45007014	Pakuti tuliisi ati amafunde amupasi ; sombi neŵo ndi wamunefu , uwaulilwe mukukomekwa kukuŵifya .
45007015	Pakuti ifyo ifi ncita , nsifiisi-po ; pakuti ifi nsifwaya-po , ifyo efi ncita ; sombi ifyo ifi mfitilwa fyopele'fyo efi ncita .
45007016	Popele kani ndacite'fyo ifi nsifwaya-po , lomba ndasumina'mafunde ati aliweme .
45007017	Popele ŵukumo nsili nineŵo mficita , sombi kuŵifya ukwikala muli neŵo ekuficita .
45007018	Pakuti ndiisi ati muli neŵo ( ndukweŵa ati mumunefu wanji ) tamwikala-po ifintu ifiweme neli cimo ; pakuti ukufwaya kuli naneŵo , sombi ukucite'fiweme taku-po .
45007019	Pakuti ifiweme ifyo ifi mfwaya , nsificita-po ; sombi ukuŵifyo' ko uku nsifwaya-po , kopele uko eko ncita .
45007020	Sombi kani ndacite'fyo ifi nsifwayapo , ŵukumo nsili nineŵo mficita , sombi kuŵifya ukwikala muli neŵo ekuficita .
45007021	Popele ndukuŵone'funde ili ati neŵo , pakufwayo'kucite'fiweme , ukuŵifya kuli naneŵo .
45007022	Pakuti ndatemenwa mwifunde lyaŵaLesa koti ŵuntu ubwamumutima ;
45007023	sombi ndukuŵona ifunde limbi nalyo mufileŵa ifyamuŵili wanji , lilukulwa nefunde lyamilaŋgwe yanji , nekunteka pali ŵukalume bwefunde lyakuŵifya ilili mufileŵa ifyamuŵili wanji .
45007024	Nemuntu usyeme ! Mbaninani ukampulusya mumuŵili ulete'mfwa iyi ?
45007025	Ndukutota ŵaLesa nipakuti pali ŵaYesu Klistu ŵaSikulu ŵesu ! Popele nemwine kumano anji ndalipyunjila ifunde lyaŵaLesa ; sombi kumunefu ndalipyunjila ifunde lyakuŵifya .
45008001	Pakuti pali fyefyo ŵukumo tapali ukuŵasinina aŵo aŵali muli ŵaKlistu Yesu .
45008002	Pakuti muli ŵaKlistu Yesu ifunde lyaMupasi waMweo lyaliŋkakulwile kwifunde lyakuŵifya nelyamfwa .
45008003	Pakuti ifyo ifi taliisiŵile ifunde ukucita , pakuti lyalinacile mumunefu , ŵaLesa eŵaficitile , ili ŵatumine Aŵana ŵaŵo aŵene , aŵapalene nemunefu wakuŵifya , pakuti pakuŵifya , nekusinina ukuŵifya mumunefu ;
45008004	ati icaŵulilwe cefunde cikakumane muli fweŵo fweŵakuŵulo'kwenda koti munefu , fweŵakwenda koti Mupasi .
45008005	Pakuti aŵo aŵekala koti munefu , ŵalalaŋguluka ifintu ifyakumunefu ; sombi aŵo aŵekala koti Mupasi , ŵalalaŋguluka ifintu ifyakuMupasi .
45008006	Pakuti ukulukufilaŋguluka ifyakumunefu nimfwa ; sombi ukulukufilaŋguluka ifyakuMupasi mweo neŵutende .
45008007	Pakuti ukulukulaŋguluka ifyakumunefu ŵupate kuli ŵaLesa , pakuti takukomekwa kwifunde lyaŵaLesa ; kaŵili takwisi ukukomekwa .
45008008	Aŵo aŵekala mumunefu taŵesi ukuŵatemwesya ŵaLesa .
45008009	Sombi mweŵo tamuli mumunefu , muli muMupasi , kani icine Umupasi waŵaLesa ulekala muli mweŵo . Pakuti aŵantu ŵonse utaakwete Umupasi waŵaKlistu taali waŵo , yo .
45008010	Sombi kani ŵaKlistu ŵali muli mweŵo , umuŵili ulifwile pakuti pakuŵifya ; sombi umupasi emweo pakuti pakuluŋgama .
45008011	Sombi , kani Umupasi waŵaŵo , aŵaŵaŵusisye ŵaYesu pakati kaŵafwile , ulekala muli mweŵo , aŵo , aŵaŵaŵusisye ŵaKlistu Yesu pakati kaŵafwile , ŵakasinsimuna nemiŵili yenu iisi ukufwa , pakuti paMupasi waŵo uwikala muli mweŵo .
45008012	Pakuti pali fyefyo , mweŵakwasu , tatuli nemulandu kumunefu ukwikala koti munefu , koku ;
45008013	pakuti , kani mulukwikala koti munefu , mukafwa ; sombi kani mweŵo , kumakosa aMupasi , mukepaye ukucita kwamuŵili , mukalukwikele nemweo .
45008014	Pakuti ŵonse aŵo aŵatanjililwa kuMupasi waŵaLesa , aŵo ŵana ŵaŵaLesa .
45008015	Pakuti tamwapokele umupasi waŵukalume ukumubwesesyeni kukutina ; sombi mwalipokele Umupasi wakupyanikwa , muli wo emo tulila ati : Aba ! Tata !
45008016	Umupasi uwine ulaucita ŵumboni umupasi wesu ati tuli ŵana ŵaŵaLesa :
45008017	lomba , kani tuli ŵana , tuli nimpyani kaŵili ; nimpyani syaŵaLesa , nimpyani siŵyaŵo ŵaKlistu ; kani icine tulukusomenwa pamo naŵo , ati tukalemiwe pamo naŵo kaŵili .
45008018	Pakuti ndukweŵa ati ukusomenwa kwampindi ino kuce lukoso pakulaŋguluka uŵuleme uŵo uŵukatufisulucila fweŵo .
45008019	Pakuti ifileŋgelwe fyonse , ili ficetekela nemitima yafiko yonse , filukupembelela ukufisuluka kwaŵana ŵaŵaLesa .
45008020	Pakuti ifileŋgelwe fyonse fyalikomekelwe kufyalukoso , tepakuti ifine fyalifwaile'fyo koku , sombi nakuti pali ŵaŵo aŵafikomekele ;
45008021	ili ŵacetekele ati ifileŋgelwe ifine nafyo fikakakululwa kuli ŵukalume bweŵosi nekwinjila mubwana-bwaŵene ubwaŵuleme bwaŵana ŵaŵaLesa .
45008022	Pakuti tuliisi ati ifileŋgelwe fyonse filukutoŋgela nekulukupotwa kukusomenwa ukuficila ŵukumo .
45008023	Kaŵili , ifyo fyeŋka , koku ; sombi nafweŵo fweŵene , fwetuli nefyamutulu waMupasi , fweŵo fweŵene tulukutoŋgela mumitima yesu , ili tupembelela ukukonsiwa kwakupyanikwa kwesu , ukuluŵuka kwamiŵili yesu .
45008024	Pakuti ukucetekela ekwatupulwisye ; sombi ukucetekela ukuŵonwa takuli kucetekela ; pakuti ico ici alukuŵona umuntu , mbaninani ulukucicetekela lukoso ?
45008025	Sombi kani tulacetekela kuli ceco ici tatuŵona-po , tulacipembelela umutimanteka .
45008026	Fyopele'fyo kaŵili neMupasi ulakofwa-ko ukunaka kwesu ; pakuti tatwisi ukutembela ukwelelwe ; sombi Umupasi uwine ulatupapatilila nekusisimuka ukutakwisi ukusimbulwa ;
45008027	sombi aŵo aŵacencenta mumitima ŵaliisi ukulaŋguluka kwaMupasi ; pakuti ŵalaŵapapatilila awaluŋgeme koti kufwaya kwaŵaLesa .
45008028	Kaŵili tuliisi ati ifintu fyonse filakumana mukucitile'fiweme aŵo aŵatemwa ŵaLesa , aŵetilwe koti kufwaya kwaŵo .
45008029	Pakuti aŵo aŵa ŵaisiŵilelimoakale , aŵo ŵopele ŵaliŵasalulwile limo ukupalana nemekalilo aWana ŵaŵo , ati ŵaŵe ŵaŵele paŵakwaŵo aŵenji .
45008030	Nakaŵili aŵo aŵa ŵasalulwile limo , aŵo ŵopele ŵaliŵetile kaŵili ; naŵaŵo aŵa ŵaitile , ŵopele aŵo ŵaliŵalunjicile ; naŵaŵo naŵo aŵa ŵalunjicile , aŵo ŵopele ŵaliŵalemesye .
45008031	Mbatulaŵile syani lomba ifyafintu ifyo ? Kani ŵaLesa ŵali nafweŵo , mbaninani uwakulwa nafweŵo ?
45008032	Aŵo aŵataŵakenye Aŵana ŵaŵo aŵali ŵeŋka , sombi ŵaliŵaposele pakuti pali fweŵo fwense , kansi taŵakatupela pamo naŵo ifintu fyonse ifyakupa lukoso ?
45008033	Mbaninani ukaŵapinde'milandu aŵasalulwilwe kuli ŵaLesa ? NiŵaLesa aŵalunjika .
45008034	Mbaninani ukasinina ? NiŵaKlistu Yesu aŵafwile , tanje cine aŵaŵucile paŵafwile , aŵali palwine lwaŵaLesa aŵatupapatilila kaŵili .
45008035	Mbaninani ukatulekanya neŵutemwe bwaŵaKlistu ? Kani kukululuka , kani ninsoni , kani kupeŋga , kani ninsala , kani ŵusakula , kani censwa , kani nimpoko ?
45008036	Koti nifyopele' fyo ifilembelwe ati : Pakuti pali mweŵo , tulukwipaiwa akasuŵa konse ; Twalieŵelwe koti nimbelele syakwipaiwa .
45008037	Koku ; sombi mufintu ifyo fyonse tulisyucile ukwakucila-po lukoso , pakuti pali ŵaŵo aŵatutemenwe .
45008038	Pakuti ndukucetekela ati neli nimfwa , neli mweo , neli niŋkalamba , neli ŵufumu , neli fintu fyaŵukumo , neli fintu ifikesa , neli makosa ,
45008039	neli ŵutali ubwakwiulu neli bwapansi , neli cintu cimbi icileŋgelwe , tacikesiŵa-po ukutulekanya neŵutemwe bwaŵaLesa , uŵuli muli ŵaKlistu Yesu ŵaSikulu ŵesu !
45009001	Ndukulaŵila ifyacine muli ŵaKlistu , nsilukuŵepa , pakuti cimaŋga wanji alukunsimicila muMupasi Uswetelele ,
45009002	ati ndi nensoni'syakuti nekusomenwa insiku syonse mumutima wanji .
45009003	Pakuti nati mfwaye ati ndifinjilwe ulekene naŵaKlistu , pakuti paŵakwasu , aŵamukoka wanji .
45009004	Ŵopele ŵaIsilaeli ; ukwaŵo ekupyanikwa , neŵuleme , nekulayana , nekupelwa kwamafunde , nekuŵapyunjila ŵaLesa , nemalailo onse ,
45009005	aŵaŵo eŵawisifwe ; kaŵili kuli ŵo , koti munefu , kwalifumine ŵaKlistu , aŵakomeka ifintu fyonse , ŵaLesa aŵacindeme insiku syonse lukoso ! Ameni .
45009006	Sombi nsilukweŵa ati Isiwi lyaŵaLesa liliŵele lyalukoso . Pakuti aŵo aŵatulile kuli Isilaeli , taŵali ŵaIsilaeli ŵonse , tau ;
45009007	kaŵili aŵo aŵafyelwe kuli Ablaamu , taŵali ŵana ŵonse , tau : sombi palilembelwe ati : Aŵana ŵakwe lsaci eŵakelikwa ŵana ŵoŵe .
45009008	Ifyo ukweŵa ati aŵana aŵakumunefu taŵali ŵana ŵaŵaLesa : sombi ŵana ŵakulaya eŵaebwa ŵana .
45009009	Pakuti isiwi ili lyakulaya ati : Pampindi ino yamwaka ŋkesa , popele Sala akaŵa nemwana umwalalume .
45009010	Kaŵili ifyo fyeŋka tefyo . Sombi pali naLibeka , ili aimitile kumuntu umo , lsaci wisifwe ;
45009011	pakuti , lomba tawaŋgafyalwa aŵana , lomba tawaŋgacite'fintu ifiweme neli fiŵipile fyonse , ati ŋgakwikale ukufwaya kwaŵaLesa koti kusalulula kwaŵo ( ukusalululo'ko tepakuti pamilimo yaŵo , koku , sombi koti kufwaya kwaŵaŵo aŵeta ) ,
45009012	fyalilaŵilwe ukumuŵula Libeka ati : Umukulu-ŵantu akamupyunjila umwanice-ŵantu .
45009013	Koti nifyopele'fyo ifyalembelwe ati : Yakobi nalimutemenwe ; sombi Eso nalimufitilwe .
45009014	Mbatulaŵile syani lomba ? Kani kuli ukusendama kuli ŵaLesa ? Ifyo tefyo !
45009015	Pakuti ŵalilaŵile kuli Mose ati : Pakumucite'ŋkumbu umuntu neŵo , ŋkamucitile'ŋkumbu lukoso ; pakumucito'luse umuntu neŵo , ŋkamucinio' luse lukoso !
45009016	Pakuti pali fyefyo , tafili koti kufwaya kwaŵantu , neli nikoti kuŵutuka kwaŵo ; sombi fili koti mutima waŵaLesa aŵali neŋkumbu .
45009017	Pakuti amalembo alilaŵile kuli Falo ati : Pakuti fyeŋke'fi epo nakusuntwile , ati ndanjisye muli weŵo amakosa anji , nakaŵili ati isina lyanji likatulike monse mucalo capansi .
45009018	Pakuti pali fyefyo walamucite'ŋkumbu uyo uŵalukufwaya , kaŵili nawoyo uŵalukufwaya ŵalamukosya mumutima .
45009019	Peŋka wakulaŵila kuli neŵo ati : Mbanindo ŵacileŋgulwila ? Pakuti mbaninani ucicila ukufwaya kwaŵo ?
45009020	Sombi tanje , wemuntu , mbaniwenani ulukupicisya naŵaLesa ? leintu iciŵumbilwe kani cilaŵile kuli woyo uwaciŵumbile ati : Mbanindo mwambumbile fino ?
45009021	Neli muŵumfi , kansi taalikwete uŵukulu peŵumba , ubwakuŵumba kumupili umo , limbi ninoŋgo yaŵuleme , limbi nalyo yamupufyo ?
45009022	MbaŵaLesa syani , naŋgawa ati ŵalukufwayo'kulanjisya ukufitwa kwaŵo nekutulisya amakosa aŵo , kani ŵalukusisumina neŋkumbu isikulu inoŋgo isi ŵafitilwe isyelelwe ukonalwa ;
45009023	ifyo ati ŵakatulisye uwuwile bwaŵuleme bwaŵo panoŋgo syaluse , syopele'syo isi ŵaansicile akale mukupoko'ŵuleme ,
45009024	epali fweŵo fweŵaitile peŵumba lyaŵaJuda ŵeŋka tepo , sombi nakuŵenafyalo naŵo ?
45009025	Koti nifyopele'fyo ifi ŵalaŵile namwibuku lyakwe Osiya ati : Ŋkaŵelika ati ŵantu ŵanji aŵo aŵataŵali ŵantu ŵanji ; Nawoyo-mwanakasi utaatemiwe , ŋkamwilika ati alitemiwe .
45009026	Nakaŵili pakaŵa ati apo , apalaŵilwe kuli ŵo ati — Tamuli ŵantu ŵanji , Popele apo ŵakalukwilicilwe ati W'ana ŵaŵaLesa ŵaMweo .
45009027	Kaŵili Yisaya alukuŵilicisya ifyakuŵaIsilaeli ati : Naŋgawa ati ukupenda kwaŵana ŵakwe Isilaeli kukaŵa koti museŋga uwamucisiŵa , aŵace lukoso aŵakusyala-po eŵakapuluka !
45009028	Pakuti ŵaSikulu ŵakakonsye'Siwi lyaŵo pacalo capansi , ili ŵalikumanya nekulipinicila umuluŋgeme .
45009029	Nakoti nifyopele'fyo ifi alaŵileakale Yisaya ati : ŴaSikulu ŵaMaŵumba , ŋga taŵatusile-po aŵana ŵambi , Ŋga twaŵele koti niSodoma , nekupalana koti niGomola .
45009030	Mbatulaŵile syani lomba ? Ati aŵenafyalo , aŵataŵalondele ukuluŋgama , ŵalificile kukuluŋgama , ekuluŋgama ukwatulile kukucetekela :
45009031	sombi aŵaIsilaeli , ili ŵalondele ifunde lyakuluŋgama , taŵaficile kwifunde ilyo .
45009032	Mbanindo ? Pakuti , ili ŵapema-mo mumilimo , nekuŵulo'kucetekela lukoso , walilitutwile pebwe lyakututula ;
45009033	koti nifyopele'fyo ifyalembelwe ati : Ŵoneni , ndukuŵika muSayoni ibwe lyakututula , ecibwe cakuteya ; Sombi uyo upema-mo muli co , taakaŵa-po nensoni .
45010001	Mweŵakwasu , mumutima wanji ndukufwaisya nekuŵatembelela kuli ŵaLesa ati ŵakapuluke .
45010002	Pakuti ndukuŵasimicila ati ŵalapyunjila ŵaLesa nemuŋkonsya , sombi tawapyuŋga-po nekwisiŵa .
45010003	Pakuti taŵaisiŵile ukuluŋgama kwaŵaLesa , sombi ŵalukwesyo' kwikalika ukuluŋgama kwaŵo aŵene , taŵalikomekele kukuluŋgama kwaŵaLesa .
45010004	Pakuti ŵaKlistu cipelele-ko camafunde icileto'kuluŋgama kuŵantu ŵonse aŵacetekela .
45010005	Pakuti Mose alilembele ifyakuluŋgama kwamafunde , ati umuntu uyouacita akalukwikelenemweo muli o .
45010006	Sombi ukuluŋgama kwakucetekela kulalaŵile'fi ati : Tekulaŵila mumutima woŵe ati — Mbaninani ukemina kwiulu ? ( ifyo kuselusya ŵaKlistu ) ,
45010007	neli ati — Mbaninani ukaselucila mucikanda ? ( ifyo kumusuntula ŵaKlistu ukuŵafumya paŵafwile ) .
45010008	Sombi ati syani ? Ati : Isiwi lili apepi pali weŵo , mukanwa koŵe , namumutima woŵe : isiwi ilyo lyakucetekela , lyopele'lyo ili tutulisya :
45010009	pakuti kani wakufisulula kukanwa koŵe ati ŵaYesu niŵaSikulu , nekulukucetekela mumutima woŵe ati ŵaLesa ŵaliŵaŵusisye pakati kaŵafwile , wakupuluka ;
45010010	pakuti mumutima aŵantu ŵalacetekela ukwakuleta ukuluŋgama : nakukanwa nako ŵalafisulula ukwakuleta ukupuluka ,
45010011	Pakuti amalembo alukulaŵila ati : Aŵantu ŵonse ucetekela muli ŵo taakaŵa-po nensoni , yo .
45010012	Pakuti tapali-po ukuŵasalulula aŵaJuda neŵaEla ; pakuti ŵaSikulu ŵopele eŵaŵantu ŵonse , ŵali neŵupe kuli ŵaŵo ŵonse aŵaŵalilila .
45010013	Pakuti — Aŵantu ŵonse ukalililila isina lyaŵaSikulu akapuluka .
45010014	Mbasyani lomba ŵaŋgesiŵo'kuŵalilila'ŵo , aŵa taŵacetekele ? Kaŵili mbasyani ŵaŋgesiŵo'kuŵacetekela'ŵo , aŵa taŵaumfwile ? Kaŵili mbasyani ŵaŋgesiŵo'kumfwa , ukwakuŵula uwakutulisya ?
45010015	Nakaŵili mbasyani ŵaŋgesiŵo'kutulisya , ukwakuŵulo'kutumwa ? Koti nifyopele'fyo ifyalembelwe ati : Amakasa aŵaŵo aŵatulisya ifyeŵo ifiweme ifyaŵutende , aŵatulisya ifyeŵo fyafintu ifiweme , aŵulombe ukwakuti .
45010016	Sombi taŵaumfwilisye ifyeŵo ifiweme ŵonse , tau . Pakuti Yisaya alilaŵile ati : MweŵaSikulu , mbaninani uwacetekele iceŵo cesu ?
45010017	Lomba ukucetekela kulesa pakumfwa , nekumfwa nako mwisiwi lyaŵaKlistu .
45010018	Sombi neŵo ati : Kani taŵaumfwile ? Koku , ŵaliumfwile : Ukulaŵila kwaŵo kwalitulicile monse mucalo , Nemasiwi aŵo nao alificile ukupelele icalo .
45010019	Sombi neŵo ati : AŵaIsilaeli kani taŵaisiŵile ? Mose eŵatanjile ukulaŵila ati : Neŵo ŋkamuleŋgeleni icikani pali ŵaŵo aŵataŵali mukoka waŵantu ; Nakumukoka waŵantu utumpile , eko ŋkamufitisyeni .
45010020	Kaŵili naYisaya naye ali nemutima ukosele ukwakuti , nekulaŵila ati : Nalibwenwe kuli ŵaŵo aŵataŵamfwaile ; Nalibwenekele nakuli ŵaŵo aŵataŵandombele .
45010021	Sombi ifyakuŵaIsilaeli alilaŵile ati : Akasuŵa konse nalukuŵatambicila amaŵoko anji aŵantu aŵalukupulaisya nekuleŋgulula .
45011001	Ndukulaŵila lomba ati : Kani ŵaLesa ŵalitamfisye aŵantu ŵaŵo ? Ifyo tefyo ! Pakuti naneŵo ndi muIsilaeli , uwaŵana ŵakwe Ablaamu , uwacikoto cakwe Benjamini .
45011002	ŴaLesa taŵatamfisye aŵantu ŵaŵo aŵa ŵaisiŵile limo . Kani tamwisi ifyo ifi alaŵile amalembo ifyakwe Elaija ? ifi akombetele kuli ŵaLesa ukuŵaŵifya aŵaIsilaeli , ati :
45011003	MweŵaSikulu , ŵaliŵepeye aŵakusimika ŵenu , nekuwisya ifyonto fyenu ifyamilambu ; popele neŵo neŋka nasyalapo ; kaŵili ŵalukumfwaya-fwaya mukunjipaya .
45011004	Sombi ukwasuka kwaŵaLesa kwalilaŵile syani kuli ye ? Ati : Ndililamine aŵantu amasausande asanu naaŵili , awatawaŋgafukamina kuli Bala .
45011005	Koti nifyopele'fyo naŵukumo ŵuno , paliŵele aŵakusyala-po , koti kusalulula kwaluse .
45011006	Sombi kani ukusalululo'ko kuli kwaluse , takuli naŵukumo kwamilimo ; pakuti , kani ifyo tefyo , uluse taluli luse naŵukumo .
45011007	Mbasyani lomba ? Ifyo ifi ŵalukufwaya aŵaIsilaeli , fyopele taŵabwene-po ; sombi aŵasalulwilwe ŵalifibwene ; naŵo aŵasyele-po ŵalikosiwe mumitima yaŵo :
45011008	koti nifyopele' fyo ifilembelwe ati : ŴaLesa ŵaliŵapele umupasi wakusipula , nemenso ŵeŋgaŵona , nematwi ŵeŋgomfwa , ukufika nakukasuŵa kalelo .
45011009	Kaŵili Dafidi alilaŵile ati : Icitenje caŵo icakulya ŋgaciwe cakuŵateya nekuŵekata , Cakuŵatutula nekuŵalambula ;
45011010	Amenso aŵo ŋgaafite ŵeŋgaŵona ; Namweŵo mulukuŵenamisya insiku syonse .
45011011	Popele neŵo ati : Kani ŵalilitutwile ati ŵawe ? Ifyo tefyo ! Sombi pakuti pakuwa kwaŵo , ukuŵapulusya kulificile kuŵenafyalo , mukuwaleŋgela aŵaIsilaeli icikani .
45011012	Popele kani ukuwa kwaŵo kwaliletele amaŵoni kuŵantunsi ŵonse , nekupeŋga kwaŵo nekuleto'ŵuŵoni kuŵenafyalo , tanje cine ukuŵila kwaŵo kukacite'fyo !
45011013	Sombi ndukulaŵila kuli mweŵo , mweŵenafyalo . Ninentanjisi yaŵenafyalo , pakuti pali fyefyo , ndukulemya uŵupyunjisi bwanji ;
45011014	ati njisiŵe cipale ukuwaleŋgele'cikani aŵena ŵanji , mbapulusye ŵambi .
45011015	Pakuti kani ukuŵatamfya kuliŵele kulamwina kwaŵantunsi ŵonse , mbokuŵapoka liŵili kukalukuŵe'ndo ? Temweo uŵucile paŵafwile ?
45011016	Popele kani icamutulu caŵusuŋga ciliswetelele , fyopele'fyo newusuŋga ŵonse ; kaŵili kani umusyu uliswetelele , fyopele'fyo nefinsokela .
45011017	Sombi kani ifinsokela fimbi filikonwenwe , naweŵo , welyolife ilyamumpaŋga , nekulundanikwa-po pakati pali fyo , nekulukwaŵana nafyo umusyu nemafuta alyolife ;
45011018	tekulukulitotela pafinsokela . Sombi kani ulukulitota , toli niweŵo ulukupinto'musyu , sombi musyu eulukukupinta weŵo .
45011019	Wakulaŵila lomba ati : Ifinsokela fyalikonwenwe , ati neŵo ŋgandundaniwe .
45011020	Cine : pakuti pakuŵulo'kucetekela ifyo fyalikonwenwe ; sombi weŵo , pakuti pakucetekela koŵe , uliimakene . Tekulicindika ! Ulukutina !
45011021	Pakuti ŵaLesa , kani taŵalekele ifinsokela ifyacifyalilo , utine ŵeŋgaŵulo'kukuleka naweŵo .
45011022	Uŵone lomba Iŋkumbu nelukansa lwaŵaLesa ! Kuli ŵaŵo aŵawile lukansa ; sombi kuli weŵo niŋkumbu syaŵaLesa , kani ulukwikalilila muŋkumbu syaŵo ; sombi kani tekwikala , naweŵo ukapinikwa .
45011023	Nakaŵili nafyefyo nafyo , kani tafilukwikalilila mukukanika kwafifyo , fikalundanikwa ; pakuti ŵaLesa ŵaliisi ukufilundanya liŵili .
45011024	Pakuti mweŵo , kani mwalipinicilwe kuli ceco icafyelwe lyolife ilyamumpaŋga , nekulundanikwa kulyolife iliweme ukutakuli cifyalilo ; tanje cine nafifi , ifili finsokela ifyacifyalilo , fikalundanikwa kulyolife lyafifyo ifine .
45011025	Pakuti , mweŵakwasu , mwiŋgesakulitota ati tuli ŵamano , nsilukufwaya ati mwikale ŵakuŵulo'kwisiŵa icamfiso ici , ati ukukosa ukwamumitima kuliisile kuŵaIsilaeli ŵambi , mukwikala ili takuŋgafika ukukumana kwaŵenafyalo ;
45011026	popele apo aŵaIsilaeli ŵonse ŵakapuluka , koti nifyopele'fyo ifilembelwe ati : Akesa ukufuma muSayoni uwakupulusya ; Ukuŵapufya ŵaLesa akakwalula ukukufumya kuli Yakobi :
45011027	Kaŵili uku ekulayana kwanji naŵo , Ili ŋkaŵafumisya ukuŵifyakwaŵo .
45011028	Pakweŵa Iceŵo leiweme , aŵo ŵali ŵafitilwe pakuti pali mweŵo ; sombi pakweŵa ukusalulula , ŵali ŵatemiwe pakuti pali ŵawisiŵo .
45011029	Pakuti impese syaŵaLesa nekwita kwaŵo tafibwelelwa .
45011030	Pakuti , koti nifyopele'fyo ifi mwapulaisye akale kuli ŵaLesa , sombi ŵukumo mulipokele iŋkumbu pakuti pakupulaisya kwaŵaŵo ,
45011031	fyopele'fyo naŵaŵo naŵo ŵalipulaisye ŵukumo , ati ŵesiŵe ukupoke'ŋkumbu , pakuti paŋkumbu isyo isyacitilwe kuli mweŵo .
45011032	Pakuti ŵaLesa ŵaliŵesalile aŵantu ŵonse mukupulaisya , ati ŵesiŵe ukuŵacitile' ŋkumbu ŵonse .
45011033	Ele ! Uŵutali bwaŵuŵile bwamano nekwisiŵa kwaŵaLesa ! Ukusololola kwaŵo kulipelelele , nensila syaŵo tekusilondolosya !
45011034	Pakuti mbaninani uwaisiŵile amano aŵaSikulu ? Mbaninani uwali nimpemba yaŵo ?
45011035	Mbaninani uwatanjile ukuŵapela akantu , ati ŵakamubwesesye ?
45011036	Pakuti ifintu fyonse filafuma kuli ŵo , nekwikala muli ŵo , nekuya kuli ŵo . Kuli ŵo ŋgaŵuŵe uŵuleme insiku syonse lukoso ! Ameni .
45012001	Pakuti pali fyefyo , mweŵakwasu , ndukumukombeteleni , pakuti paŋkumbu syaŵaLesa , ati mupose imiŵili yenu milambu ilaŵi , iswetelele , impokelelo kuli ŵaLesa ; pakuti ifyo kupyunjila kwenu ukwamano .
45012002	Kaŵili tekupalana neŵampindi ino ; sombi musaŋguke pakuŵuka liŵili imilaŋgwe yenu , ati mwisiŵe bwino ukufwaya kwaŵaLesa ukuweme ukwampokelelo , ukwakuwaminina .
45012003	Pakuti ndukumuŵuleni mweŵo mweŵantu mwense , pakuti paluse ulwapelwe kuli neŵo , ati : Tekulieŵa ukulicindika ukwakucila napafyelelwe ; sombi ukulaŋguluka kamulaŋguluka nekutekanya , koti nifyopele'fyo ifi ŵaŵapele ŵonse ŵaLesa ifyakwesya ifyakucetekela .
45012004	Pakuti koti nifyopele'fyo ifi tuli nefileŵa ifinji mumuŵuli umo , nefileŵa ifyo fyonse tafikwete umulimo umo , koku ;
45012005	fyopele'fyo nafweŵo , fwetuli ŵenji , tuli muŵili umo muli ŵaKlistu ; sombi pakutweŵa umo umo , tuli fileŵa ifyamuŵili ifyana-fyaŋkasi .
45012006	Sombi kaŵili , pakuti tuli nemano apusene koti luse ulo ulwapelwe kuli fweŵo , kani amano ayo akusimika , uyo ŋgaasimike koti kucetekela kwakwe ;
45012007	kani akupyunjila ŵaLesa , uyo ŋgaapyuŋge icine ; uwakusambisya , ŋgaasambisye icine ;
45012008	uwakucenjesya , ŋgaacenjesye icine ; uwakupela , ŋgaapele neŵupe ; uwakwikalika aŵaŵyakwe , ŋgaaŵekalike nemuŋkonsya ; uwakucite'ŋkumbu , ŋgaacite nekusaŋgalala .
45012009	Uŵutemwe ŋgabwikale bwakuŵulo' kutumpaika . Mufikanamine ifiŵipile ; mufiikatisye ifiweme .
45012010	Ifyakutemwa aŵakwanu , kamutemwansyanya ; ifyaŵuleme kamutotansyanya ;
45012011	ifyamuŋkonsya tekufilwa ; kamwiŋgana mumitima ; kamupyunjila ŵaSikulu ;
45012012	kamusemba ili mucetekela ; kamuteke'mitima yenu , pakulukukululuka ; kamulukukosya ukulukutembela ;
45012013	kamuŵofwa-ko aŵaluŋgeme ukupeŋga kwaŵo ; kamuŵateŵeta bwino aŵensu .
45012014	Ŵacindikeni aŵo aŵamukululusyeni ; kamucindika , tekufiŋgal
45012015	Mulukusemba naŵaŵo aŵalukusemba , nekulukulila naŵaŵo aŵalukulila .
45012016	Kamusuminansyanya . Tekulukulaŋguluke' fyaŵuleme , sombi mulicefye ati mulaŋguluke ifintu ificepele . Tekulitota ati tuli ŵamano .
45012017	Tekuŵabwesesye'fiŵipile aŵantu ŵonse neli umo . Kamufilaŋguluka ifintu ifiluŋgeme pamenso aŵantu ŵonse .
45012018	Kani ifyo tekukaŋga , koti nifyopele'fyo ifi mwisi , ikaleni neŵutende neŵantu ŵonse .
45012019	Tekulicitile' milandu , mweŵo mwentemenwe , sombi mucileke ukufitwa ; pakuti palilembelwe ati : ŴaSikulu ati : Ukubwesye'milandu kwanji ; neŵo eneŋkalambula .
45012020	Sombi umupate woŵe , kani ali nensala , ukamuteŵete ; kani ali necilaka , ukamupele ukunwa ; pakuti , pakulukucite'fyo , ukalukuwuŋganya pamutwi wakwe amakalasi amulilo .
45012021	Tekukomekwa kukuŵifya ; sombi ukukomeke ukuŵifya kufiweme .
45013001	Aŵantu ŵonse ŋgawakomekwe kuŵukulu uŵuŵekalika : pakuti takuli uŵukulu uŵutaŵufumine kuli ŵaLesa ; kaŵili uŵo uŵuli-po ŵalisalulwilwe kuli ŵaLesa .
45013002	Pakuti pali fyefyo uyo ubwalucila uŵukulu , alacicila icaŵulilwe kuli ŵaLesa : popele aŵo aŵacicila ŵakapoka ukuŵasinina .
45013003	Pakuti imfumu tasili syakutinisya aŵamilimo iweme , sombi ŵamilimo iŵipile eŵo sitinisya . Popele , kani ulukufwayo'kuŵulo'mwenso kuŵukulu ? Ulukucite'fyo ifiweme , ukacindikwa kuli ŵoŵo ŵopele ;
45013004	pakuti imfumu mupyunjisi waŵaLesa uwakukucitile'fiweme . Sombi kani ulukucite'fyo ifiŵipile , ŋgotine ! pakuti taipinta-po impoko ukwalukoso ; pakuti yo mupyunjisi waŵaLesa , uwakumucite' milandu neŵukali uyo ucite'fiŵipile .
45013005	Pakuti pali fyefyo muŋgakomekwa : tepakuti paŵukali bweŋka , koku , sombi kaŵili nipakuti pakulitutula ukwamuli ŵacimaŋga ŵenu .
45013006	Pakuti pali fyefyo kaŵili , mulasoŋka : pakuti syo ŵapyunjisi ŵaŵaLesa , aŵalukucite'milimo yopele'yo .
45013007	Ŋgamuŵapele ŵonse ifyelelwe ŵo : umusoŋko kuli ŵaŵo aŵelelwe ukusoŋkesya : nemulambu kuli ŵaŵo aŵelelwe umulambu ; nekutina kuli ŵaŵo aŵelelwe ukuŵatina ; neŵuleme kuli ŵaŵo aŵelelwe uŵuleme .
45013008	Tekwikala nemyapu iyaŵantu ŵonse neli umo , sombi ukutemwansyanya ; pakuti uyo utemwo'muŵyakwe ŵakumanisye'funde .
45013009	Pakuti ifi ati : Tekucito'ŵucende , Tekwipayo'muntu , Tekwiŵa , Tekucito'luŋkumbwa ; naambi amafunde , kani epwali , fyonse filisaŋkene mumasiwi aya , ti : Ulukutemwo'muŵyoŵe koti kulitemwa wemwine .
45013010	Uŵutemwe taŵuŵifya-po neli panini umuŵyakwe ; pakuti pali fyefyo , uŵutemwe ŵulakumanisye'funde .
45013011	Ifyo mucite , pakuti muliisi ati kale yaisa impindi iyakuŵuka mweŵo mutulo ; pakuti ŵukumo ukupuluka kwesu kulipalamine apepi ukucila napampindi iyo itwacetekele .
45013012	Uŵusiku ŵulukutwala mukuca , akasuŵa kapalamina ; pakuti pali fyefyo ŋgatufule imilimo yamfinsi , tufwale ifyakulifuna-ko ifyakutuŵa .
45013013	Ŋgatulukwenda nekutekanya koti nipakasuŵa ; tekulukwenda muli ŵupumpunta namukupendwa , neli nimuŵucencemesi namufyaŵunama , neli nimuluŵo namuŵukwa , koku .
45013014	Sombi ŋgamutwale ŵaSikulu Yesu Klistu ; tekulaŋgulucila limo umunefu , ukulukucita koti kukumbwa kwauko .
45014001	Sombi uyo , uli nekucetekela ukunacile , ŋgamumupoke , sombi tekulukucite'fyo mukupicisya ifyakukanika .
45014002	Umbi umuntu ali nekucetekela ukwakulya ifintu fyonse ; sombi umbi unacile alalya imbuto syeŋka ,
45014003	Popele uyo ulya , emupufyo'yo utaalya-po ; kaŵili uyo utaalya-po , emweŵo'yo ulya ; pakuti ŵaLesa ŵalimupokele .
45014004	Mbaniwenani , weweŵa umupyunjisi wamuntu umbi ? Mulandu wawisikulu umwine kani alukwimakana kani kuwa , Sombi akemakana , pakuti ŵaSikulu ŵali nemakosa akumwimakanika .
45014005	Umuntu umbi aleŵa ati akasuŵa kambi kalicilile uŵuleme napakaŵyakwe ; umbi naye alatutota tonse pamo . Aŵantu ŵonse ŋgaŵesiŵe bwino mumitima yaŵo aŵene .
45014006	Uyo ulaŋguluka akasuŵa , alakalaŋguluka ukucindika ŵaSikulu : nawoyo naye utaalaŋguluka akasuŵa , alawulo'kukalaŋguluka ukucindika ŵaSikulu . Uyo ulya , alalya ukucindika ŵaSikulu , pakuti alatota ŵaLesa ; nawoyo naye utaalya-po , alaŵulo'kulyapo ukucindika ŵaSikulu , nekulukuŵatota ŵaLesa .
45014007	Pakuti , pali fweŵo tapalipo uliikalila nemweo , neli ulifwila , yo .
45014008	Pakuti kani twikale nemweo , tulukwikala ukucindika ŵaSikulu ; kani tufwe , tulukufwa ukucindika ŵaSikulu ; pakuti pali fyefyo , kani twikale nemweo , kani tufwe , tuli ŵaŵaSikulu .
45014009	Pakuti pali fifi ŵaKlistu ŵalifwile , nekwikala liŵili nemweo , ati ŵaŵe niŵaSikulu ŵaŵafwile neŵalaŵi .
45014010	Sombi weŵo , mbanindo umweŵelo' mukwanu ? Kani naweŵo , mbanindo umupufisyo'mukwanu ? Pakuti fwense tukemakana peteŵe lyaŵaLesa ilyakusololola .
45014011	Pakuti fililembelwe ati : ŴaSikulu ŵalilaŵile ati : Koti nifyopele'fyo ifi njikele nemweo , amakufi onse akenamisya pali neŵo ; Nemini syonse nasyo sikafisulula kuli ŵaLesa .
45014012	Fyopele'fyo fweŵo fwense tukalukulituŵila kuli ŵaLesa .
45014013	Pakuti pali fyefyo twieŵansyanya nafimbi , yo ; sombi tanje cine mulaŋguluke'fi , ati aŵantu ŵonse neli umo tekuteyo'muŵyakwe munsila yakwe , neli kuteka icakumututula .
45014014	Ndiisi icine , nditekenesiwe kumano aŵaSikulu Yesu , ati tapali-po icintu neli cimo iciŵipile ; sombi uyo uceŵe'cintu ati ciliŵipile , kuli woyo eciŵipile .
45014015	Pakuti kani umukwanu ali nensoni pakuti pali fyefyo ifi ulya , tolukwenda ŵukumo muŵutemwe . Tekumonala nefyakulya fyoŵe uyo uŵafwilile ŵaKlistu .
45014016	Tekusumina lomba ati ifiweme fyoŵe filaŵisiwe ;
45014017	pakuti Uŵufumu bwaŵaLesa taŵuli kulya nekunwa , sombi kuluŋgama neŵutende nekusemba ukwamuMupasi Uswetelele .
45014018	Pakuti uyo ulukuŵapyunjila ŵaKlistu muli fyefyo alukutemwesya ŵaLesa , nekutotwa kuŵantu .
45014019	Pakuti pali fyefyo ŋgatufilonde'fintu ifileto'ŵutende , nafyefyo ifi twisi ukukosyansyanya-ko mumitima .
45014020	Tekuwisya imilimo yaŵaLesa , pakuti pafyakulya . Ifintu fyonse icine filiswetele ; naŋgawe'fyo fili fiŵipile kuli woyo ututwisya umuŵyakwe pakulya-po .
45014021	Ukwelelwa ukukano' kulya ifinani , neli kunwa-po imfaina , neli kucite'fintu fimbi , ifyakulitutula-ko umukwanu , neli kuliteya , neli kulinasya .
45014022	Ukucetekela uko uli nako , ulilamine wemwine pamenso aŵaLesa . Alisyucile uyo utalieŵa ifyafyefyo ifi asumina .
45014023	Sombi uyo ukanika alisininwe kani alye , pakuti alukulya pakuŵulo'kucetekela . Popele ifintu fyonse ifitafili fyakucetekela kuŵifya !
45015001	Lomba fweŵo , fwetukosele , ukutwelelwa ukupinta ifyaŵufila ifyaŵanacile , nekuŵulo'kulitemwesya .
45015002	Fwense ŋgatutemwesye aŵaŵyesu , mukuŵawamya ati ŵakakose .
45015003	Pakuti naŵaKlistu taŵalitemwesye ; sombi koti nifyopele'fyo ifilembelwe : Ifyakutoŋgala fyaŵaŵo , awakutoŋgawile , fyalimponene neŵo .
45015004	Pakuti ifintu fyonse ifyalembelwe akale fyalilembelwe ati tufisambile , ati pakuteke'mitima nekusaŋgalala pakuti pamalembo tukaŵe nelucetekelo .
45015005	Popele ŵaLesa aŵakuteke'mitima , awakusaŋgalasya , ŋgawamupeleni mwense ukusuminansyanya nemutima umo koti niŵaKlistu Yesu ;
45015006	ati nemutima umo nekanwa kamo mwisiŵe ukulukulemya ŵaLesa eŵa Wisiŵo ŵaSikulu Yesu Klistu .
45015007	Pakuti pali fyefyo kamupokansyanya , koti nifyopele'fyo naŵaKlistu ifi ŵamupokeleni , mukuleto' ŵuleme kuli ŵaLesa .
45015008	Pakuti ndukulaŵila ati ŵaKlistu ŵaliŵele mupyunjisi waŵakopwelwe pakuti pali ŵucine bwaŵaLesa , ati ŵakonsye amalailo akuli ŵawisifwe ,
45015009	neŵenafyalo naŵo ati ŵaŵalemye ŵaLesa pakuti paŋkumbu syaŵo ; koti nifyopele'fyo ifilembelwe ati : Pakuti pali fyefyo , ŋkamulemyeni pakati kaŵenafyalo , Nekulukwimbila isina lyenu !
45015010	Nakaŵili alilaŵile ati : Saŋgalaleni , mweŵenafyalo , pamo neŵantu ŵaŵo .
45015011	Nakaŵili ati : Muŵalemye ŵaSikulu , mweŵenafyalo mwense ; Aŵantu imikoka yonse ŋgaŵaŵalemye .
45015012	Kaŵili Yisaya alilaŵile ati : Pakalukuli umusyu wakwe jese , Uwakwima mukuŵekalika aŵenafyalo ; Muli woyo emo ŵakalukucetekela aŵenafyalo .
45015013	Popele ŵaLesa ŵalucetekelo , ŋgaŵamwisusyeni ukusaŋgalala konse neŵutende pakulukucetekela , ati muŵe nelucetekelo ulufulile , pakuti pamakosa aMupasi Uswetelele .
45015014	Popele , mweŵakwasu , naneŵo nemwine ndukucetekela ifyakuli mweŵo , ati mweŵene muliiswile ifiweme , mulikumanine amano onse , nekwisiŵa kaŵili ukufundansyanya .
45015015	Sombi ndukulemba kuli mweŵo nemutima ukosele , mukumulaŋgulusyeni liŵili , pakuti paluse ulo ulu ŵampele ŵaLesa ,
45015016	ati imbe mupyunjisi waŵaKlistu Yesu uwakuŵenafyalo , nekulukucite'milimo iyaCeŵo leiweme icaŵaLesa , ati ukuŵaposa aŵenafyalo mulambu kuŵe kwampokelo , pakuswesiwa kuMupasi Uswetelele .
45015017	Pakuti pali fyefyo ndukulitota muli ŵaKlistu Yesu ifyafintu ifyakuli ŵaLesa .
45015018	Pakuti tesi ndisuminine ukulaŵila ifyafintu fimbi , ifitafili ifyo ifi ŵacitile ŵaKlistu muli neŵo , ati aŵenafyalo ŵakasumine , nemasiwi nefyacitilwe ,
45015019	pamakosa atwisiŵilo nefimpelampela , napamakosa aMupasi Uswetelele ; fyopele'fyo ukufuma kuJelusalemi nemitala isiŋgulucile ukufika kakuIluliko , ndikumanisye ukutulisya Iceŵo leiweme icaŵaKlistu :
45015020	icine , nekulukutonta ati ntulisye leeŵo leiweme , tapali apo apakusimbulwa ŵaKlistu , niiŋgesa-kwiwaka pafyapansi ifyakwiŵakwa kumuntu umbi ;
45015021	sombi koti nifyopele'fyo ifilembelwe ati : Ŵakaŵona , aŵo aŵa tafificile-ko ifyeŵo fyaŵo ; Naŵaŵo awatawaŋgomfwa ŵakesiŵisya .
45015022	Pakuti pali fyefyo efi naililwe liŵili liŵili ukwisa kuli mweŵo .
45015023	Sombi ŵukumo nsikwete imipunda imbi muno mufyalo , kaŵili imyaka iyi iinji nalukufwaisyo'kumuŵoneni ;
45015024	ili ŋkaya kucalo caSipanya , ndukucetekela ati ŋkamuŵoneni palwendo lwanji ; nakaŵili ati mukamfisye uko , pakusilo'kwambala naneŵo impindi inini .
45015025	Sombi ŵukumo ndukuya kujelusalemi , mukuŵofwa-ko awaluŋgeme ŵaŵaLesa .
45015026	Pakuti aŵaMakedonya neŵamucalo caAkaya ŵalitemenwe ukupele'mpese simbi kuwaluŋgeme awapeŋgele aŵali kuJelusalemi .
45015027	Icine ifyo ŵalitemenwe ; pakuti ŵali nemyapu kuli ŵo . Pakuti aŵenafyalo , kani ŵaliŵaaŵile amaŵoni aŵo aMupasi , ukuŵelelwa ukuŵofwa-ko ifintu ifyakumunefu .
45015028	Pakuti pali fyefyo , pakufikonsye' fyo neŵo , nekufisya kuli ŵo ifisepo ifyo , ŋkapita pali mweŵo ukuya kucalo caSipanya .
45015029	Popele ndiisi ati pakwisa kuli mweŵo , ŋkesa nekufula kwesyuko lyaŵaKlistu .
45015030	Pano ndukumukombeteleni , mweŵakwasu , pali ŵaSikulu ŵesu Yesu Klistu , napaŵutemwe bwaMupasi , ati mulukwesya'makosa pamo naneŵo pakulukuntembelela kuli ŵaLesa ,
45015031	ati ŋkapuluke kuli ŵaŵo aŵamucalo caŵena-Juda aŵalukupulaisya , nakaŵili ati imilimo yanji iyakuJelusalemi iŵe nimpokelo kuwaluŋgeme :
45015032	ati ŋkese kuli mweŵo nekusaŋgalala , kani ŵaLesa ŵakafwaya , nekulukutusya pamo namweŵo .
45015033	Popele ŵukumo ŵaLesa ŵaŵutende ŵekale namweŵo mwense . Ameni .
45016001	Ndukumutoteleni Foibe iŋkasi yesu , umupyunjisi wakwikelesya ilyakuKencilea ;
45016002	ati mukamupoke muli ŵaSikulu , ukwelelwe awaluŋgeme , nakaŵili ati mukamofwe-ko ifintu fyonse ifi akalukumufwayeni ; pakuti ye umwine alukuŵofwa-ko aŵenji , nekuŋgofwa-ko naneŵo nemwine .
45016003	Mukaŵasekele Pilisicila naAkwila , aŵaŵyanji mumilimo yaŵaKlistu Yesu ,
45016004	aŵalitakatile pakuti pamweo wanji ; kaŵili nsili nineŵo neŋka ndukuwatota , sombi nemakelesya onse aŵenafyalo alaŵatota ;
45016005	nakaŵili mukasekele ikelesya ilili muŋanda yaŵo . Mukamusekele Epaineto untemenwe , uwamutulu waŵakuAsya aŵamuli ŵaKlistu .
45016006	Mukamusekele Maliya , uwamupyunjileni ukwakuti .
45016007	Mukaŵasekele Andaloniko nalunya , aŵakwaŵesu , ŵakaili aŵaŵyanji , aŵali nempupo mwiŵumba lyantanjisi , aŵantanjilile ukwinjila muli ŵaKlistu .
45016008	Mukamusekele Ampiliya untemenwe muli ŵaSikulu .
45016009	Mukamusekele Ulabane , umuŵyesu mumilimo yaŵaKlistu , naSitaku untemenwe .
45016010	Mukamusekele Apela usumininwe muli ŵaKlistu . Mukaŵasekele aŵena-Alisitobulo .
45016011	Mukamusekele Elodyo umukwaŵesu . Mukaŵasekele aŵo aŵena-Naciso aŵali muli ŵaSikulu .
45016012	Mukaŵasekele Tilufaina naTilufosa aŵacite' milimo yaŵaSikulu . Mukamusekele Pelisisi utemiwe , uwalukupyunjisya muli ŵaSikulu .
45016013	Mukamusekele Lufusi usalulwilwe muli ŵaSikulu , pamo naŵanyina , eŵamama .
45016014	Mukaŵasekele Asuncilito naFilego naElime naPatiloba naElima neŵakwaŵesu aŵo aŵo ŵali naŵo .
45016015	Mukaŵasekele Filologo nalulya naNeleyo neŋkasi yakwe naOlumpa neŵaluŋgeme ŵonse aŵo aŵo ŵali naŵo .
45016016	Mukasekelansyanye nefifyonto ifiswetelele . Amakelesya aŵaKlistu onse alamusekeleni .
45016017	Pano ndukumukombeteleni , mweŵakwasu , ati mukawacete aŵo aŵalukuleŋge'mipaka nefyakututula , ifitafili koti ŵusambisi uŵo uŵu mwasambile ; mukaŵafutatile .
45016018	Pakuti aŵakuŵe'fyo taŵaŵapyunjila ŵaSikulu ŵesu Klistu , koku ; sombi ŵalapyunjila utupafu twaŵo aŵene ; nekutumpaika imitima yaŵakufumbucilwa lukoso kumasiwi aŵo acenjele aŵulombe .
45016019	Pakuti ukutekanya kwenu kulitulicile kuŵantu ŵonse . Pakuti pali fyefyo ndukusaŋgalala pali mweŵo ; sombi ndukufwaya ati mwikale nemano akufintu ifiweme , nekwikala ŵatumpile kufintu ifiŵipile .
45016020	Popele ŵaLesa ŵaŵutende ŵakamonala bwaŋgu Satana pansi pamakasa enu . Uluse lwaŵaSikulu ŵesu Yesu Klistu Iwikale nenu .
45016021	Timote , umuŵyanji pamilimo , alukumusekeleni ; naLuco naYasoni naSosipatila aŵakwaŵesu naŵo ŵalukumusekeleni .
45016022	Neŵo neTatyo , nendukulemba iŋkalata iyi , ndukumusekeleni muli ŵaSikulu .
45016023	Gayo , iciŵusa icakunteŵeta necakuteŵeta ikelesya lyonse , alukumusekeleni . Elasito , kalama uwamumusi , alukumusekeleni , naKwato umukwasu naye .
45016024	Uluse lwaŵaSikulu ŵesu Yesu Klistu lwikale nenu mwense . Ameni .
45016025	Popele ŵaLesa ŵaliisi ukumukosyeni , koti nifyopele'fyo ifilailwe muCeŵo canji leiweme namukusimika kwaŵaYesu Klistu , koti kufisuluka ukwafyamfiso , ifyalukwikala fyaŵufusi pampindi syamuyayaya .
45016026	Sombi ifyo filibwenekele ŵukumo , nakaŵili kumalembo aŵakusimika , koti kufunda kwaŵaLesa ŵamuyayaya , filiisiŵilwe kuŵantu aŵamikoka yonse ati ŵasumine nekucetekela .
45016027	Kuli ŵaLesa aŵo aŵali ŵeŋka aŵamano bwikalilile uŵuleme insiku syonse muli ŵaYesu Klistu . Ameni .
46001001	NePaulu , uwaitilwe nintanjisi yaŵaYesu Klistu , pakufwaya kwaŵaLesa , naSosiene umukwasu ,
46001002	tulukulemba kwikelesya lyaŵaLesa , ilili kuKolinto , kuli ŵaŵo aŵaswesiwe muli ŵaKlistu Yesu , aŵetilwe ati ŵaŵe ŵaluŋgeme ŵaŵaLesa , pamo naŵaŵo ŵonse aŵalukulilila ponse ponse isina lyaŵaSikulu ŵesu Yesu Klistu eŵaŵo neŵesu .
46001003	Uluse Iwikale nenu neŵutende ubwakufuma kuli ŵaLesa ŵa Wisifwe nakuli ŵaSikulu Yesu Klistu .
46001004	Ndukutota ŵaLesa ŵanji insiku syonse ifyakuli mweŵo , pakuti paluse lwaŵaLesa ulwapelwe kuli mweŵo muli ŵaKlistu Yesu ;
46001005	ati muli ŵo mwaliŵilile mufintu fyonse , mukulaŵila konse , namukwisiŵa konse ;
46001006	koti nifyefyo ifi ŵumboni ubwakuli ŵaKlistu bwasumininwe muli mweŵo .
46001007	Ifyo tamusyalilapo panuma ifyampese syonse isyaluse neli imo , ili mupembelela ukufisuluka kwaŵaSikulu ŵesu Yesu Klistu ;
46001008	ŵopele eŵakamukosyeni ukufika kukupela-ko , ati mukekale ŵakuŵule'milandu pakasuŵa ako akaŵaSikulu ŵesu Yesu Klistu .
46001009	ŴaLesa ŵalitekenye pakulayana , muli ŵo emo mwaitilwe mukwambala kwaŴana ŵaŵo , ŵaYesu Klistu , ŵaSikulu ŵesu .
46001010	Sombi , mweŵakwasu , ndukumukombeteleni , mwisina lyaŵaSikulu ŵesu Yesu Klistu , ati mwense mulukulaŵila kumo , kaŵili imipaka tekwikala pakati pali mweŵo , sombi ati mulukukumaŋkana bwino nemutima umo , nekulaŋguluka kumo .
46001011	Pakuti , mweŵakwasu , ŵalimbulile aŵantu ŵakwe Ciloe , ifyakuli mweŵo , ati pali ukutosya pakati pali mweŵo .
46001012	Ifyo ndukweŵa nififi ati mweŵo mwense mulukulaŵila , ŵambi ati : Ndi wakwe Paulu ; ŵambi ati : Ndi wakwe Apolo ; ŵambi ati : Ndi wakwe Kefasi ; naŵambi naŵo ati : Ndi waŵaKlistu .
46001013	Kani ŵaKlistu ŵalilekanisiwe ? Kani niPaulu uwatalicilwe pakuti pali mweŵo ? Kani mwaliŵatisiwe mwisina lyakwe Paulu ?
46001014	Ndukutota ŵaLesa ati neŵo nsinamuŵatisyeni mweŵo mwense , sombi ŵeŋka Klispo naGayo enaŵatisye ;
46001015	eŋgesa umuntu kulaŵila ati mwaliŵatisiwe mwisina lyanji .
46001016	Naliŵatisye kaŵili neŵamuŋanda yakwe Sitefana ; ŵambi , nsiisi bwino kani naliŵaŵatisye .
46001017	Pakuti ŵaKlistu taŵantumine mukuŵatisya ; sombi ŵalintumine ati ntulisye leeŵo leiweme : sombi pamano amasiwi tepo , wiŋgesa-kuŵa walukoso umutaliko waŵaKlistu .
46001018	Pakuti iceŵo camutaliko , kuli ŵaŵo aŵalukufwa , cakutumpa ; sombi kuli fweŵo , fwetulukupuluka , makosa aŵaLesa .
46001019	Pakuti palilembelwe ati : Ŋkaonala amano aŵamano , Nekucenjela kwaŵacenjele nako ŋkakukana .
46001020	Mbaali kulipi uwamano ? Mbaali kulipi umulembesi ? Mbaali kulipi uwakupicisya uwampindi ino ? ŴaLesa kansi taŵalialwile atumpile amano amucalo capansi ?
46001021	Pakuti , koti mano aŵaLesa , aŵamucalo capansi nemano aŵo taŵaisiŵile-po ŵaLesa ; pakuti pali fyefyo , ŵaLesa ŵalitemenwe ukuŵapulusya aŵo aŵacetekela , pakutumpa kwakutulisya :
46001022	pakuti aŵaJuda ŵalalombo'twisiŵilo , neŵaEla naŵo ŵalafwaya-fwaya amano ;
46001023	sombi fweŵo tulatulisya ŵaKlistu aŵatalicilwe ; kuŵaJuda cakuŵatutula , nakuŵenafyalo naŵo kutumpa ;
46001024	sombi kuli ŵaŵo aŵetilwe , neŵaJuda neŵaEla , niŵaKlistu amakosa aŵaLesa , amano aŵaLesa .
46001025	Pakuti ukutumpa kwaŵaLesa mano akucila napaŵantu ; nekunaka kwaŵaLesa nako makosa akucila napaŵantu .
46001026	Pakuti , mweŵakwasu , ŵoneni ukwitwa kwenu , ati aŵetwa aŵamano koti munefu , neŵamakosa , neŵaŵuleme , taŵali ŵenji , koku :
46001027	sombi ŵaLesa ŵalisalulwile ifintu ifitumpile ifyamucalo capansi , ati ŋgaŵatumpike aŵamano ; kaŵili ŵaLesa ŵalisalulwile ifintu ifinacile ifyamucalo capansi , ati ŋgaŵatumpike ifintu ifikosele ;
46001028	nakaŵili ifintu ifipufi we ifyamucalo capansi , nafyefyo ifitumfiwe , ŵaLesa eŵasalulwile , nefintu ifyo kaŵili ifitafili , ati ŋgawafialule fyalukoso ifintu ifiikala ;
46001029	weŋgesa-kulitota pamenso aŵaLesa aŵamunefu ŵouse meli umo .
46001030	Sombi mweŵo muli ŵaŵo muli ŵaKlistu Yesu , aŵaŵele kuli fweŵo mano afumine kuli ŵaLesa , kuluŋgama , kuswetelela , kuluŵuka :
46001031	ati , koti nifyopele' fyo ifyalembelwe ati : Uyo ulukulitota , ŋgaalitotele muli ŵaSikulu .
46002001	Naneŵo , mweŵakwasu , ili naisile kuli mweŵo mukutulisya kuli mweŵo ifyamfiso fyaŵaLesa , nsinaisile nekupuŵa kwamasiwi neli kwamano .
46002002	Pakuti nalilandakenye mumutima , ati nsikesiŵe'fintu fimbi pakati pali mweŵo , sombi kweŋko'kuwesiwa ŵaYesu Klistu ati ŵo eŵatalicilwe kaŵili .
46002003	Nakaŵili nali nenu ili naka nekutina nekututumo'kwakuti .
46002004	Ukulaŵila kwanji nekutulisya kwanji takwali nemasiwi amano akutekenesya , koku ; sombi kwali nekuŵoneka ukwaMupasi nekwamakosa ;
46002005	ukucetekela kwenu kwiŋgekala mumano aŵantunsi , sombi ŋgakwikale mumakosa aŵaLesa .
46002006	Naŋgawe'fyo tulalaŵila ifyamano pakati pawakulu ; sombi amano ayo taali ampindi ino , neli amfumu syampindi ino isilukuŵa syalukoso ;
46002007	sombi tulalaŵila amano aŵaLesa , amumfiso , opele afisilwe akale ayo ŵaaansicile limo ŵaLesa , lomba taiŋgatatika impindi , mukutuletelo'ŵuleme .
46002008	Amano ayo tasiesi imfumu syampindi ino neli imo ; pakuti ŋga syaesiŵile , ŋga tasyaŵatalicile ŵaSikulu ŵaŵuleme ;
46002009	sombi , koti nifyopele'fyo ifyalembelwe , ati : Ifintu ifyo ifi talyabwene ilinso , ifi takwaumfwile ukutwi , Ifitafyaninine pamutima wamuntunsi , Ifintu ifyo ifi ŵaŵaansicile ŵaLesa aŵo aŵaŵatemwa .
46002010	Sombi kuli fweŵo ŵaLesa ŵalififisulwile muMupasi ; pakuti Umupasi ulacete'fintu fyonse , icine nefintu ifitali ifyaŵaLesa .
46002011	Pakuti aŵantunsi , mbaninani uwisi ifintu fyamuntunsi , sombi weŋke'mupasi wamuntunsi uli muli ye eufiisi ? Fyopele'fyo nefintu fyaŵaLesa , tapali-po ufiisi , sombi weŋko'Mupasi waŵaLesa eufiisi .
46002012	Sombi fweŵo tatwapokele umupasi uwamucalo capansi , sombi twalipokele Umupasi ufumine kuli ŵaLesa ; ati ŋgatwisiŵe ifintu ifyo ifipelwa lukoso kuli fweŵo , impese isyakufuma kuli ŵaLesa .
46002013	Ifyo-fintu kaŵili tulalaŵila , pamasiwi asambisiwe kumano aŵantunsi tepo , sombi pali ayo ausambisya Umupasi ; ili tusaŋkanya ifintu fyaMupasi nefyaMupasi .
46002014	Lomba umuntu umwine uwacifyalilo taapoka-po ifintu ifyaMupasi waŵaLesa : pakuti ifyo kutumpa pamenso akwe ; kaŵili tesi afiisiŵe , pakuti filebwa kuMupasi .
46002015	Sombi uyo uwaMupasi eweŵe'fintu fyonse ; umwine taebwa kuŵantu ŵonse neli umo .
46002016	Pakuti mbaninani uwaesiŵile amano amumutima waŵaSikulu , ati aŵasambisye ? Sombi fweŵo tuli nemano amumutima waŵaKlistu .
46003001	Popele naneŵo , mweŵakwasu , nsinaisiŵile ukulaŵila kuli mweŵo koti nikuŵaMupasi , sombi ndukulaŵila koti nikuŵamunefu , koti nikuncece isyamuli ŵaKlistu .
46003002	Nalimulisisyeni amandili , tefinani , koku : pakuti tamwakosele ; icine naŵukumo ŵonse tamuŋgakosa ;
46003003	pakuti mucili ŵamunefu . Pakati pali mweŵo pali icikani neluŵo , pakuti pali fyefyo kansi tamuli ŵamunefu , nekulukwenda koti kwisiŵila kwaŵantunsi ?
46003004	Pakuti , pakulaŵila umbi ati : Neŵo ndi wakwe Paulu ; naumbi naye ati : Neŵo ndi wakwe Apolo ; kansi tamuli ŵantunsi ?
46003005	Mbaninani lomba Apolo ? Mbaninani Paulu ? Ŵapyunjisi aŵo pakuti pali ŵo epo mwacetekele ; sombi fwense koti nifyopele'fyo ifi ŵatupele amakosa ŵaSikulu .
46003006	Neŵo naliŵyele ; Apolo ewaitile-po amenda ; sombi niŵaLesa eŵasifusisye .
46003007	Peŋka uyo uŵyala walukoso , nawoyo naye uwitila-po amenda fyopele'fyo ; sombi niŵaLesa aŵasifusya eŵacine .
46003008	Lomba uyo uŵyala nawoyo uwitila-po amenda ŵali ŵamo ; sombi ŵoŵilo ŵakapoka ukulambulwa kwaŵo umo umo koti milimo yaŵo .
46003009	Pakuti fweŵo tulukucite'milimo pamo naŵaLesa ; mweŵo muli liŵala lyaŵaLesa , ecakwiŵakwa kuli ŵaLesa .
46003010	Koti luse lwaŵaLesa ulwapelwe kuli neŵo , koti mwine wakwiŵaka uwamano , naliiŵeke ifyapansi ; naye umbi alukwiŵacila-po . Sombi aŵantu ŵonse ŋgawacenjele ifyafyefyo ifi ŵalukwiŵacila-po palya .
46003011	Pakuti aŵantu taŵesi ukwiŵaka ifyapansi nafimbi ifitafili nifyefyo ifyaiŵacilwe limo , eŵaYesu Klistu .
46003012	Pakuti aŵantu ŵonse uwakwiŵacila pafyapansi igolide , neli lisilifa , neli mabwe amakweŵo apatali , neli fiti , neli cani , neli fisiŋga fyacani ;
46003013	imilimo yaŵantu aŵo ŵonse ikaŵoneka ; pakuti akasuŵa ako kakaibwenesya , pakuti ilafisuluka mumulilo ; popele umulilo uwine ukesya amekalilo amilimo yaŵantu aŵo ŵonse .
46003014	Peŋka imilimo iyo iyi aiŵacile-po palya umuntu umbi , kani ikalukwikele , uyo-muntu eukapoka ukulambulwa .
46003015	Kani imilimo yamuntu umbi ikapye , akapeŋga : sombi umwine eukapuluka ; sombi ifyo koti nimumulilo .
46003016	Tamwisi ati mweŵo litempuli lyaŵaLesa , nakaŵili ati Umupasi waŵaLesa cilukwikala muli mweŵo ?
46003017	Kani umbi umuntu akalionale itempuli lyaŵaLesa , ŵaLesa ŵakamonala uyo ; pakuti itempuli lyaŵaLesa liliswetelele , lyopele emweŵo .
46003018	Aŵantu ŵonse tekulukulitumpaika neli umo . Kani umbi umuntu alukulieŵa ati ndi nemano pakati pali mweŵo pampindi Ino , ŋgaaŵe utumpile ati akaŵe nemano .
46003019	Pakuti amano amucalo cino icapansi , pamenso aŵaLesa kutumpa . Pakuti palilembelwe ati : Aŵo aŵaŵekata aŵamano kukucenjela kwaŵo aŵene :
46003020	nakaŵili ati : WaSikulu ŵaliisi ukwalakanya kwaŵamano ati kwalukoso ,
46003021	Pakuti pali fyefyo aŵantu ŵonse neli umo ŵelitotela muŵantunsi . Pakuti ifintu fyonse fyenu ;
46003022	kani niPaulu , kani niApolo , kani niKefasi , kani calo capansi , kani mweo , kani nimfwa , kani fintu fyaŵukumo , kani fintu ifikesa ; fyonse fyenu ;
46003023	namweŵo muli ŵaŵaKlistu ; naŵaKlistu naŵo ŵaŵaLesa .
46004001	Aŵantu ŋgaŵalukutweŵa fweŵo ati nifweŵapyunjisi ŵaŵaKlistu , nifweŵakalama ŵafyamfiso fyaŵaLesa .
46004002	Pano pansi kaŵili , palifwailwe pali ŵakalama ati ŵaŵoneke ŵalitekenye .
46004003	Sombi neŵo nsilukufilasa-po ati ndukwebwa kuli mweŵo neli nikukasuŵa kaŵantunsi ; icine nsilukulieŵa .
46004004	Pakuti nsifiisi-po neli cimo icakunsinina ; naŋgawe'fyo nsilukulunjikwa pakuti pali fyefyo : sombi aŵo awaŋgewa neŵo niŵaSikulu .
46004005	Pakuti pali fyefyo tekufieŵa ifintu ili taiŋgesa impindi , iŵakesa-mo ŵaSikulu , aŵakafisulula ifintu ififisilwe ifyamfinsi , nekubwenesya ifyakwalakanya ifyamumitima ; popele impindi iyo ukuŵatota ukwelelwe kukaŵa kuli ŵo ŵonse ukufuma kuli ŵaLesa .
46004006	Ifintu ifyo , mweŵakwasu , nafituntulwila kuli neŵo nemwine nakuli Apolo koti kesiŵilo pakuti pali mweŵo ; ati musambile muli fweŵo ifi ati : Tekucila pafintu ifilembelwe , mwiŋgesa mwense kutopansyanya .
46004007	Mbefyo ninani ulukumupusanyeni ? Mbacindo ici uli naco , ici topokele ? Kansi kani walicipokele , mbanindo ulukulitotela , koti kweŵa ati nsinacipokele ?
46004008	Kale mwaikuta ; kale mwaŵila ; apakuŵula fweŵo mwapyano'ŵufumu . Icine ŋgamuli neŵufumu , ati nafweŵo tulukwikaliko'ŵufumu pamo namweŵo !
46004009	Pakuti ndukulaŋguluka ati ŵaLesa ŵatufumya fweŵo fwentanjisi isipelele-ko , koti ŵantu aŵasininwe kulufu ; pakuti tuliŵele ciŵonwaŵonwa kuŵamucalo capansi , nakuŋkalamba syaŵaLesa , nakuŵantunsi .
46004010	Fweŵo tulitumpile pakuti pali ŵaKlistu ; sombi mweŵo muli nemano muli ŵaKlistu ; fweŵo tulinacile , sombi mweŵo mulikosele ; mweŵo ŵalamulemyeni , sombi fweŵo ŵalatupufya .
46004011	Nakumpindi yaŵukumo ŵonse , tulomfwe'nsala necilaka ; tuli neŵusakula , nekupamwa ; tatukwete apakwikale'cine ;
46004012	tulukupyuŋga ukulukucite'milimo neminwe yesu fweŵene ; pakutoŋgalwa , tulacindika ; pakutukululusya , tulateke'mitima lukoso ;
46004013	pakutulaŵisya , tulakombetela lukoso ; tuliŵele koti fiŵipile ifyamucalo capansi , koti lipofu ilisumwinwe kufintu fyonse , nakuli ŵuŵuno-ŵukumo .
46004014	Nsilukulembele'fi-fintu mukumuleŋgeleni insoni , sombi ndukumucenjesyeni koti nimweŵana wanji aŵa ntemenwe .
46004015	Pakuti namukekala neŵasambisi amasausande ikumi aŵamuli ŵaKlistu , naŋgaŵe'fyo tamukwete ŵawisinwe aŵenji ; pakuti muli ŵaKlistu Yesu nalimufyeleni pakuti paCeŵo Iciweme .
46004016	Pakuti pali fyefyo , ndukumukombeteleni , ati muŵe ŵakuntuntulula .
46004017	Pakuti pali fyefyo namutumineni Timote , umwana wanji uwamuli ŵaSikulu , untemenwe , utekenye , ukalukumulaŋgulusyeni ifyansila syanji isyamuli ŵaKlistu , koti nifyopele'fyo ifi nsambisya ponse mumakelesya onse .
46004018	Sombi ŵambi ŵalukulitota , koti kweŵa ati nsilukwisa kuli mweŵo .
46004019	Sombi ŋkesa bwaŋgu kuli mweŵo , kani ŵaLesa ŵakafwaya ; popele ŋkesiwa , tesiwi lyaŵaŵo aŵalukulitota , koku , sombi makosa aŵo eŋkaesiŵa .
46004020	Pakuti uŵufumu bwaŵaLesa taŵuli kwisiwi , sombi ŵuli kumakosa .
46004021	Mbamulukufwaye'ndo ? Kani niŋgesa kuli mweŵo nekasako , kani neŵutemwe nemupasi uwakulicefya ?
46005001	Palitulicile icine ati muli mweŵo muli uŵucencemesi ; icine uŵucencemesi ubwamekalilo ataali muŵenafyalo , ati umbi aliupile umukasi waŵawisi .
46005002	Namweŵo mulalitota ; tamwaŵombomene tanje cine , ati ŋgaafumiwe muli mweŵo uyo uwacitile'co .
46005003	Pakuti neŵo , lomba tau-ko umuŵili , sombi umupasi euli-ko , namusinina'kale uyo uwacitile'co filya , koti kweŵa ati nali-ko .
46005004	Naeŵa , mwisina lyaŵaSikulu ŵesu Yesu , ati , pakuŵuŋgana mweŵo nemupasi wanji pamo nemakosa aŵaSikulu ŵesu Yesu ,
46005005	ŋkamuposa uwakuŵe'fyo kuli Satana , mukonalo'munefu , ati umupasi ukapuluke pakasuŵa kaŵaSikulu .
46005006	Ukulilemya kwenu takuweme-po , Kansi tamwisi ati umusuŋga unini ulaŵisya siŋkwa wonse ?
46005007	Kamukutulamo umusuŋga wakale , ati mukaŵe nisiŋkwa waŵukumo , koti nifyopele'fyo ifi muli insiku ŵakuŵulo'musuŋga . Pakuti Umuciluko wesu , ŵaKlistu , nawo waliipailwe .
46005008	Pakuti pali fyefyo ŋgatulame icitenje , kumusuŋga wakale teko , neli nikumusuŋga waŵupate naŵumbifi , sombi tucite kuli siŋkwa uwakuŵulo'musuŋga uwamutima wacine .
46005009	Nalilembele kuli mweŵo paŋkalata ati tekwambala neŵacencemesi ;
46005010	nsinaeŵele ati tekwambala neli panini neŵacencemesi aŵamucalo cino icapansi , neli ŵaluŋkumbwa , neli ŵakukakatisya ukwakwiŵa , neli ŵakupupe'fiŵumbwaŵumbwa ; pakuti ŋga nifyefyo , ŋga muŋgafuma mucalo capansi .
46005011	Sombi pano ndukumulembeleni ati tekulukwambala nemuntu uwilicilwe ati mukwasu , kani uyo mucencemesi , kani waluŋkumbwa , kani upupe'fiŵumbwaŵumbwa , kani walwefyo , kani upendwa , kani ukakatisya ukwakwiŵa ; neli kulila pamo nemuntu wakuŵe'fyo , koku .
46005012	Pakuti mbasyani kuli mulandu wanji ukuŵeŵa aŵali posonde ? Kani mweŵo tamuŵeŵa aŵo aŵali mukati ?
46005013	Sombi aŵo aŵali posonde ŵaLesa eŵaŵeŵa . Ifumyeni imbifi muli mweŵo mweŵene .
46006001	Pali mweŵo , kani umbi ali neceŵo pamuŵyakwe , ali nemutima uwakutwalo'mulandu kwisolololo kuŵasendeme , nekuŵulo'kutwala kuwaluŋgeme ŵaŵaLesa ?
46006002	Kani tamwisi ati aŵaluŋgeme eŵakasololola imilandu yaŵantunsi ŵonse ? Popele kani imilandu yaŵantunsi ŵonse ikasolololwa kuli mweŵo , kansi tamulielelwe ukusololole'fyeŵo ificepele lukoso ?
46006003	Kansi tamwisi ati tukasololola neŋkalamba syakwiulu ? Tanje cine lomba tuŋgasololola ifyeŵo ifyakumweo uno !
46006004	Popele kani muŋgelelwa mweŵo ukusololola ifyeŵo ifyakumweo uno , kansi muŋgawekalika ŵakusololola aŵo aŵapufiwe mwikelesya ?
46006005	Ndukulaŵile'fyo ati muleŋgeleni insoni . Kani fyacine ati pali mweŵo tapali uwamano neli umo , uwakwisiŵa ukusololola nemukwaŵo ;
46006006	sombi umuntu alatwalo' mukwaŵo kwisolololo , ifyo nakuŵantu nako aŵakuŵulo'kucetekela muli ŵaKlistu ?
46006007	Cine kale cakupelela lukoso muli mweŵo , ati mulapindansyanya imilandu . Mbanindo tanje cine tekusumino'kuŵipa ? Mbanindo tekwiŵilwa tanje cine ?
46006008	Sombi mweŵo mweŵene mulaŵifya , nekwiŵa , ifyo nakuŵakwaŵenu nako .
46006009	Kani tamwisi ati aŵasendeme taŵakapyana Uŵufumu bwaŵaLesa ? Tekutumpaikwa : neli ŵacencemesi , neli ŵakupupe'fiŵumbwaŵumbwa , neli ŵaŵucende , neli ŵakuliŵifya , neli ŵalalume aŵakuŵifyansyanya neŵalalume aŵaŵyaŵo ,
46006010	neli niŵasilumfundi , neli ŵakulukuli neluŋkumbwa , neli ŵakupendwa , neli wakutoŋgala , neli ŵakukakatisya ukwakwiŵa , ŵonse aŵo taŵakapyano'Ŵufumu bwaŵaLesa .
46006011	Lomba mweŵo mweŵambi mwali ŵakuŵe' fyo ; sombi mwalifisamfisye-ko , sombi mwaliswesesiwe , sombi mwalilunjicilwe mwisina lyaŵaSikulu Yesu Klistu , namuMupasi waŵaLesa ŵesu .
46006012	Ifintu fyonse filisumininwe kuli neŵo ; sombi fimbi tafyelelwe , fyefi . Ifintu fyonse filisumininwe kuli neŵo ; sombi nsikasumina ukukomekwa kuli cimbi neli cimo .
46006013	Ifyakulya cifulu , icifulu naco fyakulya ; sombi ŵaLesa ŵakacalula calukoso , nefyakulya nafyo ŵakafyalula fyalukoso . Sombi umuŵili tawikala-po pakuti paŵucencemesi , sombi nipakuti pali ŵaSikulu epo wikala ; kaŵili ŵaSikulu ŵalekala pakuti pamuŵili .
46006014	Nakaŵili ŵaLesa ŵaliŵaŵusisye ŵaSikulu ; popele ŵakatuŵusya nafweŵo kumakosa aŵo .
46006015	Kansi tamwisi ati imiŵili yenu filewa ifyamuŵili waŵaKlistu ? Kani mpokolole lomba ifilewa ifyamuŵili waŵaKlistu , mfyalule filewa ifyamuŵili wamwanakasi umucencemesi ? Ifyo tefyo !
46006016	Kani tamwisi ati uyo ulundene nemwanakasi umucencemesi aliŵele muŵili umo nakwe ? Pakuti ŵaLesa ŵalilaŵile ati : Ŵoŵilo ŵakaŵa munefu umo .
46006017	Sombi uyo ulundene naŵaSikulu aliŵele mupasi umo .
46006018	Kamuŵutuka ukupuluka kuŵucencemesi . Ukuŵifya konse uku acito'muntu kuli pesonde lyamuŵili ; sombi uyo ucito'ŵucencemesi alaŵifisya umuŵili wakwe umwine .
46006019	Kani tamwisi ati umuŵili wenu litempuli lyaMupasi Uswetelele uli muli mweŵo , uyu muli nawo ukufuma kuli ŵaLesa ? Tamuli ŵana-ŵaŵene .
46006020	Pakuti mwaliulilwe umuulo ; kamulemya ŵaLesa lomba mumiŵili yenu , namumupasi wenu , uli waŵaLesa .
46007001	Popele ifyafyefyo ifi mwandembele . Fiweme ati umuntu aŵule ukupoko' mwanakasi .
46007002	Sombi , pakuti paŵucencemesi , aŵalalume ŵonse umo umo ŋgaawe nemukasi wakwe , neŵanakasi ŵonse naŵo umo umo ŋgaawe nemulume wakwe .
46007003	Umulume ŋgaamupele umukasi wakwe ifyelelwe ; nemukasi naye fyopele'fyo ŋgaamupele umulume .
46007004	Umukasi taakwete-makosa pamuŵili wakwe umwine , sombi mulume euli nemakosa pamuŵili wamukasi wakwe ; fyopele'fyo kaŵili umulume taakwete-makosa pamuŵili wakwe umwine , sombi mukasi euli nemakosa pamuŵili wamulume wakwe .
46007005	Tekukanyansyanya apakuŵulo'kusuminansyanya impindi , ukutembela bwino nemuŋkonsya : popele nekukumaŋkana liŵili , eŋgesa Satana kumwesyeni pakuti pakukumbwa kwenu .
46007006	Sombi ndukulaŵile'fyo ukumusumineni , nsilukumupanjileni , koku .
46007007	Sombi aŵantu ŵonse ŋga ŵali fyopele' fyo ifi ndi , ŋga natemwa . Naŋgawe'fyo aŵantu ŵonse' ŵalipokele kuli ŵaLesa impese syaluse isyaŵo aŵene , umbi yakuŵe'fi , umbi naye yakuŵe'fyo .
46007008	Sombi ndukulaŵila kuŵasice nakuli ŵamukamfwilwe , ati : Filiweme ŋgaŵekale koti nifyopele'fyo ifi ndi .
46007009	Sombi kani ŵalukukumbwa , ŋgawopwe : pakuti filiweme ukuupwa ukucila napakufwata .
46007010	Sombi ŵamukakuupwa ndukuŵafunda , teneŵo sombi niŵaSikulu aŵaŋgafunda , ati : Umukasi tekulekana nemulume wakwe ;
46007011	sombi kani alekane nakwe , ŋgaekale uŵusice , neli ŋgaalamwinwe ukubwelela kumulume wakwe ; nakaŵili ati : Umulume tekukano'mukasi wakwe .
46007012	Sombi kuli ŵambi naŵo ndukulaŵila , neŵo , teŵaSikulu koku , ati : Kani umukwasu umbi ali nemukasi utaacetekela muli ŵaKlistu , sombi ulukusumino' kwikala nakwe , emukana .
46007013	Kaŵili kani umwanakasi ali nemulume utaacetekela muli ŵaKlistu , sombi ulukusumino'kwikala nakwe , elekana nemulume wakwe .
46007014	Pakuti umulume utaacetekela alaswesiwa mumukasi wakwe ; nemukasi naye utaacetekela alaswesiwa mumukwasu uyo umuupile ; pakuti ŋga tafili Jfyo , neŵana ŵenu ŋga taŵaswetele ; sombi ŵukumo ŵaliswetolele .
46007015	Sombi kani uyo utaacetekela alukufwaya ati tulekane , ŋgaŵalekane ; umukwasu neli niŋkasi yesu taikacilwe pafyeŵo ifyakuŵe'fyo ; sombi ŵaLesa ŵalitwitile ati tulukwikele neŵutende .
46007016	Pakuti uliisi syani , wemwanakasi , kani wakupulusya umulume woŵe ? Neli uliisi syani , wemwalalume , kani wakupulusya umukasi woŵe ?
46007017	Sombi koti nifyopele'fyo ifi ŵaŵaaŵenye ŵaSikulu aŵantu ŵonse , nekuŵeta ŵonse ŵaLesa , fyopele'fyo ŋgawalukwenda ŵonse . Ifyo fyopele efi ndukufunda kuŵantu aŵamumakelesya onse .
46007018	Kani umbi ali wakopwelwe pakwitwa , esimaŋganya ukukopolwa kwakwe ! Kani umbi taakopwelwe pakwitwa , ekopolwa !
46007019	Ukukopolwa kwalukoso ; ukuŵulo'kukopolwa nako kwalukoso ; sombi kulama'mafunde aŵaLesa ekwacine .
46007020	Aŵantu ŵonse ŋgawalukwikala mukwitwo'ko uku ŵaitilwe .
46007021	Kani weŵo wali nikalume pakwitwa , tekuwamba mumutima pakuti pali fyefyo . Sombi kani ukesiŵo'kukakuluka , tanje ucicite .
46007022	Pakuti uyo-kalume uwaitilwe muli ŵaSikulu aliŵele mwanawaŵene waŵaSikulu : fyopele'fyo kaŵili uyo-mwana-waŵene uwaitilwe aliŵele nikalume waŵaKlistu .
46007023	Mwaliulilwe umuulo ; tekuŵa nimweŵakalume ŵaŵantu .
46007024	Mweŵakwasu , aŵantu ŵonse umo umu ŵaitilwe , mopele umo ŋgawekale naŵaLesa .
46007025	Sombi ifyaŵanakasi aŵasice aŵatawaŋgalala neŵalalume ŵonse , ifunde ilyakufuma kuli ŵaSikulu nsikwete ; sombi ndukumuŵuleni ukulaŋguluka kwanji , nenapokele iŋkumbu kuli ŵaSikulu mukwikala wakucetekelwa .
46007026	Ndukulaŋguluka lomba pakuti pakupeŋga ukuli apepi ati ifiweme umuntu ukwikala fyopele'fyo ifi ali .
46007027	Kani ulikacilwe kumukasi , tekufwayo'kukakuluka . Kani tokacilwe kumukasi , tekufwayo'mukasi .
46007028	Sombi naŋgawa ati uupe , tawaŵifisye ; kaŵili naŋgaŵa ati umwanakasi umusice opwe , taaŵifisye . Sombi aŵakuŵe'fyo ŵakaŵa nefyakukatasya ifyakumunefu ; sombi neŵo ati mupulusyeni .
46007029	Sombi ifi ndukulaŵila , mweŵakwasu , ati impindi yacepa ; ati naŵaŵo aŵali neŵakasi ŵaŵo ŵaŵe koti ŵakuŵula'ŵakasi ;
46007030	naŵaŵo naŵo aŵalukulila koti ŵakuŵulo'kulila ; naŵaŵo awalukusaŋgalala koti wakuwulo'kusaŋgalala : naŵaŵo aŵalukuula-ula koti ŵakuŵula'maŵoni ;
46007031	naŵaŵo naŵo aŵalukucita-po necalo capansi , koti ŵakuŵulo'kwambala naco ; pakuti amekalilo acalo cino alukupitilila .
46007032	Sombi ndukufwaya ati mulukwikala ŵakuŵulo'kuŵamba mumitima . Umusice alalaŋguluke'fintu fyaŵaSikulu , ifi aŋgesiŵo'kuŵatemwesya ŵaSikulu :
46007033	sombi uyo uupile alalaŋguluke'fintu ifyamucalo capansi , ifi aŋgesiwo'kumutemwesyo'mukasi wakwe .
46007034	Neŵanakasi naŵo ŵalilekene , ŵamukakuupwa neŵasice . Uyo-mwanakasi umusice alalaŋguluke'fintu fyaŵaSikulu ati ekale uswetelele mumuŵili namumupasi ; sombi uyo-mukakuupwa alalaŋguluke'finto ifyamucalo capansi , ifi aŋgesiwo'kumutemwesyo'mulume wakwe .
46007035	Kaŵili ndukulaŵile'fyo mukumofweni-ko mweŵene ; nsilukufilaŵila mukumuteyeleni umwando , sombi ati mukelelwe , mukaŵapembelele ŵaSikulu , mweŵakuŵulo'kuŵamba mumitima ifyafyeŵo fimbi .
46007036	Sombi kani umuntu umbi alukulaŋguluka ati nsilukumucitila bwino umwana wanji umwanakasi umusice ; kani alikulile kale uyo-mwana , necewo kani eko cili , ŋgaacite umuntu uyo koti kufwaya kwakwe ; taalukuŵifya-po ; ŋgaopwe kuciŵusa cakwe .
46007037	Sombi uyo ukosele mumutima wakwe , utaakwete iceŵo icakumupanjila , sombi uli neŵukulu pakufwaya kwakwe umwine , nekulandakanye'fi mumutima wakwe , ati alame umwana wakwe umusice , uyoye alukucita bwino .
46007038	Popele uyo umuufya umwana wakwe umusice alukucita bwino , nawoyo naye utaamuufya akacita bwino ukucila .
46007039	Umukasi alikacilwe ili alukwikala nemweo umulume wakwe . Sombi kani umulume alifwile , umukasi alikakulucile , aliisi ukuupwa kuli woyo wopele uyu alukufwaya ; sombi nimuli ŵaSikulu mweŋka ,
46007040	Sombi alukusyuka ukwakucila , kani alukwikala fyopele'fyo ifi ali ; ifyo ndukulaŋguluka neŵo : kaŵili ndukulaŋguluka ati naneŵo ndi neMupasi waŵaLesa .
46008001	Lomba ifyafintu ifiipailwe milambu iyakufiŵumbwaŵumbwa , tuliisi ati fwense tuli nekwisiŵa . Ukwisiŵa kulaleŋgelo'kulitota , sombi uŵutemwe ŵuleŵaka .
46008002	Kani umuntu alukulaŋguluka ati ndiisi fimbi , uyo taaŋgesiwa neli kantu ukumwelelwo'kwisiŵa ;
46008003	sombi kani umuntu alukutemwa ŵaLesa , uyo aliisiŵilwe kuli ŵo .
46008004	Lomba ifyakulye'fintu ifiipailwe milambu iyakufiŵumbwaŵumbwa , tuliisi ati ifiŵumbwaŵumbwa fyonse neli cimo taciikele icine mucalo capansi ; nakaŵili ati tapali-po Lesa umbi , epwali umo eŋka .
46008005	Pakuti naŋgawa ati eko ŵali aŵelicilwe ati niŵalesa , kani nikwiulu , kani nimucalo capansi-icine eko ŵali aŵakuŵe'fyo ŵalesa aŵenji naŵasikulu aŵenji —
46008006	naŋgaŵe'fyo kuli fweŵo eko ŵali ŵaLesa ŵamo ŵeŋka , ŵa Wisifwe , kuli ŵo eko fyafumine ifintu fyonse , pakuti pali ŵo epo twikele nafweŵo ; naŵaSikulu ŵamo ŵeŋka , eŵa Yesu Klistu , muli ŵo emo fili ifintu fyonse , nafweŵo muli ŵo emo tuli ,
46008007	Sombi amano ayo taali muŵantu ŵonse , tau : sombi ŵambi , pakuti pakuciisiŵa iciŵumbwaŵumbwa ukufika nakuli ŵuŵuno-ŵukumo , ŵalafilya koti fyamilambu iyakuciŵumbwaŵumbwa ; peŋka cimaŋga waŵo , pakuti pakunaka , alaŵipa .
46008008	Sombi ifyakulya tesi fikatofwe-ko pamenso aŵaLesa . Kani tatulya-po , tatupeŋga-po ; kaŵili kani tulalya-po , tatuŵila-po .
46008009	Sombi cenjeleni bwiŋgesa-kuwa cipale cakuŵatutula aŵanacile uŵukulu bwenu uŵu .
46008010	Pakuti kani umbi akuŵone , weuli nekwisiŵa , ulukusamina ukulukulya mumulenda waciŵumbwaŵumbwa ; kansi cimaŋga wawoyo unacile , taukeŵakwa ukukosa ati akalye ifintu ifiipailwe milambu iyakufiŵumbwaŵumbwa ?
46008011	Popele , pakuti pakwisiŵa koŵe , uyo unacile alaluŵilila , umukwasu uyu ŵafwile ŵaKlistu .
46008012	Fyopele'fyo , pakuŵifya kuŵakwasu , nekulasa wacimaŋga ŵaŵo aŵanacile , nikuli ŵaKlistu eko muŵifya .
46008013	Pakuti pali fyefyo , kani ifinani filatutula umukwasu , tesi ŋkalye-po umunefu ukufika nakukusila kwampindi , niiŋgesa-kututula umukwasu .
46009001	Kansi nsilikakulucile ? Kansi nsili nintanjisi ? Kansi nsinalibwene ŵaYesu ŵaSikulu ŵesu ? Mweŵo kansi tamuli milimo yanji iyamuli ŵaSikulu ?
46009002	Kani nsili nintanjisi kuli ŵambi , naŋgaŵe'fyo kuli mweŵo ninentanjisi icine ; pakuti muli ŵaSikulu mweŵo emwekesiŵilo kaŵuntanjisi bwanji .
46009003	Ifyo kulunjika kwanji kuli ŵaŵo awalukuŋgesya .
46009004	Kani cine ati tatukwete uŵukulu bwakulya nekunwa ?
46009005	Kani cine ati tatukwete uŵukulu ubwakupinta umukasi uwakucetekela , koti nifyopele'fyo nentanjisi simbi syonse neŵakwaŵo ŵaSikulu naKefasi ?
46009006	Neŵo naBanaba kani fweŵo fweŋka tatukwete uŵukulu bwakuleko'kulukucite'milimo ?
46009007	Mbaninani ucite'milimo yafita nekulilambula umwine ? Mbaninani ulimbe'ŵala lyamifaina nekuwulo'kulya-po ifisepo ifyamomo ? Mbaninani uwembele'taŋga lyanama , nekuŵulo'kulya-po ifyamandili akwitaŋga ?
46009008	Kani ndukulaŵilile'fyo-fintu koti ŵuntunsi ? Kani taalalaŵila fyopele'fyo nemafunde ?
46009009	Pakuti mumafunde akwe Mose mulilembelwe ati : Tekukake'ŋombe pakanwa , ili inyanta'masaka . Kani niŋombe isi ŵalama ŵaLesa ?
46009010	Kani ŵalukulaŵilile'fyo peŋka pakuti pali fweŵo ? Nipakuti pali fweŵo mwalilembelwe ; ati ukumwelelwa uyo ulima ukulima ili acetekela , nawoyo naye upuma'masaka ukwelelwa ye ukupuma ili acetekela ati ŋkapoka .
46009011	Kani fweŵo twaliŵyele kuli mweŵo ifyaMupasi , kani ifi fikulu ati tulukuteŵule'fyenu ifyakumunefu ?
46009012	Kani ŵambi ŵalukwaŵano'ŵukulu uŵu ubwapali mweŵo , kansi fweŵo tatulaaŵana tanje cine ? Naŋgaŵe'fyo tatwacitisye neŵukulu uŵo ; sombi ifintu fyonse tulasumina , twiŋgacicila neli pamo leeŵo leiweme icaŵaKlistu .
46009013	Kansi tamwisi ati aŵo aŵalukupyuŋga ifyafintu ifiswetelele , ŵalalya ifyafintu ifyamwitempuli ; naŵaŵo aŵapembelela kuconto , ŵalapoka ifyapaconto ?
46009014	Fyopele'fyo ŵaSikulu ŵalilaile ati aŵo aŵatulisya Iceŵo leiweme ŋgaŵalukwikala nemyeo kuCeŵo leiweme .
46009015	Sombi neŵo nsiŋgacitisya nefintu ifyo fyonse neli cimo ; kaŵili nsilukufilembele'fyo-fintu ati fikacitwe kuli neŵo , tau ; pakuti filiŋgwamine neŵo tanje cine ukufwa , ukucila napakuŋgalwila kwalukoso ukutota kwanji umbi umuntu .
46009016	Pakuti naŋkatulisya Iceŵo leiweme , nsikwete icakulitotela-po ; pakuti umulandu ulilemene pali neŵo ; pakuti ŋga nsilukutulisya Iceŵo leiweme , ŋga ndukusyamo'kwakuti ,
46009017	Pakuti kani ndukuficite'fyo koti mutima wanji nemwine , ndi nekulambulwa ; sombi kani takuli koti mutima wanji , lomba ŵansisya ŵucilolo .
46009018	Mbasyani lomba ukulambulwa kwanji ? Ati , pakutulisya Iceŵo leiweme , ndukucicita ukwakuŵulo' kulambulwa , niiŋgacita neŵukulu bwanji ubwamuCeŵo leiweme .
46009019	Pakuti , naŋgaŵa ati nsinakacilwe kuŵantu ŵonse neli umo , nalilitekele kuli ŵo ŵonse , ati ŋkawe neŵenji aŵakucila .
46009020	Popele kuŵaJuda naliŵele koti muJuda , ati ŋkaŵe neŵaJuda ; kuli ŵaŵo aŵakomekelwe kumafunde naliŵele koti ukomekelwe kumafunde , nensikomekelwe kumafunde , ati ŋkawe naŵaŵo aŵakomekelwe kumafunde ;
46009021	kuli ŵaŵo aŵakuŵula'mafunde , naliŵele koti wakuŵula'mafunde , nensiŵulile amafunde akuli ŵaLesa , neŋkomekelwe kumafunde aŵaKlistu , ati ŋkaŵe naŵaŵo aŵakuŵula' mafunde .
46009022	Kuŵanacile naliŵele unacile ati ŋkaŵe neŵanacile . Kuŵantu ŵonse ndiŵele fintu fyonse , ati pafintu fyonse ŋkapulusye ŵambi .
46009023	Kaŵili ndukucite'fintu fyonse pakuti paCeŵo leiweme , ati ŋkaawane naŵambi ifyaciko .
46009024	Kansi tamwisi ati aŵo aŵaŵutuka ukwakwesyo'luŵilo , ŵalaŵutuka ŵonse , sombi umo eŋka euŋgapoko'kulambulwa ? Fyopele'fyo ŋgamuwutuke , ati mukapoke .
46009025	Lomba aŵantu ŵonse uwesya ifyamakosa alalikanya ifyafintu fyonse . Naŵo lomba ŵalalikanya ati ŵakapoke umuntinya uwisi ukuŵola , sombi fweŵo ati tukapoke utawisi ukuŵola .
46009026	Neŵo lomba ndaŵutuka , sombi koti wakuŵulo'kwisiŵa , teko ; ndalwa , sombi koti ulukupama kaŵesya , teko ;
46009027	sombi ndalipumawila umuŵili wanji , nekuukomeka ; ati neŵo , pakutulisya kuŵantu ŵambi , niiŋgesa-kukanwa nemwine .
46010001	Pakuti , mweŵakwasu , nsilukufwaya ati muŵule ukwisiŵa ati ŵawisifwe ŵonse ŵalisesemucilwe kwikumbi , nekupita ŵonse mucisiŵa ;
46010002	nekuŵatisiwa ŵonse mwikumbi namucisiŵa ukuŵa ŵakwe Mose ;
46010003	nekulukulya ŵonse ifyakulya fyopele ifyakuMupasi ;
46010004	nekulukunwa ŵonse ifyakunwa fyopele ifyakuMupasi ; pakuti ŵalinwine ifyakucibwe icakuMupasi , icaŵalondele ; lomba icibwe'co cali niŵaKlistu .
46010005	Sombi aŵo aŵenji aŵakucila ŵaLesa taŵaŵatotele , pakuti ŵalionawilwe mumpaŋga lukoso .
46010006	Popele ifintu ifyo fyaliŵele twisiŵilo twesu , twiŋgesa-kuwa ŵakukumbwe'fiŵipile , koti nifyopele'fyo ifi ŵakumbilwe naŵaŵo .
46010007	Kaŵili mweŵo tekuŵa ŵakupupe'fiŵumbwaŵumbwa , koti nifyopele'fyo ifi ŵaŵele aŵo ŵambi , koku ; koti nifyefyo ifilembelwe ati : Aŵantu ŵaliikele mukulukulya nekulukunwa , nekwima mukusyana .
46010008	Nakaŵili tekucito'ŵucencemesi fweŵo , koti nifyopele'fyo ifi ŵacitile ŵambi , nekufwa pakasuŵa kamo aŵantu amasausande amakumi aŵili naatatu , koku .
46010009	Nakaŵili fweŵo tekuŵesya ŵaSikulu , koti nifyopele'fyo ifi ŵaesesye ŵambi , nekufwa kunsoka , tau .
46010010	Nakaŵili tekuliŋwiŋwisya mweŵo , koti nifyopele'fyo ifi ŵalinwinwisisye ŵambi nekufwa kuwakonala .
46010011	Lomba ifintu ifyo fyonse fyaliciticilwe kuli ŵo koti twisiŵilo ; kaŵili fyalilembelwe mukutucenjesya fweŵo , fwekwisile-po ukupela kwampindi .
46010012	Pakuti pali fyefyo uyo ulukulaŋguluka ati ndiimakene , ŋgaacenjele eŋgawa !
46010013	Ifyakwesya tafiŋgamwikateni , ifi taŵesi aŵantunsi ukupinta ; sombi ŵaLesa ŵalitekenye ; taŵakasumina ati mukesiwe ukucila napamakosa enu ; sombi pamo necakwesya ŵakaleŋga nemwakupulucila , ati mukesiŵe ukucipinta .
46010014	Pakuti pali fyefyo , mweŵantemenwe , ŵutukeni ukupuluka kukupupe'fiŵumbwaŵumbwa .
46010015	Ndukulaŵila koti nikuŵamano ; kamweŵa mweŵo ifi ndukulaŵila .
46010016	Iŋkomeci iyakucindama , iyi tucindika , kansi taili yakwaŵanako fweŵo imilopa yaŵaKlistu ? Siŋkwa uyu tukumuna , kansi tauli wakwaŵana fweŵo umuŵili waŵaKlistu ?
46010017	Pakuti fweŵo , fweŵenji , tuli nisiŋkwa umo , muŵili umo ; pakuti fwense tulaaŵana siŋkwa uyo umo .
46010018	Ŵoneni Isilaeli uwakumunefu : aŵo aŵalya ifyamilambu kansi taŵalaaŵana paconto ?
46010019	Ndukulaŵile'ndo lomba ? Kani ati umulambu uwakufiŵumbwaŵumbwa wacine , kani ati iciŵumbwaŵumbwa cacine ?
46010020	Sombi ndukulaŵila ati ifintu ifyo , ifi ŵepaya aŵenafyalo ati milambu , ŵalafiipaila ifiŵanda , ukuŵepaila ŵaLesa , ŵaŵa ; popele nsilukufwaya ati mukaŵe ŵakwaŵana nefiŵanda .
46010021	Tamwisi ukunwa kuŋkomeci yaŵaSikulu nakuŋkomeci yafiŵanda . Tamwisi ukwaŵana petebulu lyaŵaSikulu napetebulu lyafiŵanda .
46010022	Kani tulukuŵaleŋgeta ŵaSikulu uŵukwa ? Kani tuli nemakosa akucila pali ŵo ?
46010023	Ifintu fyonse filisumininwe , sombi fimbi tafyelelwe , fyefi . Ifintu fyonse filisumininwe , sombi fimbi tafiiŵaka-po , fyefi .
46010024	Aŵantu ŵonse tekulifwaile'fiweme neli umo , sombi ŋgaamufwatie umuŵyakwe .
46010025	Ifintu fyonse ifi ŵalukuulisya apakuulila ifinani , mulye ; tekwipusya pakuti pafyakulitutula muli cimaŋga ;
46010026	pakuti icalo caŵaSikulu , nafyo fyonse ifili-mo fyaŵo .
46010027	Kani umbi utaacetekela kuli ŵaKlistu amwitileni , namweŵo nekufwayo'kuya ; fyonse ifi ŵamutekeleni , mukalye ; tekwipusya pakuti pali cimaŋga .
46010028	Sombi kani umbi umuntu akalaŵile kuli mweŵo ati : Ici mulambu uwakwipaya ! tekulya-po , pakuti pali woyo uwacifisulwile , napakuti pali cimaŋga .
46010029	Ndukulaŵila ati cimaŋgo'yo tewoŵe , sombi wawoyo umbi ; pakuti ubwana-bwaŵene bwanji mbanindo ŵulukwebwa kuli cimaŋga wamuntu umbi ?
46010030	Kani ndukwaŵana nekutota , mbanindo niŋgatoŋgalwa pakuti pali fyefyo ifi ndukutotela ?
46010031	Pakuti pali fyefyo kani mulukulya , kani mulukunwa , kani mulukucita fimbi , ŋgamulukucita fyonse mukuŵapela ŵaLesa uŵuleme .
46010032	Muŵe ŵakuŵulo'kututwisya'ŵaJuda neli ŵaEla neli likelesya lyaŵaLesa ;
46010033	koti nifyopele'fyo ifi mbatemwesya naneŵo aŵantu ŵonse mufintu fyonse , apakuŵulo'kufifwaya ifyelelwe neŵo nemwine , sombi ukufifwaye'fyelelwe aŵo aŵenji , ati ŵakapuluke .
46011001	Muŵe ŵakutuntulula amekalilo anji , koti nifyopele'fyo ifi ndi naneŵo wakutuntulula ŵaKlistu .
46011002	Lomba ndukumucindikeni pakuti mulukundaŋguluka mufintu fyonse , nekulukulama ifyakutantaka koti nifyopele'fyo ifi namupeleni .
46011003	Sombi ndukufwaya ati mwisiŵe ati umutwi waŵalalume ŵonse niŵaKlistu ; kaŵili ati umutwi wamwanakasi mwalalume ; nakaŵili ati umutwi waŵaKlistu niŵaLesa .
46011004	Aŵalalume ŵonse ulukutembela nekusimika ufwite pamutwi , alukupufya Umutwi wakwe .
46011005	Sombi aŵanakasi ŵonse ulukutembela nekusimika utaafwite pamutwi , alukupufya umutwi wakwe ; pakuti ifyo nifimo ŋga aliŵeyele .
46011006	Pakuti kani umwanakasi aŋgawulo'kufwala pamutwi , ŋgaacese kaŵili imisisi ; pakuti kani fyansoni kumwanakasi ukucese'misisi kani kuŵeya , ŋgaafwale pamutwi .
46011007	Pakuti icine tekwelelwa umwalalume ukufwala pamutwi wakwe , pakuti ye cinsiŋgwa neŵuleme bwaŵaLesa : sombi umwanakasi eŵuleme bwamwalalume .
46011008	Pakuti umwalalume taafumine mumwanakasi , sombi umwanakasi ewafumine mumwalalume ;
46011009	pakuti kaŵili umwalalume taaleŋgelwe pakuti pamwanakasi , sombi umwanakasi ewaleŋgelwe pakuti pamwalalume .
46011010	Pakuti pali fyefyo ukwelelwa umwanakasi ukwikala nekesiŵilo kaŵukulu pamutwi wakwe , pakuti paŋkalamba syaŵaLesa .
46011011	Naŋgawe'fyo muli ŵaSikulu umwanakasi tekala apakuŵulo'mwalalume , nemwalalume naye tekala apakuŵulo'mwanakasi ,
46011012	Pakuti koti nifyefyo ifi afumine mumwalalume umwanakasi , fyopele'fyo umwalalume ali-po pakuti pamwanakasi ; sombi ifintu fyonse filafuma kuli ŵaLesa .
46011013	Kamulaŋguluka mweŵene : kani fyelelwe umwanakasi ukutembela kuli ŵaLesa , utaafwite pamutwi ?
46011014	Kansi ukwisiŵila ukwine takulamusambisyeni ati umwalalume kani ali nemisisi itali , ifyo mupufyo kuli ye ?
46011015	Sombi umwanakasi , kani ali nemisisi itali , ifyo ŵuleme bwakwe ; pakuti imisisi yakwe ilipelwe kuli ye mukumufimba .
46011016	Sombi kani umbi ali koti wakupicisya , esiŵe ati fweŵo tatukwete ulwisiŵila ulwakuŵe'fyo neli lumo , nemakelesya aŵaLesa nao taakwete .
46011017	Sombi , pakumufundeni ifyo , nsilukumucindikeni , pakuti mulawuŋgana ukwakuŵipa ukucila napakuwama .
46011018	Pakuti , pakutaŋga , pakuwuŋgana mweŵo mwikelesya , ndomfwa ati pali imipaka iyakupicisya pakati pali mweŵo ; kaŵili ndukucetekela ati fimbi fyacine .
46011019	Pakuti neŵusambisi uŵusendeme naŵo ewuŋgawa pakati pali mweŵo , ati aŵo aŵasumininwe ŋgawabwenekesye pali mweŵo .
46011020	Pakuti pali fyefyo , pakuwuŋgana pamo mweŵo , takuli mukulye'fyamulalilo waŵaSikulu ;
46011021	pakuti pakulya mwense mulataŋgo'kupoka ifyamulalilo fyenu mweŵene umo umo : popele umbi ali nensala , umbi naye alipendelwe .
46011022	Ala ! Kansi tamukwete amananda umwakulila nekunwa ? Kani mulukupufya ikelesya lyaŵaLesa , nekuwaleŋgele'nsoni aŵo aŵataŵakwete-mananda ? Mbandaŵile syani kuli mweŵo ? Kani mutoteni paceŵo ici ? Nsilukutota-po !
46011023	Pakuti nalifipokele kuli ŵaSikulu ifyo ifi namupeleni namweŵo ; ati ŵaSikulu Yesu , uŵusiku uŵo uŵu ŵaloŵelwe-mo , ŵaliŵulile siŋkwa ;
46011024	peŋka , ili ŵatotele , ŵalimukumawile , nekulaŵila ati : Uyu muŵili wanji uwakuli mweŵo : ifi mukalukucita ukundaŋguluka neŵo .
46011025	Fyopele'fyo neŋkomeci , ili ŵalile , ŵalilaŵile ati : Iŋkomeci iyi kulayana kwaŵukumo mumilopa yanji , ifi nafyo efi mukalukucita mweŵo , impindi yonse pakunwa , ukundaŋguluka neŵo .
46011026	Pakuti pampindi syonse apo apa mulukulya siŋkwa uyu , nekunwa kuŋkomeci iyi , nimfwa yaŵaSikulu mulukutulisya , ili tawaŋgesa ,
46011027	Pakuti pali fyefyo , aŵantu ŵonse ukesa-kulya siŋkwa nekunwa kuŋkomeci yaŵaSikulu ukutakwelelwe , uyo eukaŵa nemulandu wamuŵili nemilopa yaŵaSikulu .
46011028	Sombi umuntu ŋgaalicentanye , peŋka nekulya siŋkwa nekunwa kuŋkomeci .
46011029	Pakuti uyo ulukulya nekunwa , alukulya nekunwa ukulisinina , pakuŵulo'kwisiŵisyo'muŵili .
46011030	Pakuti pali fyefyo , pali mweŵo aŵenji ŵafila , aŵenji ŵalwele ; kaŵili aŵakukumana ŵalilele mutulo twamfwa .
46011031	Sombi ŋga twaliliisiŵisye , ŋga tatwasininwe .
46011032	Sombi pakusininwa , tulukupamwa kuli ŵaSikulu , twiŋgesa-kusininwa pamo neŵamucalo capansi .
46011033	Pakuti pali fyefyo , mweŵakwasu , pakuŵuŋgana mukulukulya , mulukupembansyanya .
46011034	Kani umbi ali nensala , ŋgaalye kwakwe kunanda ; mwiŋgawuŋgana mukusininwa , lfintu ifyakusyala-po ŋkafiansika ili ŋkesa .
46012001	Lomba ifyafintu ifyakuMupasi , mweŵakwasu , nsilukufwaya ati muŵule ukwisiŵa .
46012002	Muliisi ati , ili mucili ŵenafyalo , mwalukukulikwa ukumutwaleni kufiŵumbwaŵumbwa ifyo ifitafilaŵila-po , koti nifyopele'fyo ifi mwalukwisa-kutwalwa .
46012003	Pakuti pali fyefyo , ndukumwisiŵisyeni ati papo'muntu ulukulaŵila muMupasi waŵaLesa , euŋgalaŵila ati ŵaYesu ŵalifinjilwe ; kaŵili papo' muntu uwisi ukulaŵila ati ŵaYesu niŵaSikulu , utaalaŵile'fyo muMupasi Uswetelele .
46012004	Popele pali imikoka yampese , sombi epo uli Umupasi umo wopele .
46012005	Kaŵili pali imikoka yakupyuŋga , naŵaSikulu naŵo epo ŵali ŵamo ŵopele .
46012006	Nakaŵili pali imikoka yamilimo , naŵaLesa naŵo epo ŵali ŵamo ŵopele , aŵacita yonse muŵantu ŵonse .
46012007	Sombi kuli ŵo ŵonse umo umo kulipelwe ukuŵoneka kwaMupasi mukuŵasyucisya .
46012008	Pakuti kuli umbi kulipelwe muMupasi isiwi lyamano ; nakuli umbi naye kulipelwe isiwi lyakwisiŵa , koti kufwaya kwaMupasi wopele :
46012009	kuli umbi naye ukucetekela muMupasi wopele : nakuli umbi naye impese syakutendulusya muMupasi untu umo ;
46012010	nakuli umbi naye ukulukucite'fimpelampela ; nakuli umbi naye ukusimika ; nakuli umbi ukwisiŵisye' mipasi ukwilekanya : kuli umbi naye imikoka yamini ; nakuli umbi naye ukuŵulisisya imini :
46012011	sombi ifyo fyonse ulacita Umupasi untu umo wopele , nekwaŵanya kuli ŵo ŵonse umo umo koti kufwaya kwauo .
46012012	Pakuti koti nifyopele'fyo ifi umuŵili uli umo , nekwikala nefilewa fyauo ifinji , nafyefyo-filewa ifili finji nekwikala muŵili umo ; fyopele'fyo naŵaKlistu .
46012013	Pakuti muMupasi umo fwense twaliŵatisiwe muMuŵili umo , kani nifweŵaJuda , kani nifweŵaEla , kani nifweŵasya , kani nifweŵana-ŵaŵene ; fwense twalinwinsiwe Umupasi umo .
46012014	Pakuti umuwili taukumene icilewa cimo ceŋka , sombi ulikumene ifinji .
46012015	Kani ulukasa lulaŵile ati : Pakuti nsili ninekuŵoko , lomba nsili wamuŵili neŵo ; pakuti pali fyefyo kansi taluli lwamuŵili ?
46012016	Kaŵili kani ukutwi kulaŵile ati : Pakuti nsili ninelinso , lomba nsili wamuŵili neŵo ; pakuti pali fyefyo kansi takuli kwamuŵili ?
46012017	Ŋga muŵili wonse linso , mbokumfwa amasiwi ŋga kuli kulipi ? Ŋga muŵili wonse kumfwa' masiwi , mbo'kumfwo'bwema ŋga kuli kulipi ?
46012018	Sombi kuliŵele ati ŵaLesa ŵalifiikalicile ifilewa fyonse cimo cimo mumuŵili , koti kufwaya kwaŵo .
46012019	Lomba fyonse ŋga fili cilewa cimo ceŋka , mbomuŵili ŋgoli kulipi ?
46012020	Kansi ŵukumo fili filewa ifinji , sombi umuŵili umo .
46012021	Ilinso taliisi ukulaŵila kukuŵoko ati : Nsilukukupeŋgela weŵo ! Neli kaŵili umutwi tawisi ukulaŵila kumakasa ati : Nsilukumupeŋgeleni mweŵo !
46012022	Sombi tanje cine ifilewa ifyamuŵili ifyo , ifiŵoneka ati filinacile ukucila , filifwailwe ;
46012023	kaŵili nafyefyo ifilewa ifitweŵa ati fyakuŵulo'ŵuleme , ifyo tulafipelo'ŵuleme ubwakucila ubwinji ; nefyesu , ifyakuŵulo'ŵulombe , filaŵa neŵulombe ubwakucila ubwinji ;
46012024	sombi ifyesu ifyaŵulombe tafipeŋgele'fyo , tau . Sombi ŵaLesa walifisaŋkenye ifileŵa fyamuŵili , ukulukucipelo'ŵuleme ubwakucilo'bwinji ico Icalukupeŋga ;
46012025	kwiŋgesa-kuwa-po ukulekana mumuŵili ; sombi ati ifilewa ŋgafilukulamansyanya bwino .
46012026	Popele kani icilewa cimo cisomenwe , ifilewa ifiŵyakwe fyonse filasomenwa pamo naco ; kani icilewa cimo cipoke uŵuleme , ifilewa ifiŵyakwe fyonse filasemba pamo naco .
46012027	Sombi emwemuŵili waŵaKlistu , umo umo muli filewa fyauo .
46012028	Kaŵili ŵaLesa ŵaliikalicile ŵambi mwikelesya , pakutaŋga intanjisi , paŵuŵaŵili aŵakusimika , paŵuŵatatu aŵasambisi , popele ifimpelampela , popele impese syakutendulusya , nefyakofwa-ko , nefyakwikalika , nemikoka yamini .
46012029	Kani ŵonse nintanjisi ? Kani ŵonse ŵakusimika ? Kani ŵonse ŵasambisi ? Kani ŵonse fimpelampela ?
46012030	Kani ŵonse ŵali nempese syakutendulusya ? Kani ŵonse ŵalalaŵila nemini ? Kani ŵonse ŵalaŵulisisya imini ?
46012031	Sombi kamufwaisya impese isyakucilo'ŵukulu . Peŋka kaŵili ndukumulanjisyeni insila iweme iyakucila lukoso .
46013001	Naŋkalawila nemini syaŵantunsi nesyaŋkalamba syaŵaLesa , kani nsikwete-ŵutemwe , ndiŵele luŵemba ululila , cela iciŵalisya ŋgele ŋgele .
46013002	Kaŵili naŋkawa nekusimika , nekwisiŵa ifyamfiso fyonse nefyakwisiŵa fyonse ; kaŵili naŋkawa nekucetekela konse , ukwakukumana ukutesya'mapili , kani nsikwete-ŵutemwe , ndi walukoso .
46013003	Nakaŵili naŋkaawanya amaŵoni anji onse mukulisya awapeŋgele , nekuposo'muŵili wanji mukuwoca , kani nsikwete-ŵutemwe , ifyo tafinsyucisya-po neli panini .
46013004	Uŵutemwe ŵulateko'mutima , nekucite'ŋkumbu ; uŵutemwe taŵucita-po icikani ; uŵutemwe tawutaŋgala-po , taŵulitota-po ,
46013005	taŵucita-po ifitafyelelwe ; taŵufwaya ifyaŵuko ubwine , taŵukalipisiwa , tabweŵe'fiŵipile ;
46013006	tawusaŋgalala pakuŵone'fyakusendeka , sombi ŵulasaŋgalala pamo naŵucine ;
46013007	ŵulapinte'fintu fyonse ; ŵulacetekele'fintu fyonse ; ŵulapembelele'fintu fyonse ; ŵulasuminine'fintu fyonse .
46013008	Uŵutemwe taŵufilwa-po neli limo . Sombi kani pali ukusimika , kukafumiwa ; kani pali imini , sikasila ; kani pali ukwisiŵa , kukafumiwa .
46013009	Pakuti tuliisi panini lukoso , kaŵili tulasimika kunini lukoso ;
46013010	sombi ili cikesa ico iciwaminine lukoso , eli cikafumiwa ico iciweme panini lukoso .
46013011	Ili ncili mwanice , nalukulawila koti mwanice , nalukulaŋguluka koti mwanice , nalukwalakanya koti mwanice ; sombi pakuti ŵukumo ndiŵele mukulu , ndifumisye ifintu fyabwanice .
46013012	Pakuti ŵukumo tulukuŵone'fintu icisimyesimye mukalolelo ; sombi pampindi iyo tukaŵonana pamenso . Ŵukumo ndiisi panini lukoso ; sombi pampindi iyo ŋkesiwa bwino koti nifyopele'fyo ifi nalukwisibwa bwino .
46013013	Pano palekala ukucetekela nekupembelela neŵutemwe , ifi fyotatu ; sombi icakucilo'ŵukulu ŵutemwe .
46014001	Kamulondo'ŵutemwe ; sombi kaŵili kamwesyo'kwakuti ukuŵa nefintu ifyakuMupasi : tanje cine ati mukasimike .
46014002	Pakuti uyo , ulaŵila nelumini , taalaŵila kuŵantunsi , sombi alalaŵila kuli ŵaLesa ; pakuti tapali-po uumfwisya ; sombi mumupasi alalaŵila ifyamfiso ,
46014003	Sombi uvo usimika , alalaŵila kuŵantunsi ukuŵeŵaka nekuŵacenjesya nekuwasaŋgalasya .
46014004	Uyo ulaŵila nelumini , alaliiŵaka umwine ; sombi uyo usimika alaliiŵaka ikelesya .
46014005	Kansi niŋgafwaya ati mwense mukalaŵile nemini ; sombi tanje cine ati mukasimike ; nakaŵili uyo usimika alicilile uŵukulu napali woyo ulaŵila nemini , kani tesi aŵulisisye , ati lipoke ukwiŵakwa ikelesya .
46014006	Pakuti pali fyefyo , mweŵakwasu , kani ŋkese kuli mweŵo ukulukulaŵila nemini , ŋkamuwamyeni syani , kani tesi ŋkalaŵile kuli mweŵo , neli nipakufisulula , neli nipafyakwisiŵa , neli nipakusimika , neli nipakusambisya ?
46014007	lfintu ifyakuŵulo'mweo , kani musembe kani bwesela , ifilila , kani tafilekanya imisaŋgo yafiko , mbasyani fiŋgesibwa ifi ŵalisya pamusembe kani nipabwesela ?
46014008	Pakuti kani ulupeŋga lulile nemusaŋgo utawisibwa , mbaninani uŋgaliansika mukulukulwa ?
46014009	Fyopele'fyo namweŵo , kani tesi mulaŵile nelumini amasiwi akumfwanika bwaŋgu , ifyo ifilaŵilwe fiŋgesibwa syani ? Pakuti , kani nifyefyo , muŋgekala ŵakulaŵila muli kaŵesya .
46014010	Emo ili mucalo , cipale , imilaka imikoka namikoka ; kaŵili tapali-po neli umo uwakuŵulo'kumfwanika .
46014011	Kani lomba nsiisi ifi weŵa umulaka , ŋkaŵa mwinafyalo kuli woyo ulukulaŵila , nawoyo ulukulaŵila naye akaŵa mwinafyalo kuli neŵo .
46014012	Fyopele'fyo namweŵo , pakuti mulukwesyo'kuŵa nefyaMupasi , kamufwaya ifyakwiŵake'kelesya , ati mukafule ukwakuti ,
46014013	Pakuti pali fyefyo uyo ulaŵila nelumini ŋgaatembele ati akaŵulisisye .
46014014	Pakuti kani ntembele nelumini , mupasi wanji eutembela ; sombi akalaŋgo kanji takekata-po ifisepo .
46014015	Nindo lomba ? Ŋkatembela nemupasi ; sombi kaŵili ŋkatembela nakukalaŋgo . Ŋkemba nemupasi ; sombi kaŵili ŋkemba nakukalaŋgo .
46014016	Kani ifyo tefyo , kani ulukucindika nemupasi , umuntu uyo ulukwikala pamupunda wamuntu utaasambisiwe , mbasyani aŋgalaŵila ati Ameni , pakutota weŵo , pakuti ifi ulukulaŵila weŵo taafiisi-po ?
46014017	Pakuti icine ulukutota bwino ; sombi uyo umbi taalukwiŵakwa , yo .
46014018	Ndukutota ŵaLesa pakuti ndalaŵila nemini ukwakucila napali mweŵo mwense :
46014019	naŋgawe'fyo mwikelesya ndukufwayo'kulaŵila amasiwi asanu nekalaŋgo kanji , ati mbafunde naŵambi , ukucila napakulaŵila nelumini amasiwi amasausande ikumi .
46014020	Mweŵakwasu , mumitima yenu tekuŵa muli ŵanice : naŋgawe'fyo ifyaŵumbifi muŵe muli nincece , sombi mumitima muŵe muli ŵakulu .
46014021	Mumafunde mulilembelwe ati : ŴaSikulu ati : Muŵantu ŵamini yabwensu namumilomo yaŵensu ŋkalawila kuŵantu aŵa ; popele , naŋgawe'fyo , tawakanumfwa .
46014022	Pakuti pali fyefyo , imini sili koti kesiŵilo , kuli ŵaŵo aŵacetekela teko , sombi nikuli ŵaŵo aŵataŵacetekela ; sombi ukusimika takuli kuŵakuŵulo'kucetekela , sombi kuli kuli ŵaŵo aŵacetekela .
46014023	Kani lomba ikelesya lyonse lifiwuŋgene nemutima umo , neŵantu ŵonse naŵo nekulukulaŵila nemini , lomba nekwinjila-mo aŵantu aŵataŵasambisiwe neli ŵakuŵulo'kucetekela , kansi taŵakalaŵila ati : Mwafunta ?
46014024	Sombi kani ŵonse ŵalukusimika , lomba nekwinjila-mo umbi utaacetekela neli muntu utaasambisiwe , alasininwa kuli ŵo ŵonse ; alebwa kuli ŵo ŵonse ;
46014025	ifintu ifyamfiso ifyamumutima wakwe filaŵoneka ; fyopele'fyo akawila pansi ubwifuneme , nekuŵalambila ŵaLesa , ukulukutulisya ati icine ŵaLesa ŵali pakati pali mweŵo .
46014026	Nindo lomba , mweŵakwasu ? Impindi syonse isi mulukuwuŋgana , mwense umbi ali nesamo , umbi ali neŵusambisi , umbi ali necakufisulula , umbi ali nelumini , umbi naye ali nekuŵulisisya . Fyonse ŋgaficitwe mukwiŵaka .
46014027	Kani umbi alaŵile nelumini , ŋgaŵalaŵile ŵaŵili , sombi tekucila napali ŵatatu , nekulaŵila umo umo ; umbi naye umo ŋgaaŵulisisye :
46014028	sombi kani tapali uwakuŵulisisya , ŋgaakutumane uyo mwikelesya ; ŋgaaluawilile , alaŵile kaŵili nakuli ŵaLesa .
46014029	Neŵakusimika naŵo ŋgaŵalaŵile ŵaŵili , kani ŵatatu , naŵambi naŵo ŋgaŵesiŵisye ukwakulekanya .
46014030	Sombi kani fyafisuluka ifintu kuli umbi uwikele-po , uwakutaŋga ŋgaakutumane .
46014031	Pakuti mwense muliisi ukusimika umo umo , ati ŵonse ŋgawasambile , ŵacenjesiwe .
46014032	Nakaŵili imipasi yaŵakusimika ilakomekwa kuŵakusimika ;
46014033	pakuti ŵaLesa taŵali ŵakufuluŋganya , sombi ŵaŵutende : koti nifyopele'fyo ifili mumakelesya onse awaluŋgeme .
46014034	Aŵanakasi ŋgawakutumane mumakelesya ; pakuti tafisuminwe kuli ŵo ukulaŵila ; sombi ŋgawakomekwe , koti nifyopele'fyo ifi alaŵila nemafunde .
46014035	Popele kani ŵalukufwayo'kusambila fimbi , ŋgaŵaŵepusye aŵalume ŵaŵo aŵene kwaŵo kunanda : pakuti fyansoni ukulaŵila mwikelesya umwanakasi .
46014036	Syani ? Kani muli mweŵo mwalifumine isiwi lyaŵaLesa ? Kani lyalificile kuli mweŵo mweŋka ?
46014037	Kani umbi alukulilaŋgulucila ati ndi wakusimika , ndi waMupasi , ŋgaaliisiŵisye ifintu ifi ndukulemba kuli mweŵo , ati fyakufundwa kuli ŵaSikulu .
46014038	Sombi kani umbi taakwete-kwisiŵa , ŋgaekale wakuŵulo'kwisiŵa .
46014039	Pakuti pali fyefyo , mweŵakwasu , fwaisyeni nemakosa ukusimika , sombi tekuŵakanya aŵantu ukulaŵila nemini .
46014040	Sombi ifintu fyonse ŋgaficitwe nemucinsi neŵunjino .
46015001	Pano ndukumwisiŵisyeni , mweŵakwasu , leeŵo ico leiweme ici natulisye kuli mweŵo , ici mwapokele kaŵili , copele'co kaŵili ici mwimakanine-mo ,
46015002	ici mulukupulucila-mo kaŵili , kani mulukwikatisya amasiwi ayo anamutulisisyeni , kani tamwacetekele ukwalukoso .
46015003	Pakuti nalimupeleni tanje cine ifyo ifi napokele kaŵili , ati ŵaKlistu ŵalitufwilile ifyakuŵifya fyesu koti malembo ;
46015004	kaŵili ati ŵalisicilwe ; nakaŵili ati ŵaliŵusiwe pakasuŵa kaŵusitatu koti malembo ;
46015005	nakaŵili ati ŵalibwenekele kuli Kefasi , peŋka nakuli ŵaŵo ikumi naŵaŵili ;
46015006	popele ŵalibwenekele kuŵakwasu aŵacilile ubwinji napaŵantu imyanda isanu pamo impindi imo ; aŵo aŵenji ŵaciikele naŵukumo ŵonse , sombi wambi ŵaliile mutulo twamfwa .
46015007	Pantanjile ŵalibwenekele kuli Jakobo ; popele nakutanjisi syonse ;
46015008	napanuma yaŵo ŵonse , ŵalibwenekele nakuli neŵo , koti nikucileka .
46015009	Pakuti ninentanjisi icepele lukoso uŵuleme , nensielelwe ukwilikwa ati nintanjisi , pakuti nalukukululusya ikelesya lyaŵaLesa .
46015010	Sombi pakuti paluse lwaŵaLesa ndi fino ifi ndi : kaŵili uluse lwaŵo ulwakuli neŵo talwaŵele lwalukoso ; sombi nalukupyuŋga ukwakucila napali syesyo-ntanjisi syonse ; naŋgawe'fyo nsinali nineŵo koku , sombi luse lwaŵaLesa ulwali naneŵo ,
46015011	Popele kani nineŵo , kani nisyesyo , fyopele'fyo efi tusambisya , kaŵili fyopele'fyo efi mwacetekele .
46015012	Popele kani ŵaKlistu ŵalaŵatulisya ati ŵaliŵusiwe paŵafwile , mbasyani mulaŵila mweŵambi ati tapali ukuŵuka kwaŵafwile ?
46015013	Sombi kani tapali ukuŵuka kwaŵafwile , lomba naŵaKlistu kaŵili taŵaŵusiwe ;
46015014	popele kani ŵaKlistu taŵaŵusiwe , lomba nekutulisya kwesu kuŋgawa kwalukoso , nekucetekela kwenu nako kwalukoso .
46015015	Icine nafweŵo tuŋgawoneka ati nifivemboni syaŵaLesa isyakuŵepa ; pakuti twalisimicile ifyaŵaLesa , ati ŵaliŵaŵusisye ŵaKlistu : aŵa taŵaŵusisye ; kani cine ati aŵafwile taŵaŵusiwa .
46015016	Pakuti kani aŵafwile taŵaŵusiwa , lomba naŵaKlistu kaŵili taŵaŵusiwe ;
46015017	popele kani ŵaKlistu taŵaŵusiwe , ukucetekela kwenu kuŋgaŵa kwalukoso ; mweŵo muŋgaciikala mufyakuŵifya fyenu .
46015018	Popele kaŵili naŵaŵo aŵaile mutulo muli ŵaKlistu ŵaŋgonalwa .
46015019	Kani fweŵo twalukupema-mo muli ŵaKlistu ifyamumweo uno weŋka , fweŵo tuŋgasyama ukucila napaŵantu ŵonse lukoso .
46015020	Sombi ŵaKlistu lomba ŵaliŵucile paŵafwile ; ŵaliŵele ŵamutulu waŵaŵo aŵali mutulo twamfwa .
46015021	Pakuti mumuntunsi mwaliisile imfwa , mumuntunsi kaŵili mwaliisile nekuŵuka kwaŵafwile .
46015022	Pakuti koti nifyopele'fyo ifi ŵafwa ŵonse muli Adama , fyopele'fyo muli ŵaKlistu emo ŵakapatamuka ŵonse .
46015023	Sombi ŵonse mumaŵumba aŵo aŵene : ŵaKlistu aŵamutulu , popele naŵaŵo ŵaŵaKlistu pakwisa ŵo .
46015024	Popele pantanjile pakesa ukusila , lomba ŵakaŵapela ŵaLesa ŵaWisi uŵufumu , ili ŵakasilo'kwalula ati bwalukoso uŵufumu ŵonse neŵukulu ŵonse nemakosa onse .
46015025	Pakuti ukwelelwa ati ŵekale uŵufumu , ili tawaŋganyantika-po amakasa aŵo patupondo twaŵo tonse .
46015026	Akapondo akakapela-ko ukwaluka kalukoso nimfwa .
46015027	Pakuti palilembelwe ati : Ŵalikomekele pansi pamakasa aŵo ifintu fyonse . Sombi pakulaŵila ati ifintu fyonse filikomekelwe , palibwenekele ati aŵo aŵafikomekele kuli ŵo ifintu fyonse taŵeŵelwe .
46015028	Popele ili fikakomekwa kuli ŵo ifintu fyonse , eli ŵakakomekwa Aŵana naŵo aŵene kuli ŵaŵo aŵakomekele ifintu fyonse kuli ŵo ; ati ŵaLesa ŋgaŵaŵe fintu fyense muli fyo fyonse .
46015029	Kani ifyo tefyo , aŵo aŵaŵatisiwa pakuti paŵafwile , mbaŵakacite'ndo ? Kani aŵafwile taŵaŵusiwa-po neli kuŵusiwa konse , mbanindo lomba ŵaŋgaŵatisiwa aŵantu pakuti pali ŵo ?
46015030	Mbanindo nafweŵo tulukutakatila imyeo yesu impindi syonse ?
46015031	Insiku syonse ndafwa ! Ndukulaŵile'fyo pakuti pakutota ukwamuli mweŵo , mweŵakwasu , uku ndi nako muli ŵaKlistu Yesu ŵaSikulu ŵesu .
46015032	Naŋgawa ati nalilwile nefilwani kuEfesa koti ŵuntunsi , niŋgasyuka syani ? Kani aŵafwile taŵaŵusiwa-po , ŋgatulukulya nekulukunwa , pakuti mailo tukafwa !
46015033	Tekutumpaikwa : ukwambale'fiŵipile kulaŵifyo'mucinsi .
46015034	Ŵukeni pakupendwa kwenu , muluŋgame , muleke ukuŵifya ; pakuti ŵambi taŵesi-po ŵaLesa : ndukulaŵila mukumuleŋgeleni insoni .
46015035	Sombi umbi akulaŵila ati : Aŵafwile ŵaŋgaŵusiwa syani ? Ŵaŋgesa nemuŵili wasyani ?
46015036	Weutumpile , ici uŵyala wemwine , tacipelwa umweo , kani tesi cifwe :
46015037	kaŵili ici uŵyala , toŵyalapo umuŵili ukaŵa-po , sombi mulaŵyala ulupeke lukoso , ulwatiligu cipale , kani lwamukoka umbi ;
46015038	sombi ŵaLesa ŵalalupela umuŵili koti nifyopele'fyo ifi ŵafwaile , nakumbuto syonse nako ŵalapela imiŵili yasiko isine .
46015039	Iminefu yonse taili munefu umo ; sombi eko uli umunefu umo waŵantunsi , umbi nawo wanama , umbi nawo wafyuni , naumbi nawo wesaŵi .
46015040	Epo ili nemiŵili iyakwiulu , nemiŵili iyapansi : sombi uŵuleme bwayakwiulu bwamukoka umbi , neŵuleme bwayapansi bwamukoka umbi nawo .
46015041	Eko ŵuli uŵuleme bwakasuŵa , neŵuleme ŵumbi naŵo ubwamwensi , neŵuleme ŵumbi naŵo ubwatuwaŋgaŵaŋga ; pakuti kaŵili akawaŋgawaŋga kamo kalapusana uwuleme nekaŵyakwe .
46015042	Fyopele'fyo kaŵili fili ukuŵuka kwaŵafwile . Ulaŵyalwa mwiŵosi ; ulaŵusiwa umwakuŵulo'kuŵola .
46015043	Ulaŵyalwa mumupufyo ; ulaŵusiwa muŵuleme . Ulaŵyalwa muŵufila , ulaŵusiwa mumakosa .
46015044	Ulaŵyalwa umuŵili waŵuntunsi , ulaŵusiwa umuŵili wamupasi . Kani epo uli umuŵili waŵuntunsi , epo uli newamupasi kaŵili .
46015045	Fyopele'fyo fililembelwe ati : Umuntu uwakutaŋga Adama aliŵele mutima wamweo . Adama uwakupela-ko aliŵele mupasi uwakupelo'mweo .
46015046	Naŋgawe'fyo ico icamupasi tacitanjile-ko , sombi ico icaŵuntunsi ecitanjile-ko ; popele pantanjile naceco icamupasi .
46015047	Umuntu uwakutaŋga wapansi , weloŵa : umuntu uwaŵuŵaŵili wakwiulu .
46015048	Koti nifyopele'fyo ifili ifyeloŵa , fyopele'fyo naŵaŵo aŵeloŵa : kaŵili koti nifyopele'fyo ifili ifyakwiulu , fyopele'fyo naŵaŵo aŵakwiulu .
46015049	Nakaŵili koti nifyopele'fyo ifi twapintile icipasyo cafyeloŵa , fyopele'fyo tukapinta kaŵili necipasyo cafyakwiulu .
46015050	Popele ndukulaŵile'fi , mweŵakwasu , ati umunefu nemilopa taisi ukupyana Uŵufumu bwaŵaLesa ; kaŵili ifyeŵosi tafipyana-po ifyakuŵulo'kuŵola .
46015051	Ŵoneni , ndukumuŵuleni icamfiso : Tatukalala mutulo twamfwa fwense tau , sombi fwense lukoso tukaaluka , pakapindi kanini lukoso ,
46015052	pakulekema Iukoso ilinso , pakulila ulupeŋga ulwakupela-ko ; pakuti ulupeŋga lukalila , eli aŵafwile ŵakaŵusiwa ŵakuŵulo'kuŵola , nafweŵo nekwaluka .
46015053	Pakuti ukwelelwa ati ici-ceŵosi cikafwale icakuŵulo'kuŵola , nacici iciisi ukufwa nekufwala icakuŵulo'kufwa .
46015054	Sombi ili cikafwala icakuŵulo'kuŵola ici-ceŵosi , nacici iciisi ukufwa nekufwala icakuŵulo'kufwa , eli fikacitwa koti lisiwi ilyo ilyalembelwe ati : Imfwa ilimininwe kukucilo'ŵukali .
46015055	Wemfwa ! Mbokucilo'ŵukali koŵe kuli kulipi ? Wemfwa ! Mboluŵola loŵe luli kulipi ?
46015056	Uluwola lwamfwa kuŵifya ; namakosa akuŵifya nao mafunde .
46015057	Sombi tulukutota ŵaLesa , aŵalukutupela fweŵo ukucilo'ŵukali , pakuti pali ŵaSikulu ŵesu Yesu Klistu .
46015058	Pakuti pali fyefyo , mweŵakwasu mwentemenwe , muŵe ŵakosele , ŵakuŵulo'kwisiŵa ukutesiwa , ŵafulile nemilimo yaŵaSikulu insiku syonse , ŵakwisiŵa ati ukupyuŋga kwenu takuli kwalukoso muli ŵaSikulu .
46016001	Lomba ifyakuwuŋga imilambu iyakupela'waluŋgeme , koti nifyopele'fyo ifi nafundile amakelesya akuGalatya , fyopele'fyo kamucita namweŵo .
46016002	Pakasuŵa akakutatiko'muluŋgu , mwense umo umo mukalukuŵika'maŵoni koti nifyopele'fyo ifi mukasyuka , kwiŋgesakuŵuka ukuwuŋga imilambu impindi iyo iyi ŋkesa .
46016003	Popele ili ŋkafika , aŵo ŵopele aŵa mukasumina , ŋkawatuma pamo neŋkalata mukupinta ifyaŋkumbu fyenu kuJelusalemi ;
46016004	sombi kani ukwelelwa ati ŋkaye naneŵo , ŋkaya naŵo .
46016005	Sombi ŋkesa kuli mweŵo , ili ŋkapita paMakedonya ; pakuti icine ŋkapita paMakedonya .
46016006	Lomba cipale ŋkekala nenu , kani mwela wonse , ati mukansindicisye uko konse uku ŋkaya ,
46016007	Pakuti nsilukufwayo'kumuŵoneni ŵukumo , ndukupitilila ; pakuti ndukucetekela ati ŋkekala nenu impindi , kani ŵaSikulu ŵakasumina .
46016008	Sombi ŋkekala kuEfesa ukufika nakumpindi yaPentekosite ;
46016009	pakuti , pamulyaŋgo paisuka kuli neŵo apakulu apamilimo ikulu ; kaŵili eko ŵali aŵapate aŵenji .
46016010	Sombi kani akese Timote , mukaŵone ati ekale nenu wakuŵulo'kutina ; pakuti alacite'milimo yaŵaSikulu , koti nifyopele'fyo ifi ncita naneŵo .
46016011	Pakuti pali fyefyo aŵantu ŵonse neli umo tekumupufya ; sombi mukamusindicisye neŵutende , ati akese kuli neŵo : pakuti ndukucetekela ati akese pamo neŵakwasu .
46016012	Sombi ifyakwe Apolo umukwasu , nalimukakatisye ukwakuti , ati ŋgaakaye kuli mweŵo pamo neŵakwasu ; popele taalukufwaya neli panini ukuya ŵukumo ; sombi akaya pakuŵona impindi ielelwe .
46016013	Kamulaŋga-laŋga , mwimakane makosa mukucetekela , muŵe ŵalalume , mukose .
46016014	Ifintu fyenu fyonse ŋgaficitwe neŵutemwe .
46016015	Muliisi awamuŋanda yakwe Sitefana , ati fyamutulu ifyakuAkaya , nakaŵili ati ŵaliliikalicile mukuŵapyunjila'ŵaluŋgeme ; popele ndukumukombeteleni , mweŵakwasu ,
46016016	ati namweŵo mulukukomekelwe kuŵakuŵe'fyo , nakuli ŵo ŵonse awalukupyuŋga pamo nekulukukatala .
46016017	Popele ndukutemwa pakuti pakwisa kwakwe Sitefana naFotunato naAkaiko ; pakuti ŵalikumanisye uŵufila bwenu .
46016018	Pakuti ŵalikatulwile umupasi wanji newenu : kamuŵesiŵa lomba aŵakuŵe'fyo .
46016019	Amakelesya amucalo caAsya alukumusekeleni . Akwila naPilisicila ŵalukumusekeleni ukwakuti muli ŵaSikulu , pamo nekelesya ilili muŋanda yaŵo .
46016020	Aŵakwasu ŵonse ŵalukumusekeleni . Kamusekelansyanya necifyonto iciswetelele .
46016021	Ukusekela kwanji nePaulu kuminwe yanji nemwine .
46016022	Kani umbi taalukutemwa-po ŵaSikulu , ŋgaekale ufinjilwe . ŴaSikulu ŵalukwisa .
46016023	Uluse lwaŵaSikulu Yesu Klistu lwikale namweŵo .
46016024	Uŵutemwe bwanji bwikale namweŵo mwense muli ŵaKlistu Yesu . Ameni .
47001001	NePaulu , nentanjisi yaŵaKlistu Yesu , pakufwaya kwaŵaLesa , naTimote umukwasu , tulukulemba kwikelesya lyaŵaLesa ilili kuKolinto , pamo neŵaluŋgeme ŵonse aŵekele monse mucalo caAkaya :
47001002	Uluse luŵe kuli mweŵo neŵutende uŵufumine kuli ŵaLesa ŵa Wisifwe nakuli ŵaSikulu Yesu Klistu .
47001003	Ŵalicindeme ŵaLesa ŵaWisiŵo ŵaSikulu Yesu Klistu , ŵaWisifwe ŵaŋkumbu , ŵaLesa ŵakusaŋgalasya konse ;
47001004	aŵatusaŋgalasya fweŵo pakupeŋga kwesu konse , ati twisiŵe ukuŵasaŋgalasya aŵo aŵalukupeŋga , pakuti pakusaŋgalasya uko uku ŵatusaŋgalasya fweŵo fweŵene ŵaLesa .
47001005	Pakuti koti nifyopele' fyo ifi kufula kuli fweŵo ukusomenwa kwaŵaKlistu , fyopele'fyo pakuti pali ŵaKlistu kulafula nekusaŋgalala kwesu .
47001006	Sombi kani tulukupeŋga , nipakuti pakusaŋgalala kwenu nekupuluka kwenu ; kani tulukusaŋgalala , nipakuti pakusaŋgalala kwenu , ukulukucita pakusumina necifwe ukukululuka kopele uko uku tulukukululuka .
47001007	Popele ulucetekelo Iwesu lulikosele pakuti pali mweŵo ; pakuti tuliisi ati koti nifyopele'fyo ifi mwaaŵana ukukululuka , fyopele'fyo mulaaŵana nekusaŋgalala .
47001008	Pakuti tatulukufwaya ati muŵule ukwisiŵa , mweŵakwasu , ifyakupeŋga kwesu ukwaisile kuli fweŵo mucalo caAsya , ati twalilemene ukuŵombomana ukwakuti , ukucila napamakosa esu , fyopele'fyo twalicetekele ati twakufwa lukoso .
47001009	Icine fweŵene twali nekusininwa kwalufu mumitima yesu , ati tekulukulicetekela fweŵene , sombi ati tulukupemamo muli ŵaLesa aŵaŵusya aŵafwile ;
47001010	aŵatupulwisye kulufu ulukulu makosa ulwakuŵe'fyo , eŵakatupulusya ; aŵa tulukupema-mo ati ŵakalukucitupulusya ;
47001011	ili mulukupyuŋga pamo namweŵo pakutembela pakuti pali fweŵo ; ati pakuti pampese iyakuli fweŵo iyafumine kuŵantu aŵenji , aŵantu aŵenji ŵakatutotele .
47001012	Pakuti ukulitota kwesu nikuku , ukusimika ukwamuli cimaŋga wesu , ati mukuswetelela nekuluŋgama kwaŵaLesa , mumano akumunefu temo , sombi nimuluse lwaŵaLesa , twalukwikala bwino mucalo capansi tanje cine ifyakuli mweŵo .
47001013	Pakuti tatulukumulembeleni ifintu fimbi , sombi fyeŋke'fyo ifi mulukupenda nekusumina efi tulukulemba ; nakaŵili ndukucetekela ati mwakulukufisuminina ukufika nakukupela-ko ;
47001014	koti nifyopele'fyo kaŵili ifi mwatusumine panini ati tuli cakutotela-po cenu , fyopele'fyo ifi muli namweŵo cakutotela-po cesu , pakasuŵa kaŵaSikulu ŵesu Yesu .
47001015	Popele , pakucetekele'fyo , nalilandakenye ukutaŋgo'kwisa kuli mweŵo ati mukapoke uluse lwaŵusiŵili ;
47001016	lomba nekupita pali mweŵo ukuya kucalo caMakedonya ; popele liŵili , pakufuma kuMakedonya , ukwisa kuli mweŵo , nekusindicisiwa kuli mweŵo palwendo lwanji lwakuya kucalo caŵena-Juda .
47001017	Peŋka , pakulandakanye'fyo , kani nalificitile neŵumpuwa ? Ifintu ifyo ifi nandakanya , kani ndafilandakanya koti munefu , ati pali neŵo pekale Inya Inya naKoku Koku ?
47001018	Sombi ŵaLesa ŵakucetekelwa , pakuti isiwi lyesu ilyakuli mweŵo talili Inya naKoku .
47001019	Pakuti Aŵana ŵaŵaLesa , eŵa Yesu Klistu , aŵasimicilwe pakati pali mweŵo kuli fweŵo , ekuli neŵo nakuli Silwano nakuli Timote , taŵaŵele Inya naKoku , sombi ŵaliŵele Inya muli Wo .
47001020	Pakuti naŋgaŵa ati amalailo aŵaLesa enji , muli ŵo emuli Inya ; nakaŵili muli ŵo emuli Ameni , mukuŵaletela ŵaLesa uŵuleme pakuti pali fweŵo .
47001021	Popele Aŵo aŵatukosya pamo namweŵo muli ŵaKlistu , aŵatusufisye , niŵaLesa ;
47001022	aŵatuŵicile-po kaŵili nekesiŵilo kaŵo , nekutupela akesiŵilo kakulaya kwaMupasi mumitima yesu .
47001023	Sombi ndukuŵeta ŵaLesa nimboni yakumutima wanji , ati nsiŋgesa kuKolinto , pakuti pakufwayo'kumulekeni .
47001024	Tekweŵa ati tuli naŵuwisikulu pakucetekela kwenu , koku , sombi tuli ŵakumofweni-ko ukutemwa kwenu ; pakuti mulemakana makosa kukucetekela kwenu .
47002001	Sombi nalililandakanisye ifi ati tesi ŋkese-po liŵili kuli mweŵo nensoni .
47002002	Pakuti kani muleŋgeleni inseni , mbaninani uŋgantemwesya , sombi wopele uyo uŵele nensoni kuli neŵo ?
47002003	Popele nalilembele fyopele'fyo , niiŋgawa , pakwisa , nensoni kuli ŵaŵo aŵelelwe ukunsaŋgalasya ; pakuti nalukupema-mo muli mweŵo mwense , ati ukusaŋgalala kwanji kwenu mweŵo mwense .
47002004	Pakuti mukukululuka ukwinji nensoni isikulu isyamumutima nalimulembeleni neminsosi iinji ; ati mukaŵe nensoni , koku ; sombi ati mukesiŵe uŵutemwe uŵo uŵu ndukumutemweni ukwakufula .
47002005	Sombi kani umbi aleŋgele insoni , alileŋgele insoni , kuli neŵo teko , sombi pambi kuli mweŵo mwense ( niiŋgalemyo' mulandu ) .
47002006	Umulandu uwacitilwe kuŵenji ulikumene uwakuŵe'fyo ;
47002007	ati sombi tanje cine muŋgamufitulucila nekumusaŋgalasya , eŋgesa uwakuŵe'fyo kuŵombomaninina cipale kunsoni syakwe isifulile .
47002008	Pakuti pali fyefyo ndukumucenjesyeni ati mukakonsye uŵutemwe bwenu kuli ye .
47002009	Pakuti nalilembele pakuti pali fifi kaŵili , ati njisiŵe ukumwesyeni kani mulomfwisya nekucita ifintu fyonse .
47002010	Uyo umulukufitulucila , naneŵo fyopele'fyo ndukumufitulucila ; pakuti naneŵo , kani nalifitulucile ifintu , nalififitulucile pakuti pali mweŵo muŵuntu bwaŵaKlistu ;
47002011	eŋgatucenjelela Satana ; pakuti tatuli ŵakuŵulo' kwisiŵa ukulandicila kwakwe .
47002012	Kaŵili ili naficile kuTilowa , mukuleta Iceŵo caŵaKlistu iciweme , nekunjisucila umulyaŋgo muli ŵaSikulu ,
47002013	nsinaŵele nekutusya kwamupasi wanji , pakuti nsinabwene Tito umukwasu ; sombi naliŵalaile , nekuya kuMakedonya .
47002014	Sombi ŵaLesa ŵatotwe , aŵatukulika insiku syonse pakwaŋga muli ŵaKlistu , nekufisulwila muli fweŵo ubwema bwakuŵesiŵa pantu ponse .
47002015	Pakuti fweŵo tuli kuli ŵaLesa bwema bwaŵaKlistu uŵune , muli ŵaŵo aŵalukupuluka , namuli ŵaŵo aŵalukufwa ;
47002016	kuli ŵaŵo tuli bwema ubwafumine kumfwa ubwakutwalwa nakumfwa ; kuli ŵambi naŵo tuli bwema ubwafumine kumweo ubwakutwalwa nakumweo . Popele mbaninani ukumene ifintu ifyo ?
47002017	Pakuti tatuli koti niŵaŵo aŵenji , aŵaŵifya lsiwi lyaŵaLesa ; sombi , koti nikumitima yacine , koti kufuma kuli ŵaLesa , tulalaŵila muli ŵaKlistu pamenso aŵaLesa .
47003001	Kani tulukutatika liŵili ukulilemya ? Kani tulukufwaya , koti nifyopele'fyo ifi ŵafwaya ŵambi , iŋkalata isyakutulemya kuli mweŵo , neli syakufuma kuli mweŵo ?
47003002	Mweŵo emweŋkalata yesu , ilembelwe mumitima vesu , iisiŵilwe ipendelwe kuŵantu ŵonse .
47003003	Mulibwenekele muli niŋkalata yaŵaKlistu , iyapyunjilwe kuli fweŵo , ilembelwe kuli inci teko , sombi nikuMupasi waŵaLesa ŵaMweo ; pamaseleti ebwe tepo , sombi nipamaseleti amitima yamunefu .
47003004	Sombi ukucetekela ukwakuŵe'fi tuli nako kuli ŵaLesa muli ŵaKlistu :
47003005	ati tatukumene fweŵene ukulieŵa akantu , koku ; sombi ukukumana kwesu kulifumine kuli ŵaLesa ;
47003006	aŵatukumenye kaŵili koti ŵapyunjisi ŵakulayana kwaŵukumo ; ŵelembo koku , sombi ŵamupasi ; pakuti ilembo lilepaya , sombi umupasi eupelo' mweo .
47003007	Sombi kani ukupyuŋga kwamfwa ukwamwilembo , ukwaŵasilwe mumabwe , kwaliŵele muŵuleme , fyopele'fyo aŵana ŵakwe Isilaeli taŵaisiŵile ukutontomeka pamenso pakwe Mose , pakuti paŵuleme ubwapamenso pakwe , ubwalukusimina ,
47003008	mbokupyuŋga kwaMupasi , kansi takukekala muŵuleme tanje cine ?
47003009	Pakuti kani ukupyuŋga kwakusinina ŵuleme , tanje cine ukupyuŋga kwakuluŋgama kulafulo'ŵuleme .
47003010	Pakuti icine ico icalemesiwe , tacilemesiwe pakweŵe'fi , pakuti paŵuleme uŵo uŵucilile .
47003011	Pakuti kani ico icalukusimina cali neŵuleme , tanje cine ico icilukwikele cili muŵuleme .
47003012	Pakuti pali fyefyo , fwetuli nelucetekelo ulwakuŵe'fyo , tulalakawila ukwakuti ;
47003013	tatucita koti nifyopele'fyo ifi acitile Mose pakufimba akasansa pamenso , ŵeŋgatontomeka aŵana ŵakwe Isilaeli pakusila kwaŵuŵo ubwalukusimina .
47003014	Sombi imilaŋgwe yaŵo yalikosele ; pakuti ukufika nakukasuŵa kalelo akasansa kopele kalisyele , pakupenda ukulayana kwakale , pakuti tafiŋgaŵafimbulucila ati kulisimine muli ŵaKlistu .
47003015	Sombi ukufika nakuli lelo , impindi syonse isyakupenda amasiwi akwe Mose akasansa kali pamitima yaŵo .
47003016	Sombi impindi syonse isi ikaalucila kuli ŵaSikulu , akasansa nekufumiwa .
47003017	ŴaSikulu lomba Mupasi uyo ; lomba apali Umupasi waŵaSikulu epali ubwana-bwaŵene .
47003018	Sombi fweŵo fwense , pamenso apafimbulucile , ili tubwenesya pakalolelo uŵuleme bwaŵaSikulu , tulasaŋguka ukuŵa necipasyo cintu cimo , ukufuma kuŵuleme ŵumbi ukufika nakuli ŵumbi naŵo , koti nifyopele'fyo ififuma kuli ŵaSikulu Umupasi .
47004001	Pakuti pali fyefyo , pakuti tuli nekupyuŋga uko , koti nifyopele'fyo ifi twapokele iŋkumbu , tatulesuka ;
47004002	sombi tulikene ifintu ififisilwe ifyansoni ; nekuŵulo'kwenda muwuŋgwa uŵucenjele , neli kucitisya lsiwi lyaŵaLesa ukwakutumpaika ; sombi pakuŵoneka kwaŵucine tulukuliwamisya kuli ŵacimaŋga ŵaŵantu ŵonse pamenso aŵaLesa .
47004003	Sombi kani'cine leeŵo cesu leiweme cilifimbilwe , cilifimbilwe kuli ŵaŵo aŵalukufwa ;
47004004	muli ŵaŵo lesa wampindi ino aliileŋgele ŵumpofu imilaŋgwe yaŵaŵo aŵakuŵulo'kucetekela , kwiŋgatula ukutuŵa kwaCeŵo leiweme icaŵuleme bwaŵaKlistu , aŵali necipasyo caŵaLesa .
47004005	Pakuti tatulisimika , sombi tulasimika ati ŵaKlistu Yesu niŵaSikulu , nafweŵo fweŵene , ati tuli ŵapyunjisi ŵenu pakuti pali ŵaYesu .
47004006	Pakuti niŵaLesa aŵalaŵile ati : Ukutuŵa ŋgakutule mumfinsi , aŵatuŵile mumitima yesu , mukutufya ukwisiŵa kwaŵuleme bwaŵaLesa pamenso aŵaYesu Klistu .
47004007	Sombi tuli nemaŵoni aya mumiŵili yeloŵa , ati uŵukulu uŵucilile ubwamakosa ŵuŵe bwaŵaLesa , tekufuma kuli fweŵo , koku ;
47004008	ponse ponse tulisindicilwe , sombi tatufundeme ; tulipeŋgele , sombi tatupeŋgelele ;
47004009	tulitamfisiwe , sombi tatulekelwe ; tuliwisiwe pansi , sombi tatonawilwe ;
47004010	ili tupintala insiku syonse mumuŵili ukuŵepaya ŵaYesu , ati ŋgowoneke nemweo waŵaYesu mumuŵili wesu .
47004011	Pakuti fweŵo , fwetuli nemyeo , tuliposelwe insiku syonse kulufu pakuti pali ŵaYesu , ati ŋgowoneke nemweo waŵaYesu mumunefu wesu uwawuntunsi .
47004012	Kansi lomba imfwa ilacite'milimo muli fweŵo , sombi mweo eucite'milimo muli mweŵo .
47004013	Sombi , pakuti tuli nemupasi wopele uwakucetekela , umo nawoyo uwalembelwe ati : Nalicetekele , epo nalaŵile ; nafweŵo tulacetekela , epo tulaŵila kawili ;
47004014	pakuti tuliisi ati A ŵo aŵaŵaŵusisye ŵaSikulu Yesu ŵakatuŵusya nafweŵo pamo naŵaYesu , nekutwimakanika pamo namweŵo muceni caŵo .
47004015	Pakuti ifintu fyonse fili pakuti pali mweŵo , ati uluse ulufulile pakuti paŵenji , ŋgalufusye ukutota ukwakuŵuleme bwaŵaLesa .
47004016	Pakuti pali fyefyo tatulesuka-po , sombi naŵukaŵola uŵuntu bwesu ubwaposonde , naŋgawe'fyo uŵuntu bwesu ubwamumutima ŵulawamiwa insiku nansiku .
47004017	Pakuti ukupuŵa kwaŵukumo ukwakukululuka kwesu kulukutuleŋgela fweŵo , ukwakucila-cila uŵukulu , ukulema kwaŵuleme ukwamuyayaya ;
47004018	pakuŵulo'kuceta fweŵo ifintu ifiŵonwa , sombi ili tuceta ifintu ifitafiŵonwa ; pakuti ifintu ifiŵonwa fyampindi inini , sombi ifintu ifitafiŵonwa fyamuyayaya .
47005001	Pakuti tuliisi ati kani iŋanda yesu iyamutanda iyaŵuntunsi yonalwe , tulikwete kwiulu iŋanda ifumine kuli ŵaLesa , iŋanda itaiŵekwe kuminwe , iyamuyayaya .
47005002	Pakuti icine muli yiyi tulatoŋgela , ili tufwaisya ukufwala-po iŋanda yesu iyakufuma kwiulu :
47005003	kani nififi ati tukaŵoneke tulifwite , tatuli lukoso .
47005004	Pakuti icine fweŵo , fwetuli mumutanda uyu , tulatoŋgela , ili tutwicilwe ifilemene ; pakuti tatulukufwayo'kufula , sombi tulukufwayo'kufwala , ati ifyakufwa ŋgafiminwe kumweo ,
47005005	Sombi aŵo aŵatukonsesye pakuti pali fyefyo fyopele niŵaLesa , aŵatupele fweŵo akesiŵilo kakulaya kwaMupasi .
47005006	Tuli nemitima ikosele lomba insiku syonse , nekwisiŵa ati pakwikala mwesu mumuŵili tatuli-po kuli ŵaSikulu ,
47005007	pakuti tulenda koti kucetekela , tekoti kuŵona koku ;
47005008	naŋgaŵe'fyo tuli nemitima ikosele , nekutemwa tanje cine ukukuka mumuŵili nekwikala kwaŵo kuli ŵaSikulu .
47005009	Pakuti pali fyefyo kaŵili , kani tuli kwesu , kani tatulipo kwesu , tulesya nemitima yesu yonse ukuŵatemwesya .
47005010	Pakuti ukwelelwa ati fweŵo fwense tukaŵoneke pamenso acilye caŵaKlistu ; ati fwense tukapoke ifintu ifyacitilwe mumuŵili , koti nifyopele'fyo ifi twacitile , kani fiweme kani fiŵipile .
47005011	Popele pakuti tuliisi ukutina ukwakuli ŵaSikulu , tulatekenesya aŵantu , sombi kuli ŵaLesa tulibwenekele ; kaŵili , kani tulibwenekele namuli wacimaŋga ŵenu , ndukutemwa .
47005012	Tatulukulilemya liŵili kuli mweŵo , koku ; sombi tulukulaŵile'fyo ukumupeleni umwakulitotela pakuti pali fweŵo , ati mukalukuli nemwakuŵaasucila aŵo aŵalitotela pamenso aŵo , tepamitima yaŵo , koku .
47005013	Pakuti , kani tulifuntile , nikuli ŵaLesa ; kani tuli nemano esu , nikuli mweŵo .
47005014	Pakuti uŵutemwe bwaŵaKlistu ŵulukutukomeka ; pakuti twalieŵele'fi ati wamo ŵaliŵafwilile ŵonse , fyopele'fyo ŵonse ŵalifwile .
47005015	Kaŵili ŵaliŵafwilile ŵonse , ŵeŋgaliikalila liŵili nemweo aŵo aŵali nemweo , sombi ati ŋgaŵaŵekalile nemweo aŵo aŵaŵafwilile nekuŵuka liŵili .
47005016	Pakuti pali fyefyo ukufuma kumpindi ino tatuŵesi aŵantu neli umo koti munefu ; naŋgawa ati twaliŵesiŵile ŵaKlistu koti munefu , tatuŵesiŵile'fyo naŵukumo .
47005017	Pakuti pali fyefyo , kani umbi ali muli ŵaKlistu , ye cileŋgelwe caŵukumo ; ifintu fyakale filipitilile ; ŵona , fyonse filiŵele fyaŵukumo .
47005018	Sombi ifintu fyonse filifumine kuli ŵaLesa , aŵatulamwinine naŵo aŵene muli ŵaKlistu , nekutupela fweŵo uŵupyunjisi ubwakulamwina ;
47005019	pakuti ŵaLesa ŵali muli ŵaKlistu ukulukulamwina ifileŋgelwe ifyapansi pamo naŵo aŵene ; taŵalukuŵapendela ifyakupulaisya fyawo ; ŵaliŵicile muli fweŵo isiwi lyakulamwina .
47005020	Pakuti pali ŵaKlistu lomba tuli niŋkalamba , koti kweŵa ati ŵaLesa ŵalukucenjesya aŵantu kuli fweŵo ; pakuti pali ŵaKlistu tulukukombetela ati kamulamwinwa kuli ŵaLesa .
47005021	Aŵo aŵataŵaisiŵile ukuŵifya , ŵaLesa ŵaliŵaalwile kuŵifya pakuti pali fweŵo ; ati tukaŵe muli ŵo kuluŋgama kwaŵaLesa .
47006001	Nakaŵili , pakulukucite'milimo pamo naŵo , tulukumucenjesyeni ati tekupoko'luse lwaŵaLesa ukwalukoso :
47006002	pakuti ŵalilaŵile ati : Pampindi yampokelo nalikumfwile , Napakasuŵa kakupulusya napo nalikofwele-ko . Ŵona , ŵukumo nimpindi yampokelo iweme ; ŵona , ŵukumo ekasuŵa kakupulusya .
47006003	Tekuteya icakututula neli limo , kwiŋgesa-kusininwa ukupyuŋga kwesu .
47006004	Sombi mufintu fyonse ŋgatuliwamye koti ŵapyunjisi ŵaŵaLesa , mucifwe icakuti , namufyakukululusya , namufyakupanjila , namufyakufundika ,
47006005	namufyakupama , namufyakukaka mwikati , namufyacipupa , namufyakupyuŋga ifikatesye , namufyakulaŋga-Iaŋga , namunsala ,
47006006	namufyakusweta , namufyakwisiŵa , namufyakusuminina ukupeŋga , namufyakulelesa , namuMupasi Uswetelele , namuŵutemwe ubwakuŵulo'kutumpaika ,
47006007	namwisiwi lyaŵucine , namumakosa aŵaLesa ; kumata afyakuluŋgama paIwine napacipiko ,
47006008	nakuŵuleme nakumipufyo , nakumpupo isiweme nakumpupo isiŵipile ; koti ŵakutumpaika , fweŵacine ;
47006009	koti ŵakuŵulo'kwisibwa , fwetwisiŵilwe bwino ; koti ŵalukufwa , lomba ŵoneni , tuli nemweo ; koti ŵalukupamwa , sombi ukwipaiwa fweŵone ;
47006010	koti ŵali nensoni , sombi tulukusaŋgalala insiku syonse ; koti ŵapeŋgele , sombi tulukuŵisya aŵenji ; koti ŵakuŵula neli kantu , fwetuli nefintu fyonse .
47006011	Akanwa kesu kaliaseme kuli mweŵo , mweŵaKolinto ; umutima wesu ulikulile .
47006012	Tamufundeme muli fweŵo , sombi mulifundeme mumitima yenu iyakukumbwa .
47006013	Pano ati mubwesye fyopele'fyo , ( ndukulaŵila koti nikuŵana ŵanji ) , mukule namweŵo .
47006014	Tekukakaŋkana icikakekake neŵakuŵulo'kucetekela . Pakuti ukuluŋgama nekupulaisya kuŋgaambala syani ? Mbokutuŵa nemfinsi fiŋgekala pamo syani ?
47006015	MbaŵaKlistu syani ŵaŋgapelanwa pamo naBelyali ? Mbowakucetekela aŋgaawana syani newakuŵulo'kucetekela ?
47006016	Mbetempuli lyaŵaLesa syani liŋgasuminansyanya nefiŵumbwaŵumbwa ? pakuti fweŵo tuli litempuli lyaŵaLesa aŵamweo , koti nifyopele'fyo ifyalaŵile ŵaLesa ati , Ŋkalukwikala muli ŵo nekulukwenda-mo , kaŵili ŋkalukuli nineŵaLesa ŵaŵo , naŵo ŵakalukuli ŵantu ŵanji .
47006017	Pakuti pali fyefyo , ŵaLesa ati : Fumeni-mo muli ŵo , mulukulekene naŵo ; Tekukuma-ko kucintu iciŵipile neli cimo , Eli ŋkamupokeleleni ,
47006018	Nekulukuli nineŵaWisinwe , Namweŵo mukalukuli muli ŵana ŵanji aŵalalume neŵanakasi . Ifyo efi ŵalaŵile ŵaSikulu aŵamakosa onse .
47007001	Popele , pakuti tuli nemalailo ayo , mweŵatemiwe , ŋgatuliswesye ukufifumya ifiŵipile fyonse ifyakumunefu nefyakumupasi , nekulukuwaminisya ukuluŋgama mukutonda ukwakuli ŵaLesa .
47007002	Mutupokele . Tatwaŵifisye aŵantu ŵonse neli umo ; tatwaŵonawile aŵantu ŵonse neli umo ; tatwaŵacenjelele aŵantu ŵonse neli umo .
47007003	Nsilukulaŵilile' fyo mukumusinineni , tau ; pakuti nalilaŵile akale ati muli mumitima yesu ati tukafwile pamo nekulukwikalila pamo nemweo .
47007004	Ukulakawila kwanji ukwakuli mweŵo kukulu ; ukulitota kwanji pakuti pali mweŵo kukulu . Ndiiswile ukusaŋgalala ; ndukusempaka nekusemba mukukululuka kwesu konse .
47007005	Pakuti napakufika fweŵo mucalo caMakedonya , umunefu wesu tawaŵele nekutusya , sombi pantu ponse twalikululucile ; pesonde pali uluŵo ; mukati mwali imyenso .
47007006	Sombi Aŵo aŵasaŋgalasya aŵalicefya , eŵaLesa , ŵalitusaŋgalesye fweŵo kukwisa kwakwe Tito ;
47007007	kukwisa kwakwe kweŋka , teko ; sombi nakukusaŋgalalo'ko uku asaŋgalele ifyakuli mweŵo , ili atuŵulisisye ukufuŋga kwenu , nekulila kwenu , nemuŋkonsya wenu uwakuli neŵo ; fyopele'fyo nalisaŋgalele ukwakucila .
47007008	Pakuti naŋgawa ati nalimuleŋgeleni insoni paŋkalata yanji , nsilukulapila-po , naŋgawa nalilapile akale ; pakuti ndukuŵona ati iŋkalata iyo , naŋgawa ati nimpindi imbi lukoso , yalimuleŋgeleni icine insoni .
47007009	Ŵukumo ndukusaŋgalala , pakuti mwaliŵele lukoso nensoni , tepo ; sombi nipakuti mwaliŵele nensoni ukulukwalulula imitima yenu . Pakuti mwaliŵele nensoni ukwakuli ŵaLesa , mwiŋgawifiwa kuli fweŵo .
47007010	Pakuti insoni isyakuli ŵaLesa silaleŋga ukwalulule'mitima ukwakuleto'kupulusya , ukutakulapilwa-po ; sombi insoni isyamucalo capansi silaleŋge' mfwa .
47007011	Pakuti ŵoneni , icintu ici copele , insoni syenu isyakuli ŵaLesa , umunonda ucamuleŋgeleni , nekulilaŵilila , icine nekufitwa , icine nemwenso , icine nekufuŋga , icine nemuŋkonsya , icine nekulwila ! Mufintu fyonse mwalilibwenesye ati muliswetele kuceŵo ico .
47007012	Lomba , naŋgawa ati nalimulembeleni nsinalembele pakuti pali woyo uwaŵifisye , neli nipakuti pali woyo uwaŵifisiwe ; sombi nalilembele ati ukusantuka kwenu ukwakuli fweŵo kukaŵoneke kuli mweŵo pamenso aŵaLesa .
47007013	Pakuti pali fyefyo tulisaŋgalasiwe . Kaŵili pakusaŋgalala kwesu , twalisembele ukwakuti , tanje cine pakuti pakusemba kwakwe Tito , pakuti umupasi wakwe walikatulucile kuli mweŵo mwense .
47007014	Pakuti kani muli mweŵo nalitotele fimbi kuli ye , nsinaŵele nekupufiwa ; sombi koti nifyopele'fyo ifi twalaŵile kuli mweŵo ifintu fyonse fyacine , fyopele'fyo kaŵili ukutota kwesu uko nacitile pamenso akwe Tito kwaliŵele kwacine .
47007015	Popele ukukumbwa ukwamumutima wakwe kulifulile kuli mweŵo , pakulaŋguluka ukumfwa kwenu mwense , ati mwalimupokelele nekutina nekututuma .
47007016	Ndukusaŋgalala pakuti mufintu fyonse ndi nemutima ukosele kuli mweŵo .
47008001	Kaŵili tulukumwisiŵisyeni , mweŵakwasu , uluse lwaŵaLesa ulwapelwe mumakelesya amucalo caMakedonya ,
47008002	ati pakwesya ukwakuti ukwakukululusya , ukufula kwakusaŋgalala kwaŵo nekwakupeŋga kwaŵo ukukulu , kwalifulile lukoso ukuleto'ŵuŵile bwaŵupe bwaŵo .
47008003	Pakuti ndukucita ŵumboni ati ŵalifwaile aŵene koti makosa aŵo , enekucila napamakosa aŵo , nekufwaisya ,
47008004	ili ŵatukombetele ukwakuti , uluse nekwambala kwakupyuŋga ukwakuwaluŋgeme ,
47008005	nekucite'fyo ifi tatwacetekele , sombi ŵalitanjile ukuliposa kuli ŵaSikulu nakuli fweŵo koti kufwaya kwaŵaLesa .
47008006	Fyopele'fyo twalimukombetele Tito , ati koti nifyefyo ifi ataticile akale , fyopele'fyo ŋgaakonsye kaŵili pakati pali mweŵo neluse ulo .
47008007	Sombi koti nifyopele'fyo ifi mulukufula mufintu fyonse , mukucetekela namukulaŵila namukwisiŵa namumunonda wonse , namuŵutemwe bwenu ubwakuli fweŵo , kamufula namuluse ulo nalo .
47008008	Nsilukulaŵila ukwakumupanjileni , koku ; sombi ndukulaŵila ukulukwesya umunonda waŵantu ŵambi naŵucine bwaŵutemwe bwenu .
47008009	Pakuti muliisi uluse lwaŵaSikulu ŵesu Yesu Klistu , ati ŵo aŵaŵile ŵaliŵele ŵapeŋgele pakuti pali mweŵo , ati mweŵo mukaŵe ŵaŵile kukupeŋga kwaŵo .
47008010	Popele ifyafyefyo ndukumuŵuleni ukulaŋguluka kwanji . Pakuti ifyo filimwelelweni mweŵo , mwemwatanjile umwaka wamailo ukutatika ukucita kweŋka , koku , sombi nekufwaya nako .
47008011	Sombi ŵukumo kamukosya ukucita nako ; ati koti nifyopele'fyo ifyali umutima wakufwaya , fyopele'fyo ŋgakuŵe ukukonsya nako koti maŵoni enu .
47008012	Pakuti kani epo uli umutima , uli nimpokelo koti nifyefyo ifi uli nafyo , tekoti nifyefyo ifi taukwete , koku .
47008013	Pakuti nsilukulaŵilile'fyo mukukakulula ŵambi nekumupensyeni , koku ;
47008014	sombi koti kupelanya pamo , ati pampindi ino Iyaŵukumo ukufula kwenu kwikale pakupeŋga kwaŵo , nakaŵili ati ukufula kwaŵo kukekale pakucepa kwenu ; ati pakapelanwe pamo :
47008015	koti nifyopele'fyo ifilembelwe ati : Uyo uwaolele ifinji , taabwene-po ifyakusyala-po ; nawoyo naye uwaolele ifice , tafyamucepele .
47008016	Sombi ŵaLesa ŋgawatotwe , aŵalukumupela Tito mumutima wakwe umunonda wopele uwakuli mweŵo .
47008017	Pakuti icine alipokelele ukucenjesya kwesu ; sombi kaŵili wali nemunondo'wakuti , nekuya kuli mweŵo koti kufwaya kwakwe umwine .
47008018	Popele twatuma pamo nakwe umukwasu , uli neŵuleme muCeŵo Iciweme mumakelesya onse .
47008019	Kaŵili ifyo fyeŋka tefyo , sombi alisalulwilwe kaŵili kumakelesya ati tulukwenda nakwe , muceŵo ici icaluse icilukupyuŋgwa kuli fweŵo , mukuŵaletelo'ŵuleme ŵaSikulu , nekucita koti kufwaya kwesu .
47008020	Tulukucenjela kuli fifi ati weŋgatunamba aŵantu ŵonse neli umo ifyakufula kwaŵupe uŵu uwulukupyuŋgwa kuli fweŵo .
47008021	Pakuti fweŵo tulafilaŋgulucila limo ifiweme , pamenso aŵaSikulu peŋka tepo , sombi napamenso aŵantu .
47008022	Popele twatuma pamo naŵo umukwasu , utwabwenesye liŵili liŵili ati ali nemunonda mufyeŵo ifinji , sombi ŵukumo ali nemunonda uwakucila , pakuti pakucetekela ukukulu ukwakuli mweŵo .
47008023	Kani fyakwe Tito , ali muŵyanji , alukuŋgofwa-ko imilimo iyakuli mweŵo ; kani fyaŵakwasu , ŵali nintanjisi syamakelesya , ŵuleme bwaŵaKlistu .
47008024	Mukaŵalanjisye lomba , pamenso amakelesya , akesiŵilo kaŵutemwe bwenu nekakutota kwesu ukwakuli mweŵo .
47009001	Pakuti ifyakupyuŋga ukwakuŵaluŋgeme , milimo yalukoso ukumulembeleni neŵo .
47009002	Pakuti ndiisi ukufwaya kwenu , uko uku mutoteleni kuŵakuMakedonya , ati icalo caAkaya cilipembelele ukufuma nakumwaka wamailo ; popele umuŋkonsya uwakufuma muli mweŵo waliŵaŵusisye aŵenji ukwakuti .
47009003	Sombi natuma aŵakwasu , kwiŋgawa kwalukoso paceŵo ici ukutota kwesu ukwakuli mweŵo ; ati mukaŵe nekupembelela koti nifyopele'fyo ifi nalaŵile ;
47009004	cipale twiŋgesa-kuwa nensoni fweŵo ( tatulaŵila-po ati nimweŵo ) mukupemo' ko , kani ŵakafike pamo naneŵo aŵakuMakedonya , nekumuŵoneni tamupembelele .
47009005	Pakuti pali fyefyo nalilaŋgulucile ati ukwelelwa ukuŵacenjesya aŵakwasu ati ŵakatanjile ukuya kuli mweŵo ŵaansicile limo ifyaŵupe fyenu ifyalailwe akale , ati fikekale fyakupembelela koti fyaŵupe , tekoti fyakupanjila , koku .
47009006	Sombi laŋgulukeni ifi , ati uyo uŵyala panini panini , akateŵula kaŵili panini panini : sombi uyo uŵyala neŵupe , akateŵula neŵupe kaŵili .
47009007	Aŵantu ŵonse ŋgaapele koti nifyopele'fyo ifi alandakanya mumutima wakwe , nensoni teko , neli nipakuti pakupanjilwa koku ; pakuti ŵaLesa ŵalatemwa umuntu upela nemutima wakwe wonse .
47009008	Kaŵili ŵaLesa ŵaliisi ukufusya kuli mweŵo uluse lonse ; ati , pakwikala impindi yonse nekukumana konse mufintu fyonse , mukafule ukucita imilimo yonse iweme ;
47009009	koti nifyopele'fyo ifilembelwe ati : Aliminsaile , alipele awapeŋgele , Ukuluŋgama kwakwe kulekalilila insiku syonse isyamuyayaya .
47009010	Popele Aŵo aŵapele'mbuto kuŵakuŵyala nasiŋkwa mukulukulya , ŵakamupeleni nekumufusisyeni imbuto syenu isyakuŵyala , nekukusya ifisepo ifyakuluŋgama kwenu :
47009011	ili muŵila mufintu fyonse ukuficila kuŵupe ŵonse , uŵucita muli fweŵo ukuŵatota ŵaLesa .
47009012	Pakuti ukupyuŋga kwamilimo iyi takuli kwakukumanya kweŋka ukupeŋga kwaŵaluŋgeme , koku ; sombi kulafula mukutota ukwinji nakuli ŵaLesa ;
47009013	pakuti ŵalukulemya ŵaLesa mukesiŵilo kakupyuŋga uku , pakuti pakukomekwa kwakusuminina kwenu ukwakuCeŵo leiweme icaŵaKlistu , napakuti paŵupe bwakupela kwenu ukwakuli ŵo nekwakuŵantu ŵonse .
47009014	Naŵo kaŵili , ili ŵalukutembela pakuti pali mweŵo , ŵalukumufuŋgeni pakuti paluse lwaŵaLesa ulucilile ululi muli mweŵo .
47009015	ŴaLesa ŵaŵe nekutotwa pakuti pampese yaŵo iyakukaŋkamana .
47010001	Kaŵili neŵo nePaulu nemwine ndukumucenjesyeni pakuti pakulicefya neŋkumbu syaŵaKlistu , nendinacile pamenso pali mweŵo , sombi , ili nsi-po ndi nemutima ukosele kuli mweŵo .
47010002	Icine ndukumukombeteleni ati pamenso nsikalukuli nemutima ukosele nekucetekelo'ko uku ndukweŵo'kwikala-ko nemutima ukosele kuli ŵambi , aŵo aŵatweŵa ati tulenda koti munefu .
47010003	Pakuti naŋgawa ati tulenda mumunefu , tatulwa-po koti munefu , koku .
47010004	Pakuti amata akulwa kwesu taali amunefu , koku ; sombi amakosa kuli ŵaLesa ukulukuwisya amananda akosele .
47010005	Pakuti tulawisya ukulandicila , nefitali fyonse ifiimina ukuŵesiŵa ŵaLesa , nekuteka ukufwaya konse ukwamumutima nekukukomeka kuli ŵaKlistu ;
47010006	nekulukupembelele ukukucite'milandu ukupulaisya konse , ili kukakumana ukukomekwa kwenu .
47010007	Mulalola kufintu ifili pamenso . Kani umbi alukulicetekela ati ndi waŵaKlistu , ŋgaalakanye ifi mumutima wakwe , ati koti nifyopele'fyo ifi ali waŵaKlistu , fyopele'fyo efi tuli nafweŵo .
47010008	Pakuti , naŋgawa ati niŋgatota ukwakucila ifyaŵukulu bwesu , uŵu ŵapele ŵaSikulu mukumwiŵakeni , temukumuwisyeni , koku , tesi ŋkawe nensoni :
47010009	ifyo ndukulaŵila niiŋgesa-kuwoneka koti ndukumutinisyeni kuŋkalata syanji .
47010010	Pakuti , ŵalalaŵila ati : Iŋkalata syakwe sililemene silikosele ; sombi pamuŵili wakwe palinacile , nekulaŵila kwakwe kwalukoso .
47010011	Uwakuŵe'fyo ŋgaalaŋguluke'fi , ati koti nifyefyo ifi tuli pesiwi muŋkalata ili tatu-po , fyopele'fyo efi tuli pakucita ili tuli-po .
47010012	Pakuti tatukwete imitima ikosele iyakulipenda neli kuliesya pamo naŵaŵo ŵambi aŵalukulitota . Sombi aŵene , pakulipenda kuli ŵo aŵene , nekuliesya kuli ŵo aŵene , taŵakwete-kalaŋgo .
47010013	Sombi tatukalitota ukwakucisyo' kwesya , koku ; sombi nikoti kwesya kwacipimo ico ici ŵatwansicile ŵaLesa koti cakwesya , ati tukumane nakuli mweŵo .
47010014	Pakuti tatulukulitinta ukwakucisya-po , koti nifyefyo ifi tuŋgacita , ŋga tatukumene kuli mweŵo ; pakuti nakuli mweŵo eko twaficile muCeŵo leiweme icaŵaKlistu .
47010015	Tatulukulitotela mumilimo yaŵene ukwakucisyo'kwesya ; sombi tulukucetekela ati , pakukula ukucetekela kwenu , tukakule muli mweŵo koti cipimo cesu ukwakufula ;
47010016	ati tukatulisye leeŵo leiweme mufyalo ifili kuntanjile kuli mweŵo ; sombi ukulitotela mucipimo caŵene ifyafintu ifyansicilwe limo , teko .
47010017	Sombi uyo ulukulitota , ŋgaalitotele muli ŵaSikulu .
47010018	Pakuti taali niwoyo , ulitota , usumininwa ; sombi niwoyo , uyu ŵatota ŵaLesa , eusumininwa .
47011001	Ŋga mulinsumine ukutumpa kunini , ŋga nditemenwe ! Sombi icine munsumine !
47011002	Pakuti ndukusuŋgo'wukwa kuli mweŵo , neŵukwa bwaŵuLesa ; pakuti nalimuleŋgeleni ukwambisiwa kumulume umo , ati ŋkamupeleni kuli ŵaKlistu muli mwanakasi umusice uswetele lukoso .
47011003	Sombi ndukutina ati , koti nifyopele'fyo ifi yamutumpaicile Efa insoka kukucenjela kwaiyo , fyopele'fyo cipale ukulaŋguluka kwenu kukaŵifisiwe ukufuma-po pakuluŋgama nekusweta ukwakuli ŵaKlistu .
47011004	Pakuti kani uyo ulukwisa atulisye ŵaYesu ŵambi , aŵa tatwatulisye ; kani mweŵo mupoke umupasi umbi , utamwapokele akale , kani ceŵo cimbi iciweme , ici tamwapokelele akale , mulukumusumina bwino .
47011005	Pakuti ndukweŵa ati nsicepele uŵukulu neli panini pakwesya intanjisi isyo isicilile lukoso uŵuleme .
47011006	Sombi naŋgawa ati ndi walukoso pakulaŵila , nsili walukoso pafyakwisiŵa , koku ; sombi mufintu fyonse twalifibwenekesye paŵantu ŵonse ifyakuli mweŵo .
47011007	Kani naliŵifisye pakulipufya ati ŋgamucindikwe mweŵo , pakuti nalitulisye kuli mweŵo Icewo caŵaLesa leiweme ukumupeni lukoso ?
47011008	Naliiŵile kumakelesya ambi , pakupoka kuli o ifyakundambula , ati ŋkamupyunjileni mweŵo .
47011009	Kaŵili pakwikala nenu neŵo nekupeŋga , nsinakatesye umuntu neli umo ; pakuti aŵakwasu , ili ŵaisile ukufuma kucalo caMakedonya , ŵaliletele ifyakukumana kukupeŋga kwanji . Namo mufintu fyonse nalililamine ukuŵulo'kumukatasyeni ; kaŵili ŋkalukuluama fyeŋka filya .
47011010	Ŵucine bwaŵaKlistu ŵuli muli neŵo , popele ukulitota uku tawakaŋkanya neŵo mumitala iyamucalo caAkaya .
47011011	Mbanindo ? Nipakuti nsimutemenweni ? ŴaLesa ŵaliisi !
47011012	Sombi ifyo ifi ncita , ŋkaficita kaŵili , ati ŋkafumye impindilo kuli ŵaŵo aŵalukufwayo'kupinde'ceŵo ; ati mopele umo umu ŵalitotela ŵakaŵoneke koti nifyopele'fyo ifi tuli fweŵo .
47011013	Pakuti aŵakuŵe'fyo nintanjisi syakuŵepa , ŵamilimo aŵatumpaicile , aŵalialula nintanjisi syaŵaKlistu .
47011014	Takuli-kukaŋkamana ! pakuti Satana umwine alalialula niŋkalamba yakutuŵa .
47011015	Pakuti pali fyefyo takuliceŵo icikulu kani aŵapyunjisi ŵakwe naŵo ŵalalialula ŵapyunjisi wakuluŋgama : ukupela-ko kwaŵo kukaŵa koti milimo yaŵo .
47011016	Ndukulaŵila liŵili ati : Aŵantu ŵonse neli umo tekuŋgewa ati utumpile ; sombi kani ifyo tefyo , naŋgawe'fyo mumpokelele koti utumpile , ati naneŵo ŋkalitote panini .
47011017	Ifi ndukulaŵila , nsilukufilaŵila koti fyaŵaSikulu , koku ; sombi ndukufilaŵila koti nimuŵutumpile namukupema uku ukwakulitota .
47011018	Pakuti aŵenji ŵalalitota koti munefu , pakuti pali fyefyo naneŵo ŋkalitota .
47011019	Pakuti mulaŵasumina aŵatumpile nekutemwa , mwemuli ŵamano .
47011020	Pakuti mulasumina umuntu , naŋgawa ati amutekeni ŵukalume , naŋgawa ati amulileni ifintu fvenu , naŋgawa ati amwikateni , naŋgawa ati alicindike , naŋgawa ati amupameni pamenso .
47011021	Ndukulaŵila koti kulipufya , ati twalinacile ; sombi pafyeŵo fyonse'fyo ifi ali nemutima ukosele umbi umuntu , naneŵo ndi nemutima ukosele-ndukulaŵile'fyo muŵutumpile .
47011022	Kani ŵaEbeya ? Fyopele'fyo naneŵo . Kani ŵaIsilaeli ? Fyopele'fyo naneŵo . Kani ŵamuŋkumbi wakwe Ablaamu ? Fyopele'fyo naneŵo .
47011023	Kani ŵapyunjisi ŵaŵaKlistu ? Ndukulaŵila koti lisilu ati tanje cine neŵo ! Mumilimo iyakufula , mumakati akufula , mukupama ukwakucila lukoso , mumfwa isinji .
47011024	KuŵaJuda nalipokele impindi sisanu ukupama amakumi ane ukucepa kumo ;
47011025	impindi sitatu nalipaminwe kundondo ; limo nalipuminwe amabwe ; impindi sitatu naliŵundilwe nebwato ; akasuŵa kamo neŵusiku naliikele pamenda apatali ;
47011026	munyendo isinji ; mufyakukatasya ifyamunika ; mufyakukatasya ifyakuwano ; mufyakukatasya ifyakuŵantu aŵamukoka wanji ; mufyakukatasya ifyakuŵenafyalo ; mufyakukatasya ifyamumusi ; mufyakukatasya ifyamumpaŋga : mufyakukatasya ifyamucisiŵa ; mufyakukatasya ifyakuŵakwasu aŵakutumpaika ;
47011027	mumilimo iya kukatasya nekupensya , mukupembelela ukwinji , munsala namucilaka , mukulikanyo'kulya ukwinji , mumpepo namuŵusakula .
47011028	Kaŵili nafimbi nafyo ifitafili fyaposonde , fili ifyo ifimbamba mumutima wanji insiku syonse , ukulukwalaŋguluka amakelesya onse .
47011029	Mbaninani unacile apo nsinacile naneŵo ? Mbaninani ututulwa apo nsiluŋgula naneŵo ?
47011030	Kani ukwelelwa neŵo ukulitota , ŋkalitotela kufintu ifyakunaka kwanji .
47011031	ŴaLesa ŵaWisiŵo ŵaSikulu Yesu , aŵacindeme insiku syonse isyamuyayaya , ŵaliisi ati nsilukuŵepa .
47011032	KuDamasiko icilolo camfumu Aleta calukulamo'musi waŵaDamasiko , mukunjikata neŵo .
47011033	Popele pakambeluka ŵalinselwisye mucitundu kuciŵumba ; naneŵo kamfyuka muminwe yacico .
47012001	Tekwelelwa neŵo ukulitota ; sombi nakupitila kufyakuŵoneka nefyakufisulula ifyaŵaSikulu .
47012002	Ndimwisi umuntu uwamuli ŵaKlistu , lomba yapita imyaka ikumi naine ( kani nimumuŵili nsiisi-po , kani pakuŵulo'muŵili nsiisi-po ; niŵaLesa eŵesi ) , uwakuŵe'fyo waliiketwe ukumutwala kwiulu lyaŵuatatu .
47012003	Kaŵili ndimwisi umuntu uwakuŵe'fyo ( kani nimumuŵili nsiisi-po , kani pakuŵulo'muŵili nsiisi-po , niŵaLesa eŵesi ) ,
47012004	ati aliiketwe ukumutwala kuPaladaiso , nekumfwa amasiwi akumfiso , ataelelwe umuntu ukulaŵila .
47012005	Pakuti pamuntu uwakuŵe'fyo , nakulitotela ; sombi tesi nditotele pakuti pali neŵo nemwine ; sombi nimukunaka mweŋka emo nakulitotela .
47012006	Pakuti kani nakufwaya ukulitota , tesi ntumpe-po , koku ; pakuti nakulaŵile'fyacine . Sombi ndukukana , ŵeŋgesa aŵantu ŵonse neli umo kuŋgewa fimbi ifyakucila napali fyefyo ifi ŵambwena , neli nifyefyo ifi ŵomfwa kuli neŵo .
47012007	Popele , niiŋgesa kulicindiko'kwakuti pakuti paŵukulu bwafyakufisulula , kwalipelwe kuli neŵo umuŋga mumunefu , iŋkalamba yakwe Satana , ati impame , niiŋgesa-kulicindiko' kwakuti .
47012008	Ifyaceco naliŵakombetele ŵaSikulu impindi sitatu , ati ŋgacitume kuli neŵo .
47012009	Popele ŵalilaŵile kuli neŵo ati : Uluse lwanji lulikumene weŵo ; pakuti amakosa anji alawaminina mukunaka , Pakuti pali fyefyo tanje cine nakutemwo'kulitotela mukunaka kwanji , ati amakosa aŵaKlistu ŋgaakekale muli neŵo .
47012010	Pakuti pali fyefyo ndukutemwa mufyakunaka , namufyakunsomesya , namufyakuŋkakatisya , namufyakuŋkululusya , namufyakumfundika , pakuti pali ŵaKlistu ; pakuti ili nacile neŵo , eli ndi nemakosa .
47012011	Ndiŵele nekutumpa ; mwalimpanjile , Pakuti fyaliŋgelelwe neŵo ukucindikwa kuli mweŵo ; pakuti nsinasyalile neli nipanuma lyantanjisi isyo isyakuti , naŋgawa ati ndi walukoso .
47012012	Icine utwisiŵilo twaŵuntanjisi twalicitilwe pakati pali mweŵo necifwe conse , utwisiŵilo nefyakukaŋkatnana nefyamakosa .
47012013	Pakuti mbafindo ifyo ifi mwacefesiwe ukucila napamakelesya aŵyenu , apakuŵule'ci ati neŵo nemwine nsinamukatesyeni ? Mumfitulucile kukusendama uko .
47012014	Ŵoneni , nimpindi yaŵusitatu iyi mpembelele ukwisa kuli mweŵo ; popele tesi ŋkamukatasyeni : pakuti nsilukufikoŋke'fyenu , sombi ndukumukoŋkeni mweŵo . Pakuti tekwelelwa aŵana ukuŵaŵicila aŵaŵafyele , sombi ukwelelwa aŵaŵafyele ukuŵaŵicila awana ŵaŵo .
47012015	Ŋkatemwo'kupose'fintu nekuposwa nemwine pakuti pamitima yenu ; naŋgaŵa'ti , pakumutemweni ukucila , ndatemiwa ukucepa .
47012016	Sombi pape'ceŵo , neŵo nsinamukatesyeni ; sombi pakucenjela neŵo nalimwiketeni kukutumpaika ?
47012017	Kani nalimutumpaicileni mweŵo kuli ŵaŵo ŵambi aŵa natumine kuli mweŵo ?
47012018	Nalimucenjesye Tito , nekutuma nakwe umukwasu . Kani alimutumpaicileni mwewo Tito ? Kansi tatwaliendele kumupasi wopele ? Kansi tatwaliendele mumukwala wopele ?
47012019	Lyonse'lyo mwalukulaŋguluka ati tulukulilunjika kuli mweŵo . Pamenso aŵaLesa tulukulaŵilila muli ŵaKlistu . Sombi , mweŵantemenwe , ifintu fyonse fyakumwiŵakeni .
47012020	Pakuti ndukutina ati ili ŋkesa , niŋgamuwoneni cipale ati tamuli ifi mfwaya , naneŵo nekuŵonwa kuli mweŵo ifi tamufwaya mweŵo ; peŋgesa-kuwuka cipale uluŵo , necikani , neŵukali , nemipaka yacikaka , nekutoŋgala , nensenso , nekulitota , necipupa ;
47012021	ŵeŋgesa-kuncefya ŵaLesa ŵanji pamenso enu , ili ŋkesa liŵili , naneŵo niŋgawalila aŵenji aŵaŵifisye akale , aŵataŵalapile kufiŵipile neŵucende neŵucencemesi uŵo ŵacitile .
47013001	Nimpindi yaŵusitatu indukwisa kuli mweŵo . Kutunwa twamboni siŵili neli sitatu amasiwi onse akekalikwa .
47013002	Nalilaŵile limo , kaŵili ndukulaŵila limo , koti nifyefyo ifi nacitile ili nalipo impindi yaŵusiŵili , fyopele'fyo ndukucita ŵukumo ili nsi-po , kuli ŵaŵo aŵaŵifisye akale , nakuli ŵambi ŵonse , ati kani ŋkesa liŵili , nsikaŵaleka-po ;
47013003	pakuti mulukufwaya akesiŵilo kaŵaKlistu aŵalaŵila muli neŵo , aŵataŵanacile kuli mweŵo , sombi ŵalikosele muli mweŵo .
47013004	Pakuti ŵalitalicilwe kukunaka , naŋgaŵe'fyo ŵalukwikala nemweo kumakosa aŵaLesa . Pakuti nafweŵo tulinacile muli ŵo , sombi tukekala nemweo pamo naŵo kumakosa aŵaLesa akuli mweŵo .
47013005	Liesyeni mweŵene ati kani muli mukucetekela ; mulisalale . Kani tamwisipo ifyenu , ati ŵaYesu Klistu ŵali muli mweŵo ? Kani cipale muli ŵakutumpaika .
47013006	Sombi ndukucetekela ati mukesiŵe ati fweŵo tatuli ŵakutumpaika .
47013007	Pano tulukutembela kuli ŵaLesa ati mweŵo tekucita-po ifiŵipile neli cimo ; ifyo ati tuŵoneke tulisuminwe , tefyo : sombi ati mweŵo mukacite'fyelelwe , naŋgawa ati tukekale fweŵo koti ŵakutumpaika .
47013008	Pakuti tatukwete-makosa akulwa naŵucine , sombi tuli nao akuŵofwa-ko ŵucine .
47013009	Pakuti tulasaŋgalala ili tunacile , pakukosa mweŵo ; kaŵili tulukutembele'fi ati mukawaminine .
47013010	Pakuti pali fyefyo ndukulembele'fyo ili nsi-po , niiŋgesa-kucita neŵukali , pakulukuli-po , koti ŵukulu uŵo uŵu ŵampele ŵaSikulu ubwakwiŵaka-ko , ubwakuwisya-ko , teŵo .
47013011	Icakusila , mweŵakwasu , ŋgalusyale-po . Kamuwaminina , musaŋgalale , musuminansyanye , mulukwikala neŵutende ; popele ŵaLesa ŵaŵutemwe neŵutende ŵakalukwikele nenu .
47013012	Kamusekelansyanya nefifyonto ifiswetelele .
47013013	Aŵaluŋgeme ŵonse ŵalukumusekeleni .
47013014	Uluse lwaŵaSikulu Yesu Klistu , neŵutemwe bwaŵaLesa , nekwambala kwaMupasi Uswetelele kwikale namweŵo mwense .
48001001	NePaulu intanjisi ( iyakuŵantu koku , neli nimuŵantu koku , sombi yamuli ŵaYesu Klistu namuli ŵaLesa ŵaWisifwe , aŵaŵaŵusisye paŵafwile ; )
48001002	pamo neŵakwasu ŵonse aŵo ndi naŵo , tulukwasekela amakelesya amucalo caGalatya .
48001003	Uluse luŵe kuli mweŵo neŵutende ubwakufuma kuli ŵaLesa ŵa Wisifwe nakuli ŵaSikulu ŵesu Yesu Klistu ,
48001004	aŵaliposele pakuti pakuŵifya kwesu ati ŵatwapule kuli yiyi-mpindi yaŵukumo iŵipile , koti kufwaya kwaŵaLesa ŵesu ŵa Wisifwe :
48001005	kuli ŵo eko ŋgakuŵe uŵuleme impindi yonse iyamuyayaya . Ameni .
48001006	Nakaŋkamana ati mulifumine fino bwaŋgu kuli ŵaŵo aŵamwitileni muluse lwaŵaKlistu , ukuya kuceŵo iciweme icipusaŋkene ,
48001007	icitacili ciŵyakwe lukoso . Sombi epo ŵali ŵambi aŵalukumukatasyeni , aŵalukufwayo'kusendeka leeŵo caŵaKlistu leiweme .
48001008	Sombi naŋgaŵa ati nifweŵo , naŋgaŵa ati niŋkalamba yakwiulu , kani ikamutulisisyeni iceŵo cimbi icitacili niceco ici twamutulisisyeni , ŋgaikaŵe ifinjilwe !
48001009	Koti nifyefyo ifi twalaŵila akale , fyopele'fyo ndukulaŵila liŵili naŵukumo ati : Kani umuntu akamutulisisyeni iceŵo cimbi iciweme icitacili niceco ici mwapokele , ŋgaakaŵe ufinjilwe !
48001010	Pakuti ŵukumo ndukutekenesya kani ŵantu kani niŵaLesa ? Kani ndukufwayo'kuŵatemwesya aŵantu ? Pakuti ŋga ncitemwesya aŵantu , ŋga nsili mupyunjisi waŵaKlistu .
48001011	Pakuti ndukumwisiŵisyeni , mweŵakwasu , ati Icewo leiweme , icatulicilwe kuli neŵo , tacili caŵuntunsi .
48001012	Pakuti nsinacipokele kuŵantu , kaŵili nsinasambisiwe , sombi niŵa Yesu Klistu eŵamfisulwilile .
48001013	Pakuti mwaliumfwile ifyakwikala kwanji akale ukwamukupupa kwaŵaJuda , ati nalikululwisye ukwakuti lukoso ikelesya lyaŵaLesa , nekulionala ;
48001014	kaŵili nalisyucile mukupupa kwaŵaJuda ukucila napaŵali ŵanji aŵenji aŵamukoka wanji ; pakuti nali nemuŋkonsya ukwakuti ukucila uwapafyakutantaka ifyaŵaŵisifwe .
48001015	Sombi ŵaLesa , aŵansalulwile , ukufuma kumpindi yamunda mwaŵamama , nekunjita pakuti paluse lwaŵo ,
48001016	ili ŵatemenwe ukufisulwila Aŵana ŵaŵo muli neŵo , ati mbatulisye pakati paŵenafyalo ; impindi yopele'yo nsinaambawile-po neŵamunefu nemilopa , tau :
48001017	kaŵili nsinaile kuJelusalemi kuli ŵaŵo aŵantanjilile ukwikala ŵuntanjisi ; sombi naliile kucalo caAlabi ; popele nalibwelele nakuDamasiko .
48001018	Popele apo , pakupite'myaka itatu , naliile kuJelusalemi mukumwisiŵa Kefasi ; nekwikala nakwe insiku ikumi nasisanu .
48001019	Sombi intanjisi simbi nasyo nsinasibwene-po ; sombi eŋka Jakobo umukwaŵo ŵaSikulu eunabwene .
48001020	Popele ifyafintu ifi ndukumulembeleni , ŵoneni , pamenso aŵaLesa , nsilukuŵepa-po , ii .
48001021	Eli naficile kumitala iyakuSilya naCilica .
48001022	Kaŵili kanciŵulo'kwisibwa pamenso kumakelesya amucalo caŵena-Juda , amuli ŵaKlistu :
48001023	sombi alukumfwa lukoso ati , Uyo uwalukutukululusya akale , ŵukumo alukutulisya ukucetekelo'ko uku aonawile akale ;
48001024	nao alukuŵalemesya ŵaLesa muli neŵo .
48002001	Pakupite'myaka ikumi naine , naliile liŵili kuJelusalemi pamo nakwe Banaba , nekumupinta naTito .
48002002	Sombi naliile pakuti pakumfisulwila ; popele naliŵaŵulile Iceŵo ico leiweme ici nsimicila pakati paŵenafyalo ; sombi kuli ŵaŵo aŵali nempupo nalificitile kumpelo , kwiŋgaŵa-kwalukoso ukuŵutuka kwanji nekwaŵukumo nekwakale .
48002003	Sombi naTito wonse , umuEla , uwali naneŵo , taapanjilwe ukukopolwa :
48002004	ifyo , pakuti paŵakwasu ŵambi aŵakutumpaika , aŵainjisiwe kumpelo , aŵainjile kumfiso mukuŵuceta ubwana-bwaŵene bwesu uŵu tuli naŵo muli ŵaKlistu Yesu , ati ŋgaŵatuteke muli ŵukalume .
48002005	Kuli ŵaŵo tatwasumine ukukomekwa neli nimpindi imo ; ati ŵucine bwaCeŵo leiweme ŋgabwikale nenu .
48002006	Sombi aŵo , aŵabwenekele koti ŵampupo , ( ifyo ifi ŵali pape'ceŵo icakuli neŵo : ŵaLesa taŵapasumina pamenso paŵantu : ) ŵo , aŵabwenekele ifyo , taŵandundile-po neli kantu .
48002007	Sombi ŵalialulucile , pakuŵona ati Iceŵo leiŵeme icakuŵakuŵulo' kukopolwa calipelwe kuli neŵo , koti nifyopele'fyo ifi capelwe kuli Petilo naceco icakuŵakukopola ;
48002008	pakuti Aŵo aŵasantucile muli Petilo kuli ŵuntanjisi bwaŵakopwelwe , ŵopele eŵasantucile muli neŵo kuŵenafyalo .
48002009	Nakaŵili Jakobo naKefasi naYoane , aŵatulicile ati nimpanda , ili ŵaisiŵile uluse ulo ulwapelwe kuli neŵo , ŵalipakene nafweŵo , fweŵilo naBanaba , akesiŵilo kaŵuciŵusa ; ati fweŵo twikale ŵakuŵenafyalo , aŵene naŵo ŵakuŵakopwelwe .
48002010	Sombi ŵalukufwaya ati tulukulaŋguluka aŵapeŋgele ; ifyo fyopele nali nemuŋkonsya ukuficita .
48002011	Sombi ili aiisile Kefasi kuAntioke , nalimucicile pamenso akwe , pakuti ali nemulandu .
48002012	Pakuti , lomba taŵaŋgesa ŵambi aŵafumine kuli Jakobo , alukulya pamo neŵenafyalo : sombi , pakwisa ŵo , alitelele-ko nekulekana naŵo aŵenafyalo , pakuti alitinine aŵo aŵakopwelwe ;
48002013	neŵaJuda ŵambi naŵo ŵonse ŵalitumpaicile pamo nakwe : fyopele'fyo naBanaba naye alitwitwe kukutumpaika kwaŵo .
48002014	Sombi neŵo , ili nabwene ati taŵalukwenda ukuluŋgeme ukwaŵucine bwaCeŵo leiweme , nalilaŵile kuli Kefasi pamenso aŵo ŵonse ati : Kani weŵo , wemuJuda , ulekala koti ŵenafyalo , ukwikala koti ŵaJuda weŵone , mbasyani upanjila aŵenafyalo ati ŋgaŵekale koti ŵaJuda ?
48002015	Fweŵo fwetwafyelwe ŵaJuda , fwetatwali ŵakuŵifya aŵakuŵenafyalo ,
48002016	pakwisiŵa ati umuntu taalunjikwa kufyakucita ifyakumafunde ; sombi ati nikukucetekela ukwamuli ŵa Yesu Klistu eko aŋgalunjikwa ; nafweŵo twalicetekele muli ŵaKlistu Yesu , ati ŋgatulunŋkwe kukucetekela ukwamuli ŵaKlistu , kufyakucita ifyakumafunde teko ; pa kuti kufyakucita ifyakumafunde takukalunjikwa umunefu wonse neli umo ,
48002017	Sombi fweŵo , pakufwayo'kulunjikwa muli ŵaKlistu , kani fweŵene twaŵoneka tuli nimbifi , ŵaKlistu lomba kani ŵapyunjisi ŵakuŵifya ? Ifyo tefyo !
48002018	Pakuti kani mfiiŵake liŵili ifyo ifi naonawile , ndukulilanjisya ati ninewakupulaisya .
48002019	Pakuti neŵo mumafunde naliafwilile amafunde , ati mbekalile ŵaLesa nemweo .
48002020	Nalitalicilwe pamo naŵaKlistu , popele nsiikele neŵo nemweo ŵukumo , sombi niŵaKlistu eŵekele nemweo muli neŵo ; lomba ifyo ifi njikele mumunefu ndiikele nemweo mukucetekela uko ukwakuŴana ŵaŵaLesa aŵantemenwe nekuliposa pakuti pali neŵo .
48002021	Nsilukupufya uluse lwaŵaLesa ; pakuti kani ukuluŋgama kuli pamafunde , lomba ŵaKlistu ŵalifwilile ukwalukoso .
48003001	MweŵaGalatya , mweŵatumpile , mbaninani uwamutumpaicileni , mwepamenso enu epo ŵalembelwe apaswetele ŵaYesu Klistu ati ŵatalicilwe ?
48003002	lei ceŋka ndukufwayo'kumfwa kuli mweŵo : Mwalipokele Umupasi kani nikufyakucita ifyakumafunde , kani nikukumfwa ukwakucetekela ?
48003003	Kani mulitumpile ukwakuŵe'fyo ? Mwemwataticile muMupasi , kani muliwaminine ŵukumo mumunefu ?
48003004	Kani mwalisomenwe ifyakuŵe'fyo ifinji ukwalukoso ? kani cine kwali kwalukoso .
48003005	Pakuti pali fyefyo , Aŵo aŵamupeleni Umupasi , nekucite'fimpelampela pakati pali mweŵo , ŵalacite'fyo kani nikufyakucita ifyakumafunde , kani nikukumfwa ukwakucetekela ?
48003006	Koti nifyopele'fyo ifi acetekele ŵaLesa Ablaamu , popele ifyo fyalieŵelwe ati kuluŋgama kwakwe .
48003007	Pakuti pali fyefyo mwisiŵe ati aŵo aŵakucetekela , ŵopele ŵana ŵakwe Abaamu .
48003008	Popele amalembo , pakubwena limo ati ŵaLesa ŵakalunjika aŵenafyalo kukucetekela , alimutulisisye limo Ablaamu Iceŵo Iciweme , ati : Imikoka yaŵantu yonse ikalukusyucila muli weŵo .
48003009	Fyopele'fyo aŵo aŵakucetekela ŵalicindeme pamo nakwe Ablaamu uyo uwakucetekela .
48003010	Pakuti aŵali kufyakucita ifyakumafunde , ŵonse aŵo ŵalimunsi yakufiŋga ; pakuti palilembelwe ati : Walifinjilwe ŵonse aŵo aŵataŵekala mufilembelwe fyonse ifyamwibuku Iyamafunde ukulukuficita .
48003011	Kaŵili filibwenekele ati papo'muntu ulunjikwa mumafunde pamenso aŵaLesa ; pakuti , Umuntu uluŋgeme pakucetekela epo akalukwikele nemweo ;
48003012	kaŵili amafunde taafumine mukucetekela , sombi , Uyo uacita eukalukwikele nemweo muli o ,
48003013	ŴaKlistu ŵalitulubwile kukufiŋga kwamafunde , pakuŵa kufiŋga pakuti pali fweŵo : pakuti palilembelwe ati : Walifinjilwe ŵonse aŵapateme pamuti ;
48003014	ati isyuko lyakwe Ablaamu likese paŵenafyalo muli ŵaKlistu Yesu ; ati tukapoke ukulaya ukwaMupasi pakuti pakucetekela .
48003015	Mweŵakwasu , ndukulaŵila koti ŵuntunsi ; ukulayana ukusumininwe naŋgaŵa ati kwamuntunsi , papo'muntu uŋgakuleŋgesya kwalukoso neli kukulundila-po .
48003016	Sombi nikuli Ablaamu ekwalaŵilwe amalailo , nakumwana wakwe . Taŵalaŵile-po ati , Nakuŵana , koti kweŵa ati ŵenji , tau ; sombi koti kweŵa ati umo , ati , Nakumwana woŵe , uli niŵaKlistu .
48003017	Popele ndukulaŵile'fi ati : Ukulayana ukwasumininwe akale kuli ŵaLesa , amafunde , aisile pakupite' myaka imyanda ine nemakumi atatu , tesi akutipisye , ukulukukwalula kwalukoso ukulaya uko , aya .
48003018	Pakuti kani uwupyani bwakumafunde , ta ŵuli na ŵukumo bwakukulaya ; sombi ŵaLesa ŵaliŵupele kuli Ablaamu pakuti pakulaya .
48003019	Nindo lomba amafunde ? Alilundilwe-po pakuti pakupulaisya , ili taaŋgesa umwano'yo uwalailwe , nekwansikwa kuŋkalamba muminwe yaŋkusi .
48003020	Sombi iŋkusi taili yamuntu umo , sombi ŵaLesa eŵamo .
48003021	Amafunde lomba kani akwefya'malailo aŵaLesa ? Ifyo tefyo ! Pakuti ŋga kwalipelwe ifunde iliisi ukuleŋgo'mweo , icine ukuluŋgama ŋga kwali kwamafunde ,
48003022	Sombi amalembo alifundicile ifintu fyonse ukufikomekela kukuŵifya , ati ukulaya ukwakucetekela ukwamuli ŵaYesu Klistu kukapelwe kuli ŵaŵo aŵalukucetekela .
48003023	Sombi ili takuŋgesa ukucetekela , twalikacilwe mukukomekwa kwifunde , twalifundeme ukufika nakukucetekela uko ukuŋgafisululwa pantanjile .
48003024	Popele amafunde aliŵele musambisi wesu ukufika nakuli ŵaKlistu , ati tukalunjikwe kukucetekela .
48003025	Sombi ili kwaisile ukucetekela , tatukomekelwe kumusambisi naŵukumo , tau ;
48003026	pakuti mwense muli ŵana ŵaŵaLesa , pakuti pakucetekela ukwamuli ŵaKlistu Yesu .
48003027	Pakuti mwewo mwense mweŵaŵatisiwe muli ŵaKlistu , mwalifwite ŵaKlistu .
48003028	Tekuti kwikale ŵuJuda neli ŵuEla ; tekuti kwikale niŵukalume neli bwanabwaŵene ; tekuti kwikale bwalalume neli bwanakasi : pakuti mwense muli ŵamo muli ŵaKlistu Yesu .
48003029	Popele kani muli ŵaŵaKlistu , lomba muli ŵana ŵakwe Ablaamu , nimpyani koti kulayana .
48004001	Sombi ndukulaŵila ati impyani , ili icili yanice , taipusene nemusya , naŋgaŵa ati niŵasikulu ŵafintu fyonse ;
48004002	sombi ilikomekelwe kuli ŵakalama nakufilolo ukufika nakumpindi iyansicilwe limo kuli ŵawisi .
48004003	Fyopele'fyo nafweŵo , ili twali ŵanice , twalitekelwe kufyakutatiko'kusambila ifyamucalo capansi .
48004004	Sombi , ili kwaficile ukukumana kwampindi , ŵaLesa ŵalitumine Umwana waŵo , uwafyelwe kumwanakasi , uwafyelwe ukulukukomekwa kumafunde ,
48004005	ati akaŵaluŵule aŵo aŵakomekelwe kumafunde , ati tukapyanikwe koti ŵana .
48004006	Popele , pakuti muli ŵana , ŵaLesa ŵalitumine Umupasi waMwana waŵo mumitima yesu , ukulukulila ati , Aba ! Tata !
48004007	Fyopele'fyo toli musya naŵukumo , tau , sombi mwana ; popele kani niwemwana , lomba niwempyani pakuti pali ŵaLesa .
48004008	Sombi impindi iyo , ili tamwaŵesiŵile-po ŵaLesa , mwalitekelwe kuli ŵaŵo aŵataŵali niŵalesa aŵacifyalilo ;
48004009	sombi ŵukumo , pakuŵesiŵa ŵaLesa , kani tanje cine pakwisibwa kuli ŵaLesa , mbasyani muŋgaalucila mukubwelela kufyakutatiko'kusambila ifyo ifinacile ifipuŵile , kuli fyefyo efi mulukufwayo'kutekwa liŵili ?
48004010	Mulaceto'kwakuti insiku nemyensi nempindi nemyaka .
48004011	Ndukumutinineni , ati cipale naliposele lukoso imilimo pali mweŵo .
48004012	Ndukumukombeteleni , mweŵakwasu , muŵe koti nineŵo , koti nifyopele'fyo ifi mbele koti nimweŵo . Tamwambifisye neli panini ;
48004013	sombi muliisi ati pakuti pakutenda ukwamumunefu epo namutulisisyeni leeŵo leiweme pakutaŋga :
48004014	kaŵili ico icakumwesyeni mweŵo icamumunefu wanji , tamwacipufisye neli kucisipila ; sombi mwalimpokelele koti nineŋkalamba yaŵaLesa , koti nineŵaKlistu Yesu .
48004015	Mbesyuko Iyenu lomba , lili kulipi ? Pakuti ndukumusimicileni ati , ŋgefi fyakwisibwa , ŋga mwalilobwela-mo amenso enu , nekumpela neŵo !
48004016	Lombakani ndiŵelemupatewenu , pakuti pakumuŵuleni ifyacine ?
48004017	Ŵalukumukumbweni ukutakuweme , koku ; sombi ŵalukufwayo'kumwisalileni pesonde , ati mukaŵakumbwe aŵene .
48004018	Sombi fiweme ati ŵamukumbweni insiku syonse pafyeŵo ifiweme , peŋka pakulukuli nenu neŵo , tepo .
48004019	Mwetwana twanji , mwendukupotwa liŵili , ili taŵaŋgaŵumbwa muli mweŵo ŵaKlistu ,
48004020	icine ŋgandi nenu ŵukumo , nekwalula isiwi lyanji ; pakuti ndukumukaŋkamanineni .
48004021	Mumbule , mwemulukufwayo'kukomekwa kumafunde , kansi tamulukumfwa'mafunde ?
48004022	Pakuti palilembelwe ati : Ablaamu ali neŵana ŵaŵili , umo wakumwanakasi umusya , umbi naye wakumwanakasi umwana-waŵene .
48004023	Sombi uyo uwakumusyakasi alifyelwe koti munefu , nawoyu uwakumwana-waŵene alifyelwe koti kulayana .
48004024	Ifintu ifyo fili koti cindaŵindaŵi ; pakuti aŵanakasi aŵo kulayana kuŵili ; kumo ukwafumine kulupili lwaSinai , ukulukufyala'ŵana ukuŵateka , kopele eAga .
48004025	Popele uyo-Aga lupili lwaSinai , mucalo caAlabi ; aliliŋgene pamo najelusalemi uwampindi ino , pakuti alitekelwe pamo neŵana ŵakwe .
48004026	Sombi Jelusalemi uyo uli kwiulu mwana-waŵene , niŵanyinefwe .
48004027	Pakuti palilembelwe ati : Saŋgalala , wenumba , weutofyala-po ; Kowela nekwaŋgala , weutopotwa-po : Pakuti aŵana ŵamwanakasi ulekelwe eŋka ŵenji ukucila napali woyo uli nemulume .
48004028	Popele , mweŵakwasu , koti nilsaci , fyopele'fyo nafweŵo tuli ŵana ŵakulayana .
48004029	Sombi koti nifyopele'fyo ifi uyo uwafyelwe koti munefu amukululwisye akale umuŵyakwe uwafyelwe koti Mupasi , fyopele'fyo naŵukumo .
48004030	Naŋgawe'fyo amalembo alukulaŵila ati syani ? Ati : Tamfya umusyakasi nemwana wakwe ! pakuti umwana wamusyakasi taakapyana pamo nemwana wamwanawaŵene .
48004031	Pakuti pali fyefyo , mweŵakwasu , tatuli ŵana ŵamusyakasi , sombi tuli ŵana ŵamwana-waŵene .
48005001	Nebwana-bwaŵene ŵaKlistu ŵalitukakulwile ; imakaneni lomba : tekukakwa liŵili mucikoŋkoli caŵusya .
48005002	Ŵoneni ! Neŵo nePaulu ndukumuŵuleni ati , kani mukakopolwe , tamukabwena-po neli kantu kuli ŵaKlistu .
48005003	Icine ndukuŵasimicila liŵili aŵantu ŵonse aŵakukopolwa , ati ŵali nemulandu uwakucita'mafunde onse .
48005004	Mulilekene naŵaKlistu , mwemuŋgalunjikwa kumafunde ; mulifumine kuluse .
48005005	Pakuti fweŵo muMupasi kukucetekela tulukupembelela ulucetekelo lwakuluŋgama .
48005006	Pakuti muli ŵaKlistu Yesu tafili nemakosa neli kukopola neli kuŵulo'kukopola ; sombi kucetekela pakulukucite'milimo muŵutemwe ekuli nemakosa .
48005007	Mwalukuŵutuka bwino ; mbaninani uwamucicileni , mwiŋgatekenesiwa kuli ŵucine ?
48005008	Ukutekenesya uko takwafumine kuli Ŵaŵo aŵamwitileni .
48005009	Umusuŋga unini ulaŵisya siŋkwa wonse .
48005010	Ndukumucetekeleni muli ŵaSikulu , ati tamukalaŋguluke'fintu fimbi ; sombi uyo ulukumukatasyeni akapinto'mulandu wakwe , naŋgawa niliŵe .
48005011	Sombi neŵo , mweŵakwasu , kani ncitulisya ukukopola , mbanindo ncikululucila ? Popele lomba icakututula icakumutaliko ciliŵele calukoso .
48005012	Aŵo awalukumufuluŋganyeni ŋgaŵalipinike-ko .
48005013	Pakuti mweŵo , mweŵakwasu , mwaliitilwe kubwana-bwaŵene ; tekwalula lukoso ubwana-bwaŵene ceŵo cakumunefu , sombi muŵutemwe kamupyunjilansyanya .
48005014	Pakuti amafunde onse alikumene mwisiwi limo , ili ati : Ulukutemwo'muŵyoŵe koti kulitemwa wemwine !
48005015	Sombi kani mulukusumansyanya nekulukulya aŵene nawene , mulukucenjela mwiŋgesa-kwipayansyanya lukoso mwense .
48005016	Sombi ndukulaŵila ati mulukwenda kuMupasi , popele tamukacito'kukumbwa ukwakumunefu .
48005017	Pakuti umunefu ulakumbwa ukwakulwa neMupasi , neMupasi nawo ulakumbwa ukwakulwa nemunefu ; pakuti ifyo filipusaŋkene , mwiŋgacite'fyo ifi mufwaya .
48005018	Sombi kani mulukutanjililwa kuMupasi , tamulukukomekwa kumafunde .
48005019	Lomba ifyakucita ifyakumunefu filibwenekele , nififi : uŵucende , neŵucencemesi , nefiŵipile , nekukumbwo'kuŵipile ,
48005020	nekupupe'fiŵumbwaŵumbwa , neŵufwiti , nekufitilwa , neluŵo , nekulitota , nekukalipa , nefyakwaluka , nekutosya , nekulekane' mipaka ,
48005021	nefikani , nekwipaya'ŵantu , nekupendwa , neŵupupa , nefyakuŵe'fyo . Ifyafyefyo ndukumuŵuleni limo , koti nifyopele'fyo ifi namuŵulileni nekale , ati : Aŵo aŵalukucite'fintu ifyakuŵe'fyo tesi ŵakapyane Uŵufumu bwaŵaLesa .
48005022	Sombi ifisepo ifyakuMupasi ŵutemwe , nekusaŋgalala , neŵutende , neŋkumbu , neluse , nekuwama , nekucetekelwa ,
48005023	nekulicefya , nekuliteka : ifyakuŵe'fyo takuli-po ifunde ilyakufisinina .
48005024	Popele aŵo , aŵali ŵaŵaKlistu Yesu , ŵalitalicile umunefu pamo nekufwaya nekukumbwa kwauko .
48005025	Kani tulukwikala nemweo kuMupasi , kuMupasi nako ŋgatulukwenda .
48005026	Twilukulitota , neli kuŵalansyanya , neli kulukucite'cikani fweŵene naŵene .
48006001	Mweŵakwasu , naŋgawa ati umuntu asaŋgwe-po mukupulaisya kumbi , mwemuli ŵaMupasi mumuwamye uwakuŵe'fyo nemupasi uwakulicefya ; ili uliceta wiŋgesa naweŵo mukwesiwa .
48006002	Kamupintansyanisisya ifipinto , fyopele'fyo nekukumanya ifunde lyaŵaKlistu .
48006003	Pakuti kani umuntu , uli walukoso , alukulilaŋgulucila ati ndi mukulu , uyo alukulitumpaika .
48006004	Sombi aŵantu ŵonse ŋgaesye imilimo yakwe umwine , eli akaŵa nekulitotela umwine eŋka , nekuŵulo' kumutotela umuŵyakwe .
48006005	Pakuti aŵantu ŵonse akalukupinte'cipinto cakwe umwine .
48006006	Sombi uyo ulukusambisiwe'Siwi ŋgaalukwambala bwino nemusambisi mufintu fyonse ifiweme .
48006007	Tekutumpaikwa ; ŵaLesa taŵapufiwa ; pakuti ifi aŵyala umuntu , fyopele'fyo kaŵili akaloŋgela .
48006008	Pakuti uyo uŵyala ifyakumunefu wakwe umwine , uyo kumunefu akaloŋgela ifyakonalwa ; sombi uyo uŵyala ifyakuMupasi , uyo kuMupasi akaloŋgela Umweo uwamuyayaya .
48006009	Popele fweŵo tekukatala ukulukucite'fiweme , pakuti pampindi ielelwe tukaloŋgela , kani tesi tukalemuke .
48006010	Pakuti pali fyefyo , pakuŵone'ncitilo , ŋgatulukucite'fiweme kuŵantu ŵonse , tanje cine kuli ŵaŵo aŵamucikoto cakucetekela .
48006011	Ŵoneni amalembo akulu andukumulembeleni kuminwe yanji nemwine .
48006012	Ŵonse aŵo , awalukufwavo'kutaŋgala mumunefu , ŵalukumupanjileni ukukopolwa , peŋka pakuti taŵalukufwayo'kukululuka pakuti pamutaliko waŵaKlistu .
48006013	Pakuti naŵaŵo aŵalukukopolwa taŵalukulama'mafunde ; sombi ŵalukufwaya ati mukakopolwe , ati ŵakalitotele mumunefu wenu .
48006014	Sombi neŵo ukulitota teko , sombi mweŋka mumutaliko waŵaSikulu ŵesu Yesu Klistu emo ŋganditotele , pakuti mumutaliko uyo icalo capansi calintalicilwe , naneŵo , nalicitalicilwe icalo .
48006015	Pakuti muli ŵaKlistu Yesu neli kukopola neli kuŵulo'kukopola fyonse tafikwete-makosa , sombi kuleŋgwa kwaŵukumo ekuli nemakosa .
48006016	Popele ŵonse aŵalukwenda koti kwesya uko , uŵutende neŋkumbu siikale pali ŵo , napaŵuIsilaeli bwaŵaLesa .
48006017	Ukufuma kumpindi ino aŵantu ŵonse neli umo tekuŋkatasya ; pakuti ndipintile pamuŵili wanji inembo syaŵaSikulu Yesu .
48006018	Uluse lwaŵaSikulu ŵesu Yesu Klistu Iwikale nemupasi wenu , mweŵakwasu . Ameni .
49001001	NePaulu , nentanjisi yaŵaYesu Klistu koti kufwaya kwaŵaLesa , ndukusekela aŵaluŋgeme aŵakuEfesa neŵacetekelwe aŵamuli ŵaKlistu Yesu :
49001002	uluse Iwikale nenu , neŵutende ubwakufuma kuli ŵaLesa ŵa Wisifwe nakuli ŵaSikulu Yesu Klistu .
49001003	Ŵalicindeme ŵaLesa , ŵaWisiŵo ŵaSikulu ŵesu Yesu Klistu , aŵatusyucisye nemasyuko onse akuMupasi amumaulu muli ŵaKlistu ;
49001004	koti nifyopele'fyo ifi ŵatusalulwile muli ŵo , lomba taciŋgaleŋgwa icalo , ati tukalukwikele tuli ŵaswetelele , aŵakuŵule'milandu pamenso aŵo muŵutemwe .
49001005	Ŵalitusalulwile limo ukutwalula ŵana pakuti pali ŵaYesu Klistu , koti kutemwa kwakufwaya kwaŵo :
49001006	ukuŵuletelo'kucindikwa uŵuleme bwaluse lwaŵo , ulo ŵatupele lwakupa lukoso muli Ŵaŵo Aŵatemiwe .
49001007	Muli ŵo tuli nekuluŵuka pakuti pamilopa yaŵo , ukufitulucilwa kwafyakuŵifya , koti ŵuŵile bwaluse lwaŵo ,
49001008	ulo ŵafusisye kuli fweŵo mumano onse namukucenjela konse ;
49001009	pakuti ŵalitwisiŵisye icamfiso cakufwaya kwaŵo koti kutemwa kwaŵo , uko ŵalandicile muŵene ,
49001010	mukukwikalika ukukumana kwampindi , ati ŵakaŵuŋganye ifintu fyonse muli ŵaKlistu , nefintu ifyamwiulu nefyapacalo ; ati fikekale muli ŵo ,
49001011	umu twapokele neŵupyani , fwetusalulwilwe limo koti kulandicila kwaŵaŵo aŵacite'fintu fyonse koti kulaŋguluka kwakufwaya kwaŵo ;
49001012	ati tukalukuli ŵakuŵuletelo'kucindikwa uŵuleme bwaŵo , fwetwatanjile ukupemamo muli ŵaKlistu .
49001013	Muli ŵo namweŵo mwalicetekele , ili mwaumfwile isiwi lyaŵucine , iceŵo iciweme icakupuluka kwenu ; muli ŵo kaŵili , pakucetekela , mwaliŵicilwe-po nekesiŵilo kaMupasi Uswetelele uwakulayana ,
49001014	akali kesiŵilo kaŵupyani bwesu , ukufika nakukuluŵuka kwaceco icaulilwe , ukuŵuletelo' kucindikwa uŵuleme bwaŵo .
49001015	Pakuti pali fyefyo naneŵo , ili naumfwile ifyakucetekela kwenu ukwamuli ŵaSikulu Yesu , nefyaŵutemwe bwenu ubwakuwaluŋgeme ŵonse ,
49001016	nsileka-po ukutota pakuti pali mweŵo , ili mulaŋgulukeni pakutembela kwanji ,
49001017	ati ŵaLesa ŵaŵaSikulu ŵesu Yesu Klistu , ŵaWisifwe ŵaŵuleme , ŵakamupeleni Umupasi wamano newakufisulula ukwakuŵesiŵa ŵo ;
49001018	ati pakutufiwa amenso akumitima yenu , mukesiŵe ulucetekelo lwakwita kwaŵo , neŵuŵile bwaŵuleme bwaŵupyani bwaŵo ubwamuwaluŋgeme ,
49001019	neŵukulu ubwakuti lukoso ubwamakosa aŵo akuli fweŵo , fwetucetekela , koti kucita kwaŵukulu bwamakosa aŵo ,
49001020	ayo ŵacitile muli ŵaKlistu , ili ŵaŵaŵusisye paŵafwile , nekuŵekalika palwine lwaŵo mumaulu ,
49001021	peulu apacilile napaŵufumu ŵonse , neŵukulu , nemakosa , nekukomeka , nemasina onse asimbwilwe , pampindi ino peŋka tepo , sombi napampindi iyo ikesa napo .
49001022	Kaŵili ŵaliŵanyanticile amakasa aŵo pafintu fyonse , nekuŵekalika mutwi uwapafintu fyonse ifyakwikelesya ,
49001023	ilili muŵili waŵo , funwefunwe waŵaŵo aŵafiisusya fyonse muli fyonse .
49002001	Namweŵo ŵalimusinsimwineni , mwemwafwile pakuti pakupulaisya nekuŵifya kwenu ,
49002002	uleo uku mwalukwendelamo akale koti nimpindi iyamucalo cino , koti nimfumu iyapaŵukulu ubwakaŵesya , umupasi ulukucita ŵukumo muŵana ŵakupulaisya .
49002003	Pakati pali ŵaŵo nafweŵo fwense twaliikele akale mukukumbwa kwamunefu wesu , nekulukucita koti kufwaya kwamunefu nekwamalaŋgulusi ; kaŵili koti cifyalilo twali ŵana ŵakufi twa , koti nifyopele'fyo naŵambi ŵonse .
49002004	Sombi ŵaLesa aŵaŵile neŋkumbu , pakuti paŵutemwe bwaŵo uŵukulu uŵo uŵu ŵatutemenwe ,
49002005	naŋgawa ati twalifwile pakuti pakupulaisya , ŵalitusinsimwine pamo naŵaKlistu ( nikuluse mwapulucile ) ,
49002006	nekutuŵusya pamo naŵo , nekutwikalika pamo mumaulu muli ŵaKlistu Yesu ;
49002007	ati pampindi isikesa ŵakalanjisye uŵuŵile ubwakuti lukoso ubwaluse lwaŵo , kukutuwamina kwaŵo ukwamuli ŵaKlistu Yesu .
49002008	Pakuti nikuluse mwapulucile pakuti pakucetekela ; kaŵili uko takufumine kuli mweŵo mweŵene , koku ; nimpese iyafumine kuli ŵaLesa ;
49002009	takuli kwamilimo , ŵeŋgesa kulitota aŵantu ŵonse neli umo .
49002010	Pakuti fweŵo tuli kucita kwaŵo ; twalileŋgelwe muli ŵaKlistu Yesu mukucite'milimo iweme , iŵaansicile limo ŵaLesa ati tukalukwenda muli yo .
49002011	Pakuti pali fyefyo , laŋgulukeni ati akale mweŵo , mweŵenafyalo aŵamumunefu , mwemwilicilwe ati ŵakuŵulo'kukopolwa kuli ŵaŵo aŵelicilwe ati ŵakukopolwa ukwamumunefu ukwacitilwe kuminwe ,
49002012	ati impindi iyo mwali apalekanisiwe naŵaKlistu ; mwali pesonde lyacikoto cakwe Isilaeli ; mwali ŵensu kukulayana kwakulaya ; tamwakwetelucetekelo ; mwali apakuŵula ŵaLesa mucalo capansi .
49002013	Sombi ŵukumo muli ŵaKlistu Yesu , mweŵo , mwemwati apatali akale , muliletelwe apepi mumilopa yaŵaKlistu .
49002014	Pakuti ŵo ŵutende bwesu , ŵo aŵafyalwile cimo fyoŵilo , nekuwisya iciŵumba icapakati icakulekanya ;
49002015	pakubwalula mumunefu waŵo ati bwalukoso uŵupate , ifunde lyamasiwi amufyaŵulilwe , ati ŋgawaleŋge muŵene kuli fyo fyoŵilo umuntu umo uwaŵukumo , nekwikaliko'wutende ;
49002016	ŵafilamwine fyoŵilo mumuŵili umo kuli ŵaLesa pakuti pamutaliko , pakwipaya uŵupate kuli wo .
49002017	Popele ŵaliisile nekutulisya uŵutende kuli mweŵo , mwemwali apatali , nakuli ŵaŵo aŵali apepi .
49002018	Pakuti muli ŵo fweŵo fweŵilo tuli nempalamino muMupasi umo kuli ŵaWisifwe .
49002019	Lomba naŵukumo tamuli ŵensu neŵeni , sombi muli ŵaŵyaŵo aŵamucikoto cawaluŋgeme , aŵamuŊanda yaŵaLesa :
49002020	muliiŵekwe pafyapansi ifyantanjisi neŵakusimika , naŵaKlistu Yesu naŵo aŵene nisunsa uwamucilulu ;
49002021	muli ŵo ifyakwiŵaka fyonse , ifificilwe pamo bwino , filukukula nekuŵa litempuli iliswetelele muli ŵaSikulu ,
49002022	muli ŵo emo mulukwiŵacilwa pamo mukuŵa mwakwikala ŵaLesa muMupasi .
49003001	Pakuti pali fyefyo , ndukufukama kuli ŵaLesa , neŵo nePaulu , nekaili waŵaKlistu Yesu pakuti pali mweŵo mweŵenafyalo ;
49003002	kani cine muliumfwile ifyakwikalika kwaluse lwaŵaLesa ulo ulwapelwe kuli neŵo ulwakuli mweŵo ;
49003003	ati koti nikukufisuluka caliisiŵilwe kuli neŵo icamfiso , koti nifyopele'fyo ifi nalembele akale nemasiwi ace ;
49003004	muli ayo , pakwapenda , muliisi ukubwenesya ukulaŋguluka kwanji ukwamucamfiso caŵaKlistu ;
49003005	icitacaisiŵilwe kuŵana ŵaŵantunsi pafitentekwa fimbi , koti nifyefyo ifi cifisulucile ŵukumo kuntanjisi syaŵo isiswetelele nakuŵakusimika ŵaŵo muMupasi , tau .
49003006	Ici ati aŵenafyalo nimpyani isiŵyesu , fileŵa ifiŵyesu ifyamuŵili , ŵaŵyesu aŵakwaŵana naŵo ukulaya ukwamuli ŵaKlistu Yesu ukwaisile muCeŵo Iciweme ,
49003007	ico naŵele mupyunjisi wacico , koti nimpese yaluse lwaŵaLesa , ulwapelwe kuli neŵo , koti kupyuŋga kwamakosa aŵo .
49003008	Kuli neŵo , neucepele napawaluŋgeme ŵonse aŵacepele lukoso , kwalipelwe uluse ulu , ulwakuŵatulisisya aŵenafyalo uŵuŵile bwaŵaKlistu uŵutabwisibwa ;
49003009	nekubwenesya kuŵantu ŵonse ukwikala kwacamfiso icafisilwe impindi yonse iyakale muli ŵaLesa awaleŋgele ifintu fyonse ;
49003010	ati ŵukumo esibwe kuŵufumu nakuŵukulu ŵonse ubwamumaulu amano aŵaLesa apusene-pusene , pakuti pekelesya ,
49003011	koti kulandicila kwamuyayaya uku ŵalandicile muli ŵaKlistu Yesu ŵaSikulu ŵesu ,
49003012	muli ŵo emo tuli nelupata nempalamino mukucetekela pakuti pakupemamo fweŵo muli ŵo .
49003013	Pakuti pali fyefyo ndukumukombeteleni ati tekulemuka mumitima yenu pakuti pakukululuka kwanji ukwakuli mweŵo , ukuli ŵuleme bwenu .
49003014	Pakuti pali fyefyo ndukufukama kuli ŵaWisiŵo ŵaSikulu ŵesu Yesu Klistu ,
49003015	kuli ŵo eko fipoka amasina afiko ifikoto fyonse ifyamwiulu nefyapacalo capansi ,
49003016	ati ŵakamusumineni , koti ŵuŵile ubwaŵuleme bwaŵo , ati mukakose nemakosa pakuti paMupasi waŵo muŵuntu ubwamumutima ;
49003017	ati ŵaKlistu ŵakalukwikele mumitima yenu pakuti pakucetekela ; ati , pakwikalike' misyu yenu muŵutemwe nekusindailwa ,
49003018	mukakose ukulukwisiŵa pamo neŵaluŋgeme ŵonse ifi ŵuli uŵutali bwamusinso nebwamufiŵafu nebwakwesya kwiulu nebwakutwala pansi ,
49003019	nekwisiŵa uŵutemwe bwaŵaKlistu uwukaŋga amano ukwisibwa , ati mukesusiwe ukuficila kuli funwefunwe wonse waŵaLesa .
49003020	Popele kuli ŵaŵo aŵesi ukucite'fintu ifyakucilo'kwakuti napali fyefyo ifi tulomba neli kulaŋguluka , koti makosa apyuŋga muli fweŵo ,
49003021	kuli ŵo kuŵe uŵuleme ubwamwikelesya namuli ŵaKlistu Yesu kufitentekwa fyonse ifikalukuli-po impindi yonse lukoso iyamuyayaya . Ameni .
49004001	Pakuti pali fyefyo neŵo , nekaili uwamuli ŵaSikulu , ndukumukombeteleni ati mulukwenda ukwelelwe ukwito'ko uku mwaitilwe-ko ,
49004002	nekulicefya konse nekutekanya , pamo neŋkumbu , ili musuminansyanya muŵutemwe ;
49004003	nekulukusantuka ukulukulamo'Mupasi ati umo uŵuluŵulu mucakupamba icaŵutende .
49004004	Pali umuŵili umo , neMupasi umo , koti nifyopele'fyo ifi mwaitilwe mulucetekelo lumo ulwakwitwa kwenu ;
49004005	pali ŵaSikulu ŵamo , nekucetekela kumo , neŵuŵatisyo ŵumo ,
49004006	naŵaLesa ŵamo , ŵaWisinwe mwense , aŵamukomekeni mwense , aŵalukwikala pakuti pali mweŵo mwense , aŵali muli mweŵo mwense .
49004007	Sombi kuli fweŵo fwense umo umo kwalipelwe uluse koti kwesya kwampese yaŵaKlistu .
49004008	Pakuti pali fyefyo , ŵalilaŵile ati : Pakwimina mwiulu , ŵaliŵakulicile ŵakaili aŵenji , Nekuŵapela aŵantu impese .
49004009	( Sombi ifi ati , Ŵaliimine , filukweŵa ati syani , kani tafilukweŵa ati ŵaliselucile namunsi mucalo capansi ?
49004010	Aŵo aŵaselucile eŵopele aŵo aŵaimine kaŵili peulu lyamaulu onse , ati ŵakumane paa kufintu fyonse . )
49004011	Popele ŵalisalulwile ŵambi ati ŵekale nintanjisi ; naŵambi ŵakusimika ; naŵambi naŵoŵakutulisya ; naŵambi naŵo ŵembesi neŵasambisi ;
49004012	mukuŵakonsya awaluŋgeme ukulukucite'milimo yakupyunjila , nekulukwiŵako'muŵili waŵaKlistu ;
49004013	ili tatuŋgafika fwense kukusaŋkana pamo ukwakucetekela nekwakumwisiŵa Umwana waŵaLesa , nekuŵa muntu umukulu , uuwakwesya ifumbi lyakukumana kwaŵaKlistu :
49004014	twiŋgekala nafimbi tuli ŵanice , aŵalukupaŵaka ponse ponse , nekuululuka kufipupu fyonse ifyaŵusambisi , kukucenjela kwaŵantu , kukutumpaika koti coŋgola cakulufya ;
49004015	sombi ati , pakulukulaŵile'fyacine muŵutemwe , tukakule mufintu fyonse muli ŵaŵo , aŵali mutwi , eŵaKlistu .
49004016	Kuli ŵo umuŵili wonse , uficilwe pamo bwino , ulundene , kuli fyefyo ifi ipela imilundo yonse , koti kucita kwafintu fyonse cimo cimo pakwesya bwino , efileŋga ukukula kwamuŵili ukuficila mukuliiŵacila muŵutemwe .
49004017	Ndukulaŵile'fi lomba , nekusimika muli ŵaSikulu , ati muleke ukulukwenda ŵukumo koti nifyefyo ifi ŵenda neŵenafyalo ŵambi , mukulitota ukwamumilaŋgwe yaŵo ;
49004018	pakuti ŵali nemfinsi mukalaŋgo kaŵo , ŵensu kumweo waŵaLesa , pakuti pakuŵula'mano ukuli muli ŵo , pakuti pakukosa kwamitima yaŵo .
49004019	Aŵo , pakuleko'kumfwa kumitima , ŵaliliposele kuŵucencemesi mukucite'fiŵipile fyonse naŵupumpunta .
49004020	Sombi mweŵo tamwasambile ŵaKlistu ukwakuŵe'fyo ;
49004021	kani icine mwaliŵomfwile nekusambisiwa muli ŵo , koti nifyopele'fyo ifili ŵucine muli ŵaYesu :
49004022	ati mukaŵupose koti kwikala kwenu ukwakale , uŵuntu bwakale , uŵulukuŵipa koti kukumbwa kwakutumpaika ;
49004023	muŵuke mumupasi wamutima wenu ,
49004024	mufwale uŵuntu bwaŵukumo , ubwaleŋgelwe mucipasyo caŵaLesa mukuluŋgama namukuswetelela kwaŵucine .
49004025	Pakuti pali fyefyo , kamuposo'ŵufi , mulukwambala mwense neŵaŵyenu ifyacine ; pakuti tuli fileŵa fyana-fyaŋkasi ifyamuŵili umo .
49004026	Kamufitwa , sombi tekuŵifya : tekusumina ati akasuŵa kawile pakufitwa kwenu ;
49004027	neli kupela umusensesi apakwikala , tau .
49004028	Uwakwiŵa aleke ukwiŵa , sombi tanje ŋgaalukupyuŋga , nekulukucita kuminwe yakwe ico iciweme , ati akaŵe nefyakumupela upeŋgele ,
49004029	Amasiwi onse aŵipile elukufuma mukanwa kenu , sombi ŋgaalukufuma aweme akwiŵaka ukwelelwe , ati akaŵapele isyuko aŵakumfwa .
49004030	Kaŵili tekuleŋgele'nsoni Umupasi Uswetelele waŵaLesa , muli wo emo mwaŵicilwe-po nekesiŵilo ukufika nakukasuŵa kakuluŵuka .
49004031	Ukulula konse nekukalipa nekufitwa necipupa nemucobwe , fyonse ŋgatiposeke kuli mweŵo pamo nemafulo onse .
49004032	Muwele uluse mweŵene nawene , ukunacilile'mitima , nekulukufitulucila aŵaŵyenu mweŵene naŵene , koti nifyopele'fyo ifi ŵamufitulucileni naŵaLesa muli ŵaKlistu .
49005001	Muŵe lomba muli ŵakutuntulula ŵaLesa , koti ŵana aŵatemiwe ;
49005002	kaŵili mulukwenda muŵutemwe , koti nifyopele'fyo ifi ŵamutemenweni naŵaKlistu , nekuliposa pakuti pali mweŵo koti mulambu uwipailwe uwakuli ŵaLesa , ukuŵa bwema bwakunuŋko'kuweme .
49005003	Sombi uŵucencemesi nefiŵipile fyonse neli kukumbwa , tekufisumina neli kusimbulwa pakati pali mweŵo ; mulukwikala ukwelelwe awaluŋgeme :
49005004	tekusumina neli ŵusali neli kwambale'fiŵipile neli fisenseko fyamatuka , ifitafyelelwe ; sombi tanje cine mulukutota .
49005005	Pakuti ifi mulifiisi icine , ati aŵacencemesi ŵonse , neŵaŵipile , neŵakukumbwa aŵalukupupe'fiŵumbwaŵumbwa , taŵakwete neli umo uŵupyani muŴufumu bwaŵaKlistu ebwaŵaLesa .
49005006	Aŵantu ŵonse neli umo emutumpaikeni nemasiwi alukoso : pakuti kufintu ifyo kulafuma ukukalipa kwaŵaLesa ukwapaŵana ŵakupulaisya .
49005007	Lomba tekuŵa ŵakwaŵana naŵo ;
49005008	pakuti akale mwali nimfinsi , sombi ŵukumo muli kutuŵa muli ŵaSikulu ; mulukwenda koti ŵana ŵakutuŵa ,
49005009	( pakuti ifisepo fyakutuŵa filekala mukuwama konse namukuluŋgama namuli ŵucine ŵonse ) ;
49005010	mulukufiesya ifyakuŵatemwesya ŵaSikulu .
49005011	Tekulukwambala nemilimo yamfinsi itaikate'fisepo , sombi tanje cine mwisinine ;
49005012	pakuti ifintu ifyo ifilukucitwa kuli ŵo kumfiso , fyansoni ukufisimbula lukoso ,
49005013	Sombi ifintu fyonse , pakuleŋgululwa , filaŵoneka kukutuŵa ; pakuti fyonse ifibwenekele kutuŵa .
49005014	Pakuti pali fyefyo , palilaŵilwe ati ; Papuka , weuli mutulo ! uŵuke paŵafwile ! ŴaKlistu ŵakakutuŵila .
49005015	Kamubwenesya bwino lomba ifi mulukwenda , koti ŵatumpile teko , sombi koti ŵamano ;
49005016	ukulukuluŵule' mpindi , pakuti insiku siliŵipile .
49005017	Pakuti pali fyefyo tekutumpa , sombi mwisiŵe ukufwaya kwaŵaSikulu ifi kuli .
49005018	Kaŵili tekupendwa kumfaina , umuli uwuŋgwa , sombi mwisule uMupasi ;
49005019	mulukwambala nemasamo nefyakwimba nenyimbo syaŵumi bwakuMupasi , ili mwimba nekulukulisya mumitima yenu ukulukucindika ŵaSikulu ;
49005020	nekulukutota ŵaLesa ŵa Wisifwe insiku syonse mufintu fyonse mwisina lyaŵaSikulu ŵesu Yesu Klistu ;
49005021	nekulukutumikwa mweŵene naŵene mukutina kwaŵaKlistu .
49005022	Mweŵanakasi , kamutumikwa kuŵalume ŵenu mweŵene , koti nikuli ŵaSikulu .
49005023	Pakuti umulume mutwi wamukasi wakwe , koti nifyopele'fyo naŵaKlistu ifi ŵali mutwi wekelesya , aŵene eŵakupulusya umuŵili .
49005024	Sombi koti nifyopele'fyo ifi litumikwa kuli ŵaKlistu ikelesya , fyopele'fyo neŵanakasi ŋgawatumikwe kuŵalume ŵaŵo mufintu fyonse .
49005025	Mweŵalalume , kamutemwa aŵakasi ŵenu , koti nifyopele'fyo ifi ŵatemenwe ikelesya naŵaKlistu , nekuliposa pakuti pali lyo ;
49005026	ati ŵakaliswesye , pakulisamfya kukusamfya kwamenda mwisiwi ,
49005027	ati ŵakalipele aŵene ikelesya lyaŵuleme , ilyakuŵula neli kasemba neli mukansa neli cintu cimbi icakuŵe'fyo ; sombi ati ŋgalikekale liswetelele lyakuŵule'milandu .
49005028	Koti nifyopele'fyo ukuŵelelwa aŵalalume naŵo ukulukutemwa aŵakasi ŵaŵo koti miŵili yaŵo aŵene . Uyo utemwa umukasi wakwe alalitemwo'mwine ;
49005029	pakuti insiku syonse tapali-po umuntu uwakufitilwa umunefu wakwe umwine ; sombi alaulama nekuulela , koti nifyopele'fyo ifi ŵalicitila ikelesya ŵaKlistu ;
49005030	pakuti tuli fileŵa fyamuŵili waŵo nefyamunefu waŵo nefyamafupa aŵo .
49005031	Pakuti paceŵo ico , umuntu akaleka ŵawisi naŵanyina nekwikalisya nemukasi wakwe ; popele ŵoŵilo ŵakaaluka munefu umo .
49005032	Icamfiso ico cikulu ; sombi ndukulaŵila ifyaŵaKlistu nefvekelesya .
49005033	Naŋgawe'fyo namweŵo mwense umo umo kamutemwa aŵakasi ŵenu koti kulitemwa mweŵene ; nemukasi ŋgaalukutonda umulume wakwe .
49006001	Mweŵana , kamuŵomfwisya aŵamufyeleni muli ŵaSikulu : pakuti ifyo fililuŋgeme ,
49006002	Utote ŵawiso naŵanoko ( pakuti ilyo lifunde lyakutaŋga ilili nelayano ) ,
49006003	ati pakakuŵele bwino , naweŵo nekulukwikele nemweo utali pacalo capansi .
49006004	Kaŵili mweŵo , mweŵawisiŵo , tekuleŋgesya aŵana ŵenu ukukalipa ; sombi mukaŵalame muŵusambisi namukucenjesya kwaŵaSikulu .
49006005	Mweŵapyunjisi , kamuŵomfwisya ŵawisikulunweni aŵali mumunefu , nekutina nekututuma , nemutima umo , koti nikuli ŵaKlistu ;
49006006	nemilimo iyapamenso koti ŵakuŵatemwesya aŵantunsi , teko ; sombi koti ŵapyunjisi ŵaŵaKlistu aŵalukucita koti kufwaya kwaŵaLesa kumitima ;
49006007	awalukupyuŋga nemitima yakutemwa , koti nikuli ŵaSikulu , tekoti nikuŵantunsi , tau ;
49006008	ili mwisiŵa ati fyonse ico iciweme ici ŵacita ŵonse , copele'co akapoka kuli ŵaSikulu , kani musya , kani mwana-waŵene .
49006009	Namweŵo , mweŵawisikuluŵo , kamuŵacitila fyopele'fyo , nekuwulo'kupiŋga : ili mwisiŵa ati ŵaSikulu ŵenu neŵaŵo ŵali kwiulu ; nakaŵili ati kuli ŵo takuli imisalululo paŵantu .
49006010	Popele ifyakupela-ko , mweŵakwasu , kamulukukosa muli ŵaSikulu namuŵukulu bwamakosa aŵo .
49006011	Kamufwala ifyakulifuna-ko fyonse ifyaŵaLesa , ati mukesiŵe ukucicila Ifyoŋgola fyamusensesi .
49006012	Pakuti uluŵo Iwesu taluli nemilopa nemunefu , sombi tulukulwa neŵufumu , neŵakwete uŵukulu , neŵalukwikalike'mfinsi iyapampindi ino , nefyamipasi fyakuŵifya ifyamumaulu .
49006013	Pakuti pali fyefyo ŵuleni ifyakulifuna-ko fyonse ifyaŵaLesa , ati mukesiŵe ukucicila pakasuŵa akaŵipile , napakucita fyonse ukwimakana .
49006014	Imakaneni lomba , ili mufwite paluŵunda naŵucine , nekufwala icakulamina-mo intiŵi icakuluŋgama :
49006015	nekufwala kumakasa enu ukupembelela kwaceŵo iciweme icaŵutende ;
49006016	nekuŵula kaŵili neŋgawo yakucetekela , kuli yo eko mukesiŵa ukusimya imifwi yonse iyamulilo iyawakuŵifya .
49006017	Kaŵili pokeni icapewa cacela icakupulusya , nempoko yaMupasi , ili lisiwi lyaŵaLesa ;
49006018	mulukutembela impindi syonse muMupasi nekutembela nekulomba konse , nekulukukulaŋga-laŋga nemuŋkonsya wonse nekuŵapapatilila aŵaluŋgeme ,
49006019	naneŵo kaŵili , ati likapelwe kuli neŵo isiwi pakucenama pakanwa kanji , ilyakutulisya nemutima ukosele icamfiso icaCeŵo Iciweme ,
49006020	icaceco eco nineŋkalamba iyamuminyololo ; ati muli co ŋgaŋkalawile nemutima ukosele , koti nifyopele'fyo ifyelelwe neŵo ukulaŵila .
49006021	Sombi ati mukesiŵe namweŵo ifintu ifyakuli neŵo , ifi ndukucita , Tuciko , umukwasu utemiwe , umupyunjisi utekenye uwamuli ŵaSikulu , akamwisiŵisyeni fyonse :
49006022	wopele namutuma kuli mweŵo , pakuti pali fyo fyeŋke'fi , ati mukafiisiŵe ifyakuli fweŵo , nakaŵili ati akasaŋgalasye imitima yenu .
49006023	Uŵutende ŵuŵe kuŵakwasu , neŵutemwe pamo nekucetekela ukwakufuma kuli ŵaLesa ŵaWisifwe nakuli ŵaSikulu Yesu Klistu .
49006024	Uluse lwikale naŵaŵo ŵonse aŵatemwa ŵaSikulu ŵesu Yesu Klistu ukwakuŵule'ŵosi . Ameni .
50001001	FweŵaPaulu naTimote , fweŵapyunjisi ŵaŵaKlistu Yesu , tulukuŵalembela aŵaluŋgeme ŵonse aŵamuli ŵaKlistu Yesu , aŵakuFilipoi , pamo nefilolo naŵadikoni :
50001002	uluse lwikale nenu neŵutende ubwakufuma kuli ŵaLesa ŵaWisifwe nakuli ŵaSikulu Yesu Klistu .
50001003	Ndukutota ŵaLesa ŵanji , pakumwanukeni kwanji konse ,
50001004	ili ndomba nekusaŋgalala insiku pee pakupapata kwanji konse ukwapali mweŵo mwense ,
50001005	pakuti pakusaŋkana kwenu ukwakuputisya leeŵo leiweme ukufuma kukasuŵa akakutaŋga ukufika nakuli ŵuwuno-ŵukumo ;
50001006	ili ncetekela ici copele ati aŵo aŵataticile muli mweŵo imilimo iweme ŵakekonsya ukuwaminine ukufika nakukasuŵa kaŵa Yesu Klistu ;
50001007	fyopele'fyo filiŋgelelwe neŵo ukumulaŋgulucileni ifyo mwense , pakuti muli naneŵo mumitima yenu , pakuti mufyakukaka fyanji namufyakulwila nefyakukosya leeŵo leiweme , mwense mulaaŵana naneŵo uluse .
50001008	Pakuti ŵaLesa nimboni yanji ati ndukumufuŋgeni mwense mumutima waŋkumbu uwaŵaKlistu Yesu .
50001009	Kaŵili ndukutembele'fi , ati uŵutemwe bwenu ŋgaŵukafule ukulukukulakula mumano namukwisiŵa konse ,
50001010	ati mukasuminine ifintu ifiwaminine , ati mukalukwikele ŵacine ŵakuŵulo'kututula ukufika nakukasuŵa kaŵaKlistu ;
50001011	pakwisula ifisepo fyakuluŋgama , ifili muli ŵa Yesu Klistu , ifyakuleta uŵuleme nekutota kwaŵaLesa .
50001012	Sombi ndukufwaya ati mwisiŵe , mweŵakwasu , ati ifintu ifyakuli neŵo fyaliŵele tanje fyakusyucisya leeŵo leiweme ;
50001013	fyopele'fyo ifyakukaka fyanji fyalibwenekele muli ŵaKlistu kuŵamuli Pilaitolyo ŵonse nakuli ŵambi ŵonse ;
50001014	nakaŵili aŵakwasu aŵamuli ŵaSikulu aŵakucilo'bwinji , pakucetekela kufyakukaka fyanji , ŵali nemitima yalupata ukucila iyakulaŵila isiwi lyaŵaLesa ukwakuŵulo'kutina .
50001015	Ŵambi icine ŵalukutulisya ŵaKlistu pakuti pacikani neluŵo ; ŵambi naŵo cine pakuti paŵutemwe .
50001016	Aŵa ŵalukuficita kuŵutemwe , pakuti ŵaliisi ati ndiikele mukulwila leeŵo leiweme ;
50001017	sombi aŵo ŵambi ŵalukutulisya ŵaKlistu kuluŵo , ukuswetele teko , sombi ŵalukweŵa ati ŵakaŵusya ifyakuŋkululusya mufyakukaka fyanji .
50001018	Nindo lomba ? Nififi ati pantu ponse , kani nipakutumpaika kani nipali ŵucine , ŵaKlistu ŵalukuŵulisisiwa ; kaŵili mopele umo ndukusaŋgalala ; icine ŋkalukusaŋgalala kaŵili .
50001019	Pakuti ndiisi ati ifyo fikandetela ukupuluka , pakuti pakulomba kwenu , napakuti pakupelwa Umupasi waŵaYesu Klistu ,
50001020	koti kucetekela kwamutima wanji wonse nelucetekelo lwanji , ati nsikaŵa nensoni mufintu fyonse neli cimo , sombi ati nelupata lonse ulwamumutima , koti nimpindi yonse naŵukumo , ŵaKlistu ŵakakusiwa mumuŵili wanji , kani nikumweo kani nikulufu .
50001021	Pakuti kuli neŵo ukulukuli nemweo niŵaKlistu , nekufwa nako kunoŋka .
50001022	Sombi ukulukuli nemweo mumunefu , kani uko cisepo camilimo yanji ; lomba ifyo ifi ŋkasalulula nsiisi-po .
50001023	Sombi ndifundeme kuli fyo fyoŵilo , pakuti ndukufwaisya ukukakuluka nekulukuli naŵaKlistu , pakuti ifyo filiweme ukucilo' kwakuti :
50001024	sombi ukulukwikele mumunefu fyelelwe ukucila pakuti pali mweŵo .
50001025	Kaŵili , pakucetekele'fyo , ndiisi ati ŋkasyala , icine , nekulukusyele pamo namwewo mwense , mukumuleteleni ukusyuka nekusaŋgalala kwakucetekela kwenu ;
50001026	ati ukulitota kwenu kukafule muli ŵaKlistu Yesu muli neŵo pakuti pakufika neŵo liŵili kuli mweŵo .
50001027	Sombi ukwikala kwenu ukwamuŵufumu ŋgakuwe kwelelwe leeŵo caŵaKlistu leiweme , ati kani ŋkesa nekumuŵoneni , kani nsikesa-po , ŋkomfwe ifyakuli mweŵo , ati mulikoselesye mumupasi umo , mulukulwila pamo ukucetekela kwaCeŵo leiweme nemutima umo ;
50001028	nekuŵulo'kutinisiwa neli panini kuŵakucicila : ifyo kesiŵilo kuli ŵo akakonalwa , sombi kuli mweŵo kakupuluka , akakufuma kuli ŵaLesa ;
50001029	pakuti kuli mweŵo kwalipelwe lukoso pakuti pali ŵaKlistu , ukucetekela muli ŵo kweŋka , teko ; sombi nekusomenwa kaŵili pakuti pali ŵo :
50001030	nekulukuli nekulwa kopele uko uku mwabwene muli neŵo , nekumfwa ŵukumo ati kuli muli neŵo .
50002001	Lomba kani muli ŵaKlistu emo kuli ukusaŋgawuka , kani kusaŋgalasiwa kwaŵutemwe , kani kwambala kwaMupasi , kani mitima yaŋkumbu neluse ,
50002002	kamuŋkumanisya ukusaŋgalala kwanji , ati mulukulaŋguluka kumo , nekulukuli neŵutemwe ŵumo , nemutima umo nekwalakanya kuntu kumo .
50002003	Tekucita ifintu fyonse neli cimo kuluŵo neli nikukulitota , sombi kamucita nekulicefya mumitima , ukulukuŵeŵa aŵaŵyenu ati ŵakumucileni mweŵene ukuwama .
50002004	Tekuceta mwense ifintu fyenu mweŵene , sombi mwense kamuceta nefintu fyaŵaŵyenu .
50002005	Mulukwikele nekulaŋguluka uku , ukwali muli ŵaKlistu Yesu naŵo ;
50002006	aŵaikele necipasyo caŵaLesa , nekuŵulo'kweŵa ukupelanwa pamo naŵaLesa ati cakusompolwa ,
50002007	sombi ŵaliliitulwile , nekupoke'cipasyo camupyunjisi , nekuŵa nemekalilo aŵantunsi ;
50002008	popele , pakuŵoneka nekupalana kwamuntunsi , ŵalilicefesye , nekusumina nakumfwa , ekumfwa iyapamutaliko .
50002009	Pakuti pali fyefyo kaŵili ŵaLesa ŵaliŵalemesye ukwakuti , nekuŵapela isina ilicilile napamasina onse ;
50002010	ati mwisina lyaŵaYesu amakufi onse akafukame , afyamwiulu nefyapacalo nefyamunsi mucalo ,
50002011	nakaŵili ati imini syonse sikasuminine ati ŵaYesu Klistu niŵaSikulu , ukuŵaletelo'ŵuleme ŵaLesa ŵaWisiŵo .
50002012	Popele , mweŵantemenwe , koti nifyopele'fyo ifi mwalukumfwisya insiku syonse , tepeŋka pakulukuli-po neŵo , yo , sombi ŵukumo tanje cine kani nsili-po , kamukonsya ukupuluka kwenu mweŵene nekutina nekututuma .
50002013	Pakuti niŵaLesa ewalukuleŋgela muli mweŵo ukufwaya nekupyuŋga pakuti pakutemwa kwaŵo .
50002014	Kamucita fyonse ukwakuŵulo' kuliŋwiŋwisya neli kupicisya ;
50002015	ati mukalukuli ŵakuŵule'milandu , ŵaswetele , ŵana ŵaŵaLesa aŵakuŵule'fyeŵo mukati mucitentekwa icisendeme icikoŋkomene , muli co emo muŵoneka koti fyakutuŵa mucalo capansi ,
50002016	ifilukutambika isiwi lyamweo ; ati imbe nefyakulitotela-mo pakasuŵa kaŵaKlistu , ati nsinaŵutucile ukwalukoso , neli kupyuŋga ukwalukoso .
50002017	Cine ! nakaŵili kani ndukwitulwilwa pamulambu napakupyuŋga kwakucetekela kwenu , ndukusaŋgalala , nekulukusemba pamo namweŵo mwense .
50002018	Kaŵili namweŵo fyopele' fyo kamusaŋgalala nekulukusemba pamo naneŵo .
50002019	Sombi ndukucetekela muli ŵaSikulu Yesu ati ŋkatume bwaŋgu kuli mweŵo Timote , ati naneŵo umutima wikale pakwisiŵa ifi muli mweŵo .
50002020	Pakuti nsikwete umbi upalene naneŵo umutima , ukaŵamba icine mumutima ifyakuli mweŵo .
50002021	Pakuti ŵonse ŵalakoŋke' fyaŵo aŵene , tawakoŋke'fintu fyaŵaYesu Klistu .
50002022	Sombi muliisi ukwesiwa kwakwe , ati koti nifyefyo ifi aŋgapyunjila ŵawisi umwanice , fyopele'fyo alipyunjile pamo naneŵo pakuti paCeŵo leiweme .
50002023	Uyo lomba ndukucetekela ati ŋkamutuma bwaŋgu , peŋka pakuŵona ifi ifikambela neŵo ;
50002024	sombi ndukucetekela kuli ŵaSikulu ati naneŵo nemwine ŋkesa bwaŋgu .
50002025	Naŋgawe'fyo nalilaŋgulucile ati ukwelelwa ukutuma kuli mweŵo Epafilodito , umukwasu , umuŵyanji wamilimo , umusilikani umuŵyanji , sombi intanjisi yenu iyakupyunjila ukupeŋga kwanji ;
50002026	pakuti alukumufuŋgeni mwense , nekulukuŵombomene ukwakuti , pakuti mwaliumfwile ati alukutenda ;
50002027	pakuti icine alukutenda ukupalamina kulufu ; sombi ŵaLesa ŵalimucitile'ŋkumbu ; ye eŋka koku , sombi ŵalincitile naneŵo iŋkumbu , niiŋgesa-kuwanensoni nansoni .
50002028	Pakuti pali fyefyo naaŋgufyo'kwakuti ukumutuma , ati , pakumuŵona liŵili , mukasaŋgalale , nensoni syanji nekucepa ukwakuti .
50002029	Pakuti pali fyefyo mukamupoke muli ŵaSikulu nekusemba konse , nekulukuŵacito'mucinsi aŵakuŵe' fyo ;
50002030	pakuti alipalamine nakulufu pakuti pamilimo yaŵaKlistu , nekulukulitakata umweo wakwe ati akakumanisye ifyo ifyakuŵulo'kwisiŵa ukukonsya mweŵo ifyakuli neŵo .
50003001	Popele ifyakupela-ko , mweŵakwasu , kamusemba muli ŵaSikulu . Ukumulembeleni ifintu fyopele tafikatesye kuli neŵo , sombi filukumukosyeni .
50003002	Cenjeleni kumbwa ; cenjeleni kuli ŵaŵo aŵalukucite'fiŵipile ; cenjeleni kuŵalukulipinika ;
50003003	pakuti nifweŵo efweŵakopwelwe , fwetulukupempela muMupasi waŵaLesa , nekulitotela muli ŵaKlistu Yesu , nekuŵulo'kucetekela mumunefu .
50003004	Naŋgawe'fyo neŵo niŋgacetekela namumunefu : kani umbi alaŋguluke ukucetekela mumunefu , tanje cine neŵo .
50003005	Nalikopwelwe pakasuŵa kaŵusisanu nasitatu , newamucikoto cakwe Isilaeli , nemwina-Benjamini , nemuEbeya waŵaEbeya ; ifyakumafunde ninemuFalisi ;
50003006	ifyamuŋkonsya ninewakukululusya aŵekelesya ; ifyakuluŋgama ukuli mumafunde ninewakuŵule'milandu .
50003007	Sombi ifintu ifyo ifyali masyuko kuli neŵo , fyopele'fyo ndifieŵele tusyamo pakuti pali ŵaKlistu .
50003008	Icinenene ndukufieŵa ifintu fyonse tusyamo pakuti pakuwamo' kwakuti kwakuŵesiŵa ŵaKlistu Yesu ŵaSikulu ŵanji ; pakuti pali ŵo epo nalufisye ifintu fyonse , nekufieŵa ati ŵufumba , ati ŋkabwene-po ŵaKlistu ,
50003009	nekuŵoneka muli ŵo , nensikwete ukuluŋgama kwanji neŵo ukwakufuma kumafunde , sombi ati ndi nekuluŋgama pakuti pakucetekela ukwamuli ŵaKlistu , ukuluŋgama ukwafumine kuli ŵaLesa kukucetekela ;
50003010	ati ŋkaŵesiŵe ŵo nekwisiŵa amakosa akuŵuka kwaŵo ukwapamfwa , nekulukuli naŵo mukusomenwa kwaŵo , pakupalana naŵo mumfwa yaŵo ;
50003011	kuleŋga cipale ŋkafike kukuŵuka ukwapaŵafwile .
50003012	Nsilukweŵa ati napoka akale neli kuwaminina akale ; sombi ndukulondaisya , kani icine ŋkekate ico ici naikatilwe kuli ŵaKlistu Yesu .
50003013	Mweŵakwasu , nsilukulieŵa ati naciikata ; sombi icintu cimoeko cili : ndukuluwa-ko ifintu ifyapanuma , nekulukutambicila kufintu ifili pantanjile ,
50003014	peŋka ndukulondaisya akesiŵilo ati mfike nakukulambulwa kwakwita kwiulu kwaŵaLesa muli ŵaKlistu Yesu .
50003015	Pakuti pali fyefyo , fwense fwetukulile mumupasi ŋgatuŵe nemitima iyakuŵe'fyo ; sombi kani muceŵo cimbi muli nemitima imbi , nafyefyo ŵakamufisulwileni ŵaLesa aŵene .
50003016	Sombi apo apa twaficile , ŋgatulukwenda koti lifunde ilyo lyopele , nekulukulandakanya copele'co .
50003017	Mweŵakwasu , mulukuntuntulwila pamo , nekulukuceta aŵo aŵalukwende' fyo , koti nifyopele'fyo ifi muli nafweŵo akesiŵilo .
50003018	Pakuti aŵenji ŵalukwenda , nefyaŵo nafyo nalukumuŵuleni liŵili liŵili ; naŵukumo kaŵili ndukulaŵila ili ndila ati ŵo ŵapate ŵamutaliko waŵaKlistu .
50003019	Ukupela-ko kwaŵo konalwa ; lesa waŵo kapafu kaŵo ; neŵuleme bwaŵo naŵo ninsoni syaŵo ; ŵalukufilandakanya ifyapansi pano .
50003020	Pakuti uŵufumu bwesu ŵulitulile kwiulu , uko uku tulukupembelela kaŵili ukufuma aŵakupulusya , ŵaSikulu Yesu Klistu :
50003021	aŵakawalula umuŵili wakulicefya kwesu , ati ukasaŋguke ukupalana nemuŵili waŵuleme bwaŵo , koti kucita uko uku ŵesi ukukomeka-ko ifintu fyonse kuli ŵo aŵene .
50004001	Pakuti pali fyefyo , mweŵakwasu , mweŵantemenwe , mweŵafunjilwe , ukusaŋgalala kwanji nemuntinya wanji , imakaneni ifyo mukose muli ŵaSikulu , mweŵantemenwe .
50004002	Ndukumucenjesya Yuodya , naSuntuke naye ndukumucenjesya , ati ŵakalukuli nemutima umo muli ŵaSikulu .
50004003	Icine , ndukukukombetela , wemuŵyanji wacine uwamumilimo , ulukuŵofwako aŵanakasi aŵo , pakuti ŵalukofwana naneŵo muCeŵo leiweme , pamo naKelementi neŵaŵyanji aŵamumilimo aŵasyele-po , aŵali nemasina aŵo mwibuku lyaMweo .
50004004	Kamusaŋgalele muli ŵaSikulu insiku syonse ! Ndukulaŵila liŵili ati : Saŋgalaleni !
50004005	Ukuteko'mutima kwenu ŋgakukesibwe kuŵantu ŵonse . ŴaSikulu ŵapalamina .
50004006	Tekuŵamba mumitima neli fyacintu cimo ; sombi mufintu fyonse kukutembela nekukombetela nekutota pamo , ŋgakukesibwe kuli ŵaLesa ukulomba kwenu .
50004007	Popele uŵutende bwaŵaLesa , uwukaŋgo'kwisibwa konse , ŵukalame'mitima yenu nemalaŋgulusi enu muli ŵaKlistu Yesu .
50004008	Popele ifyakupela-ko , mwewakwasu , ifintu fyonse ifyaŵucine , nafyo fyonse ifyamulemyo , nafyo fyonse ifiluŋgeme , nafyo fyonse ifiswetelele , nafyo fyonse ifyakutemwesya , nafyo fyonse ifili nempupo isiweme , kani emo ŵuli uŵune , kani emo kuli ukutota , mulukufialakanya ifintu ifyo .
50004009	Ifintu ifyo ifi mwasambile , nekupoka , nekumfwa , nekuŵona muli neŵo , mulukuficite'fyo . Popele ŵaLesa ŵaŵutende ŵakalukuli nenu .
50004010	Sombi ndisaŋgalele ukwakuti muli ŵaSikulu , pakuti ŵukumo mwaŵusye'cine ukundaŋguluka kwenu . Ifyo icine mwalukulaŋguluka , sombi tamwali neciŵalilisyo .
50004011	Nsilukulaŵila ifyakupeŋga : pakuti ndisambile ukuteko'mutima mukwikala konse uko njikele-mo .
50004012	Ndiisi ukucefiwa : nakaŵili ndiisi ukusambala . Mufintu fyonse lukoso ndifundilwe icamfiso capafyeŵo ifyakwikuta nefyakumfwe'nsala nafyo , nefyakusambala nefyakupeŋga nafyo .
50004013	Ndi nemakosa apafintu fyonse muli ŵaKlistu awaŋkosya .
50004014	Naŋgawe'fyo mwalicitile bwino , muli fifi ati mwalukuli naneŵo mukukululuka kwanji .
50004015	Namweŵo mweŵene , mweŵaFilipoi , muliisi ati pakutatika leeŵo leiweme , ili nafumine kuMakedonya , pape'kelesya ilyalukwambala naneŵo ifyaceŵo cakupela necakupoka , sombi nimweŵo mweŋka emwalukwambala naneŵo ;
50004016	pakuti nakuTesalonike mwalitumine impindi imo naliŵili ifyakupeŋga kwanji .
50004017	Nsilukutinamina impese , sombi ndukutinamina icisepo icifula nekukusambasya .
50004018	Sombi ndi nefintu fyonse nekusambala . Ndiiswile , pakuti nalipokele kuli Epafilodito ifintu ifyafumine kuli mweŵo , ubwema bwakunuŋko'kuweme , umulambu wampokelo , uwakutemwesya ŵaLesa .
50004019	Popele ŵaLesa ŵanji ŵakakumanisya ukupeŋga kwenu konse koti ŵuŵile bwaŵo ubwamuŵuleme muli ŵaKlistu Yesu ,
50004020	Kuli ŵaLesa ŵesu ŵaWisifwe lomba kuŵe uŵuleme ukuficile' mpindi syamuyayaya . Ameni .
50004021	Sekeleni awaluŋgeme ŵonse aŵamuli ŵaKlistu Yesu . Aŵakwasu aŵo ndi naŵo ŵalukumusekeleni .
50004022	Aŵaluŋgeme ŵonse ŵalukumusekeleni , tanje cine aŵo awamuŋanda yaŵaKaisa .
50004023	Uluse lwaŵaSikulu Yesu Klistu lwikale nemupasi wenu mwense . Ameni .
51001001	NePaulu , nentanjisi yaŵaKlistu Yesu pakuti pakufwaya kwaŵaLesa , naTimote umukwasu ,
51001002	tulukuŵalembela aŵaluŋgeme neŵakwasu aŵacetekelwe aŵamuli ŵaKlistu , aŵakuKolosai : uluse luŵe kuli mweŵo neŵutende ubwakufuma kuli ŵaLesa ŵaWisifwe nakuli ŵaSikulu Yesu Klistu .
51001003	Tulukutota ŵaLesa ŵa Wisiŵo ŵaSikulu ŵesu Yesu Klistu pakulukumutembeleleni insiku syonse ,
51001004	pakuti twaliumfwile ifyakucetekela kwenu ukwamuli ŵaKlistu Yesu , nefyaŵutemwe uŵu muli naŵo kuŵaluŋgeme ŵonse ,
51001005	pakuti palucetekelo ulo uluŵicilwe mwiulu pakuti pali mweŵo , ifyakuli lolo efyo mwaumfwile akale mwisiwi lyaŵucine bwaCeŵo leiweme ,
51001006	iciisile kuli mweŵo , koti nifyopele'fyo ifi cili monse mucalo ca pansi ukulukwikate'fisepo nekulukukula , koti nifyopele'fyo namuli mweŵo , ukufuma kukasuŵa ako mwaumfwile nekwisiŵa uluse lwaŵaLesa muli ŵucine ;
51001007	koti nifyopele'fyo ifi mwasambile kuli Epafila umupyunjisi umuŵyesu ututemenwe , uli mupyunjisi waŵaKlistu pakuti pali fweŵo uwakucetekelwa ,
51001008	uwaŵulisisye kuli fweŵo kaŵili uŵutemwe bwenu ubwamuMupasi .
51001009	Pakuti pali fyefyo nafweŵo , ukufuma kukasuŵa ako twaumfwile , tatuleka-po ukumutembeleleni nekukombetela ati mukesule ukwisiŵisya ukufwaya kwaŵo mumano onse nekalaŋgo akakuMupasi ;
51001010	ukulukwenda aŵelelwe ŵaSikulu ukuleto'kutemwesya konse , nekulukwikate' fisepo mumilimo yonse iweme , nekulukukula mukuŵesiŵisya ŵaLesa :
51001011	ili mukosiwe nemakosa onse , koti makosa aŵuleme bwaŵo , ati mufike nekusaŋgalala kumutimanteka nakuŋkumbu syonse ;
51001012	nekulukuŵatota ŵaWisifwe , aŵatuwamisye mukwaŵana naŵo uŵupyani bwawaluŋgeme aŵali mukutuŵa ;
51001013	aŵatupulwisye kumakosa amfinsi , nekutwalwila kuŵufumu bwaWana ŵaŵutemwe bwaŵo .
51001014	Muli ŵo tuli nekuluŵuka kwesu pakuti pamilopa yaŵo , ekufitulucilwa kwakuŵifya kwesu ;
51001015	ŵo cinsiŋgwa caŵaLesa aŵataŵaŵonwa , ŵakutaŋga lukoso lomba tafiŋgaleŋgwa ifintu fyonse .
51001016	Pakuti muli ŵo emo fyaleŋgelwe ifintu fyonse , nefyamumaulu , nefyapacalo , nefintu ifiŵoneka , nefintu ifitafiŵonwa , kani mateŵe aŵufumu , kani niŵuwisikulu , kani ŵufumu , kani ŵukulu ; ifintu fyonse fyalileŋgelwe muli ŵo napakuti pali ŵo .
51001017	Kaŵili ŵo ŵalitanjilile ifintu fyonse , namuli ŵo namo ifintu fyonse emo fikumanina .
51001018	Nakaŵili ŵo mutwi wamuŵili , ikelesya ; ŵo kutaŋga , ŵakutaŋgo'kufyalwa paŵafwile , ati ŵakaŵe aŵene wakutaŋga mufintu fyonse .
51001019	Pakuti ŵaWisiŵo ŵalitemenwe ati mwikale muli ŵo funwefunwe wonse ;
51001020	popele muli ŵo nekulamwina ifintu fyonse naŵo aŵene , pakucito'ŵutende pakuti pamilopa yamutaliko waŵo ; muli ŵo , kani fintu ifyapacalo , kani fintu ifyamumaulu .
51001021	Namweŵo , mwemwaŵele akale ŵalekene naŵo , ŵapate mumitima yenu mumilimo iŵipile , naŋgawe'fyo ŵukumo ŵalimulamwinineni ,
51001022	mumuŵili wamunefu waŵo pakuti pamfwa , mukumwikalikeni pamenso aŵo muli ŵaswetelele , ŵakuŵule'milandu neli ceŵo ;
51001023	kani cine mulukwikalilila mukucetekela , nekusindaikwa nekwikalisya nekuŵulo'kutesiwa ukufuma kulucetekelo lwaCeŵo leiweme , ici mwaumfwile , icatulicile monse umuleŋgelwe umwapansi pano , ici naŵele mupyunjisi wacico neŵo nePaulu .
51001024	Ŵukumo ndukusaŋgalala mukusomenwa kwanji pakuti pali mweŵo , nekukumanya ukupeŋga kwaŵaKlistu mumunefu wanji pakuti pamuŵili waŵo , ikelesya ,
51001025	ili naŵele mupyunjisi walilyo , koti kwikalika kwaŵaLesa , ukwapelwe kuli neŵo ukwakuli mweŵo , mukukumanya lsiwi lyaŵaLesa ,
51001026	ecamfiso icafisilwe ukufuma kumpindi syamuyayaya kufitentekwa fyonse ; sombi ŵukumo cilibwenekele kuwaluŋgeme ŵaŵo .
51001027	Aŵo ŵaLesa ŵalitemenwe ukuŵesiŵisya uŵuŵile bwaŵuleme bwacamfiso ici muŵenafyalo , ati ŵaKlistu ŵali muli mweŵo , ulucetekelo lwaŵuleme .
51001028	Aŵo tulukutulisya , ili tucenjesya aŵantu ŵonse nekuŵasambisya mumano onse , ati tukaŵemakanike aŵantu ŵonse ŵawaminine muli ŵaKlistu Yesu .
51001029	Mukucite' fyo ndukupyuŋga kaŵili , nekulukulwa koti kucita kwaŵo , ukulukucitika muli neŵo nemakosa .
51002001	Pakuti ndukufwaya ati mwisiŵe ati ndukumulwileni ukwakuti makosa nekuŵalwila naŵaŵo aŵakuLaodikeya , naŵaŵo ŵonse awatawaŋgambona pamenso mumunefu ,
51002002	ati ikasaŋgalale imitima yaŵo , pakukumaŋkana ŵo muwutemwe , ukufika kuŵuŵile ŵonse ubwakucetekela icine ukwakalaŋgo , ati wakesiŵe icamfiso caŵaLesa , eŵaKlistu ,
51002003	muli ŵo emo afisilwe amaŵoni onse amano nekwisiŵa .
51002004	Ndukulaŵile'fyo , weŋgesa aŵantu ŵonse neli umo kumutumpaikeni kumasiwi akutekenesya .
51002005	Pakuti naŋgawa ati nsi-po nenu mumunefu , ndi nenu muMupasi , ili nsemba nekuŵono'ŵunjino bwenu nekwikalisya kwakucetekela kwenu ukwamuli ŵaKlistu .
51002006	Koti nifyopele'fyo ifi mwapokele ŵaKlistu Yesu ŵaSikulu , fyopele'fyo kamulukwenda muli ŵo ,
51002007	nekwikalike'misyu yenu , nekwiŵacilwa muli ŵo , nekukosiwa mukuceteleka , koti nifyopele'fyo ifi mwasambisiwe , nekulukufula nefyakutota .
51002008	Cenjeleni eŋgeso'muntu kumutapileni , pakuti pakutemwa-mano kwakwe nekutumpaika ukwalukoso , koti fyakutantaka fyaŵantu , koti fyakutatika ifyakucalo capansi , tekoti niŵaKlistu koku .
51002009	Pakuti muli ŵo emo mwikala funwefunwe wonse uwaŵulesa mumuŵili ,
51002010	kaŵili muli ŵo emo mwisusiwa , aŵali mutwi waŵufumu neŵukulu ŵonse .
51002011	Muli ŵo kaŵili mwalikopwelwe kukukopola ukutakucitilwe kuminwe , pakutula umuŵili wakuŵifya kwamunefu kukukopola kwaŵaKlistu ;
51002012	ili mwasicilwe pamo naŵo mukuŵatisiwa , muli ko emo mwaŵusiwe kaŵili pamo naŵo , pakuti pakucetekela ukucita kwaŵaLesa , aŵaŵaŵusisye paŵafwile .
51002013	Popele mweŵo , mwemwafwile mufyakupulaisya namukuŵulo'kukopolwa kwamunefu wenu , ŵalimusinsimwinine pamo naŵo , ili ŵatufitulucile ifyakupulaisya fyesu fyonse ,
51002014	pakusimaŋganya ico icalembelwe kuminwe mumafunde , icalukutusinina , nekutucicila . Kaŵili ŵalicifumisye-po pakati , nekucipopela kumutaliko ;
51002015	ili ŵalifulile uŵufumu neŵukulu , ŵaliŵufisulwile apaswetele , pakubwanjila muli wo umutaliko .
51002016	Pakuti pali fyefyo aŵantu ŵonse neli umo emweŵeni ifyafyakulya neli fyafyakunwa neli fyacitenje neli fyakwikala kwamwensi neli fyasabata .
51002017	Ifyo cinsiŋgwa cafintu ifikesa , sombi umuŵili waŵaKlistu .
51002018	Aŵantu ŵonse neli umo ekamupokololeni ilambulo lyenu , pakutemwa ukulukulicefya nekulukupupe'ŋkalamba isyakwiulu , ili emakene pafintu ifyo ifi abwene , nekulukulicindika ukwalukoso mumano akwe akumunefu ;
51002019	ukwikatisya Umutwi , woyu , muli wo umuŵili wonse , pakupelwa nekulundaŋkana pamo kumilundo nemisipa yauo , emo ukula nekukula kwaŵaLesa .
51002020	Popele kani mwalifwilile pamo naŵaKlistu , ukufuma kufyakutatika ifyamucalo , mbanindo mulukulikomekela kufyakufunda , koti kweŵa ati muliikele nemweo mucalo capansi , ifyo ati :
51002021	Tekusalala , tekwesya kulumini , tekukumako
51002022	( pakuti ifintu ifyo fyonse fikonalwa pakucita nafyo imilimo ) , koti mafunde neŵusambisi bwaŵantu ?
51002023	lfintu ifyo cine fili nekesiŵilo kamano mukupupa ukuli koti mitima yaŵantu , namukulicefya , namulukansa ulwapamuŵili ; sombi tafikwete amakweŵo akucicila ukutemwesya lukoso ukwakumunefu .
51003001	Popele lomba kani mwaliŵusiwe pamo naŵaKlistu , kamulukufwaisye'fintu ifyakwiulu , ukuli ŵaKlistu aŵekele kulwine lwaŵaLesa .
51003002	Kamulandakanya ifyakwiulu , tekufilandakanya ifintu fyapansi pacalo .
51003003	Pakuti mulifwile , nemweo wenu nawo ulifisilwe pamo naŵaKlistu muli ŵaLesa .
51003004	Ili ŵakaŵoneka ŵaKlistu , umweo wesu , eli mukaŵoneka namweŵo pamo naŵo muŵuleme .
51003005	Pakuti pali fyefyo ipayeni ifileŵa fyenu ifyapansi ; uŵucencemesi , nefiŵipile , nekutemucila ukuŵipile , nekufwaisya ifiŵipile , nekukumbwa ukuli kupupe' fiŵumbwaŵumbwa ;
51003006	pakuti pali fyefyo palesa uŵukali bwaŵaLesa paŵana ŵakupulaisya .
51003007	Muli fyefyo namweŵo mwalukwenda akale , ili mwaikele muli fyo .
51003008	Sombi ŵukumo kamufula nafifi fyonse : uŵukali , nekufitwa , nemiponto , nemucobwe , nematuka amutunwa twenu .
51003009	Tekuŵepansyanya : pakuti mulifulile uŵuntu bwakale pamo nefyakucita fyaŵuŵo fyonse ,
51003010	nekufwala uŵuntu bwaŵukumo , uŵulukuwamiwa ukulukuŵa nemano koti cipasyo caŵaŵo aŵaŵuleŋgele ;
51003011	apatapali ŵuEla neli ŵuJuda , neli kukopolwa , neli kuŵulo'kukopolwa , neli bwinafyalo , neli ŵuSikuti , neli ŵusya neli bwana-bwaŵene ; sombi ŵaKlistu efyonse , ŵali muli fyo fyonse .
51003012	Pakuti pali fyefyo mweŵo , koti ŵasalulwilwe ŵaŵaLesa , aŵaswetelele aŵatemiwe , kamufwala imitima yaluse , nekulelesa , nekulicefya , nekutekanya , neŋkumbu :
51003013	ili musuminansyanya nekufitulucila mweŵene naŵene , kani umbi ali nemulandu pamuŵyakwe ; koti nifyefyo ifi ŵamufitulucileni ŵaSikulu , namweŵo fyopele'fyo mukacite .
51003014	Pali fyefyo fyonse kamufwalila-po uŵutemwe , uŵuli cakukaka cakuwaminina .
51003015	Kaŵili uŵutende bwaŵaKlistu ŋgaŵusololole mumitima yenu , kuli ŵoŵo eko mwaitilwe mumuŵili umo . Nakaŵili kamulukutota .
51003016	Isiwi lyaŵaKlistu ŋgalilukwikala muli mweŵo neŵuŵile mumano onse ; namweŵo nekulukusambisyansyanya nekulukucenjesyansyanya nemasamo nefyakwimba nenyimbo isyakuMupasi , ili mwimba neluse mumitima yenu ukulukucindika ŵaLesa .
51003017	Popele fyonse'fyo ifi mucita , kani nimwisiwi kani nimumilimo , kamucita fyonse mwisina lyaŵaSikulu Yesu , ili mutota ŵaLesa ŵaWisiŵo pakuti pali ŵo .
51003018	Mweŵanakasi , kamutumikwa kuŵalume ŵenu , koti fyelelwe muli ŵaSikulu .
51003019	Mweŵalalume , kamutemwa aŵakasi ŵenu ; tekuŵafitilwa .
51003020	Mweŵanice , kamuŵomfwisya aŵamufyeleni mufintu fyonse ; pakuti ifyo fyansuminino muli ŵaSikulu .
51003021	Mweŵawisiŵo tekuŵaleŋgesya aŵana ŵenu ukukalipa , ŵeŋgesa-kunaka mumitima yaŵo .
51003022	Mweŵapyunjisi , kamuŵomfwisya mufintu fyonse ŵawisikulunweni aŵali koti munefu ; tekoti milimo iyapamenso iyakuŵatemwesya aŵantunsi , tau , sombi nemutima umo , ili mutonda ŵaSikulu .
51003023	Fyonse'fyo ifi mucita , kamufipyuŋga nemutima wonse , koti nikuli ŵaSikulu , tekoti nikuŵantunsi , tau .
51003024	Mwisiŵe ati nikuli ŵaSikulu eko mukapoka ukulambulwa kwaŵupyani . Mulapyunjila ŵaSikulu Klistu .
51003025	Pakuti uyo uŵifya , akapoka liŵili ifyakuŵifya fyakwe ; kaŵili tapali imisalululo paŵantu .
51004001	Mweŵasikuluŵo , muŵapele aŵapyunjisi ŵenu ifiluŋgeme nefyelelwe , pakwisiŵa ati namweŵo muli naŵaWisikulunweni mwiulu .
51004002	Kamukonsya ukulukutembela , ili mulaŋga-laŋga mulya nekulukutota ;
51004003	nekulukututembelela nafweŵo kaŵili , ati ŵaLesa ŵakatwiswile pamulyaŋgo apakwinjile'Siwi , mukulaŵila icamfiso caŵaKlistu , pakuti pali ceco epo ŋkacilwe ,
51004004	ati ŋkacibwenesye , koti fyelelwe neŵo ukulaŵila .
51004005	Mumano kamwenda kuli ŵaŵo aŵapesonde , ukulukuluŵule' mpindi .
51004006	Ukwambala kwenu ŋgakukalukuli neluse insiku syonse ukulunjilwe nemucele , ati mukesiŵe umwakwasucila ŵonse umo umo .
51004007	Ifyeŵo fyanji fyonse akamwisiŵisyeni Tuciko , umukwasu utemiwe , umupyunjisi ucetekelwe , umupyunjisi umuŵyanji uwamuli ŵaSikulu .
51004008	Uyo namutuma kuli mweŵo pakuti pali fifi fyopele , ati mukesiŵe ifi tuli , nakaŵili ati akasaŋgalasye imitima yenu ;
51004009	pamo nakwe Onesimo , umukwasu ucetekelwe utemiwe , uli wapali mweŵo . Aŵo ŵakamwisiŵisyeni fyonse ifyakukuno .
51004010	Alisitako , kaili umuŵyanji , alukumusekeleni , naMako umufyala wakwe Banaba ( ifyakuli ye mwalipokele amafunde ; kani akese kuli mweŵo , mukamupokelele ) ,
51004011	naYesu uwilicilwe ati niJusito , aŵali paŵakopwelwe : ŵeŋka aŵo eŵapyunjisi aŵaŵyanji aŵakuŵufumu bwaŵaLesa , aŵantu awalukunsaŋgalasya .
51004012	Alukumusekeleni Epafila umbi uwapali mweŵo , umupyunjisi waŵaKlistu Yesu , ulukwesya makosa pakuti pali mweŵo insiku syonse pakutembela , ati mukalukwimakene ŵawaminine ŵakuŵulo'kukanika mukufwaya kwaŵaLesa konse .
51004013	Pakuti ndukumusimicila ati alukupyuŋgo'kwakuti pakuti pali mweŵo , napakuti pali ŵaŵo aŵamuLaodikeya , napakuti pali ŵaŵo aŵamuYelapoli .
51004014	Walukumusekeleni Luku umulaye utemiwe naDema .
51004015	Mukaŵasekele aŵakwasu aŵamuLaodikeya , naNumfa naye nekelesya ilili muŋanda yakwe .
51004016	Kaŵili ili ikapendwa pakati pali mweŵo iŋkalata iyi , ŋgaŵakaipende namwikelesya lyaŵaLaodikeya ; namweŵo mukapende neŋkalata iyakufuma kuLaodikeya .
51004017	Nakaŵili mukalaŵile kuli Alicipo ati : Cenjela kuŵupyunjisi uŵo wapokele muli ŵaSikulu , ati ukaŵukonsye .
51004018	Ukusekela kwanji nePaulu ukwakuminwe yanji nemwine . Laŋgulukeni ifyakukaka fyanji . Uluse lwikale nenu . Ameni .
52001001	Fweŵo fweŵaPaulu naSilwano naTimote tulukulilembela ikelesya lyaŵaTesalonike aŵamuli ŵaLesa ŵaWisifwe namuli ŵaSikulu Yesu Klistu . Uluse lwikale nenu neŵutende ubwakufuma kuli ŵaLesa ŵa Wisifwe nakuli ŵaSikulu Yesu Klistu .
52001002	Tulukutota ŵaLesa insiku syonse pakuti pali mweŵo mwense , ili tumwanukeni pakutembela kwesu ;
52001003	nekuŵulo' kuleko'kulaŋguluka pamenso aŵaLesa ŵaWisifwe imilimo yenu iyakucetekela , nekupyuŋga kwenu ukwaŵutemwe , nemitimanteka yenu iyalucetekelo ulwamuli ŵaSikulu ŵesu Yesu Klistu .
52001004	Tuliisi , mweŵakwasu mweŵatemiwe kuli ŵaLesa , ukusalululwa kwenu ,
52001005	ati leeŵo cesu leiweme caliisile kuli mweŵo , mwisiwi mweŋka temo , sombi namumakosa namuMupasi Uswetelele namukwisiŵisya ukwinenene ; koti nifyopele'fyo ifi mwisi ati twalimuŵeleni pakuti pali mweŵo .
52001006	Popele mwaliŵele ŵakututuntulula fweŵo naŵaSikulu , ili mwapokele lsiwi nekukululuka ukwinji , kukusaŋgalala kwaMupasi Uswetelele ;
52001007	fyopele'fyo mwaliŵele kesiŵilo kuŵakucetekela ŵonse aŵamuMakedonya namuAkaya .
52001008	Pakuti kuli mweŵo kwalitulicile lsiwi lyaŵaSikulu , muMakedonya namuAkaya mweŋka temo , sombi pantu ponse ukucetekela kwenu ukwakuli ŵaLesa kulificile ; fyopele'fyo tatukwete umulandu uwakulaŵila neli kantu .
52001009	Pakuti aŵene ŵalukutulisya ifyakuli fweŵo ukwinjila kwesu ukwamuli mweŵo , namomo umu mwaalucile kuli ŵaLesa ukufuma kufiŵumbwaŵumbwa , mukupyunjila ŵaLesa ŵamweo awacine ,
52001010	nekulukupembelela A ŵana ŵaŵo ukufuma kwiulu , aŵo ŵaŵusisye paŵafwile , eŵaYesu , aŵatupulusya kuŵukali uŵukesa .
52002001	Pakuti , mweŵakwasu , muliisi mweŵene ati ukwinjila kwesu ukwamuli mweŵo takwaŵele kwalukoso , koku ;
52002002	sombi fweŵo , ili twasomenwe akale nekukululusiwo'kwakuti , koti nifyopele'fyo ifi mwisi , kuFilipoi , twaliŵele nelupata muli ŵaLesa ŵesu ulwakulaŵila kuli mweŵo leeŵo caŵaLesa leiweme nekulwa ukukulu .
52002003	Pakuti ukucenjesya kwesu takufumine kukufuluŋgana , neli nikuŵusali , neli nimukucenjelela :
52002004	sombi koti nifyefyo ifi tusuminwe kuli ŵaLesa ukulama leeŵo leiweme , fyopele' fyo efi tulaŵila ; tekoti ŵakutemwesya' ŵantunsi , tau , sombi milkutemwesya ŵaLesa aŵesye'mitima yesu .
52002005	Pakuti tatwabwenwe neli limo ati twali nemasiwi akutemasya , koti nifyopele'fyo ifi mwisi , neli ninemwakufisila-mo ukukumbwa : ŵaLesa emboni ;
52002006	tatwafwaisye uŵuleme kuŵantu , neli nikuli mweŵo , neli nikuli ŵambi , ili tuŋgaŵa cintu icilemene pali mweŵo , fwentanjisi syaŵaKlistu .
52002007	Sombi twaliŵele nekutekanya mukati muli mweŵo , koti nifyopele'fyo ifi alela aŵana ŵakwe umwine uwakonsya .
52002008	Fyopele'fyo nafweŵo , pakumufuŋgeni ukwakuti , twalitemenwe ukumupeleni , leeŵo caŵaLesa leiweme ceŋka teco , sombi nemitima yesu fweŵene , pakuti mwaliŵele ŵatemiwe ukwakuti kuli fweŵo .
52002009	Pakuti , mweŵakwasu , mulukulaŋguluka ukupyuŋga kwesu nekupeŋga kwesu . Pakulukupyuŋga uŵusiku nekasuŵa , twiŋgamukatasyeni mwense neli umo , twalimutulisisyeni leeŵo caŵaLesa leiweme .
52002010	Mweŵo muli nimboni naŵaLesa naŵo , ati twalimuŵeleleni nekuswetelela nekuluŋgama nekuŵule'milandu mweŵo mwemucetekela ;
52002011	koti nifyopele'fyo ifi mwisi , ati twaliŵele kuli mweŵo mwense umo umo koti nifyefyo ifi ŵaŵa ŵawisiŵo kuŵana ŵaŵo , nekumucenjesyeni , nekukoselesya nekusimika ,
52002012	kuleŋga ati mukalukwenda aŵelelwe ŵaLesa , aŵamwiteni kuŴufumu bwaŵo neŵuleme .
52002013	Kaŵili pakuti pali fyefyo , nafweŵo tulatota ŵaLesa ukwakuŵulo'kuleka , ati , ili mwapokele kuli fweŵo isiwi lyakumfwa ilyaŵaLesa , mwalilipokelele koti lisiwi lyaŵantunsi teko , sombi koti nififi ifi lili icine , lisiwi lyaŵaLesa , ilipyuŋga kaŵili muli mweŵo mwemucetekela .
52002014	Pakuti mweŵo , mweŵakwasu , mwaliŵele ŵakutuntulula aŵamumakelesya aŵaLesa amucalo caŵena-Juda muli ŵaKlistu Yesu : pakuti namweŵo mwalisomenwe kuŵena ŵenu fyopele'fyo ifi ŵaumfwile aŵo kuŵaJuda ,
52002015	ŵopele aŵaŵepeye ŵaSikulu Yesu neŵakusimika ŵaŵo aŵene , nekututamfya fweŵo , nekuŵulo'kutemwesya ŵaLesa , nekulukucicila aŵantu ŵonse ;
52002016	ili ŵatukanya ukulaŵila kuŵenafyalo ati ŵakapuluke ; mukukumanisya ukuŵifya kwaŵo insiku syonse ; sombi ŵuliisile pali ŵo uŵukali ubwakukumana .
52002017	Sombi fweŵo , mweŵakwasu , pakufwilwa kuli mweŵo , impindi inini , pamenso , mumutima temo , twaliesesye ukwakuti ukumuŵoneni pamenso nekufuŋgo' kukulu ;
52002018	pakuti twalifwaile ukwisa kuli mweŵo , icine neŵo nePaulu impindi imo naliŵili ; sombi Satana alitucicile .
52002019	Pakuti ulucetekelo Iwesu kani kusaŋgalala kwesu kani muntinya wesu uwakutotelwa-mo nindo ? Temweŵo ŵopele pamenso aŵaSikulu ŵesu Yesu pakwisa ŵo ?
52002020	Pakuti mweŵo eŵuleme bwesu nekusaŋgalala kwesu .
52003001	Pakuti pali fyefyo , ili tatwaisiŵile ukusumine'fyo nafimbi , twalilaŋgulucile ati ukwelelwo'kusyala fweŋka kuAtenai ;
52003002	popele twalitumine Timote umukwasu , umupyunjisi waŵaLesa , umuŵyesu muCeŵo caŵaKlistu leiweme , mukumwikalikeni nekumusaŋgalasyeni ifyakucetekela kwenu ;
52003003	weŋgesa aŵantu ŵonse neli umo kutesiwa kufyakukululuka ifi ; pakuti mweŵene muliisi ati tuliikalicilwe mukufipoka .
52003004	Pakuti icine , ili twali nenu , twalimuŵulileni limo ati twaisa ili tukululuka , koti nifyopele' fyo , ifyacitilwe , ifi mwisi .
52003005	Pakuti pali fyefyo naneŵo , ili nsinaisiŵile ukusumine'fyo nafimbi , nalitumine kuli mweŵo ati ŋgaŋkesiwe ukucetekela kwenu , eŋgamwesyeni cipale uwakwesya , nemilimo yesu nekuŵa yalukoso .
52003006	Sombi ili aisile Timote kuli fweŵo ŵukumo ukufuma kuli mweŵo , nekutuletele'fyeŵo ifiweme ifyakucetekela neŵutemwe bwenu , nekutuŵula ati mulukutulaŋguluka bwino insiku syonse , nekufuŋgo'kutuŵona , koti nifyopele'fyo ifi tumufuŋgeni nafweŵo ;
52003007	pakuti pali fyefyo , mweŵakwasu , twalisaŋgalele pali mweŵo mukupeŋga nekukululuka kwesu konse pakuti pakucetekela kwenu .
52003008	Pakuti ŵukumo tuliikele nemweo , kani muliimakene makosa muli ŵaSikulu .
52003009	Pakuti ukutota kwasyani nakumbi uku twisi ukuŵabwenesya ŵaLesa pakuti pali mweŵo , pakuti pakusemba konse uko uku tusemba pakuti pali mweŵo pamenso aŵaLesa ŵesu .
52003010	Uwusiku nekasuŵa tulukutembela ukwakuti ati tukamuŵoneni pamenso nekukonsye'fyo ifilukucepa ifyamukucetekela kwenu .
52003011	Popele ŵaLesa aŵene ŵa Wisifwe naŵaSikulu ŵesu Yesu Klistu ŋgawatulanjisye insila iyakuli mweŵo .
52003012	Kaŵili ŵaSikulu ŋgawamufusyeni ati mulukutemwansyanya ukucila nekulukuŵatemwa aŵantu ŵonse , koti nifyopele'fyo ifi tumutemweni nafweŵo ;
52003013	kuleŋga ati ŵakamwikalikeni imitima yenu yakuŵule'milandu mukuswetelela pamenso aŵaLesa ŵa Wisifwe , pakwisa ŵaSikulu ŵesu Yesu Klistu pamo newaluŋgeme ŵaŵo ŵonse .
52004001	Ifyakupela-ko lomba , mweŵakwasu , tulukumukombeteleni nekumucenjesyeni muli ŵaSikulu Yesu , ati , koti nifyopele'fyo ifi mwapokele kuli fweŵo ati ukwelelwa mweŵo ukwenda nekutemwesya ŵaLesa , koti nifyefyo ifi mwenda kaŵili , fyopele'fyo mukalukufula nekufulisya .
52004002	Pakuti muliliisi ifunde ilyo ili twamupeleni muli ŵaSikulu Yesu .
52004003	Pakuti uku ekufwaya kwaŵaLesa : kuswesiwa kwenu , ati muleke uŵucencemesi ;
52004004	ati mweŵo mwense umo umo mukesiŵe ukuliteka necamuŵili cenu mukuswetelela namuŵuleme ,
52004005	temukukumbwo'kuŵipile , koti ŵenafyalo naŵo aŵataŵaŵesi ŵaLesa , koku ;
52004006	nekuŵulo'kucenjelela neli kutumpaika umukwanu pamulandu uyo : pakuti ŵaSikulu eŵacite'milandu pafintu ifyo fyonse , koti nifyopele'fyo ifi twamuŵulileni akale nekumusimicileni icine .
52004007	Pakuti ŵaLesa taŵatwitile mukucite'fiŵipile , sombi nimukusweta emo ŵatwitile .
52004008	Pakuti pali fyefyo uyo upufya taapufya-po aŵantu , tau , sombi alapufya waLesa aŵamupeleni Umupasi waŵo Uswetelele .
52004009	Sombi ifyakuŵatemwa aŵakwanu , tapali iceŵo icakumulembeleni , pakuti mweŵo mweŵene mulisambisiwe kuli ŵaLesa ukulukutemwansyanya .
52004010	Pakuti icine mulacite'fyo kuŵakwasu ŵonse aŵali monse mucalo caMakedonya ; sombi tulukumucenjesyeni , mweŵakwasu , ati mukalukufula nekufulisya ,
52004011	nekwesya makosa ukulukwikele nekukutumana , nekulukucite'fyenu mweŵene , nekulukupyuŋga neminwe yenu , koti nifyopele'fyo ifi twamufundileni ;
52004012	ati mukalukwenda nemucinsi uwakuli ŵaŵo aŵapesonde , nekuwulo'kupeŋgela neli kantu .
52004013	Sombi , mweŵakwasu , tatulukufwaya ati muŵule ukwisiŵa ifyaŵaŵo aŵalele , mwiŋgawombomana koti niŵaŵo ŵambi aŵataŵakwete-lucetekelo .
52004014	Pakuti kani tulukucetekela ati ŵaYesu ŵalifwile nekuŵuka liŵili ; fyopele'fyo kaŵili aŵo aŵalele muli ŵaYesu , ŵaLesa eŵakaŵaleta pamo naŵo .
52004015	Pakuti tulukulaŵilile'fi kuli mweŵo mwisiwi lyaŵaSikulu , ati fweŵo , fwetuli nemweo , fwetusyele ukufika nakukwisa kwaŵaSikulu , tesi tukaŵatanjilile-po neli panini aŵalele .
52004016	Pakuti ŵaSikulu aŵene ŵakaseluka kwiulu , nekuŵilicisya ukukulu , nesiwi lyaŋkalamba ikulu , nekulila kwalupeŋga lwaŵaLesa ; peŋka aŵafwile aŵamuli ŵaKlistu ŵakataŋgo'kuŵuka .
52004017	Popele apo fweŵo , fwetuli nemweo , fwetusyele-po , pamo naŵo tukasompokela mumakumbi mukukumana naŵaSikulu muli kaŵesya . Fyopele'fyo tukalukuli naŵaSikulu insiku pee .
52004018	Pakuti pali fyefyo kamusaŋgalasya mweŵene naŵene nemasiwi ayo .
52005001	Sombi , mweŵakwasu , ifyampindi nemyensi tapali iceŵo icakumulembeleni .
52005002	Pakuti mweŵene muliisi bwino ati akasuŵa kaŵaSikulu kakesa koti nisilumfundi uŵusiku .
52005003	Pakulaŵila aŵantu ati , Uŵutende neciikalo , peŋka'po epakuŵapwalamucila ukonala , koti nifyopele'fyo ifiisa ukupotwa kumwanakasi uli nepafu ; popele taŵakapuluka-po neli kupuluka konse , tau .
52005004	Sombi mweŵo , mweŵakwasu , tamuli mumfinsi , ati akasuŵa ako kaŋgamusaŋgeni koti nisilumfundi , tau :
52005005	pakuti mwense muli ŵana ŵakutuŵa , muli ŵana ŵakasuŵa : tatuli ŵaŵusiku neli ŵamfinsi , yo ;
52005006	pakuti pali fyefyo twilala mutulo koti niŵambi , koku ; sombi ŋgatulukulaŋga-Iaŋga , nekuŵulo'kupendwa .
52005007	Pakuti aŵo aŵalala mutulo ŵalalalo'ŵusiku ; naŵaŵo aŵapendwa ŵalapendwo'ŵusiku .
52005008	Sombi fweŵo , fweŵakasuŵa , ŋgatuwule ukupendwa , ili tufwite icakulamina-mo intiŵi icakucetekela icaŵutemwe ; necapewa cacela icalucetekelo lwakupuluka .
52005009	Pakuti ŵaLesa taŵatwikalicile mukupoko'ŵukali , sombi ŵalitwikalicile mukupoka ukupuluka muli ŵaSikulu ŵesu Yesu Klistu ,
52005010	aŵatufwilile , ati fweŵo , kani tulipembelele kani tulilele , tukalukwikele nemweo pamo naŵo .
52005011	Pakuti pali fyefyo , kamufundansyanya mweŵene naŵene , nekulukwiŵakansyanya , koti nifyopele'fyo ifi mucita .
52005012	Sombi tulukumukombeteleni , mweŵakwasu , ati mukesiŵe aŵo awapyuŋga muli mweŵo , nekumwikalikeni muli ŵaSikulu , nekumucenjesyeni ;
52005013	ati mukalukuŵacindika ukwakuti lukoso muŵutemwe pakuti pamilimo yaŵo . Ŋgamwikale uŵutende mweŵene naŵene .
52005014	Popele mweŵakwasu , tulukumufundeni ati mucenjesye awoŋgwa , mukoselesye aŵanacile mumitima , muŵofweko aŵafila , muwawele'ŋkumbu ŵonse .
52005015	Kamucenjela ŵekabwesesya neli umo uŵuŵi paŵuŵi ; sombi insiku syonse kamulukulondaisya ifiweme mweŵene naŵene nakuŵantu ŵonse .
52005016	Kamulukusemba impindi yonse .
52005017	Mulukutembela ukwakuŵulo'kuleka .
52005018	Mufintu fyonse mulukutota ; pakuti ifyo ekufwaya kwaŵaLesa muli ŵaKlistu Yesu ukwakuli mweŵo .
52005019	Tekusimya Umupasi !
52005020	Tekupufya ifyakusimika !
52005021	Esyeni ifintu fyonse ; mufiikatisye fyeŋke'fiweme ,
52005022	Filekeni fyonse lukoso ifipalene nefyakuŵifya .
52005023	Popele ŵaLesa ŵaŵutende aŵene ŵamuswesyeni tuu ; kaŵili ŋgafikalamwe fiŵuluŵulu umupasi wenu nemweo nemuŵili fyakuŵule'milandu , ukufika nakumpindi iyakwisa ŵaSikulu ŵesu Yesu Klistu .
52005024	Ŵakucetekelwa aŵo aŵamwiteni , aŵakaficita kaŵili .
52005025	Mweŵakwasu , mututembelele .
52005026	Mukaŵasekele aŵakwasu ŵonse nefifyonto ifiswetelele .
52005027	Ndukumulapisyeni kuli ŵaSikulu ati ikapendwe iŋkalata iyi kuŵakwasu ŵonse .
52005028	Uluse lwaŵaSikulu ŵesu Yesu Klistu Iwikale nenu . Ameni .
53001001	Fweŵo fweŵaPaulu naSilwano naTimote tulukulilembela ikelesya lyaŵaTesalonike aŵamuli ŵaLesa ŵaWisifwe namuli ŵaSikulu Yesu Klistu .
53001002	Uluse lwikale nenu neŵutende ubwakufuma kuli ŵaLesa ŵaWisifwe nakuli ŵaSikulu Yesu Klistu .
53001003	Ukwelelwa fweŵo ukuŵatota ŵaLesa insiku syonse pakuti pali mweŵo , mweŵakwasu , koti nifyefyo ifiweme , pakuti ukueetekela kwenu kulukukulo' kwakuti , nekutemwansyanya kwenu mweŵo mwense kulukufula ;
53001004	fyopele' fyo fweŵo fweŵene tulukulitotela muli mweŵo mumakelesya aŵaLesa pakuti pamitimanteka nekueetekela kwenu mukukululuka kwenu konse namukupeŋga uko uku musumina ;
53001005	ifyo kesiŵilo akabwenekele kakusololola kwaŵaLesa ukuluŋgeme : ati mukebwe ati ŵelelwe Uŵufumu bwaŵaLesa , uŵo pakuti pali ŵo epo musomenwa kaŵili ;
53001006	kani icine fililuŋgeme kuli ŵaLesa ukuŵabwesesyo' kukululuka aŵo aŵalukumukululusyeni ,
53001007	nekumubwesesyeni mweŵo , mwemulukukululuka , ukutusya pamo nafweŵo , pakufisuluka ŵaSikulu Yesu ukufuma kwiulu pamo neŋkalamba syamakosa aŵo ,
53001008	mumulilo ulukwaka , ukulukuŵabwesesye'milandu aŵo aŵataŵesi ŵaLesa naŵaŵo naŵo aŵapulaisya Iceŵo leiweme icaŵaSikulu ŵesu Yesu Klistu .
53001009	Aŵo ŵakafuta umulandu waŵo ekonalwa kwamuyayaya , ukuŵatamfya pamenso aŵaSikulu nakuwuleme bwamakosa aŵo ,
53001010	ili ŵakesa mukulemiwa muŵaluŋgeme ŵaŵo , nekukaŋkamika ŵonse aŵaeetekele pakasuŵa ako , ( pakuti ukusimika kwesu kwalieetekelwe kuli mweŵo ) .
53001011	Ati fikacitwe'fyo tulukumutembeleleni kaŵili insiku syonse , ati ŵaLesa ŵesu ŵakamweŵeni ati mulielelwe ukwita kwenu , ŵakumanisye ukufwaya konse ukwafiweme nemilimo yakueetekela , mumakosa ;
53001012	ati isina lyaŵaSikulu ŵesu Yesu Klistu likacindikwe muli mweŵo , namweŵo nekucindikwa muli ŵo , koti luse lwaŵaLesa ŵesu nelwaŵaSikulu Yesu Klistu .
53002001	Pano mweŵakwasu , ifyakwisa kwaŵaSikulu ŵesu Yesu Klistu nekuŵuŋgana kwesu ukwakuli ŵo , tulukumukombeteleni ,
53002002	ati tekuteŋkana bwaŋgu mumitima yenu , neli kumama pakuti pamupasi , neli nipakuti pesiwi , neli nipakuti paŋkalata koti yakufuma kuli fweŵo , koti kweŵa ati akasuŵa kaŵaSikulu kalipo ŵukumo .
53002003	Ŵekamutumpaikeni neli kutumpaika konse aŵantu ŵonse neli umo : pakuti tapakaŵa , ili takuŋgataŋgo'kwisa ukwaluka ukulukuŵifya , nekufisuluka umuntu wakuŵifya , umwana wakonalwa ,
53002004	uyo ucicila nekulikusya pali fyo fyonse ifiilieilwe ati niŵaLesa nafyo fyonse ifitondwa ; fyopele'fyo akekala mwitempuli lyaŵaLesa , nekulukulitulisya ati nineŵaLesa .
53002005	Tamulukulaŋguluka ati ili neili nenu , nalimuŵulileni ifi-fintu ?
53002006	Popele ŵukumo mulieiisi ico icikanya , ati akafisuluke pampindi yakwe umwine .
53002007	Pakuti icamfiso icakupula'mafunde kale catatika ukupyuŋga ; sombi ekwali ucieila ŵukumo , ili taaŋgafumiwa .
53002008	Elyo akafisuluka uyo upula'mafunde , uŵakepaya ŵaSikulu Yesu kumupuya uwamukanwa kaŵo , nekumwalula walukoso kukuŵoneka kwakwisa kwaŵo .
53002009	Ukwisa kwawoyo kuli koti kucita kwakwe Satana nemakosa onse netwisiŵilo nefyaŵufi ifyakukaŋkamana ,
53002010	nekueenjela konse ukusendeme ukwakuli ŵaŵo aŵalukufwa ; pakuti taŵapokele uŵutemwe bwaŵucine ati ŵapulusiwe , ŵaŵa .
53002011	Popele pakuti pali fyefyo ŵaLesa ŵakaŵatumina imilimo iyakufuluŋgana , ati ŵakaeetekele uŵufi ;
53002012	ati ŵakasininwe ŵonse aŵo aŵataŵaeetekele ŵucine , sombi ŵalitemenwe ifisendeme .
53002013	Sombi ukwelelwa fweŵo ukuŵatota ŵaLesa insiku syonse pakuti pali mweŵo , mweŵakwasu , mweŵatemiwe kuli ŵaSikulu , pakuti ŵaLesa ŵalimusalulwileni pakutaŋga ati mukapuluke mukuswetelela kwaMupasi namukueetekela ŵucine .
53002014	Pali fyefyo ŵalimwitileni pakuti paCeŵo eesu leiweme , ati mukaŵe neŵuleme bwaŵaSikulu ŵesu Yesu Klistu .
53002015	Pakuti pali fyefyo , mweŵakwasu , imakaneni makosa , mwikatisye ifyakutantaka ifyo ifi mwasambisiwe kani nikwisiwi kani nikuŋkalata yesu .
53002016	Popele ŵaSikulu ŵesu Yesu Klistu aŵene naŵaLesa ŵaWisifwe aŵatutemenwe nekutupela ukusaŋgalasiwa ukwamuyayaya nelueetekelo uluweme muluse ,
53002017	ŋgawasaŋgalasye imitima yenu nekwiikalika mumilimo yonse iweme namumasiwi onse aweme .
53003001	Ifyakupela-ko , mweŵakwasu , mututembelele , ati lsiwi lyaŵaSikulu ŋgalikaŵutuke lilemiwe , koti nifyopele'fyo ifi lilemiwa kuli mweŵo ;
53003002	nakaŵili ati tukapuluke kuŵantu aŵatumpile aŵaŵipile ; pakuti taŵali ŵonse aŵali nekueetekela .
53003003	Sombi ŵaSikulu eŵakueetekelwa , aŵakamwikalikeni nekumucicileni kuŵuŵi .
53003004	Sombi tulukueetekela muliŵaSikulu ifyakuli mweŵo , ati mulukucite'fyo-fintu ifi tufunda nakaŵili ati mukalukuficita .
53003005	Popele ŵaSikulu ŋgawatanjilile imitima yenu kuŵutemwe bwaŵaLesa nakumutimanteka wawaKlistu .
53003006	Sombi , mweŵakwasu , tulukumufundeni mwisina lyaŵaSikulu ŵesu Yesu Klistu , ati mukalekane neŵakwasu ŵonse aŵalukwenda newuŋgwa , aŵataŵenda koti fyakutantaka ifyo ifi ŵapokele kuli fweŵo .
53003007	Pakuti mweŵene muliisi ati ukwelelwa ukututuntulula fweŵo : pakuti tatwaikele newuŋgwa muli mweŵo ,
53003008	neli kulya ifyakulya ukufipoka lukoso kuŵantu ŵonse neli umo ; sombi twalukucite'milimo nekupyuŋga nekupeŋga , uŵusiku nekasuŵa , twiŋgamukatasyeni mwense neli umo ;
53003009	tepakuti tatukwete uŵukulu ubwakucite'fyo , sombi ati tulipele kuli mweŵo kesiŵilo ati mukatutuntulule .
53003010	Pakuti ili twali nenu kaŵili , twalimufundileni ati : Kani umuntu taalukufwayo'kucite'milimo , elukulya kaŵili .
53003011	Pakuti twaumfwa ifyaŵambi aŵalukwenda muli mweŵo newuŋgwa ati taŵalukucite'milimo , sombi ŵalukufuluŋganya imilimo yaŵaŵyaŵo .
53003012	Popele aŵakuŵe'fyo tulukuŵafunda nekuŵaeenjesya muli ŵaSikulu Yesu Klistu , ati walukupyuŋga ili ŵakutumana , nekulukulya ifyakulya fyaŵo awene .
53003013	Sombi mwewo , mweŵakwasu , tekukatala ukulukucita ifiweme .
53003014	Popele kani umbi tekumfwa isiwi lyesu ilyapaŋkalata iyi , kamumueeta uyo , mwiŋgesakwambala nakwe , kuleŋga ati akaŵe nensoni .
53003015	Sombi tokumweŵa ati mupate ; sombi mukamucenjesye koti mukwanu .
53003016	Popele ŵaSikulu ŵaŵutende aŵene ŋgawamupeleni uŵutende impindi syonse munsila syonse . ŴaSikulu ŵekale nenu mwense .
53003017	Ukusekela kwanji nePaulu kuminwe yanji nemwine , akesiŵilo akamuŋkalata syonse : efyo ndukulemba .
53003018	Uluse lwaŵaSikulu ŵesu Yesu Klistu Iwikale nenu mwense . Ameni .
54001001	NePaulu , nentanjisi yaŵaKlistu Yesu , koti kufunda kwaŵaLesa ŵakutupulusya naŵaKlistu Yesu ulucetekelo Iwesu ,
54001002	ndukukulembela , weTimote , wemwana wanji uwacine uwamukucetekela . Uluse neŋkumbu neŵutende , ubwakufuma kuli ŵaLesa ŵa Wisifwe nakuli ŵaKlistu Yesu ŵaSikulu ŵesu bwikale naweŵo .
54001003	Koti nifyopele'fyo ifi nakucenjesye ati wikale kuEfesa , pakulukuya newo kuMakedonya , ati ukaŵafunde ŵambi ati tekusambisya iceŵo cimbi icipusene ,
54001004	neli kukutika ifisimicisyo nefyafitentekwa ifitafipela-po , ifiŵusya ifyakwipusya ukucila napakwikalika kwaŵaLesa ukuli mukucetekela .
54001005	Sombi ukupela-ko kwefunde ŵutemwe ubwakufuma kumutima uswetele , nakuli cimaŋga uweme , nakukucetekela ukwakuŵulo'kutumpaika ;
54001006	sombi ŵambi , pakupuse'fyo , ŵalipasucile ukulukulaŵila ifyalukoso ;
54001007	ŵalukufwayo'kuŵa ŵasambisi ŵamafunde , naŋgaŵa ati taŵesiŵile neli nifyefyo ifi ŵalaŵila neli nifyefyo fimbi ifi ŵasipula makosa .
54001008	Sombi tuliisi ati amafunde aweme , kani umuntu alukucite'fyelelwe nao ;
54001009	pakwisiŵe'fi ati amafunde taaleŋgelwe pakuti pamuntu uluŋgeme , sombi alileŋgelwe pakuti paŵakupulaisya , neŵapupa , neŵakupufya ŵaLcsa , nembifi , neŵasali , neŵoŋgwa , neŵakwipaya ŵawisiŵo , neŵakwipaya ŵanyinaŵo , neŵakwipaya aŵantu aŵaŵyaŵo ,
54001010	neŵacencemesi , neŵalalume aŵacitane'fiŵipile , newatapa'ŵantu , neŵakuŵepa , neŵakulapa ifyaŵufi , nefintu fimbi kani epo fili ifileŋgulula uŵusambisi uŵukosele ;
54001011	koti Ceŵo leiweme icaŵuleme bwaŵaLesa aŵacindeme , icasisilwe kuli neŵo .
54001012	Ndukuŵatota aŵo aŵampele amakosa , eŵaKlistu Yesu ŵaSikulu ŵesu , pakuti ŵaliŋgeŵele ati wakucetekelwa , nekunjikalika ŵupyunjisi bwaŵo ;
54001013	naŋgawa ati akale nali wakucoŵola ŵaLesa , wakukululusya , muŋgwa ; sombi nalipokele iŋkumbu , pakuti nalificitile pakuŵula'mano , ili nsiŋgacetekela ;
54001014	popele uluse lwaŵaSikulu wesu lwalifulile ukwakuti pamo nekucetekela neŵutemwe uŵuli muli ŵaKlistu Yesu .
54001015	Isiwi ili lyakucetekelwa , Iyelelwe ukulisuminina konse , ati ŵaKlistu Yesu ŵaliisile mucalo capansi mukuŵapulusya aŵakuŵifya ; pali ŵo neŵo ndicilile pambifi .
54001016	Sombi pakuti pali fifi nalipokele iŋkumbu , ati muli neŵo , neucilile pambifi , ŋgaŵalanjisye umutimanteka waijkumbu syaŵo syonse ŵa Yesu Klistu , koti kesiŵilo kuli ŵaŵo aŵaisa ili ŵacetekela muli ŵo mukupoka Umweo uwamuyayaya .
54001017	Peŋka kuMfumu yamuyayaya , iyakuŵule'ŵosi , itaiŵonwa , ŵaLesa aŵali ŵamo ŵeŋka , ŋgakuŵe mucinsi neŵuleme insiku syonse isyamuyayaya . Ameni .
54001018	Ifunde ili ndukukuŵula , Timote wemwana wanji , koti fyakusimika ifyo ifyatanjilile ifyakuli weŵo , ati muli fyo mukalukulwa iŋkondo iweme ,
54001019	pakulukwikele nekucetekela nacimaŋga uweme ; pakuti ŵambi , pakumutamfya cimaŋgo' yo ŵaliŵundile koti bwato ifyakucetekela :
54001020	peŵumba lyaŵo epali Umenayo naAlecisanda , aŵa naposele kuli Satana , ati ŵakasambisiwe ati tekucoŵola ŵaLesa .
54002001	Ndukucenjesya lomba pakutaŋga , ati ukulomba nekutembela nekupapatila nekutota kukalukucitwa pakuti paŵantu ŵonse ;
54002002	napakuti pamfumu naŵo ŵonse aŵali neŵukulu paŵaŵyaŵo ; ati tukalukwikele nemweo uwakukutumana uwaŵutende mukupala-ŵaLesa konse nemucinsi .
54002003	Pakuti ifyo filiweme fyampokelo pamenso aŵaLesa aŵakutupulusya ,
54002004	aŵalukufwaya ati aŵantu ŵonse ŵakapuluke ŵafike kukwisiŵisya ŵucine .
54002005	Pakuti pali ŵaLesa ŵamo weŋka , neŋkusi imo yeŋka iyakulamwina ŵaLesa neŵantu , umuntu Klistu Yesu ,
54002006	uwaliposele cakuluŵula ŵonse , ŵumboni ubwapampindi ielelwe ŵo ;
54002007	naneŵo nalisalulwilwe wakuŵutulisya , nintanjisi ( ndukulaŵila ifyacine muli ŵaKlistu , nsilukuŵepa , yo ) , wakusambisya aŵenafyalo mukucetekela namuli ŵucine .
54002008	Ndukufwaya lomba , ati aŵalalume ŵakalukutembela pantu ponse , ili ŵasuntula amaŵoko aswetelele , ukwakuŵulo' kufitwa neli kupicisya .
54002009	Fyopele'fyo neŵanakasi ati ŵakalukufwala ifyakufwala Ifyakuwulo'kutaŋgala , nensoni nekutekanya ; tekufwale'misisi iyakupalata , neli ligolide neli niŵamagalite neli fyakufwala ifyamakweŵo apatali ;
54002010	sombi , koti fyelelwe aŵanakasi aŵalukusuminina ukupala-ŵaLesa , ŋgaŵafwale imilimo iweme .
54002011	Umwanakasi ŋgaasambile nekukutumana mukukomekwa konse .
54002012	Sombi nsilukusumina umwanakasi ukusambisya , neli kwikala newukulu pamwalalume , sombi ŋgaekale nekulukukutumene .
54002013	Pakuti Adama ewatanjile ukuŵumbwa , eli aŵumbilwe Efa ;
54002014	kaŵili Adama taatumpaicilwe , sombi umwanakasi , ili watumpaicilwe , aliŵele nekupulaisya .
54002015	Sombi akapuluka pakufyala aŵana , kani ŵoŵilo nemulume ŵakalukwikele mukucetekela namuŵutemwe namukuswetelela pamo nekutekanya .
54003001	Isiwi ili lyakucetekelwa , ati kani umuntu atinamine ŵucilolo ubwamwikelesya , alukufwaye'milimo iweme .
54003002	Ukwelelwa icilolo , lomba , ukulukwikele cakuŵule'milandu , mulume wamwanakasi umo eŋka , cakuliteka , camilaŋgwe , caŵunjino , cakupokela bwino aŵensu , camano akusambisya ,
54003003	cakuŵulo'kupendwa , cakuŵulo'kupuma , cakuŵulo'kukumbwo'ŵuŵoni , yo ; sombi citekenye , cakuŵulo'kulwa , cakuŵule'cikani ,
54003004	cakwikalika bwino iŋanda yacico icine , ili cikomeka aŵana ŵacico nemucinsi wonse ;
54003005	( sombi kani umuntu tesi ukwikalika iŋanda yakwe umwine , mbasyani aŋgalame'kelesya lyaŵaLesa ? )
54003006	Tekwelelwa ukwikalika ŵucilolo umuntu uwakwalulula ŵukumo lukoso , eŋgesakulitota nekuponena mukusininwa kwamusensesi .
54003007	Sombi kaŵili ukwelelwa ye ukwikala naŵumboni uŵuweme uŵusimicilwe kuŵaposonde , eŋgesa-kuponena mumipufyo namucakuteya camusensesi .
54003008	Ŵadikoni fyopele'fyo ŋgawekale ŵamucinsi , ŵakuŵule'mini siŵili , ŵakuŵulo'kunwe'mfaina isinji , ŵakuŵulo'kukumbwo'ŵuŵoni ,
54003009	ŵakwikala necamfiso cakucetekela nacimaŋga uswetele .
54003010	Naŵaŵo naŵo ŋgawakataŋge ukuŵesya , eli ŵakapyuŋge ifyaŵudikoni , kani ŵali ŵakuŵule'milandu .
54003011	Aŵanakasi fyopele'fyo ŋgaŵekale ŵamucinsi , ŵakuŵulo'kusensa aŵaŵyaŵo , ŵatekenye , ŵakucetekelwa mufintu fyonse .
54003012	Ŵadikoni ŋgawekale ŵalume ŵamukasi umo , ŵakwikalika bwino aŵana ŵaŵo newamuŋanda syaŵo aŵene .
54003013	Pakuti aŵo aŵapyunjile bwino ŵudikoni ŵalukulipokela amekalilo ampokelo aweme nelupata ulukulu ulwamukucetekela ukuli muli ŵaKlistu Yesu .
54003014	Ndukukulembele'fyo-fintu , ili ncetekela ati ŋkese bwaŋgu kuli weŵo ;
54003015	sombi kani ŋkakokola , ati ukesiŵe ifyo ifyelelwe aŵantu pakwikala muŋanda yaŵaLesa , emwikelesya lyaŵaLesa ŵamweo , ulupanda necakwiŵaka-po icaŵucine .
54003016	Kaŵili ukwakuŵulo'kupicisya icamfiso icakupala-ŵaLesa cikulu : eWaŵo , aŵabwenekele mumunefu , aŵalunjicilwe muMupasi , aŵabwenwe kuŋkalamba isyakwiulu , aŵatulisiwe mumisyoŵo yaŵantu , aŵacetekelwe mucalo capansi , aŵapokelwe kwiulu muŵuleme .
54004001	Sombi Umupasi walaŵila ukuswetele , ati pampindi syapantanjile ŵambi ŵakafuma kukucetekela , pakukutika imipasi iyakutumpaika neŵusambisi bwafiŵanda ,
54004002	pakuti pakutumpaika kwaŵantu aŵakuŵepa , aŵapile muli ŵacimaŋga ŵaŵo koti nikucela camulilo ,
54004003	aŵakukanyo'kuupa , nekufunda aŵantu ati ŵalikanye ifyakulya , ifi waleŋgele ŵaLesa ati ŵakafipoke nekutota aŵantu aŵakucetekela neŵakwisiŵisya ŵucine .
54004004	Pakuti ifyaleŋgelwe kuli ŵaLesa fyonse filiweme , nakaŵili papa fyakuposeka lukoso , pakufipoka nekutota ;
54004005	pakuti filaswesiwa kwisiwi lyaŵaLesa nakukutembela .
54004006	Pakuŵacenjesya aŵakwasu ifyafintu ifyo , ukaŵa mupyunjisi uweme uwaŵaKlistu Yesu , ukosiwe mumasiwi akucetekela , namuŵusambisi uŵuweme uŵu walondaisye ;
54004007	sombi ufume-ko kufisimicisyo ifiŵipile ifitumpile ifyaŵanakasi aŵakote . Ulukulikosya ati ukaŵe nekupala-ŵaLesa .
54004008	Pakuti ukulukukosyo'muŵili kulikwelelwe weŵo panini ; sombi ukupala-ŵaLesa kulikwelelwe pafintu fyonse , pakuti kuli nekulaya kwamweo utuli-mo ŵukumo nekwawoyo ukesa .
54004009	Isiwi ili lyakucetekelwa , lilielelwe ukulisuminina konse .
54004010	Pakuti pali fyefyo epo tupyuŋga nekulukulwa , pakuti ulucetekelo Iwesu lwasiŋkamana pali ŵaLesa ŵamweo , aŵakupulusya ŵaŵantu ŵonse , tanje cine ŵaŵaŵo aŵacetekela .
54004011	Ulukufifunda nekufisambisya ifintu ifyo .
54004012	Aŵantu ŵonse neli umo ŵepufya uwusaŋkwa ŵoŵe ; sombi uŵe wakutuntulula kuli ŵaŵo aŵacetekela , mwisiwi , namumiŵelo yakwikala , namuŵutemwe , namumupasi , namukucetekela , namukusweta .
54004013	Ili nsiŋgesa , koŵika-po umutima pakupenda amalembo , napakucenjesya , napakusambisya .
54004014	Tekupufya impese ili muli weŵo , iyapelwe kuli weŵo pakuti pakusimika , pakukutintilapo iminwe iŵumba lyaŵakulu ŵekelesya .
54004015	Kocitisya ifintu ifi , ulipose muli fyo , ati ukwenda koŵe kuntanjile kukaŵoneke kuŵantu ŵonse .
54004016	Kolicenjelela wemwine neŵusambisi ŵoŵe . Ulukwikele mufintu ifi . Pakuti , pakucite'fyo , ukalipulusya , nekupulusya naŵaŵo aŵakukumfwa weŵo .
54005001	Tekupatila umukulu , sombi umucenjesye koti niŵawiso ; newasaŋkwa uŵacenjesye koti ŵakwanu ;
54005002	neŵanakasi aŵakulu koti niŵanyinenwe ; neŵanakasi aŵanice koti niŋkasi syoŵe mukusweta konse .
54005003	Ŵamukamfwilwe aŵanakasi uŵapele umucinsi , kani ŵali niŵamukamfwilwe icine .
54005004	Sombi kani mukamfwilwe ali neŵana kani ŵensikulu , ŋgawataŋge ŵasambile ukucita ukupala-ŵaLesa kuŵamucikoto caŵo aŵene , nekuŵabwesesya ifiweme aŵaŵafyele ; pakuti ifyo filiweme , fyampokelo pamenso aŵaLesa .
54005005	Sombi uyo-mwanakasi mukamfwilwe icinenene , usyele eŋka , alasiŋkamicila ukucetekela kuli ŵaLesa , nekulukupapata nekutembela uŵusiku nekasuŵa .
54005006	Sombi uyo , ulukulonde'fyakukumbwa fyakwe , alifwile ili ali nemweo .
54005007	Nafyefyo nafyo kofunda , ati ŵakalukuli ŵakuŵule'milandu .
54005008	Sombi kani umbi taalukuŵaŵicila bwino aŵakwe , tanje cine awamuŋanda yakwe umwine , uyo akana ukucetekela , aliŵipile ukucila napamuntu utaacetekela .
54005009	Umwanakasi mukamfwilwe ekalembwa , utaiŋgakumana amakumi asanu nalimo imyaka yakwe , uwali mukasi wamulume umo eŋka ,
54005010	utulicilwe kumilimo iweme ; kani walilelele aŵana , kani walukupokela bwino aŵensu , kani walukusamfya amakasa awaluŋgeme , kani walukuŵofwa-ko aŵapeŋgele , kani walukulondaisya imilimo yonse iweme .
54005011	Sombi ŵamukamfwilwe aŵanakasi aŵanice ukaŵakane ; pakuti , pakuŵapufya ŵaKlistu , ŵalafwayo'kuupwa ;
54005012	ili ŵasininwe , pakuti ŵaliposele ukucetekela kwaŵo ukwakutaŋga ,
54005013	Nakaŵili ŵalasambila uŵufila , nekulukutantaka'mananda ; sombi taŵali ŵafila lukoso , koku , sombi ŵalalakaka nekulukufuluŋganya imilimo yaŵaŵyaŵo , ili ŵalaŵila ifitafyelelwe .
54005014	Ndukufwaya lomba ati aŵo aŵataŵacekwile ŵakopwe , ŵafyale aŵana , ŵekalike awamuŋanda , ŵaŵulo'kukapela' kapondo umwakutoŋgawila ;
54005015	pakuti ŵambi ŵapasuka'kale ukulukuya kuli Satana .
54005016	Kani umbi umwalalume kani mwanakasi , ulukucetekela , ali neŵanakasi ŵamukamfwilwe , ŋgaawofweko , ikelesya liikakatasiwa ; ati likaŵofwe-ko aŵo aŵali niŵamukamfwilwe icine .
54005017	Aŵakulu aŵo aŵaŵekalika bwino aŵantu ŋgawakebwe ŵelelwe ukucindikwa kuŵili , tanje cine aŵo aŵalukupyuŋga mwisiwi namuŵusambisi .
54005018	Pakuti ilembo lilalaŵila ati : Tekukake'ŋombe pakanwa ili inyanta-po pamasaka ! Kaŵili ati : Umupyunjisi alielelwe ukulambulwa kwakwe .
54005019	Tekupoka-po ukumusinina umukulu , kani toumfwile kumboni siŵili kani sitatu .
54005020	Aŵo aŵakuŵifya ukawaleŋgulule pamenso aŵantu ŵonse , ati aŵakusyala-po ŵakaŵe nekutina .
54005021	Ndukukulapisya pamenso aŵaLesa napamenso aŵaSikulu Yesu Klistu napamenso aŋkalamba isisalulwilwe , ati ulukucite'fi-fintu ukwakuŵulo'kusalulula , nekuŵulo'kucita neli kantu koti kutemasya .
54005022	Tekukantika-po iminwe yoŵe paŵantu ŵonse neli umo ukwakumanama , neli kwaŵana naŵo ifyakuŵifya fyaŵantu ŵambi ; ulukulilama uswetele .
54005023	Tekulukunwa amenda eŋka ŵukumo , sombi unwe utufaina tunini pakuti pamala oŵe napakuti pakunaka koŵe ukwinji .
54005024	Ukuŵifya kwaŵantu ŵambi kulibwenekele limo , ukulukutanjilila kukusininwa , sombi ŵambi kulaŵalonda panuma .
54005025	Fyopele'fyo epo kuli ukucita ukuweme ukubwenekele limo ; nakoko nako ukutakubwenekele limo takwisi ukufiwa .
54006001	Ŵonse aŵo aŵali ŵasya aŵapacikoŋkoli ŋgaŵalukuŵeŵa ŵawisikuluŵo aŵene ati ŵelelwe uŵuleme ŵonse , liŋgesa-kucoŵolwa isina lyaŵaLesa neŵusambisi .
54006002	Naŵaŵo naŵo aŵali naŵawisikuluŵo aŵalukucetekela ŵekaŵapufya , pakuti ŵakwaŵo ; sombi tanje cine ŋgaŵalukuŵapyunjila , pakuti aŵo aŵalukupoka imilimo iyo iweme ŵakucetekela , ŵatemiwe . Ifintu ifyo ulukufisambisya nekulukucenjesya .
54006003	Kani umbi alukusambisya uŵusambisi uŵupusene , nekuŵulo'kwasumina amasiwi akosele aweme aŵaSikulu ŵesu Yesu Klistu , neli kuŵusumina uŵusambisi uŵuli koti kupala-ŵaLesa ;
54006004	uyo eutumpile ulukulitota , utesiŵile bwino neli kantu , sombi ulukusiluka kufyakwipusya nefyakupicisya ifyamasiwi , muli fyo emo mufuma icikani , neluŵo , nekucoŵola , nemileŋgululo iŵipile ,
54006005	nekupikansyanya kwaŵantu aŵaŵipile mumitima aŵataŵakwete ŵucine , aŵalukulaŋguluka ati ukupala-ŵaLesa cakunoŋkela-mo . Kofuma kuŵakuŵe'fyo .
54006006	Sombi ukupala-ŵaLesa pamo nemutimanteka ekunoŋka ukukulu .
54006007	Pakuti tatwaletele neli kantu mucalo capansi ; kaŵili icine tatwisi ukufumya-mo neli kantu ;
54006008	sombi pakwikala nefyakulya nefyakulifimba tukalukuli nefyakukumana .
54006009	Sombi aŵo aŵalukufwayo'kuŵila ŵalaponena mucakwesya namukukumbwa ukwinji ukutumpile ukwakuŵifya ukuŵeŵisya aŵantu mukonalwa nekwipaiwa .
54006010	Pakuti ukulukutemwa indalama musyu wakuŵifya konse ; popele ŵambi , pakusikumbwa , ŵalipasucile kukucetekela , nekulukulilasala kunsoni isinji .
54006011	Sombi weŵo , wemuntu waŵaLesa , koŵutuka ukufyuka kufintu ifyo ; ulukulonda ukuluŋgama , nekupala-ŵaLesa , nekucetekela , neŵutemwe , nemutimanteka , nekutekanya .
54006012	Ulukulwa uluŵo uluweme ulwakucetekela , wikatisye umweo wamuyayaya , umo waitilwe-mo , nekusuminina insuminino iweme pamenso amboni isinji .
54006013	Ndukukufunda pamenso aŵaLesa , aŵafipelo'mweo ifintu fyonse , napali ŵaKlistu Yesu aŵasimicile ukusuminina ukuweme pamenso akwe Pontyo Pilati ,
54006014	ati ulukulame'funde , ukwakuŵula neli cisemba neli mulandu , ukuficila kukuŵoneka kwaŵaSikulu ŵesu Yesu Klistu ;
54006015	ukuŵoneko'ko pampindi syaŵo aŵene ŵakakubwenesya aŵo aŵacindeme , aŵamakosa aŵali ŵeŋka , Imfumu yamafumu , ŵaWisikuluŵo ŵasikulu ;
54006016	aŵali ŵeŋka aŵamweo uwakuŵulo'kufwa , aŵekala mukutuŵa ukutakufikwa-ko ; aŵa tawaŋgawona aŵantu ŵonse neli umo , neli kwisiŵa ukuwona : kuli ŵo ŋgakuwe uŵuleme nemakosa amuyayaya . Ameni .
54006017	Ulukuŵafunda aŵo aŵaŵile pampindi ino iyaŵukumo ati ŵelitota , ŵepema-mo mukukanika kwamaŵoni , sombi ŋgaŵalukupema-mo muli ŵaLesa ŵamweo , aŵatupele'fintu fyonse neŵupe ati tusaŋgalale nafyo .
54006018	Ŋgaŵalukucite'fiweme ati ŵakafule mumilimo iweme , ati ŵakaŵe nemitima yaŵupe , ŵakuŵaaŵanisisya ŵambi ;
54006019	nekulukuliŵicila icakwiŵacila-po iciweme pakuti pampindi ikesa , ati ŵakekatisye umweo uwacine .
54006020	WeTimote , ulukucilama bwino ico icisisilwe kuli weŵo , nekulukufutatila ukulakaka ukwamipufyo nekuleŋgulula kwamano ayo ŵaŵepele ukwilike'fyo ;
54006021	ayo ŵambi pakwasuminina ŵalikupusile ukucetekela . Uluse Iwikale naweŵo . Ameni .
55001001	NePaulu , nentanjisi yaŵaKlistu Yesu kukufwaya kwaŵaLesa , koti kulaya kwaMweo uyo uli muli ŵaKJisiu Yesu ,
55001002	ndukukulembela Timote , wemwana wanji untemenwe ; pekale uluse neŋkumbu neŵutende , ubwakufuma kuli ŵaLesa ŵaWisifwe nakuli ŵaKlistu Ycsu ŵaSikulu ŵesu .
55001003	Ndukutota ŵaLesa , aŵo mpyunjila nacimaŋga uswetele koti nifyopele'fyo ifi ŵalukucita ŵawisifwe , ati nsilukuleko' kukulaŋguluka pakulukulomba ; uŵusiku nekasuŵa
55001004	ndukufwaisyo'kukuŵona , nekulukulaŋguluka iminsosi yoŵe , ati ŋkesule ukusaŋgalala ;
55001005	ili ndaŋgulusiwe ukueetekela ukwakuŵulo'kutumpaika ukuli muli weŵo , ukwatanjile ukwikala muli ŵaLoisi ŵakapa ŵoŵe namuli ŵaYunike ŵanoko ; kaŵili ndukueetekela ati namuli weŵo .
55001006	Pakuti paeeŵo ico ndukukulaŋgulusya ati ukaŵusye impese yaŵaLesa , iyo ili muli weŵo pakuti pakukutintila-po iminwe yanji .
55001007	Pakuti ŵaLesa taŵatupele-po umupasi wamwenso , sombi ŵalitupele umupasi wamakosa neŵutemwe nekueenjesya .
55001008	Tekulukuŵa nensoni lomba pakuti pali ŵumboni bwaŵaSikulu ŵesu , neli bwanji neŵo nekaili waŵo , sombi ulukusomenwa ukupeŋga pamo nafweŵo muCeŵo Iciweme , koti makosa aŵaLesa ,
55001009	awatupulwisye , nekutwita nekwita ukuswetelele , tekoti milimo yesu , koku , sombi koti kufwaya kwaŵo aŵene ukulandicile neluse , ulwapelwe kuli fweŵo muli ŵaKlistu Yesu , lomba tasiŋgatatika impindi syamuyayaya ,
55001010	sombi lulibwenekele ŵukumo pakuti pakuŵoneka Aŵakupulusya ŵesu Klistu Yesu , aŵayalwile yalukoso imfwa , nekuleta apaswetele umweo nekuŵulo'kufwa pakuti paCeŵo leiweme ,
55001011	ico nasalulwilwe mukutulisya , nintanjisi , musambisi uwakuŵenafyalo .
55001012	Pakuti paeeŵo ico ndukusomenwa nafifi-fintu ; sombi nsikwete-nsoni ; pakuti ndiŵesi aŵo aŵa nectekele , nekwisiŵisya ati ŵali nemakosa akulame'ci naŵapele ukufika nakukasuŵa ako .
55001013	Ikatisya akesiŵilo kamasiwi akosele aweme , awaumfwile kuli neŵo , mukueetekela namuŵutemwe uŵuli muli ŵaKlistu Yesu .
55001014	Ico-cintu iciweme icapelwe kuli weŵo ulukueilama muMupasi Uswetelele uwikala muli fweŵo .
55001015	Ifi uliisiŵile ati ŵalimfutatile ŵonse aŵamuealo caAsya ; mwiŵumba lyaŵo emo ŵali Fugelo naElimogene .
55001016	ŴaSikulu ŋgaŵaŵacitile'ŋkumbu aŵamuŋanda yakwe Onesifolo : pakuti aliŋkatulwisye liŵili liŵili , taaŵele nensoni pakuti paminyololo yanji ;
55001017	sombi ili ali muLoma , alukumfwaya-fwaya muŋkonsya , nekumbona ,
55001018	( ŵaSikulu ŵamusumine ati akaŵone iŋkumbu kuli ŵaSikulu akasuŵa ako ) ; kaŵili uliisi bwino ifintu ifyo ifinji ifi ampyunjile kuEfesa .
55002001	Pakuti pali fyefyo , wemwana wanji , ukose muluse ululi muli ŵaKlistu Yesu .
55002002	Kaŵili ifintu ifyo ifi waumfwile kuli ncŵo mumboni isinji , ifyo ukaŵapele aŵantu aŵakuectekelwa , aŵakalukuli nemano akuŵasambisya naŵambi .
55002003	Ulukusomenwa ukupeŋga pamo naneŵo koti musilikani uweme uwaŵaKlistu Yesu .
55002004	Papo'musilikani paŋkondo uŋgalipambulula nefyeŵo fyamweo uno ; alukufwayo'kumutemwesya uyo uwamulembele muŵusilikani .
55002005	Kaŵili kani umuntu alukwesya amakosa akwe mumapukuto neŵaŵyakwe , taapoka-po umuntinya waŵuleme , kani tacsesye koti mafunde ao .
55002006	Umulimi ulukucite'milimo euŋgataŋgo'kupoka ifisepo .
55002007	Alakanya ifi ndukulaŵila , pakuti ŵaSikulu wakakupele'milaŋgwe mufintu fyonse .
55002008	Laŋguluka ŵaYesu Klistu , aŵaŵucile paŵafwile , aŵafumine muŵana ŵakwe Dafidi , koti Ceŵo canji leiweme :
55002009	muli ceco emo ndukusomenwa ukupeŋga mufyakukaka , koti nimbifi ; sombi lsiwi lyaŵaLesa talikacilwe .
55002010	Pakuti pali fyefyo ndukusumine'fintu fyonse pakuti paŵasalulwilwe , ati naŵaŵo ŵakapoke ukupuluka ukuli muli ŵaKlistu Yesu neŵuleme bwamuyayaya .
55002011	Isiwi ili lyakueetekelwa : ati , Pakuti kani twalifwile pamo naŵo , tukalukwikele nemweo pamo naŵo kawili ;
55002012	kani tulukukoselela , tukalukwikele neŵufumu pamo naŵo ; kani tukaŵakane , naŵo ŵakatukana fweŵo :
55002013	kani tuŵe nekuŵulo'kueetekela , naŋgawe'fyo ŵo ŵalekalilila ŵakueetokelwa ; pakuti taŵesi ukulikana .
55002014	Ukawalaŋgulusye ifyo-fintu , ili uŵafundisya pamenso aŵaSikulu , ati tekulukupicisya'masiwi ukwalukoso , ukulukuŵaŵifya aŵalukumfwa .
55002015	Kokonsya ukuliposa usumininwe kuli ŵaLcsa , umuntu wamilimo utaakwete umulandu uwakumuleŋgesye'nsoni , ulunjika bwino isiwi lyaŵucine .
55002016	Sombi ulukusesya ukulakaka kwamipufyo : pakuti uko kukaficila kuli fimbi ifyakupufya ŵaLesa ;
55002017	nesiwi lyakuko nalyo likalukufukuka koti cilonda iciŵolele ; pali kuko epo ŵali Umenayo naFileto ,
55002018	awantu aŵapusile ŵucine , pakulaŵila ati ukuŵuka kwaŵafwile kulicitilwe akale ; popele ŵalukuwisya ukucetekela kwaŵantu ŵambi .
55002019	Naŋgawe'fyo icakwiŵacila-po caŵaLesa cilekala cikosele , icili nekesiŵilo aka ati : ŴaSikulu ŵaliŵesiŵile aŵaŵo ; nakaŵili ati : Ŋgaŵafume-po pafisendeme ŵonse aŵo aŵasimbula isina lyaŵaSikulu .
55002020	Lomba muŋanda ikulu tamuli inoŋgo isyegolide nesyesilifa syeŋka , koku , sombi emo sili nesyaciti nesyeŵumba ; kaŵili simbi syaŵuleme , sombi simbi nasyo syamipufyo .
55002021	Pakuti pali fyefyo kani umuntu nekuliswesya ukufuma pali syesyo isyamipufyo , akaŵa ninoŋgo iyaŵuleme , iswetelele ielelwe imilimo yaŵawisikulu , i yansicilwe limo ukulukucite' milimo yonse iweme .
55002022	Sombi ufyuke kukukumbwa kwaŵusaŋkwa ; ulukulonda ukuluŋgama , nekueetekela , neŵutomwe , neŵutende , pamo naŵaŵo aŵalukulilila ŵaSikulu mumitima iswetele .
55002023	Sombi ifyakwipusya ifitumpile ifyakuŵula'mano ufikane , pakuti uliisi ati filaŵusya uluŵo .
55002024	Kansi umupyunjisi waŵaSikulu tekwelelwa ye ukulwa ; sombi ukwelelwa ye ukuŵaŵela nekutekanya aŵantu ŵonse , nemano akusambisya , neŋkumbu ,
55002025	ukulukuŵaeenjesya nemutima uwakulicefya aŵo aŵalukuliimika , kuleŋga ŵaLesa ŵakaŵapele cipale ukwaluluka ukulukwisiŵa ŵucine ,
55002026	nakaŵili ati ŵakaliŵusye ukufuma mucakuteya camusensesi , aŵaiketwe kuli ye ukulukucita koti kufwaya kwaŵaLesa .
55003001	Sombi wisiŵe'fi ati pansiku syakupela-ko pakesa impindi syaŵukali ;
55003002	pakuti aŵantu ŵakalukuli ŵakulitemwa , ŵakutemwa indalama , ŵamaŋkuluŵinda , wakutaŋgala , ŵakueoŵola , ŵakupulaisya aŵaŵafyele , ŵakuŵulo'kutota , ŵaŵipile ,
55003003	ŵakuŵule'mitima inacile iyakutemwa koti kwisiŵila kwaŵantunsi , ŵakuŵulo'kufituluka , ŵasensesi , ŵakuŵulo'kuteke'mitima , ŵakali , ŵakuŵulo'kutemwe'fiweme ,
55003004	niŵamwaluka , fiŋgaiŋgai , ŵakulitota ukutumpile , ŵakutemwo'tuseko ukucila napakutemwa ŵaLesa ;
55003005	ŵakwikala nemekalilo akupala-ŵaLesa , sombi ŵalukukana' makosa akuko : aŵo naŵo uŵafutatile .
55003006	Pakuti peŵumba lyaŵo epali ŵaŵo aŵafukanjilila mumananda , nekwikata aŵanakasi aŵatumpile , awatwicilwe ifyakuŵifya , aŵatwitwe kukukumbwa ukwinji ,
55003007	aŵalukusambila insiku syonse , aŵataŵesi ukufika kukwisiŵa ŵucine .
55003008	Koti nifyefyo ifi ŵamucieile Mose Yane naYambile , fyopele'fyo naŵaŵo ŵalacicila ŵucine ; aŵantu aŵaŵipile mumitima , awafinaŋgwa kukueetekela .
55003009	Sombi taŵakaficila kuntanjile , ŵaŵa : pakuti ukutumpa kwaŵo kukabwenekesya kuŵantu ŵonse , koti nifyopele'fyo ifi kwaŵele nekwaŵaŵo-ŵalalume .
55003010	Sombi weŵo ulilondaisye bwino uŵusambisi bwanji , nekwikala kwanji , nekufwaya ukulandicile , nekueetekela , neŋkumbu , neŵutemwe , nemutimanteka ,
55003011	nekukululuka , nekusomenwa ; nefintu ifyaŵele pali neŵo kuAntioke nakuIkonya nakuLusiala ; nekukululuka uko naumfwile ; sombi muli fyo fyonse ŵaSikulu eŵampulwisye .
55003012	Icine kaŵili , ŵonse awalukufwavo'kwikala ukupala-ŵaLesa muli ŵaKlistu Yesu ŵakakululuka .
55003013	Sombi aŵantu ŵakuŵifya neŵakutumpaika kufipa ŵakalukuya ili ŵalunduluka nekuŵipa , ili ŵatumpaika nekulukutumpaikwa .
55003014	Sombi weŵo ŋgolukwikele mufintu ifyo ifi wasambile nekueetekela , ili wisiŵa aŵo aŵakusambisye ;
55003015	pakuti ukufuma kubwanice waliisiŵile amalembo aswetelele , esi ukukupela amano akukupulusya , pakuti pakueetekela ukuli muli ŵaKlistu Yesu .
55003016	Amalembo onse alunjicilwe afumine kuli ŵaLesa alielelwe ukusambisya , nekueenjesya , nekulunjika , nekufunda ukuluŋgeme :
55003017	ati umuntu waŵaLesa akalukuli uwaminine , ukonsiwe lukoso ukulukucite'milimo yonse iweme .
55004001	Ndukukulapisya , pamenso aŵaLesa napamenso aŵaKlistu Yesu , aŵakasololola neŵalaŵi neŵafwile , nakukuŵoneka kwaŵo nakuŵufumu bwaŵo ;
55004002	ati ulukutulisya lsiwi ; ulukukosa pampindi syonse isiweme nesitasiweme-po ; nekulukukanya , nekulukuleŋgulula , nekulukueenjesya , neŋkumbu syonse neŵusambisi .
55004003	Pakuti impindi ikesa lomba taŵakasumina uŵusambisi uŵukosele ; sombi , pakuti pakunenena amatwi aŵo , ŵakaliwuŋganisisya aŵasambisi aŵali koti kukumbwa kwaŵo aŵene ;
55004004	popele ŵakataŵuka-ko amatwi aŵo ukwafumya kuli ŵucine , nekupasuka ukulukuya kutisimicisyo .
55004005	Sombi ulukulikanya mufintu fyonse , nekulukusomenwa ukupeŋga , nekucite'milimo iyakutulisya leeŵo leiweme , nekukumanisya uŵupyunjisi ŵoŵe .
55004006	Pakuti naŵukumo ndukwitululwa koti mulambu , nempindi yakukumbuluka kwanji nayo yapalamina .
55004007	Nalwa uluŵo uluweme ; nasilisya ukuŵutuka ; nalamo'kueetekela :
55004008	lomba paliŵicilwe pakuti pali neŵo umuntinya wakuluŋgama , uyo ŵakampela neŵo pakasuŵa ako ŵaSikulu awasololwesi awaluŋgeme , neŵo neŋka koku , sombi ŵakaŵapela naŵaŵo ŵonse aŵatemenwe ukuwoneka kwaŵo .
55004009	Wesye makosa ukwisa bwaŋgu kuli neŵo :
55004010	pakuti Dema alindekele , pakuti pakwitemwa impindi ino iyaŵukumo , nekuya kuTesalonike ; Klesike aliile kuealo caGalatya , naTito naye kuealo caDalimatya .
55004011	Luku eŋka ali naneŵo . Ukapinte Mako , akese naweŵo ; pakuti alielelwe neŵo ukupyuŋga .
55004012	Sombi Tuciko nalitumine kuEfesa .
55004013	Icakufwala ico nasile kuTilowa kuli Kapo ukacilete pakwisa , pamo nemabuku , sombi tanje cine ifiseŵa ifyakulemba-po .
55004014	Alecisanda umufusi wamukuŵa alincitile ifiŵipile ifinji ; ŵaSikulu ŵakamubwesesya koti milimo yakwe .
55004015	Kuli woyo koeenjela naweŵo ; pakuti alicicile ukwakuti amasiwi esu .
55004016	Pakulilaŵilila ncŵo pakutaŋga papo'muntu uwaŋgofwele-ko , sombi ŵonse ŵalindekele ; fikebwa ati mulandu waŵo .
55004017	Sombi ŵaSikulu ŵaliimakene pali neŵo nekuŋkosya , ati iceŵo cikatulike ukwakukumana muli neŵo , neŵenafyalo ŵonse naŵo ati ŵakomfwe ; popele nalisompwelwe mukanwa kaŋkalamu .
55004018	ŴaSikulu ŵakansompola kumilimo yonse iŵipile , nekumpulusya ukunyinjisya muWufumu bwaŵo ubwakwiulu , Kuli ŵo kuŵe uŵuleme insiku syonse isyamuyayaya . Ameni .
55004019	Ukaŵasekele Pilisika naAkwila , neŵamuŋanda yakwe Onesifolo .
55004020	Elasito aliikele kuKolinto . Sombi Tilofimo nalimusile kuMileto mulwele .
55004021	Wesye makosa ukwisa ili tauŋgeso'mwela . Yubulo alukukusekela , naPude naLino naKlodya neŵakwasu ŵonse ŵalukukusekela .
55004022	ŴaSikulu ŋgaŵekale nemupasi woŵe . Uluse lwikale nenu . Ameni .
56001001	NinePaulu , nemupyunjisi waŵaLesa , nentanjisi yaŵaYesu Klistu , koti kucetekela kwaŵasalulwilwe ŵaŵaLesa , nakoti kwisiŵa kwaŵucine uŵuli koti kupala-ŵaLesa ,
56001002	nendukucetekela ukupoka umweo wamuyayaya , uyu ŵalaile ŵaLesa , aŵataŵaŵepa , ili tasiŋgatatika impindi syamuyayaya ;
56001003	sombi pampindi syaŵo aŵene ŵalibwenesye isiwi lyaŵo muceŵo ico ici nacetekelwe ukutulisya koti kufunda kwaŵaLesa aŵakutupulusya .
56001004	Ndukukulembela , Tito , wemwana wanji uwacine koti kucetekela kwesu fwense : uluse neŵutende , ubwakufuma kuli ŵaLesa ŵaWisifwe nakuli ŵaKlistu Yesu aŵakutupulusya , bwikale naweŵo .
56001005	Pakuti paceŵo ico nalikusile muCilete , ati ukafiansike bwino ifintu ifyasyele-po , nekwikalika aŵakulu mumisi yonse , koti nifyopele'fyo ifi nakuŵulile ;
56001006	kani umuntu wakuŵule'milandu , mulume wamwanakasi umo , uli neŵana aŵalukucetekela awataŵasininwe pakuti paŵucencemesi neli nipakuti paŵuŋgwa .
56001007	Pakuti ukwelelwa icilolo cekelesya ukulukwikele cakuŵule'milandu , pakuti co muntu wakutaŵa-taŵa kuli ŵaLesa ; umuntu uwakuŵule'citala , utaafitwa bwaŋgu , utaatosya pakupendwa , uwakuŵulo'ŵuŋgwa , utaakumbwe'ndalama isiŵipile ;
56001008	sombi uwakupokelela bwino aŵensu , uwakutemwe'fiweme , uwamilaŋgwe yamano , uluŋgeme , uswetelele , ulikanya ifyafintu fyonse ;
56001009	ulukwikatilila isiwi ilyakucetekelwa ilili koti ŵusambisi , ati akalukuli nemakosa akucenjesya muŵusambisi uŵukosele nekuŵasinina aŵakuleŋgulula .
56001010	Pakuti epo ŵali aŵoŋgwa aŵenji , aŵamaŋkuluŵinda , aŵakutumpaika , tanje cine aŵakopwelwe ,
56001011	ukwelelwa ukuŵasiŋka mutunwa . Ŵali ŵantu aŵawisya amaŋanda aŵuluŵulu , nekulukusambisya ifintu ifitafyelelwe , pakuti pandalama isiŵipile .
56001012	Umbi uwapeŵumba lyaŵo , uwakusimika waŵo aŵene , walilaŵile ati : AŵaCilete ŵalaŵepa insiku syonse , filwani ifiŵipile , niŵapumpunta aŵafila .
56001013	Ukusimiko'ko kwacine . Pakuti paceŵo ico ukaŵapatile makosa , ati ŵakakose mukucetekela ,
56001014	aŵakuŵulo'kukutika ifisimicisyo fyaŵaJuda , nemafunde aŵantu aŵafutata kuli ŵucine .
56001015	Kuŵaswetele ifintu fyonse filiswetele : sombi kuŵaŵipile nakuli ŵaŵo aŵataŵacetekela takuli-po iciswetele , sombi amano aŵo naŵacimaŋga ŵaŵo , fyoŵilo fyaŵipa'kale .
56001016	Walalaŵila ati tuliŵesiŵile ŵaLesa ; sombi kumilimo yaŵo ŵalaŵakana , pakuti ŵakunekasya mumitima , ŵakupulaisya , ŵafinaŋgwa kumilimo yonse iweme .
56002001	Sombi ulukulaŵila ifintu ifyelelwe uŵusambisi uŵukosele ;
56002002	ati aŵalalume aŵakulu ŵekale ŵakuŵulo'kunwe'mfaina , ŵamucinsi , ŵamilaŋgwe yamano , ŵakosele mukucetekela namuŵutemwe namumitimanteka ;
56002003	ati aŵanakasi aŵakote naŵo ŵaŵe nemekalilo amucinsi , ŵakuŵulo'kusensa aŵaŵyaŵo neli kutekwa kumfaina isinji , ŵakusambisye'fiweme ;
56002004	ati ŵakafunde aŵanakasi aŵanice ukutemwa aŵalume ŵaŵo , nekutemwa neŵana ŵaŵo ,
56002005	nekwikala nemilaŋgwe yamano , ŵaswetele , ŵakucite'milimo pamaŋanda paŵo , ŵaŋkumbu , ŵakutumwa kuŵalume ŵaŵo aŵene , liiŋgesa-kucoŵolwa Isiwi lyaŵaLesa .
56002006	Neŵasaŋkwa naŵo fyopele'fyo ukaŵacenjesye ati ŵekale nemilaŋgwe yamano .
56002007	Mufintu fyonse ulukulibwenesya kesiŵilo kamilimo iweme ; muŵusambisi ulukubwenesya ukusweta , nemucinsi ,
56002008	nekulaŵila ukukosele ukuweme ukutakusininwa ; ati uyo , uli paŵakuleŋgulula akaŵe nensoni , pakuti pakuŵule'cintu iciŵipile neli cimo icakutulaŵisya .
56002009	Aŵasya ŋgaŵalukukomekwa kuli ŵawisikuluŵo aŵene , nekulukuŵatemwesya mufintu fyonse ; ŵakuŵulo'kuleŋgulula ,
56002010	ŵakuŵulo'kwiŵa , sombi ŵakubwenesya ukucetekelwa konse ukuweme ; ati ŵakaŵuletele'milemyo uŵusambisi bwaŵaLesa aŵakutupulusya mufintu fyonse .
56002011	Pakuti uluse lwaŵaLesa lwaŵoneka , ukulukuŵaletela aŵantu ŵonse ukupuluka ,
56002012	nekutufunda ati , pakukana ukupufya-ŵaLesa nekukumbwa ukwamucalo capansi , ukwelelwa twikale wamilaŋgwe yamano , waluŋgeme , ŵakupala-ŵaLesa pampindi ino iyaŵukumo ;
56002013	ili tupembelele ulucetekelo ulucindeme nekuŵoneka kwaŵuleme bwaŵaLesa ŵesu aŵakulu ebwaŵakutupulusya ŵaYesu Klistu ;
56002014	aŵaliposele pakuti pali fweŵo , ati ŵakatuluŵule fweŵo kukusendama konse , nekuliswesesya aŵantu aŵakwikala ŵuŵoni bwaŵo , aŵakukonsyo'kucite'fiweme .
56002015	Ulukulaŵile'fintu ifyo , nekulukucenjesya nekupatila neŵukulu ŵonse . Ŵekakupufya aŵantu ŵonse neli umo .
56003001	Ulukuwalaŋgulusya ati ŵakomekwe kuŵufumu nakuŵukulu , ŵaŵe necumfwilo , ŵakulukupembelele imilimo yonse iweme ;
56003002	ati tekucoŵolo'muntu neli umo , neli kulwa , ati ŵalukwikala neŋkumbu , nekulukubwenesya ukutekanya konse kuŵantu ŵonse .
56003003	Pakuti nafweŵo akale twalitumpile , ŵakuŵulo'kumfwa , ŵakutumpaikwa , ŵakulukupyunjila ukukumbwa nefyatuseko ifinji , ŵakulukwikala mufiŵipile nefikani ŵakukanaminwa , ŵakufitilwansyanya .
56003004	Sombi ili syabwenekele iŋkumbu syaŵaLesa aŵakutupulusya nekutemwa kwaŵo ukwakuŵantu ,
56003005	tekumilimo iyamukuluŋgama , iyi twacitile fweŵene , koku , sombi koti niŋkumbu syaŵo , ŵalitupulwisye pakuti pakusamfya kwakufyalwa liŵili nekuŵusya kwaMupasi Uswetelele ,
56003006	uyo ŵaitile pali fweŵo neŵupe , pakuti pali ŵaYesu Klistu aŵakutupulusya ;
56003007	ati , pakulunjikwa kuluse lwaŵo , tukaŵe nimpyani koti lucetekelo lwamweo wamuyayaya .
56003008	Isiwi ili lyakucetekelwa ; popele ifyafintu ifyo ndukufwaya ati ulukusipula makosa , ati aŵo aŵacetekele kuli ŵaLesa ŵakalukuŵamba mumitima ukulukulame'milimo iweme . Ifyo-fintu filiweme fyesyuko kuŵantu .
56003009	Sombi ulukusesya ifyakwipusya ifitumpile nefyafitentekwa neluŵo nefyakutosya ifyapamafunde ; pakuti fyo fyesyamo fyalukoso .
56003010	Umuntu uwakusambisye'fisendeme , pakumucenjesya limo naliŵili , umuleke ;
56003011	pakuti pakwisiŵa ati uwakuŵe' fyo alikoŋkomene mumutima , nekulukuŵifya ukulukulisinina .
56003012	Ili ŋkakutumina Atema kani Tuciko , ukesye makosa ukwisa kuli neŵo kuNikopoli ; pakuti ndilandicile ati ŋkekala uko umwela .
56003013	Ukaŵasindicisye nemuŋkonsya Sena uwamafunde naApolo , wekapeŋgela neli kantu .
56003014	Neŵantu ŵesu naŵo ŋgaŵakasambile ukulukulama imilimo iweme pakuti pakupeŋga ukwacine , weŋgawa nekuŵule'fisepo .
56003015	Ŵalukukusekela ŵonse aŵo aŵa ndi naŵo . Ukaŵasekele aŵo aŵalukututemwa mukucetekela . Uluse Iwikale nenu mwense . Ameni .
57001001	NePaulu , nekaili waŵaKlistu Yesu , naTimote umukwasu , tulukukulembela Filemoni ututemenwe , wemupyunjisi umuŵyesu ,
57001002	naAfya iŋkasi yesu , naAlicipo umusilikani umuŵyesu , nekelesya ilili muŋanda yoŵe .
57001003	Uluse Iwikale nenu neŵutende ubwakufuma kuli ŵaLesa ŵaWisifwe nakuli ŵaSikulu Yesu Klistu .
57001004	Ndatota ŵaLesa ŵanji insiku syonse , ili ŋkulaŋguluka pamatembelo anji ,
57001005	pakumfwa ifyaŵutemwe ŵoŵe nekucetekela uko uku uli nako ukwakuli ŵaSikulu Yesu , nakuŵaluŋgeme ŵonse ;
57001006	ati ukwambala kwakucetekela koŵe kukaŵe nekusantuka mukwisiŵa ifintu fyonse ifiweme ifili muli weŵo , ifyakuli ŵaKlistu Yesu .
57001007	Pakuti naliŵele nekusemba nekusaŋgalasiwa ukwinji muŵutemwe ŵoŵe , pakuti imitima yaŵaluŋgeme yalikatulucile pakuti pali weŵo , wemukwasu .
57001008	Pakuti pali fyefyo , naŋgawa ati ndi nelupata lonse muli ŵaKlistu ulwakukuŵule'fyo ifyelelwe ukucita .
57001009	Naŋgawe' fyo pakuti paŵutemwe ndukukukombetela tanje cine , pakuti ninePaulu umucekulu , ŵukumo kaŵili ndi kaili waŵaKlistu Yesu .
57001010	Ndukukukombetela pakuti pamwana wanji , Onesimo , unafyele muli ŵukaili bwanji ,
57001011	uwali walukoso kuli weŵo akale ; sombi ŵukumo alielelwe weŵo naneŵo ,
57001012	unabwesesya kuli weŵo umwine , ekweŵa mutima wanji nemwine .
57001013	Icine nalukufwaya ati ekale naneŵo , ati pakuti pali weŵo ŋgaampyunjile muli ŵukaili bwaCeŵo Iciweme ;
57001014	sombi apakuŵulo'kusumina koŵe nsifwaile-po ukucita neli kantu ; ati ukuwama koŵe tekwikala koti kwakupanjilwa , sombi ati kukekale koti mutima woŵe .
57001015	Pakuti cipale alilekanisiwe naweŵo impindi imbi pakuti pali fifi , ati ukalukuli nakwe impindi yonse iyamuyayaya ;
57001016	tekoti nikalume ŵukumo , sombi koti muntu ucilile napali kalume , mukwasu utemenwe ukwakuti kuli neŵo , sombi tanje cine kuli weŵo , namumunefu namuli ŵaSikulu .
57001017	Kani lomba ulukuŋgewa ati muŵyoŵe , ukamupokelele koti nineŵo nemwine .
57001018	Sombi kani alikuŵifisye icintu , kani ali nemwapu , ukeŵe ati mulandu wanji .
57001019	NePaulu ndukufilemba kuminwe yanji nemwine , ŋkaufuta : ( apa niŋgewa ati naweŵo ati uli nemwapu kuli neŵo uwabwine ŵoŵe kaŵili . )
57001020	Icine , wemukwasu , ŋgaŋkusembele muli ŵaSikulu ; ukakatulusye umutima wanji muli ŵaKlistu .
57001021	Pakucetekela mukumfwisya koŵe , ndukukulembela ; pakuti ndiisi ati ukacita ifyakucila napali fyefyo ifi ndukulaŵila .
57001022	Sombi kaŵili ulukunansicila neŵo umwakwikala ; pakuti ndukucetekela ati ŋkapelwe kuli mweŵo , pakuti pakutembela kwenu .
57001023	Epafila , kaili umuŵyanji uwamuli ŵaKlistu Yesu , alukukusekela ,
57001024	naMako naAlisitako naDema naLuku , aŵaŵyanji aŵamumilimo , fyopele'fyo .
57001025	Uluse lwaŵaSikulu ŵesu Yesu Klistu Iwikale nemupasi wenu . Ameni .
58001001	Akale ŵaLesa ŵalukulaŵila kuli ŵawisifwe muŵakusimika pantu apenji nekwambala ukwamikoka iinji ,
58001002	popele apapelele insiku isi ŵalilaŵile kuli fweŵo muWana ŵaŵo , aŵo ŵaikalicile nimpyani yafintu fyonse , kuli ŵo kaŵili eko ŵacitile impindi syamuyayaya .
58001003	Aŵo ekutula kwaŵuleme bwaŵo , cipasyo caŵuntu bwaŵo ; ŵalipintile ifintu fyonse kwisiwi lyamakosa aŵo ; popele , ili ŵaswesesye ifyakuŵifya , ŵaliikele palwine lwaŴukulu kwiulu ;
58001004	ili ŵaweme ukwakucilo'kwakuti napaŋkalamba , koti nifyopele'fyo ifi ŵapyene isina ilyakusicilo' kwakuti uŵuleme .
58001005	Pakuti kuli isa-ŋkalamba ŵalaŵile pambi ati : Ŵeŵo uli Mwana wanji , Nakufyala weŵo lelo ? nakaŵili ati : Neŵo ŋkalukuli nineŵa Wisi , Naye akalukuli Mwana wanji ?
58001006	Kaŵili pakweŵa impindi iyo iyi ŵakenjisya-mo mucalo caŵantu uyo umuŵele , ŵalilaŵile ati : Kaŵili ŋgasimulambile iŋkalamba syaŵaLesa syonse .
58001007	Nefyaŋkalamba nasyo ŵalilaŵile ati : Uyo eusyalula iŋkalamba syakwe fipupu , Neŵapyunjisi ŵakwe naŵo kwakaka kwamulilo .
58001008	Sombi ifyaMwana ŵalilaŵile ati : Iteŵe lyoŵe weLesa , lyakwikalilila insiku syonse isyamuyayaya ; Nekasako kakuluŋgama nako kasako kaŴufumu ŵoŵe .
58001009	Walukutemwa ukuluŋgama , nekulukufitilwa ukusendama . Pakuti pali fyefyo ŵaLesa , eŵaLesa ŵoŵe , ŵalikusufisye nemafuta Akusembo'kwakuti ukwakucila napaŵaŵyoŵe .
58001010	Nakaŵili ati : Weŵo , weSikulu , pakutaŋga waliikalicile amakosa icalo ; Nemaulu nao milimo iyakuminwe yoŵe .
58001011	Ifyo fikafwa , sombi weŵo ulekalilila : Fyonse'fyo fikacekula koti cakufwala :
58001012	Nakaŵili koti cakufwalila-po ukafifuŋga : Koti cakufwala fikatantakwa kaŵili : Sombi weŵo ewewopele , Nemyaka yoŵe nayo taikasila-po , yo .
58001013	Sombi ifyaisa-ŋkalamba ŵalaŵile pambi ati : Ikala palwine lwanji , Ili nsiŋgatwalula utupondo toŵe cipuna icakusamina-po amakasa oŵe ?
58001014	Syonse kansi tasili mipasi ilukupyuŋga , iyatumwa mukucite'milimo pakuti pali ŵaŵo aŵali apepi ukupyana ukupuluka ?
58002001	Pakuti pali fyefyo ukwelelwa fweŵo ukulukufikuticisya ukucila ifintu ifyo ifi twaumfwile , twiŋgesa cipale kutwalwa .
58002002	Pakuti kani isiwi ilyalaŵilwe kuŋkalamba lyalikacilwe , nekupulaisya nekukano'kumfwa konse nekupoka umulandu uwelelwe ;
58002003	tukapuluke syani , kani tupufye ukupuluka ukukulu ukwakuŵe'fyo ? Uko , pakutaŋgo'kulawilwa kuli ŵaSikulu , kwalikosiwe pali fweŵo kuli ŵaŵo aŵaumfwile .
58002004	NaŵaLesa naŵo ŵaliŵacitile ŵumboni pamo netwisiŵilo nefyakukaŋkamana nemakosa amikoka namikoka nakukupelaika kwaMupasi Uswetelele koti kufwaya kwaŵo .
58002005	Pakuti taŵakomekele kuŋkalamba icalo caŵantu icikesa , ici tulukweŵa .
58002006	Sombi umbi alisimicile pambi ati : Mbomuntunsi ninani ati mumulaŋguluke ? Neli mwana wamuntunsi ninani ati mwise mukumuŵona ?
58002007	Mwalimwikalicile nekwikala ukucepele panini napali koko ukŵaŋkalamba ; Mwalimufwicile nemuntinya waŵuleme nekucindikwa , Nekumwikalika neŵukulu peulu pamilimo iyakuminwe yenu :
58002008	Mwalikomekele ifintu fyonse pansi yamakasa akwe . Pakuti , pakukomeka ifintu fyonse kuli ye , taŵasile-po neli kantu akatakakomekelwe kuli ye . Sombi ŵukumo tatuŋgaŵona ifintu fyonse ukukomekwa kuli ye .
58002009	Sombi tulukuŵaŵona ŵa Yesu , aŵaikalicilwe nekwikala ukucepele panini napali koko ukŵaŋkalamba , pakuti pakusomenwa kwamfwa , ŵafwikwa nemuntinya waŵuleme nekucindikwa , ati koti luse lwaŵaLesa ŵakaŵomfwile imfwa aŵantu ŵonse .
58002010	Pakuti aŵo , pakuti pali ŵo epo fili ifintu fyonse , muli ŵo namo emo fili fyonse , pakuŵafisya kuŵuleme aŵana aŵenji , fyaliŵelelwe ukuciwaminisya mufyakusomena icilolo icakupuluka kwaŵo .
58002011	Pakuti aŵo aŵaswesya naŵaŵo aŵaswesiwa ŵonse ŵali ŵamo : pakuti pali fyefyo taŵakwete-nsoni pakuŵelika ati ŵakwasu ,
58002012	nekulaŵila ati : Ŋkatulisya lsina lyenu kuŵakwasu , Mukati mwikelesya ŋkemba mukumucindikeni .
58002013	Kaŵili ati : Ŋkapema-mo muli ye . Nakaŵili ati : Ŵoneni , nineŵo neŵana aŵa ŵampele ŵaLesa .
58002014	Popele pakuti aŵana ŵaliaŵanicile kumunefu nakumilopa , naŵo kaŵili ŵaliaŵanicile naŵo ifyo fyopele ; ati pakufwa ŵakamwalule walukoso uyo uwali neŵukulu bwamfwa , emusensesi ;
58002015	ŵaŵakakulule ŵonse aŵo aŵakacilwe kuli ŵukalume imyeo yaŵo yonse kukutina kwamfwa .
58002016	Pakuti icine taŵasiikata neli panini iŋkalamba , sombi ŵalekata aŵana ŵakwe Ablaamu .
58002017	Pakuti pali fyefyo fyaliŵelelwe ukupalana neŵakwaŵo mufintu fyonse , ati ŵakaŵe mupapatilisi umukulu , uwaŋkumbu , uwakucetekelwa mufintu ifyakuli ŵaLesa , mukufuta imilandu yafyakuŵifya fyaŵantu .
58002018	Pakuti aŵene ŵalisomenwe pakwesiwa , pakuti pali fyefyo ŵaliisi ukuŵofwa-ko aŵo aŵalukwesiwa .
58003001	Pakuti pali fyefyo , mweŵakwasu mweŵaswetelele , mwemwaŵanicile kukwita ukwakwiulu , laŋgulukeni Intanjisi , Umupapatilisi Umukulu uwakusuminina kwesu , eŵa Yesu ;
58003002	aŵacetekelwe kuli ŵaŵo aŵaŵekalicile , koti nifyopele'fyo ifi acetekelwe Mose monse muŋanda yaŵo .
58003003	Pakuti ŵalieŵelwe ati ŵelelwe uŵuleme ubwakucilo'bwinji napali Mose , koti nifyopele'fyo ifi ali nekucindikwa uyo uwaiŵeke iŋanda ukwakucilo'bwinji napananda iine .
58003004	Pakuti iŋanda syonse silewakwa kuli umbi ; sombi aŵaiŵeke ifintu fyonse niŵaLesa .
58003005	Kaŵili Mose icine walicetekelwe monse muŋanda yaŵo koti mupyunjisi , mukuŵa nimboni yafyefyo-fintu ifikesa-kulaŵilwa .
58003006	Sombi ŵaKlistu ŵalicetekelwe ukwikalika iŋanda yaŵo koti mwana : nafweŵo tuli niŋanda yaŵo , kani tulukwikatisya ulupata Iwesu nekulitota kwalucetekelo Iwesu ukufika nakukupela-ko .
58003007	Pakuti pali fyefyo , koti nifyopele' fyo ifi ulaŵila Umupasi Uswetelele , ati :
58003008	Lelo kani mwakumfwe'siwi lyaŵo , Tekukosye'mitima yenu , koti nipampindi iŵaŵakalipisye ŵaLesa , Koti nipakasuŵa kakwesya ukwamumpaŋga ,
58003009	Uko uku ŵaŋgesesye ŵawisinwe , pakunsalala , Nekuŵone'milimo yanji imyaka amakumi ane .
58003010	Pakuti pali fyefyo nalifitilwe icitentekwa ico , Nekulaŵila ati : Ŵalaŵifya insiku syonse mumitima yaŵo : Sombi taŵesiŵile insila syanji .
58003011	Koti nifyopele'fyo ifi nalapile muŵukali bwanji , ati : Taŵakenjila mukutusya kwanji !
58003012	Cenjeleni , mweŵakwasu , wiŋgesakwikala cipale muli umbi uwapali mweŵo umutima uŵipile uwakukanika , pakuŵaalucila ŵaLesa ŵaMweo :
58003013	sombi kamucenjesyansyanya insiku nansiku , ili paciilicilwe ati nilelo ; eŋgesa-kukesiwa kukutumpaika kwakuŵifya umbi uwapali mweŵo .
58003014	Pakuti tuliŵele ŵakwaŵana naŵaKlistu , kani tulukwikatisya makosa ukutatika kwakucetekela kwesu ukufika nakukupela-ko ;
58003015	ili pacilaŵilwa ati : Lelo , kani mwakumfwe'siwi lyaŵo , Tekukosye'mitima yenu , koti nipampindi iŵaŵakalipisye ŵaLesa .
58003016	Pakuti , mbaniŵani aŵakalipisye , ili ŵaumfwile ? Kansi teŵaŵo ŵonse aŵafumine mu'Ijipiti aŵatanjililwe kuli Mose ?
58003017	Kaŵili mbaniŵani aŵo ŵafitilwe imyaka amakumi ane ? Teŵaŵo aŵaŵifisye , aŵo ifisa fyaŵo efyawile mumpaŋga ?
58003018	Kaŵili mbanikuli ŵani ŵalapile ati tamukenjila mukutusya kwanji , kani tekuli ŵaŵo aŵapulaisye ?
58003019	Popele tulukuŵona ati taŵaisiŵile ukwinjila pakuti pakukanika .
58004001	Ŋgatulukutina lomba , eŋgesa-kuwoneka cipale umbi uwapali mweŵo ati apelela , naŋgawa ati kwasyala ukulaya ukwakwinjila mukutusya kwaŵo .
58004002	Pakuti icine twaliŵulisisiwe leeŵo leiweme , koti nifyopele'fyo naŵaŵo : sombi isiwi lyakumfwa talyaŵasyucisye ŵo , pakuti tawasaŋkene mukucetekela pamo naŵaŵo aŵaumfwilisye .
58004003	Pakuti fweŵo , fwetucetekela , tulukwinjila mukutusyo' ko , koti nifyopele'fyo ifi ŵalaŵile ati : Koti nifyopele'fyo ifi nalapile muŵukali bwanji , ati : Taŵakenjila mukutusya kwanji ! Naŋgawa ati imilimo yalicitilwe ukufuma kukuleŋgwa kwacalo .
58004004	Pakuti ŵalilaŵile pambi ifyansiku yaŵusisanu nasiŵili ifyakuŵe'fi ati : Popele ŵaLesa ŵalitusisye pansiku yaŵusisanu nasiŵili ukuleke'milimo yaŵo yonse ;
58004005	napantu pano kaŵili ati : Taŵakenjila mukutusya kwanji !
58004006	Popele pakuti palisyele ati ŵambi ŵakenjile-mo , napakuti aŵo aŵaŵulisisiwe leeŵo leiweme akale taŵainjile-mo pakuti pakupulaisya ,
58004007	ŵalilembele liŵili akasuŵa kambi , ili ŵalaŵile muli Dafidi ati , Lelo , pakupite'mpindi itali iyakuŵe' fyo , koti nifyopele'fyo ifi palaŵilwe akale , ati : Lelo , kani mwakumfwe'siwi lyaŵo , Tekukosye'mitima yenu .
58004008	Pakuti ŋga aŵapele ukutusya Josyua , ŋga taalaŵile pantanjile ifyakasuŵa kambi .
58004009	Paliŵasyalile lomba aŵantu ŵaŵaLesa ukutusya kwasabata .
58004010	Pakuti uyo uwainjile mukutusya kwaŵo , alitusisye kaŵili kumilimo yakwe , koti nifyopele'fyo ifi ŵatusisye ŵaLesa nakumilimo yaŵo aŵene .
58004011	Ŋgatwesye makosa lomba ukwinjila mukutusyo'ko , ŵeŋgesa-kuwila aŵantu ŵonse neli umo munsila intu imo iyakupulaisya .
58004012	Pakuti isiwi lyaŵaLesa lili nemweo , lilasantuka , lilitwile ukwakucila napampoko syonse isipinika kuŵili , lilapula ukwakulekanya umutima nemupasi , nemalundo nemafuta amumafupa , lili nemano akupulililo' kwisiŵa amalaŋgulusi nekulandakanya konse ukwamumutima .
58004013	Kaŵili tapali-po icintu icileŋgelwe icitacibwenekele pamenso aŵo ; sombi ifintu fyonse fili apaswetele lukoso , filifisulucile pamenso aŵaŵo aŵo tuli naŵo nemulandu .
58004014	Lomba pakuti tuli nemupapatilisi umukulu uwaŵuleme , uwapitile mumaulu , ŵaYesu Umwana waŵaLesa , ŋgatulukwikatisya ukusuminina kwesu .
58004015	Pakuti tatukwete umupapatilisi umukulu utesi ukumfwana nafweŵo mukunaka kwesu , sombi waliesesiwe mufintu fyonse koti nifyopele'fyo nafweŵo , sombi taaŵifisye , yo .
58004016	Ŋgatupalamine lomba nemitima yalupata kwiteŵe lyaluse , ati tupoke iŋkumbu nekuŵono'luse ulwakutofwa-ko pampindi yakupeŋga kwesu .
58005001	Pakuti aŵapapatilisi aŵakulu ŵonse , uwafumisiwe paŵantu alekalikwa pakuti paŵantu ifyafintu ifyakuli ŵaLesa , ati akapose nempese nemilambu iyakwipaya pakuti pafyakuŵifya ,
58005002	umuntu uŋgawomfwile'nsoni awantu aŵakuŵula' mano neŵakupasucila-mo , pakuti ye umwine alisiŋgulucilwe nekunaka ;
58005003	kaŵili , pakuti pali fyefyo , alielelwe ukupose' milambu pafyakuŵifya ifyakwe umwine , koti nifyopele'fyo nefyaŵantu .
58005004	Kaŵili tapali-po umuntu ulipokela ukucindama uko , sombi alapoka pakwitwa kuli ŵaLesa , koti nifyefyo ifi ali Aloni .
58005005	Fyopele'fyo naŵaKlistu taŵalilemesye mukuŵa mupapatilisi umukulu , sombi niŵaŵo aŵalaŵile kuli ŵo ati : Weŵo uli Mwana wanji , Nakufyala weŵo lelo :
58005006	koti nifyopele'fyo ifi ŵalaŵile pambi ati : Weŵo ewemupapatilisi wamuyayaya Mukukoŋkana kwacikoto cakwe Melecisedeci .
58005007	Aŵo , pansiku syaŵuntunsi bwaŵo , ili ŵatembele nekulukulomba nekulila ukukosele neminsosi kuli ŵaŵo aŵaisiŵile ukuŵapulusya kumfwa , nekumfwika pakuti pakutonda-ŵaLesa kwaŵo ,
58005008	naŋgaŵa ati Mwana , ŵalisambile ukumfwisya kufintu ifyo ifi ŵakululucile-mo ;
58005009	popele pakuwaminina ŵaliŵele wakuwaleŋgela ukupuluka ukwamuyayaya ŵonse aŵaŵomfwisya ;
58005010	ŵaliilicilwe kuli ŵaLesa ati mupapapatilisi umukulu mukukoŋkana kwacikoto cakwe Melecisedeci .
58005011	Ifyakuli fyefyo tuli nefintu ifinji ifyakulaŵila ifikatesye ukuŵulisisya , pakuti muliŵele neŵufila ubwakumfwa .
58005012	Pakuti , ili mwelelwe ukwikala ŵasambisi pakuti pampindi , mulukupeŋgela liŵili uwakumusambisyeni ifyakutatika ifipuŵile ifyakusimika kwaŵaLesa ; muliŵele ŵakufwaya'mandili , tamuli ŵakufwaya ifyakulya ifikosele , koku .
58005013	Pakuti aŵantu ŵonse , ulukoŋka amandili , tesiŵile isiwi lyakuluŋgama ; pakuti lucece .
58005014	Sombi ifyakulya ifikosele fyaŵantu aŵakulu , aŵo amano aŵo casambile pakuti pakwikala kwaŵo ukulukulekanya ifiweme nefiŵipile .
58006001	Pakuti pali fyefyo , tufume-po pesiwi lyakutatike'fintu fyaŵaKlistu , twendesye mukufika kukuwaminina ; ili tuleko'kwiŵaka liŵili ifyapansi ifyakwaluka ukuleke'milimo ifwile , nefyakucetekela ukwakuli ŵaLesa ,
58006002	neŵusambisi bwaŵuŵatisyo , nefyakutintila-po iminwe , nekuŵuka kwaŵafwile , nekusininwa ukwamuyayaya .
58006003	Efyo tukacita , kani ŵasumine ŵaLesa .
58006004	Pakuti ifyaŵaŵo aŵatufisiwe akale , nekuyumfwa impese iyakwiulu , nekulukwaŵanisiwa Umupasi Uswetelele ,
58006005	nekulyumfwa isiwi lyaŵaLesa iliweme , nemakosa ampindi ikesa ,
58006006	popele nekupasuka-ko , aŵo filakaŋga ukuŵaŵusya liŵili ukulukulapila ; pakuti ŵalukulitalicila liŵili Aŵana ŵaŵaLesa , nekuwapufya apaswetele .
58006007	Pakuti icalo ico , icanwine imfula iisa pali co liŵili liŵili , icimesya imbuto isyelelwe aŵo , pakuti pali ŵo epo ciliminwa kaŵili , cilapoka kuli ŵaLesa ukusyuka :
58006008	sombi kani cimesye imyuŋga nefisosolo , cilakanwa nekupalamina kukufiŋgwa ; ukupela-ko kwacico kociwa .
58006009	Sombi , mwetutemenwe , tulukucetekela ifyakuli mweŵo ificilile ukuwama , ifintu ifili nekupuluka , naŋgawa ati tulukulaŵile'fyo :
58006010	pakuti ŵaLesa taŵasendeme ukulukuluŵa-ko imilimo yenu , neŵutemwe uŵo uŵu mwabwenesye ubwakwisina lyaŵo , ili mwapyunjile awaluŋgeme , nekulukuŵapyunjila naŵukumo .
58006011	Kaŵili tulukufwaya ati mweŵo mwense mukalukubwenesya umuŋkonsya wopele ukulukukumanisya ulucetekelo ukufika nakukupela-ko :
58006012	ati tamukalukuli neŵufila , sombi ati mukalukuŵatenteka aŵo aŵalukupyana amalailo pakuti pakucetekela nemutimanteka .
58006013	Pakuti , ili ŵamulaile Ablaamu ŵaLesa , pakuti taŵali naumbi uwakulapa ucilile uŵukulu , ŵalililapile ,
58006014	nekulaŵila ati : Icinenene ukusyucisya ŋkakusyucisya , nekufusya nako ŋkakufusya .
58006015	Popele fyopele'fyo , pakulukukoselela nemutimanteka alipokele ilayano .
58006016	Pakuti aŵantu ŵalalapo'wacilile uwukulu ; kaŵili , pakupicisya kwaŵo konse , ukulapa ecakupela-ko icakwikalika iceŵo .
58006017	Popele ŵaLcsa , pakuti ŵalukufwayo' kusilanjisya ukwakucila impyani isyelayano ukuŵulo'kwaluka kwakulandicila kwaŵo , ŵaliletele pakati icilapo ;
58006018	ati , pakuti pafintu fiŵili ifitafyaluka , ifitesi ukuŵepa-mo ŵaLesa , tukaŵe nekusaŋgalala ukukosele , fwetwaŵutucile-ko mukwikata ulucetekelo ululi pamenso esu ,
58006019	ulu tuli nalo koti cakwimakaniko' bwato icakumutima , ulwikalicilwe , ulukosele , ulwakwinjila namucipembe .
58006020	Mopele umo ŵaYesu koti musoŵelesya eŵatwinjilile , ili ŵaŵele mupapatilisi umukulu uwamuyayaya mukukoŋkana kwacikoto cakwe Melecisedeci .
58007001	Pakuti uyo-Melecisedeci , imfumu yaSalemi , umupapatilisi waŵaLesa Aŵo Aŵacilile , walikumene naAblaamu , pakubwela Ablaamu ili asilile ukusiipaye' mfumu , nekumusyucisya .
58007002	Naye Ablaamu alimwaŵile pamakumi onse cimo cimo pafintu fyonse : ( isina lyakwe , pakwaluka , tanje niMfumu yakuluŋgama , popele nakaŵili niMfumu yaSalemi , ilyakweŵa ati — niMfumu yaWutende .
58007003	Tawali naŵawisi , neli niŵanyina neli citentekwa ici afyalilwe-mo ; insiku syakwe tasyali nekutatika , nemweo wakwe nawo tawapelele ; sombi alipalanisiwe koti Mwana waŵaLesa ; ) uyo-Melecisedeci alekalilila mupapatilisi insiku pee .
58007004	Popele alakanyeni uŵukulu bwamuntu uyo , uyu apele Ablaamu wisifwe uwakale icakwaŵila cimo pamakumi onse pafyakutapa ifiweme .
58007005	Kaŵili aŵo aŵana ŵakwe Lefai , aŵapoka uŵupapatilisi , ŵalifundilwe ati ŵalukufumya-po pamakumi onse ifyaŵantu cimo cimo koti mafunde , ifyo kweŵa ati fyaŵakwaŵo , naŋgawa ati ŵo ŵalifumine kuluŵunda lwakwe Ablaamu .
58007006	Sombi umuntu , utapendelwa pafitentekwa fyaŵo , alipokele pamakumi onse cimo cimo kuli Ablaamu , nekumusyucisya uyo uwali nemalailo .
58007007	Sombi tapali ukuleŋgulula , icine ucepele uŵuleme eusyucisiwa kuli woyo ucilile uŵuleme .
58007008	Kaŵili apa aŵantu aŵafwa ŵalapoka ifyakufuma pamakumi cimo cimo ; sombi apo umuntu usimicilwe ati alekalilila nemweo eupoka .
58007009	Popele tuliisi ukulaŵila ati muli Ablaamu , Lefai , upoka ifyakufuma pekumi , alipele ifyakufuma pekumi ;
58007010	pakuti acili muluŵunda lwaŵawisi , ili akumene naŵo Melecisedeci .
58007011	Popele kani mwali ukuwaminina muŵupapatilisi bwaŵena-Lefai , ( pakuti aŵantu ŵalipokele amafunde muli ŵoŵo ) , mbacisa-ceŵo cimbi icakwimina umupapatilisi umbi mukukoŋkana kwacikoto cakwe Melecisedeci , nekuŵulo' kwebwa ati nimukukoŋkana kwacikoto cakwe Aloni ?
58007012	Pakuti , pakwaluka uŵupapatilisi , amafunde nao caŋgaaluka .
58007013	Pakuti aŵo , ifyaŵo efyalaŵilwe ifyo-fintu , walisaŋkene neŵamukoka umbi , utoŋgafumyo'muntu neli umo ukulukucite'milimo iyakuconto .
58007014	Pakuti filibwenekele ati ŵaSikulu ŵesu ŵalitulile kuŵena-Juda ; kaŵili ifyamukoka uyo Mose taalaŵile-po neli kantu ifyakuŵupapatilisi .
58007015	Kaŵili filibwenekele ukwakucila ati , koti cipasyo cakwe Melecisedeci , pakema umupapatilisi umbi ,
58007016	uwaleŋgelwe , tekoti lifunde lyakufunda ukwakumunefu , koku , sombi koti makosa amweo uwakuŵulo'kusila :
58007017	pakuti filisimicilwe ati : Weŵo ewemupapatilisi wamuyayaya Mukukoŋkana kwacikoto cakwe Melecisedeci .
58007018	Pakuti icine paliŵele ukuposeka kwefunde ilyatanjile , pakuti pakunaka nekwikala kwalilyo ukwalukoso ,
58007019	( pakuti amafunde taawaminisye ukukonsya neli kantu ) : kaŵili pali ukwinjisya ulucetekelo uluweme ukucila , muli lolo emo tupalamina kuli ŵaLesa .
58007020	Kaŵili tapaŵulile ukulapa ;
58007021	( pakuti aŵo icine waliŵele ŵapapatilisi apakuŵulo'kulapa ; sombi Aŵa ŵaliŵele mupapatilisi nekulapa kuli ŵaŵo aŵalaŵile ifyaŵo ati : WaSikulu ŵalilapile , taŵakaaluka , ati : Weŵoewemupapatilisiwamuyayaya ) ;
58007022	fyopele'fyo ŵaYesu ŵaliŵele niŋkusi yelayano iliweme ukwakucila .
58007023	Naŵaŵo icine ŵaliŵele ŵapapatilisi aŵenji makosa , pakuti imfwa ilaŵakanya ukwikalilila :
58007024	sombi Aŵa , pakuti ŵalekalilila insiku syonse , ŵali neŵupapatilisi ubwakuŵulo'kwaluka .
58007025	Pakuti pali fyefyo kaŵili , ŵaliisi ukuŵapulusye'cinenene aŵo aŵapalamina kuli ŵaLesa muli ŵo , pakuti ŵalekala nemweo insiku syonse mukuwalawilila .
58007026	Pakuti umupapatilisi umukulu uwakuŵe'fyo alitwelelwe , uswetelele , uwakuŵulo'kuŵifya , utuŵile , uwalekene nembifi , uwaŵele nekucila napamaulu ;
58007027	utaakwete umulandu wansiku syonse , koti ŵapapatilisi aŵo aŵakulu , uwakupose'milambu iyakwipaya , tanje pakuti pakuŵifya kwakwe umwine , popele napakuti pali koko ukwaŵantu : pa kuti ifyo alicitile limo , ili aliposele .
58007028	Pakuti ifunde lilaŵekalika aŵantu aŵali nekunaka ati ŵapapatilisi ; sombi isiwi lyakulapa ilyalondele ifunde lilamwikalika Umwana , uwaminine insiku syonse isyamuyayaya .
58008001	Kansi pafintu ifyo ifi tulukulaŵila icicilile uŵukulu nicici , ati : Tuli nemupapatilisi umukulu uwakuŵe'fyo , uwaikele kulwine Iweteŵe lya Ŵukulu ubwakumaulu ,
58008002	umupyunjisi uwamumulenda uswetelele newamwisema lyacine , ili ŵapopele ŵaSikulu , aŵantu ŵaŵa .
58008003	Pakuti aŵapapatilisi ŵonse ŵaliikalicilwe ukulukuposa nempese nemilambu iyakwipaya : pakuti pali fyefyo , ukumwelelwa nawoyo ukulukuli necakuposa .
58008004	Popele ye ŋga ali pacalo , ŋga tekele mupapatilisi neli panini , pakuti epo ŵali aŵapapatilisi aŵakuposa impese koti mafunde ,
58008005	awalukupyuŋga mucipasyo namucinsiŋgwa cafintu ifyakwiulu , koti nifyopele'fyo ifi acenjesiwe Mose , ili ali apepi ukucite'sema ; pakuti ŵalilaŵile ŵaLesa ati : Ŵona ati ukacite ifintu fyonse koti kesiŵilo ako akabwenekele kuli weŵo palupili .
58008006	Sombi naŋgawe'fyo alipokele uŵupyunjisi uŵucilile uŵuleme , pakuti ye niŋkusi yakulayana kumbi ukuweme ukwakucilo'kwakuti , ukwacitilwe pamalailo aweme akucila .
58008007	Pakuti ŋga takwali nemilandu ukulayana uko ukwakutaŋga , ŋga tapafwailwe apakwikala ukwaŵukuŵili .
58008008	Pakuti , pakuwaleŋgulula , ŵalilaŵile ati : ŴaSikulu ati : Ŵoneni , insiku sikesa , Lomba ŋkakonsya ukulayana kwaŵukumo newamuŋanda yaŵaIsilaeli newamuŋanda yaŵaJuda ;
58008009	Tekoti kulayana uku nacitile naŵawisiŵo pakasuŵa ako Naŵekete kuminwe mukuŵafumya mucalo caIjipiti , koku ; Pakuti ŵo ukulukwikala-mo mukulayana kwanji , ŵaŵa ; Naneŵo naliŵapufisye ; efilukulaŵila ŵaSikulu .
58008010	Pakuti ukulayana uko , uku ŋkalayana newamuŋanda yaŵaIsilaeli Pakupite'nsiku isyo , nikuku ; efilukulaŵila ŵaSikulu : Ŋkaŵenjisisya'mafunde anji mumilaŋgwe yaŵo , Napamitima yaŵo napo ŋkaalemba . Kaŵili ŋkalukuli niŵaLesa ŵaŵo , Naŵo ŵakalukuli ŵantu ŵanji .
58008011	Popele ŵonse taŵakasambisya aŵaŵyaŵo aŵamumusi newakwawo ati : Ŵesiŵeni ŵaSikulu , koku ; Pakuti ŵonse ŵakalukunjisiŵile , Neŵacepele neŵacindeme ŵonse .
58008012	Pakuti ŋkalukuli neŋkumbu pafyakusendama fyaŵo , Nefyakuŵifya fyaŵo nefyakupulaisya fyaŵo nafyo nsikafilaŋgulukapo liŵili .
58008013	Pakulaŵila ati Ukulayana kwaŵukumo , ati ŵalialwile ukwakutaŋga ati kwakale . Sombi icintu icilukuŵa cakale nekucekula cili apepi ukusimina .
58009001	Lomba nekulayana kwakutaŋga kwali nefyaŵulilwe ifyakupyuŋga kwamapempelo , nemulenda uswetelele wakuko , uwapapano pansi .
58009002	Pakuti isema lyaliiŵekwe , ilyakutaŋga , ilyali-mo necakuteka-po inyale , netebulu , naŵasiŋkwa ŵaŵumboni : ilyo liliilicilwe ati Mulenda Uswetelele .
58009003	Popele , pakucile'cipembe icaŵufiŵili , pali isema iliilicilwe ati Mulenda Uswetelele swete ,
58009004	ilyali nembale yegolide iyakocela-po ifinuncile bwino , nebokosi lyakulayana ilyasinjilwe ponse ponse igolide , ilyali-mo inoŋgo yegolide iyali namana , nekasako kakwe Aloni akalukusonsa , nemaseleti akulayana .
58009005	Popele peulu lyebokosi ilyo pali ŵakelubi ŵaŵuleme aŵalukusesemucila icifuniko cacifuto . Ifyafintu ifyo tatulukulaŵila ŵukumo cimo cimo .
58009006	Ili fyaansicilwe filya ifyo-fintu , aŵapapatilisi ŵalenjila liŵili liŵili mwisema ilyakutaŋga , ili ŵakonsya ifyakupyuŋga ;
58009007	sombi mwisema lyaŵuaŵili umupapatilisi umukulu weŋka euwinjila-mo , impindi imo pamwaka , apakuŵule'milopa tepo , pakuti alukupose'milopa imilambu pakuti pali ye umwine napakuti pakufuluŋgana kwaŵantu .
58009008	Umupasi Uswetelele walukulanjisye' fi , ati taiŋgawoneka insila iyakuMulenda Uswetelele , ili liciimakene isema lyakutaŋga :
58009009	ifyo kupalana nefyampindi ino ili-ko lelo ; koti nikoko eko kuposwa impese nemilambu iyakwipaya , itaisi ukuwaminisya muli cimaŋga wakwe uyo ulukwiposa ;
58009010	pakuti ifyo fyaliciticile kufyakulya nakufyakunwa nakufyakusamba ifipusene-pusene efyakuŵulwa ifyakumunefu , ifiŵicilwe ili taiŋgafika impindi iyakulunjika .
58009011	Sombi ili ŵaisile ŵaKlistu , umupapatilisi wafintu ifiweme ifyo ifikesa , mwisema ilyo ilicilile uŵukulu nekuwaminina , ilitalyaiŵekwe kuminwe , ifyo kweŵa ati talyali lyakuleŋgwa uku ,
58009012	ŵaliinjile limo umo umuswetelele , ili ŵabwene ukuluŵula ukwamuyayaya , pakuti pamilopa yambusi neyaŵombe tepo , sombi pakuti pamilopa yaŵo aŵene .
58009013	Pakuti kani imilopa yambusi neyaŵacende nematoi ampwisi , pakusansilwa-po pali ŵaŵo aŵaŵifisiwe , iswesye ukulukutufyo'munefu ,
58009014	tanje cine imilopa yaŵaKlistu , aŵaliposele aŵakuŵulo'mulandu kuli ŵaLesa muMupasi uwamuyayaya , ikatufya ŵacimaŋga ŵenu , ukuleke'milimo ifwile , nekulukupyunjila ŵaLesa ŵaMweo !
58009015	Pakuti pali fyefyo ŵaKlistu niŋkusi iyakulayana kwaŵukumo , ati , pakuŵe'mfwa iyakuluŵula ifyakupulaisya ukulaya ukwakutaŋga , aŵo aŵetilwe ŋgawapoke ukulaya kwaŵupyani ubwamuyayaya .
58009016	Pakuti apali umulawo , epaŋgawe'mfwa yawoyo uwalaile .
58009017	Pakuti umulawo ulikosele pakufwo'muntu ; pakuti kani ulikosele ili aciikele nemweo uyo uwaulaile ?
58009018	Pakuti pali fyefyo nekulayana ukwakutaŋga takwaikalicilwe ukwakuŵule'milopa , yo .
58009019	Pakuti Mose , ili alaŵile amafunde onse kuŵantu ŵonse koti lifunde , aliŵulile imilopa yaŵombe neyambusi pamo nemenda nemasako ambelele akasicile naesobi , nekusansa pebuku iline napaŵantu ŵonse ,
58009020	ili alaŵila ati : Iyi milopa yakulayana uko uku ŵafundile ŵaLesa ukwakuli mweŵo .
58009021	Kaŵili isema nefiŋkoloŋkolo fyonse ifyaŵupyunjisi alifisansile imilopa fyopele'fyo .
58009022	Kaŵili , koti mafunde , niŋgewa ati ifintu fyonse filaswesiwa kumilopa , napakuŵulo'kupokomoke'milopa napo tapali-po ukukakuluka .
58009023	Pakuti pali fyefyo kwalielelwe ati utwisiŵilo twafintu ifyamumaulu tuswesiwe kuli yeyo-milambu ; sombi ifyamwiulu ifine fiŋgaswesiwa kumilambu iyakucilo'ŵuleme napali yeyo .
58009024	Pakuti ŵaKlistu taŵainjile muMulenda Uswetelele uwaiŵekwe kuminwe , akesiŵilo kawoyo uwacine ; sombi ŵaliinjile mwiulu iline , ati ŵaŵoneke ŵukumo pamenso aŵaLesa pakuti pali fweŵo .
58009025	Nakaŵili taŵainjile-mo ati ŵakalukuliposa liŵili liŵili , koti nifyefyo ifi enjila umuswetelele imyaka namyaka umupapatilisi umukulu nemilopa itaili yakwe , tau .
58009026	Kani ifyo tefyo , ŵaKlistu ŋga ŵalisomenwe liŵili liŵili ukufuma kumpindi iyakutatike'calo capansi ; sombi ŵukumo pakupela-ko kwampindi ŵalibwenekele limo mukusimaŋganvo'kuwifya , pakuliposa'ŵene mulambu .
58009027	Popele koti nifyopele'fyo ifyaansicilwe ati aŵantu ŵalukufwa limo , lomba epakusololola ;
58009028	fyopele'fyo naŵaKlistu , ili ŵaposelwe limo mukupinto'kuŵifya kwaŵantu aŵenji , ŵakaŵoneka liŵili , apakuŵulo'kuŵifya , kuli ŵaŵo aŵalukuŵapembelela , ati ŵakaŵapulusye .
58010001	Pakuti ifunde lili necinsiŋgwa cafintu ifiweme ifikesa , talikwete icipasyo copele cafintu ifyo ; popele kumilambu yopele'yo iyi ŵaposa liŵili liŵili imyaka namyaka , taliisi ukuwaminisya aŵo aŵalukupalamina .
58010002	Kani ifyo tefyo ŋga yalilekele ukuposwa , pakuti aŵakupupa , ili ŵaswesesiwe limo , ŋga taŵali nacimaŋga wapafyakuŵifya liŵili .
58010003	Sombi kumilambu iyo kuli ukwanuka-ko kufyakuŵifya imyaka namyaka .
58010004	Pakuti imilopa yaŵacende neyambusi iŋgakaŋga ukufumyo'kuŵifya .
58010005	Pakuti pali fyefyo , ili ŵaisile mucalo capansi , ŵalilaŵile ati : Umulambu uwakwipaya nempese tamwafwaile , Sombi umuŵili mwalinasicile .
58010006	Mumilambu iyakoce'ŵuluŵulu neyapafyakuŵifya tamwasembele-mo .
58010007	Elyo nalaŵile ati : Ŵoneni , naisa ( Mucakupeta icamwibuku mulilembelwe ifyanji ) Ati ŋkacite koti kufwaya kwenu , mweŵaLesa .
58010008	Pakulaŵile'fyo ati : Imilambu iyakwipaya nempese nemilambu iyakoce'ŵuluŵulu neyapafyakuŵifya tamwafwaile neli kusaŋgalalila-mo ( Iombe'yo ilaposwa koti lifunde ) ;
58010009	eli ŵalaŵile ati : Ŵoneni , naisa ati ŋkacite koti kufwaya kwenu , mweŵaLesa . Ŵalukufumya icakutaŋga ati ŵakekalike icaŵufiŵili .
58010010	Kukufwayo'ko tuliswesesiwe , pakuti pakuposwa limo kwamuŵili waŵaYesu Klistu .
58010011	Kaŵili aŵapapatilisi ŵonse ŵalemakana insiku syonse ili wapyuŋga nekulukupose'milambu yopele liŵili liŵili , itaisi neli panini ukufumve'fyakuwifya .
58010012	Sombi ŵo , ili waposelele umulambu umo pakuti pafyakuŵifya , ŵaliikele kulwine lwaŵaLesa ;
58010013	lomba ukufuma kumpindi iyo ŵalipembelele , ili tatuŋgaaluka cipuna icakusamina-po amakasa aŵo utupondo twaŵo .
58010014	Pakuti kukuposa kumo ŵaliŵawaminisye icinenene aŵaswesesiwe .
58010015	Nakaŵili Umupasi Uswetelele ulasimika kuli fweŵo ; pakuti ili walaŵile ati :
58010016	ŴaSikulu ati : Ukulayana uko uku ŋkalayana naŵo pakupita insiku isyo nikuku : Ŋkaŵika'mafunde anji pamitima yawo , Napamilaŋgwe yaŵo napo epo ŋkaalemba ;
58010017	Eli walaŵile ati : Ukuŵifya kwaŵo nekupulaisya kwaŵo tesi ŋkakulaŋguluke-po liŵili , koku .
58010018	Lomba apali ukukakululwa kuli koko , popele apo tapali-po liŵili ukupose'milambu pakuŵifya .
58010019	Lomba , mweŵakwasu , pakuti tuli nemitima yalupata iyakwinjila umuswetelele pakuti pamilopa yaŵaYesu ,
58010020	pansile'yo iyi ŵatwansicilile , iyaŵukumo , iyamweo , iyakupita pacipembe , ico kweŵa ati munefu waŵo ;
58010021	napakuti tuli nemupapatilisi umukulu uwapananda yaŵaLesa ;
58010022	ŋgatupalamine nemitima yacine mukufula kwakucetekela kwesu , ili tusansilwe-po imitima yesu ukufumya-mo wacimaŋga aŵaŵipile , nemiŵili yesu nekusamfiwa mumenda aswetele .
58010023	Ŋgatwikatilile ukufisuluka kwalucetekelo Iwesu nekuwulo'kukaŋkasima , pakuti aŵo aŵalaile wakucetekelwa .
58010024	Kaŵili ŋgatulaŋgulukansyanye , ati tuŵusye uŵutemwe nemilimo iweme ;
58010025	ŋgatuwulo'kuleko'kuwuŋgana , koti nifyefyo ifi ŵacita ŵambi , sombi ŋgatulukucenjesyansyanya ; ukwakucila kaŵili pakuŵona ati akasuŵa kalukupalamina .
58010026	Pakuti kani tuŵifye koti mitima yesu , ili twapokele ukwisiŵa ŵucine , tapasyele-po naŵukumo umulambu uwapakuŵifya ,
58010027	sombi palisyele ukupembelela ukwamenso-menso ukwakupoko'kusinina , neŵukali bwamulilo uŵuli apepi ukuŵalya aŵapate .
58010028	Umuntu uwakupufya ifunde lyakwe Mose alafwa ukwakuwule'ŋkumbu pamboni siŵili kani sitatu .
58010029	Mulukulaŋguluka ati akebwa ati welelwe umulandu wasyani uwakucilo'kusomena , umuntu uwanyantilepo paMwana waŵaLesa , nekweŵa ati cinaŋgwa imilopa iyakulayana iyi aswesesiwe-mo , nekusalula Umupasi waluse ?
58010030	Pakuti tuliŵesi aŵo aŵalaŵile ati : Ukubwesye'milandu kwanji , neŵo eneŋkalambula . Nakaŵili ati : ŴaSikulu eŵakasololola neŵantu ŵaŵo .
58010031	Ukuponena muminwe yaŵaLesa ŵaMweo cakutino'kwakuti .
58010032	Sombi laŋgulukeni insiku syakale , isi mwaumfwile-mo uluŵo ulukulu ulwakusomena , ili mwaŵele nekutuŵa ;
58010033	pambi pakuti mwaliŵele cakutambwa kuŵutambe nakukukululuka , pambi napo pakuti mwaliaŵene naŵaŵo aŵalukwikale'fyo .
58010034	Pakuti mwalukuwaaŋgulwila-ko insoni aŵakacilwe , nekusumina nekusaŋgalala ukutapwa'maŵoni enu , pakuti mwaliisiŵile ati mweŵene muli newuwoni kwiulu ubwakwikalilila ubwakucilo'kuwama .
58010035	Pakuti pali fyefyo tekuposa ulupata Iwenu , ululi nekulambulwa ukukulu .
58010036	Pakuti mulipeŋgele umutimanteka , ati , pakucita koti kufwaya kwaŵaLesa , mukapoke ukulaya .
58010037	Pakuti palisyele impindi inini inini , popele — Uyo ulukwisa akesa , taakakokola , yo .
58010038	Sombi uyo uluŋgeme wanji akalukwikele nemweo kukucetekela : Popele kani anyompakane , umutima wanji totemenwe muli ye .
58010039	Sombi fweŵo tatuli pali ŵaŵo aŵanyompakana ukulukuya kukonalwa , sombi tuli pali ŵaŵo aŵali nekucetekela ukwakupulusyo'mutima .
58011001	Lomba ukucetekela ekwisiŵila kwafintu ififwailwe , emboni yafintu ifitafibwenwe .
58011002	Pakuti mopele umo emo ŵakwatile ŵumboni aŵakulu .
58011003	Kukucetekela eko twisi ati ifyalo fyalificilwe kwisiwi lyaŵaLesa , fyopele'fyo ati ifyo ifiŵonwa tafyaleŋgelwe muli fyefyo ifiŵoneka , tau .
58011004	Kukucetekela eko aposele Ebeli kuli ŵaLesa umulambu uwaminine ukucila napali woyo wakwe Kaini , kuli ko eko akwatile ŵumboni ati ye muntu uluŋgeme , ŵaLesa ili ŵasimika ifyamilambu yakwe ; nakaŵili pakuti pali ko naŋgawa ati alifwile acilaŵila .
58011005	Kukucetekela eko atuntulwilwe kwiulu Enoci eŋgesa-kuwone'mfwa : popele taabwenekele , pakuti ŵaLesa ŵalimutuntulwile ; pakuti , ili taaŋgatuntululwa , alisimicilwe ati wakutemwesya ŵaLesa :
58011006	sombi apakuŵulo'kucetekela tapesiŵa ukuŵatemwesya : pakuti uyo uwakwisa kuli ŵaLesa euŋgacetekela ati epo ŵali , nakaŵili ati ŵo ŵakuŵalambula aŵalukuŵafwaya-fwaya .
58011007	Kukucetekela , Noa , pakucenjesiwa ifyafintu ifitafiŋgawonwa , eko aŵele nekutonda , nekwiŵako'bwato uŵukulu mukupulucila-mo aŵamucisolo cakwe ; kuli fyefyo eko asinine aŵamucalo capansi , nekuŵa nimpyani yakuluŋgama ukwisa kukucetekela .
58011008	Kukucetekela Ablaamu , pakwitwa , eko aumfwile ukufuma mukulukuya kuntu kumbi uko uku akapoka ati ŵupyani ; popele alifumine , uwakuŵulo'kwisiŵo'ko uku alukuya .
58011009	Kukucetekela eko aikele bwensu mucalo icalailwe , koti nimucalo icitacali cakwe nekulukwikele mumasema , pamo naŵalsaci naYakobi , aŵapyene nakwe ukulaya kopele :
58011010	pakuti alipembelele umusi uyo uli nefyakwiŵacila-po uwakwiŵakwa nekucitwa kuli ŵaLesa .
58011011	Kukucetekela naSala umwine eko apokele amakosa akufyalo'mwana , lomba kale acila-po pamyaka iyakufyala ; pakuti aliŵeŵele ati ŵakucetekelwa aŵo aŵalaile .
58011012	Pakuti pali fyefyo kaŵili kumuntu umo , uwali koti ufwile , kwalifumine aŵakuti ubwinji , ukuŵapenda koti tuwaŋgawaŋga utwamwiulu nakoti miseŋga iyakumumba yacisiŵa ŵakuŵulo' kupendeka .
58011013	Aŵo ŵonse ŵalifwile ili ŵacicetekela , lomba taŵaŋgapoka nemalailo ; sombi ŵaliabwene ukutali nekwasekelela , nekusuminina ati nifweŵensu fweŵalwendo pacalo capansi .
58011014	Pakuti aŵo aŵalaŵile'fyakuŵe'fyo ŵalabwenesya ati tulukufwaya-fwaye'calo cakwesu .
58011015	Kaŵili ŋga walukutaŋguluke'calo ico ici ŵafumine-mo , ŋga ŵaliŵele nembwelelelo .
58011016	Sombi ŵukumo ŵalukufwaye'calo icicilile ukuwama , ecakwiulu . Pakuti pali fyefyo ŵaLesa taŵalukuŵomfwila insoni , pakwilikwa ati niŵaLesa ŵaŵo : pakuti ŵaliŵaansicilile limo umusi .
58011017	Kukucetekela Ablaamu , pakwesiwa , eko amuposele lsaci mulambu ; icine , uyo , uwapokelele amalailo , walukuposo'mwana wakwe ufyelwe eŋka :
58011018	naŋgaŵa ati kwalilaŵilwe kuli ye ati : Muli lsaci emo wakebwa ŵakamufyalwa ŵoŵe :
58011019	pakuti alieŵele ati ŵaLesa ŵali nemakosa akuŵusya napaŵafwile : apo amupokele liŵili koti kupalanya .
58011020	Kukucetekela lsaci eko aŵasyucisye Yakobi naEso ifyafintu ifikesa .
58011021	Kukucetekela Yakobi , pakulukufwa ve , eko aŵasyucisye aŵana aŵalalume ŵakwe Josefi ŵonse ; nekucindika ŵaLesa ili akontamine peulu pamukombo wakwe ,
58011022	Kukucetekela Josefi , pakupalamina ukufwa , eko alaŋgulucile nekusimika ukufuma kwaŵana ŵakwe Isilaeli , nekuŵafunda aŵantu ifyakumafupa akwe .
58011023	Kukucetekela Mose , pakufyalwa , eko afisilwe kuŵamufyele imyensi itatu , pakuti ŵalibwene ati ye mwano'weme ; taŵatinine ifunde lyamfumu .
58011024	Kukucetekela Mose , ili akulile , eko akanine ukwilikwa ati mwana wamwano'mwanakasi wakwe Falo ;
58011025	nekusalulula tanje ukusomenwa pamo neŵantu ŵaŵaLesa ukucila napakwikale'mpindi nefyakutemwa fyakuŵifya ,
58011026	nekulukweŵe'mipufyo yaŵaKlistu ati ŵuŵile uŵucilile napamaŵoni akuIjipiti ; pakuti alitontomekele kukulambulwa .
58011027	Kukucetekela eko alekele Ijipiti , uwakuŵulo'kutino' ŵukali bwamfumu : pakuti alikoselele koti wakuŵona'ŵo aŵataŵaŵonwa .
58011028	Kukucetekela eko acitile umuciluko , nekusansa kwamilopa , eŋgesa-kuwakuma-ko uyo uwalukwipaya aŵana ŵonse aŵaŵele .
58011029	Kukucetekela eko ŵaaŵucile leisiŵa leikasicile koti nipamutunta apomine : sombi aŵaIjipiti , pakwesya ukucite'fyo , ŵalimininwe .
58011030	Kukucetekela eko awilile pansi amaliŋga akuJeliko , pakwasiŋguluka insiku sisanu nasiŵili .
58011031	Kukucetekela eko aŵulile ukonalwa pamo neŵakupulaisya Lakabi umucencemesi , pakuti alipokelele neŵutende aŵo aŵalukucete'calo .
58011032	Mbafimbi ndaŵile'ndo ? pakuti impindi yakucepelo'kuŵulisisya ifyaŵaGidyoni naBalaka naSamisoni naYefita ; nefyaŵaDafidi naSamweli neŵakusimika ;
58011033	aŵakomekele uŵufumu kukucetekela , nekulukucito'kuluŋgama , nekukumana nakumalailo nekufuŵatika iŋkalamu ,
58011034	nekusimya makosa amulilo , nekupuluka kumulomo wampoko , nekukosa aŵanacile , nekuŵa nemakosa kuŋkondo , nekuŵutusya amaŵumba afita fyaŵenafyalo .
58011035	Aŵanakasi ŵalipokele aŵafwile ŵaŵo pakuŵuka liŵili : naŵambi naŵo ŵalipuminwe , aŵakuŵulo'kupoko'kupuluka kwaŵo , ati ŵakakumane kukuŵuka pamfwa ukucilile ukuwama .
58011036	Ŵambi kaŵili ŵalipokele ukwesiwa ukwakuŵaseka nemipufyo , nekuŵalupula , nekwakuŵakaka nekwamwikati kaŵili .
58011037	Ŵalipaminwe amabwe , ŵalipandwilwe pakati , ŵaliesiwe , ŵaliipailwe kumpoko ; ŵalukupitana ili ŵafwite ifiseŵa fyambelele nembusi ; walipeŋgele nekukululuka nekucitilwa uŵuŵi ,
58011038	( icalo capansi tacaelelwe ŵo ) , ŵalukupitana mumpaŋga lukoso , napamapili namumaceŋgo namumicembo iyamumusili .
58011039	Popele aŵo ŵonse , aŵasimicilwe pakuti pakucetekela kwaŵo , taŵapokele ifyakulaya ,
58011040	pakuti ŵaLesa ŵaliansicile limo icintu icicilile ukuwama icakuli fweŵo , weŋgawaminina apakuŵula fweŵo .
58012001	Pakuti pali fyefyo , pakuti tulisiŋgulucile nekumbi ilikulu ilyamboni ilyakuŵe'fyo , ŋgatufule ifilemene fyonse nefyakuŵifya ifitusakatila bwaŋgu , ŋgatuwutuke imitimanteka ukwesya ukuli pamenso esu ,
58012002	ili tutontomeka kuli ŵaYesu , awaleŋgele nekukuwaminisya ukucetekela kwesu , aŵasumine umutaliko pakuti pakusaŋgalala ukwali pamenso aŵo , nekupufye'nsoni , nekwikala kulwine lweteŵe lyaŵaLesa .
58012003	Pakuti mulaŋgulukeni uyo uwaumfwile ukuleŋgululansyanya kwambifi ukwakuŵe'fyo , mwiŋgakatala pakulemuka mumitima yenu .
58012004	Tamuŋgacicila ukwakupokomoke' milopa , pakulukulwa nekuŵifya :
58012005	kaŵili muliluŵile-ko ukucenjesyo'ko ukwakwalakanisisya nenu koti nineŵana , ati : Wemwana wanji , wilukupufyo'kupama kwaŵaSikulu , Neli kulemuka pakukaniwa kuli ŵo .
58012006	Pakuti ŵaSikulu ŵalamupamo'yo uyu ŵatemenwe , Nekuŵalupula aŵana ŵonse aŵo aŵa ŵapokele .
58012007	Nikukupamwa eko mukoselela . ŴaLesa ŵalukumuciteni koti ŵana ; pakuti mbawisa-mwana utapamwa kuli ŵawisi ?
58012008	Sombi kani tamukwete ukupamwa , uku ŵapokele ŵonse , lomba muli ŵana ŵaŵusice , tamuli ŵana aŵenenene .
58012009	Nakaŵili twali naŵawisifwe aŵakumunefu aŵakutupama , lomba twaliŵapele umucinsi ; kansi tatukakomekwa tanje cine kuli ŵaWisiŵo imipasi , nekulukwikele nemweo ?
58012010	Pakuti aŵo cine ŵalipamine insiku isice koti kulaŋguluka kwaŵo , sombi ŵaLesa ŵalitupamine mukutusyucisya , ati tukaaŵane ukuswetelela kwaŵo .
58012011	Sombi ukupama konse pampindi yaŵukumo takuŵoneka ati kwakusaŋgalasya , sombi kulaŵoneka ati kwakusomesya ; naŋgawe'fyo pantanjile kulekate'fisepo ifyaŵutende ifyakuluŋgama kuli ŵaŵo aŵasambisiwe-ko .
58012012	Pakuti pali fyefyo , kosyeni amaŵoko aleŵacile nemakufi aŵukumine ;
58012013	kamwaseŵele'nsila isiluŋgeme amakasa enu , ati ico icili cilema tekupasuka-mo sombi ati tanje cine cikakosiwe .
58012014	Kamulondo'ŵutende paŵantu ŵonse , nekusweto'ko uku utaakwete tekuti aŵone ŵaSikulu aŵantu ŵonse neli umo ;
58012015	nekulukuceta eŋgeso'muntu kupelela kuluse lwaŵaLesa ; wiŋgesa-kukatasya umusyu waŵululu , pakumena , lomba neŵenji nekuŵifiwa ;
58012016	eŋgesa-kuwuka umucencemesi , neli wakukowesya , koti niEso , uwaposele uŵupyani bwakwe mukuula akalyo kamo .
58012017	Pakuti muliisi ati pantanjile , ili afwaile ukupyane'syuko , alikenwe ; pakuti taabwene apakulapila , naŋgawa ati alifwaisye neminsosi .
58012018	Pakuti tamupalamine kulupili uluŋgakumwa-ko , ulwakupya mumulilo , nakukufita , nakumfinsi , nakucipupu icantulika ,
58012019	nakukulila kwalupeŋga , nakwisiwi lyakulaŵila , lyopele'lyo aŵo aŵaumfwile ŵalikombetele ati isiwi limbi tekulaŵilwa kuli ŵo ;
58012020	pakuti taŵaisiŵile ukumfwe'fyo ifyafundilwe ati : Kani inama lukoso ikume-ko kulupili , ikepaiwe kumabwe .
58012021	Kaŵili ukuŵoneko'ko kwali kwakutino'kwakuti , fyopele'fyo Mose walilaŵile ati : Ndukutino'kwakuti , nekututuma ,
58012022	Sombi muliisile kulupili lwaSayoni , nakumusi waŵaLesa ŵamweo , Jelusalemi uwakwiulu , nakumaŵumba aŋkalamba mpaŋgana mpaŋgana ,
58012023	nakwiŵumba nekelesya lyaŵana aŵaŵele aŵalembelwe kwiulu , nakuli ŵaLesa aŵakusololola naŵo ŵonse , nakumipasi yawaluŋgeme aŵawaminine ,
58012024	nakuli ŵa Yesu iŋkusi yakulayana kwaŵukumo , nakumilopa iyakusansa ilukulaŵila ukucilo'kuwama napali yeyo iyakwe Ebeli .
58012025	Ŵoneni , tekukano'kumfwa aŵo aŵalaŵila . Pakuti kani taŵapulucile pakukano'kumfwa aŵo aŵaŵacenjesye pacalo capansi , tanje cine fweŵo tesi tupuluke fwetufutatila aŵo aŵakwiulu ;
58012026	aŵo isiwi lyaŵo elyateŋkenye icalo capansi impindi iyo ; sombi ŵukumo ŵalilaile nekulaŵila ati : Naliŵili impindi imo ŋkateŋkanya , tecalo ceŋka koku , sombi neulu .
58012027	Lomba ifyo ati — naliŵili impindi imo-filukulanjisya ukufifumya ifyo ifiteŋkene , koti fintu ificitilwe , ati fikalukwikele ifyo ifitafiteŋkene .
58012028	Pakuti pali fyefyo , pakupoko' ŵufumu uŵutabwisi ukuteŋkana , ŋgatulukwikele neluse , ulwakuŵapyunjila-ko ŵaLesa fweŵo ukwakuŵatemwesya nemucinsi nekutonda .
58012029	Pakuti ŵaLesa ŵesu mulilo ukali .
58013001	Ngabwikale uŵutemwe ubwakuŵakwasu .
58013002	Mwilukuluŵa-ko ukuŵatemwa aŵensu ; pakuti , pakucite' fyo , ŵambi ŵaliteŵetele iŋkalamba syaŵaLesa apakuŵulo'kwisiŵa .
58013003	Ŵalaŋgulukeni aŵakacilwe koti kweŵa ati mulikacilwe pamo naŵo ; naŵaŵo aŵalukucitilwe'fiŵipile , koti kweŵa ati mweŵene muli mumuŵili .
58013004	Ukuupa ŋgakulemiwe kuli ŵo ŵonse , neŵulo naŵo bwikale ŵuswetele ; pakuti aŵacencemesi neŵaŵucende ŵaLesa eŵakasololola naŵo .
58013005	Mwikale ŵakuŵulo'kutemwe' ndalama ; muteke'mitima kufintu ifyo ifi muli nafyo ; pakuti A ŵene ŵalilaŵile ati : Tesi ŋkuleke neli kuleka konse , neli kukusya neli panini .
58013006	Popele tulukulaŵila nemitima ikosele ati : ŴaSikulu ewakuŋgofwa-ko : tesi ntine-po ! Mbomuntu akancite syani ?
58013007	Laŋgulukeni aŵo aŵalukumwikalikeni , aŵalukulaŵila kuli mweŵo Isiwi lyaŵaLesa ; popele , pakulukwalakanya ukupela kwakwikala kwaŵo tentekeni ukucetekela kwaŵo .
58013008	ŴaYesu Klistu eŵopele mailo nalelo nakunsiku syamuyayaya .
58013009	Tekutwalwa kuŵusambisi ubwamikoka namikoka ubwensu : pakuti ukwikaliko'mutima kuluse kuliweme ; tekuwikalika kufyakulya , ifi taŵekutile aŵo aŵendele-mo .
58013010	Tuli neconto camilambu , ifyaceco taŵakwete uŵukulu ubwakulya , aŵo aŵapyunjile'sema .
58013011	Pakuti inama isyo imilopa yasiko eipintwa nekwinjisiwa muŋanda iswetelele kumupapatilisi umukulu , ati mulambu pafyakuŵifya , imiŵili yasiko ilociwa pesonde lyacisasa .
58013012	Pakuti pali fyefyo naŵaYesu , ati ŋgawaswesye aŵantu kumilopa yaŵo aŵene , ŵalisomenwe pesonde lyacilyaŋgwa .
58013013	Ŋgatuye lomba kuli ŵo kwisonde lyacisasa , ili tupinto' mupufyo waŵo .
58013014	Pakuti kuno tatukwete umusi uwakwikalilila , sombi tulukufwaya-fwayo'yo ukesa .
58013015	Muli ŵo lomba ŋgatulukuposa-posa kuli ŵaLesa umulambu uwakucindika , ifisepo ifyakumilomo iilukufisulula kwisina lyaŵo .
58013016	Sombi mwiluŵa-ko ukulukucite'fiweme nekulukwambala ; pakuti ŵaLesa ŵalitemenwe imilambu iyakuŵe'fyo .
58013017	Kamulukuŵomfwa aŵo aŵalukumwikalikeni , nekukomekwa kuli ŵo ; pakuti ŵalacete'mitima yenu , koti ŵantu aŵakaŵulisisye'fyeŵo ; ati ŋgawakacite'fyo nekusaŋgalala , nekuŵulo'kusisimuka ; pakuti ifyo fyalukoso kuli mweŵo .
58013018	Mututembelele : pakuti tulukucetekela ati tuli nacimaŋga uweme , nekulukufwayo'kulukwikele ukuweme mufintu fyonse .
58013019	Kaŵili ndukumucenjesyeni ati mulukucite'fyo ukwakucila , ati ŋkabwesesiwe bwaŋgu kuli mweŵo .
58013020	Lomba ŵaLesa ŵaŵutende , aŵafumisye paŵafwile Umwembesi wambelele uyo umukulu , eŵaSikulu ŵesu Yesu , mumilopa yakulayana ukwamuyayaya ,
58013021	ŋgaŵamuwamisyeni mumilimo yonse iweme mukucita koti kufwaya kwaŵo , ukulukucita muli fweŵo ifyakutemwesya pamenso aŵo pakuti pali ŵa Yesu Klistu ; aŵo kuli ŵo ekuŵe uŵuleme insiku syonse isyamuyayaya . Ameni .
58013022	Sombi ndukumucenjesyeni , mweŵakwasu , ati musumine isiwi lyakucenjesya ; pakuti namulembeleni iŋkalata yamasiwi ace .
58013023	Mwisiŵe ati umukwasu Timote alikakulwilwe ; popele ŋkamuŵoneni pamo nakwe kani akese bwaŋgu .
58013024	Kamuwasekela ŵonse aŵo aŵamwikalikeni newaluŋgeme ŵonse . Aŵamucalo calialya ŵalukumusekeleni .
58013025	Uluse Iwikale nenu mwense . Ameni .
59001001	NeJakobo , nemupyunjisi waŵaLesa newaŵaSikulu Yesu Klistu , ndukusekela imikoka yaŵantu iyo ikumi naiŵili ipalaŋgene : Mitonde .
59001002	Mweŵakwasu , pakuponena mufyakwesya ifinji , kamweŵe'fyo ati kusaŋgalala konse ;
59001003	pakuti pakwisiŵa ati ukwesya kwakucetokela kwenu kulaleŋgo'kuteke'mitima .
59001004	Popele umutimanteka ŋgawikale nemilimo yauko iwaminine , ati namweŵo mukalukuli ŵawaminine , ŵaŵuluŵulu , ŵakuŵula neli kantu .
59001005	Sombi kani pali mweŵo umbi taakwete-mano , ŋgaalombe kuli ŵaLesa , aŵaŵapela lukoso ŵonse , aŵataŵapatapo ; popele akapelwa kuli ye .
59001006	Sombi ŋgaalombe nekucetekela uwakuŵulo'kukanika neli panini ; pakuti uyo ukanika ali koti liŋkapa ilyapacisiŵa ilitwitwe kucipupu ililukupaŵaka .
59001007	Pakuti uyo-muntu elaŋguluka ati ŋkapoka akantu kuli ŵaSikulu :
59001008	muntu wamitima iŵili , uwakukaŋkasima munsila syakwe syonse .
59001009	Sombi umukwasu ucepele ŋgaalitote pakusuntulwa kwakwe ;
59001010	nemusambasi ŋgaalitote pakucefiwa kwakwe : pakuti koti liluŵa ilyakucani akapitilila .
59001011	Pakuti akasuŵa kalema nekuŵaŵula , nekumye'cani ; popele iluŵa ilyakoko lilapona , neŵulombe bwamekalilo alilyo naŵo ŵulafwa ; fyopele'fyo nemilsambasi akalela panyendo syakwe .
59001012	Alisyucile uyo-muntu upinte'fyakwesya ; pakuti , pakusumininwa , akapoko'muntinya wamweo , uyu ŵalaile ŵaSikulu ukuŵapela aŵo aŵaŵatemwa .
59001013	Aŵantu ŵonse neli umo ŵeŋgalaŵila , pakwesiwa , ati , Ndukwesiwa kuli ŵaLcsa : pakuti ŵaLesa taŵesiwa kukuŵifya , kaŵili aŵene taŵaŵesya aŵantu neli umo ;
59001014	sombi aŵantu ŵonse ŵalesiwa pakutwalwa kukukumbwa kwaŵo aŵene nekoŋgolwa .
59001015	Popele apo ukukumbwa , pakwimita , kulafyalo'kuŵifya : nekuŵifya nako , pakukula , kulafyale' mfwa .
59001016	Tekutumpaikwa , mweŵakwasu mwentemenwe !
59001017	Impese syonse isiweme nefyaluse fyonse ifiwaminine filatulila kwiulu , nekuseluka ukufuma kuli ŵa Wisifwe aŵakutuŵa , aŵataŵalipo nekwaluka , neli cinsiŋgwa icakucitwa pakusyoloka .
59001018	Koti kufwaya kwaŵo ŵalitufyele kwisiwi lyaŵucine ; ati tukalukuli koti fyamutulu ifyapafintu fyaŵo itileŋgelwe .
59001019	Ifyo mulifiisi , mweŵakwasu mwentemenwe . Sombi aŵantu ŵonse ŋgaŵekale ŵakwaŋgufyo'kumfwa , ŵakukokolo'kulaŵila , ŵakukokolo'kufitwa ;
59001020	pakuti ukufitwa kwaŵantunsi takucito'kuluŋgama kwaŵaLesa .
59001021	Pakuti pali fyefyo fumyeni uŵusali ŵonse nekuŵifya ukufulile , mupoke nekutekanya isiwi ilyakuŵyala mumutima , iliisi ukupulusye'mitima yenu .
59001022	Sombi muŵe ŵakucita isiwi , teŵakumfwa lukoso , aŵalukulitumpaika , koku .
59001023	Pakuti kani umuntu wakumfwe'siwi lukoso , uwakuŵulo'kucita , ali koti muntu ulukulitamba pamenso akwe acifyalilo mucilolelo ;
59001024	pakuti alukulitamba , popele nekukumbuluka , nekupulilila ukuluŵa-ko amekalilo akwe .
59001025	Sombi uyo uceŵa mwifunde iliwaminine , ilyabwana-bwaŵene , nekulukwikele'fyo utaali wakumfwa uwakuluŵa-ko , koku , sombi wakucite'milimo , uyo eukasyucila mukucita kwakwe .
59001026	Pali mweŵo kani umuntu alukulieŵa ati nineŵakupupe'cine , kani taalukukanyo'lumini lwakwe , sombi alukutumpaika umutima wakwe , ukupupa kwa muntu uyo kwalukoso .
59001027	Ukupupa ukuswetele ukwakuŵule'fiŵipile pamenso aŵaLesa ŵa Wisifwe nikuku : ukuya-kuŵona aŵana-ŵansiwa naŵamukamfwilwe pakukululuka kwaŵo , nekulilama wakuwule'fiko ifyamucalo capansi .
59002001	Mweŵakwasu , tekulukuli nekucetekela ukwamuli ŵaSikulu ŵesu Yesu Klistu awawuleme nemisalululo paŵantu .
59002002	Pakuti kani mwisunagoge Iyenu mwinjile umuntu uli nensalamu yegolide , ufwite ifyakufwala ifiweme makosa , nekwinjila kaŵili neupeŋgele ufwite ifyakufwala ifiŵipile ;
59002003	namweŵo nekumulaŋguluko'vo ufwite ifyakufwala ifiweme , nekulaŵila kuli ye ati : Ikaleni pano apaweme ! nekulaŵila nakuli woyo upeŋgele , ati : Imakanino'ko ! neli ati : Ikalila apa pansi apali icipuna icakusamika-po amakasa anji !
59002004	Kansi tamwalililekenye nekuŵa ŵakusololola aŵakwalakanya ukuŵipile ?
59002005	Umfweni , mweŵakwasu mwentemenwe ! ŴaLesa kansi taŵalisalulwile aŵo awapeŋgele ifyaŵuŵoni ubwamucalo capansi ukwikala ŵaŵile nekucetekela , nimpyani syaŵufumu uŵo uŵu ŵalaile ukuŵapela aŵo aŵaŵatemwa ?
59002006	Sombi mweŵo mwalipufisye uyo upeŋgele , Aŵaŵile kansi taŵalamukatasyeni , aŵene nekumukuleni ukumutwaleni kumasolololo ?
59002007	Taŵalacoŵola isine'lyo ilyaŵuleme ili mwilikwa mweŵo ?
59002008	Naŋgawe'fyo kani mukonsye ifunde lyawufumu , koti malembo , ati : Ulukutemwo'muŵyoŵe koti kulitemwa wemwine ! mulukucite'fiweme ;
59002009	sombi kani muli nemisalululo paŵantu , mulaŵifya , nekusininwa kwifunde koti wakupulaisya .
59002010	Pakuti uyo uwakulama'mafunde onse , sombi nekulitutula kuli limo , uyo euŵele neceŵo kuli o onse .
59002011	Pakuti aŵo aŵalaŵile ati : Tekucito'ŵucende ! ŵalilaŵile kaŵili ati : Tekwipayo' muntu ! Popele kani tocito'ŵucende , sombi ukwipaya ulepaya , uliŵele wakupulaisye'funde .
59002012	Lomba mulukulaŵila nekulukucita koti ŵantu aŵali nemilandu iyili apepi ukusololoka kwifunde lyabwana bwaŵene .
59002013	Pakuti ukusololola takukwete iŋkumbu pali woyo utaacitile iŋkumbu , Iŋkumbu ilalitotela pakusololola .
59002014	Mweŵakwasu , mbesyuko lili syani , kani umuntu alaŵile ati ndi nekucetekela , sombi taakwete ifyakucita ? Ukucetekelo'ko kani kuliisi ukumupulusya ?
59002015	Kani umukwanu kani niŋkasi yenu iikale neŵusakula nekupeŋgele'fyakulya ifyansiku ;
59002016	popele pali mweŵo umbi nekulaŵila kuli ŵo ati : Kamuyeni neŵutende , muŵe neciŵe mwikute ! sombi naŋgawe'fyo tekuŵapele'fyo-fintu ifipeŋgele umuŵili ; mbesyuko lili syani ?
59002017	Fyopele'fyo nekucetekela , kani takukwete ifyakucita , kulifwile ukwine .
59002018	Icine umbi aŋgalawila ati : Weŵo uli nekucetekela , naneŵo ndi nefyakucita : undanjisye ukucetekela koŵe apakuŵule' fyakucita , naneŵo nakukulanjisya ukucetekela kufyakucita fyanji .
59002019	Ulukucetekela ati ŵaLesa eŵamo weŋka : ulukucite'fiweme ; ifiŵanda nafyo filacetokele'fyo , nekulukututuma .
59002020	Kansi tawisi ukuwona , wemuntu walukoso , ati ukucetekela apakuwule'fyakucita kwalukoso ?
59002021	Ablaamu wisifwe kansi taalilunjicilwe kufyakucita , pakumuposa lsaci umwana wakwe paconto icamilambu ?
59002022	Waŵona ati ukucetekela kwalicitile pamo nefyakucita fyakwe ; nakaŵili ati kufyakucita eko kwawaminine ukucetekela .
59002023	Kaŵili fyalipelenwe pamo nelembo ilyalaŵile ati : Kaŵili Ablaamu waliŵacetekele ŵaLesa , popele ifyo fyalieŵelwe ati kuluŋgama kwakwe ; naye aliilicilwe ati ciŵusa caŵaLesa .
59002024	Mwaŵona lomba ati umuntu aŋgalunjikwa kufyakucita , tekukucetekela kweŋka , koku !
59002025	Fyopele'fyo kaŵili naLakabi umucencemesi tawalilunjicilwe kufyakucita , pakupokelela iŋkalamba , nekusituma insila imbi ?
59002026	Pakuti koti nifyopele'fyo ifi ufwile umuwili apakuŵulo'mupasi , fyopele'fyo nekucetekela apakuŵule'fyakucita kulifwile .
59003001	Mweŵakwasu , tekuŵa ŵasambisi mweŵenji ; mwisiwe ati fweŵo tukapoke ukusininwa ukucilo'ŵukulu .
59003002	Pakuti fwense tulalitutula kufintu ifinji . Kani umuntu tesi alitutule mwisiwi , wopele emuntu uwaminine , uwisiŵile ukukanya nemuŵili wonse uŵuluŵulu .
59003003	Ŵoneni , tulawike'ŋkoŵeko syaŵakafwalo mutunwa twaŵo , ati ŵatumfwisye , nekusyolosye'miŵili yaŵo yonse .
59003004	Ŵoneni nemato , naŋgawa ati akulu , nekutamfiwa kufipupu ifikosele , naŋgawe'fyo alasyoloka kucakwalululo'bwato cinini makosa uko konse koti mutima wawakulanjisya .
59003005	Fyopele'fyo nelumini cileŵa icamuŵili cinini , sombi lulalitotela ifintu ifikulu . Ŵoneni , umulilo unini ulaambusya icisompe icikulu !
59003006	Kaŵili ulumini mulilo ; ulumini calo cakuŵifya pakati pafileŵa ifyamiŵili yesu ; lulaŵifyo'muŵili wonse , nekwambusya ukwenda konse ukwamyeo yesu iyacifyalilo , ulwine nekwambucila kuGeena .
59003007	Pakuti imikoka yonse iyafilwani neyafyuni neyafiloŋgolo neyafintu ifyamucisiŵa , ilatekwa , kaŵili yalukutekwa kuŵantunsi ;
59003008	sombi ulumini pape'muntu uwisi ukuluteka , cuŋgwa iciŵipile , iciiswile umuti walufu !
59003009	Kuli lo eko tucindika ŵaSikulu eŵaWisifwe , kaŵili kuli lo eko tufiŋga aŵantunsi awaleŋgelwe koti cipasyo caŵaLesa ,
59003010	Mukanwa kantu kamo mulafuma nemasyuko nemafinje ! Mweŵakwasu , ifyo-fintu tafyelelwe .
59003011	Akantupuntupu kani kuntulo intu imo kalafumya amenda anse nealulile ?
59003012	Mweŵakwasu , kani umukuyu uliisi ukwikata amaolife ; neli mufaina kani uliisi ukwikata iŋkuvu ? Fyopele'fyo amenda amucele taesi kuleta anse .
59003013	Pali mweŵo mbaninani uli nemano nekalaŋgo ? Kukwikala kwakwe ukuweme ŋgaalanjisye ifyakucita fyakwe nekutekanya kwamano .
59003014	Sombi kani muli necikani icikali neluŵo mumitima venu , tekulitota , neli kuŵepa kuli ŵucine .
59003015	Amano akuŵe'fyo taali akuseluka kwiulu , sombi apano pansi , aŵuntunsi , afiŵanda .
59003016	Pakuti apali icikani neluŵo , epali ukufuluŋgana nekucita konse ukuŵipile .
59003017	Sombi amano ayo atulile kwiulu aliswetele tanje , popele aŵutende , akulelesa , akutekenesiwa , eswile iŋkumbu nefisepo ifiweme , akuŵulo'kulekanya , akuŵulo'kutumpaika .
59003018	Kaŵili ifisepo fyakuluŋgama filaŵyalwa muŵutende kuli ŵaŵo aŵacito'ŵutende .
59004001	Iŋkondo neluŵo ulwamuli mweŵo lulafumapi ? Kansi teŋkuno , kufyakutemwa fyenu ifilwa mufileŵa ifyamiŵili yenu ?
59004002	Mulakumbwa nekuŵulo' kuŵa nafyo : mulepaya nekucito'luŋkumbwa , sombi tamwisi ukufika-ko : mulalwa nekulukutule'ŋkondo : sombi tamukwete , pakuti tamulomba .
59004003	Kaŵili mulalomba nekuŵulo'kupoka , pakuti mulalombo'kuŵipile , ati mukafipose kufyakutemwa fyenu .
59004004	Mweŵanakasi ŵaŵucende , tamwisi ati ŵuciŵusa ubwakucalo capansi ŵupate kuli ŵaLesa ? Aŵantu ŵonse lomba ulukufwayo'kuwa ciŵusa caŵantu aŵamucalo capansi , uyo eulukulialula mupate waŵaLesa .
59004005	Kani mulukulaŋguluka ati amalembo alalaŵila ukwalukoso . Kani umupasi uyo ŵaleŋgesye ati wikale muli fweŵo ulafwaisya ukwakukumbwa ?
59004006	Sombi ŵalatupelo' luse ulufulile : pakuti pali fyefyo palilaŵilwe ati : ŴaLesa ŵalaŵemina aŵakulitota , sombi ŵalapelo'luse kuŵakulicefya .
59004007	Kamukomekwa lomba kuli ŵaLesa ; sombi mucicile umusensesi eli akamufyukeni .
59004008	Palamineni kuli ŵaLesa , eli akapalamina kuli mweŵo . Sambeni kuminwe yenu , mwembifi ! Swesyeni imitima yenu , mweŵamitima iŵili !
59004009	Kamukatasiwa , nekulukulile'misowa neminsosi ; utuseko twenu ŋgatwaluke kulila , nekusaŋgalala nako ŋgakwaluke kuŵombomana .
59004010	Mulicefye pamenso aŵaSikulu , eli ŵakamusuntuleni .
59004011	Tekulaŵisyansyanya , mweŵakwasu ! Uyo ulaŵisyo'mukwaŵo neli kusinino'mukwaŵo , alalaŵisye'funde nekusinine'funde ; sombi kani usinine'funde , toli wakucite'funde koku , sombi niwewakusololola .
59004012	Ŵamo ŵeŋka eŵakupela'mafunde , eŵakusololola ; niŵaŵo aŵesi ukupulusya nekonala : sombi weŵo niwenani , weusinino'muŵyoŵe ?
59004013	Tumfweni ŵukumo , mwemulaŵila ati : Lelo kani nimailo tukayo'ko kumusi kwaŵaliŵe , nekulukwikele umwaka uko , nekulukuulansyanya nekunoŋka !
59004014	Sombi tamufiisi ifikalukuli-po mailo . Pakuti umweo wenu uli'syani ? Uli koti cusi iciŵoneka impindi inini , lomba nekusimina ,
59004015	Mwalielelwe ukulaŵila ati : Kani ŵaLesa ŵakafwaya tukalukwikele nemweo , nekulukucita filiŵe nafiliŵe .
59004016	Sombi ŵukumo mulalitotela mumaŋkuluŵinda enu : ukulitota ukwakuŵe'fyo konse kuliŵipile .
59004017	Uyo lomba uwisi ukucite'fiweme , utaaficita , kuli ye ifyo kuŵifya .
59005001	Tumfweni mweŵasambasi , kamulila nemisowa ikulu , pakuti pafyakukatasya fyenu ifilukwisa pali mweŵo .
59005002	Uŵuŵile bwenu ŵuliŵolele , nefyakufwala fyenu nafyo fililicilwe kutupempele .
59005003	Igolide Iyenu nesilifa Iyenu liliŵele nendalabwa , popele indalabwa syaliko sikalukuli niŵumboni ubwakumusinineni , nekulyo'munefu wenu koti mulilo . Muliŵicile amaŵoni enu pansiku isyakupelako .
59005004	Ŵoneni , amalambulo aŵamilimo aŵatebwile mumaŵala enu , ayo mwaŵatanine , alukuŵilicisya : kaŵili ukulila kwaŵaŵo aŵatebwile kwainjila mumatwi aŵaSikulu ŵaMaŵumba .
59005005	Mwaikala nefiweme fyeŋka pacalo capansi , nekulukulitemwesya . Mwalisye'mitima yenu pakasuŵa kakwipayala .
59005006	Mwamusinina , mwamwipaya uyo uluŋgeme : taalukumucicileni .
59005007	Tekeni lomba imitima yenu , mweŵakwasu , ili tawaŋgesa ŵaSikulu . Ŵoneni , umulimi alapembelela ifisepo ifyamakweŵo apatali ifyamucalo capansi , ili afitekelo'mutima , ili tafiŋgapoka imfula iyakutaŋga neyakupela-ko .
59005008	Tekeni imitima yenu kawili ; mwikalike imitima yenu ; pakuti ukwisa kwaŵaSikulu kwapalamina .
59005009	Tekulukutamansyanya , mwewakwasu , mwiŋgesa-kusininwa . Ŵoneni , Aŵakusololola ŵaliimakene pamilyaŋgo .
59005010	Mweŵakwasu , muŵapoke koti kesiŵilo akakusomenwa nekakuteke'mitima , aŵakusimika aŵalukulaŵila mwisina lyaŵaSikulu .
59005011	Ŵoneni , tulaŵeŵa ati ŵalicindeme aŵo aŵatekele'mitima . Mwaliumfwile ifyakuteko'mutima kwakwe Jobo , nekukuŵona ukukonsya kwaŵaSikulu , ati ŵaSikulu ŵali neŋkumbu isikulu neluse ulwinji .
59005012	Sombi tanje cine , mweŵakwasu , tekulapa , neli liulu neli calo capansi neli kulapa kumbi konse , tau : sombi ukusumina kwenu ŋgakwikale ati Inya , nekukana kwenu ŋgakwikale ati Koku ; mwiŋgesa-kuponena mukusininwa .
59005013	Pali mweŵo kani pali ulukumfwa ukuŵipile ? Ŋgaatembele ! Kani pali ulukusaŋgalala ? Ŋgaalukwimba ukulukucindika !
59005014	Pali mweŵo kani pali ulukutenda ? Ŋgaaŵete aŵakulu aŵamwikelesya ; ŵakatembele pali ye , ili ŵamusufya nemafuta mwisina lyaŵaSikulu :
59005015	popele ukutembela ukwakucetekela kukamupulusya uyo umulwele , naŵaSikulu naŵo ŵakamuŵusya ; kaŵili kani alicitile ukuŵifya , kukamufitulucilwa .
59005016	Suminansyanyeni lomba ifyakuŵifya fyenu , mulukuŵatembelela aŵaŵyenu mweŵene naŵene , ati mukaŵusiwe . Ukulilila kwamuntu uluŋgeme kuli nemakosa pakukonsiwa .
59005017	Elaija wali muntu uwamutima umo newesu , naye ukutembela alitembele ati iikaloka ; popele tayalokele pacalo imyaka itatu nemyensi isanu naumo peulu .
59005018	Popele apo alitembele liŵili ; lomba iulu lyalipele imfula , necalo naco nekumesye'fisepo fyaciko .
59005019	Mweŵakwasu , pali mweŵo kani umuntu aŵifye ukufuma kuli ŵucine , lomba naumbi nekumwalulwilo'mutima wakwe ;
59005020	esiŵe ati uyo uwakumwalululo'wakuŵifya ukumufumya kukutumpaika kwansila yakwe , eukaupulusyo' mutima kumfwa , nekufimba-po peŵumba lyafyakuŵifya .
60001001	NePetilo , nentanjisi yaŵaYesu Klistu , ndukuŵalembela aŵasalulwilwe , aŵalukwikala ŵensu kuli ŵaŵo aŵapalaŋgene mucalo caPonto namuGalatya naKapadoca naAsya naBitunya ,
60001002	aŵasalulwilwe koti kwisiŵila limo kwaŵaLesa ŵaWisifwe , mukuswetelela kwaMupasi , ati ŵakomfwisye ŵasansilwe-po nemilopa yaŵaYesu Klistu : uluse luŵe kuli mweŵo , neŵutende naŵo ŵufule .
60001003	Ŵalicindeme ŵaLesa eŵa Wisiŵo ŵaSikulu ŵesu Yesu Klistu , aŵatufyele liŵili , koti niŋkumbu syaŵo isikulu , ati tuŵe nelucetekelo lwamweo , pakuŵuka ŵaYesu Klistu paŵafwile ,
60001004	ukufika nakuŵupyani ubwakuŵule'ŵosi , ubwakuŵule'fiko , uŵutaŵusimika , uŵuŵicilwe kwiulu pakuti pali mweŵo ,
60001005	mwemulaminwe kumakosa aŵaLesa pakuti pakucetekela mukupoka ukupuluka ukupembela ukufisuluka pampindi iyakupela-ko .
60001006	Mulukusembelo'mo ukwakuti , naŋgawa ati muŋgomfwe'nsoni mufyakwesya ifinji impindi ice ŵukumo ;
60001007	ati ukwesiwa kwakucetekela kwenu , uko ukuli nemakweŵo akucilo'kwakuti napegolide ilifwa naŋgawa ati lilesiwa kumulilo , ŋgakuŵoneke kwakuleto'kutota neŵuleme nekucindika pakufisuluka ŵa Yesu Klistu ,
60001008	aŵa mutemwa , naŋgawa ati tamuŋgaŵaŵona ; kaŵili naŋgawa ati tamuŵabwene ŵukumo , mulukucetekela muli ŵo , nekulukusembo'kwakuti nekusemba ukutakusimbulwa ukwiswile uŵuleme ;
60001009	ili mupoka ukupela-ko kwakucetekela kwenu , ukupuluka kwamitima .
60001010	Ifyakupuluko'ko , aŵakusimika , aŵasimicile ifyaluse ulwakuli mweŵo , ŵalifwaisye ukwakuti nekufisalala ,
60001011	ili ŵafwaile impindi nemekalilo aiyo iyi waŵalanjisye Umupasi waŵaKlistu uwali muli ŵo , pakusimicila limo ukusomenwa kwaŵaKlistu , nefyaŵuleme ifikesa panuma yakuko .
60001012	Kuli ŵo kwalifisulucile ati taŵalukulipyunjile'fyo tau , sombi ati ŵalukumupyunjileni mweŵo ifyo-fintu , ifimutulicileni ŵukumo kuli ŵaŵo aŵamutulisisyeni Iceŵo leiweme muMupasi Uswetelele uwatuminwe ukufuma kwiulu . Mufintu ifyo iŋkalamba silukufwaisya ukuliŋgamisya-mo .
60001013	Pakuti pali fyefyo , pimpileni iŋguŵo isyakumitima yenu , mwikale ŵakuŵulo'kupendwa , mulukucetekele lukoso kuluse ulukaletwa kuli mweŵo , pakufisuluka kwaŵaYesu Klistu ,
60001014	koti ŵana aŵakumfwisya , awakuwulo'kupalana nekukumbwa kwenu ukwakutaŋga , ili tamwali nekwisiŵa .
60001015	Sombi koti nifyefyo ifi ŵaswetelele Aŵo aŵamwitileni , fyopele'fyo namweŵo muŵe ŵaswetelele mukwikala konse ;
60001016	pakuti palilembelwe ati : Muŵe waswetelele , pakuti neŵo ndiswetelele !
60001017	Popele kani muŵalilile koti niŵa Wisinwe aŵo aŵasololola koti milimo yaŵantu ŵonse ukwakuŵulo'musalululo paŵantu , mwikale nekutina pampindi yakwikala mweŵo pacalo capansi ;
60001018	pakutimuliisiati tamwalubwilwe kukwikala kwenu ukwalukoso ukwapokelwe kuti ŵawisinwe , kufintu ifiŵola , kwisilifa neli nikule nikwigolide , teko ;
60001019	sombi mwalilubwilwe kumilopa iyamakwewo apatali , koti yamwana wambelele uwakuŵule' cisemba neli kuŵipa konse , eyaŵaKlistu ,
60001020	aŵaisiŵilwe limo icine lomba taciŋgaleŋgwa toalo capansi , sombi walifisulucile pakupela-ko kwampindi pakuti pali mweŵo ,
60001021	mwemucetekela pakuti pali ŵo muli ŵaLesa , aŵaŵaŵusisye paŵafwile nekuŵapelo'ŵuleme ; ati ukupema kwenu nelucetekelo Iwenu luŵe muli ŵaLesa .
60001022	Pakuti muliswesesye imitima yenu , pakumfwisya ŵucine muMupasi , ukulukutemwa'ŵakwasu ukwakuŵulo'kutumpaika , kamutemwansyanya nemuŋkonsya nemutima uswetele ;
60001023	pakuti mwalifyelwe liŵili , kumbuto isiŵola teko , sombi nikumbuto isitasiŵola , mwisiwi lyaŵaLesa , ilili nemweo , iliikalilila insiku syonse isyamuyayaya , eko mwafyalilwa .
60001024	Pakuti : Umunefu wonse uli koti cani , Neŵuleme bwauo ŵonse naŵo ŵuli koti liluŵa ilyakucani . Icani ciloma , neluŵa nalyo lilaponena pansi ;
60001025	Sombi isiwi lyaŵaSikulu lilekalilila insiku syonse isyamuyayaya . Ilyo lisiwi lyaCeŵo leiweme icatulicile kulimweŵo .
60002001	Pakuti pali fyefyo fumyeni ŵumbifi ŵonse , nekucenjela konse nekutumpaika necikani nekulaŵisya konse ;
60002002	kamufwaisya , koti nincece isyakufyalwa ŵukumo , amandili amumutima akuŵulo'kucenjela , ati mukulile-mo ukufika nakukupuluka ;
60002003	kani icine mwalikuticile ati ŵaSikulu ŵaŋkumbu .
60002004	Palamineni kuli ŵo , ibwe lyamweo ilyakenwe icine kuŵantunsi , sombi ilyasalulwilwe kuli ŵaLesa ati lyamakweŵo apatali ;
60002005	namweŵo kaŵili , koti mabwe amweo mukeŵakwe wunanda ubwakuMupasi , mukuŵa ŵupapatilisi uŵuswetelele ubwakupose' milambu iyakuMupasi iyampokelo kuli ŵaLesa muli ŵaYesu Klistu .
60002006	Pakuti pali fyefyo , fili mumalembo ati : Ŵoneni , ndukuŵika muSayoni ibwe lyasunsa uwamucilulu , Ilisalulwilwe , ilyamakweŵo apatali : Popele uyo uwakucetekela muli lyo taakaŵa nensoni .
60002007	Pakuti pali fyefyo , kuli mweŵo , mwemucetekela , ibwe'lyo lyamakweŵo apatali ; sombi kuli ŵaŵo aŵataŵacetekela , Ibwe ilyo ili ŵakene aŵeŵacisi , Lyopele'lyo lyaliŵele nisunsa uwamucilulu ;
60002008	kaŵili : Libwe lyakulitutula-ko , cibwe cakucicila ; Pakuti ŵalalitutwila kwisiwi aŵakupulaisya ; ukucite'fyo eko ŵaikalicilwe kaŵili .
60002009	Sombi mweŵo muli mukoka waŵantu usalulwilwe , ŵupapatilisi ubwaŵufumu , musyoŵo uswetelele , ŵantu aŵakaŵa maŵoni aŵaLesa , ati mukatulisye ukuwama kwaŵaŵo aŵamwitileni mumfinsi ati mwinjile mukutuŵa kwaŵo ukwakukaijkamana :
60002010	mwetamwali ŵantu akale , sombi ŵukumo nimweŵantu ŵaŵaLesa ; mwetamwaipokele iŋkumbu akale , sombi ŵukumo muliipokele .
60002011	Mwentemenwe , ndukumucenjesyeni koti ŵensu neŵakulinsya , ati mulukuleko'kukumbwa kwamunefu , ukuŵusye' ŋkondo pamutima :
60002012	mulukwikele ukuweme muŵenafyalo ; ati , naŋgawa ati ŵalamweŵeni ati nimweŵakuŵifya , kufyakucita fyenu ifiweme ifi ŵaŵona , ŵakalemye ŵaLesa pakasuŵa akakucite' milandu .
60002013	Pakuti pali fyefyo , mulukukomekwa kufintu fyonse ifileŋgelwe kuŵantunsi pakuti pali ŵaSikulu , kani nikumfumu koti cileme ,
60002014	kani nikuŵekalicisi , koti ŵatuminwe kuli yo mukuŵacite'milandu aŵakucite'fiŵipile , sombi nekuŵatota aŵakucite'fiweme .
60002015	Pakuti uku ekufwaya kwaŵaLesa , ati pakucite'fiweme muŋgasiŋke'cimuma ukutumpa kwaŵantu aŵakuŵula'mano .
60002016	Mwikale ŵana-ŵaŵene , sombi tekulukuli nebwana-bwaŵene koti cakufimba-po pakuŵifya , koku ; sombi muŵe nimweŵasya ŵaŵaLesa .
60002017	Muŵatote aŵantu ŵonse ; muŵutemwe uŵukwasu ; muŵatonde ŵaLesa ; mwitote imfumu .
60002018	Mweŵapyunjisi , mulukutumikwa kuli ŵawisikulunweni nekutonda konse ; kuŵaweme neŵatekenye weŋka teko , sombi nakuŵasendeme .
60002019	Pakuti ifi efyampokelo , kani umuntu alukusumine' nsoni ukulukusomenwa uwakufumbucilwa pakuti pali cimaŋga uwakuli ŵaLesa .
60002020	Pakuti mbabwisa-ŵuleme uŵo , kani mweŵo , pakuŵifya lomba nekupamwa , mulukusuminina imitimanteka ? Sombi kani mweŵo , pakucite'fiweme lomba nekusomenwa , mulukusuminina imitimanteka , ifyo empokelo kuli ŵaLesa .
60002021	Pakuti mwaliitilwe kuli fifi ; pakuti naŵaKlistu ŵalisomenwe pakuti pali mweŵo , nekumusileni icakutuntululako , ati muŋgalonda'makasa aŵo ;
60002022	awatawacitile ukuŵifya neli kumo , nekutumpaika konse nako takwabwenekele mukanwa kaŵo .
60002023	Pakutukwa taŵabwesesye amatuka ; pakusomenwa taŵapinjile ; sombi ŵaliliposele kuli ŵaŵo awasolololo'kuluŋgeme .
60002024	Aŵene ŵalipintile ifyakuŵifya fyesu mumuŵili waŵo pamuti ; ati fweŵo , pakufwa ukulukuleko'kuŵifya , tuŋgekala nemweo ukulukupoka ukuluŋgama , Kumikakambo yaŵo eko mwaŵusiwe .
60002025	Pakuti mweŵo mwali koti nimbelele isilukulilufya , sombi ŵukumo mulibwelele kumwembesi ekucilolo camitima yenu .
60003001	Fyopele'fyo , mweŵanakasi , kamutumikwa kuŵalume ŵenu mweŵene ; ati ŵambi , naŋgawa ati taŵomfwisye'Siwi , ŵakapokwe apakuŵule'Siwi kukwikala kwaŵakasi ŵaŵo ,
60003002	pakuŵona ukwikala kwenu ukuswetele ukwakutonda .
60003003	Ifyamataŋgalo fyaŵo fiŵa fyapesonde ifyakupose'misisi nekufwale'fyegolide neŋguwo isiweme ;
60003004	sombi ŋgafiŵe untu ufisilwe mumutima , ufwite ifyamataŋgalo ifitafiŵola ifyamupasi utekenye uwaŵutende , uli nemakweŵo apatali pamenso aŵaLesa .
60003005	Pakuti fyopele'fyo akale aŵanakasi aŵaswetelele naŵo , aŵacetekele muli ŵaLesa , walukutaŋgala nekulukutumikwa kuŵalume ŵaŵo aŵene ;
60003006	koti nifyefyo ifi amumfwile Ablaamu Sala , nekumweŵa ati niŵasikulu ; namweŵo muliŵele ŵana ŵaŵo , pakulukucite'fiweme nekuŵulo'kutina neli fyenswa fyonse .
60003007	Mweŵalalume , fyopele'fyo , mulukwikele neŵakasi ŵenu koti kwisiŵa , nekulukupelo'ŵuleme kumwanakasi koti nikucintu icinacile , koti nimweŵakupyana pamo uluse lwamweo ; kwiŋgesa-kwililwa ukutembela kwenu .
60003008	Ifyakupela-ko , mwikale nemutima umo , wakwaŋgulula-ko insoni , ŵakutemwa koti ŵana-ŵaŋkasi , waŋkumbu , ŵakulicefya :
60003009	tekubwesesyo'kuŵifya pakuti pakuŵifya , neli kubwesesya'matuka pakuti pamatuka ; sombi tanje cine kamubwesyo'kucindika ; pakuti , mwaliitilwe mukucite'fi , ati mukapyane ukucindika .
60003010	Pakuti , Uyo ulukufwayo'kutemwo'mweo Nekuŵone'nsiku isiweme , Ŋgaakanye ulumini lwakwe ati Iwikacite'fiwipile , Nemilomo yakwe ati iikalaŵila ifyakutumpaika :
60003011	Kaŵili ŋgaafifutatile ifyakuŵifya , aficite ifiweme : Ŋgaafwaisye uŵutende , alukuŵulonda ,
60003012	Pakuti amenso aŵaSikulu ali paŵaluŋgeme , Nematwi aŵo nao ali kukulila kwaŵo . Sombi pamenso paŵaSikulu palukuŵasinina aŵo aŵacito'kuŵifya .
60003013	Mbaninani uyo uwakumuŵifyeni , kani muŵe nemuŋkonsya kuli fyefyo ifiweme ?
60003014	Sombi kani musomenwe pakuti pakuluŋgama , mulisyucile : tekutina ukutinisya kwaŵo , neli kufuluŋgana ;
60003015	sombi muŵacindike ŵaSikulu Klistu mumitima yenu ; nekulukupembelele insiku syonse ukuŵaasuka ŵonse aŵakumwipusyeni ifyalucetekelo ululi muli mweŵo , nemitima iyakulicefya nekutina :
60003016	mwikale nawacimaŋga aŵaweme , ati , umo umu ŵamulaŵisyeni ati nimweŵakuŵifya , mopele umo ŵakaŵele nensoni awatoŋgala ukwikala kwenu ukuweme ukwamuli ŵaKlistu .
60003017	Pakuti ukusomenwa pakuti pakucite'fiweme kuliweme ukucila napakusomenwa pakuti pakucite'fiŵipile , kani ukufwaya kwaŵaLesa kulukufwaye'fyo .
60003018	Pakuti naŵaKlistu ŵalisomenwe limo pakuti pakuŵifya , awaluŋgeme pakuti paŵasendeme , ati ŵatutanjilile kuli ŵaLesa : ŵaliipailwe mumunefu , sombi ŵaliŵusiwe kumweo muMupasi ;
60003019	umo kaŵili emo ŵaile kumipasi iyamwikati nekwitulisisya .
60003020	Iyo yalipulaisye akale , ili syapembelele iŋkumbu syaŵaLesa pansiku syakwe Noa , pakulukwiŵakwa ubwato uŵo uŵukulu , uŵu ŵapulucilemo pakuti pamenda aŵantu aŵace , aŵakumene imitima isanu naitatu .
60003021	Amenda ayo kaŵili , koti kesiŵilo akakupalana , alukumupulusyeni mweŵo ŵukumo , eŵuŵatisyo ; ukufumya kwafiko ifyakumunefu teko , sombi ukwipusya kwacimaŋga uweme uwakuli ŵaLesa , mukuŵuka pamfwa ukwaŵaYesu Klistu ,
60003022	aŵali palwine lwaŵaLesa , ili ŵaile kwiulu ; iŋkalamba nasyo nekukomekwa kuu ŵo neŵukulu nemakosa .
60004001	Lomba pakuti ŵaKlistu ŵalisomenwe mumunefu pakuti pali fweŵo , nemutima wopele mulisamike namweŵo ; pakuti uyo uwasomenwe mumunefu ewalekele ifyakuŵifya ;
60004002	mwiŋgekala impindi yamyeo yenu iyasyele-po iyamumunefu , ukulukulonda ukukumbwa kwaŵantunsi , sombi mukalonde ukufwaya kwaŵaLesa .
60004003	Pakuti impindi iyapitile yalikumene ukucita-mo ukufwaya kwaŵenafyalo , nekwendela-mo muŵucencemesi , nekukumbwa , nekunwinsya kwamfaina , nefitenje fyawuŋgwa , nekupendwa , nefyakucindike' fiŵumbwaŵumbwa ifyakunekasya mumutima ;
60004004	mopele umo ŵalakaŋkamana , pakuti tamuŵutuka pamo naŵo ukuya kukufula kwaŵupupa kopele , ili ŵamucoŵoleni .
60004005	Sombi ŵakaŵulisisya kuli ŵaŵo aŵalukupembelele ukusololola neŵalaŵi neŵafwile .
60004006	Pakuti pali fyefyo leeŵo leiweme calitulicile nakuŵafwile , ati ikasololoke imilandu yaŵo koti ŵantunsi aŵamumunefu , naŵo nekwikala nemweo koti niŵaLesa mumupasi .
60004007	Sombi ukupela-ko kwafintu fyonse kwapalamina : mwikale lomba nemano ; muleke ukupendwa , mulukutembela .
60004008	Sombi tanje cine mulukukonsya ukutemwansyanya ; pakuti uŵutemwe ŵulafimba pafyakuŵifya ifinji .
60004009	Kamuteŵetansyanya ukwakuwulo'kuliŋwiŋwisya ;
60004010	koti nimpese isyo isi mwapokele mwense , kamupyunjilansyanya nasyo , koti filolo ifiweme ifyaŋkumbu syaŵaLesa isinji .
60004011	Kani alaŵile umuntu , ŋgaalaŵile koti masiwi aŵaLesa : kani apyuŋge umuntu , ŋgaapyuŋge koti makosa ayo aya ŵapela ŵaLesa : ati mufintu fyonse ŵaLesa ŵacindikwe pakuti pali ŵaYesu Klistu , kuli ŵo eko ŵuli uwuleme neŵukulu insiku syonse isyamuyayaya . Ameni .
60004012	Mwentemenwe , mwilukukaŋkamana kukwaka ukuli pali mweŵo , ukumwisileni mukumwesyeni , koti kweŵa ati icakukaŋkamana ciliŵele pali mweŵo , koku ;
60004013	sombi apakwaŵana naŵo ukusomenwa kwaŵaKlistu epo kamusaŋgalala ; ati napakufisuluka kwaŵuleme bwaŵo mukasaŋgalale nekusembo'kwakuti .
60004014	Kani mutoŋgalwe pakuti pesina lyaŵaKlistu , mulisyucile ; pakuti Umupasi waŵuleme ewaŵaLesa ulekala pali mweŵo : kuli ŵaŵo ulacoŵolwa , sombi kuli mweŵo ulalemiwa .
60004015	Mweŵo mwense neli umo mwikasomenwa pakuti pakwipayo'muntu , neli kwiŵa , neli kucite'fiŵipile , neli kucete'fyeŵo fyaŵaŵyenu ;
60004016	sombi kani umuntu asomenwe koti mwina-Klistu , ekaŵa nensoni , sombi ŋgaalemve ŵaLesa pakuti pesine'lyo .
60004017	Pakuti yafike'mpindi iyakutatika ukusololola kunanda yaŵaLesa ; popele kani kutaticile kuli fweŵo , mbasyani ukupelako kwaŵaŵo aŵataŵomfwisye'Ceŵo caŵaLesa iciweme ?
60004018	Kaŵili kani filimukatesye umuntu uluŋgeme ukupuluka , mbaakaŵonekapi uyo upufya ŵaLesa , imbifi ?
60004019	Pakuti pali fyefyo naŵaŵo aŵalukusomenwa koti kufwaya kwaŵaLesa , ŋgaŵapele imitima yaŵo kuŵakuleŋga aŵakucetekelwa , ili ŵacite'fiweme .
60005001	Aŵakulu aŵali muli mweŵo ndukuŵacenjesya lomba , nemukulu umuŵyaŵo , nemboni iyakukusomenwa kwaŵaKlistu , newakwaŵana naŵo kaŵili uŵuleme uŵuli apepi ukufisuluka .
60005002	Embeleni itaŋga lyaŵaLesa ilili muli mweŵo , ili muliceta , ukupanjila koku , sombi koti mitima , koti niŵaLesa ; tepakuti pandalama koku , sombi nemitima yonse .
60005003	Tekwikala nimweŵasikulu aŵakulitotela paŵupyani ; sombi muŵe twisiŵilo utwakutuntulula itaŋga ,
60005004	Popele pakuŵoneka Umwembesi Umukulu , mukapoka umuntinya waŵuleme utausimina .
60005005	Fyopele'fyo , mweŵanice , mulukutumikwa kuŵakulu ; icine mwense kamutumikwa mweŵene naŵene , nekufwala imitima iyakulicefya ; pakuti ŵaLesa ŵalacicila aŵakulitota , sombi ŵalaŵapelo'luse aŵamitima iyakulicefya .
60005006	Licefyeni lomba muminwe yaŵaLesa iyamakosa , ati ŵakamucindikeni pampindi ielelwe .
60005007	Ukuŵamba kwenu konse ukwamumitima poseni pali ŵo , pakuti ŵalamulameni .
60005008	Muleke ukupendwa , mulukupembelele ; pakuti akapondo kenu , umusensesi , koti niŋkalamu iilukuŵuluma , kalapitana ili kafwaya aŵakulya .
60005009	Mukacicile ili mukoselele mukucetekela kwenu , nekwisiŵa ati ifyakusomena fyopele filukukonsiwa muŵakwanu aŵamucalo capansi .
60005010	Popele ŵaLesa ŵaluse lonse , aŵamwitileni kuŵuleme bwaŵo ubwamuyayaya ubwamuli ŵaKlistu Yesu , ili mukasomenwa panini , aŵene ŵakamukonsyeni , nekumwikalikeni , nekumukosyeni .
60005011	Kuli ŵo kuŵe uŵuleme nemakosa insiku syonse isyamuyayaya . Ameni .
60005012	Muminwe yakwe Silwani , umukwasu uwakucetekelwa , koti nifyefyo ifi ndaŋguluka , namulembeleni amasiwi ace , ukulukucenjesya nekusimika ati ifyo luse lwaŵaLesa ulwacine . Imakaneni umo makosa !
60005013	lkelesya ilyamuBabiloni ilyasalulwilwe pamo namweŵo lilukumusekeleni ; naMako umwana wanji naye alukumusekeleni .
60005014	Kamusekelansyanya nefifyonto ifyaŵutemwe . Uŵutende bwikale nenu mwense mweŵamuli ŵaKlistu Yesu . Ameni .
61001001	NeSimoni Petilo , nemupyunjisi , nentanjisi yaŵaYesu Klistu , ndukuŵalembela aŵo aŵapokele ukucetekela , ukwaŵuleme uŵupalene nekwesu , mukuluŋgama kwaŵaLesa ŵesu ekwaŴakutupulusya , Yesu Klistu .
61001002	Uluse luŵe kuli mweŵo , neŵutende naŵo ŵufule mukuŵesiŵa ŵaLesa naŵaYesu ŵaSikulu ŵesu .
61001003	Pakuti amakosa aŵo aŵuLesa atupela ifintu fyonse ifyakumweo nefyakukupala-ŵaLesa , pakuti pamano aŵaŵo aŵatwitile kuŵuleme bwaŵo nakukuwama kwaŵo .
61001004	Kuli koko eko ŵatupele amalailo aŵo amakweŵo apatali akulu makosa ; ati muli ayo mukaŵe ŵakwaŵana uWuntu bwaŵuLesa , ili mupulucile kukuŵola ukuli mucalo capansi pakuti pakukumbwa ukuŵipile .
61001005	Kaŵili , pakuti pali fyefyo , kamulunda-po umuŋkonsya wonse ; namukucetekela kwenu namo kamusaŋkanya ukuwama ; namukuwama kwenu namo kamusaŋkanya ukwisiŵa ;
61001006	namukwisiŵa kwenu namo kamusaŋkanya ukulikanya ; namukulikanya kwenu namo kamusaŋkanya umutimanteka ; namumutimanteka wenu namo kamusaŋkanya ukupala-ŵaLesa ;
61001007	namukupala-ŵaLesa kwenu namo kamusaŋkanya uŵutemwe ubwakuŵakwasu ; namuŵutemwe bwenu ubwakuŵakwasu kamusaŋkanya ukutemwa .
61001008	Pakuti ifyo-fintu kani fyenu , kani fifule , filamwikalikeni ŵakuŵulo'kwikala lukoso , ŵakwikate'fisepo ifyakuleto'kuŵesiŵa ŵaSikulu ŵesu Yesu Klistu .
61001009	Pakuti uyo utaakwete ifyo-fintu nimpofu , ili nekafinsi , iyaluŵile-ko ukuswesiwa ukwakukuŵifya kwaiyo ukwakale .
61001010	Pakuti pali fyefyo , mweŵakwasu , tanje cine kamukonsya ukwikalika makosa ukwitwa kwenu nekusalululwa kwenu : pakuti pakucite'fyo tamukalitutula neli limo .
61001011	Pakuti ifyo efikasaŋkana neŵuŵile pali mweŵo ukwinjila ukwamuŴufumu ubwamuyayaya ubwaŵaSikulu ŵesu , Aŵakutupulusya , Yesu Klistu .
61001012	Pakuti pali fyefyo insiku syonse ŋkalukuli apepi ukumulaŋgulusyeni ifyofintu , naŋgawa ati mulifiisi , nekulukwimakene makosa muli ŵucine uŵuli muli mŵewo .
61001013	Kaŵili ndukulaŋguluka ati filielelwe , ili nciikelemumutanda uvu , ukumuŵusyeni pakumulaŋgulusyeni :
61001014	pakuti ndiisi ati ukuufula umutanda wanji kulukufika bwaŋgu , koti nifyopele' fyo ifi ŵandanjisye ŵaSikulu ŵesu Yesu Klistu .
61001015	Cine ŋkakonsya ati impindi syonse mukesiŵe ukufilaŋguluke'fyo-fintu , pakufuma-po neŵo .
61001016	Pakuti tatwalondele ifisimicisyo ificenjele , pakumwisiŵisyeni mweŵo amakosa nekwisa kwaŵaSikulu ŵesu Yesu Klistu , tau ; sombi twali nimboni isyakuŵuleme bwaŵo .
61001017	Pakuti ŵalipokele kuli ŵaLesa ŵa Wisiŵo ukucindikwa neŵuleme , ili kwaisile kuli ŵo isiwi ilyakufuma kuŵuleme uŵo ubwakukaŋkamana , ilyakuŵe' fi ati : Uyu Mwana wanji untemenwe , muli ye emo ndukusaŋgalala !
61001018	Kaŵili isiwi ilyo fweŵo twaliliumfwile ilyakufuma kwiulu , ili twali naŵo palupili ulo uluswetelele .
61001019	Kaŵili tuli nesiwi lyakusimika ilicilile ukukosa ; nalyelyo kaŵili muŋgacita bwino kani mulikutike , koti ninyale ilukutuŵa apafitile , ili tawuŋgaca , nekawaŋgawaŋga akakumaca ili takaŋgema mumitima yenu .
61001020	Mwisiŵe'fi pakutaŋga ati ukusimika konse ukwamumalembo takufuma kumuntunsi umwine , tau .
61001021	Pakuti tapali ukusimika ukwaisile pakufwaya kwamuntunsi : sombi aŵantu ŵalukulaŵila ifyakufuma kuli ŵaLesa , pakutwalwa kuMupasi Uswetelele .
61002001	Sombi kwaliŵucile neŵakusimika aŵakutumpaika pakati paŵantu ; koti nifyopele'fyo ifikalukuli aŵasambisi aŵakutumpaika pakati pali mweŵo , aŵakenjisya kumpelo ifyakwaluka ifyakonala , nekukana naŵaWisikuluŵo aŵaŵolile , nekuliletela bwaŋgu ukuŵonala .
61002002	Peŋka aŵantu aŵenji ŵakalondo'ŵunama bwaŵo ; kaŵili pakuti pali ŵaŵo insila yaŵucine ikacoŵolwa .
61002003	Popele , pakuti paluŋkumbwa ŵakamwaluleni fyakuula kumasiwi aŵo akutumpaika . Ukuŵasinina ukwakale takwikala lukoso tau , nekuŵonala nako takulala mutulo koku .
61002004	Pakuti kani ŵaLesa taŵasilekele iŋkalamba isyakwiulu pakuŵifya syo , sombi nekusiposa kuTatalo mufikanda fyamfinsi mukulamwa ili takuŋgesa ukusololola ;
61002005	kaŵili taŵalekele aŵakale aŵamucalo , sombi ŵalipulwisye Noa , uwakutulisya ukuluŋgama , naŵambi naŵo ŵasanu naŵaŵili , ili ŵaletele uŵuloŵe pacalo caŵakupufya-ŵaLesa :
61002006	nakaŵili , pakwalula imisi yaSodoma naGomola matoi ŵaliisinine nekwiwisya , ili ŵayalwile kesiŵilo kuli ŵaŵo aŵali apepi ukupufya ŵaLesa ;
61002007	sombi ŵalipulwisye Loti uluŋgeme , uwalukukatasiwa kukwikala kwaŵakuŵifya ukwaŵucencemesi
61002008	( pakuti uyo-muntu uluŋgeme , uwaikele pakati pali ŵo , pakulukuŵona nekumfwa , walukukululula umutima wakwe uluŋgeme insiku nansiku pakuti pakucita kwaŵo ukwakupulaisya ) ,
61002009	ŴaSikulu ŵaliisi ukuŵapulusya mufyakwesya aŵatemwa ŵaLesa , nekuŵalama nemilandu awasendeme ili takaŋgafika akasuŵa akakusololola ;
61002010	sombi tanje cine aŵo aŵalukwenda koti munefu mukukumbwa kwafiwipile , aŵalukupufya ŵuwisikuluŵo . Aŵo ŵamitima ikosele ; ŵacikaka ; taŵatutuma pakucoŵola ifyaŵuleme :
61002011	naŋgawa ati iŋkalamba , isiŵacilile uŵukulu nemakosa , tasileta kuli ŵaSikulu ukusinina ukwakuŵacoŵola aŵo-ŵantu .
61002012	Sombi aŵo , koti fintu ifileŋgelwe ifyakuŵula'mano , ifyafyalilwe koti cifyalilo ati fikekatwe fikonalwe , ŵalacoŵola pafyeŵo ifi taŵesi , pakonalwa ŵakonalwe'cine ,
61002013	ili wasomenwo'kuwitya koti kulambulo'kuŵifya kwaŵo . Ukwikalo' kunacile pakasuŵa ŵaleŵa ati kutemwa , Aŵo fisemba , fiko . Ŵalekutisya kufitenje fyaŵo ifyaŵutemwe , pakulukulila namweŵo pamo .
61002014	Amenso ŵali nao eswile uŵucende , atesi ukuleko'kuŵifya , alukuyoŋgola imitima inacile . Ŵali nemitima ipilile kuluŋkumbwa : ŵana ŵamafinje .
61002015	Ŵalipasucile munsile'yelelwe nekuluŵa , ili ŵalondele insila yakwe Balami umwana wakwe Bosoli , uwatemenwe ukulambulwa kwakusendama .
61002016	Sombi uyo walipatilwe pakuti pakupulaisya kwakwe umwine : Imboŋgolo isincile isiwi yalilaŵile nesiwi lyamuntu , nekukanya ukufunta kwawakusimika .
61002017	Aŵo-ŵantu tuntupuntupu utwakuŵula'menda , niŵakamfwa aŵalukutwalwa kufipupu ifikulu . Aŵo ukufita kwamfinsi iyamuyayaya eŵo kwaŵicililwe .
61002018	Pakuti , pakulaŵila amasiwi amaŋkuluŵinda akulitota , ŵalaŵoŋgola mukukumbwa kwamunefu kuŵucencemesi aŵo aŵalukufyuka kuli ŵaŵo aŵekala mukuŵifya :
61002019	nekulayana naŵo ukuŵapelo'bwana-bwaŵene , ili ŵacili ŵusya bwakuŵola aŵene . Pakuti uyo ukomeko'muntu , wopele uyo eumuteka muŵusya .
61002020	Pakuti , pakupuluka ŵo kufiŵipile ifyamucalo capansi pakuti pakuŵesiŵa ŵaSikulu ŵesu Aŵakutupulusya , Yesu Klistu , kani ŵakacilwe-mo liŵili nekukomekwa , ukwikala kwaŵo ukwakupelako kuliŵele nekuŵipa ukucila napakwakutaŋga ,
61002021	Pakuti ŋga taŵaisiŵile insila yakuluŋgama , ŋga ŵalisyucile ukucila napakwisiŵa lomba nekwaluluka ukulileke'funde iliswetelele ilyapelwe kuli ŵo .
61002022	Filiŵele kuli ŵo koti cindaŵindaŵi icacine ati : Imbwa ilabwelela kumiluko yaiyo , nanvinaŋkumba uwasambile naye alabwelela kukulamba kwakwe ukwamumatipa .
61003001	Mwentemenwe , ŵukumo iyi niŋkalata iyaŵusiŵili indukumulembeleni ; kaŵili muli syo syoŵilo ndukuŵusye'milaŋgwe yenu iswetele pakumulaŋgulusyeni ;
61003002	ati mulaŋguluke amasiwi ayo alaŵilwe akale kuŵakusimika aŵaswetelele , nefunde lyaŵaSikulu Aŵakupulusya muntanjisi syenu .
61003003	Mwisiŵe tanje ati pansiku isyakupela-ko pakesa aŵakuseka nemipufyo , awalukwenda koti kukumbwa kwaŵo aŵene ,
61003004	nekulaŵila ati : Mbokulaya kwakwisa kwaŵo kuli kulipi ? Pakuti ukufuma kumpindi iyakuya mutulo ŵawisifwe , ifintu fyonse filekala fyeŋke'fyo ifi fyali ukufuma kukutatika kwakuleŋgwa .
61003005	Pakuti ŵalaluŵa-ko ifumbo ati pali nemaulu akalekale , necalo icicitilwe kumenda ukufuma pamenda kwisiwi lyaŵaLesa ;
61003006	kuli ayo eko caŵundile kumenda icalo icali-po , nekonalwa ;
61003007	sombi amaulu ali-po ŵukumo necalo capansi filiŵicilwe pakuti pamulilo kwisiwi lyopele , nekulamwa ukufika nakukasuŵa akakusololola , nakukuŵonala aŵantu aŵapufya ŵaLesa .
61003008	Sombi , mwentemenwe , tekuluŵa-ko ici-cintu cimo , ati kuli ŵaSikulu akasuŵa kamo kali koti myaka isausande , nemyaka isausande nayo ili koti kasuŵa kamo .
61003009	ŴaSikulu taŵalukukokola kukulaya kwaŵo , koti nifyefyo ifiŵeŵa ukukokola ŵambi , koku ; sombi ŵacifwe kuli mweŵo ; taŵalukufwaya ati ŵakonalwe neli umo , sombi ŵalukufwaya ati ŵonse ŵakafike kukwaluluka ,
61003010	Sombi akasuŵa kaŵaSikulu kakesa koti nisilumfundi ; eli akapitilila necipupe'cikulu amaulu , nefyakutaŋga nafyo eli fikasuŋguluka kuciŵe icikali , necalo capansi nefyacitilwe ifili-mo nafyo eli fikocelelwa .
61003011	Popele pakuti fyonse'fyo fikasuŋguluka , mbamekalilo asyani ukumwelelweni ukwikala mumyeo iswetelele namukutemwa-ŵaLesa ;
61003012	ili mupembelela nekufwaisya ukwisa kwakasuŵa kwaŵaLesa , ukwiso'ko pakuti pali ko eko akasuŋguluka amaulu alukupya mumulilo , nefyakutaŋga nafyo fikasuŋguluka kuciŵe icikali ?
61003013	Sombi koti kulaya kwaŵo , tulipembelele amaulu aŵukumo necalo caŵukumo , icakwikala-mo ukuluŋgama .
61003014	Pakuti pali fyefyo , mwentemenwe , pakuti mulipembelele ifyo-fintu , kamukonsya ati mukaŵoneke muwutende ŵakuŵule'fisemba , ŵakuŵule'milandu pamenso aŵo .
61003015	Kaŵili mulukucetekela ati icifwe caŵaSikulu ŵesu kupulusya ; koti nifyopele'fyo ifi amulembeleni nemukwasu Paulu utemiwe , koti mano ayo apelwe kuli ye :
61003016	koti nifyopele'fyo namuŋkalata syakwe syonse , ili alaŵile muli syo ifyafintu ifyo . Muŋkalate'syo muli ifintu fimbi ifikatesye ukufyumfwa , ifi ŵatinta awatawaŋgasambila neŵanacile , koti nifyopele'fyo ifi ŵacita nakumalembo ambi , ukulukuliletela ukonalwa .
61003017	Mweŵo lomba , mwentemenwe , mwemwisiŵile limo , cenjeleni mwiŋgesakupona kukukosa kwenu , pakutwalwa kukuŵifya kwambifi .
61003018	Sombi mukule muluse nekuŵesiŵa ŵaSikulu ŵesu , Aŵakutupulusya Yesu Klistu . Kuli ŵo kuŵe uŵuleme ŵukumo nensiku syonse isyamuyayaya . Ameni .
62001001	Ifyo ifyalipo pakutaŋga , ifi twaumfwile , ili twabwene nakumenso esu , ifi twatambile , ifi apampantile-po amaŵoko esu , ifyakwisiwi lyamweo
62001002	( pakuti umweo walibwenekele , kaŵili twaliubwene , popele tulukucita ŵumboni nekumutulisisyeni umweo uwamuyayaya , uwali kuli ŵaWisifwe , uwafisulwilwe kuli fweŵo ) ;
62001003	ifyo ifi twabwene nekumfwa , tulukumutulisisyeni namweŵo , ati namweŵo mukaŵe nekwambala nafweŵo : kaŵili ukwambala kwesu kuli naŵaWisifwe neMwana waŵo eŵaYesu Klistu .
62001004	Nakaŵili ifi-fintu tulukumulembeleni ati kukakumane ukusaŋgalala kwesu .
62001005	Kaŵili iceŵo ici twaumfwile kuli ŵo , ici tulukumutulisisyeni , nicici , ati ŵaLesa ekutuŵa , kaŵili muli ŵo tamuli imfinsi neli panini .
62001006	Kani tulaŵile ati tulaambala naŵo , lomba nekulukwenda mumfinsi , tulaŵepa , tatucita-po ŵucine ;
62001007	sombi kani tulukwenda mukutuŵa , koti nifyopele'fyo ifi ŵali mukutuŵa ŵo , tulaambala bwinofwense , kaŵiliimilopa yaŵaYesu Klistu umwana waŵo ilatuswesya kukuŵifya konse .
62001008	Kani tulaŵile ati tatukwete-kuŵifya , tulalitumpaika , kaŵili ŵucine taŵuli muli fweŵo .
62001009	Kani tufisulule ukuŵifya kwesu , ŵali ŵakucetekelwa ŵaluŋgeme ati ŵakafitulucile ukuŵifya kwesu , ŵatuswesye kukusendama konse .
62001010	Kani tulaŵile ati tatuŵifisye , tulaŵaalula ŵakuŵepa , kaŵili isiwi lyaŵo talili muli fweŵo .
62002001	Mwetwana twanji , ndukumulembeleni ifi-fintu mwiŋgesa-kuŵifya . Popele kani umbi aŵifye , tuli neŋkusi iyakuli ŵaWisifwe , eŵaYesu Klistu aŵaluŋgeme ;
62002002	naŵo muluŵulo uwapakuŵifya kwesu , tepakuti pakwesu kweŋka koku , sombi napakuti pali koko ukwamucalo conse icapansi .
62002003	Kaŵili kuli fifi eko twisi ati tuliŵesiŵile , kani tulukulama' mafunde aŵo .
62002004	Uyo ulaŵila ati Ndiŵesiŵile , sombi taalukulama'mafunde aŵo , ewakuŵepa ; ŵucine taŵuli muli ye .
62002005	Sombi uyo ulame'siwi lyaŵo , icine muli ye uŵutemwe bwaŵaLesa ŵuliwaminine . Kuli fifi eko twisi ati tuli muli ŵo :
62002006	uyo ulaŵila ati Ndiikele muli ŵo , ukumwelelwa naye ukwenda koti nifyopele'fyo ifi ŵaendele .
62002007	Mweŵatemenwe , nsilukumulembeleni ifunde lyaŵukumo , koku , sombi lifunde lyakale , ili mwali nalyo napakutaŋga . Ifunde lyakale lisiwi ili mwaumfwile napakutaŋga .
62002008	Liŵili ndukumulembeleni ifunde lyaŵukumo ; ifyo fyacine muli ŵo namuli mweŵo ; pakuti imfinsi ilukupitilila , nekutuŵa kwacine nako kale kwatuŵa .
62002009	Uyo ulaŵila ati Ndimukutuŵa , lomba nekulukufitilwo' mukwaŵo , ali mumfinsi naŵukumo ŵonse .
62002010	Uyo utemwo'mukwaŵo alekala mukutuŵa , kaŵili muli ye tamuli icakututula .
62002011	Sombi uyo ufitilwo'mukwaŵo ali mumfinsi , nekulukwenda mumfinsi , kaŵili tesiŵile-ko ukwalukuya , pakuti imfinsi yamupofola amenso .
62002012	Ndukumulembeleni , mwetwana twanji , pakuti ukuŵifya kwenu kulifitulucilwe pakuti pesina lyaŵo .
62002013	Ndukumulembeleni , mweŵawisifwe , pakuti muliŵesiŵile aŵo aŵali-po napakutaŋga , Ndukumulembeleni , mwewasaŋkwa , pakuti mulikomekele iyo-mbifi , Namulembeleni , mweŵanice , pakuti muliŵesiŵile ŵaWisifwe .
62002014	Namulembeleni , mweŵawisifwe , pakuti muliŵesiŵile aŵo aŵali-po napakutaŋga . Namulembeleni , mwewasaŋkwa , pakuti muli ŵamakosa , napakuti isiwi lyaŵaLesa lilekala muli mweŵo , napakuti mulikomekele iyombifi .
62002015	Tekulukutemwe'calo capansi neli fintu ifyo ifili mucalo . Kani umuntu alukutemwe'calo capansi , uŵutemwe bwaŵaWisifwe taŵuli muli ye .
62002016	Pakuti ifintu fyonse ifili mucalo , ukukumbwa kwamunefu , nekukumbwa kwamenso , nekutaŋgala kwamweo , fyonse' fyo tafili fyaŵaWisifwe , sombi fyamucalo capansi .
62002017	Popele icalo capansi cilukupitilila kumo nekukumbwa kwaciko ; sombi uyo ucita koti kufwaya kwaŵaLesa ewikalilila insiku syonse isyamuyayaya .
62002018	Mweŵanice , pano nipampindi iyakupela-ko : kaŵili , fyopele'fyo ifi mwaumfwile ati akesa mukana-ŵaKlistu , naŵukumo ŵonse kuliŵucile ŵamukana-ŵaKlistu aŵenji ; kuli fyefyo eko twisi ati pano nipampindi iyakupela-ko .
62002019	Muli fweŵo emo ŵafumine , sombi taŵali ŵakuli fweŵo , tau ; pakuti ŋga wali ŵakuli fweŵo , ŋga ŵaciikele nafweŵo : sombi ŵalifumine , ati ŵaŵoneke ati taŵali ŵakuli fweŵo ŵonse , tau .
62002020	Kaŵili mweŵo muli nekusufiwa ukufumine kuli Ŵaŵo Aŵaswetelele , popele muliisiŵile fyonse .
62002021	Nsimulembeleni pakuti pakuŵulo'kwisiŵa ŵucine mweŵo , sombi namulembeleni pakuti mulibwisi , napakuti uŵufi ŵonse taŵufuma kuli ŵucine neli ŵumo .
62002022	Mbaninani uwakuŵepa ? Niwopele uyo ukana ati ŵaYesu tawali niŵaKlistu ! Uyo emukana-ŵaKlistu , eukana ŵaWisifwe neMwana waŵo .
62002023	Aŵantu ŵonse ukano'Mwana waŵo , eutaakwete ŵaWisifwe : Uyo usuminino'Mwana waŵo euli naŵa Wisifwe kaŵili .
62002024	Namwe lomba ifyo ifi mwaumfwile napakutaŋga ŋgatukale muli mweŵo . Kani ifyo , ifi mwaumfwile napakutaŋga , fiikale muli mweŵo , namweŵo lomba mukekala muMwana waŵo namuli ŵaWisifwe .
62002025	Kaŵili ukulayo'ko , uku ŵalayene nafweŵo , nikuku : mweo uwamuyayaya .
62002026	Ifintu ifyo namulembeleni ifyaŵaŵo awaŋgamulufveni .
62002027	Namwe kaŵili , ukusufiwo'ko uku mwapokele kuli ŵo kulekala muli mweŵo ; kaŵili tamupeŋgele ati umbi amusambisyeni ; sombi koti nifyefyo ifi kumusambisyeni ifyafintu fyonse ukusufya kwaŵo , nafyo ifi kuli kwacine , takuli ŵufi , namomo umu kwamusambisyeni , fyopele'fyo kaŵili mulukwikele muli ŵo .
62002028	Popele lomba mwetwana twanji , mulukwikele muli ŵo ; ati kani ŵakaŵoneke , tuŋgawa nelupata , twikaŵa nensoni pamenso aŵo pakwisa ŵo .
62002029	Kani muliisi ati ŵo ŵaliluŋgeme , muliisi kaŵili ati aŵantu ŵonse awacite'filuŋgeme ŵalifyelwe kuli ŵo .
62003001	Ŵoneni uŵutemwe uŵo uŵutupele ŵa Wisifwe , ati tuŋgelikwa ŵana ŵaŵaLesa : kaŵili ifyo efi tuli , Pakuti pali fifi aŵamucalo capansi taŵatwisiŵilepo , pakuti taŵaŵesiŵile wo .
62003002	Mwentemenwe , ŵukumo tuli ŵana ŵaŵaLesa , kaŵili tafiŋgawoneka ifyo ifi tukalukuli . Sombi tuliisi ati kani ŵakaŵoneke , tukapalana naŵo , pakuti tukaŵaŵona fyeŋke'fyo ifi ŵali .
62003003	Popele aŵantu ŵonse , uli nelucetekelo ulo ulwakuli ŵo , alaliswesya , koti nifyopele'fyo ifi ŵaswetelele ŵo .
62003004	Aŵantu ŵonse ucito'kuŵifya alapulaisya nemafunde , kaŵili ukuŵifya ekupulaisya kwamafunde .
62003005	Popele muliisi ati ŵo ŵalibwenekele ati ŵakafumye ifyakuŵifya ; kaŵili muli ŵo tamuli-kuwifya .
62003006	Aŵantu ŵonse uwikala muli ŵo taaŵifya , koku ; sombi aŵantu ŵonse uŵifya taaŵabwene-po neli kuŵesiŵa , koku .
62003007	Mwetwana twanji , ŵemutumpaikeni aŵantu ŵonse neli umo , Uyo ucite'filuŋgeme euluŋgeme , koti nifyopele'fyo ifi waluŋgeme ŵo .
62003008	Uyo ucite'fiŵipile ewakumusensesi ; pakuti umusensesi alaŵifya napakutaŋga ponse . Pakuti pali fifi epwabwenekele Umwana waŵaLesa , ati ŋgaakonale ukucita kwamusensesi .
62003009	A ŵantu ŵonse ufyelwe kuli ŵaLesa , taacite'fiŵipile ; pakuti imbuto yaŵo ilekala muli ye ; kaŵili tesi ukuŵifya , pakuti alifyelwe kuli ŵaLesa .
62003010	Aŵana ŵaŵaLesa neŵana ŵamusensesi ŵalibwenekele muli fifi : ati aŵantu ŵonse utaacite'filuŋgeme taali wakuli ŵaLesa , neli niwoyo utaatemwo'mukwaŵo .
62003011	Pakuti iceŵo ici mwaumfwile napakutaŋga nicici ati tuŋgelelwa ukutemwansyanya :
62003012	ati tekucita koti nifyefyo ifi acitile Kaini , uwali wakuli yeyombifi , nekwipayo'mukwaŵo . Kaŵili nipando amwipaile ? Nipakuti ukucita kwakwe kwaliŵipile , sombi ukwamukwaŵo kwaliluŋgeme .
62003013	Mwikaŋkamana , mweŵakwasu , kani aŵamucalo capansi walukumufitilweni ,
62003014	Tuliisi ati tulifumine mumfwa , tuliinjile mumweo , pakuti tulatemwa' ŵakwasu . Uyo utaatemwa-po aliikele mumfwa .
62003015	Aŵantu ŵonse ufitilwo' mukwaŵo ewakwipayo'muntu ; kaŵili muliisi ati aŵakwipaya'ŵantu ŵonse neli umo taŵakwete umweo uwamuyayaya ukwikala muli ŵo .
62003016	Kuli fifi eku twisiŵile uŵutemwe , pakuti ŵaliposele umweo waŵo pakuti pali fweŵo . Popele ukutwelelwa fweŵo ukupose'myeo yesu pakuti paŵakwasu .
62003017	Sombi uyo uli nefyamweo ifyamucalo capansi , nekuŵono'mukwaŵo alukupeŋga , lomba nekumwisalila iŋkumbu syakwe , mboŵutemwe bwaŵaLesa ŵulekala syani muli woyo ?
62003018	Mwetwana twanji , twilukutemwa kwisiwi neli nikulumini , sombi ŋgatutemwe kukucita nakuli ŵucine .
62003019	Kaŵili kuli fifi eku tukesiŵa ati tuli ŵaŵucine , nekwikalike'mitima yesu pamenso aŵo ,
62003020	monse umo umu itusinine'mitima yesu ; pakuti ŵaLesa eŵacilile napamitima yesu ; ŵaliisi fyonse .
62003021	Mwentemenwe , kani imitima yesu telukutusinina , tuli nelupata kuli ŵaLesa ;
62003022	popele ifyo fyonse ifi tulomba , tulapoka kuli ŵo , pakuti tulalama , mafunde aŵo , nekucite'fintu fyampokelo pamenso aŵo .
62003023	Peŋka ifunde lyaŵo nilili , ati tuŋgacetekela mwisina lyaMwana wakwe , ŵaYesu Klistu , nekulukutemwansyanya , koti nifyopele'fyo ifi watutundile .
62003024	Kaŵili uyo ulama'mafunde aŵo alekala muli ŵo , naŵo nekwikala muli ye . Kaŵili kuli fifi eku twisiŵa ati ŵalekala muli fweŵo , nikuMupasi uyu ŵatupele .
62004001	Mwentemenwe , tekucetekele'mipasi yonse ; sombi mwesye imipasi , kani yakuli ŵaLesa ; pakuti awakusimika aŵakutumpaika aŵenji walipalaŋganine mucalo capansi .
62004002	Kuli fifi eku mwisi Umupasi waŵaLesa : imipasi yonse ulukusuminina ati ŵaYesu Klistu ŵaliisile mumunefu , waŵaLesa ;
62004003	kaŵili imipasi yonse utausuminina ŵaYesu , uyo tauli waŵaLesa : uyo ewakwe mukana-ŵaKlistu , uyu mwaumfwile ati ukesa ; lomba ŵukumo kale wainjila mucalo .
62004004	Mweŵo muli ŵakuli ŵaLesa , mwetwana twanji ; muliikomekele ; pakuti aŵo aŵali muli mweŵo ŵalicilile uŵukulu napali woyo uli mucalo .
62004005	Iyo ili yamucalo capansi ; pakuti pali fyefyo ilalaŵila ukwamucalo capansi , popele aŵamucalo ŵalayumfwa .
62004006	Fweŵo tuli ŵakuli ŵaLesa : uyo uŵesiŵile ŵaLesa eutumfwa ; uyo utaali wakuli ŵaLesa , taatumfwa-po . Kuli fyefyo eko twisi umupasi waŵucine nemupasi wakutumpaika .
62004007	Mwentemenwe , ŋgatutemwansyanye : pakuti uŵutemwe ŵulafuma kuli ŵaLesa ; kaŵili aŵantu ŵonse uli neŵutemwe eufyelwe kuli ŵaLesa nekuŵesiŵa ŵaLesa .
62004008	Uyo utaakwete-ŵutemwe tesiŵa ŵaLesa ; pakuti ŵaLesa eŵutemwe .
62004009	Muli fifi emu bwabwenekele muli fweŵo uŵutemwe bwaŵaLesa , ati ŵaLesa ŵalitumine Umwana waŵo uli eŋka mucalo capansi , ati tukekale nemweo pakuti pali ye .
62004010	Muli fifi emuli uŵutemwe : tepakuti twaliŵatemenwe ŵaLesa ; sombi nipakuti ŵalitutemenwe , nekutumo'Mwana waŵo muluŵulo pakuŵifya kwesu .
62004011	Mwentemenwe , kani ŵaLesa ŵalitutemenwe ifyakuŵe'fyo , nafweŵo ukutwelelwa ukutemwansyanya .
62004012	Papo' muntu uwaŵatambile ŵaLesa neli limo . Kani tulatemwansyanya , ŵaLesa ŵalekala muli fweŵo ; neŵutemwe bwaŵo naŵo ŵuliwaminine muli fweŵo .
62004013	Kuli fifi eku twisiŵa ati tuliikele muli ŵo , naŵo nekulukwikala muli fweŵo , pakuti ŵalitupele fweŵo ifyaMupasi waŵo .
62004014	Kaŵili twalibwene , popele tulukucita ŵumboni ati ŵaWisifwe ŵalitumine Umwana waŵo ukuŵa wakupulusya wacalo capansi .
62004015	Aŵantu ŵonse ukasuminina ati ŵaYesu Mwana waŵaLesa , ŵaLesa ŵaliikele muli ye , naye uyo aliikele muli ŵaLesa .
62004016	Kaŵili tulibwisi nekuŵucetekela uŵutemwe uŵu ŵali naŵo ŵaLesa muli fweŵo . ŴaLesa eŵutemwe ; kaŵili uyo uwikala muŵutemwe euwikala muli ŵaLesa , nakaŵili ŵaLesa ŵalekala muli ye .
62004017	Muli fifi emu ŵuwaminine nafweŵo uŵutemwe , ati tukaŵe nemitima yalupata pakasuŵa akakusololola ; pakuti koti nifyefyo ifi ŵali ŵo , nafweŵo fyopele'fyo efi tuli mucalo ici .
62004018	Muŵutemwe tamuli ukutina : sombi uŵutemwe uŵuwaminine ŵulaposo'kutina pesonde ; pakuti ukutina kuli nemulandu ; naye uyo utina taawaminina muŵutemwe .
62004019	Ŋgatulukutemwa , pakuti ŵo eŵatanjile ukututemwa .
62004020	Kani umuntu alaŵile ati : Ndukuŵatemwa ŵaLesa ; sombi nekufitilwo'mukwaŵo , uyo-muntu wakuŵepa ; pakuti uyo utaatemwo'mukwaŵo uyu abwene , tesi ukuŵatemwa ŵaLesa aŵo aŵa taabwene .
62004021	Nefunde'li tuli nalyo ilyakufuma kuli ŵo , ati uyo ulukutemwa ŵaLesa , ŋgaatemwe nemukwaŵo .
62005001	Aŵantu ŵonse ucetekela ati ŵaYesu niŵaKlistu , uyo eufyelwe kuli ŵaLesa : kaŵili uyo utemwa'ŵo aŵafyele , eutemwa nawoyo ufyelwe kuli ŵo .
62005002	Kuli fifi eku twisi ati tulukutemwa aŵana ŵaŵaLesa , ili tutemenwe ŵaLesa nekulukucita'mafunde aŵo .
62005003	Pakuti uŵutemwe bwaŵaLesa niŵuŵu , ati tulukulama'mafunde aŵo : lomba amafunde aŵo taalemene , tau .
62005004	Pakuti ifintu fyonse icifyelwe kuli ŵaLesa cilakomeke'calo capansi ; kaŵili ukucilo'ŵukali ukwakomekele icalo capansi nikuku , ukucetekela kwesu .
62005005	Mbaninani uyo ukomeke'calo capansi ? Niwoyo ucetekela ati ŵaYesu Mwana waŵaLesa .
62005006	Aŵo aŵaisile kumenda nakumilopa niŵaYesu Klistu ; kumenda eŋka teko , sombi nikumenda nakumilopa kaŵili .
62005007	Mupasi eucita ŵumboni , pakuti Umupasi eŵucine .
62005008	Pakuti pali ŵatatu aŵacita ŵumboni , Umupasi nemenda nemilopa : kaŵili ŵotatu ŵalasuminansyanya muli ŵamo .
62005009	Kani tupoke ŵumboni bwaŵantunsi , ŵumboni bwaŵaLesa ŵulicilile uŵukulu : pakuti ŵumboni bwaŵaLesa niwuwu , ati ŵalicitile ŵumboni ubwakuMwana waŵo .
62005010	Uyo ucetekela kuMwana waŵaLesa ali nawumboni muli ye ; uyo utaacetekela ŵaLesa euwaŵaalula ŵakuŵepa ; pakuti taacetekele kuli ŵumboni uŵo uŵu ŵacitile ŵaLesa ubwakuMwana waŵo .
62005011	Kawili ŵumboni niŵuŵu , ati ŵaLesa ŵalitupele umweo uwamuyayaya , nemweo uyo nawo uli mu Mwana waŵo .
62005012	Uyo uli neMwana euli nemweo uyo : uyo utaakwete Umwana waŵaLesa taakwete umweo uyo .
62005013	Namulembeleni ifyo-fintu mweŵo , mwemucetekela kwisina lyaMwana waŵaLesa , ati mukesiŵe ati muli nemweo uwamuyayaya .
62005014	Kaŵili imitima yalupata , ituli nayo kuli ŵo , niyiyi , ati , kani tulombe icintu koti kufwaya kwaŵo , ŵalatumfwa .
62005015	Popele kani tuliisi ati ŵalatumfwa ifyo ifi tulomba , tuliisi ati tulapoke'fintu ifyo ifi twaŵalombele .
62005016	Kani umuntu aŵone umukwawo alukuŵifya ukutakuli kwakulufu , akalomba , popele ŵaLesa ŵakamupelo'mweo , ifyo fyakuli ŵaŵo aŵataŵaŵifya ukwakulufu . Epo kuli ukuŵifya ukwakulufu ; nsilukulaŵila ati alombe ifyakuli koko .
62005017	Ukusendama konse kuŵifya ; kaŵili epo kuli ukuŵifya ukutakuli kwakulufu .
62005018	Tuliisi ati aŵantu ŵonse , ufyelwe kuli ŵaLesa , taaŵifya ; sombi aŵo aŵafyelwe kuli ŵaLesa eŵamulama , popele iyombifi taikuma-ko kuli ve .
62005019	Tuliisi ati tuli ŵakuli ŵaLesa , nakaŵili ati icalo capansi conse cililele muli yeyo-mbifi .
62005020	Kaŵili tuliisi ati Umwana waŵaLesa waliisile , nekutupela'kalaŋgo ati tumwisiŵe uyo uwacine : kaŵili tuli muli woyo uwacine , emuMwana waŵo , ŵaYesu Klistu . Aŵo eŵaLesa ŵacine , aŵo emweo wamuyayaya .
62005021	Mwetwana twanji cenjeleni kufiŵumbwaŵumbwa .
63001001	Nemukulu ndukwilembela iŋgalamwe isalulwilwe kuli ŵaLesa neŵana ŵaiyo , aŵo ntemenwe muli ŵucine ; teneŵo neŋka koku , sombi naŵaŵo ŵonse aŵesiŵile ŵucine ;
63001002	pakuti pali ŵucine ubwikala muli fweŵo ; kaŵili ŵukalukuli nafweŵo insiku syonse isyamuyayaya .
63001003	Uluse neŋkumbu neŵutende ŵukalukuli nafweŵo , ubwakufuma kuli ŵaLesa ŵaWisifwe , nakuli ŵaYesu Klistu Umwana waŵo ŵaWisifwe , muli ŵucine namuŵutemwe .
63001004	Ndukusaŋgalalo'kwakuti pakuti ndibwene aŵana ŵoŵe ŵambi ŵalukwenda muli ŵucine , koti nifyopele'fyo ifi twafundilwe kuli ŵa Wisifwe .
63001005	Popele ŵukumo , ŋgalamwe , ndukumukombeteleni , tekoti kweŵa ati ndukumulembeleni ifunde lyaŵukumo , sombi lyeŋke'lyo ili twali nalyo napakutaŋga , ati : Ŋgatulukutemwansyanya .
63001006	Kaŵili uŵutemwe niŵuŵu ati tulukwenda koti mafunde aŵo . Ifunde nilili , ati umo umu mwaumfwile napakutaŋga , mopele umo kamulukwenda .
63001007	Pakuti aŵakutumpaika aŵenji ŵalipalaŋganine mucalo capansi , eŵaŵo aŵataŵasuminina ati ŵaYesu Klistu eŵesa mumunefu . Uwakuwe'fyo wakutumpaika nimukana-ŵaKlistu .
63001008	Mulicete , mwiŋgesa-kulufye'fyo ifi mwacitile , sombi ŋgamupoke ukulambulwa ukwakukumana .
63001009	Aŵantu ŵonse uyo utanjila-ko , utekala muŵusambisi bwaŵaKlistu , taakwete ŵaLesa ; uyo uwikala muŵusambisi , uyo wopele euli naŵa Wisifwe neMwana waŵo kaŵili .
63001010	Kani umbi ese kuli mweŵo , uwakuŵulo'kuleto'wusambisi uwu , tekumupokelela muŋanda neli kumusekela , tau !
63001011	Pakuti uyo uwakumusekela , euwaŵana nakwe ukucita kwakwe ukuŵipile .
63001012	Ndi nefintu ifinji ifyakumulembeleni , sombi nsifwaile-po kwipepala nakuli inci ; sombi ndukucetekelo'kwisa kuli mweŵo , nekulawila pamenso , ati ukusaŋgalala kwenu kukakumane .
63001013	Aŵana ŵamukwanu usalulwilwe kuli ŵaLesa ŵalukumusekeleni .
64001001	Nemukulu ndukumulembela Gayo utemiwe , uyu ntemwa muli ŵucine .
64001002	Weutemiwe , mufintu fyonse ndukutembela ati usyuke , ulukwikele neŵumi , koti nifyopele'fyo ifi ulukusyuko'mutima woŵe .
64001003	Pakuti nalisaŋgalele ukwakuti , ili ŵaisile aŵakwasu , nekusimicila ŵucine ŵoŵe , koti nifyopele'fyo ifi wenda muli ŵucine .
64001004	Ukusaŋgalala nsikwete ukwakucila napali fifi , ati ndukumfwa ati aŵana ŵanji ŵalukwenda muli ŵucine .
64001005	Weutemiwe , ulacite'milimo iyakucetekela muli fyefyo fyonse ifi uŵacitila aŵakwasu , eŵensu kaŵili ,
64001006	aŵasimicile uŵutemwe ŵoŵe pamenso ekelesya . Awo kani ukaŵasindicisye ukuŵelelwe ŵaLesa ukacite'fiweme ;
64001007	pakuti ŵaliile pakuti peSina , aŵakuŵulo'kupoka neli kantu kuŵenafyalo .
64001008	Pakuti pali fyefyo ukutwelelwa ukuŵapokelela aŵakuŵe'fyo , ati naŵo pamo tukaŵe ŵakuŵofwa-ko ŵucine .
64001009	Nalililembele ikelesya ; sombi Dyotilefe , uyo utemwo'kuŵacilo'ŵukulu , taatupokelela-po .
64001010	Pakuti pali fyefyo , kani ŋkese , ŋkalaŋguluka imilimo yakwe iyi alukucita , ukulukutulaŵisya nemasiwi aŵipile ; sombi taatekenye kuli fyefyo , lomba umwine taapokelela'ŵakwasu , nawawo aŵalukufwaya ukuŵapoka kaŵili alaŵakanya , nekuŵaposa pesonde lyekelesya .
64001011	Weutemiwe , tekutuntulule'fyo ifiŵipile , sombi utuntulule ifiweme . Uyo ucite'fiweme wakuli ŵaLesa ; sombi uyo ucite'fiŵipile taabwene ŵaLesa .
64001012	Demetilo alisimicilwe kuŵantu ŵonse nakuli ŵucine ubwine : nafweŵo kaŵili tulukucita ŵumboni ; popele uliisi ati ŵumboni bwesu bwacine .
64001013	Nali nefintu ifinji ifyakukulembela , sombi nsilukufwayo'kukulembela kuli inci nakuli peni ;
64001014	sombi ndukucetekela ati ŋkakuwona bwaŋgu , eli tukaambala pamenso . Uŵutende bwikale noŵe . Aŵaŵyesu ŵalukukusekela . Kamuŵasekela aŵaŵyesu kumasina aŵo .
64001015	
65001001	Neŵo neJuda , nemupyunjisi waŵaYesu Klistu , nemukwaŵo Jakobo , ndukuŵalembela aŵo aŵetilwe , aŵatemiwe muli ŵaLesa ŵaWisifwe , aŵalaminwe pakuti pali ŵaYesu Klistu .
65001002	Iŋkumbu siŵe kuli mweŵo , neŵutende neŵutemweŵufule .
65001003	Mweŵatemiwe , ili nalukukonsyo' kumulembeleni ifyakupuluka kwesu fwense , eli napanjilwe ukumulembeleni amasiwi akumukosyeni ati mukalukulwa nemitima yenu yonse pakuti pakucetekelo' ko ukupelelwe limo kuŵaluŋgeme .
65001004	Pakuti ŵalikalaŵile ukwinjila kumpelo ŵambi aŵantu aŵasimicilwe akale kukusininwa uku , aŵakupufya ŵaLesa , aŵalukwalula uluse lwaŵaLesa ŵesu ŵucencemesi , aŵalukuŵakana ŵaYesu Klistu , Imfumu yesu eŵaSikulu ŵesu ŵamo .
65001005	Lomba ndukufwayo'kumulaŋgulusyeni , naŋgaŵa ati muliisiŵile limo fyonse , ati ŵaSikulu , ili ŵapulwisye aŵantu ukuŵafumya-mo mucalo caIjipiti , ŵaliŵonawile pantanjile aŵo aŵataŵacetekele .
65001006	Neŋkalamba nasyo isitasyalamine uŵufumu bwasiko isine , sombi syalilekele apakwikala pasiko apelelwe , ŵalisilamine muminyololo yamuyayaya pansi pamfinsi , ukufika nakukusololola kwakasuŵa ako akakulu .
65001007	Fyopele'fyo naSodoma naGomola , nemisi iyasiŋgulucile-ko , ili yaliposele kuŵucencemesi nekulukulonda ifyaŵunama fyabwensu , ilibwenekele kesiŵilo , pakumfwo'mulandu wamulilo wamuyayaya .
65001008	Naŋgaŵe'fyo naŵaŵa-ŵalotesi , koti nifyopele'fyo , ŵalaŵifyo'munefu , nekupufya uŵukulu , nekuficoŵola ifyaŵuleme .
65001009	Sombi Mikayeli iŋkalamba ikulu , pakulukulwa nemusensesi nekulukupicisya ifyamuŵili wakwe Mose , tawali nemutima uwakumusinina ukumucoŵola , sombi walilaŵile ati : ŴaSikulu ŋgaŵakucenjesye !
65001010	Sombi aŵa ŵalaficoŵola ifintu fyonse ifi taŵesi , nakaŵili ifyo ifi ŵesi mukwisiŵila kwaŵo , koti ninama isyakuŵula'mano , muli fyefyo emo ŵonalwa .
65001011	Ŵakasyama ! pakuti ŵalukwenda munsila yakwe Kaini , nekupulumuko'luŵilo mukutumpaika kwakwe Balami pakuti pakulambulwa , nekonawilwa mumileŋgululo yakwe Kola .
65001012	A ŵa mabwe eŵile mufitenje fyenu ifyakutemwansyanya , aŵalukulya pamo namweŵo , ŵembesi aŵaliembela ukwakuŵulo'mwenso ; makumbi akuŵula'menda alukutwalwa kufipupu ; miti yalusuŵa iyakuŵule'fisepo , ifwile liŵili , isyulilwe nemisyu ;
65001013	emaŋkapa akutinisya amucisiŵa , alukucite'pofu lyansoni syao aene ; etuŵaŋgaŵaŋga utulukupitana , uto pakuti pali to ukufita kwamfinsi kulukulaminisiwa insiku pee .
65001014	Nakuli ŵo naEnoci naye , uwaŵuŵasanu naŵaŵili ukufuma kuli Adama , ŵalisimicile ati : Ŵoneni , ŵaSikulu ŵaliisile neŵaŵo aŵaswetelele amasausande namasausande ,
65001015	mukucite'milandu pali ŵo ŵonse , nekuŵasinina ŵonse aŵapufya ŵaLesa ifyamilimo yaŵo yonse iyakupufya ŵaLesa , iyo ŵacitile ukwakupufya ŵaLesa , nefyafintu fyonse ifikatesye ifi ŵaŵalaŵisye aŵakuŵifya aŵapufya ŵaLesa .
65001016	Aŵo ŵakuliŋwiŋwisya , ŵakutamaka , aŵalukwenda koti kukumbwa kwaŵo aŵene ( netunwa twaŵo tulalaŵila ifyamaŋkuluwinda ) , aŵacindika aŵantu pakuti pakulambulwa .
65001017	Sombi mweŵo , mweŵatemiwe , mulaŋguluke amasiwi alaŵilwe akale kuntanjisi syaŵaSikulu ŵesu Yesu Klistu ;
65001018	syalimuŵulileni ati : Pampindi yakupela-ko pakalukuli awasekesi , aŵalukwenda koti kukumbwa kwaŵo aŵene ukupufya ŵaLesa .
65001019	Aŵa eŵakulekanya , aŵacencemesi , aŵataŵakwete Umupasi .
65001020	Sombi mwewo , mweŵatemiwe , mulukuliiŵaka pakucetekela kwenu ukuswetelele swete , mulukutembela muMupasi Uswetelele ,
65001021	mulukulilama muwutemwe bwaŵaLesa , ili mupembelela iŋkumbu syaŵaSikulu ŵesu Yesu Klistu , ukufika nakumweo uwamuyayaya .
65001022	Kaŵili ŵambi muwacitile'ŋkumbu aŵo aŵalukukanika ;
65001023	naŵambi muŵapulusye , nekuŵasompola mumulilo ; naŵambi muwacitile'ŋkumbu nekutina , ili mufitilwa necakufwala iciminsilwe nefyamunefu .
65001024	Popele kuli ŵaŵo aŵesi ukumulameni mwiŋgesa-kulitutula , nekumwikalikeni pamenso aŵuleme bwaŵo , muli ŵakuŵule'milandu mukusemba ukwakuti uŵukulu ,
65001025	kuli ŵaLesa aŵo aŵali weŋka aŵakutupulusya , muli ŵaYesu Klistu ŵaSikulu ŵesu , bwikale uŵuleme neŵufumu neŵukulu nemakosa , lomba tasiŋgatatika impindi , naŵukumo ŵuno , nensiku syonse isyamuyayaya . Ameni .
66001001	Ukufisulula kwaŵaYesu Klistu , ukuŵaŵapele ŵaLesa , mukuŵalanjisya aŵapyunjisi ŵaŵo ifintu ifyo ifyelelwe ukucitwa bwaŋgu : popele ŵalikutulile pakutume'ŋkalamba yaŵo kuli Yoane umupyunjisi waŵo ,
66001002	uwasimicile ifyeSiwi lyaŵaLesa nefyaŵumboni bwaŵaYesu Klistu , ifyafintu fyonse'fyo ifi abwene .
66001003	Alisyucile uyo upenda ; naŵaŵo aŵomfwa amasiwi akusimika uku , nekulukulama ifintu ifilembelwe-mo , naŵo ŵalisyucile : pakuti impindi yapalamina .
66001004	Yoane alukusekela amakelesya amucalo caAsya osanu naaŵili . Uluse luŵe kuli mweŵo neŵutende ubwakufuma kuli ŵaŵo aŵali-po ŵukumo , eŵali-po akale , eŵakesa-po ; pamo nebwakufuma kumipasi yosanu naiŵili iyili pamenso eteŵe lyaŵo ;
66001005	nebwakufuma kuli ŵa Yesu Klistu , imboni iyakucetekelwa , umuŵele uwakutaŋgo'kufyalwa paŵafwile , uwakwikalika imfumu isyamucalo capansi . Kuli ŵaŵo aŵalukututemwa , aŵatukakulwile kukuŵifya kwesu nemilopa yaŵo ,
66001006	nekutwalula ŵufumu , tuli ŵapapatilisi aŵakuli ŵaLesa ŵaWisiŵo ; kuli ŵaŵo ŵopele ŋgakuŵe uŵuleme neŵukulu insiku syonse isyamuyayaya . Ameni .
66001007	Woneni , ŵakesa nemakumbi ; popele amenso onse akaŵaŵona , naŵaŵo naŵo aŵaŵatibwile ŵakaŵaŵona ; popele imikoka yaŵantu yonse iyapacalo capansi ŵakaŵalila . Efyo . Ameni .
66001008	Neŵo nineAlefa eneOmega ; efilukulaŵila ŵaSikulu Lesa , aŵali-po ŵukumo , eŵali-po akale , eŵakesa-po , Aŵamakosa .
66001009	Neŵo neYoane , nemukwanu , nemuŵyenu uwamukukululuka namuŴufumu namumutimanteka uwamuli ŵaYesu Klistu , nali pansumbu iilicilwe ati niPatimo pakuti peSiwi lyaŵaLesa napakuti pali ŵumboni bwaŵaYesu Klistu .
66001010	Nali muMupasi paKasuŵa kaŵaSikulu ; popele naliumfwile panuma yanji isiwi ilikulu koti lyalupeŋga ,
66001011	ilyakulaŵila ati : Ifyo ifi ulukuŵona filembe mwibuku , ukafitume kumakelesya osanu naaŵili ; kuEfesa , nakuSimulena , nakuPagamo , nakuTuatelya , nakuSade , nakuFiladelifya , nakuLaodikeya .
66001012	Popele nalisyolokele mukuŵone'siwi ilyalukulaŵila naneŵo . Peŋka , pakusyoloka , nalibwene ifyakuteka-po inyale ifyegolide fisanu nafiŵili ;
66001013	kaŵili pakati pafyakuteka-po inyale ifyo fisanu nafiŵili pali upalile Umwana waMuntunsi , ufwite icakufwala icakufika kumakasa , usiŋgulucilwe pamaŵele nemusipi wegolide .
66001014	Kaŵili umutwi wakwe nemisisi yalituwile tuu koti masako ambelele atuŵile , koti kutuŵa kwacandwa ; nemenso akwe nao ali koti kwaka kwamulilo .
66001015	Kaŵili amakasa akwe alipalile uluŵemba ulutubwilwe koti lwakusuŋguluka munyumbi ; nesiwi lyakwe nalyo lyalipalile isiwi lyamenda aenji .
66001016	Kaŵili wali netuwaŋgawaŋga tusanu natuŵili muminwe yakwe iyakulwine ; namukanwa kakwe namo mwalifumine impoko itwile iyakuwili : nakaŵili pamenso pakwe pali koti kasuŵa akalukutula nemakosa akako onse .
66001017	Popele , ili namubwene , naliwilile pansi muceni cakwe koti ufwile ; sombi aliŋkanticile-po ukuŵoko kwakwe ukwalwine , nekulaŵila ati : Witina ! Neŵo enewakutaŋga , enewakupela-ko ,
66001018	enewaMweo ; kaŵili nalifwile , popele ŵona ! ndi nemweo uwamuyayaya . Ameni . Kaŵili ndi nemfuŋgulo syamfwa nesyakusyeoli .
66001019	Lomba ulembe ifintu ifyo ifi wabwene , nafyefyo ifili-po , nafyefyo nafyo ifili apepi ukucitwa panuma yafyefyo ;
66001020	icamfiso icatuwaŋgawaŋga uto tusanu natuŵili utu waŵona muminwe yanji iyakulwine , necafyakuteka-po inyale ifyegolide ifyo fisanu nafiŵili . Utuwaŋgawaŋga uto tusanu natuŵili eŋkalamba syamakelesya ayo asanu naaŵili : kaŵili ifyakuteka-po inyale ifyo makelesya asanu naaŵili .
66002001	Kuŋkalamba yekelesya ilyakuEfesa ulembe ati : Uyo ulukwikato'tuwaŋgawaŋga tosanu natuŵili muminwe yakwe iyakulwine , ulukwenda pakati pafyakuteka-po inyale ifvegolide fyosanu nafiŵili , eulukulaŵile' fi ati : —
66002002	Ndiisi imilimo yoŵe , nekupyuŋga , nemutimanteka woŵe , nakaŵili ati tawisi ukusisumina imbifi , nakaŵili ati waliesesye aŵo , aŵaliilika ati nifwentanjisi , aŵataŵali nisyesyo tau , nekuwona ati ŵakutumpaika ;
66002003	nakaŵili ati uli nemutimanteka , nekulukusumina ukukatala pakuti pesina lyanji , nekuŵulo'kulemuka .
66002004	Sombi ndi neceŵo icakukusinina , ati walilekele ukutemucila koŵe ukwakutaŋga ,
66002005	Laŋguluka lomba apo apo waponene , waluluke , ulukucite'milimo iyakutaŋga : kani ifyo tefyo , ŋkesa bwaŋgu kuli weŵo , nekufumya icakuteka-po inyale coŵe pantu paciko , kani tesi ukaaluluke .
66002006	Sombi ici uli naco , ati ulafitilwa imilimo yaŵaNikolaiti , yopele' yo iyi mfitilwa naneŵo .
66002007	Uyo uli nematwi ŋgaomfwe ifi ulukulawila Umupasi kumakelesya . Uyo ukacila-po ŋkamupela ukulya ifyapaMuti waMweo , uli mukati muPaladaiso waŵaLesa .
66002008	Kaŵili kuŋkalamba yekelesya ilyakuSimulena ulembe ati : Uyo uwakutaŋga , uwakupela-ko , uwafwile , uwaikele nemweo , eulukulaŵile'fi ati : —
66002009	Ndiisi imilimo yoŵe , nekukululuka , nekupeŋga koŵe ( sombi uliŵilile ) , nekucoŵola kwaŵaŵo aŵalaŵila ati nifweŵaJuda , aŵataŵali nifyefyo tau , sombi lisunagoge lyakwe Satana .
66002010	Wilukufitina ifintu ifyo ifi uli apepi ukusomenwa : ŵona , umusensesi ali apepi ukumuposeni mwikati mweŵambi , ati mukalukwesiwa ; popele mukalukuli nekukululuka insiku ikumi . Wikale wakucetekelwa ukuficile'mfwa , eli ŋkakupela umuntinya wamweo .
66002011	Uyo uli nematwi ŋgaomfwe ifi ulukulaŵila Umupasi kumakelesya . Uyo ukacila-po taakaŵipa kumfwa yaŵusiŵili .
66002012	Nakaŵili kuŋkalamba yekelesya ilyakuPagamo ulembe ati : Uyo uli nempoko itwile iyakuŵili eulukulaŵile'fi ati : —
66002013	Ndiisi imilimo yoŵe napapo apo wikele , apali iteŵe lyakwe Satana : nakaŵili ati uliikatisye isina lyanji , ati tawakene ukucetekela kwanji , naŋgawa nipansiku syakwe Antipa imboni yanji , iyakucetekelwa , iyaipailwe pakati pali mweŵo , apekele Satana .
66002014	Sombi ndi nefintu ifice ifyakukusinina , pakuti apo uli naŵambi aŵalukwikatilila uŵusambisi bwakwe Balami , uwasambisye Balaci ukuteya aŵana ŵakwe Isilaeli , nekulukulye'fintu ifiipailwe imilambu kufiŵumbwaŵumbwa , nekucito'ŵucencemesi .
66002015	Fyopele'fyo uli naŵambi aŵalukwikatilila uŵusambisi bwaŵaNikolaiti , uŵu mfitilwa .
66002016	Waluluke lomba ! Kani ifyo tefyo , ŋkesa bwaŋgu kuli weŵo , nekuwawusisye'ŋkondo kumpoko iyamukanwa kanji .
66002017	Uyo uli nematwi ŋgaomfwe ifi ulukulaŵila Umupasi kumakelesya . Uyo ukacila-po ŋkamupela ukulya mana ufisilwe ; kaŵili ŋkamilpele'bwe ilituŵile , napebwe'lyo napo nesina ilyaŵukumo ililembelwe , ilyakuŵulo'kwisiŵa ŵonse , sombi niwoyo weŋka uwakulipoka euŋgaliisiwa .
66002018	Nakaŵili kuŋkalamba yekelesya ilyakuTuatelya ulembe ati : Umwana waŵaLesa , uli nemenso apalile ukwaka kwamulilo , nemakasa akwe apalile uluŵemba ulutubwilwe , eulukulaŵile'fi ati : —
66002019	Ndiisi imilimo yoŵe , neŵutemwe , nekucetekela , neŵupyunjisi , nemutimanteka woŵe ; nakaŵili ati imilimo yoŵe iyakupela-ko ilicilile ubwinji napayakutaŋga .
66002020	Naŋgawe'fyo ndi nafifi ifyakukusinina , ati ulukumusumina umwanakasi uyo Jesebeli , ulieŵa ati ninewakusimika , ukulukusambisya nekoŋgola aŵapyunjisi ŵanji ati ŵalukucito' ŵucencemesi nekulukulya ifintu ifiipailwe imilambu kufiŵumbwaŵumbwa .
66002021	Kaŵili nalimupele impindi ati ŋgaaluluke ; sombi taafwaile ukwaluluka ukuleko'ŵucencemesi bwakwe .
66002022	Ŵona , ndukumuposa paŵulo pamo naŵaŵo aŵalukucito'ŵucende nakwe , mukukululuka ukukulu , kani tesi ŵaaluluke ukuleka imilimo yakwe .
66002023	Kaŵili aŵana ŵakwe ŋkawepaya kulufu ; peŋka amakelesya onse akesiŵa ati neŵo ewoyo uwesya imfyo nemitima ; kaŵili ŋkamupeleni mwense umo umo koti milimo yenu .
66002024	Sombi mweŵo , mwemusyele-po muTuatelya , mwense mwetamukwete uŵusambisi uŵu , mwetamwisi ifintu ifyapatali ifyakwe Satana , koti nifyefyo ifi ŵalaŵila , ndukumuŵuleni ati tesi mutwikeni icipinto cimbi , koku .
66002025	Naŋgaŵe'fyo ifyo ifi uli nafyo , fiikatilile ili nsiŋgesa .
66002026	Popele uyo ukacila-po , nawoyo ukalukulame'milimo yanji ukufika nakukupela-ko , ŋkamupelo'wukulu ubwapaŵenafyalo ,
66002027	naye akalukuŵekalika nekasako kacela ; koti ninoŋgo syamuŵumfi ŵakasansaika ; koti nifyopele' fyo ifi napokele kuli ŵaTata :
66002028	kaŵili ŋkamupela'kawaŋgawaŋga kakumaca .
66002029	Uyo uli nematwi ŋgaomfwe ifi ulukulaŵila Umupasi kumakelesya .
66003001	Nakaŵili kuŋkalamba yekelesya ilyakuSade ulembe ati : Uyo uli neMipasi yaŵaLesa yosanu naiŵili netuwaŋgawaŋga tosanu natuŵili eulukulawile'fi ati : — Ndiisi imilimo yoŵe , ati uli nesina ilyakweŵa ati uli nemweo , sombi ulifwile .
66003002	Ulukulaŋgalaŋga , nekwikalika makosa ifintu ifisyelepo , ifyali apepi ukufwa ; pakuti nsibwene-po imilimo yoŵe neli umo ikonsiwe pamenso aŵaLesa ŵanji .
66003003	Pakuti pali fyefyo laŋguluke'fyo ifi wapokele nekumfwa ; ufilame , waluluke . Kani lomba tokalukulaŋgalaŋga , ŋkesa kuli weŵo koti nisilumfundi , popele tokesiŵa impindi iyo iŋkesa-mo kuli weŵo .
66003004	Sombi uli nemasina ace namuSade , aŵantu aŵataŵaŵifisye ifyakufwala fyaŵo ; ŵo ŵakalukwenda naneŵo aŵafwite ifituŵile , pakuti ŵalielelwe .
66003005	Uyo ukacila-po akafwikwa fyopele'fyo ifyakufwala ifituŵile ; popele nsikasimaŋganye'sina lyakwe mwibuku lyamweo neli kusimaŋganya konse , sombi ŋkasumintna isina lyakwe pamenso aŵaTata napamenso aŋkalamba syaŵo .
66003006	Uyo uli nematwi ŋgaomfwe ifi ulukulaŵila Umupasi kumakelesya .
66003007	Nakaŵili kuŋkalamba yekelesya ilyakuFiladelifya ulembe ati : Uyo uswetelele , uwacine , uli nelufuŋgulo lwakwe Dafidi , uwisula apakuŵulo'kwisala-po aŵantu ŵonse neli umo , uwisala apakuŵulo'kwisula-po aŵantu ŵonse neli umo , eulukulaŵile'fi ati : —
66003008	Ndiisi imilimo yoŵe , ( ŵona , naŵika pamenso oŵe umulyaŋgo uwiswilwe , tapalipo uwisi ukwisala-po ) , ndiisi ati uli nemakosa anini , nakaŵili ati walilamine isiwi lyanji , nekuŵulo'kukane'sina lyanji .
66003009	Ŵona , ŋkawapela aŵo aŵamwisunagoge lyakwe Satana , aŵalaŵila ati nifweŵaJuda , aŵataŵali nifyefyo tau , sombi ŵakuŵepa ; ŵona ŋkaŵaleŋgesya ati ŵakese ŵakalambile pamakasa oŵe , popele ŵakesiŵe ati nalikutemenwe .
66003010	Pakuti walilamine isiwi lyamutimanteka wanji , naneŵo ŋkakulama ukukupulusya kumpindi yakwesiwa , ili apepi ukwisa pamitala yaŵantu yonse , mukuŵesya aŵo aŵekele pacalo capansi .
66003011	Ŵona , ŋkesa bwaŋgu : wikatilile ifyo ifi uli nafyo , ŵeŋgesa-kupokolola umuntinya woŵe aŵantu ŵonse neli umo .
66003012	Uyo ukacila-po , ŋkamwatula lupanda ulwamwitempuli lyaŵaLesa ŵanji , naye taakafuma mulya liŵili ; kaŵili ŋkalemba pali ye isina lyaŵaLesa ŵanji , nesina lyamusi waŵaLesa ŵanji , ejelusalemi waŵukumo , ulukuseluka kwiulu ukufuma kuli ŵaLesa ŵanji , nesina lyanji nemwine ilyaŵukumo .
66003013	Uyo uli nematwi ŋgaomfwe ifi ulukulaŵila Umupasi kumakelesya .
66003014	Nakaŵili kuŋkalamba yekelesya ilyakuLaodikeya ulembe ati : Ameni , imboni yakucetekelwa iyacine , ukutatika kwakuleŋga kwaŵaLesa , ekulukulaŵile'fi ati : —
66003015	Ndiisi imilimo yoŵe , ati totantile neli kukaŵa ; ŋgo'litantile kani kukaŵa , ŋga nditemenwe .
66003016	Lomba pakuti ulikaŵucile , nekuŵulo' kutanta neli kukaŵa , ŋkakuluka bwaŋgu mukanwa kanji .
66003017	Pakuti ulukulawila ati : Ndiŵilile , ndiŵele nemaŵoni , nsipeŋgele-po neli kantu ; napakuti tawisi ati niwemukaŵi , niwewansoni , niweupeŋgele , niwempofu , niwewaŵusakula :
66003018	ndukukucenjesya ati ukole kuli neŵo igolide ilisuŋgulucile kumulilo , ati ukaŵile , nefyakufwala ifituŵile ati ukafwale , siiŋgesa-kuŵoneka insoni syaŵusakula ŵoŵe , nemuti uwakusiŋga mumenso , ati ukalaŵe .
66003019	Aŵo ŵonse aŵa ntemenwe ndaŵakanya nekuwacenjesya ; pakuti pali fyefyo ulukwikele nemuŋkonsya nekwaluluka .
66003020	Ŵona , ndiimakene pamulyaŋgo , ndukukoŋkonsya : kani umuntu omfwe isiwi lyanji , esule pamulyaŋgo , ŋkenjila muli ye , nekulukulya nakwe , naye nekulukulya naneŵo .
66003021	Uyo ukacila-po ŋkamupela ukwikala naneŵo peteŵe lyanji , koti nifyopele'fyo ifi nacilile naneŵo nekulukwikala naŵaTata peteŵe lyaŵo .
66003022	Uyo uli nematwi ŋgaomfwe ifi ulukulaŵila Umupasi kumakelesya .
66004001	Panuma yafintu ifyo nalibwene , lomba kusaŋga nipamulyaŋgo paliisucile mwiulu ; popele isiwi ili natanjile ukumfwa , ilyapalile ulupeŋga ukulukulaŵila naneŵo , ati : Imina ŋkuno , ŋkulanjisye ifintu ifyo ifyelelwe ukucitwa pantanjile !
66004002	Peŋka nalipulilile ukuŵa muMupasi ; lomba kusaŋga nikwiteŵe iliikalicilwe mwiulu , napeteŵe napo palukwikala umbi ;
66004003	kaŵili uyo uwaikele walibwenekele alipalile ibwe lyayasipa nelyasadyo ; kaŵili peteŵe palisiŋgulucile iŋkoŋgolo iyabwenekele ilipalile simalajido .
66004004	Kaŵili amateŵe amakumi aŵili naane alisiŋgulucile iteŵe ilyo ; pamateŵe ayo nalibwene awakulu amakumi aŵili naŵane ŵaliikele , ŵalifwite ifyakufwala ifituŵile , ŵali nemintinya yegolide pamitwi yaŵo .
66004005	Nakaŵili kwiteŵe kwalifumine utumpesimpesi nemasiwi nekupata . Nasyo inyale syamulilo sisanu nasiŵili syalukwaka pamenso eteŵe ; isyo eMipasi yaŵaLesa isanu naiŵili .
66004006	Kaŵili pamenso eteŵe palibwenekele icisiŵa cacilolelo icipalile iŋgulu ; napakati peteŵe nepasiŋgulucile peteŵe napo pali ifintu ifilaŵi fine ifyali nemenso ponse lukoso pantanjile napanuma .
66004007	Popele icintu icilaŵi icakutaŋga calipalile iŋkalamu , necaŵufiŵili naco calipalile umombe , necaŵufitatu naco cali koti muntunsi pamenso , necaŵufine naco cali koti ninoŋga ilukupalala .
66004008	Kaŵili ifintu ifilaŵi ifyo fine fyonse fyali nemapindo asanu nalimo , nekukumana ponse ponse namukati amenso ; nafyo tafitusya-po akasuwa neli ŵusiku , ukulukulawila ati : Ŵaliswetelele , ŵaliswetelele , ŵaliswetelele ŵaSikulu Lesa Aŵamakosa onse , aŵalipo akale , aŵali-po ŵukumo , aŵakesa-po !
66004009	Popele , pakupelo'ŵuleme nekucindika nekutota kuli woyo uwikele peteŵe , uli nemweo insiku syonse isyamuyayaya , ifyo-fintu ifilaŵi ,
66004010	eli ŵakawila pansi pamenso awoyo uwikele peteŵe aŵakulu aŵo amakumi aŵili naŵane , nekumulambilo'yo uli nemweo insiku syonse isyamuyayaya , nekupose'mintinya yaŵo pamenso eteŵe , nekulaŵila ati :
66004011	MweŵaSikulu Lesa wesu , mulielelwe ukupoko'ŵuleme nekucindika nemakosa : pakuti mwalileŋgele ifintu fyonse , kaŵili koti kufwaya kwenu epo fili , fyalileŋgelwe .
66005001	Kaŵili nalibwene muminwe iyakulwine iyaŵaŵo aŵaikele peteŵe ibuku ililembelwe mukati namunuma iliifunicilwe netwisiŵilo twakuciŋka-po tusanu natuŵili .
66005002	Nakaŵili nalibwene iŋkalamba yamakosa ilukutulisya nesiwi ilikulu ati : Mbaninani uwelelwe ukwifununa mwibuku nekukakulula utwisiŵilo twalilyo ?
66005003	Popele tapali-po uwakwiulu neli wapacalo neli wamunsi mucalo , uwaisiŵile ukwifununa mwibuku , neli kutamba-po .
66005004	Peŋka nalililile ukwakuti , pakuti tapabwenekele-muntu neli umo uwelelwe ukwifununa mwibuku nekupenda-mo , neli kutamba-po .
66005005	Lomba umbi uwapaŵakulu walilaŵile kuli neŵo ati : Wilukulila ; ŵona , Iŋkalamu iyapamukoka waŵenaJuda , Umusyu wakwe Dafidi , ulicilile ukwifununa mwibuku nekukakulula utwisiŵilo twalilyo tosanu natuŵili .
66005006	Kansi nalibwene pakati peteŵe napafintu ifilaŵi ifyo fine , napakati paŵakulu , paliimakene Umwana wambelele , uli koti wipailwe , wali nemaseŋgo asanu naaŵili nemenso asanu naaŵili , ayo eMipasi yaŵaLesa isanu naiŵili , ituminwe mucalo monse monse .
66005007	Peŋka aliisile nekulipoka ibuku kuminwe iyakulwine iyaŵaŵo aŵaikele peteŵe .
66005008	Popele ili apokele ibuku , ifintu ifilaŵi ifyo fine newakulu aŵo amakumi aŵili naŵane ŵaliwilile pansi pamenso aMwana wambelele ; ŵonse ŵali nemesela nembale syegolide isiiswile ifinuncile bwino , ifili kutembela kwawaluŋgeme .
66005009	Naŵo ŵaliimbile ulwimbo lwaŵukumo , ati : Mweŵo mulielelwe ukupoke'buku nekwifununa patwisiŵilo twalilyo ; pakuti mwaliipailwe , nekuŵolila ŵaLesa kumilopa yenu aŵantu aŵaŵena ŵonse , aŵamilaka yonse , aŵamikoka yonse , aŵamisyoŵo yonse ;
66005010	nekuwaalula ŵufumu neŵupapatilisi ubwakuli ŵaLesa ŵesu ; naŵo ŵalukwikaliko'ŵufumu pacalo capansi .
66005011	Peŋka nalibwene nekumfwe'siwi lyaŋkalamba isinji isyasiŋgulucile kwitewe nakufintu ifilaŵi nakuŵakulu ; kaŵili ukusipenda syalikumene amasausande namasausande , mpaŋgana mpaugana :
66005012	syalukulawila nesiwi'likulu ati : Umwana wambelele uwaipailwe ewelelwe ukupoko'ŵukulu nemaŵoni nemano nemakosa neŵuleme nekucindikwa nesyuko !
66005013	Nefintu fyonse ifileŋgelwe nafyo ifyakwiulu , nefyapacalo , nefyamunsi mucalo , nefyapacisiŵa , nafyo fyonse ifilimo , nalifiumfwile filukulaŵila ati : Kuli ŵaŵo aŵekele peteŵe nakuMwana wambelele , kuŵe isyuko nekucindikwa neŵuleme neŵukulu insiku syonse isyamuyayaya !
66005014	Popele ifintu ifilaŵi ifyo fine fyalilaŵile ati : Ameni ! Neŵakulu naŵo ŵaliwilile pansi nekulukulamba .
66006001	Peŋka'po nalibwene pakwifununa Umwana wambelele pali kamo akatwisiŵilo uto tusanu natuŵili ; popele naliumfwile cimbi icafintu ifilaŵi ifyo fine cilukulaŵila nesiwi ilipalile ukululuma ati : Isa !
66006002	Peŋka nalibwene , lomba nikuli kafwalo utuŵile ; nawoyo uwaikelepo wali neŵuta ; eli kwapelwe kuli ye umuntinya ; naye alifumine ili acilo'ŵukali , ati akacile uŵukali kaŵili .
66006003	Ili aifunwine pakesiŵilo kaŵutuŵili , naliumfwile icintu icilaŵi icaŵufiŵili cilukulaŵila ati : Isa !
66006004	Peŋka kwalifumine kafwalo umbi ukasicile : nakuli woyo uwaikele-po kwalipelwe ukupokolola uŵutende mucalo capansi , ati ŵakalukwipayansyanya aŵantu : popele kwalipelwe kuli ye impoko ikulu .
66006005	Ili aifunwine pakesiŵilo kaŵututatu , naliumfwile icintu icilaŵi icaŵufitatu cilukulawila ati : Isa ! Peŋka nalibwene , lomba nikuli kafwalo ufitile ; nawoyo uwaikele-po wali nesikelo muminwe yakwe .
66006006	Popele naliumfwile isiwi pakati pafintu ifilaŵi ifyo fine lilukulaŵila ati : Icakwesya catiligu likobili , nefyakwesya fitatu ifyamabali nafyo likobili ; kaŵili amafuta nemfaina tekusiŵifya .
66006007	Ili aifunwine pakesiŵilo kaŵutune , naliumfwile isiwi lyacintu icilaŵi icaŵufine lilukulaŵila ati : Isa !
66006008	Peŋka nalibwene , lomba nikuli kafwalo uwakutuŵa panini : nawoyo uwaikele-po isina lyakwe niMfwa ; naSyeoli naye alimulondele ; popele kwalipelwe kuli ŵo uŵukulu , ubwapaluŵali lumo lwamaŵali onane amucalo capansi , ubwakwipaya kumpoko , nakunsala , nakumfwa , nakufilwani ifyamucalo .
66006009	Ili aifunwine pakesiŵilo kawetusanu , nalibwene mwifuŋgu lyaconto imitima yaŵaŵo aŵaipailwe pakuti pesiwi lyaŵaLesa , napakuti pali ŵumboni uŵo uŵu ŵali naŵo .
66006010	Naŵo ŵalililile nesiwi'likulu ati : Impindi syani , MweMfumu , mweŵaswetelele , mweŵacine , mulukuleko'kusinina nekulwila imilopa yesu ukuŵacito'mulandu aŵo aŵekele pacalo capansi ?
66006011	Peŋka kwalipelwe kuli ŵo ŵonse iminjila ituŵile ; kaŵili kwalilaŵilwe kuli ŵo ati : Mukatusye tanje panini , ili tafiŋgakonsiwa ifyakuŵapyunjisi aŵaŵyenu nakuŵakwaŵenu aŵakelelwa ukwipaiwa koti nimweŵo .
66006012	Popele nalibwene ili aifunwine pakesiŵilo akakukoŵeka-mo , lomba paliŵele necitulika icikulu ; nekasuŵa nako kaliŵele nekufita koti cikundulu camasako ; nemwensi wonse nawo waliŵele koti milopa ;
66006013	netuwaŋgawaŋga nato utwamwiulu twaliponene pacalo pansi , koti nifyopele'fyo ifi usilukumuna iŋkuyu isiŵisi umukuyu , pakuteŋkana kucipupu icikulu .
66006014	Kaŵili iulu lyalifumisiwe koti lipepala pakulifuŋga ; nemapili onse nensumbu syonse nasyo syalifumisiwe pamipunda yasiko .
66006015	Kaŵili imfumu isyamucalo capansi , nempemba , nefilolo ifikulu , neŵasambasi , neŵamakosa neŵasya ŵonse , neŵana-ŵaŵene ŵonse , ŵalifiseme mumaceŋgo namumabwe amumapili ;
66006016	nekulaŵila kumapili nakumabwe ati : Poneneni pali fweŵo , mukatufise pamenso aŵaŵo aŵekele peteŵe , nakukufitwa kwaMwana wambelele ;
66006017	pakuti kafika akasuŵa akakulu akakufitwa kwaŵo ; mbaninani uwisi ukwimakana ?
66007001	Panuma yafyefyo nalibwene iŋkalamba sine siliimakene pamikoŋko yonane iyamucalo capansi , siliikete ifipupu fyonane ifyamucalo capansi , fiiŋgesa ifipupu fyonse neli cimo kupupa pacalo neli nipacisiŵa neli nipamiti yonse .
66007002	Popele nalibwene iŋkalamba imbi ilukwima kumutulesuŵa , ili nekesiŵilo akakuciŋka akaŵaLesa ŵaMweo ; nayo yaliŵilicisye nesiwi'likulu kuŋkalamba isyo sine , kuli syo eko kwapelwe ukuŵifya icalo necisiŵa ,
66007003	nekulaŵila ati : Tekuŵifye'calo , neli cisiŵa , neli miti , ili tatuŋgawalemba nekesiŵilo pampumi syaŵo aŵapyunjisi ŵaŵaLesa .
66007004	Kaŵili naliumfwile ukupenda kwaŵaŵo aŵalembelwe nekesiŵilo , ŵalikumene amasausande umwanda umo nemakumi ane nemasausande ane peulu , aŵalembelwe aŵakumikoka yonse yaŵaIsilaeli .
66007005	Kumukoka waŵena-Juda kwalilembelwe aŵantu amasausande ikumi naaŵili ; Kumukoka waŵena-Lubeni amasausande ikumi naaŵili ; Kumukoka waŵena-Gadi amasausande ikumi naaŵili ;
66007006	Kumukoka waŵena-Asila amasausande ikumi naaŵili ; Kumukoka waŵena-Nafitali amasausande ikumi naaŵili ; Kumukoka waŵena-Manase amasausande ikumi naaŵili ;
66007007	Kumukoka waŵena-Simyoni amasausande ikumi naaŵili ; Kumukoka waŵena-Lefai amasausande ikumi naaŵili ; Kumukoka waŵena-Isaka amasausande ikumi naaŵili ;
66007008	Kumukoka waŵena-Sebuluni amasausande ikumi naaŵili ; Kumukoka waŵena-Josefi amasausande ikumi naaŵili ; Kumukoka waŵena-Benjamini kwalilembelwe aŵantu amasausande ikumi naaŵili .
66007009	Panuma yafintu ifyo nalibwene , lomba nikwiŵumba lyaŵantu ilikulu makosa ilyakuŵulo'kwisiŵo'kupendeka kuŵantu ŵonse neli umo ; aŵantu iŵumbe'lyo aŵafumine kumisyoŵo yonse nakuŵena ŵonse nakumikoka yonse nakumilaka yonse , ŵaliimakene pamenso eteŵe napamenso aMwana wambelele , ŵalifwite iminjila ituŵile , ŵali nefisako fyafincindu muminwe yaŵo ;
66007010	naŵo ŵaliŵilicisye nesiwi'likulu ati : Ukupuluka kuŵe kuli ŵaLesa ŵesu aŵekele peteŵe , nakuMwana wambelele !
66007011	Kaŵili iŋkalamba syonse syaliimakene ukusiŋguluke' teŵe neŵakulu nefintu ifilaŵi ifyo fine ; nasyo syaliwilile ubwifuneme pamenso eteŵe , nekulukulambila ŵaLesa ,
66007012	nekulaŵila ati : Ameni : Isyuko neŵuleme nemano nekutota nekucindika newukulu nemakosa kuŵe kuli ŵaLesa ŵesu insiku syonse isyamuyayaya ! Ameni .
66007013	Popele umbi uwapaŵakulu waliasucile nekulaŵila kuli neŵo ati : Aŵa aŵafwite iminjila ituŵile , mbaniŵani ? Ŵalifumine kulipi ?
66007014	Popele nalilaŵile kuli ye ati : Wasikulu ŵanji , muliisi . Naye alilaŵile kuli neŵo ati : Aŵa eŵaŵo aŵafumine kukukululuko'kukulu , awasamfisye iminjila yaŵo , nekwitufya mumilopa yaMwana wambelele .
66007015	Pakuti pali fyefyo ŵali pamenso eteŵe lyaŵaLesa , nekulukuŵapyunjila pakasuŵa napaŵusiku mwitempuli lyaŵo ; kaŵili aŵo aŵekele peteŵe ŵakafimba-po pali ŵo umutanda waŵo .
66007016	Naŵo tawakomfwe'nsala liŵili neli cilaka liwili , koku ; nekasuŵa nako takakaŵakalipila , neli ciŵe conse , koku ;
66007017	pakuti Umwana wambelele , uli pakati peteŵe , akaŵembela , nekuŵatanjilila kutuntupuntupu twamenda amweo ; naŵaLesa naŵo ŵakaŵasumwina iminsosi yaŵo kumenso aŵo .
66008001	Popele , ili aifunwine pakesiŵilo kaŵutusanu natuŵili , paliŵele nekukutumana kwiulu ukufika pakati pampindi imo .
66008002	Peŋka nalibwene iŋkalamba isyo sisanu nasiŵili isiimakene pamenso aŵaLesa ; lomba kwalipelwe kuli syo impeŋga sisanu nasiŵili .
66008003	Popele iŋkalamba naimbi nayo yaliisile nekwinamisya-po paconto , iyali nembale yegolide iyafinuncile bwino : lomba kwalipelwe kuli yo ifinuncile bwino ifinji , ati ikafipose milambu pamo nekutembela kwawaluŋgeme ŵonse paconto cegolide icali pamenso eteŵe .
66008004	Peŋka icusi icakufinuncile bwino pamo nekutembela kwawaluŋgeme kwaliimine kwiulu pamenso aŵaLesa ukufuma kuminwe yaŋkalambe'vo .
66008005	Popele iŋkalamba yaliŵulile imbale , nekwiisusya umulilo uwakuconto , nekwiposa pansi pacalo ; popele paliŵele ukululuma nemasiwi netumpesimpesi necitulika .
66008006	Peŋka iŋkalamba isyo sisanu nasiŵili isyali nempeŋga sisanu nasiŵili syalipembelele ukulisya .
66008007	Nayo iŋkalamba iyakutaŋga yalilisisye , eli paŵele imfula yamabwe nemulilo upataŋkene nemilopa , nekuposwa pansi pacalo ; popele uluŵali lumo lwamaŵali otatu amucalo capansi lwalipile , newumba limo nalyo lyamaŵumba otatu amiti lyalipile , necani conse icacifufya naco calipile .
66008008	Nayo Iŋkalamba yaŵusiŵili yalilisisye , eli paposelwe mucisiŵa koti lupili ulukulu ululukupya nemulilo ; popele uluŵali lumo lwamaŵali otatu acisiŵa lwaliŵele milopa ;
66008009	popele palifwile iŵumba limo lyamaŵumba otatu afintu ifileŋgelwe ifyamucisiŵa , ifyo ifyali nemweo ; neŵumba limo nalyo lyamaŵumba otatu amato lyalionawilwe .
66008010	Nayo iŋkalamba yaŵusitatu yalilisisye , eli kaponene mwiulu akawaŋgawaŋga akakulu , akalukwaka koti mumosyo , nekuponena peŵumba limo lyamaŵumba otatu amanika , napatuntupuntupu twamenda ;
66008011	kaŵili isina lyakawaŋgawaŋga ako Muti waŵululu ; popele uluŵali lumo lwamaŵali otatu amenda lwaliŵele neŵululu ; neŵantu aŵenji naŵo ŵalifwile kumenda , pakuti aliŵele nekulula .
66008012	Nayo Iŋkalamba yaŵusine yalilisisye , eli lwapaminwe uluŵali lumo lwamaŵali otatu akasuŵa , neluŵali lumo lwamaŵali otatu amwensi , neŵumba limo lyamaŵumba otatu atuwaŋgawaŋga : ati pakaŵe nemfinsi iŵumba limo lyamaŵumba otatu afyefyo ; nakaŵili ati uluwali lumo lwamaŵali otatu akasuŵa tekutuŵa , napaŵusiku fyopele'fyo .
66008013	Peŋka nalibwene nekumfwa iŋoŋga ilukupalala mukati mwiulu , ilukulaŵila nesiwi'likulu ati : Lisyamo ! Lisyamo ! Lisyamo ! ilyakuli ŵaŵo aŵekele pacalo capansi , pakuti pamasiwi akusyala-po alupeŋga lŵaŋkalamba isyo sitatu isili apepi ukulisya .
66009001	Nayo iŋkalamba yaŵusisanu yalilisisye , eli nabwene akawaŋgawaŋga akaponene kwiulu pacalo capansi ; kaŵili kwalipelwe kuli ko ulufuŋgulo ulwakucikanda icakuŵulo'kupela-ko .
66009002	Nako kaliiswile pacikanda icakuŵulo'kupela-ko ; eli cafutumine icusi mucikanda , koti cusi icamunyumbi ikulu ; peŋka akasuŵa nakaŵesya ŵalifitile pakuti pacusi ico icamucikanda .
66009003	Lomba ukufuma kucusi ico kwaliisile insye pacalo capansi ; neŵukulu naŵo bwalipelwe kuli syo , koti nifyopele'fyo ifi ŵali neŵukulu ŵaŋkalaŋoŋgo aŵamucalo capansi .
66009004	Popele kwalilaŵilwe kuli syo ati : Tekuŵifya icani icamucalo neli nimbuto syonse isyacifufya , tau , neli miti yonse , tau ; sombi weŋka aŵo-ŵantu aŵataŵakwete akesiŵilo kaŵaLesa pampumi syaŵo emuŋgawifya .
66009005	Kaŵili kwalisuminwe kuli syo ati tesi sikaŵepaye , koku , sombi ati ŵakapensiwe imyensi isanu ; nekupeŋga kwaŵo nako kwali koti kupeŋga kwamuntu pakumusuma kuli ŋkalanoŋgo .
66009006	Pansiku isyo aŵantu ŵakalukufwaya-fwaye'mfwa , sombi taŵakaiŵona neli kuŵona konse ; naŵo ŵakafwayo'kufwa , sombi imfwa ikaŵafyucila .
66009007	Kaŵili amekalilo ansye isyo ali koti niŵakafwalo aŵapembelele iŋkondo ; napamitwi yasiko napo pali koti mintinya ipalile iyegolide , napamenso pasiko napo pali koti nipamenso aŵantu .
66009008	Nasyo syali nemisisi koti misisi yaŵanakasi , nemeno asiko nao ali koti aŋkalamu .
66009009	Kaŵili syali nefyakulamina-mo intiŵi syaŵo koti fyamfitwe ; nekulila kwamapindo asiko nako kwali koti kulila kwaŋgolofwana syaŋkondo , kwaŵakafwalo aŵenji awalukuwutuka ukulukuya kuŋkondo ,
66009010	Kaŵili syali nemindo koti mindo syaŵaŋkalanoŋgo , nembola ; nakaŵili mumindo syasiko mwali uŵukulu bwasiko ubwakusomesya aŵantu imyensi isanu .
66009011	Kaŵili syali nemfumu iyakusiikalika , eŋkalamba iyamucikanda . Isina lyaiyo mumulaka waŵaEbeya niAbadona , namuŵuEla namo ili nesina lyakwe Apolyona .
66009012	Isyamo ilyakutaŋga lilipitile . Ŵona , palukwisa naambi amasyamo aŵili panuma yalilyo .
66009013	Nayo iŋkalamba iyakukoŵeka-mo yalilisisye , eli naumfwile isiwi limo ilyakufuma kumaseŋgo onane akuconto cegolide icili pamenso aŵaLesa ,
66009014	lilukulaŵila kuŋkalamba iyakukoŵeka-mo , iyali nelupeŋga ati : Kakulula Iŋkalamba isyo sine isikacilwe kunika iyo ikulu Yufilate !
66009015	Peŋka iŋkalamba isyo sine syalikakulwilwe , isyapembelele impindi , nekasuŵa , nemwensi , nemwaka , ati sikepaye iŵumba limo lyamaŵumba otatu aŵantunsi .
66009016	Kaŵili ukupenda kwamaŵumba aŵantu waŋkondo aŵapali ŵakafwalo kwalikumene amaŵumba aŵili , oŵilo masausande namasausande : naliumfwile ukupenda kwao .
66009017	Fyopele' fi nalibwene ŵakafwalo pakuŵoneka uko , naŵaŵo aŵaikele-po , ŵali nefyakulamina-mo intiŵi syaŵo ifyamulilo nefyawacinti , nefyamabwe amulilo ; kaŵili imitwi yaŵakafwalo aŵo yali koti mitwi yaŋkalamu : namutunwa twaŵo namo mwalifumine umulilo necusi nemabwe amulilo .
66009018	Kufyakukatasya ifyo fitatu kwaliipailwe iŵumba limo lyamaŵumba otatu aŵantunsi , kumulilo nakucusi nakumabwe amulilo , afumine mutunwa twaŵo .
66009019	Pakuti uŵukulu bwaŵakafwalo ŵuli mutunwa twaŵo namumicila yaŵo ; pakuti imicila yaŵo ilipalile insoka , ili nemitwi ; nakuli yeyo nako ŵalasomesya .
66009020	Sombi aŵasyele-po aŵantunsi , aŵataŵaipailwe kufyakukatasya ifyo , taŵaalulucile ukulukuleke'milimo iyakuminwe yaŵo , ati tekucindike'fiŵanda nefiwumbwawumbwa fyegolide nefyesilifa nefyaluŵemba nefyamabwe nefyaciti ; ifitafiisi ukuŵona neli kumfwa neli kwenda ;
66009021	kaŵili tawaalulucile ukuleko' kwipaya'ŵaŵyaŵo , neli ŵufwiti bwaŵo , neli ŵucencemesi bwaŵo , neli kwiŵa kwaŵo konse .
66010001	Popele apo nalibwene iŋkalamba imbi iyamakosa ilukuseluka kwiulu , ifwite ikumbi ; neŋkoŋgolo nayo yali pamutwi waiyo ; napamenso paiyo napo pali koti kasuŵa , nemakasa aiyo nao ali koti nimpanda syamulilo ;
66010002	nakaŵili muminwe yaiyo mwali akabuku akefunucile ; peŋka nelukasa lwaiyo ulwakulwine yalinyanticile pacisiŵa , nalolo ulwakucipiko nalo yalinyanticile pamutunta ;
66010003	nayo yaliŵilicisye nesiwi'likulu , koti nifyopele'fyo ifiŵuluma iŋkalamu ; popele ili yaŵilicisye ifilulumo ifyo fisanu nafiŵili fyalilaŵile amasiwi afifyo .
66010004	Lomba ili fyalaŵile ifilulumo ifyo fisanu nafiŵili , nati ŋkalembe : sombi naliumfwile isiwi ilyakufuma kwiulu ilyakulaŵila kuli neŵo ati : Ciŋka nekesiŵilo ifyo ifyalaŵile ifilulumo ifyo fisanu nafiŵili : tekufilemba !
66010005	Popele iŋkalambe'yo inabwene iliimakene pacisiŵa napamutunta yalisuntwile ukuŵoko kwaiyo ukwalwine kwiulu ,
66010006	nekulapa aŵo aŵali nemweo uwamuyayaya , awaleŋgele iulu nefintu ifilimo , necalo capansi nefintu ifili-mo , necisiŵa nefintu ifili-mo , ati impindi taikalukuli-po liŵili :
66010007	sombi pansiku syesiwi Iyaŋkalamba yaŵusisanu nasiŵili , ili ikalukuli apepi ukulisya , eli cikasila icamfiso caŵaLesa , koti fyeŵo ifyo ifiweme ifi ŵatulisye kuŵapyunjisi ŵaŵo aŵakusimika .
66010008	Popele isiwi ilyo ili naumfwile ukufuma kwiulu , lyalilaŵile liŵili kuli neŵo ati : Koya , upoke akabuku akefunucile muminwe yaŋkalamba iimakene pacisiŵa napamutunta .
66010009	Peŋka naliile kuŋkalamba nekulaŵila kuli yo ati : Mpeleni-po akabuku . Nayo yalilaŵile kuli neŵo ati : Poka , ukalye ! popele kakulula mumala oŵe , sombi mukanwa koŵe kakulukuli nense koti ŵuci .
66010010	Peŋka nalipokele akabuku muminwe yaŋkalamba , nekukalya ; popele mukanwa kanji kali nense koti ŵuci ; sombi ili nakalile , kalilulile mumala anji .
66010011	Peŋka kwalilaŵilwe kuli neŵo ati : Ukwelelwa weŵo ukusimika liŵili paŵantu aŵenji nemikoka nemilaka nemfumu .
66011001	Popele apo kwalipelwe kuli neŵo itete ilyapalile akasako ; popele Iŋkalamba yaliimakene nekulaŵila ati : Ima , wesye itempuli lyaŵaLesa , neconto camilambu , naŵaŵo aŵalukucindicila-mo .
66011002	Sombi uluŵansa ulwapesonde Iyetempuli ululeke , tekulwesya , pakuti lulipelwe kuŵenafyalo ; nemusi uyu uswetelele ŵakaunyantala-po imyensi amakumi ane naiŵili .
66011003	Kaŵili ŋkasipele'mboni syanji isyo siŵili , ati sikalukusimika insiku imyanda ikumi naiŵili nensiku amakumi asanu nalimo peulu , ili sifwite ifikundulu .
66011004	Isyo emyolife iŵili , efyakuteka-po inyale fiŵili , ifiimakene pamenso aŵaSikulu aŵamucalo capansi .
66011005	Popele kani umuntu afwaye ukusisomesya , umulilo uŋgafuma mukanwa kasisyo , nekulya utupondo twasisyo : lomba kani umuntu afwaye ukusisomesya , uyo euŋgepaiwa fyopele'fyo .
66011006	Isyo sili neŵukulu ubwakwisala kwiulu , iiŋgesa-kuloke'mfula pansiku syakusimika kwasisyo : kaŵili sili neŵukulu ubwapamenda ubwakwaalula milopa , nebwakupame'calo nefyakukatasya fyonse , impindi syonse koti kufwaya kwasisyo .
66011007	Ili sikakonsya ŵumboni bwasisyo , eli cikasiwusisye'ŋkondo icilwani icinina ukufuma mucikanda , nekusicilo'wukali , nekusiipaya .
66011008	Popele ifisa fyasisyo fikalala mumuseŵo uwamumusi uyo ukulu , uwilikilwe koti mupasi ati niSodoma naIjipiti , apa ŵatalicilwe ŵaSikulu ŵasisyo .
66011009	Popele aŵakufuma kumikoka yaŵantu nakuŵena nakumilaka nakumisyoŵo ŵakaŵone'fisa fyasisyo insiku sitatu neyafu ; taŵakasumina ati ifisa fyasisyo fikasikwe mufilende , tau .
66011010	Kaŵili aŵo aŵekele pacalo capansi wakasaŋgalala pali syo , nekulukwaŋga , nekupelansyanya impese ; pakuti aŵakusimika aŵo ŵoŵilo ŵaliŵapensesye aŵo aŵekele pacalo capansi .
66011011	Popele pakusila insiku isyo sitatu neyafu , ukupema kwamweo ukwakufuma kuli waLesa kwaliinjile muli ŵo , naŵo walitmakene pamakasa aŵo ; nemwenso ukulu nawo waliponene pali ŵaŵo aŵaŵabwene .
66011012	Naŵo ŵaliumfwile isiwi'likulu ilyakufuma kwiulu ilyakulaŵila kuli ŵo ati : Imineni ŋkuno , Eli ŵaimine mwiulu mwikumbi ; netupondo twaŵo nato twaliŵabwene .
66011013	Popele pampindi iyo paliŵele necitulika icikulu , popele uluŵali lumo lwamaŵali ikumi amumusi lwaliwile ; kaŵili kwalifwile kucitulika aŵantu amasausande asanu naaŵili : naŵo aŵasyele-po ŵalitinine , nekulemya ŵaLesa aŵakwiulu .
66011014	Isyamo lyaŵuaŵili lilipitile . Ŵona , isyamo lyaŵuatatu lilukwisa bwaŋgu .
66011015	Nayo iŋkalamba yaŵusisanu nasiŵili yalilisisye ; eli mwaŵele amasiwi akulu mwiulu , alaŵile ati : Uŵufumu ubwamucalo capansi ŵuliŵele ŵufumu bwaŵaSikulu ŵesu nebwaŵaKlistu ŵaŵo ; nawo ŵakalukubwikalika insiku syonse isyamuyayaya .
66011016	Naŵo aŵakulu aŵo amakumi aŵili naŵane , aŵaikele pamenso aŵaLesa pamateŵe aŵo , ŵaliwilile pansi ubwifuneme , nekulukucindika ŵaLesa ,
66011017	nekulaŵila ati : Tulukumutoteni , mweŵaSikulu Lesa , mweŴamakosa onse , mwemuli-po , mwemwali-po ; pakuti mwaŵula amakosa enu akulu , nekulukwikaliko'ŵufumu .
66011018	Popele aŵenafyalo ŵalifitilwe ; kaŵili kwaliisile uŵukali bwenu , nempindi iyakusololola neŵafwile , nempindi iyakuŵapela ukulambulwa aŵapyunjisi ŵenu aŵakusimika , newaluŋgeme , naŵaŵo aŵatonde'sina Iyenu , aŵacepele neŵakulu ; nempindi iyakuŵonala aŵo aŵalukuconala icalo capansi .
66011019	Peŋka paliisucile petempuli lyaŵaLesa ilyamwiulu , kaŵili lyalibwenekele mwitempuli lyaŵo ibokosi lyakulayana kwaŵo ; popele paliŵele utumpesimpesi , nemasiwi , nefilulumo , necitulika , nemfula yamabwe ikulu .
66012001	Peŋka akesiŵilo akakulu kalibwenekele mwiulu : nikumwanakasi ufwite akasuŵa , unyantile pamwensi , uwali nemuntinya watuwaŋgawaŋga ikumi natuŵili pamutwi wakwe .
66012002	Kaŵili wali nepafu ; nekulila pakulukupotwa , nekusomenwa ukufyala .
66012003	Kaŵili mwalibwenekele mwiulu nekesiŵilo kambi nako ; lomba nikuli koŋgamato ukasicile umukulu , uwali nemitwi isanu naiŵili nemaseŋgo ikumi , napamitwi yakwe pali imintinya isanu naiŵili .
66012004	Kaŵili icimindo cakwe calikulumwine iŵumba limo lyamaŵumba otatu atuŵaŋgawaŋga utwamwiulu , nekutuposa pacalo pansi . Popele koŋgamato waliimakene pamenso amwanakasi uwali apepi ukufyala , ati pakufyala ŋkalye umwana wakwe .
66012005	Popele umwanakasi walifyele umwana umwalalume , uŋgekalika imikoka yaŵantu yonse nekasako kacela ; peŋka umwana wakwe walitwitwe kwiulu kuli ŵaLesa nakwiteŵe lyaŵo .
66012006	Naye umwanakasi waliŵutucile ukuya kumpaŋga lukoso , ukwali nemupunda uwansicilwe kuli ŵaLesa , ati ŵakamuteŵete kopele uko insiku imyanda ikumi naiŵili nensiku amakumi asanu nalimo peulu .
66012007	Popele paliŵele neŋkondo kwiulu : Mikayeli neŋkalamba syakwe syalilwile iŋkondo nakoŋgamato ; nakoŋgamato naye neŋkalamba syakwe syalilwile ;
66012008	sombi tasyacilile amakosa , nemupunda wasiko nawo tawabwenekele liŵili kwiulu .
66012009	Popele koŋgamato uyo umukulu waliposelwe pansi , insoka iyo iyakale , iilicilwe ati Musensesi , niSatana , uwakutumpaika aŵantu ŵonse aŵamucalo capansi , waliposelwe pansi pacalo , neŋkalamba syakwe nasyo syaliposelwe pansi pamo nakwe .
66012010	Popele naliumfwile isiwi ilikulu mwiulu , ilyakulaŵila ati : Ŵukumo kwaisa ukupulusya nemakosa neŵufumu bwaŵaLesa ŵesu , neŵukulu bwaŵaKlistu ŵaŵo ; pakuti umusensesi waŵakwasu aJiposelwe pansi , uyo uwalukuŵasensa pamenso aŵaLesa ŵesu pakasuŵa napaŵusiku .
66012011	Naŵo ŵalimucilile amakosa pakuti pamilopa yaMwana wambelele , napakuti pesiwi lyaŵumboni bwaŵo ; kaŵili taŵatemenwe imyeo yaŵo , ŵalisumine ukufwa .
66012012	Pakuti pali fyefyo , saŋgalaleni mwemaulu , namwemwikalamo . Isyamo lili kucalo capansi nakucisiŵa ; pakuti umusensesi aliselucile kuli mweŵo , ali neŵukali uwukulu , pakuti aliisi ati ndi nempindi ice lukoso .
66012013	Naye koŋgamato , ili abwene ati ndiposelwe pansi pacalo , walikululwisye umwanakasi uyo uwafyele umwana umwalalume .
66012014	Peŋka kwalipelwe kumwanakasi uyo amapindo aŵili anoŋga ikulu , ati akapalale ukulukuya kumpaŋga kumupunda wakwe , uko uku alukuteŵetwa impindi imo , nempindi nasyo , neyafu lyampindi nalyo , ukumupulusya pamenso ansoka .
66012015	Popele insoka yalisipile kumwanakasi mukanwa kaiyo amenda koti ninika , ati ŋgaatwalwe kunika .
66012016	Peŋka umusili walimofweleko umwanakasi , nekucenama pakanwa kauo , nekumine'nike'yo iwasipile mukanwa kakwe koŋgamato .
66012017	Popele koŋgamato walimukalipile umwanakasi , nekufuma ukuya mukuwusye'ŋkondo paŵana ŵakwe aŵasyele-po , aŵalama'mafunde aŵaLesa , nekulukwikala naŵumboni bwaŵaYesu Klistu .
66013001	Popele apo naliimakene pamiseŋga iyakumumba yacisiŵa , nekuŵona icilwani cilukutuntuka ukufuma kucisiŵa , cali nemitwi isanu naiŵili nemaseŋgo ikumi ; napamaseŋgo aciko napo pali imintinya ikumi , napamitwi yaciko pali amasina amucobwe .
66013002	Kaŵili icilwani ici nabwene cali koti nincense , nemakasa aciko nao ali koti makasa akwe beya , nekanwa kaciko nako kali koti kanwa kaŋkalamu ; popele koŋgamato walicipele amakosa akwe , neteŵe lyakwe , neŵukulu ukwakuti .
66013003	Peŋka nalibwene umutwi waciko umbi umo koti walilasilwe ukwalufu ; kansi iciweŋga caciko icalufu calipolele : neŵantu ŵonse naŵo aŵamucalo capansi walikaŋkamene kucilwani ;
66013004	nekulukucindika koŋgamato , pakuti walicipele icilwani uŵukulu ; naŵo nekulukucindika icilwani , nekulaŵila ati : Mbaninani upalile icilwani ? Mbaninani uwisi ukuciŵusisya iŋkondo ?
66013005	Popele kwalipelwe kuli co akanwa akalukulaŵila ifyamaŋkuluwinda nefyamucobwe ; kaŵili kwalipelwe kuli co uŵukulu ubwakwikala imyensi amakumi ane naiŵili .
66013006	Peŋka caliasamine pakanwa kaciko mukucoŵola ŵaLesa , nekucoŵole'sina lyaŵo nemutanda waŵo , naŵaŵo aŵaikele mwiulu .
66013007	Kaŵili kwalipelwe kuli co ukuwusye'ŋkondo pawaluŋgeme , nekuŵacila uŵukali ; kaŵili kwalipelwe kuli co uŵukulu ubwapaŵena ŵonse , nemikoka yonse , nemilaka yonse , nemisyoŵo yonse .
66013008	Popele ŵonse aŵekele pacalo capansi ŵakalukucicindika , aŵo ŵonse amasina aŵo taalembelwe mwibuku lyaMweo ilyaMwana wambelele uwaipailwe ukufuma kumpindi iyakuleŋgwe'calo capansi .
66013009	Kani umuntu ali nematwi , ŋgaomfwe .
66013010	Uyo usimicilwe wakutapwa eukaya muli ŵukaili . Uwakwipaya kumpoko , uyo euŋgepaiwa nakumpoko . Muno emuli umutimanteka nekucetekela kwawaluŋgeme .
66013011	Popele apo nalibwene icilwani cimbi cilukufuma mumusili ; cali nemaseŋgo aŵili koti mwana wambelele , nekulaŵila koti nikoŋgamato ,
66013012	Naco cilukucito'ŵukulu ŵonse ubwacilwani icakutaŋga pamenso aciko ; nekupanjila icalo capansi naŵaŵo aŵekele-mo ati ŵacindike icilwani icakutaŋga , icapolele iciŵeŋga caciko icalufu .
66013013	Kaŵili cilukucita utwisiŵilo utukulu , ukulukuponesya pacalo capansi umulilo uwakufuma kwiulu pamenso aŵantu .
66013014	Kaŵili cilukuŵatumpaika awekele pacalo capansi , pakuti patwisiŵilo utwapelwe kuli co mukucita pamenso acilwani ; nekulaŵila kuli ŵaŵo aŵekele pacalo ati : Citeni iciŵumbwaŵumbwa icakucilwani , icili neciweŋga campoko , iciikele nemweo .
66013015	Kaŵili kwalipelwe kuli co ati cipele umweo iciŵumbwaŵumbwa cacilwani , ati iciwumbwawumbwa cacilwani cilaŵile , cileŋgesye ati ŵonse aŵo aŵataŵacindika iciŵumbwaŵumbwa cacilwani cikepaiwe .
66013016	Kaŵili calicitile ati ŵonse , aŵacepele neŵacindeme , neŵaŵile neŵapeŋgele , neŵana-ŵaŵene neŵasya , ŋgaŵapelwe akesiŵilo kalulembo pamaŵoko aŵo alwine neli nipampumi syaŵo ;
66013017	nakaŵili ati aŵantu ŵonse neli umo tekwisiŵa ukuula neli kuulisya ; sombi eŋko'yo uli nekesiŵilo kalulembo , kani lisina lyacilwani , kani kupenda kwesina lyaciko , euŋgesiwa ukuula .
66013018	Pano nipamano , Uyo uli nemilaŋgwe ŋgaapende ukupenda kwacilwani , pa kuti kupenda kwamuntunsi ; nekupenda kwaciko nako myanda isanu naumo nemakumi asanu nalimo nafisanu nacimo .
66014001	Popele apo nalibwene , lomba nikuMwana wambelele aliimakene palupili lwaSayoni , neŵantu pamo nakwe amasausande umwanda umo nemakumi ane naane peulu , ŵali nesina lyakwe nesina lyaŴawisi ililembelwe pampumi syaŵo .
66014002	Peŋka naliumfwile isiwi ilyakufuma kwiulu koti lisiwi lyamenda aenji , nakoti lisiwi lyacilulumo icikulu ; kaŵili isiwi ilyo ili naumfwile lyali koti lisiwi lyaŵakulisya'mesela , aŵalukulisya'mesela aŵo .
66014003	Kaŵili walukwimba ulwimbo koti lwaŵukumo pamenso eteŵe napamenso afintu ifilaŵi ifyo fine napamenso aŵakulu . Kaŵili papo'muntu uwaisiŵile ukusambila ulwimbo ulo , sombi ŵeŋka'wo amasausande umwanda umo nemakumi ane naane peulu , aŵaulilwe mucalo capansi , eŵaisiŵile ukulusambila .
66014004	Aŵo eŵaŵo aŵataŵaliŵifisye neŵanakasi ; pakuti ŵasice aŵaswetele . A ŵo eŵaŵo aŵalondo'Mwana wambelele uko konse ukwalukuya . Aŵo ŵaliulilwe pakati paŵantunsi , ifyamutulu ifyakuli ŵaLesa nakuMwana wambelele .
66014005	Nakaŵili mutunwa twaŵo tamubwenekele ifyakutumpaika neli cimo : pakuti ŵakuŵule'milandu pamenso eteŵe lyaŵaLesa .
66014006	Popele nalibwene iŋkalamba imbi ilukupalala mukati mwiulu , ili neCeŵo leiweme icamuyayaya icakutulisya kuli ŵaŵo aŵekele pacalo capansi , nakumisyoŵo yonse , nakuŵena ŵonse , nakumilaka yonse , nakumikoka yonse ;
66014007	nayo yalilaŵile nesiwi'likulu , ati : Muŵatonde ŵaLesa , muŵapelo'ŵuleme ; pakuti yafika impindi yakusololola kwaŵo ; mulukuŵacindika aŵo aŵacitile iulu necalo capansi necisiŵa netuntupuntupu twamenda .
66014008	Peŋka yalilondele naimbi iŋkalamba iyaŵusiŵili , nekulaŵila ati : Babiloni uyo-musi ukulu uliwile , uliwile , pakuti walinwinsisye imikoka yaŵantu yonse imfaina syaŵukali bwaŵucencemesi bwauo !
66014009	Kaŵili yalisilondele naimbi iŋkalamba iyaŵusitatu , nekulaŵila nesiwi'likulu ati : Kani umuntu acindike icilwani neciŵumbwaŵumbwa caciko , nekupoka' kesiŵilo akalulembo pampumi yakwe neli nipakuŵoko kwakwe ,
66014010	uyo eukanwa kaŵili kumfaina syaŵukali bwaŵaLesa , isikumbilwe isyakuwule'kusaŋkana nafimbi muŋkomeci yakufitwa kwaŵo ; kaŵili akakululusiwa nemulilo nemabwe amulilo pamenso aŋkalamba isiswetelele , napamenso aMwana wambelele :
66014011	popele icusi icakukululuka kwaŵo cilukufutumina mwiulu insiku syonse isyamuyayaya ; kaŵili tawatusya-po pakasuŵa neli nipaŵusiku aŵo aŵalukucindika icilwani neciŵumbwaŵumbwa caciko , naŵaŵo ŵonse aŵakupoka akesiŵilo akalulembo akesina lyaciko .
66014012	Pano epamutimanteka waŵaluŋgeme : pano epali ŵaŵo aŵalukulama' mafunde aŵaLesa , nekucetekela kwaŵaYesu .
66014013	Popele apo naliumfwile isiwi ilyakufuma kwiulu ilyakulaŵila kuli neŵo ati : Ulembe ati : Ŵalisyucile aŵafwile aŵakufwila muli ŵaSikulu ukufuma kuli ŵuŵuno-ŵukumo . Umupasi ati : Cine , ati ŵakalukutusya kukupyuŋga kwaŵo ; pakuti imilimo yaŵo ilaŵalonda .
66014014	Peŋka nalibwene , lomba nikwikumbi ilituŵile , napekumbi napo paliikele upalile Umwana waMuntunsi , uwali nemuntinya wegolide pamutwi wakwe , namuminwe yakwe icikwakwa icitwile .
66014015	Peŋka naimbi iŋkalamba yalifumine mwitempuli ili imulilila nesiwi'likulu uyo uwaikele pekumbi , ati : Tuma icikwakwa coŵe , ukacese , pakuti yafike'mpindi iyakucesa , pakuti ifyakucesa ifyapacalo capansi filipile ukwakuti !
66014016	Naye uyo uwaikele pekumbi waliposele icikwakwa cakwe pacalo capansi ; napo pacalo paliceselwe .
66014017	Peŋka naimbi iŋkalamba yalifumine mwitempuli ilyamwiulu , nayeyo nayo yali necikwakwa icitwile .
66014018	Naimbi iŋkalamba kaŵili yalifumine muconto , iyali neŵukulu ubwapamulilo ; nayo yaliŵilicisye nesiwi'likulu kuli yeyo iyali necikwakwa icitwile , ati : Tume'cikwakwa coŵe icitwile , ukaswe ifisaŋgo fyamufaina uwapacalo capansi , pakuti imfaina syauo silipile !
66014019	Nayo iŋkalamba yaliposele pansi pacalo icikwakwa caiyo , nekuloŋgela ifyamfaina ifyapacalo capansi , nekufiposa mulusanso ulukulu ulwaŵukali bwaŵaLesa .
66014020	Peŋka ulusanso lwalinyantawilwe-po pesonde lyamusi ; namo mwalifumine imilopa mulusanso , iyakufika nakuŋkoŵeko syaŵakafwalo , nekukumana amasitalyo imyanda ikumi naisanu muli isanu naumo .
66015001	Peŋka nalibwene nakambi akesiŵilo mwiulu , akakulu akakukaŋkamana , iŋkalamba sisanu nasiŵili isyali nefyakukatasya fisanu nafiŵili , ifyakupela-ko , pakuti muli fyo emo ŵukonsiwa uŵukali bwaŵaLesa .
66015002	Popele nalibwene koti nikucisiŵa cacilolelo icisaŋkene nemulilo ; naŵaŵo aŵacilile amakosa napacilwani , napaciŵumbwaŵumbwa caciko , napakesiŵilo , kaciko akalulembo , napakupenda kwesina lyaciko , ŵaliimakene pacisiŵa cacilolelo , ŵali nemesela aŵaLesa .
66015003	Naŵo ŵalukwimbo'lwimbo lwakwe Mose umupyunjisi waŵaLesa , nelwimbo lwaMwana wambelele , nekulaŵila ati : Imilimo yenu ikulu , yakukaŋkamana , MweŵaSikulu Lesa , mweŴamakosa onse : insila syenu sililuŋgeme , syacine , mweMfumu yamuyayaya !
66015004	MweŵaSikulu , mbaninani utaakalukumutondeni , utaakalukulemye'sina Iyenu ? Pakuti mweŵo mweŋka emweŵaswetelele ; pakuti imikoka yaŵantu yonse ikesa , ikalukulambila pamenso enu ; pakuti imilimo yenu iluŋgeme yalibwenekele .
66015005	Panuma yafyefyo nalibwene , lomba petempuli lyesema lyaŵumboni mwiulu paliisucile ;
66015006	namo mwitempuli mwalifumine iŋkalamba isyo sisanu nasiŵili isyali nefyakukatasya ifyo fisanu nafiŵili , syalifwite iŋguŵo iswetele ituŵile , napamaŵele asiko napo palisiŋgulucile imisipi yegolide .
66015007	Popele cimbi , icapafintu ifilaŵi ifyo fine , calisipele iŋkalamba isyo sisanu nasiŵili imbale syegolide sisanu nasiŵili isiiswile uŵukali bwaŵaLesa , aŵali nemweo uwamuyayaya .
66015008	Peŋka mwitempuli calikumene lukoso icusi icakufuma kuŵuleme bwaŵaLesa nakumakosa aŵo ; popele papo'muntu uwaisiŵile ukwinjila mwitempuli , ili tafiŋgasila ifyakukatasya ifyo fisanu nafiŵili ifyaŋkalamba isyo sisanu nasiŵili .
66016001	Lomba naliumfwile isiwi ilikulu ilyakufuma mwitempuli lilukulaŵila kuŋkalamba isyo sisanu nasiŵili ati : Kamuyeni , muketile pacalo ifyamumbale isyo sisanu nasiŵili isyaŵukali bwawaLesa .
66016002	Nayo yaliile iyakutaŋga , nekwitulwila ifyamumbale yaiyo pacalo ; popele paliŵele cilonda iciŵipile icakusomena pawantu aŵo aŵali nekesiŵilo kalulembo akacilwani ico , aŵalukucindika iciŵumbwaŵumbwa caciko .
66016003	Nayo iyaŵusiŵili yaliitulwile ifyamumbale yaiyo pacisiŵa ; naco caliŵele milopa koti yamuntu ufwile ; popele fyalifwile ifintu fyonse ifyali nemweo ifyamucisiŵa .
66016004	Nayo iyaŵusitatu yaliitulwile ifyamumbale yaiyo panika napatuntupuntupu twamenda ; nato twaliŵele milopa .
66016005	Peŋka naliumfwile iŋkalamba yamenda ilukulaŵila ati : MweŴaswetolele muli ŵaluŋgeme , mwemuli-po , mwemwali-po ; pakuti mwalisololwele'fyo ;
66016006	pakuti ŵalipokomwesye imilopa yawaluŋgeme neyaŵakusimika , nemilopa nayo emwaŵapele ukunwa : pakuti ŵalielelwe'fyo .
66016007	Peŋka nalicumfwile iconto cilukulawila ati : Icine mweŵaSikulu Lesa , mweŴamakosa onse , ukusololola kwenu kwacine , kuliluŋgeme !
66016008	Nayo iyaŵusine yaliitulwile ifyamumbale yaiyo pakasuŵa ; popele kwalipelwe kuli ko ukuŵaŵaŵula aŵantu mumulilo .
66016009	Naŵo aŵantu ŵaliŵabwilwe kuciŵe icikulu ; naŵo ŵalicobwele isina lyaŵaLesa , aŵali nemakosa apafyakukatasya ifyo ; sombi taŵaalulucile ukulukuŵapelo'ŵuleme , ŵaŵa .
66016010	Nayo iyaŵusisanu yaliitulwile ifyamumbale yaiyo peteŵe lyacilwani ; naŵo uŵufumu bwaciko bwaliŵele nemfinsi ; neŵantu naŵo nekulukusyete'mini syaŵo pakuti pakusomenwa ,
66016011	nekulukucoŵola ŵaLesa ŵakwiulu pakuti pakusomenwa kwaŵo napakuti pafilonda fyaŵo ; sombi tawaalulucile ukuleke'milimo yaŵo , waŵa .
66016012	Nayo iyakukoŵeka-mo yaliitulwile ifyamumbale yaiyo panika iyo ikulu Yufilate ; popele amenda amomo alipwile ; ati ikawame insila yamfumu isyakumutulesuŵa .
66016013	Peŋka nalibwene mukanwa kakwe koŋgamato , namukanwa kacilwani , namukanwa kawakusimika uyo uwakutumpaika , mulukufuma imipasi iŵipile itatu koti niŵaŵombwe ;
66016014	pakuti iyo mipasi yafiŵanda , iilukucito'twisiŵilo , iilukuya kumfumu isyamucalo conse icapansi icili-mo aŵantu , mukusiŵuŋganisisya kuŋkondo iyakasuŵa ako akakulu akaŵaLesa Aŵamakosa onse .
66016015	( Ŵona , ndukwisa koti nisilumfundi ! Alisyucile uyo upembelela , ulama bwino ifyakufwala fyakwe , eŋgesa-kwenda matako lukoso , neŵantu naŵo weŋgesa-kuŵona insoni syakwe ! )
66016016	Popele yalisiwuŋgenye pantu apo apelicilwe muŵuEbeya ati niAmagedono .
66016017	Nayo iyaŵusisanu nasiŵili yaliitulwile ifyamumbale yaiyo pali kaŵesya ; peŋka mwalifumine isiwi ilikulu mwiteŵe mwitempuli ilyakwiulu ati : Fyacitwa !
66016018	Popele kwaliŵele utumpesimpesi nemasiwi nefilulumo ; nekuŵa necitulika icikulu , icakuŵe'fyo takwali-po impindi yonse iyakwikala aŵantu pacalo capansi , icitulika icikulu makosa icakuŵe'fyo .
66016019	Lomba umusi uyo ukulu walilekene patatu ; nemisi yaŵenafyalo nayo yaliwile . Kaŵili Babiloni umukulu walilaŋgulucilwe pamenso aŵaLesa , mukupelwa iŋkomeci yamfaina syaŵukali bwakufitwa kwaŵo .
66016020	Nakaŵili insumbu syonse syalifyucile , nemapili nao taabwenekele .
66016021	Peŋka imfula yamabwe akulu yaliponene kwiulu pawantu : amabwe ayo onse akwesya italanto ; popele aŵantu ŵalicobwele ŵaLesa pakuti pacakukatasya camfula yamabwe ; pakuti icakukatasya caiyo cali cikulu ukwakuti .
66017001	Lomba kwaliisile imo iyaŋkalamba isyo sisanu nasiŵili isyali nembale isyo sisanu nasiŵili , nekulaŵila naneŵo ati : Isa kuno , ŋkulanjisye umulandu uwamwanakasi umucencemesi uyo umukulu uwikele pamenda aenji :
66017002	uyo syacitile uŵucencemesi nakwe imfumu isyamucalo capansi ; naŵaŵo aŵekele mucalo capansi ŵalipendelwe kumfaina syaŵucencemesi bwakwe .
66017003	Peŋka yalimpintile muMupasi kumpaŋga lukoso ; eli nabwene umwanakasi waliikele pacilwani icikasicile cee , icali nemasina amucobwe ponse ponse , nemitwi isanu naiŵili , nemaseŋgo ikumi .
66017004	Kaŵili umwanakasi uyo walifwite ififitile nefikasicile , nekutaŋgala negolide nemabwe amakweŵo apatali naŵamagalite ; namuminwe yakwe namo mwali neŋkomeci yegolide iiswile ifyakukowesya nefiŵipile ifyaŵucencemesi bwakwe ;
66017005	kaŵili pampumi yakwe palilembelwe nesina ati : ICAMFISO , BABILONI UMUKULU , WANYINAWO AWACENCEMESI NEŴAFYAKUKOWESYA IFYAMUCALO CAPANSI .
66017006	Kaŵili nalibwene umwanakasi uyo walipendelwe kumilopa yawaluŋgeme , nakumilopa yamboni syaŵaYesu isyasumine ukuŵaposela imyeo yasiko . Popele ili namubwene , nalikaŋkamene nekukaŋkamano'kwakuti .
66017007	Popele iŋkalamba yalilaŵile kuli neŵo ati : Mbanindo wakaŋkamanina ? Nakukuŵula icamfiso icakumwanakasi , necakucilwani icimupintile , icili nemitwi isanu naiŵili nemaseŋgo ikumi .
66017008	Icilwani ici wabwene , epo cali akale , ŵukumo taci-po , sombi cili apepi ukufuma mucikanda , nekuya kukonalwa . Kansi aŵo aŵekele pacalo capansi ŵakakaŋkamana , aŵo aŵataŵalembelwe amasina aŵo mwibuku lyaMweo ukufuma kukuleŋgwa kwacalo capansi , ili ŵakaŵone'cilwani , ati cali akale , ŵukumo taci-po , sombi cikesapo .
66017009	Pano nipamutima uli nemano . Imitwi iyo isanu naiŵili mapili asanu naaŵili , ekele-po umwanakasi :
66017010	kaŵili nimfumu sisanu nasiŵili ; sisanu siliwile , imbi nayo imo epo ili , naimbi nayo taiŋgesa : popele pakwisa , ukwelelwa yo ukwikala panini .
66017011	Kaŵili icilwani , icali-po akale , icitaci-po ŵukumo , icine naco nimfumu yaŵusisanu nasitatu , ili peŵumba lyasyesyo sisanu nasiŵili ; naco cilukuya kukonalwa .
66017012	Kaŵili amaseŋgo ayo ikumi awabwene nimfumu ikumi , isitasiŋgapoko'wufumu i sombi sikapoko'ŵukulu koti nimfumu , pamo necilwani , impindi imo .
66017013	Isyo sili nemutima umo ; kaŵili sikacipele'cilwani amakosa asiko neŵukulu bwasiko .
66017014	Isyo sikamuwusisye'ŋkondo Umwana wambelele ; naye Umwana wambelele akasicilo' ŵukali , pakuti ye niŵaWisikuluŵo ŵasikulu ŵonse , niMfumu yamfumu syonse ; naŵaŵo aŵali nakwe pamo , aŵetilwe , aŵasalulwilwe , aŵakucetekelwa , naŵo ŵakacilo'ŵukali .
66017015	Kaŵili yalilaŵile kuli neŵo ati : Amenda ayo wabwene , apekele umwanakasi umucencemesi , ŵantu nemaŵumba nemikoka nemilaka .
66017016	Peŋka amaseŋgo ayo ikumi ayo wabwene necilwani akafitilwa umucencemesi , nekumuŵifya nekumuleŋgela matako lukoso , nekulya umunefu wakwe , nekumocelela mumulilo .
66017017	Pakuti ŵaLesa ŵaliapele mumitima yaako ukucita koti kufwaya kwaŵo , nekusuminansyanya , nekupelo'ŵufumu bwaako kucilwani , ili taaŋgakonsiwa amasiwi aŵaLesa .
66017018	Kaŵili umwanakasi uyo wabwene musi uyo ukulu , uwikaliko'ŵufumu pamfumu isyamucalo capansi .
66018001	Panuma yafyefyo nalibwene iŋkalamba imbi ilukuseluka kwiulu , ili neŵukulu ukwakuti ; popele icalo calituŵile kuŵuleme bwaiyo .
66018002	Nayo yaliŵilicisye nesiwi lyamakosa ati : Babiloni umukulu aliwile , aliwile ; aliŵele mwakwikale'fiŵanda , mwakulame'mipasi iŵipile yonse , mwakulame'fyuni fyonse ifiŵipile ifyakukanaminwa .
66018003	Pakuti kumfaina syaŵukali bwaŵucencemesi bwakwe imikoka yaŵantu yonse eko iwile ; kaŵili imfumu isyamucalo capansi syalicitile nakwe uŵucencemesi , neŵolisi aŵamucalo capansi ŵalisambele kumakosa aŵunama bwakwe .
66018004	Kaŵili naliumfwile isiwi limbi ilyakufuma kwiulu ilyakulaŵila ati : Fumeni-mo muli ye , mweŵantu ŵanji , mwiŋgaambala nekuŵifya kwakwe , mwiŋgesa-kupoka ifyakukatasya fyakwe ;
66018005	pakuti ukuŵifya kwakwe kulificile nakwiulu , naŵaLesa naŵo walilaŋgulucile ukusendama kwakwe .
66018006	Mumubwesesye koti nifyopele'fyo ifi wamupeleni namweŵo , mumulambule kuŵili koti milimo yakwe ; muŋkomeci iyo akumbile , mumukumbile-mo kuŵili .
66018007	Koti nifyopele'fyo ifi alitotele nekuŵa neŵunama , fyopele'fyo mumupele ukukululuka nekuŵombomana ; pakuti alukulaŵila mumutima wakwe ati : Ndiikele ninemfumu , nsili ninemukamfwilwe , tesi ŋkawone ukuŵombomana .
66018008	Pakuti pali fyefyo pakasuŵa kamo pakesa ifyakukatasya fyakwe , imfwa nekuŵombomana nensala ; naye akapililila mumulilo , pakuti ŵaSikulu Lesa aŵalukumusinina ŵamakosa .
66018009	Popele imfumu isyamucalo capansi , isyacitile uŵucencemesi nekulukwikala nakwe newunama , sikamulila nemisowa , pakuŵone'cusi cakupya kwakwe ,
66018010	ili ŵemakana ukutali pakuti pakutina ukukululuka kwakwe , nekulaŵila ati : Lisyamo ! Lisyamo ! Umusi uyu ukulu Babiloni , umusi wamakosa ! pakuti pampindi imo paisa ukusinina koŵe !
66018011	Kaŵili aŵolisi aŵamucalo capansi ŵakamulila nekuŵombomana , pakuti papo'muntu uwakuula liŵili amaŵoni aŵo ;
66018012	amaŵoni egolide , nesilifa , nemabwe amakweŵo apatali , naŵamagalite , neŋguwo isinacile , nesifitile , nesyabwandafuŵe , nesikasicile ; nefiti fyatwino fyonse , nefintu fyonse ifyalwino lwansofu , nefintu fyonse ifyafiti ifyamakweŵo apatali , nefyaluŵemba , nefyamfitwe , nefyaŋgulu :
66018013	nacinamomo , naamomo , nefyakoca ifinuncile bwino , nemafuta akusufya , nalibona , nemfaina , nemafuta amaolife , newuŋga uŵupelekele , natiligu , neŋombe , nembelele , naŵakafwalo neŋgolofwana , neŵasya ; nemitima yaŵantu .
66018014	Kaŵili ifisepo ifyo ifi wakumbilwe umutima woŵe , filifumine kuli weŵo ; nefintu fyonse nafyo ifinacile ifiweme filifwile ukufuma kuli weŵo ; aŵantu taŵakafiŵona liŵili .
66018015	Aŵolisi ŵafintu ifyo , aŵaŵele nekuŵila kuli ye , ŵakemakano'kutali pakuti pakutina ukukululuka kwakwe , ili ŵalila nemisowa :
66018016	nekulaŵila ati : Lisyamo ! Lisyamo ! Umusi uyu ukulu , uwafwite iŋguwo isinacile nesifitile nesikasicile , uwataŋgele negolide nemabwe amakweŵo apatali naŵamagalite !
66018017	Pakuti pampindi imo uŵuŵile ubwakuti ubwakuŵe'fyo ŵuliŵele bwalukoso ! Nakaŵili aŵene ŵamato ŵonse , neŵantu ŵonse aŵalukwenda mumato , neŵoŵesi , nawawo ŵonse aŵali nemilimo yaŵo pacisiŵa , ŵaliimakene ukutali ,
66018018	nekulila , pakutamba icusi icakupya kwauo , nekulawila ati : Mbawisamusi upalile umusi uyu ukulu ?
66018019	Naŵo ŵaliliposele ifukutu pamitwi yaŵo , nekulukulila nemisowa nekuŵombomana , nekulawila ati : Lisyamo ! Lisyamo ! Umusi uyu ukulu , umu ŵasambalile ŵonse aŵali nemato pacisiŵa , pakuti pama kweŵo auo apatali ! Pakuti pampindi imo uliŵele walukoso !
66018020	Kamusemba pali wo , weulu , namwewaluŋgeme , namwentanjisi , namwewakusimika : pakuti ŵaLcsa ŵaucito' mulandu uyu mwausinine .
66018021	Popele iŋkalamba yamakosa yaliŵulile ibwe , koti cibwe icikulu icakupelapo , nekuliposa mucisiŵa , nekulaŵila ati : Fyopele'fyo Babiloni , umusi ukulu , ukawisiwa nemakosa ; taukaŵoneka liŵili .
66018022	Kaŵili isiwi lyaŵakulisya amesela netulimba nemisembe nempeŋga talikomfwanika muli weŵo liŵili ; nakaŵili ŵamasili ŵonse aŵamilimo yonse taŵakaŵoneka neli umo muli weŵo liŵili ; nakaŵili isiwi lyebwe ilyakupela-po talikomfwanika muli weŵo liŵili ;
66018023	nekutuŵa kwanyale nako takukatuŵa muli weŵo liŵili ; nakaŵili isiwi lyawakuupa nelyawakuupwa talikomfwanika muli weŵo liŵili ; pakuti aŵolisi ŵoŵe ŵali nimfumu isyamucalo capansi ; pakuti imikoka yaŵantu yonse yalitumpaicilwe kuŵufwiti ŵoŵe .
66018024	Kaŵili mumusi uyo mwalibwenekele imilopa yaŵakusimika neyawaluŋgeme neyaŵantu ŵonse aŵaipailwe pacalo capansi .
66019001	Panuma yafintu ifyo naliumfwile koti lisiwi ilikulu ilyaŵantu aŵenji mwiulu ati : Aleluya ! Ukupulusya neŵuleme nekucindikwa nemakosa fiŵe kuli ŵaSikulu Lesa wesu !
66019002	Pakuti ukusololola kwaŵo kwacine , kuliluŋgeme ; pakuti ŵasololola nemwanakasi umucencemesi uyo umukulu , uwaŵifisye icalo neŵucencemesi bwakwe ; ŵailwila imilopa yaŵapyunjisi ŵaŵo kuminwe yakwe .
66019003	Peŋka naliŵili ŵalilaŵile ati : Aleluya ! Kaŵili icusi cakwe cilafutuma insiku syonse isyamuyayaya .
66019004	Popele aŵakulu aŵo amakumi aŵili naŵane nefintu ifilaŵi ifyo fine fyaliwilile pansi , nekuŵacindika ŵaLesa aŵekele peteŵe , nekulaŵila ati : Ameni ! Aleluya !
66019005	Peŋka isiwi lyalifumine kwiteŵe ati : Cindikeni ŵaLesa wesu , mweŵapyunjisi ŵaŵo mwense , mwemuŵatonda , mweŵacepele namweŵacindeme !
66019006	Eli naumfwile koti lisiwi Iyeŵumba lyaŵantu ilikulu , nakoti lisiwi lyamenda aenji , nakoti lisiwi lyafilulumo ifyamakosa , lilukulaŵila ati : Aleluya ! pakuti ŵaSikulu Lesa wesu ŵalukwikaliko'ŵufumu !
66019007	Ŋgatusaŋgalale , tusembe ; ŋgatuwapele uŵuleme ! pakuti uŵuufi bwaMwana wambelele bwafika , nemukasi wakwe naye waliansika !
66019008	Kaŵili kwalipelwe kuli ye ati ŋgaafwale iŋguwo inacile ituwile iswetele ; pakuti iŋguwo iyo inacile milimo iluŋgeme iyawaluŋgeme .
66019009	Popele yalilaŵile kuli neŵo ati : Ulembe ati : Ŵalisyucile aŵo aŵetilwe ati ŵese kucitenje icakulya kuŵuufi bwaMwana wambelele ! Kaŵili yalilaŵile kuli neŵo ati : Ayo masiwi aŵaLesa acine .
66019010	Popele naliwilile pansi apepi pamakasa aiyo mukwicindika . Nayo yalilaŵile kuli neŵo ati : Wicite'fyo ! Ninemupyunjisi umuŵyoŵe , mupyunjisi umuŵyaŵo aŵakwanu aŵali naŵumboni bwaŵaYesu : ucindike ŵaLesa ! pakuti ŵumboni bwaŵaYesu eMupasi wakusimika .
66019011	Popele apo nalibwene kwiulu kuliisucile ; lomba ŵona , nikuli kafwalo utuŵile , nawoyo uwaikele-po walilicilwe ati Wakucetekelwa Wacine , naye mukuluŋgama emo asololola nekutula iŋkondo .
66019012	Amenso akwe kwaka kwamulilo , napamutwi pakwe napo pali imintinya iinji ; ali nesina ililembelwe ilyakuŵulo' kwisiŵa aŵantu ŵonse , sombi ye umwine euŋgaliisiwa .
66019013	Naye alifwite icakufwala icakufwafwasiwa mumilopa ; nesina lyakwe nalyo liliilicilwe ati Lisiwi lyaŵaLesa .
66019014	Popele amaŵumba afita amwiulu alimulondele pali ŵakafwalo aŵatuŵile , alifwite iŋguwo ituŵile iswetole .
66019015	Kaŵili mukanwa kakwe mwalifumine impoko itwile , ati ŋgaapame-ko imikoka yaŵantu ; kaŵili akaikalika nekasako kacela ; nakaŵili alukunyantala mulusanso lwamfaina ulwaŵukali bwakufitwa kwaŵaLesa Aŵamakosa onse .
66019016	Nakaŵili ali nesina ililembelwe pacakufwala cakwe napaciŵelo cakwe ati : NIMFUMU YAMFUMU SYONSE , NIWAWISIKULUŴO WASIKULU WONSE .
66019017	Lomba nalibwene iŋkalamba iliimakene pakasuŵa ; nayo yaliŵilicisye nesiwi'likulu kufyuni fyonse ifipalala mukati mwiulu , ati : Iseni , muwuŋgane kucitenje icakulya icaŵaLesa icikulu !
66019018	ati mukalye umunefu wamafumu , nemunefu wafilolo ifikulu , nemunefu waŵantu ŵamakosa , nemunefu waŵakafwalo newaŵaŵo awekala-po , nemunefu waŵantu ŵonse aŵana-ŵaŵene neŵasya , neŵacepele neŵacindeme .
66019019	Eli nabwene icilwani ico nemfumu isyapacalo capansi nemaŵumba afita fyasiko , aliwuŋganine mukumutulile'ŋkondo uyo uwaikele pali kafwalo neŵumba lyafita fyakwe .
66019020	Popele icilwani caliiketwe , pamo newakusimika uyo uwakutumpaika , uwacitile utwisiwilo pamenso aciko , uto atumpaicile-ko aŵo aŵapokele akesiŵilo kalulembo akacilwani , naŵaŵo aŵalukucindika iciŵumbwaŵumbwa caciko . Aŵo ŵoŵilo ŵaliposelwe ŵalaŵi mucisiŵa camulilo uwaka nemabwe amulilo ;
66019021	newakusyala-po naŵo ŵaliipailwe kuli woyo uwaikele pali kafwalo , kumpoko iyafumine mukanwa kakwe . Popele ifyuni fyonse fyaliikutile umunefu waŵo .
66020001	Peŋka nalibwene iŋkalamba ilukuseluka kwiulu , ili nelufuŋgulo ulwakucikanda neminyololo ikulu muminwe yaiyo .
66020002	Nayo yalimwikete koŋgamato , insoka iyo iyakale , eMusensesi eSatana , nekumukaka imyaka imyanda ikumi ,
66020003	nekumuposa mucikanda nekumwisalila-mo nekuciŋka-po pali ye nekesiŵilo , eŋgatumpaika imikoka yaŵantu liŵili , ili taiŋgasile'myaka iyo imyanda ikumi . Panuma yayeyo ukwelelwa ati akakakululwe impindi inini .
66020004	Popele nalibwene amateŵe , neŵantu naŵo ŵaliikele-po ; nekusololola nako kwalipelwe kuli ŵo . Kawili nalibwene imitima yaŵaŵo aŵatetelwe imitwi pakuti pali ŵumboni bwaŵa Yesu , napakuti pesiwi lyaŵaLesa , naŵaŵo ŵonse aŵataŵacindicile icilwani neli ciŵumbwaŵumbwa caciko , aŵataŵapokele akesiŵilo kalulembo pampumi syaŵo neli nipamaŵoko aŵo . Aŵo ŵaliikele nemweo nekulukwikaliko'ŵufumu pamo naŵaKlistu imyaka imyanda ikumi .
66020005	Sombi aŵafwile aŵasyele-po taŵaŵele nemweo liŵili , ili taiŋgasila imyaka iyo imyanda ikumi . Uko ekuŵuka kwaŵafwile ukwakutaŋga ,
66020006	Alisyucile Aliswetelele uyo uli wapakuŵuka kwaŵafwile uko ukwakutaŋga , Pali ŵaŵo imfwa yaŵusiŵili taikwete-ŵukulu ; sombi ŵakalukuli ŵapapatilisi ŵaŵaLesa newaŵaKlistu ; ŵakalukwikaliko'ŵufumu pamo naŵo imyaka imyanda ikumi .
66020007	Popele pakusile'myaka iyo imyanda ikumi , Satana akakakululwa kwikati lyakwe ,
66020008	nekufuma mukutumpaika imikoka yaŵantu iyili pamikoŋko yonane iyapacalo capansi , Gogo naMagogo , mukwiwuŋganya kuŋkondo ; ukupenda kwaŵantu aŵo kuli koti miseŋga iyakucisiŵa .
66020009	Popele ŵaliile paŵutali bwacalo capansi , nekusiŋguluka icisasa caŵaluŋgome , nemusi uyo utemiwe ; peŋka umulilo waliselucile kwiulu ukufuma kuli ŵaLesa , nekuŵalya .
66020010	Naye umusensesi uwaŵatumpaicile waliposelwe mucisiŵa camulilo necamabwe amulilo , umuli necilwani newakusimika uyo uwakutumpaika : naŵo ŵakalukukululusiwa pakasuŵa napaŵusiku insiku syonse isyamuyayaya .
66020011	Kaŵili nalibwene itewe ilituŵile ilikulu , naŵaŵo awaikele-po ; nakumenso aŵo ekwaŵutucile ukufuma icalo capansi neulu : tapabwenekele apa fiŋgekala .
66020012	Popele nalibwene aŵafwile aŵacepele neŵacindeme , ŵaliimakene pamenso etewe : lomba amabuku aliifunwinwe-po ; nebuku limbi nalyo lyaliifunwinwe-po , ilyo libuku lyaMweo ; popele imilandu yawafwile yalisololwelwe kufintu ifyo ifyalembelwe mumabuku , koti milimo yaŵo .
66020013	Kaŵili icisiŵa calibwesesye aŵafwile aŵali-mo , kaŵili nemfwa naSyeoli fyalibwesesye aŵafwile aŵali-mo ; nawo imilandu yaŵo yalisololwelwe ŵonse koti milimo yaŵo yaŵo .
66020014	Popele apo imfwa naSyeoli fyaliposelwe mucisiŵa camulilo . Ico nimfwa yaŵusiŵili , icisiŵa camulilo .
66020015	Kaŵili kani umbi walibwenekele , utaalembelwe isina lyakwe mwibuku lyamweo , uyo ewaposciwe mucisiŵa camulilo .
66021001	Elyo nabwene iulu lyawukumo necalo caŵukumo , pakuti iulu ilyakutaŋga necalo icakutaŋga fyalipitilile ; kaŵili takwali-po necisiŵa liŵili , koku .
66021002	Kaŵili , neŵo neYoane , nalibwene umusi uyo uswetelele , Jelusalemi waŵukumo , ulukuseluka kwiulu ukufuma kuli ŵaLesa , uwansicilwe koti wakuupwa uwamufwalile umulume wakwe .
66021003	Popele naliumfwile isiwi ilikulu ilyakufuma kwiteŵe , ilyakulaŵila ati : Wona ! Umutanda waŵaLesa uli kuŵantu , naŵo ŵaLesa ŵakalukwikala naŵo , naŵo ŵakalukuli ŵantu ŵaŵo ; kaŵili ŵaLesa aŵene ŵakalukuli naŵo , eŵaLesa ŵaŵo .
66021004	Popele ŵaLesa ŵakaŵasumwina iminsosi yonse kumenso aŵo ; tapakalukuli imfwa liŵili , neli ninsoni , neli kulila , neli kusomenwa konse , tau ; pakuti ifintu ifyakutaŋga filipitilile .
66021005	Popele aŵo aŵaikele peteŵe ŵalilaŵile ati : Ŵona ! Ndukufileŋge'fintu fyonse fyaŵukumo . Kaŵili walilawile kuli neŵo ati : Ulembe , pakuti amasiwi aya akucetekelwa acine !
66021006	Naŵo ŵalilaŵile kuli neŵo ati : Fyacitwa ! Neŵo nineAlefa eneOmega , ninewakutaŋga enewakupela-ko ! Neŵo ŋkamupele'yo uli necilaka ifyamukantupuntupu kamenda amweo , fyakupa lukoso .
66021007	Uyo ukacila-po eukapyana ifyofintu ; naneŵo ŋkalukuli niŵaLesa ŵakwe ; naye akalukuli mwana wanji .
66021008	Sombi aŵamwenso , neŵakuŵulo'kucetekela , neŵakunekasya mumitima , newakwipaya'wantu , neŵacencemesi , nemfwiti , neŵakupupe'fiŵumbwaŵumbwa , newakuwepa ŵonse , mwaŵo mukalukuli mucisiŵa icilukwaka umulilo nemabwe amulilo ; ico nimfwa yaŵusiŵili .
66021009	Popele apo yaliisile kuli neŵo imo iyapaŋkalamba isyo sisanu nasiŵili isyali nembale isyo sisanu nasiŵili isiiswile ifyakukatasya ifyo fisanu nafiŵili ifyakupelako , nekwambala naneŵo , nekulaŵila ati : Isa kuno , ŋkulanjisye uwakuupwa , umukasi waMwana wambelele .
66021010	Peŋka yalimpintile muMupasi kulupili ulukulu ulutali , nekundanjisya umusi uyo ukulu , Jelusalemi uswetelolo , ulukuseluka kwiulu ukufuma kuli ŵaLesa ,
66021011	uli neŵuleme bwaŵaLcsa . Ukutuŵa kwauko kwali koti libwe ilyamakweŵo apatali ukwakuti , koti libwe lyayasipa ilituŵile koti niŋgulu ,
66021012	Wali neliŋga ilikulu ilitali , ilyali nefiŵi ikumi nafiŵili ; nakufiwi nako kwali iŋkalamba ikumi nasiŵili ; kaŵili palilembelwe-po nemasina amikoka yaŵana ŵakwe Isilaeli ikumi naiŵili .
66021013	Kumutulesuwa kwali ifiŵi fitatu , kunofu nako kwali ifiŵi fitatu , nakusaufu nako kwali ifiŵi fitatu , nakumbonsi nako kwali ifiŵi fitatu .
66021014	Kaŵili iliŋga ilyakumusi lyali nefyakwiŵacila-po ikumi nafiwili ; apo napo pali amasina ikumi naaŵili antanjisi syaMwana wambelele isyo ikumi nasiŵili .
66021015	Kaŵili uyo , uwalukwambala naneŵo , wali nelusununu Iwegolide ulwakwesyomusi , nefiŵi fyakuko , neliŋga lyakuko .
66021016	Kaŵili umusi ulilolele kune ; neŵutali naŵo ubwakumutulesuwa nebwakuciwafu ŵulipelenwe pamo ; popele aliesesye umusi kulusununu : walikumene amasitalyo amasausande ikumi naaŵili , Uŵutali ubwakumutulesuwa nebwakuciŵafu nebwakwesya kwiulu ŵonse ŵuli ŵumo .
66021017	Popele aliesesye iliŋga lyakuko , lyalikumene amakubita umwanda umo nemakumi ane nemakubita ane peulu ; ukwesyo'ko kwaŵuntunsi , ekŵaŋkalamba .
66021018	Kaŵili ukwiŵaka kweliŋga lyakuko kwayasipa ; nemusi nawo wegolide uswetele koti cilolelo iciswetele .
66021019	Ifyakwiŵacila-po iliŋga ilyakumusi fyalitaŋgalile nemabwe amakweŵo apatali amikoka yonse . Icakwiŵacila-po icakutaŋga cayasipa , icaŵufiŵili casafila , icaŵufitatu cakalukedoni , icaŵufine casimalajido ,
66021020	icaŵufisanu casadonu , icakukoŵeka-mo casadyo , icaŵufisanu nafiŵili cacilusolito , icaŵufisanu nafitatu cabelulo , icaŵufisanu nafine catopasi , icekumi cacilusopilaso , icakupaluka-mo cawacinti , icekumi nafiŵili caametusito .
66021021	Kaŵili ifiŵi ifyo ikumi nafiŵili nafyo niŵamagalite ikumi naŵaŵili ; ifiŵi fyonse cimo cimo niŵamagalite ŵonse umo umo ; nakaŵili umuseŵo uwamumusi wegolide uswetele , koti cilolelo icakutuŵa .
66021022	Kaŵili nsinabwene-mo itempuli neli limo ; pakuti ŵaSikulu Lesa , Aŵamakosa onse , neMwana wambelele litempuli lya-momo .
66021023	Kaŵili umusi uyo tawafwaile-po akasuwa , neli mwensi ati fituŵe pali wo ; pakuti uŵuleme bwaŵaLesa bwaliutufisye ; inyale yauo Mwana wambelele .
66021024	Nayo imikoka yaŵantu aŵapulucile eikalukwenda mukutuŵa kwauo ; imfumu isyamucalo capansi silukuleta-mo uŵuleme nekucindikwa kwasisyo .
66021025	Kaŵili ifiŵi fyakuko tafikesalwa pakasuŵa ( pakuti tapakalukuli uŵusiku palya ) ;
66021026	popele uŵuleme nekucindikwa kwamikoka yaŵantu kukenjilo' mo :
66021027	sombi itintu ifiŵipile fyonse , nawoyo ucite'fyakunekasya mumutima nefyaŵufi , tamukenjilo'mo , neli kwinjila konse ; sombi ŵeŋka aŵo , awalembelwe mwibuku lyaMweo ilyaMwana wambelele , eŵakenjila-mo .
66022001	Peŋka yalindanjisye inika iswetele iyamenda amweo , atuŵile koti niŋgulu , ilukufuma mwiteŵe lyaŵaLesa nelyaMwana wambelele .
66022002	Mukati mumuseŵo wamusi uyo , napambale syoŵilo isyanika , pali umuti wamweo , uwakwikate'fisepo imikoka ikumi naiŵili , lfisepo ifyo nekulukuwa imyensi yonse ; kaŵili amaŵula akumuti ali akuŵusya imikoka yaŵantu .
66022003	Tapakalukuli ukufiŋga liwili : iteŵe lyaŵaLesa nelyaMwana wambelele likalukuli-mo ; popele aŵantu ŵaŵo wakalukuwapyunjila ,
66022004	naŵo ŵakaŵaŵona pamenso ; nesina lyaŵo nalyo likalukuli pampumi syaŵo .
66022005	Kaŵili uko takukalukuli uŵusiku neli ŵumo ; neŵantu naŵo tawafwayo'kutuwa kwanyale neli kwakasuŵa ; pakuti ŵaSikulu Lesa eŵakaŵapelo'kutuŵa ; naŵo aŵantu wakalukwikalike'wufumu insiku syonse isyamuyayaya .
66022006	Nayo yalilawile kuli neŵo ati : Amasiwi aya akucetekelwa , acine . WaSikulu , Lesa wamipasi yaŵakusimika , ŵalitumine iŋkalamba yaŵo mukuŵalanjisya aŵapyunjisi ŵaŵo ifintu ifyo ifiŋgacitwa bwaŋgu .
66022007	Lomba ŵona , ndukwisa bwaŋgu , Alisyucile uyo ulama'masiwi aŵusimicisi ubwamwibuku ili .
66022008	Kaŵili neYoane , ene naumfwile nekuŵona ifintu ifyo . Lomba ili naumfwile nekuŵona , naliwilile pansi mukucindika kumakasa aŋkalamba iyandanjisye ifyo-fintu .
66022009	Nayo yalilaŵile kuli neŵo ati : Wicite'fyo ! Ninemupyunjisi umuŵyoŵe , mupyunjisi umuŵyaŵo aŵakwanu aŵakusimika , pamo naŵaŵo aŵalukulama'masiwi amwibuku ili ; ucindike wa Lesa !
66022010	Nayo yalilaŵile kuli neŵo ati : Tekuciŋka-po nekesiwilo amasiwi aŵusimicisi ubwamwibuku ili , pa kuti impindi yapalamina .
66022011	Uyo usendeme ŋgaalukwikele lukoso usendeme ; nawoyo naye uwafiŵipile ŋgaalukwikele lukoso wafiŵipile ; uyo naye uluŋgeme ŋgaalukwikele lukoso uluŋgeme : nawoyo naye uswetelele ŋgaalukwikele lukoso uswetelele .
66022012	Ŵona , ndukwisa bwaŋgu : ukulambula kwanji ndi nako , ukwakuŵabwesesya ŵonse koti milimo yawo .
66022013	Neŵo eneAlefa eneOmega , uwakutaŋga newakupela-ko , ukutatika nekusila .
66022014	Ŵalisyucile aŵo aŵasamfya ifyakufwala fyaŵo , ati ŵakaŵe neŵukulu ubwapamuti wamweo , ŵenjile pafilyaŋgwa mumusi .
66022015	Kwisonde nikumbwa , nemfwiti , neŵacencemesi , neŵakwipaya' ŵantu , neŵakupupe'fiŵumbwaŵumbwa , naŵo ŵonse aŵatemwa ukuŵepa nekulukukucita .
66022016	Neŵo neŵaYesu nditumine iŋkalamba yanji mukusimike'fyo-fintu kuli mweŵo pakuti pamakelesya . Neŵo eneMusyu wakwe Dafidi eneKamufyalwa wakwe , nelyawaŋgawaŋga kakumaca akatuŵile .
66022017	Umupasi newakuupwa ŵalukulaŵila ati : Iseni ! Uyo uwakumfwa ŋgaalaŵile ati : Iseni ! Uyo uli necilaka ŋgaese . Nawoyo naye ulukufwaya ŋgaapoke amenda amweo akupa lukoso .
66022018	Ndukuŵasimicila aŵantu ŵonse aŵakumfwa amasiwi aŵusimicisi ubwamwibuku ili , ati : Kani umuntu akalunde-po pali o , wa Lesa wakamulundila-po uyo ifyakukatasya ifyo ifilembelwe mwibuku ili ;
66022019	kaŵili kani umuntu akafumye-po pamasiwi amwibuku lyawusimicisi uwu , ŵaLesa ŵakamufumisya-po icakwaŵana cakwe kumuti wamweo , nakumusi uyo uswetelele , nakufintu ifyo ifilembelwe mwibuku ili .
66022020	Uyo ulukusimike'fyo-fintu ati : Cine , ndukwisa bwaŋgu ! Ameni : iseni , mweŵaSikulu Yesu !
66022021	Uluse lwaŵaSikulu ŵesu Yesu Klistu Iwikale newaluŋgeme , Ameni .
