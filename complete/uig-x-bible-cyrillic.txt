# language_name:        Uyghur
# closest ISO 639-3:    uyg
# ISO_15924:            Cyrl
# year_short:           2005
# year_long:            
# vernacular_title:     Һазирқи Заман Уйғурчә Тәрҗимиси
# english_title:        Bible in Uyghur Cyrillic
# URL:                  https://www.bible.com/versions/1224
# copyright_short:      © 2005 Уйғурчә »Муқәддәс Китаб » Җәмийити
# copyright_long:       Компьютер тор адреси: www .umkj .org<br>Электронлуқ почта адреси: kitab@umkj.org<br>нәшриятлар: 1. истанбол , түркийә<br>Haberci Basın Yayın Dağıtım Turizm San . Ve Tic . Ltd . , İstanbul , Türkiye
# notes:                
01001001	Худа һәммидин бурун пүтүн аләмни яратти .
01001002	У чағда йәр шари шәкилсиз вә қуп-қуруқ һаләттә болуп , суларни қараңғулуқ қаплиған еди . Худаниң Роһи су үстидә аста пәрваз қилип жүрәтти .
01001003	Худа : « Йоруқлуқ болсун ! » дегән еди , йоруқлуқ пәйда болди .
01001004	Худа йоруқлуқниң яхши екәнлигини көрди . Шуниң билән У йоруқлуқни қараңғулуқтин айриди вә йоруқлуқни « күндүз » , қараңғулуқни болса « кечә » дәп атиди . Кечә-күндүз өтүп , бу тунҗа күн болди .
01001005	
01001006	Андин Худа : « Суларниң жуқури-төвән иккигә айрилип туруши үчүн , уларниң арисида бир һава бошлуғи болсун ! » дәп әмир қилди .
01001007	Шуниң билән бир һава бошлуғи пәйда болуп , униң астидики суларни үстидики сулардин айриди . Худаниң әмри билән шундақ болди .
01001008	Худа бу һава бошлуғини « асман » дәп атиди . Кечә-күндүз өтүп , бу иккинчи күн болди .
01001009	Андин Худа : « Асманниң астидики сулар бир йәргә жиғилсун вә қуруқ топа көрүнсун ! » деди . Худаниң әмри билән шундақ болди .
01001010	Худа қуруқ топини « йәр » , жиғилған суларни болса « деңиз » дәп атиди . Худа буларниң яхши екәнлигини көрди .
01001011	Андин Худа йәнә : « Йәрдә һәр хил өсүмлүкләр ; уруқлуқ вә мевилик болуп , өз түрлири бойичә үнүп чиқсун ! » деди . Худаниң әмри билән шундақ болди .
01001012	Шуниң билән йәр йүзидә һәр хил уруқлуқ вә мевилик өсүмлүкләр өз түрлири бойичә үнүп чиқти . Худа буларниң яхши екәнлигини көрди .
01001013	Кечә-күндүз өтүп , бу үчинчи күн болди .
01001014	Худа йәнә : « Асманда йоруқлуқ беридиған җисимлар болсун . Улар кечә билән күндүзни пәриқләндүрүп , күн , пәсил вә жилларни айрип турушта бәлгү болсун .
01001015	Бу җисимлар нур чечип , йәр йүзини йорутуп турсун ! » дәп әмир қилди . Худаниң әмри билән шундақ болди .
01001016	Худа йоруқлуқ беридиған икки чоң җисимни яратти , қуяшни күндүзни башқуридиған , айни кечини башқуридиған қилди . Һәм Худа йәнә юлтузларниму яратти .
01001017	Йәр йүзини йорутуш , күндүз билән кечини башқуридиған қилиш вә йоруқлуқни қараңғулуқтин айриш үчүн , Худа йоруқлуқ беридиған җисимларни асманға орунлаштурди вә уларниң яхши екәнлигини көрди .
01001018	
01001019	Кечә-күндүз өтүп , бу төртинчи күн болди .
01001020	Худа йәнә : « Су һәр хил җанлиқлар билән толсун , асманда һәр хил учар қанатлар учсун ! » дәп әмир қилди .
01001021	Буниң билән Худа суда яшайдиған әҗайип-ғарайип җанлиқларни , һәр хил чоң-кичик белиқларни вә асмандики һәр хил учар қанатларни өз түрлири бойичә яратти . Худа бу җанлиқларниң яхши екәнлигини көрди .
01001022	Худа бу җанлиқларға бәхит ата қилип : « Суда яшиғучи җанлиқлар көпийип , деңиз-муһитларни толтурсун , учар қанатлар йәр йүзидә көпәйсун ! » деди .
01001023	Кечә-күндүз өтүп , бу бәшинчи күн болди .
01001024	Худа йәнә : « Йәр йүзидә һәр хил җаниварлар — өй һайванлири вә чоң-кичик явайи һайванатлар пәйда болсун ! » деди . Худаниң әмри билән шундақ болди .
01001025	Шуниң билән Худа йәр йүзидә һәр хил җаниварларни өз түрлири бойичә яратти вә уларниң яхши екәнлигини көрди .
01001026	Андин Худа : « Бизниң обризимиздәк , йәни роһий җәһәттин Бизгә охшайдиған инсанларни яритайли . Улар һәр хил җаниварларни — деңиз-муһиттики белиқлар , асмандики учар қанатлар , барлиқ өй һайванлири вә чоң-кичик явайи һайванатларни башқуридиған болсун ! » дәп әмир қилди .
01001027	Буниң билән Худа инсанни Өз обризидәк яратти , Уни Өзигә охшайдиған қилип яратти , Шундақла уларни әр вә аял қилип яратти .
01001028	Худа уларға бәхит ата қилип мундақ деди : « Пәрзәнт көрүп көпийиңлар , йәр йүзини қаплап , дунияни бойсундуруңлар . Шундақла деңиз-муһиттики белиқлар , асмандики учар қанатлар , шуниңдәк пүтүн җаниварларни башқуруңлар .
01001029	Мән силәргә пүтүн йәр йүзидики һәр хил зираәт вә мевиләрни озуқлуқ қилип бәрдим .
01001030	Барлиқ чоң-кичик һайванатлар вә учар қанатлар қатарлиқ һәр хил мәхлуқларға болса , от-чөп вә көктатларни озуқлуқ қилип бәрдим » . Худаниң әмри билән шундақ болди .
01001031	Худа яратқанлириниң һәммисигә қарап , уларниң яхши екәнлигини көрди . Кечә-күндүз өтүп , бу алтинчи күн болди .
01002001	Шундақ қилип , аләм пүткүл мәвҗудатлири билән яритилип болди .
01002002	Йәттинчи күни кәлгәндә , Худа яритиш ишини тамамлап болған болуп , у күни арам алди .
01002003	У йәттинчи күнни бәхитлик күн қилип , уни « муқәддәс күн » дәп җакалиди , чүнки бу күн Худа яритишни тамамлап , арам алған күн еди .
01002004	Пәрвәрдигар Худаниң аләмни яритиши җәриянида мундақ ишлар болди : Пәрвәрдигар Худа аләмни яратқанда , йәр йүзидә от-чөп вә зираәтләр йоқ еди , чүнки Худа техи ямғур яғдурмиған еди , шундақла йәргә терилғулуқ қилидиған адәмму йоқ еди .
01002005	
01002006	Амма йәрдин су чиқип , пүтүн зиминни суғарди .
01002007	Андин Пәрвәрдигар Худа йәрниң тописидин Адәм атини ясиди вә униң бурнидин һаятлиқ нәпәсини пүвлиди . Буниң билән Адәм атиға һаятлиқ берилди .
01002008	Пәрвәрдигар Худа шәриқтики Ерәм дегән җайда бир бағ бәрпа қилип , Өзи яратқан адәмни у йәргә орунлаштурди .
01002009	Пәрвәрдигар Худа у йәрдә йәнә мевилири шерин вә чирайлиқ һәр хил дәрәқләрни өстүрди . Бағниң оттурисида алаһидә икки түп дәрәқ бар еди . Бири « Һаятлиқ беридиған дәрәқ » болуп , йәнә бири « Яхши билән яманни билдүридиған дәрәқ » еди .
01002010	Ерәм дегән йәрдин бир дәрия еқип келип , бағни суғиратти . Бағдин чиққан су төрткә бөлүнәтти .
01002011	Биринчиси Пишон дәрияси болуп , алтун чиқидиған Һавилаһ дегән йәрни айлинип өтиду .
01002012	У йәрниң алтуни сап , у йәрдин йәнә кам учрайдиған хуш пурақлиқ девирқай вә йоллуқ һеқиқ чиқиду .
01002013	Иккинчиси Гиһон дәрияси болуп , Куш дегән йәрни айлинип өтиду .
01002014	Үчинчиси Диҗлә дәрияси болуп , Ассурниң шәрқидин еқип өтиду . Төртинчиси Фират дәриясидур .
01002015	Пәрвәрдигар Худа Адәм атини Ерәм баққа ишләп уни пәрвиш қилсун , дәп у йәргә қойған еди .
01002016	Пәрвәрдигар Худа Адәм атиға әмир қилип : — Бағдики мевиләрни халиғиниңчә йә .
01002017	Амма « Яхши билән яманни билдүридиған дәрәқниң » мевисини һәргиз йемә , чүнки уни йесәң , чоқум өлисән ! — деди .
01002018	Кейин Пәрвәрдигар Худа : « Адәмниң ялғуз яшиши яхши әмәс , униңға лайиқ болғидәк бир ярдәмчи һәмра яритай » , деди .
01002019	Буниң билән Пәрвәрдигар Худа йәрдики топидин яратқан һәр хил һайванат вә учар қанатларни Адәм атиниң алдиға уларға исим қойсун , дәп кәлтүрди . Адәм ата уларға қандақ исим қойса , шундақ атилип кәлди .
01002020	Адәм ата барлиқ учар қанат вә һайванларға исим қойди . Һалбуки , уларниң арисида өзигә лайиқ болғидәк бирәр ярдәмчи һәмра йоқ еди .
01002021	Шуңа Пәрвәрдигар Худа Адәм атини қаттиқ ухлитивәтти . У ухлаватқанда , Худа униң бир тал қовурғисини елип , у йәрни униң гөши билән йепип қойди .
01002022	Пәрвәрдигар Худа алған қовурға сүйигидин бир аял ясап , уни Адәм атиниң алдиға елип кәлди .
01002023	Адәм ата хошал һалда мундақ деди : — Мана әнди сүйиги мениң сүйигимдин , гөши мениң гөшүмдин елинған , маңа охшаш хилдики бири болди ! У « аял » дәп аталсун , чүнки у әрдин елинған .
01002024	Бир адәмниң ата-анисидин айрилип , аяли билән бирлишип бир тән болуши , әйнә шу сәвәптиндур .
01002025	У чағда Адәм ата билән униң аялиниң һәр иккилиси ялиңач болуп , номус қилишматти .
01003001	Илан Пәрвәрдигар Худа яратқан һайванларниң ичидә әң һелигәри еди . У аялдин : — Худа бағдики һәр қандақ дәрәқниң мевисини йейишиңларни расттинла мәнъий қилдиму ? — дәп сориди .
01003002	Аял : — Бағдики дәрәқләрниң мевилирини йесәк болиду .
01003003	Пәқәт бағниң оттурисидики дәрәқниң мевисини йесәк болмайду . Худа бизниң бу дәрәқниң мевисини йейишимизни , һәтта униңға қол тәккүзүшимизниму мәнъий қилди . Әгәр бу ишни қилсақ , өлимиз , — дәп җавап бәрди .
01003004	Илан аялға җававән мундақ деди : — Ялған ! Һәргиз өлмәйсиләр !
01003005	Худа силәрниң уни йесәңлар , көзүңларниң ечилип , Өзигә охшаш яхши билән яманни билидиған болуп қалидиғанлиғиңларни билиду .
01003006	Аял бу дәрәқниң мевисиниң чирайлиқ вә шерин екәнлигини көрүп , уни йесә қанчилик әқиллиқ болуп кетидиғанлиғини ойлап , мевидин үзүп йеди вә уни йенида турған еригиму бәрди . Уму йеди .
01003007	Улар мевини йейиши биләнла көзлири ечилип , өзлириниң ялиңачлиғини билип номус қилишти . Шуңа улар әнҗир йопурмақлирини бир-биригә четип , бәдәнлирини йепивелишти .
01003008	Шу күнниң салқин чүшкән вақтида , улар Пәрвәрдигар Худаниң бағда меңип жүргән тивишини аңлап , дәрәқзарлиқниң арисиға йошурунувелишти .
01003009	Лекин Пәрвәрдигар Худа Адәм атиға : — Сән қәйәрдә ? — дәп вақириди .
01003010	Адәм ата : — Мән Сениң бағда меңип жүргәнлигиңни аңлап , ялиңачлиғимдин номус қилип , Сениңдин қорқуп йошурунувалдим , — дәп җавап бәрди .
01003011	Худа униңдин : — Ялиңачлиғиңни саңа ким ейтти ? Яки Мән йемә дегән мевини йедиңму ? — дәп сориди .
01003012	Адәм ата : — Сән маңа һәмра болсун дәп бәргән аял у мевидин маңа бәргән еди . Шуниң үчүн йедим , — дәп җавап бәрди .
01003013	Пәрвәрдигар Худа аялдин : — Немә үчүн шундақ қилдиң ? — дәп сориди . — Мени илан аздурди , шуңа йедим , — дәп җавап бәрди аял .
01003014	Шуниң билән Пәрвәрдигар Худа иланға : — Бу қилмишиң үчүн җазаға тартилисән ! Барлиқ һайванатлар ичидә пәқәт сәнла мону ләнәтләргә қалисән : « Һазирдин башлап йәр беғирлап меңип , Өмүрвайәт топа йәйсән .
01003015	Сени аял билән дүшмән қилимән . Униң әвлади билән сениң әвладиңму Дүшмәнлишип өтиду . Униң Әвлади сениң бешиңни йәнчийду , Сән Униң тапинини чақисән » , деди .
01003016	Кейин Пәрвәрдигар Худа аялға : — Һамилдарлиғиңниң азавини һәссиләп ашуримән . Туғутуңниң толғиғиниму көп қилимән . Шундақтиму ериңгә күчлүк иштияқ бағлайсән , у сени башқуриду , — деди .
01003017	Пәрвәрдигар Худа Адәм атиға : — Аялиңниң сөзигә кирип , Мән йейишни мәнъий қилған мевини йегәнлигиң түпәйлидин , йәрму ләнитимгә учриди . Сән әнди өмүрвайәт җапалиқ ишләш биләнла озуқлинисән .
01003018	Йәрдин тикән вә қамқақ үниду , сән болсаң йәрдики зираәтләрни йәйсән .
01003019	Баш-көзүң тәргә чөмгәндила тойғидәк бир нәрсә йәләләйсән , таки өлүп топиға айлинип кәткичә иштин баш көтирәлмәйсән . Топидин яритилдиң , шуңа йәнә топиға қайтисән ! — деди .
01003020	Адәм ата аялиға Һава дегән исимни қойди , чүнки у инсанларниң аниси еди .
01003021	Пәрвәрдигар Худа Адәм ата билән униң аялиға һайванниң терисидин кийим қилип , кийдүрүп қойди .
01003022	Андин Пәрвәрдигар Худа мундақ деди : — Адәм ата Бизгә охшаш яхши билән яманни билидиған болуп қалди . Әнди униң « Һаятлиқ беридиған дәрәқниң » мевисини йәп қоюшидин сақлинишимиз керәк . Болмиса , у мәңгү яшайду !
01003023	Шуниң билән Пәрвәрдигар Худа уларни Ерәм бағдин қоғлап чиқирип , йәргә , йәни өзлири әсли яритилған топиға ишләйдиған қилип қойди .
01003024	Андин Худа Адәм атини һаятлиқ беридиған дәрәққә йеқинлашмисун дәп , Ерәм бағниң шәриқ тәрипигә « керуб » дәп атилидиған мәхлуқларни вә биси от чечип , у ян бу ян қозғилип ялтирап туридиған бир қилични орунлаштурди .
01004001	Адәм ата аяли Һава ана билән биллә болди . Һава ана һамилдар болуп , бир оғул туғди . У : « Пәрвәрдигарниң ярдими билән бир оғулға егә болдум » , деди вә исмини Қабил қойди .
01004002	Кейин у йәнә бир оғул туғуп , исмини Һабил қойди . Иккиси чоң болғандин кейин , Һабил падичи болди , Қабил болса дехан болди .
01004003	Һосул мәзгили кәлгәндә , Қабил йәрниң мәһсулатидин елип Пәрвәрдигарға тәғдим қилди .
01004004	Һабилму қой падиси ичидин тунҗа туғулған қозилардин союп , таза семиз йеридин Пәрвәрдигарға тәғдим қилди . Пәрвәрдигар Һабилни вә униң соғисини қобул қилди .
01004005	Бирақ Қабилни вә униң соғисини қобул қилмиди . Буниңдин интайин хапа болған Қабилниң чирайи тутулуп кәтти .
01004006	Шу чағда Пәрвәрдигар Қабилға : — Немишкә хапа болисән ? Чирайиң немишкә тутулуп кәтти ?
01004007	Әгәр дурус иш қилған болсаң , сениму қобул қилған болаттим ! Бирақ яманлиқ қилсаң , гуна худди ишик алдида етилмақчи болуп турған явайи иштқа охшаш сениң вуҗудуңни чирмавалиду . У сени өз илкигә алмақчи болсиму , лекин сән уни йеңишиң лазим ! — деди .
01004008	Кейин Қабил иниси Һабилға : — Җүр , далада сәйлә қилип келәйли ! — деди . Улар даладики вақтида , Қабил инисиға қол селип , уни өлтүрүвәтти .
01004009	Пәрвәрдигар Қабилдин : — Иниң Һабил қени ? — дәп сориди . — Билмәймән , мән инимниң баққучисимидим ? — дәп җавап бәрди у .
01004010	Пәрвәрдигар кәйнидинла уни : — Бу немә қилғиниң ? Иниңниң интиқам елиш үчүн дат-пәрият қиливатқан қени Маңа көрүнүп туриду .
01004011	Сән әнди ләнәткә учрайсән . Буниңдин кейин бу йәрдә туралмайсән ! Чүнки сән иниңни өлтүрдүң , йәргә қан төктүң .
01004012	Сән йәргә ишлигән тәғдирдиму , йәр саңа һосул бәрмәйду . Сән әнди сәрсан болуп , йәр йүзидә сәргәрданлиқта жүрисән , — дәп әйиплиди .
01004013	Буни аңлиған Қабил Пәрвәрдигарға мундақ деди : — Мән бундақ еғир җазани көтирәлмәймән .
01004014	Сән мени бу йәрдин қоғлап , һозуруңдин һайдаватисән ! Мән әнди өй-макансиз , сәрсан болуп , йәр йүзидә сәргәрданлиқта жүримән . Мени көргәнла киши өлтүрүветиду !
01004015	Лекин Пәрвәрдигар : — Яқ , сени өлтүргән киши йәттә һәссә қаттиқ җазалиниду , — деди . Шуниң билән Пәрвәрдигар Қабилни өлтүрмәкчи болғанларни агаһландуруш үчүн , униң пешанисигә алаһидә бәлгү қоюп қойди .
01004016	Буниң билән Қабил Пәрвәрдигарниң һозуридин чиқип , Ерәм бағниң шәриқ тәрипидики Нод дегән җайда олтирақлишип қалди .
01004017	Қабил аяли билән биллә болди . Аяли һамилдар болуп , бир оғул туғди . Униң исмини Һанух қойди . Қабил бир шәһәр бена қилип , шәһәрни оғлиниң исмида атиди .
01004018	Һанухтин Ирад төрәлди , Ирадтин Меһуяил төрәлди , Меһуяилдин Метушаил төрәлди , Метушаилдин Ламик төрәлди .
01004019	Ламик икки хотун алди , бириниң исми Адә , йәнә бириниң исми Зиллә еди .
01004020	Адә Ябални туғди . Ябал көчмән малчиларниң бовиси болди .
01004021	Униң инисиниң исми Юбал еди . Юбал чилтар вә нәй чалғучиларниң бовиси болди .
01004022	Зиллә Тубал-Қайин дегән бир оғулни туғди . Тубал-Қайин мис , төмүр җабдуқларни ясиғучиларниң бовиси болди . Тубал-Қайинниң Нәимә исимлиқ бир сиңлиси бар еди .
01004023	Ламик икки аялиға по ейтип , мундақ деди : « Әй Адә билән Зиллә , сөзүмгә қулақ селиңлар ! Әй аяллирим , көңүл қоюп аңлаңлар ! Мени яридар қилған бир адәмни өлтүрдүм . Мени урған бир яшни өлтүрдүм .
01004024	Қабилни өлтүргүчи йәттә һәссә җазаланса , Мени өлтүргүчи йәтмиш йәттә һәссә җазалиниду » .
01004025	Адәм ата йәнә өз аяли билән биллә болуш нәтиҗисидә аяли бир оғул туғди . Һава ана : « Худа маңа Қабил өлтүрүвәткән Һабилниң орниға бир оғул бәрди » , — деди . Шуңа у исмини Сет қойди .
01004026	Сеттин бир оғул туғулуп , исми Енош қоюлди . Мана шу чағдин башлап , адәмләр Пәрвәрдигарға ибадәт қилишқа башлиди .
01005001	Төвәндикиләр Адәм атиниң әвлатлиридур : Худа Адәмни Өзигә охшайдиған қилип яратти .
01005002	Уларни әр вә аял қилип айрип , уларға бәхит ата қилди һәм уларни « адәм » дәп атиди .
01005003	Адәм ата йүз оттуз йешида өзигә охшайдиған йәнә бир оғул пәрзәнт көрүп , униң исмини Сет қойди .
01005004	Адәм ата Сетни тапқандин кейин , йәнә сәккиз йүз жил һаят кәчүрүп , йәнә көп оғул-қиз пәрзәнтләрни көрди .
01005005	У тоққуз йүз оттуз йешида аләмдин өтти .
01005006	Сет йүз бәш йешида бир оғул пәрзәнт көрүп , униң исмини Енош қойди .
01005007	Кейин у йәнә сәккиз йүз йәттә жил һаят кәчүрүп , йәнә оғул-қиз пәрзәнтләрни көрди .
01005008	У тоққуз йүз он икки йешида аләмдин өтти .
01005009	Енош тохсән йешида бир оғул пәрзәнт көрүп , униң исмини Қенан қойди .
01005010	Кейин у йәнә сәккиз йүз он бәш жил һаят кәчүрүп , йәнә оғул-қиз пәрзәнтләрни көрди .
01005011	У тоққуз йүз бәш йешида аләмдин өтти .
01005012	Қенан йәтмиш йешида бир оғул пәрзәнт көрүп , униң исмини Маһалалил қойди .
01005013	Кейин у йәнә сәккиз йүз қириқ жил һаят кәчүрүп , йәнә оғул-қиз пәрзәнтләрни көрди .
01005014	У тоққуз йүз он йешида аләмдин өтти .
01005015	Маһалалил атмиш бәш йешида бир оғул пәрзәнт көрүп , униң исмини Ярет қойди .
01005016	Кейин у йәнә сәккиз йүз оттуз жил һаят кәчүрүп , йәнә оғул-қиз пәрзәнтләрни көрди .
01005017	У сәккиз йүз тохсән бәш йешида аләмдин өтти .
01005018	Ярет бир йүз атмиш икки йешида бир оғул пәрзәнт көрүп , униң исмини Һанух қойди .
01005019	Кейин у йәнә сәккиз йүз жил һаят кәчүрүп , йәнә оғул-қиз пәрзәнтләрни көрди .
01005020	У тоққуз йүз атмиш икки йешида аләмдин өтти .
01005021	Һанух атмиш бәш йешида бир оғул пәрзәнт көрүп , униң исмини Мәтушәлаһ қойди .
01005022	Шуниңдин кейин Һанух үч йүз жил җәриянида Худа билән йеқин яшиди . У йәнә оғул-қиз пәрзәнтләрни көрди .
01005023	У йәр йүзидә җәми үч йүз атмиш бәш жил яшап ,
01005024	пүтүн һаятини Худа билән йеқин өткүзүп , бир күни көздин ғайип болди . Чүнки Худа уни Өз йениға елип кәткән еди .
01005025	Мәтушәлаһ бир йүз сәксән йәттә йешида бир оғул пәрзәнт көрди . Униң исмини Ламик қойди .
01005026	Кейин у йәнә йәттә йүз сәксән икки жил һаят кәчүрүп , йәнә оғул-қиз пәрзәнтләрни көрди .
01005027	У тоққуз йүз атмиш тоққуз йешида аләмдин өтти .
01005028	Ламик бир йүз сәксән икки йешида бир оғул пәрзәнт көрүп , униң исмини Нуһ дәп қойди . У : « Пәрвәрдигарниң йәргә ләнәт ейтиши билән , биз җапалиқ ишларға қалған . Әнди бу бала бизниң еғирчилиғимизни йениклитиду » , деди .
01005029	
01005030	Нуһни тапқандин кейин , Ламик йәнә бәш йүз тохсән бәш жил һаят кәчүрүп , йәнә оғул-қиз пәрзәнтләрни көрди .
01005031	У йәттә йүз йәтмиш йәттә йешида аләмдин өтти .
01005032	Нуһ бәш йүз яшқа киргәндин кейин , Сам , Һам , Япәт исимлиқ үч оғул пәрзәнт көрди .
01006001	Инсанлар дунияда көпийишкә башлиғанда , қизларму көпләп туғулған еди .
01006002	« Худаниң оғуллири » шу қизларниң чирайлиқлиғини көрүп , өзлири халиған қизларни хотунлуққа елишқа башлиди .
01006003	Буни көргән Пәрвәрдигар : — Мән инсанларға бәргән һаятлиқ роһи уларда мәңгү яшимайду , чүнки улар өлүшкә тегишлик . Кәлгүсидә уларниң өмри бир йүз жигирмә яштин ашмисун ! — деди .
01006004	« Худаниң оғуллири » инсанларниң қизлири билән биллә болуп , әвлат тапқан чағда вә кейинки вақитларда йәр йүзидә « Нефилим » дәп атилидиған , девигә охшайдиған адәмләрму бар еди . Улар қедимки заманниң батурлири вә даңлиқ кишилири еди .
01006005	Пәрвәрдигар инсанларниң бузулғанлиғини , нийитиниң һәр қачан яманлиғини көрүп ,
01006006	Өзиниң адәмни яратқанлиғиға пушайман қилди . У интайин ечинған һалда :
01006007	— Мән яратқан инсанларни йәр йүзидин йоқитимән . Шундақла барлиқ чоң-кичик һайванатлар вә учар қанатларниму йоқ қилимән . Уларни яратқанлиғим үчүн әпсуслинимән ! — деди .
01006008	Лекин Пәрвәрдигар Нуһтин хурсән еди .
01006009	Нуһниң иш-излири төвәндикичә : Нуһниң Сам , Һам , Япәт исимлиқ үч оғли бар еди . Нуһ өз заманида бирдин-бир дурус , камчилиқсиз адәм болуп , Худаға йеқин яшиған еди .
01006010	
01006011	Башқа инсанлар болса , Худаниң нәзәридә гунаға патқан болуп , йәр йүзи улар сәвәвидин зораванлиққа толған еди .
01006012	Худа дунияға нәзәр селип , кишиләрниң қилмишлириниң яманлиғидин дунияниң интайин бузулғанлиғини көрди .
01006013	Шуниң билән Худа Нуһқа : — Дуния инсанларниң зораванлиғиға толуп кәтти . Шуңа Мән уларни йоқитимән ! Дуния билән қошуп пүтүнләй йоқитимән !
01006014	Сән яхши мом яғачтин өзәңгә бир кемә яса . Ясиған кеминиң ичидә өйләр болсун . Су кирмәслиги үчүн ичи-сиртини момла .
01006015	Кеминиң узунлуғи бир йүз оттуз үч метр , кәңлиги жигирмә икки метр , егизлиги он үч метр болсун .
01006016	Кеминиң әң үстидә ләмпә болсун , ләмпә билән яғач там арилиғида әллик сантиметр егизликтә бошлуқ қалдур . Кемини жуқури , оттура вә төвән үч қәвәт қилғин . Кеминиң ишигини йениға ачқин .
01006017	Мән йәр йүзини топан билән ғәриқ қилип , асман астидики пүткүл җанлиқларни йоқитимән . Йәр йүзидики тиниғи бар мәхлуқларниң һәммисини йоқитимән ,
01006018	лекин сән билән алдин-ала бир келишим түзәй . Сән аялиң , оғуллириң вә келинлириңни елип кемигә кир .
01006019	Сән йәнә кемигә йәр йүзидики һәр хил һайванларниң һәр бир түриниң әркәк-чишисидин бир җүптин елип , уларни сақлап қал .
01006020	Һәр хил чоң-кичик һайванатлар вә учар қанатлар сақлинип қелиш үчүн , сениң алдиңға бир җүптин келиду . Сән уларни кемигә киргүзгин .
01006021	Өзәңлар вә һайванатлар үчүн һәр хил озуқ-түлүкләрни еливал , — деди .
01006022	Нуһ һәр бир ишни Худа буйруғандәк қилди .
01007001	Пәрвәрдигар Нуһқа : — Бу дуниядики кишиләр арисида сениң бирдин-бир дурус киши екәнлигиңни байқидим . Шуңа сән пүтүн аиләңдикиләрни елип кемигә киргин .
01007002	Мән « һалал » дәп бәкиткән һайванатларниң һәр хилиниң әркәк-чишисидин йәттә җүптин , « һарамлириниң » һәр хилиниң әркәк-чишисидин бир җүптин еливал .
01007003	Учар қанатларниң һәр хилиниң әркәк-чишисидинму йәттә җүптин еливал . Шундақ болғанда , топан ахирлашқандин кейин , һәр хил һайванат , учар қанатлар һаят қелип , йәр йүзидә уларниң уруғи қайта көпийәләйду .
01007004	Өзәм яратқан пүткүл җанлиқларни йәр йүзидин пүтүнләй йоқитиш үчүн , йәттә күндин кейин , уда қириқ кечә-күндүз қаттиқ ямғур яғдуримән , — деди .
01007005	Нуһ Пәрвәрдигарниң буйруқлирини бир-бирләп иҗра қилди .
01007006	Топан йәр йүзини басқанда , Нуһ алтә йүз яшта еди .
01007007	У топан апитидин қутулуп қелиш үчүн , аяли , оғуллири вә келинлирини елип кемигә кирди .
01007008	« Һалал » вә « һарам » дәп бәкитилгән һәр хил чоң-кичик һайванатлар вә учар қанатларму Худаниң Нуһқа ейтқинидәк Нуһниң алдиға келип , җүплири билән кемигә кирди .
01007009	
01007010	Йәттә күндин кейин йәр йүзини топан бесишқа башлиди .
01007011	Нуһ алтә йүз яшқа киргән жили иккинчи айниң он йәттинчи күни йәр астидики һәммә булақлар йерилип , асмандин челәкләп қуйғандәк қаттиқ ямғур яғди .
01007012	Ямғур қириқ кечә-күндүз тохтимай давамлашти .
01007013	Дәл ямғур башланған күни Нуһ , аяли , Сам , Һам , Япәттин ибарәт үч оғли вә келинлири кемигә кирди .
01007014	Һәр хил явайи һайванатларниң чоң-кичиклири , өй һайванлири вә учар қанатлар ,
01007015	җүмлидин , тиниғи бар пүткүл мәхлуқлар өз җүплири билән Нуһниң алдиға бир җүптин келип , кемигә кирди .
01007016	Һаят кәчүрүватқан барлиқ җанлиқлар Худаниң әмри бойичә өз җүплири билән кемигә киргәндин кейин , Пәрвәрдигар кеминиң ишигини тақап қойди .
01007017	Ямғур қириқ күн давамлашти . Топан улғайғансири кемә йәрдин көтирилди .
01007018	Су техиму егизләп , кемә су йүзидә ләйләп қалди .
01007019	Топан йәр йүзини қаплап , һәтта егиз тағ чоққилириму көрүнмәй қалди .
01007020	Су өрләп таки әң егиз тағ чоққилиридин йәттә метр егизләп кәткичә давамлашти .
01007021	Нәтиҗидә йәр йүзидики һаят кәчүрүватқан пүткүл җанлиқлар , йәни һәр қандақ учар қанатлар , чоң-кичик һайванатлар вә инсанлар пүтүнләй йоқитилди .
01007022	Демәк , йәр йүзидики һаятлиқ нәпәси бар болғанларниң һәммиси өлди .
01007023	Худа йәр йүзидики һәммә җанлиқларни , йәни инсанлар , чоң-кичик һайванатлар вә учар қанатларни йоқатти . Пәқәт Нуһ билән униң кемисидики җанлиқларла һаят қалди .
01007024	Топан йәр йүзини бир йүз әллик күн басти .
01008001	Шундақ болсиму , Худа Нуһни вә кемидә униң билән биллә болған барлиқ һайванатларни унтуп қалмиди . У йәр йүзидә шамал чиқарған еди , су пәсийишкә башлиди .
01008002	Йәр астидики булақлар йепилип , асмандин йеғиватқан қаттиқ ямғурму тохтиған еди .
01008003	Бир йүз әллик күн ичидә су аста-аста азайди .
01008004	Йәттинчи айниң он йәттинчи күни кемә Арарат тағ тизмилиридики бир тағниң үстидә олтирип қалди .
01008005	Су давамлиқ пәсийип , онинчи айниң биринчи күни тағ чоққилири көрүнүшкә башлиди .
01008006	Қириқ күндин кейин Нуһ деризисини ечип ,
01008007	бир қарғини қоюп бәрди . Бу қарға таки йәрдики су қуруп кәткичә , кеминиң әтрапида айлинип жүрди .
01008008	Шуниң билән бир вақитта Нуһ суниң йәр йүзидин янған яки янмиғанлиғини билиш үчүн , бир кәптәрни қоюп бәргән еди .
01008009	Лекин йәр йүзини техичә су қаплап турғачқа , кәптәр қонғидәк җай тапалмай қайтип кәлди . Нуһ қолини сунуп , уни тутуп кемигә әкиривалди .
01008010	Йәнә йәттә күндин кейин у кәптәрни йәнә қоюп бәрди .
01008011	Кәчқурун һелиқи кәптәр тумшуғида йеңи зәйтун йопурмиғини чишлигән һалда Нуһниң йениға қайтип кәлди . Нуһ шуниңдин суниң йәр йүзидин асасий җәһәттин янғанлиғини билди .
01008012	Йәнә йәттә күндин кейин у кәптәрни йәнә қоюп бәрди . Бу қетим кәптәр қайтип кәлмиди .
01008013	Нуһ алтә йүз бир яшқа киргән жили биринчи айниң биринчи күни топан йәр йүзидин пүтүнләй йенип болди . Нуһ кеминиң қапқиғини ечип , өп-чөрисигә қарап , йәр йүзиниң қурушқа башлиғанлиғини көрди .
01008014	Иккинчи айниң жигирмә йәттинчи күни йәр йүзи пүтүнләй қуруп болди .
01008015	Худа Нуһқа : — Аялиң , оғуллириң вә келинлириңни кемидин елип чиқ .
01008016	
01008017	Йениңдики барлиқ мәхлуқлар , йәни учар қанатлар вә чоң-кичик һайванатларни елип чиқ . Улар йәр йүзидә йәнә көпийип , зиминға таралсун , — деди .
01008018	Шуниң билән Нуһ аяли , оғуллири вә келинлирини елип кемидин чиқти .
01008019	Йәр йүзидики барлиқ җанлиқлар , йәни чоң-кичик һайванатлар вә учар қанатлар өз түрлири билән топ-топ болушуп , кемидин чиқишти .
01008020	Нуһ Пәрвәрдигарға атап бир қурванлиқ суписини ясап , « һалал » дәп бәкитилгән һайванат вә учар қанатларниң һәр түридин таллап союп , қурванлиқ сүпитидә көйдүрүвәтти .
01008021	Пәрвәрдигар қурванлиқтин мәмнун болуп , көңлидә : « Инсанларниң қилмишлири үчүн йәргә қайта ләнәт ейтмаймән . Инсанларниң кичигидин тартип нийитиниң пүтүнләй яманлиғини билимән . Шундақ болсиму , йәр йүзидики барлиқ җанлиқларни һәргиз бу қетимқидәк қайта йоқитивәтмәймән .
01008022	Йәр йүзи бир күн моҗут болса , униңда терим-жиғим , иссиқ-соғ , қиш-яз , кечә-күндүзму моҗут болиду ! » — деди .
01009001	Худа Нуһ вә униң оғуллириға бәхит ата қилип мундақ деди : — Силәр нәслиңларни көпәйтиңлар , уруқ-әвладиңлар пүтүн дунияға тарқалсун .
01009002	Йәр йүзидики барлиқ чоң-кичик һайванатлар , учар қанатлар вә белиқлар силәрдин қорқуп , силәрниң башқурушуңларда болиду .
01009003	Бурун силәргә озуқлуқ үчүн көктатларни бәргинимдәк , әнди силәргә һәммә һайванатларниму беримән .
01009004	Лекин силәр қени бар гөшни һәргиз йемәңлар , чүнки җан қандидур .
01009005	Буниңдин башқа , қан төкүлүш болса , чоқум һесап алимән . Һәр қандақ бир һайван адәм өлтүрсә , униңдинму һесап алимән . Кимду-ким адәм өлтүрсә , униму өлүмгә мәһкүм қилимән .
01009006	Мән адәмни Өзәмгә охшайдиған қилип яраттим , Шуниң үчүн кимки башқа бир адәмниң қенини төксә , Униң қениму башқилар тәрипидин төкүлиду .
01009007	Силәр нәслиңларни көпәйтиңлар . Силәрниң уруқ-әвладиңлар пүтүн дунияни қаплисун .
01009008	Андин Худа Нуһ вә униң оғуллириға мундақ деди : — Мән әнди силәр вә силәрниң уруқ-әвлатлириңлар билән һәм йәр йүзидики барлиқ һайванатлар , йәни силәр билән биллә кемидин чиққан һәр бир өй һайванлири , явайи һайванатлар вә учар қанатлар билән келишим түзимән .
01009009	
01009010	
01009011	Силәргә вәдә беримәнки , пүткүл җанлиқлар һәргиз топан билән қайта йоқитилмайду , йәр йүзини харап қилидиған топан иккинчи кәлмәйду .
01009012	Мән силәр вә барлиқ җанлиқлар билән мәңгүлүк бир келишимни түздүм . Бу келишимниң бәлгүси — асманда көрүнидиған һасан-һүсәндур .
01009013	
01009014	Мәйли қачан болмисун , ямғурдин кейин асмандики булутлар арисида һасан-һүсәнни көргинимдә , Өзәмниң силәр вә пүткүл җанлиқлар билән түзгән келишимимни есимгә алимән . Топан барлиқ җанлиқларни қайта йоқатмайду .
01009015	
01009016	Һасан-һүсәнниң булутлар арисида пәйда болуши Өзәмниң силәр вә йәр йүзидики пүткүл җанлиқлар билән түзгән мәңгүлүк келишимимни есимгә кәлтүриду .
01009017	Һасан-һүсән Мениң барлиқ җанлиқлар билән түзгән келишимимниң бәлгүси болсун .
01009018	Кемидин чиққан Нуһниң оғуллири : Сам , Һам вә Япәтләр еди . ( Һам қананлиқларниң бовиси . )
01009019	Дунияға тарқалған һәммә хәлиқләр Нуһниң бу үч оғлиниң әвлатлиридур .
01009020	Нуһ дехан болуп , үзүмзарлиқ йетиштүргән биринчи киши еди .
01009021	Бир қетим у шарап ичип мәс болуп қелип , кийим-кечәклирини селиветип , чедирида ятатти .
01009022	Қананниң атиси болған Һам атисиниң қеп-ялиңачлиғини көрүп қелип , бу ишни икки қериндишиға ашкарилап қойди .
01009023	Сам билән Япәт учисиға бир узун чапан йепинчақлап , чедирниң ичигә кәйничә меңип кирип , чапанни атисиға йепип қойди . Улар йүзини алди тәрәпкә қилип , атисиниң ялиңач тенигә қаримиди .
01009024	Нуһ ойғинип , кәнҗә оғли Һамниң қилғанлирини билип ,
01009025	униң оғли Қананға ләнәт ейтип мундақ деди : « Қананға ләнәт яққай ! У қериндашлириниң әң төвән қули болғай .
01009026	Пәрвәрдигар — Сам етиқат қилған Худа мәдһийиләнгәй ! Қананниң әвлади Самниң әвладиға қул болғай .
01009027	Худа Япәтни гүлләп яшнатқай . Униң әвлади Самниң әвлади билән биллә инақ яшиғай . Қананниң әвлади Япәтниң әвладиға қул болғай » .
01009028	Топандин кейин Нуһ йәнә үч йүз әллик жил өмүр сүрди .
01009029	У тоққуз йүз әллик йешида аләмдин өтти .
01010001	Нуһниң оғуллири Сам , Һам , Япәтләрниң әвлатлири төвәндикичә : Топандин кейин у үчидин пәрзәнтләр төрәлди .
01010002	Япәтниң оғуллири : Гомәр , Магог , Мадай , Яван , Тубал , Мәшәк вә Тираслар еди .
01010003	Гомәрниң оғуллири : Ашкиназ , Рифат вә Тогармаһлар еди .
01010004	Яванниң оғуллири : Әлиша , Таршиш , Киттим , Роданимлар еди .
01010005	Улар деңиз бойлирида вә аралларда яшайдиған милләтләрниң атиси болди . Япәтниң әвлатлири өз қәбилилири вә дөләтлири ичидә яшап , өз тиллирида сөзлишидиған милләтләрдин болуп қалди .
01010006	Һамниң оғуллири : Куш , Мисир , Ливийә вә Қананлар еди .
01010007	Кушниң оғуллири болса : Сиба , Һавилаһ , Сабита , Раами вә Сәбитикаһлар еди . Рааминиң оғуллири болса : Шиба вә Деданлар еди .
01010008	Кушниң Нимрод исимлиқ бир оғли болуп , у йәр йүзидики әң күчлүк батурға айланди .
01010009	У Пәрвәрдигарниң алдида батур очи болған еди . Шуңа кишиләр арисида « Пәрвәрдигар сени Нимродтәк батур очи қилсун ! » дегән сөз тарқалған еди .
01010010	Дәсләптә униң падишалиғи Бабил , Әрәк , Акад , Калнеһ дегән җайларни өз ичигә алатти . Бу төрт җай Бабилонда еди .
01010011	У бу йәрдин Ассур райониға кәңийип , Нинәви , Риһубот-Ир , Калах вә Рәсән дегән шәһәрләрни бена қилди . Рәсән шәһири Нинәви билән Калах шәһириниң оттурисида болуп , у чоң шәһәр еди .
01010012	
01010013	Мисирниң әвлатлири : лудлар , анамийлар , леһабийлар , нафтуһийлар ,
01010014	патруслар , каслуһийлар вә критлар еди . Филистинликләр болса , каслуһийларниң кейинки әвлатлири еди .
01010015	Қананниң тунҗа оғлиниң исми Сидон еди , йәнә бир оғлиниң исми Хит еди . Уларниң исимлири кейин һәр милләтләрниң намлириға айлинип , улар шу милләтләрниң бовилири болди .
01010016	Қанан йәнә йәбуслар , аморлар , гиргашлар ,
01010017	һивилар , аркийлар , синдийлар ,
01010018	арвадийлар , симарийлар вә һаматийларниң бовиси болди . Кейин қананлиқларниң қәбилилири наһайити кәң тарқалди .
01010019	Уларниң зимин чегариси Сидонниң җәнубидин Гирарниң йенидики Газа шәһиригичә , шәриқтә Содом , Гомора , Адма вә Сибоимниң йенидики Лаша шәһиригичә созулатти .
01010020	Һамниң бу әвлатлири һәр қайсиси өз қәбилилири вә дөләтлири ичидә яшап , өз тиллирида сөзлишидиған милләтләрдин болуп қалди .
01010021	Сам Япәтниң акиси болуп , у әбәрләрниң атиси болди .
01010022	Самниң оғуллири Елам , Ассур , Арпахшад , Лод вә Аррам еди . Уларниң исимлири кейин һәр милләтләрниң намлириға айлинип , улар шу милләтләрниң бовилири болди .
01010023	Аррамниң оғуллири : Ус , Һул , Гәтәр вә Машлар еди .
01010024	Арпахшад Шалаһниң атиси , Шалаһ болса Әбәрниң атиси еди .
01010025	Әбәрдин икки оғул төрәлди . Бириниң исми Пәләг еди , чүнки у яшиған дәвирдә инсанлар бөлүнүшкә башлиди . Йәнә бириниң исми Йоқтан еди .
01010026	Йоқтанниң оғуллири : Алмодад , Шәләп , Хазармавит , Йәраһ ,
01010027	Һадорам , Узал , Диклаһ ,
01010028	Обалий , Абимаел , Шиба ,
01010029	Офир , Һавилаһ вә Йобаблар еди . Мана буларниң һәммиси Йоқтанниң оғуллири болуп ,
01010030	улар Мешадин Сәффарниң шәриқ тәрипидики таққичә болған җайларда яшатти .
01010031	Самниң жуқурида тилға елинған әвлатлириниң һәр қайсиси өз қәбилилири вә дөләтлири ичидә яшап , өз тиллирида сөзлишидиған милләтләрдин болуп қалди .
01010032	Жуқуридикиләр Нуһниң әвлатлиридур . Булар өз зиминидики һәр бир қәбилиләр бойичә хатириләнгән . Топандин кейин дуниядики пүтүн милләтләр Нуһниң оғуллиридин тарқалди .
01011001	Дәсләптә йәр йүзидә бирла тил бар еди , инсанлар пәқәт шу тилдила сөзлишәтти .
01011002	Улар шәриқ тәрәпкә көчүватқинида , Бабилондики бир түзләңликкә келип орунлашти .
01011003	Улар өз ара : — Хиш қуюп , отта пиширайли ! — дәп мәслиһәтләшти . Буниң билән улар қурулушта ташниң орниға хиш , лайниң орниға қара май ишлитидиған болди .
01011004	Андин улар : — Бир шәһәр бена қилайли ! Шәһәрдә асманға тақашқидәк бир мунара ясап , өз намимизни чиқирип , тәрәп-тәрәпкә тарқилип кетишимиздин сақлинайли ! — дейишти .
01011005	Пәрвәрдигар инсанларниң бена қиливатқан шәһәр вә мунарини көргили чүшти .
01011006	Пәрвәрдигар : — Улар бирлишип бир җамаәт болуп , бир тилда сөзлишидикән . Бу пәқәтла улар қилмақчи болған ишниң башлиниши ! Буниңдин кейин улар немә қилишни халиса , шуни қилалайду .
01011007	Биз чүшүп , уларниң тилини қалаймиқанлаштуруветип , уларни бир-бириниң мәхситини уқалмайдиған қилип қояйли , — деди .
01011008	Буниң билән Пәрвәрдигар уларни пүтүн дунияға тарқитивәтти . Улар шәһәр бена қилиш қурулушини тохтатти .
01011009	Шуңа бу шәһәрниң нами Бабил дәп аталди . Чүнки Пәрвәрдигар у йәрдә инсанларниң тиллирини қалаймиқанлаштуруветип , уларни дунияниң һәр қайси җайлириға тарқитивәткән еди .
01011010	Самниң әвлатлири төвәндикичә : Топан өтүп иккинчи жили Сам йүз йешида Арпахшадни тапти .
01011011	Кейин у йәнә бәш йүз жил һаят кәчүрүп , йәнә оғул-қиз пәрзәнтләрни көрди .
01011012	Арпахшад оттуз бәш йешида Шалаһни тапти .
01011013	Кейин у йәнә төрт йүз үч жил һаят кәчүрүп , йәнә оғул-қиз пәрзәнтләрни көрди .
01011014	Шалаһ оттуз йешида Әбәрни тапти .
01011015	Кейин у йәнә төрт йүз үч жил һаят кәчүрүп , йәнә оғул-қиз пәрзәнтләрни көрди .
01011016	Әбәр оттуз төрт йешида Пәләгни тапти .
01011017	Кейин у йәнә төрт йүз оттуз жил һаят кәчүрүп , йәнә оғул-қиз пәрзәнтләрни көрди .
01011018	Пәләг оттуз йешида Рағуни тапти .
01011019	Кейин у йәнә икки йүз тоққуз жил һаят кәчүрүп , йәнә оғул-қиз пәрзәнтләрни көрди .
01011020	Рағу оттуз икки йешида Серухни тапти .
01011021	Кейин у йәнә икки йүз йәттә жил һаят кәчүрүп , йәнә оғул-қиз пәрзәнтләрни көрди .
01011022	Серух оттуз йешида Наһорни тапти .
01011023	Кейин у йәнә икки йүз жил һаят кәчүрүп , йәнә оғул-қиз пәрзәнтләрни көрди .
01011024	Наһор жигирмә тоққуз йешида Тәраһни тапти .
01011025	Кейин у йәнә бир йүз он тоққуз жил һаят кәчүрүп , йәнә оғул-қиз пәрзәнтләрни көрди .
01011026	Тәраһ йәтмиш жил өмүр сүрүп , Ибрам , Наһор вә Һаранларни тапти .
01011027	Тәраһниң әвлатлири төвәндикичә : Тәраһ Ибрам , Наһор вә Һаранларни тапти . Һаран болса , Лутни тапти .
01011028	Һаран калданиларниң зимини болған өз жути Ур шәһиридә атиси Тәраһтин бурун аләмдин өтти .
01011029	Ибрам Сараһқа өйләнди , Наһор болса Һаранниң қизи Милкаға өйләнди . Һаранниң йәнә Искаһ дегән балисиму бар еди .
01011030	Сараһ туғмас болғачқа , пәрзәнт көрмигән еди .
01011031	Тәраһ оғли Ибрамни , нәвриси Лутни ( Һаранниң оғли ) вә келини , йәни Ибрамниң аяли Сараһни елип , калданиларниң зимини болған Ур шәһирини қалдуруп , Қанан дегән районға кәтмәкчи еди . Бирақ улар Һаран дегән шәһәргә кәлгәндә , шу йәрдә олтирақлишип қалди .
01011032	Тәраһ икки йүз бәш жил өмүр сүрүп , Һаранда аләмдин өтти .
01012001	Пәрвәрдигар Ибрамға мундақ деди : — Сән жутуңдин чиқип , атаң вә башқа уруқ-җамаитиңдин айрилип , Мән көрсәтмәкчи болған йәргә барғин .
01012002	« Мән сениң уруқ-әвладиңни көпәйтип , Уларни бир чоң хәлиқ қилимән . Мән саңа бәхит ата қилип , намиңни улуқ қилимән . Шундақ қилип , кишиләр сән арқилиқ бәхит тапиду .
01012003	Саңа бәхит тилигәнләргә бәхит ата қилимән , Саңа ләнәт ейтқанларға ләнәт яғдуримән . Сән арқилиқ һәммә милләтләргә бәхит ата қилимән ! »
01012004	Ибрам йәтмиш бәш йешида Пәрвәрдигарниң йол-йоруғи билән Һаран шәһиридин кәтти , Лутму униң билән биллә кәтти .
01012005	Ибрам аяли Сараһ билән җийәни Лутни вә өзлириниң Һаран шәһиридә тапқан байлиғи вә қуллирини елип , Қанан райониға қарап йол алди . Улар Қанан тәвәсигә киргәндин кейин ,
01012006	сәпирини давамлаштуруп , Шәкәм шәһиригә йеқин Морәһ дегән җайдики чоң бир емән дәриғиниң йениға кәлди . У чағда қананлиқлар шу зиминда яшавататти .
01012007	Пәрвәрдигар Ибрамға көрүнүп , униңға : — Мана бу зиминни сениң әвладиңға тәғдим қилимән , — деди . Шуңа Ибрам у йәрдә өзигә көрүнгән Пәрвәрдигарға атап бир қурванлиқ суписини ясап , ибадәт қилди .
01012008	Кейин у җәнупқа йөткилип , Бәйтәл шәһириниң шәрқидики тағлиқ районға барди . Ғәрип тәрипи Бәйтәлгә , шәриқ тәрипи Ай дегән җайға тутишидиған бу җайға орунлишип , у йәрдиму бир қурванлиқ суписини ясап , Пәрвәрдигарға ибадәт қилди .
01012009	Кейин у аста-аста Қананниң җәнубидики Негиб райониға йөткәлди .
01012010	Қананда ачарчилиқ йүз берип , әһвал интайин еғир еди . Шуниң үчүн Ибрам Мисирға берип , у йәрдә вақитлиқ турмақчи болди .
01012011	Улар Мисирға киришкә аз қалғанда , Ибрам аяли Сараһқа : — Сән бир гөзәл аял .
01012012	Мисирлиқлар сени көрсә , җәзмән мениң аялим екәнлигиңни билип , сени һаят қалдуруп , мени өлтүрүветиду .
01012013	Сән уларға өзәңни мениң сиңлим дегин . Шундақ десәң , улар сени дәп , мени өлтүрмәй , маңа яхши муамилә қилиду , — деди .
01012014	Ибрам Мисирға киргән вақтида , мисирлиқлар дәрвәқә униң аялиниң гөзәллигини байқиди .
01012015	Ордидики бир нәччә әмәлдар уни көрүп , падиша алдида униң гөзәллигини тәриплигән еди . Шуниң билән Сараһ ордиға елип кирилди .
01012016	Падиша Сараһниң сәвәвидин Ибрамға яхши муамилә қилди . Униңға нурғун кала , қой , ешәк , төгә вә әр-аял қулларни соға қилди .
01012017	Лекин падиша Ибрамниң аяли Сараһни елип кәткәнлиги үчүн , Пәрвәрдигар падишаға вә униң ордисидикиләргә апәт яғдурди . Улар қорқунучлуқ кесәлгә гириптар болди .
01012018	Буни сәзгән падиша Ибрамни чақиртип , униңға : — Бу маңа немә қилғиниң ? Немишкә Сараһниң өз аялиң екәнлигини ейтмидиң ?
01012019	Немишкә уни сиңлим дедиң ? Шундақ дегиниңни аңлап , мән уни алдим . Аялиң мана ! Уни елип кәт ! — деди .
01012020	Буниң билән падиша өз әмәлдарлириға Ибрамни чегаридин чиқириветишкә әмир қилди . Улар уни аяли вә униңға мәнсүп болған һәммә нәрсилири билән қошуп йолға салди .
01013001	Ибрам аяли вә өзигә мәнсүп болған һәммә нәрсилирини елип , Мисирдин чиқип , Қананниң җәнубидики Негиб райониға барди . Лутму униң билән биллә барди .
01013002	Ибрам бай болуп , униң нурғун мал-варанлири вә алтун-күмүчлири бар еди .
01013003	Кейин у Негиб районидин кетип , аста-аста шималға йөткилип , Бәйтәл шәһиригә қайта барди . У Бәйтәл билән Ай шәһириниң арилиғиға , йәни тунҗа қетим орунлишип ,
01013004	қурванлиқ суписини ясиған йәргә қайтип келип , у йәрдә Пәрвәрдигарға ибадәт қилди .
01013005	Ибрам билән маңған Лутниңму мал-варанлири вә қуллири көп еди .
01013006	Бу икки аилиниң падилири бәк көп болғачқа , отлақлар йетишмәй қалған еди .
01013007	Шуңа Ибрамниң падичилири билән Лутниң падичилири арисида талаш-тартиш чиқип қалди . ( У чағда қананлиқлар билән пәризиләр йәнила Қанан районида туратти . )
01013008	Шуңа Ибрам Лутқа : — Биз болсақ уруқ-туққан , аримизда вә падичилиримизниң арисида талаш-тартиш чиқмисун .
01013009	Айрилип яшайли . Мана . Пүтүн зимин сениң алдиңда турупту . Халиған йәрни талла ! Оң тәрәпни таллисаң , сол тәрәп маңа қалсун , сол тәрәпни таллисаң , оң тәрәп маңа қалсун , — деди .
01013010	Лут төрт тәрәпкә нәзәр селип , Иордан дәрия вадисидин Зоарғичә созулған кәң түзләңликни көрди . Бу түзләңликниң сүйи мол болуп , худди Ерәм баққа вә Мисирниң йәрлиригә охшатти . ( У чағда Пәрвәрдигар Содом билән Гомора шәһәрлирини техи харабиликкә айландурмиған еди . )
01013011	Шуңа Лут у йәрни таллап , шәриқ тәрәпкә йөткәлди . У иккиси мана шундақ айрилди .
01013012	Ибрам Қананда олтирақлишип қалди . Лут Иордан дәрия вадисидики шәһәрләргә йеқинлишип , Содом шәһириниң әтрапида чедир тикип орунлашти .
01013013	Содомлуқлар яманлиққа толған болуп , Пәрвәрдигарниң нәзәридә улар еғир гунакарлар еди .
01013014	Лут Ибрамдин айрилип кәткәндин кейин , Пәрвәрдигар Ибрамға : — Сән турған җайиңдин шәриқ , ғәрип , җәнуп вә шимал тәрәпләргә қарап бақ .
01013015	Сән көрүватқан бу зиминларни саңа вә сениң әвлатлириңға тәғдим қилимән . Бу зимин мәңгү силәргә мәнсүп .
01013016	Мән сениң әвлатлириңни һәдди-һесапсиз көпәйтимән . Йәр йүзидики қумни һеч ким саналмиғанға охшаш , уларниң саниниму һеч ким саналмайду .
01013017	Орнуңдин тур . Бу зиминни кезип чиқ , Мән уни саңа тәғдим қилдим ! — деди .
01013018	Буниң билән Ибрам чедирлирини жиғиштуруп , Һиброн шәһиригә йеқин Мамрәдики емән дәрәқлигиниң йенида олтирақлишип , у йәрдә Пәрвәрдигарға атап қурванлиқ суписини ясиди .
01014001	Шу күнләрдә Бабилон беги Амрафил , Елласар беги Арйок , Елам беги Кедорлавмар , Гойим беги Тидал қатарлиқ төрт бәг бирлишип ,
01014002	Содом беги Бәра , Гомора беги Бирша , Адма беги Шинап , Сибоим беги Шәмәбәр вә Бела ( Зоар дәпму атилиду ) беги қатарлиқ бәш бәг билән җәң қилишқа чиқти .
01014003	Бу бәш бәг қошунлирини бирләштүрүп , Сиддим вадисиға жиғди . ( Сиддим вадиси һазирқи « Өлүк деңиз » вадисидур . )
01014004	Улар он икки жил Кедорлавмар бегиниң һөкүмранлиғида болуп , он үчинчи жилға кәлгәндә , униңға қарши исиян көтәргән еди .
01014005	Шуңа он төртинчи жили Кедорлавмар бәг өзиниң вә иттипақдаш бәгләрниң қошунлирини башлап берип , Аштарот-Карнаим дегән йәрдә рефаларни йәңди . Кейин Һам дегән йәрдә зузларни вә Шава-Кирятаим түзләңлигидә емларниң һәммисини тар-мар қилди .
01014006	Сәир тағлиқ районида яшаватқан һоритларниму чөл бойидики Әл-Паранғичә қоғлап берип , тар-мар қилди .
01014007	Арқидинла улар Ен-Мишпат , йәни Кадешқа қайтип , амаләкләрниң пүтүн зиминини бесивелип , Һазазун-Тамарда яшаватқан аморларниму тар-мар қилди .
01014008	Буниң билән Содом , Гомора , Адма , Сибоим вә Бела , йәни Зоар қатарлиқ бәш бәгликниң бәглири бирләшмә қошунини башлап , Сиддим вадисиға җәң қилишқа чиқти .
01014009	Улар Елам шәһириниң беги Кедорлавмар , Гойимниң беги Тидал , Бабилонниң беги Амрафил вә Елласарниң беги Арйоктин ибарәт төрт бәг билән җәң қилди .
01014010	Сиддим вадисиниң һәммә йеридә қара май билән толған көлчәкләр бар еди . Содом беги билән Гомора беги қачқан вақтида , қошунлириниң бир қисми көлчәкләргә чүшүп кетип , қалғанлири таққа қечип кәтти .
01014011	Төрт бәг Содом билән Гомораниң пүтүн байлиқ вә ашлиқ-түлүклирини булаң-талаң қилип кәтти .
01014012	У чағда Ибрамниң җийәни Лут Содомда туратти . Улар униму мал-мүлүклири билән қошуп булап кәтти .
01014013	Лекин қутулуп қалған бир киши бу ишларни ибраний болған Ибрамға мәлум қилди . У чағда Ибрам амор қәбилисидин Мамрә исимлиқ бир кишиниң емән дәрәқлигиниң йенида туратти . Мамрә вә икки иниси — Әшкол вә Анир Ибрамниң иттипақдашлири еди .
01014014	Ибрам җийәни Лутниң әсиргә чүшүп қалғанлиғини аңлап , өз адәмлиридин үч йүз он сәккиз нәпәр җәңчини чақирип , төрт бәгни Дан дегән җайғичә қоғлап барди .
01014015	У йәрдә җәңчиләрни бир қанчә қисимға бөлүп , кечиси һуҗум қилип , дүшмәнни мәғлуп қилди . Уларни Дәмәшқниң шималидики Хоба дегән җайғичә қоғлап , булап кәткән һәммә мал-мүлүкни тартивелип , өз җийәни Лутни вә униң пүтүн байлиқлирини , хотун-қизлирини вә башқиму әсиргә чүшкән адәмлирини қайтуруп алди .
01014016	
01014017	Ибрам Кедорлавмар вә униң билән иттипақдаш һәр қайси бәгләрни мәғлуп қилип , ғалибә билән қайтип кәлгәндә , Содом беги уни қарши елиш үчүн Шава вадисиға ( Хан вадиси дәпму атилиду ) чиқти .
01014018	Улуқ Худаниң роһанийи һәм Салимниң беги Малкисидиқму нан вә шарап елип , Ибрамниң алдиға чиқип ,
01014019	униңға бәхит тиләп : « Пүтүн аләмниң Яратқучиси болған улуқ Худа Ибрамни бәхитлик қилғай !
01014020	Сени дүшминиң үстидин ғалибә қилдурған улуқ Худа мәдһийиләнгәй ! » деди . Ибрам олҗа алған нәрсиләрниң ондин бирини Малкисидиққа тәғдим қилди .
01014021	Содом беги Ибрамға : — Олҗиларниң һәммиси саңа мәнсүп , лекин адәмлиримни қайтуруп бәр ! — деди .
01014022	Ибрам униңға : — Пүтүн аләмниң Яратқучиси болған Пәрвәрдигар улуқ Худа алдида қәсәм қилимәнки ,
01014023	мән сениң һәр қандақ нәрсәңни , һәтта бир тал жипиңни яки кәшәңниң боқучиниму алмаймән . Болмиса , сән кейин : « Мән Ибрамни бай қилип қойдум ! » дейиштин янмайсән .
01014024	Шуниң үчүн адәмлиримниң йегининила һесаплаймән . Униңдин башқа һеч немини алмаймән . Лекин мениң иттипақдашлирим Анир , Әшкол вә Мамрәләргә олҗилардин тегишлигини айрип бәрсәң болди , — деди .
01015001	Бу вақиәләрдин кейин Пәрвәрдигар Ибрамға көрүнүп , униңға : — Ибрам , қорқма ! Мән саңа қалқан болуп , наһайити зор сийлиқ беримән , — деди .
01015002	Лекин Ибрам : — Әй Егәм Худа , мениң пәрзәндим болмиса , Сениң бәрмәкчи болған сийлиғиңниң пайдиси немә ? Мениң бирдин-бир мирасхорум Дәмәшқтин кәлгән чакирим Елийәзәр болиду .
01015003	Сән маңа пәрзәнт бәрмидиң , шуңа мениң тәәллуқатимға чакирим мирасхор болиду , — дәп җавап бәрди .
01015004	Арқидинла у Пәрвәрдигарниң өзигә йәнә : — Чакириң Елийәзәр сениң мирасхоруң болмайду , пәқәт өзәңдин болған оғулла мирасхоруң болиду , — дегәнлигини аңлиди .
01015005	Шуниңдин кейин Худа уни ташқириға елип чиқип , униңға : — Асманға қарап , юлтузларни саналайдиған болсаң санап бақ , сениң әвладиң әйнә шу юлтузлардәк сан-санақсиз көп болиду ! — деди .
01015006	Ибрам Пәрвәрдигарниң сөзлиригә ишәнди . Пәрвәрдигар униң ишәнчини көрүп , уни һәққаний адәм , дәп һесаплиди .
01015007	Пәрвәрдигар униңға йәнә : — Сени бу зиминға егә қилиш үчүн , сени калданиларниң зимини болған Ур шәһиридин елип чиққан Пәрвәрдигариң Мән болимән , — деди .
01015008	Лекин Ибрам : — Әй Егәм Худа , мән бу зиминға җәзмән егә болидиғанлиғимни немидин билимән ? — дәп сориди .
01015009	Пәрвәрдигар униңға : — Сән үч яшлиқ кала , өшкә , қошқардин һәм пахтәк вә яш кәптәрдин бирдин елип , Мениң алдимға кәлгин , — дәп җавап бәрди .
01015010	Ибрам бу һайванларни Худаниң алдиға апирип , қушлардин башқисиниң қарнини йерип икки парчә қилди . Гөшләрни икки тәрәпкә қатар қилип тизди .
01015011	Қузғунлар учушуп келип , гөшләргә қонғанда , Ибрам уларни қоғлавәтти .
01015012	Күн патқанда , Ибрам уйқиға кәтти . Чүшидә уни қорқунучлуқ қараңғулуқ басти .
01015013	Пәрвәрдигар униңға мундақ деди : — Шуни билип қойғинки , сениң әвлатлириң башқа бир дөләттә мусапир болиду . Шу дөләттики кишиләргә қул болуп , төрт йүз жил улар тәрипидин азап чекиду .
01015014	Лекин Мән уларни қул қилғучи хәлиқни чоқум җазалаймән . Улар у дөләттин қайтқинида , нурғун байлиқларни елип келиду .
01015015	Сән болсаң узақ өмүр сүрүп , әҗдатлириңниң қешиға кетисән .
01015016	Сениң әвлатлириң бу йәргә қайтип кәлгичә , бу йәрдә төрт әвлат өтүп кетиду . Чүнки бу йәрдә туруватқан аморларниң гуналири чекигә йәтмигичә , уларни бир тәрәп қилмаймән .
01015017	Күн петип қараңғу чүшкәндин кейин , ис чиқип турған очақ вә йенип турған мәшъәл туюқсиз пәйда болуп , һелиқи икки қатар гөшниң оттурисидин өтүп кәтти .
01015018	Мана шу чағда Пәрвәрдигар Ибрам билән келишим түзүп , мундақ деди : — Мән Мисир чегарисидин таки Фират дәриясиғичә созулған бу зиминниң һәммисини сениң әвлатлириңға тәғдим қилдим . Бу зимин кенлар , кенизләр , кадмонлар ,
01015019	
01015020	хитлар , пәризиләр , рефалар ,
01015021	аморлар , қананлар , гиргашлар вә йәбуслар дәп тонулған хәлиқләрниң зиминлириниң һәммисини өз ичигә алиду .
01016001	Ибрамниң аяли Сараһ туғмас еди . Бирақ униң Һәҗәр исимлиқ мисирлиқ бир қиз хизмәткари бар еди .
01016002	Сараһ Ибрамға : — Пәрвәрдигар мени туғмас яритипту , әнди сиз мениң қиз хизмәткарим билән бир ястуққа баш қоюң ! Бәлким у маңа бир оғул туғуп берәр , — деди . Ибрам Сараһниң бу сөзигә қошулди .
01016003	Шуниң билән Сараһ Һәҗәрни Ибрамға кичик хотунлуққа бәрди . ( Бу вақиә Ибрам Қананда он жил турғанда йүз бәрди . )
01016004	Ибрам Һәҗәр билән биллә болғандин кейин , Һәҗәр һамилдар болуп қалди . У өзиниң һамилдар болғанлиғини сезип , мәғрурлинип , Сараһни көзгә илмайдиған болуп қалди .
01016005	Сараһ Ибрамға : — Һәммини қилған сән ! Мән Һәҗәрни саңа қошуп қойған . Әндиликтә у өзиниң һамилдарлиғини билипла , мени көзгә илмайдиған болувалди . Сениң яки мениң тоғра екәнлигигә Пәрвәрдигар Өзи һөкүм қилсун ! — деди .
01016006	Ибрам : — У сениң хизмәткариң , у сениң илкиңдә . Униңға қандақ муамилә қилиш сениң ихтияриң , — дәп җавап бәрди . Буниң билән Сараһ Һәҗәрни бозәк қилди , шуңа Һәҗәр Ибрамниң өйидин қечип кәтти .
01016007	Периштәниң қияпитидә көрүнгән Пәрвәрдигар Һәҗәрни чөлдики бир булақниң йенида көрди . Булақ Шур дегән йәргә баридиған йолниң бойида еди .
01016008	Периштә униңдин : — Әй Сараһниң хизмәткари Һәҗәр , сән қәйәрдин кәлдиң ? Нәгә кетиватисән ? — дәп сориди . — Мән аял ғоҗайиним Сараһниң йенидин қечип чиқтим , — дәп җавап бәрди Һәҗәр .
01016009	Периштә униңға : — Сән аял ғоҗайиниңниң йениға қайтип берип , униңға бойсунғин , — деди .
01016010	Периштә йәнә мундақ деди : — Мән сениң әвладиңни шундақ көпәйтимәнки , уларни һеч ким саналмайдиған қилимән .
01016011	Сән һамилдар болуп , бир оғул туғисән , исмини Исмаил қойғин , чүнки сениң дат-пәриядиң Пәрвәрдигарға йәтти .
01016012	Сениң оғлуңниң мүҗәзи бир явайи ешәккә охшайду . Һәммә йәргә берип кишиләр билән җедәл чиқириду . Кишиләрму униңға қаршилиқ көрситиду . У туққанлириға өчмәнлик қилип яшайду .
01016013	Һәҗәр өз-өзигә : « Мән расттинла маңа ғәмхорлуқ қилған Худани көрдүм ! » деди . Шуниң билән у өзигә сөз қилған Пәрвәрдигарни « Ел-роа » дәп атиди .
01016014	Шуңа кишиләр у булаққа Беер-лаһайрой дәп нам қойди . Бу булақ һазирму Кадеш билән Бәрәд шәһириниң оттурисидидур .
01016015	Һәҗәр Ибрамға бир оғул туғуп бәрди . Ибрам униңға Исмаил дәп ат қойди .
01016016	У чағда Ибрам сәксән алтә яшта еди .
01017001	Ибрам тохсән тоққуз яшқа кәлгәндә , Пәрвәрдигар униңға көрүнүп : — Мән һәммигә қадир Худадурмән . Сән давамлиқ мениң йолумда меңип , әйипсиз адәм бол .
01017002	Мән сән билән түзгән келишимимдә чиң туруп , сени көп әвлатлиқ қилимән , — деди .
01017003	Ибрам йәргә баш қойди . Худа униңға мундақ деди :
01017004	— Мениң сән билән түзгән келишимим мундақ : Сән нурғун милләтләрниң атиси болисән .
01017005	Һазирдин башлап сениң исмиң Ибрам әмәс , Ибраһим болсун , чүнки Мән сени нурғун милләтләрниң атиси қилимән .
01017006	Мән саңа көп әвлатларни беримән . Уларниң арисидин йеңи хәлиқ вә падишаларму чиқиду .
01017007	Мән сән вә кәлгүсидики әвлатлириң билән түзгән мәңгүлүк келишимимдә туримән . Мән сениң вә әвлатлириңниң Худасидурмән .
01017008	Сән һазир Қананда мусапир болуп яшаватисән . Амма бу пүтүн зиминни саңа вә сениң әвлатлириңға тәғдим қилдим . У сениң әвлатлириңға мәңгү мирас болсун . Мән уларниңму Худасидурмән !
01017009	Худа йәнә мундақ деди : — Әнди сән вә сениң әвлатлириңму Мениң келишимимдә чиң турушуңлар керәк .
01017010	Силәрниң араңлардики һәр қандақ әр киши хәтнә қилиниши керәк . Мана бу Мениң сән вә сениң әвлатлириң билән түзгән келишимимдур .
01017011	Һазирдин башлап , силәр барлиқ оғул бовақлириңларни , мәйли өйүңларда туғулған яки чәт әлликләрдин сетивалған қуллириңлар туққан болсун , уларни туғулуп сәккизинчи күни хәтнә қилишиңлар керәк . Хәтнә қилиш — аримизда түзгән келишимниң бәлгүси болуп қалсун .
01017012	
01017013	Һәммә әрләрниң хәтнисини қилишиңлар керәк . Силәрниң тениңлардики бәлгү — аримиздики түзгән мәңгүлүк келишимимниң бәлгүси болуп қалсун .
01017014	Хәтнә қилинмиған әрни хәлқим қатаридин чиқириветимән . Ундақ киши Мениң келишимимни бузған болиду .
01017015	Буниңдин башқа Худа Ибраһимға мундақ деди : — Сениң аялиң Сараһниң исми һазирдин башлап Сарә болсун .
01017016	Мән униңға бәхит ата қилип , униңдин саңа бир оғул тәғдим қилимән . Сарә нурғун милләтләрниң аниси болиду вә униң әвлатлиридин падишаларму чиқиду .
01017017	Ибраһим йәргә баш қоюп , күлүп , көңлидә : « Йүз яшлиқ бовай қандақму пәрзәнт көрәлисун ? ! Сарә болса тохсән яшқа киргән турса , қандақму һамилдар болалисун ? » дәп ойлиди
01017018	вә Худаға : — Исмаилни бәхиткә ериштүрсәң болдиғу ! — деди .
01017019	Лекин Худа мундақ деди : — Яқ , Һәҗәр әмәс , аялиң Сарә саңа бир оғул туғуп бериду . Униң исмини Исһақ қой . Мән униң вә униң әвлатлири биләнму мәңгүлүк келишимимдә чиң туримән .
01017020	Исмаилға кәлсәк , у тоғрисидики тәливиңниму аңлидим . Мән униңға бәхит ата қилип , униң нәслини наһайити көпәйтимән . У он икки падишаниң атиси болиду . Мән униң әвлатлирини улуқ бир милләткә айландуримән .
01017021	Бирақ Мениң келишимим болса , келәр жили мошу вақитта Сарә саңа туғуп беридиған оғул — Исһақ билән бағлинишлиқтур .
01017022	Худа Ибраһимға бу сөзләрни қилип болуп , униң йенидин кәтти .
01017023	Мана шу күни Ибраһим Худаниң әмригә әмәл қилип , оғли Исмаил вә аилисидики һәммә әрләрни , җүмлидин аилисидә туғулған вә сетивалған қулларни хәтнә қилдурди .
01017024	Ибраһим хәтнә қилинғанда , тохсән тоққуз яшта ,
01017025	Исмаил хәтнә қилинғанда , он үч яшта еди .
01017026	Иккиси , аилисидики һәммә әрләр , җүмлидин аилисидә туғулған вә чәт әлликләрдин сетивелинған қуллар билән биллә шу күн ичидә хәтнә қилинди .
01017027	
01018001	Кейин Пәрвәрдигар Мамрәдики емән дәрәқлигидә Ибраһимға қайта көрүнди . Күн тикләшкән вақитта Ибраһим чедириниң ишиги алдида олтиратти .
01018002	У бешини көтирип қариведи , удулида үч кишиниң өрә турғанлиғини көрдидә , шу һаман уларниң алдиға жүгрәп берип , йәргә иңишип , тазим қилип ,
01018003	уларға : — Җанаплар , еғир көрмисәңлар өйүмизгә кирип , меһман болуп қайтқайсиләр .
01018004	Һәр қайсиңлар дәрәқ сайисидә дәм елип турғайсиләр , мән пут-қоллириңларни жуюшқа су ,
01018005	ғизалинишиңларға бир аз йемәклик елип келәй . Арам елип , йолуңларни давамлаштурғайсиләр . Кәлгәнлигиңлардин хошал болдум , — деди . — Рәхмәт , ейтқиниңизчә болсун , — дәп җавап қайтурушти улар .
01018006	Ибраһим дәрһал чедириға жүгрәп кирип , Сарәгә : — Дәрһал бир халта әң яхши ундин нан пишарғин ! — деди .
01018007	Арқидинла у йәнә кала падилириниң ичигә кирип , семиз бир топақни таллап , чакириға тапшурди . У дәрһал топақни союп тәйярлиди .
01018008	Андин Ибраһим қаймақ , сүт вә гөшни үч меһманниң алдиға қойди . Өзи болса , уларниң хизмитидә болуш үчүн дәрәқ сайисидә күтүп турди . Тамақ йәватқанда , улар Ибраһимдин : — Аялиң Сарә қәйәрдә ? — дәп сориди . — Чедирда , — дәп җавап бәрди у .
01018009	
01018010	Меһман сияқидики Пәрвәрдигар униңға : — Келәр жили бу чағда Мән чоқум қайтип келимән . Шу чағда аялиң Сарә бир оғулға ана болиду , — деди . Сарә уларниң кәйнидики чедир ағзида уларниң сөзлирини аңлап туратти .
01018011	У чағда Ибраһим билән Сарә иккилиси қерип қалған еди . Сарәниң адәт көрүшиму тохтап кәткән еди .
01018012	Шуңа Сарә ичидә күлүп , өз-өзигә : « Мән қерип қалдим , еримму қерип қалған турса , әнди маңа бундақ хошаллиқ қәйәрдин кәлсун ? ! » деди .
01018013	Шуңа Пәрвәрдигар Ибраһимға : — Сарә немишкә күлүп туруп , өз-өзигә : « Мән шунчә қерип кәткән турсам , қандақму һамилдар болалай ? ! » дәйду ?
01018014	Пәрвәрдигар қилалмайдиған иш йоқ әмәсму ! Ейтқинимдәк , келәр жили дәл мошу чағда қайтип келимән . У чағда Сарә чоқум бир оғулға ана болиду , — деди .
01018015	Сарә қорқуп : — Мән күлмидим ! — дәп танди . — Яқ , сән расттинла күлдүң , — деди Пәрвәрдигар .
01018016	Асмандин чүшкән бу меһманлар у йәрдин кетип , Содом шәһири тәрәпкә йүзләнди . Ибраһимму уларни узитиш үчүн биллә маңди .
01018017	Пәрвәрдигар Өз-өзигә мундақ деди : « Мән қилидиған ишимни Ибраһимдин йошурсам болмайду .
01018018	Чүнки униң әвлатлири чоқум улуқ вә күч-қудрәтлик бир хәлиқ болиду . Мән у арқилиқ дуниядики һәммә хәлиқләргә бәхит ата қилимән .
01018019	Мән уни өз балилири вә әвлатлириға Мениң йолумни тутушни , дурус вә һәққаний болушни буйрисун , дәп таллидим . Шундақ қилса , Мәнму униңға бәргән вәдәм бойичә һәммә ишни қилип беримән » .
01018020	Шуниң билән Пәрвәрдигар : — Мән Содом билән Гомора шәһиридикиләрниң һәддидин ашқан гуналири үстидин қилинған еғир әризиләрни аңлидим .
01018021	Мән чоқум чүшүп , аңлиғанлиримниң әмәлият яки әмәслигини Өз көзүм билән көрмәкчимән , — деди .
01018022	Андин кейин икки киши Содомға кетип қалди , бирақ Пәрвәрдигар болса , Ибраһимниң қешида қалди .
01018023	Ибраһим Униңға йеқинлишип : — Сән расттин дурус кишиләрни гунакарлар билән қошуп һалак қиламсән ?
01018024	Әгәр шәһәрдә әллик дурус киши болса , Сән пүтүн шәһәрни харап қиламсән ? Бу әллик адәмни қутқузувелиш үчүн шәһәрни сақлап қалмамсән ?
01018025	Сән чоқум дурус кишиләрни гунакарлар билән қошуп йоқатмайсән . Һәргиз ундақ қилмайсән ! Ундақ қилсаң , дурус кишиләр гунакарлар билән биллә тәң җазаға учрайду . Бу мүмкин әмәс ! Сән пүтүн аләмниң Сорақчисисән ! Җәзмән адил һөкүм чиқирисән , — деди .
01018026	Пәрвәрдигар униңға : — Әгәр Содом шәһиридә әллик дурус киши тапалисам , улар үчүн пүтүн шәһәрни сақлап қалимән , — дәп җавап бәрди .
01018027	Ибраһим йәнә мундақ деди : — Әй Егәм ! Башлиған екәнмән , давамлаштурай . Еғир көрмисәң , мәндәк бир аҗиз бәндәңниң жүрәклик һалда Сәндин йәнә соришиға рухсәт қилғайсән !
01018028	Мабада шәһәрдә пәқәт қириқ бәш дурус киши болса , бәш киши кам болғанлиғи үчүн пүтүн шәһәрни харап қиламсән ? Пәрвәрдигар униңға : — Әгәр қириқ бәш дурус киши тапалайдиған болсам , бу шәһәрни харап қилмаймән , — дәп җавап бәрди .
01018029	Ибраһим йәнә : — Әгәр пәқәт қириқ киши болсичу ? — деди . — Әгәр қириқ киши болсиму харап қилмаймән , — дәп җавап қайтурди Пәрвәрдигар .
01018030	Ибраһим йәнә : — Әй Егәм ! Хапа болмисаң , Сәндин йәнә бир немә соримақчимән . Мабада оттуз киши болсичу ? — дәп сориди . — Әгәр оттуз киши тепилсиму , харап қилмаймән , — дәп җавап қайтурди Пәрвәрдигар .
01018031	Ибраһим деди : — Әй Егәм ! Сәндин жүрәклик һалда йәнә соришимға рухсәт қилғайсән . Мабада жигирмә киши болсичу ? — Әгәр жигирмә киши тепилса , Мән йәнила харап қилмаймән , — дәп җавап қайтурди Пәрвәрдигар .
01018032	Әң ахирида Ибраһим : — Әй Егәм ! Хапа болмай , йәнә бир қетим соришимға рухсәт қилғайсән ! Әгәр пәқәт он киши тепилсичу ? — дәп сориди . — Пәқәт он дурус киши болған тәғдирдиму , Мән бу шәһәрни харап қилмаймән , — дәп җавап қайтурди Пәрвәрдигар .
01018033	Пәрвәрдигар Ибраһим билән сөзлишип болғандин кейин , кетип қалди . Ибраһим болса , өйигә қайтип кәтти .
01019001	Шу күни ахшими һелиқи икки периштә Содомға кәлди . Бу вақитта Лут шәһәр дәрвазисиниң алдида олтиратти . Лут уларни көрүпла , орнидин туруп , уларниң алдиға берип , тазим қилип :
01019002	— Җанаплар , бизниң өйгә мәрһәмәт қилип , дәстихинимға ортақ болғайсиләр . Пут-қоллириңларни жуюп , бирәр кечә һадуқ елип , әтә сәһәрдә йолуңларға раван болсаңларму болар , — деди . Лекин улар : — Яқ , биз кечини кочида өткүзимиз , — дәп җавап беришти .
01019003	Лекин Лут бәк чиң турувалғачқа , улар ахир Лутниң өйигә барди . Лут хизмәткарлириға петир нан пиширип , тамақларни меһманларниң алдиға қоюшни буйриди . Тамақ тәйяр болғандин кейин , улар ғизаланди .
01019004	Меһманлар техи ятмиған еди , Содомдики пүтүн қери-яш әрләр келип Лутниң өйини қоршавалди .
01019005	Улар Лутни чақирип , униңға : — Бүгүн кәчтә силәрниң өйгә чүшкән кишиләр қени ? Уларни елип чиқ ! Биз улар билән җинсий мунасивәт қилмақчимиз , — деди .
01019006	Лут сиртқа чиқип , ишикни тақаветип ,
01019007	уларға : — Бурадәрләр , бундақ яман ишни қилмаңлар !
01019008	Қараңлар , мениң техи әргә тәгмигән икки қизим бар . Уларни силәргә чиқирип берәй , уларни немә қилсаңлар қилиңлар , лекин бу икки кишигә һәргиз тәгмәңлар . Улар мениң өйүмгә кәлгән екән , мениң меһминим болиду , шуңа мән уларни қоғдишим керәк ! — деди .
01019009	Лекин улар : — Йоқал ! Сән техи ят жуттин келип , бизгә уни қил , буни қил дегидәк қанчилик адәм сән ? Көздин йоқал ! Болмиса , көргүлүгүңни улардинму еғир көрисән , — дейишип , Лутни иштириветип , бастуруп келип , ишикни бузуп кирмәкчи болди .
01019010	Лекин һелиқи икки периштә қолини созуп , Лутни өйниң ичигә әкиривелип , ишикни тақавалди .
01019011	Андин улар ташқиридики әрләрниң көзлирини кор қилип , ишикни тапалмайдиған қилип қойди .
01019012	Андин һелиқи икки периштә Лутқа : — Сениң бу шәһәрдә башқа туққанлириң барму ? Оғул-қизлириң , күйоғуллириң яки башқа туққанлириң бар болса , улар бу йәрдин дәрһал чиқип кәтсун .
01019013	Чүнки биз бу шәһәрни харабиликкә айландуруветимиз . Бу йәр үстидин қилинған еғир әризиләр Пәрвәрдигарға йәтти . Шуңа У бизни бу шәһәрни харабиликкә айландуруветишкә әвәтти , — деди .
01019014	Шуниң билән Лут ташқириға чиқип , қизлириниң лайиқлириниң алдиға берип , уларға : — Силәр бу йәрдин дәрһал кетиңлар , чүнки Пәрвәрдигар бу шәһәрни харабиликкә айландурувәтмәкчи , — деди . Лекин улар уни чақчақ қиливатиду , дәп ойлашти .
01019015	Таң атқанда периштәләр Лутни алдиритип : — Дәрһал аялиң билән икки қизиңни елип , бу йәрдин чиқип кәт ! Болмиса , силәрму бу шәһәр билән тәң һалак болисиләр , — деди .
01019016	Лут йәнила иккилинип туратти . Лекин Пәрвәрдигар униңға рәһим қилғачқа , һелиқи икки периштә Лутниң , аялиниң вә икки қизиниң қоллирини тутуп , уларни йетәкләп , шәһәрдин чиқирип қойди .
01019017	Шәһәрдин чиқиш биләнла , периштәләрдин бири : — Силәр җениңларни сақлап қелиш үчүн қечиңлар ! Кәйниңларға қаримаңлар , таққа йәткичә түзләңликтә тохтимаңлар ! Болмиса , өлүп кетисиләр , — деди .
01019018	Лекин Лут : — Җанаплири , ундақ болмиғай !
01019019	Силәр маңа ич ағритип , шапаәт қилип , җенимни қутқузған екәнсиләр , бизни унчә жирақ йәргә әвәтмәңлар . У тағ бәк жирақ екән , бәлким мән у йәргә йетип бармай турупла , балаю-апәткә учрап , тирик қалмасмәнмикин .
01019020	Әву кичик шәһәрни көрдүңларму ? Бу йәрдин анчә жирақ әмәс , у йәргә қечишимға иҗазәт бериңлар . У кичик бир йәр екән , мән шу йәрдә аман қалай ! — деди .
01019021	Периштә мундақ җавап бәрди : — Мақул ! Саңа рухсәт қилдим . У кичик шәһәрни харабиликкә айландурмай қояй .
01019022	Чапсанирақ қач ! Чүнки сән у йәргә йетип бармиғичә , Содомни вәйран қилалмаймән ! Бу шәһәр кичик болғачқа , Лут уни Зоар дәп атиди .
01019023	Лут Зоарға йетип барғичә , күн чиққан еди .
01019024	Туюқсиз Пәрвәрдигар Содом билән Гомора шәһәрлиригә асмандин от билән гуңгутни яғдурди .
01019025	У бу икки шәһәрни , пүтүн түзләңликни вә пүтүн аһалини йәрдики гиялар билән қошуп харабиликкә айландурувәтти .
01019026	У чағда Лутниң аяли кәйнигә бурулуп қариведи , шу петичә қетип , таштузға айлинип қалди .
01019027	Әтиси таң сәһәрдә Ибраһим Пәрвәрдигар билән сөзләшкән йәргә барди .
01019028	У Содом , Гомора вә пүтүн түзләңликкә нәзәр селип , йәр йүзидин хумдандики исқа охшаш ис-түтәкниң чиқиватқанлиғини көрди .
01019029	Бирақ Худа Лут яшиған түзләңликтики шәһәрләрни харабиликкә айландурғинида , Ибраһимниң тәливини есигә елип , Лутни қутқузди .
01019030	Лут Зоар шәһиридә туруштин қорқти . Шуңа у икки қизини елип , таққа чиқип , өңкүрдә яшайдиған болди .
01019031	Бир күни чоң қизи сиңлисиға : — Атимиз қерип қалди . Бу йәрдә дуниядики қаидә-йосун бойичә бизни некайиға елип , пәрзәнт тапидиған әрму қалмиди .
01019032	Атимизни мәс қилип қоюп , униң билән бир орунда йетип , униңдин пәрзәнт көрәйли . Шундақ қилсақ , әвлат қалдуралаймиз , — деди .
01019033	У күни кечиси улар атисини мәс қилип қоюп , чоң қизи униң билән бир орунда ятти . Лут қаттиқ мәс болуп , йүз бәргән вақиәдин пүтүнләй хәвәрсиз еди .
01019034	Әтиси чоң қизи сиңлисиға : — Түнүгүн мән атам билән бир орунда яттим . Бүгүн ахшам уни йәнә мәс қилип қоюп , сән униң билән бир орунда ятқин . Шундақ қилип , һәр иккимиз атимиздин пәрзәнт көрүп , аилимизни давамлаштурайли , — деди .
01019035	Шуниң билән у күни кәчтә улар Лутни йәнә мәс қилип қоюп , кичик қизи униң билән бир орунда ятти . У йәнә қаттиқ мәс болғачқа , йүз бәргән иштин пүтүнләй хәвәрсиз еди .
01019036	Шундақ қилип , Лутниң бу икки қизи өз атисидин һамилдар болуп қалди .
01019037	Чоң қизи бир оғул туғуп , униң исмини Моаб дәп қойди . У һазирқи моаблиқларниң атиси болди .
01019038	Кичик қизиму бир оғул туғуп , униң исмини Бинамми дәп қойди . У һазирқи аммонлуқларниң атиси болди .
01020001	Ибраһим Мамрәдин Қананниң җәнубидики Негиб райониға йөткилип , мәлум вақит Кадеш билән Шур арилиғидики йәрдә олтарди . Кейин Гирарда турған вақтида ,
01020002	кишиләргә аяли Сарәни өзиниң сиңлиси , дәп ейтқан еди . Шуңа Гирар падишаси Абимәләк Сарәни ордисиға әкәлдүрди .
01020003	Бир күни кечиси Худа Абимәләкниң чүшидә көрүнүп : — Пат арида җениңни алимән ! Чүнки сән әкәлгән бу аял башқа кишиниң аяли , — деди .
01020004	Сарәгә йеқинлашмиған Абимәләк Худаға : — Мән гунасиз турсам , Сән мени вә мениң хәлқимни һалак қиламсән ?
01020005	Ибраһим өзи бу аял мениң сиңлим , дегәнғу ! Бу аялму Ибраһимни мениң акам , дегән әмәсму ? Мән бу ишни пак вижданим вә инсавим билән қилдим ! — деди .
01020006	Андин Худа униңға мундақ җавап бәрди : — Шундақ , сениң бу ишни пак вижданиң билән қилғанлиғиңни билимән . Шуниң үчүн Мениң алдимда гуна қилип қоймисун , дәп сени Сарәгә тегип қоюшуңдин тосидим .
01020007	Әнди бу аялни Ибраһимға қайтуруп бәр . Ибраһим болса пәйғәмбәр . У саңа дуа қилиду , сән һаят қалисән . Лекин сени агаһландуруп қояйки , әгәр бу аялни еригә қайтуруп бәрмисәң , пүтүн хәлқиң билән қошулуп һалак болисән !
01020008	Сәһәрдә Абимәләк һәммә әмәлдарлирини жиғип , йүз бәргән вақиәни уларға ейтти . Улар интайин қорқушуп кәтти .
01020009	Абимәләк Ибраһимни чақиртип , униңдин : — Бу немә қилғиниң ? Сән мени вә мәмликитимни бундақ гуна қилдурғидәк , саңа немә яманлиқ қилдим ? Сән маңа қилмайдиған ишни қилдиң !
01020010	Немә үчүн бундақ қилдиң ? — дәп сүрүштүрди .
01020011	Ибраһим мундақ җавап қайтурди : — Мән бу йәрниң адәмлирини Худадин қорқмайду , мени өлтүрүветип , аялимни булап кетиду , дәп ойлиған едим .
01020012	Әмәлиятта униң мениң сиңлим екәнлиги раст , у ата бир , ана башқа сиңлим , кейин маңа некаланди .
01020013	Худа мени жутумдин айрип , башқа жутларда мусапир болушқа чиқарғанда , мән униңға : Биз барғанла йәрдә , өзәңниң чин муһәббитиңни маңа көрситиш үчүн , мени « акам » дегин , дегән едим .
01020014	Буниң билән падиша Абимәләк Сарәни Ибраһимға қайтуруп бәрди , шундақла униңға қой-кала , әр қуллар вә қиз хизмәткарларниму тәғдим қилди .
01020015	У Ибраһимға : — Қара , пүтүн зиминим алдиңда турупту . Сән қәйәрдә турушни халисаң , шу йәрдә туруп қал , — деди .
01020016	У Сарәгиму : — Мән сениң паклиғиңни көпчиликкә испатлаш үчүн , « акаң » Ибраһимға миң күмүч тәңгә тәғдим қилимән . Буниң билән сениң яман иш қилмиғанлиғиң һәммә кишигә аян болиду , — деди .
01020017	Ибраһимниң аяли Сарә билән мунасивәтлик ишлар түпәйлидин Пәрвәрдигар Абимәләкниң ордисидики аялларниң һәммисини туғмас қиливәткән еди . Шуңа Ибраһим Худаға дуа қилди . Худа падиша Абимәләкни , униң аяли вә кенизәклирини әслигә кәлтүрүп , уларни йәнә пәрзәнт көрәләйдиған қилди .
01020018	
01021001	Пәрвәрдигар Өзи вәдә қилғандәк , Сарәгә бәхит ата қилди .
01021002	Сарә һамилдар болуп , Ибраһимниң қерип қалған вақтида бир оғул туғуп бәрди . Бала дәрвәқә Худа бәлгүлигән вақитта туғулди .
01021003	Ибраһим униңға Исһақ дәп ат қойди .
01021004	Худа буйруғандәк , Исһақ туғулуп сәккизинчи күни Ибраһим униң хәтнисини қилди .
01021005	Исһақ туғулған чағда , Ибраһим йүз яшта еди .
01021006	Сарә өзигә : « Худа мени хурсән қилди . Бу ишни аңлиғанларму мән билән биллә хуш күлиду !
01021007	Ким Сарәни өз балисини емитишкә муйәссәр болиду , дәп ойлиған ? Шундақ болсиму , Ибраһимниң қериған вақтида , мән униңға бир оғул туғуп бәрдим ! » деди .
01021008	Бала аста-аста чоң болуп әмчәктин айрилған күни Ибраһим меһман чақирип , чоң зияпәт өткүзүп бәрди .
01021009	Шу күни Сарә мисирлиқ Һәҗәрниң оғли Исмаилниң Исһақни бозәк қиливатқанлиғини көрди .
01021010	Шуниң билән Сарә Ибраһимға : — Сән бу хизмәткар аялни оғли билән қошуп һайдавәт ! Чүнки хизмәткар аялниң оғли һәргиз мениң оғлум Исһақ билән мирасқа ортақ болуп қалмаслиғи керәк ! — деди .
01021011	Сарәниң бу гепи Ибраһимни интайин қайғуға салди , чүнки Исмаилму униң оғли еди .
01021012	Лекин Худа Ибраһимға : — Исмаил вә хизмәткариң Һәҗәрниң иши тоғрилиқ қайғурма . Сарәниң дегинидәк қил , чүнки Мән саңа вәдә қилған әвлатлириң Исһақтин келип чиқиду .
01021013	Һәҗәрниң оғлиға кәлсәк , Мән униңғиму нурғун пәрзәнт беримән . Улар бир милләткә айлиниду , чүнки уму сениң оғлуң , — деди .
01021014	Әтиси сәһәрдә Ибраһим Һәҗәрниң мүрисигә нан билән бир тулум суни артип , ана-бала иккисини йолға селип қойди . Һәҗәр балиси билән у йәрдин чиқип , Бәәршәба чөлигә келип , у йәрдә адишип қалди .
01021015	Сүйи түгәп қалғанда , Һәҗәр балисини чатқалниң сайисигә қоюп , өз-өзигә : « Оғлум өләй дәп қалди , мән қарап туруп баламниң өлүп кетишигә чидимаймән ! » дәп , етилған бир оқ-я йәткидәк йәргә берип олтирип , дат-пәрият қилишқа башлиди .
01021016	
01021017	Балиниң жиға авази Худаға йәтти . Худаниң периштәси асмандин Һәҗәргә : — Әй Һәҗәр , сән немигә қайғурисән ? Қорқма , балаңниң жиғиси Худаға йәтти .
01021018	Орнуңдин туруп , балини қолуңға елип , униңға тәсәлла бәр . Мән униң әвладини улуқ бир хәлиқ қилимән , — деди .
01021019	Арқидинла Худа Һәҗәрниң көзлирини нурландурди . Һәҗәр бир қудуқни көрди . У қудуқниң йениға берип , тулумға су толтуруп , балиниң уссизлиғини қандурди .
01021020	Бала чоң болғичә , Худа униңға яр болди . У чөлдә яшап , уста мәргән болуп йетишти .
01021021	У Паран чөлидә яшиди . Шу вақитларда аниси униңға Мисирдин бир қизни хотунлуққа елип бәрди .
01021022	У чағда Абимәләк өзиниң ләшкәр беши Фикол билән биллә Ибраһимниң йениға келип , униңға : — Сениң қилған һәммә ишлириңда Худа саңа яр .
01021023	Шуңа сән бу йәрдә Худаниң алдида маңа қәсәм қилип , вәдә бәр : мени , пәрзәнтлиримни вә әвлатлиримни һәргиз алдима . Мән әзәлдин саңа садиқ болғандәк , сәнму маңа , йәни өзәң мусапир болуп яшаватқан бу мәмликәткә садиқ бол , — деди .
01021024	Ибраһим уларға : — Қәсәм қилип , вәдә беримән , — дәп җавап бәрди .
01021025	Андин Ибраһим Абимәләкниң чакарлири тартивалған бир қудуқ тоғрисида Абимәләккә наразилиқ билдүрди .
01021026	Абимәләк : — Бу ишни кимниң қилғинидин хәвирим йоқ екән . Сәнму бу ишни маңа ейтмапсән , буни биринчи қетим аңлишим , — деди .
01021027	Шуниңдин кейин Ибраһим Абимәләккә қой-калиларни тәғдим қилди . Иккиси келишим түзди .
01021028	Андин Ибраһим йәттә чиши қозини бир тәрәпкә айрип қойди .
01021029	Абимәләк униңдин : — Немишкә бундақ қилисән ? — дәп сориди .
01021030	Ибраһим униңға : — Бу қудуқни мениң колиғанлиғимни етирап қилғанлиғиңизни билдүрүш үчүн , бу йәттә чиши қозини қобул қилғайсиз , — дәп җавап қайтурди .
01021031	Шуниң билән у йәрниң исми Бәәршәба болуп қалди , чүнки улар у йәрдә қәсәм қилған еди .
01021032	Улар Бәәршәбада келишим түзгәндин кейин , Абимәләк билән Фикол өйлиригә қайтип кәтти .
01021033	Ибраһим Бәәршәбада бир түп сөгәт тикип , у йәрдә Пәрвәрдигарға , йәни мәңгү һаят Худаға ибадәт қилди .
01021034	Ибраһим филистинликләрниң зиминида хелә узун турди .
01022001	Бу вақиәләрдин кейин , Худа Ибраһимниң ишәнчини синап , уни : — Ибраһим ! — дәп чақирди . Ибраһим : — Ләббәй ! — деди .
01022002	Худа униңға : — Сән оғлуңни , йәни амрақ ялғуз оғлуң Исһақни елип , Морая райониға берип , Мән көрситидиған тағниң үстидә уни көйдүрмә қурванлиқ сүпитидә Маңа атиғин , — деди .
01022003	Әтиси сәһәрдә Ибраһим ешәкни егәрләп , Исһақ билән икки чакирини елип , көйдүрмә қурванлиққа ишлитидиған отунларни тәйярлап , Худа көрсәткән җайға қарап маңди .
01022004	Үчинчи күни Ибраһим у йәрни жирақтин көрди
01022005	вә чакарлириға : — Силәр ешәк билән бу йәрдә туруп туруңлар . Балам иккимиз у йәргә берип , ибадәт қилип келәйли , — деди .
01022006	Ибраһим Исһаққа отунларни көтәртип , өзи қолиға пичақ билән от елип , Исһақ билән биллә жүрүп кәтти .
01022007	Исһақ : — Ата , — дәп чақирди . Ибраһим : — Һә , оғлум ? — деди . — От билән отун бар , лекин көйдүрмә қурванлиққа ишлитидиған қоза қени ? — дәп сориди Исһақ .
01022008	Ибраһим униңға : — Әй оғлум ! Қурванлиқ қилидиған қозини Худа Өзи йәткүзүп бериду , — дәп җавап бәрди . Иккиси тохтимай меңивәрди .
01022009	Улар Худа Ибраһимға көрсәткән җайға кәлгәндә , Ибраһим қурванлиқ суписини ясап , униң үстигә отунларни қоюп , өз оғлини бағлап , отун догиланған супиға ятқузди .
01022010	Андин оғлини боғузлаш үчүн пичақни көтәрди .
01022011	Бирақ Пәрвәрдигарниң периштәси асмандин : — Ибраһим ! Ибраһим ! — дәп вақириди . — Ләббәй ! — деди у .
01022012	Периштә униңға : — Қолуңни тарт ! Балиға тәгмә ! Сениң Маңа болған садақәтмәнлигиңни әнди көрдүм . Чүнки сән өз оғлуңни , йәни бир тал оғлуңниму Мәндин айимидиң , — деди .
01022013	Ибраһим әтрапиға қариведи , мүңгүзи чатқалға илишип қалған бир қошқар униң көзигә челиқти . У берип қошқарни йешип , уни өзиниң оғлиниң орнида қурванлиқ қилип көйдүрүвәтти .
01022014	Шуңа Ибраһим у йәрни Яһвә-Йирәһ дәп атиди . Һазирға қәдәр кишиләр : « Пәрвәрдигар Өз теғида тәминләйду » , дейишиду .
01022015	Пәрвәрдигарниң периштәси иккинчи қетим асмандин Ибраһимға :
01022016	— Пәрвәрдигар дәйдуки : « Сән сөйүмлүк бир тал оғлуңни айимиған екәнсән , Мән Өз намим билән қәсәм қилимәнки ,
01022017	саңа бәхит ата қилиш билән , нурғун әвлатларни беримән . Уларниң сани асмандики юлтузлардәк , деңиз бойидики қумдәк көп болиду . Сениң әвлатлириң дүшмән шәһәрлирини ишғал қилиду .
01022018	Мениң әмримгә бойсунғанлиғиң үчүн , сениң әвлатлириң арқилиқ йәр йүзидики һәммә хәлиқләр бәхиткә еришиду » , — деди .
01022019	Ибраһим чакарлириниң йениға қайтип келип , улар билән биллә өзи олтирақлашқан йәргә , йәни Бәәршәбаға қайтти .
01022020	Бир мәзгилдин кейин Ибраһим иниси Наһорниң аяли Милканиң еригә сәккиз оғул туғуп бәргәнлигини аңлиди .
01022021	Улар : тунҗа оғул Уз , кәйнидикилири Буз , аррамлиқларниң атиси болған Кәмуел ,
01022022	Кәсәд , Һазо , Пилдаш , Йидлаф вә Бетуел еди .
01022023	Бетуел болса Рибәқаниң атиси болди . Милка Ибраһимниң иниси Наһорға бу сәккиз оғулни туғуп бәрди .
01022024	Наһорниң кичик хотуни Рәумаму төрт оғул туғуп бәрди . Улар : Тебаһ , Гаһам , Тахаш вә Маакаһ еди .
01023001	Сарә йүз жигирмә йәттә жил өмүр сүрди .
01023002	У Қананниң Кириат-Арба , йәни Һиброн дегән җайида аләмдин өтти . Ибраһим униңға һәсрәт билән жиға-зар қилди .
01023003	Ибраһим аялиниң җәсидиниң йенидин чиқип , хитларниң йениға келип :
01023004	— Мән силәрниң араңларда бир мусапир . Аялимни дәпнә қилиш үчүн маңа бир парчә йәр сетип бәргәйсиләр , — деди .
01023005	Улар Ибраһимға : — Җанаплири , қулақ салсила ! Бизниң нәзәримиздә сили бир күчлүк қәбилә башлиғи , аяллирини әң яхши йәрликлиримиздин биригә дәпнә қилғайла . Һеч қайсимиз силидин қәбирлик йәр айимаймиз , — деди .
01023006	
01023007	Ибраһим уларға тазим қилип :
01023008	— Әгәр силәр аялимни бу йәргә дәпнә қилишимға рази болсаңлар , Сохарниң оғли Әфрондин
01023009	Макпелаһ йезисидики өңкүрни маңа сетип беришни тәләп қилғайсиләр . У өңкүр униң етизиниң четидә . У силәрниң алдиңларда өңкүрниң баһасини кесип бәрсә , у йәрни сетивелип аиләмгә қәбирстанлиқ қилай дәймән , — деди .
01023010	Башқа хитлар билән биллә шәһәр дәрвазисиниң алдида олтарған Әфрон көпчиликниң алдида :
01023011	— Җанаплири , қулақ салғайла , мән етизни өңкүр билән қошуп силигә бәрдим . Көпчилик алдида уни силигә соға қилдим . Аяллирини у йәргә дәпнә қилғайла , — дәп җавап бәрди .
01023012	Лекин Ибраһим хитларниң алдида тазим қилип ,
01023013	һәммә адәмгә аңлитип , Әфронға : — Сөзүмгә қулақ селип , пул төлишимни қобул қилғайсиз . Аялимни у йәргә дәпнә қилмақчимән , — деди .
01023014	Әфрон җавап қайтуруп :
01023015	— Җанаплири , у йәр аран төрт йүз күмүч тәңгигә әрзийду . Сили билән мениң оттуримизда бу немә еди ! Аяллирини у йәргә дәпнә қиливәргәйла , — деди .
01023016	Ибраһим Әфронниң көпчилик алдида ейтқини бойичә униңға төрт йүз тәңгә төләп бәрди .
01023017	Шундақ қилип , Әфрон Мамрәниң шәрқий тәрипидики Макпелаһ йезисидики у йәрни Ибраһимниң егидарчилиғиға өткүзүп бәрди . У йәр етизлиқ , етизлиқтики өңкүр вә етизлиқ әтрапидики дәл-дәрәқләрни өз ичигә алатти .
01023018	Шәһәр дәрвазисиниң алдиға топланған хитларниң һәммиси бу йәрниң әнди Ибраһимға мәнсүп болғанлиғини етирап қилди .
01023019	Шундақ қилип , Ибраһим аяли Сарәни Қанандики шу өңкүргә дәпнә қилди .
01023020	Хитларға мәнсүп болған бу етиз вә етизлиқтики өңкүр әнди Ибраһимниң қәбирстанлиғи болуп , униң хусусий мүлкигә айланди .
01024001	Ибраһим қерип кәткән еди , Пәрвәрдигар һәр қандақ ишта униңға бәхит ата қилип кәлди .
01024002	Мәлум бир күни у аилисидики мал-мүлкини башқурғучи ғоҗидарға : — Қолуңни йотамниң астиға қоюп туруп ,
01024003	Пәрвәрдигар , йәни пүтүн аләмниң Яратқучиси болған Худаниң алдида қәсәм қилип , оғлум Исһақни бу йәрдики имансиз қананлиқлардин өйләндүрмәй ,
01024004	чоқум жутумға берип , туққанлирим арисидин бир қиз елип беридиғанға вәдә бәргин , — деди .
01024005	Лекин чакар униңдин : — Әгәр у қиз өз жутидин бу йәргә кәлгили унимисичу ? У чағда оғлуңизни елип жутуңизға қайтип кетәмдим ? — дәп сориди .
01024006	Ибраһим мундақ җавап бәрди : — Оғлумни һәргиз у йәргә апарма !
01024007	Пәрвәрдигар , йәни асмандики Худа мени жут вә уруқ-җамаитимдин айрип , бу зиминни әвлатлиримға тәғдим қилишқа қәсәм қилип вәдә бәргән . Шуңа У Өз периштәсини сениң алдиңға әвәтип , оғлумға у йәрдин бир қиз тепишиңға ярдәм қилиду .
01024008	Мабада у қиз сән билән келишкә унимиса , бу қәсәмдин хали болисән , лекин оғлумни һәргиз у йәргә апармиғин !
01024009	Буниң билән һелиқи чакар қолини ғоҗайини Ибраһимниң икки йотисиниң астиға қоюп туруп , Ибраһимниң тапшуруғини бәҗа кәлтүрүшкә қәсәм бәрди .
01024010	Чакар ғоҗайининиң төгилиридин онни таллап , уларға һәр хил қиммәт баһалиқ соғиларни артип , йолға чиқти . Улар Аррам-Наһараим райониға берип , Наһор турған шәһәргә йетип кәлгәндин кейин ,
01024011	шәһәрниң сиртидики бир қудуқниң йенида төгиләрни чөктүрди . Бу күн петип қалған чағ болуп , қизлар қудуққа су алғили чиқидиған вақит еди .
01024012	Чакар мундақ дәп дуа қилди : — Әй Пәрвәрдигар ! Сән ғоҗайиним Ибраһим етиқат қилип кәлгән Худасән . Ғоҗайинимға меһир-шәпқәт көрситип , ишимни оң қилғайсән .
01024013	Мән һазир қудуқ йенида туримән . Шәһәр қизлири бу йәргә суға келиду .
01024014	Мән уларниң биригә : « Комзигиңиздики судин ичивалсам қандақ ? » дәймән . Әгәр у : « Ичиң ! Төгилириңизгиму су әкелип берәй » десә , шу қиз хизмәткариң Исһаққа таллап бәргиниң болсун . Буниңдин Сениң ғоҗайинимға меһриванлиқ қилғанлиғиңни биләләймән .
01024015	Униң дуаси аяқлашмайла , Рибәқа комзигини мүрисидә көтирип , қудуқниң йениға кәлди . У Бетуелниң қизи еди . Бетуел болса , Ибраһимниң иниси Наһор билән униң аяли Милканиң оғлидур .
01024016	Рибәқа техи үзи ечилмиған , интайин чирайлиқ , пак қиз еди . У қудуқниң йениға берип , комзигигә су тартип чиқти .
01024017	Ибраһимниң чакири қизниң алдиға жүгрәп берип , униңдин : — Маңа сүйиңиздин азирақ бәрсиңизчу ? — дәп сориди .
01024018	Қиз униңға : — Мана ичиң , — дәпла , дәрһал мүрисидики комзәкни қолиға елип , һелиқи чакарға бәрди .
01024019	Чакар суни ичип болушиға , Рибәқа униңға : — Төгилириңизгиму су әкелип берәй , уларму ичип қансун , — деди .
01024020	Рибәқа дәрһал комзәктики суни оқурға қуйғандин кейин , жүгрәп берип қудуқтин су тартип келип , һәммә төгиләрни қанғидәк суғирип бәрди .
01024021	Чакар Пәрвәрдигар йолини очуқ қилған яки қилмиғанлиғини билиш үчүн , җим-җит күзитип турди .
01024022	Төгиләр суни ичип болғандин кейин , у бәш йерим граммлиқ алтун һалқини қизниң бурниға вә жигирмә үч граммлиқ бир җүп алтун биләйүзүкни билигигә селип қойди .
01024023	Андин : — Сиз кимниң қизи болисиз ? Силәрниң өйүңларда биз қонғидәк йәр барму ? — дәп сориди .
01024024	Қиз униңға : — Наһор билән Милканиң оғли Бетуелниң қизи болимән .
01024025	Бизниң өйдә силәр қонғидәк йәр бар һәм маллириңларға йәм-чөпму кәңри , — дәп җавап бәрди .
01024026	Буниң билән һелиқи чакар сәҗдә қилип , Пәрвәрдигарға ибадәт қилип ,
01024027	мундақ деди : — Пәрвәрдигар , ғоҗайиним Ибраһим етиқат қилип кәлгән Худаға мәдһийиләр ейтилсун ! У ғоҗайинимға меһриванлиқ көрситип вә қилған вәдисигә садиқ болуп , мени удул ғоҗайинимниң өз туққининиң йениға башлиди .
01024028	Һелиқи қиз анисиниң йениға жүгрәп берип , йүз бәргән пүтүн ишни аилисидикиләргә сөзләп бәрди .
01024029	Рибәқаниң Лабан исимлиқ бир акиси бар еди . У жүгрәп чиқип , қудуқниң йенидики Ибраһимниң чакириниң йениға барди .
01024030	У сиңлисиниң һалқа вә биләйүзүк селивалғинини көргән вә сиңлисидин чакарниң дегән сөзлирини аңлиған еди . У қудуқниң түвидә төгиләрниң йенида турған Ибраһимниң чакириниң алдиға берип ,
01024031	униңға : — Пәрвәрдигар бәхитлик қилған адәм , немишкә ташқирида турисиз ? Мән билән җүрүң , өйгә барайли ! Мән силәргә өй тәйярлап қойдум , төгиләргиму җай тәйярлап қойдум , — деди .
01024032	У өйгә кирди . Лабан болса , төгиләрдики малларни чүширип , уларға чөп салди . Андин Ибраһимниң бу чакири вә һәмралириға пут-қоллирини жуйғили су елип кәлди .
01024033	Тамақлар кәлтүрүлгәндә , чакар : — Мән сизгә дәйдиғинимни дәп болмиғичә ғизаланмаймән , — деди . — Қени , гепиңизни ейтиң , — деди Лабан .
01024034	У мундақ деди : — Мән Ибраһимниң чакири .
01024035	Пәрвәрдигар ғоҗайинимға көптин көп бәрикәт ата қилип , уни интайин бай қилди . Пәрвәрдигар униңға қой-кала падилири , алтун-күмүч , әр-аял қуллар , төгә вә ешәкләрни бәрди .
01024036	Ғоҗайинимниң аяли Сарә қериған вақтида униңға бир оғул туғуп бәргән еди . Ғоҗайиним пүтүн байлиғини шу оғлиға атиди .
01024037	Ғоҗайиним өз тапшуруқлириға әмәл қилишим үчүн , мени қәсәм қилдурди . У : « Сән оғлумни бу йәрдики қананлиқлар арисидин өйләндүрмәй ,
01024038	мениң жутумға берип , уни өз туққанлирим арисидин өйләп қой » , дегән еди .
01024039	Мән ғоҗайинимдин : « Әгәр қиз бу йәргә кәлгили унимиса , қандақ қилимән ? » дәп сорисам ,
01024040	у : « Мән хизмитидә болуп кәлгән Пәрвәрдигар периштәсини сениң алдиңға әвәтиду . У сениң ишиңни оң қилиду . Сән оғлумға өз жутумдики туққанлирим арисидин хотун елип бәр .
01024041	Сән туққанлиримниң өйигә барсаңла , улар қизини бәрмигән тәғдирдиму , қәсәмдин йәнила хали болған болисән » , дегән еди .
01024042	Бүгүн мән қудуқ йениға кәлгинимдә , Худаға дуа қилип : « Әй Пәрвәрдигар , ғоҗайиним Ибраһим етиқат қилип кәлгән Худа , ишимни оң қилғайсән .
01024043	Мән һазир қудуқ йенида туримән . Бирәр қиз бу йәргә суға кәлсә , мән униңдин : « Комзигиңиздики судин азирақ ичивалсам боламду ? » дәп сораймән .
01024044	Әгәр у қиз қошулса вә төгилиримгиму су әкелип бәрсә , у Сән ғоҗайинимниң оғлиға таллап қойған қиз болсун » , дедим .
01024045	Дуайим аяқлашмайла , Рибәқа комзигини мүрисидә көтирип , қудуқниң йениға су алғили кәлди . Мән униңға : « Сүйиңиздин азирақ ичивалсам боламду ? » дегән едим .
01024046	У дәрһал мүрисидики комзәкни қолиға елип : « Мана ичиң ! Төгилириңизгиму су әкелип берәй » , деди . Суни ичтим , у төгиләргиму су әкелип бәрди .
01024047	Андин мән униңдин : « Сиз кимниң қизи болисиз ? » дәп сориведим , у : « Наһор билән Милканиң оғли Бетуелниң қизи болимән » , деди . Шуңа мән униң бурниға һалқа , қоллириға биләйүзүк селип қойдум .
01024048	Шу вақитта сәҗдә қилип , ғоҗайиним Ибраһим етиқат қилип кәлгән Худаға мәдһийә ейтип , ибадәт қилдим . Чүнки У мени удул ғоҗайинимниң өз туққининиң өйигә елип келип , униң қизини ғоҗайинимға келинликкә тепишимға имканийәт яритип бәргән еди .
01024049	Әнди силәр өзәңларниң ғоҗайинимға садиқлиқ вә меһир-шәпқәт көрсәтмәкчи болғанлиғиңларни яки ундақ қилишни халимайдиғанлиғиңларни маңа ейтиңлар . Ундақ қилишни халимисаңларму ейтиңлар . Буниңдин мән қандақ қилишимни биләләймән .
01024050	Лабан билән Бетуел чакарға : — Бу иш Пәрвәрдигарниң орунлаштуруши екән , биз немә дәләләймиз ?
01024051	Мана Рибәқа , уни елип кәтсиңиз болиду . У Пәрвәрдигарниң орунлаштурғинидәк , ғоҗайиниңизниң келини болсун , — дәп җавап бәрди .
01024052	Ибраһимниң чакири бу сөзни аңлап , сәҗдә қилип , Пәрвәрдигарға ибадәт қилди .
01024053	Арқидин у кийим-кечәк , алтун вә күмүчтин ясалған зебу-зенәт буюмлирини чиқирип , Рибәқаға сунди . Униң акиси билән анисиғиму қиммәт баһалиқ соғиларни соға қилди .
01024054	Шундақ қилип , Ибраһимниң чакири һәмралири билән биллә йәп-ичип , у йәрдә бир кечә қонди . Әтиси сәһәр туруп , Рибәқаниң өйидикилиригә : — Ғоҗайинимниң йениға қайтишимға рухсәт қилғайсиләр , — деди .
01024055	Лекин Рибәқаниң акиси билән аниси униңға : — Рибәқа биз билән он күнчә туруп , андин кейин барсун , — деди .
01024056	Лекин у : — Бизни кечиктүрмигәйсиләр . Пәрвәрдигар һәммә ишимизни оңушлуқ қилған екән , ғоҗайинимниң йениға қайтишимға рухсәт қилғайсиләр , — деди .
01024057	— Биз қиздин сорап көрәйли , у немә дәйдикән , — дәп җавап беришти улар .
01024058	Шуниң билән улар Рибәқани чақирип , униңдин : — Сән бу киши билән кетишни халамсән ? — дәп сориди . — Халаймән , — дәп җавап бәрди у .
01024059	Шуниң билән улар Рибәқани униң баққан аниси , Ибраһимниң чакири вә униң һәмралири билән қошуп йолға салди .
01024060	Улар Рибәқаға бәхит тиләп , мундақ дуа қилди : « Әй сиңлимиз , миңлиған , он миңлиған инсанларниң аниси болғайсән ! Әвлатлириң дүшмәнлириниң шәһәрлирини ишғал қиливалғай ! » дейишти .
01024061	Рибәқа вә униңға һәмра болидиған қиз хизмәткарлар сәпәргә тәйярлинип , төгиләргә минди . Ибраһимниң чакири Рибәқани елип , йолға раван болди .
01024062	Шу вақитта Исһақ Беер-Лаһайрой дегән йәрдин кетип , өзи олтириватқан Қананниң җәнубидики Негиб райониға қайтип кәлди .
01024063	Бир күни күн петиш вақтида у далада Худани чоңқур сеғинип , бешини көтирип қариведи , төгә карвининиң келиватқанлиғини көрди .
01024064	Рибәқа Исһақни көрүш биләнла төгидин чүшүп , Ибраһимниң чакиридин : — Далада биз тәрәпкә қарап келиватқан әву киши ким ? — дәп сориди . — У мениң кичик ғоҗайиним , — дәп җавап бәрди чакар . Рибәқа үзини яғлиғи билән йепивалди .
01024065	
01024066	Чакар өзиниң қилған ишлирини Исһаққа бир-бирләп сөзләп бәрди .
01024067	Исһақ Рибәқани аниси Сарә һаят вақтида турған чедирға башлап кирип , некайиға алди . Аниси вапат болған болсиму , у Рибәқаниң муһәббитидин өзигә тәсәлла тапти .
01025001	Ибраһим Кәтура исимлиқ йәнә бир аялни кичик хотунлуққа алди .
01025002	У Ибраһимға Зимран , Йоқшан , Медан , Мидиян , Ишбак вә Шуахтин ибарәт алтә оғул туғуп бәрди .
01025003	Йоқшан Шиба билән Дәданниң атиси болди . Дәданниң әвлатлири ашурим , ләтушим вә ләуммим хәлиқлири болди .
01025004	Мидиянниң оғуллири Әфа , Әфәр , Һанух , Абида вә Елдалар еди . Жуқуридикиләрниң һәммиси Кәтурадин дунияға кәлгән әвлатлар еди .
01025005	Ибраһим пүтүн мал-мүлүклирини Исһаққа атавәткән еди .
01025006	Лекин у өзи һаят вақтида икки кичик хотунидин болған оғуллириғиму соғиларни берип , андин бу оғуллирини Исһақтин жирақ турсун , дәп шәрқий зиминға әвәтти .
01025007	Ибраһим узақ өмүр сүрүп , йүз йәтмиш бәш йешида әҗдатлириниң қешиға кәтти .
01025008	
01025009	Униң оғуллири Исһақ билән Исмаил уни Макпелаһ йезисидики өңкүргә дәпнә қилди . Бу өңкүр Мамрә дегән йәргә йеқин болуп , бурун хит қәбилисидин болған Сохарниң оғли Әфронниң етизлиғи еди .
01025010	Ибраһим хитлардин сетивалған етизлиқ дәл шу еди . Ибраһимниң аяли Сарәму мошу йәргә дәпнә қилинған еди .
01025011	Ибраһим вапат болғандин кейин , Худа униң оғли Исһаққа бәхит ата қилди . Исһақ шу вақитта Беер-Лаһайрой дәп аталған қудуқниң йенидики җайда турувататти .
01025012	Сарәниң хизмәткари мисирлиқ Һәҗәр Ибраһимға туғуп бәргән Исмаилниң әвлатлири төвәндикиләр :
01025013	алди билән тунҗа оғли Небайот , андин кейин қалған оғуллири Кәдар , Адбәәл , Мибсам ,
01025014	Мишма , Дума , Масса ,
01025015	Хадад , Тәма , Йәтур , Нафиш вә Қәдәма туғулди .
01025016	Улар он икки қәбилиниң башлиқлири болуп , улар яшиған йеза вә қишлақлар уларниң исимлири билән аталди .
01025017	Исмаил йүз оттуз йәттә йешида әҗдатлириниң қешиға кәтти .
01025018	Униң әвлатлири олтирақлашқан җай Һавилаһ районидин Шур дегән йәргә қәдәр еди . Шур Мисирниң шәрқий тәрипидә болуп , Ассурға баридиған йолда еди . Улар Ибраһимниң башқа әвлатлири билән чиқишалмиди .
01025019	Ибраһимниң оғли Исһақниң иш-излири төвәндикичә :
01025020	Исһақ қириқ йешида Рибәқаға өйләнди . Рибәқа болса , Паддан-Аррамниң Арран дегән йеридин болған Бетуелниң қизи вә Лабанниң сиңлиси еди .
01025021	Рибәқа пәрзәнт көрмигәнлиги сәвәвидин , Исһақ униң үчүн Пәрвәрдигарға дуа қилди . Пәрвәрдигар униң дуасини қобул қилип , Рибәқа һамилдар болди .
01025022	Бала қош гезәк болуп , улар туғулуштин илгири анисиниң қосиғида қаттиқ соқушти . Рибәқа : « Маңа немә болғини ? » дәп Пәрвәрдигардин сориди .
01025023	Пәрвәрдигар униңға мундақ җавап бәрди : « Сениң қосиғиңдин икки хәлиқ чиқиду . Туғулупла айрим болиду . Бири йәнә биридин күчлүк болуп , Чоңи кичигигә хизмәт қилиду » .
01025024	Униң ай-күни тошуп , қош гезәк туғди .
01025025	Авал туғулғини қизғуч болуп , пүтүн бәдини һайванниңкидәк түклүк еди . Шуңа униң исмини Әсав дәп қойди .
01025026	Кейин туғулғининиң қоли Әсавниң тапинини чиң тутувалғанлиғи үчүн , исмини Яқуп дәп қойди . Улар туғулғанда , Исһақ атмиш яшқа киргән еди .
01025027	Икки бала чоң болди . Әсав уста очи болуп , далада жүрүшни яхши көрәтти . Лекин иниси Яқуп җим-җит жүридиған адәм болуп , һемишәм өйдә туратти .
01025028	Исһақ Әсавни яхши көрәтти , чүнки у Әсав олап кәлгән о гөшигә амрақ еди . Рибәқа болса , Яқупни яхши көрәтти .
01025029	Бир күни Яқуп қизил почақ шорписини қайнитивататти . Один ечиқап қайтип кәлгән Әсав
01025030	Яқупқа : — Қосиғим бәк ечип кәтти . Қизил почақ шорписидин тезирәк бәрсәңчу ! — деди . Шу сәвәптин у Идом дәпму аталди .
01025031	Яқуп униңға : — Тунҗа оғуллуқ мирас һоқуқуңни маңа өткүзүп бәрсәң , саңа бу шорпидин берәй , — дәп җавап қайтурди .
01025032	— Болди ! Болди ! Қосиғим ечип өләй дәп қалдим . Тунҗа оғуллуқ мирас һоқуқиниң маңа немә кериги ? — деди Әсав .
01025033	Яқуп униңға : — Сән авал мениң алдимда тунҗа оғуллуқ мирас һоқуқуңни маңа өткүзүп бәргәнлигиңгә қәсәм қилип бәр , — деди . Әсав қәсәм қилип , тунҗа оғуллуқ мирас һоқуқини Яқупқа өткүзүп бәрди .
01025034	Андин Яқуп униңға нан билән почақ шорписини бәрди . Әсав ғизаланғандин кейин , орнидин туруп чиқип кәтти . Бу униң тунҗа оғуллуқ мирас һоқуқиға етиварсиз қариғанлиғидиндур .
01026001	Ибраһимниң заманида Қананда бир қетим ачарчилиқ йүз бәргән еди . Кейин йәнә бир қетим ачарчилиқ болди . Исһақ Гирар шәһиридики филистинликләрниң падишаси Абимәләкниң алдиға барди .
01026002	Пәрвәрдигар Исһаққа көрүнүп , униңға мундақ деди : — Сән Мисирға бармай , Мән тур дегән җайда туруп қал .
01026003	Сән бу йәрдә турсаң , Мән саңа яр болимән һәм сени бәхитлик қилимән . Мән бу зиминни саңа вә сениң әвлатлириңға тәғдим қилимән . Атаң Ибраһим билән түзгән келишимимдә чиң туримән .
01026004	Мән саңа асмандики юлтузлардәк нурғун әвлат беримән һәм бу пүткүл зиминни уларға тәғдим қилимән . Сениң әвлатлириң арқилиқ йәр йүзидики пүткүл хәлиқләр бәхит тапиду .
01026005	Чүнки Ибраһим Маңа бойсунуп , пүтүн қанун вә әмир-пәрманлиримға риайә қилди .
01026006	Шуниң билән Исһақ Гирарда туруп қалди .
01026007	Униң аяли Рибәқа интайин гөзәл еди . Йәрлик кишиләр униңдин аяли Рибәқани ким дәп сориса , у уни өз сиңлим , деди . Чүнки у йәрлик кишиләрниң өзини өлтүрүветип , Рибәқани елип кетишидин қорқатти .
01026008	Исһақ у йәрдә бир мәзгил турди . Бир күни филистинликләрниң падишаси Абимәләк деризисидин сиртқа қараватқанда , Исһақниң Рибәқа билән қучақлишиватқанлиғини көрүп қалди .
01026009	Падиша Абимәләк Исһақни чақиртип , униңдин : — У сениң аялиң екән , немә үчүн уни сиңлим дегән едиң ? — дәп сориди . Исһақ җавап берип : — Әгәр мән уни аялим дегән болсам , уни елиш үчүн силәрниң мени өлтүрүветишиңлардин қорққан едим , — деди .
01026010	Абимәләк униңға : — Бу немә қилғиниң ? Әгәр хәлқим ичидә бири сениң аялиң билән бир орунда ятқан болса , сән пүтүн хәлқимизни гунаға тиққан болаттиң ! — деди .
01026011	Андин падиша Абимәләк өз хәлқигә буйруқ чүширип : — Кимду-ким бу кишигә яки аялиға тәгсә , җенидин җуда қилиниду , — деди .
01026012	Исһақ у йәрдә деханчилиқ қилатти . Пәрвәрдигар униңға бәрикәт бәргәчкә , у жили биргә йүз һәссә һосул алди .
01026013	У барғансири ронақ тепип , бәк бай болди .
01026014	Филистинликләр униң нурғун қой-кала падилири вә қуллири барлиғини көрүп , уни көрәлмәсликкә башлиди .
01026015	Шуңа улар униң атиси Ибраһим һаят вақтида чакарлириға қаздурған қудуқларни топа билән тиндурувәтти .
01026016	Кейин Абимәләк Исһаққа : — Сән биздин күчийип кәттиң , дөлитимиздин чиқип кәт ! — деди .
01026017	Буниң билән Исһақ у йәрдин кетип , Гирар җилғисиға берип , у йәргә орунлишип , бир мәзгил турди .
01026018	Ибраһим һаят вақтида бир мунчә қудуқларни қаздурған еди . Бирақ у аләмдин өткәндин кейин , филистинликләр униң һәммә қудуқлирини топа билән тиндурувәткән еди . Исһақ уларни қайта қаздуруп , йәнила дәсләп атиси қойған намлири билән атиди .
01026019	Исһақниң чакарлири Гирар җилғисида бир қудуқ қезип , су тапти .
01026020	Бирақ Гирарниң падичилири Исһақниң падичилири билән маҗралишип , һәммиси : « Бу бизниң сүйимиз » , дейишти . Шуңа Исһақ у қудуқни Әсәк дәп атиди .
01026021	Исһақниң чакарлири йәнә бир қудуқ қазған еди . Улар йәнә бу қудуқ үчүн маҗралашти . Шуңа Исһақ бу қудуқни Ситна дәп атиди .
01026022	Исһақ у йәрдин кетип , йәнә бир қудуқ қаздурди . Бу қетим маҗра чиқмиди , шуңа у бу қудуқниң намини Риһубот дәп атиди . У : « Пәрвәрдигар ахир бизни азадә йәрдә яшашқа муйәссәр қилди . Биз бу йәрдә чоқум ронақ тапимиз » , деди .
01026023	Исһақ у йәрдин кетип , Бәәршәбаға көчүп барди .
01026024	У күни кәчтә Пәрвәрдигар униңға көрүнүп : « Мән атаң Ибраһим етиқат қилған Худа , қорқмиғин ! Мән саңа яр . Мән хизмәткарим Ибраһим сәвәвидин саңа бәхит ата қилимән вә әвлатлириңни көпәйтимән » , деди .
01026025	Исһақ у йәрдә қурванлиқ суписини ясап , Пәрвәрдигарға ибадәт қилди . Шундин кейин Исһақ у йәргә орунлишип қалди һәм униң чакарлири у йәрдә йәнә бир қудуқ қазди .
01026026	Падиша Абимәләк Ахуззат дегән мәслиһәтчиси билән ләшкәр башлиғи Фиколни елип , Гирардин Исһақни зиярәт қилип кәлди .
01026027	Исһақ уларға : — Бурун силәр маңа өчмәнлик қилип , мени дөлитиңлардин қоғлап чиқарған едиңлар . Әнди немә үчүн йәнә мән билән көрүшкили кәлдиңлар ? — деди .
01026028	Улар җававән : — Биз Пәрвәрдигарниң саңа яр екәнлигини билдуқ , шуңа биз бир-биримизгә қәсәм берип , келишим түзсәк болғидәк .
01026029	Биз саңа зиян-зәхмәт йәткүзмигәндәк , сениңму бизгә зиян-зәхмәт йәткүзмәсликкә вәдә беришиңни тәләп қилимиз . Бурун биз саңа һемишәм яхши муамилә қилип , сени у йәрдин аман-есән кәткүзгән едуқ . Әнди Пәрвәрдигарниң саңа бәхит ата қилғанлиғи ениқ болди , — деди .
01026030	Исһақ зияпәт тәйярлап , уларни меһман қилди .
01026031	Улар сәһәр туруп , өз ара қәсәм беришип , келишим түзүшти . Исһақ улар билән достанә хошлишип , уларни узитип қойди .
01026032	У күни Исһақниң чакарлири келип , униңға өзлири қазған қудуқ тоғрисида хәвәр берип : — Биз су таптуқ ! — деди .
01026033	У қудуқни Шәба дәп атиди . Шуңа у шәһәр һазирғичә Бәәршәба дәп атилип кәлмәктә .
01026034	Әсав қириқ йешида имансиз хитлардин икки қизни хотунлуққа алди . Бу икки қиз Бәәрниң қизи Йудит билән Елонниң қизи Басимат еди .
01026035	Улар Исһақ билән Рибәқаниң арамини қоймиди .
01027001	Исһақ қерип кәтти , көзиму көрмәс болуп қалди . У тунҗа оғли Әсавни чақирип , униңға : — Оғлум , — деди . — Мана мән , — дәп җавап бәрди Әсав .
01027002	Исһақ мундақ деди : — Қара , мән қерип кәттим , өлүмүм жирақ әмәс .
01027003	Сән оқ-яриңни елип , далаға чиқип , о олап келип ,
01027004	мән яхши көридиған ләззәтлик тамақ пиширип маңа йегүз . Шуниң билән мән өлүштин илгири саңа ахирқи хәйирлик дуайимни қилай .
01027005	Рибәқа Исһақниң қилған сөзлирини аңлап , Әсавниң оға чиқип кәткән вақтидин пайдилинип ,
01027006	Яқупқа мундақ деди : — Мән бая дадаңниң акаң Әсавға :
01027007	« Сән о олап келип , ләззәтлик тамақ пиширип маңа йегүз . Шуниң билән мән өлүштин илгири Пәрвәрдигар алдида саңа хәйирлик дуа қилай » , дегәнлигини аңлидим .
01027008	Оғлум , гепимгә қулақ селип , мениң дегинимни қил .
01027009	Қой падисиға берип , семиз оғлақтин иккини елип кәл . Мән уни дадаң яхши көридиған тәмдә пиширай .
01027010	Сән әкирип йегүзсәң , у вапат болуштин бурун саңа хәйирлик дуа қилиду , — деди .
01027011	Лекин Яқуп анисиға : — Сизгә мәлум , Әсавниң пүтүн бәдини түклүк , мениң теним болса түксиз .
01027012	Мабада дадам тенимни тутуп қалса , мениң уни алдиғанлиғимни билип қалиду . У чағда мән униң хәйирлик дуасини елишим бу яқта турсун , әксичә қарғишиға учраймән ! — деди .
01027013	Аниси униңға : — Әй оғлум , ләнәт болса маңа болсун ! Мениң дегинимни қил , оғлақларни елип кәл , — деди .
01027014	Шуниң билән Яқуп оғлақларни әкелип , анисиға тапшурди . Аниси тамақни дадиси яхши көридиған тәм билән пишарди .
01027015	Андин Әсавниң өйидә сақлиған әң яхши кийимлирини елип чиқип , Яқупқа кийдүрди .
01027016	Униң икки қоли вә бойниниң түксиз җайлирини өшкә жуңи билән йөгәп ,
01027017	ләззәтлик тамақ билән яққан нанни униңға тутқузди .
01027018	Яқуп атисиниң йениға кирип : — Ата , — деди . — Оғлум , сән қайси оғлум болисән ? — деди атиси .
01027019	Яқуп униңға : — Мән чоң оғлуңиз Әсав , тапшуруғуңизни орунлап болдум . Қопуң , мән олап кәлгән о гөшигә еғиз тегип , андин маңа хәйирлик дуайиңизни қилғайсиз , — дәп җавап қайтурди .
01027020	— Оғлум , неманчә тез олап кәлдиң ? — дәп сориди Исһақ . — Пәрвәрдигариңиз болған Худа тәлийимни оңдин кәлтүрүп , маңа ярдәм қилди , — дәп җавап қайтурди Яқуп .
01027021	Исһақ Яқупқа : — Оғлум , йенимға кәл , тутуп көрәй , сән расттин Әсавму , әмәсму ? — деди .
01027022	Яқуп йениға барди . Исһақ тутуп көрүп : — Авазиң Яқупниң , қолуң болса , Әсавниңкигә охшайдикән , — деди .
01027023	У униң Яқуп екәнлигини пәриқ етәлмиди , чүнки Яқупниң қоли Әсавниңкигә охшаш түклүк туратти . У Яқупқа дуа қилидиған чағда ,
01027024	йәнә бир қетим : — Сән расттин Әсавму ? — дәп сориди . — Шундақ , — дәп җавап бәрди Яқуп .
01027025	Исһақ униңға : — Гөшни әкәл , уни йегәндин кейин , саңа дуа қилай , — деди . Яқуп гөшни елип кирди вә униңға шарап тутти .
01027026	Исһақ йәп-ичип болғандин кейин : — Оғлум , алдимға келип , мени сөй , — деди .
01027027	Яқуп алдиға берип сөйди . Исһақ Яқупниң кийгән кийимлириниң пуриғини пуриғандин кейин , сөзигә ишинип , униңға хәйирлик дуасини қилди : « Оғлумниң тенидики хуш пурақ , Дәл Пәрвәрдигарим бәрикәт бәргән топиниң пуриғиға охшайдикән .
01027028	Худа асмандин саңа хасийәтлик ямғур яғдуруп , Топаңни һосуллуқ қилғай . У саңа мол ашлиқ-түлүк , Есил шарапларни тәғдим қилғай .
01027029	Башқа әлләрму хизмитиңдә болғай . Хәлиқләр саңа тизлинип һөрмәт билдүргәй . Қериндашлириңға һаким болғайсән . Анаңниң әвлатлири саңа егилгәй . Саңа ләнәт ейтқанларға ләнәт яққай . Саңа бәхит тилигәнләр бәхит тапқай » .
01027030	Яқуп Исһақниң дуасини елип чиқип турушиғила , акиси Әсав один қайтип кәлди .
01027031	Әсавму гөшни ләззәтлик пиширип , атисиниң алдиға елип кирип : — Ата , қопуң , мән олап кәлгән о гөшигә еғиз тегип , маңа хәйирлик дуайиңизни қилиң , — деди .
01027032	— Сән ким болисән ? — дәп сориди Исһақ . — Чоң оғлуңиз Әсав болимән , — дәп җавап бәрди Әсав .
01027033	Исһақниң пүтүн әзасини титрәк басти вә униңдин сориди : — Ундақта , һазир маңа о гөшини елип кәлгән ким ? Сән келиштин бурун мән уни йәп , униңға хәйирлик дуа қилған едим . Бу бәхит мәңгү униңға мәнсүп болуп кәтти .
01027034	Бу гәпни аңлиған Әсав интайин ечинип , үн селип жиғлап туруп : — Ата , маңиму хәйирлик дуа қилғайсиз ! — дәп ялвурди .
01027035	— Иниң кирип мени алдап , сениң бәхтиңни еливапту , — деди Исһақ .
01027036	Әсав : — Бу униң мени иккинчи қетим алдиши . Униң Яқуп дәп атилиши һәҗәплинәрлик әмәс екән ! У мениң тунҗа оғуллуқ мирас һоқуқумни тартивалған еди . Әнди маңа мәнсүп болған хәйирлик дуаниму тартивапту . Ата , мән үчүн хәйирлик дуайиңиз қалмидиму ? — деди .
01027037	Исһақ мундақ җавап бәрди : — Мән уни саңа ғоҗайин қиливәттим , униң пүтүн қериндашлирини униң хизмитидә болидиған қиливәттим . Мән йәнә униңға ашлиқ-түлүк , есил шарапларни беғишлидим . Әй оғлум , әнди мән саңа йәнә немини беримән ?
01027038	Әсав атисиға йәнә ялвуруп : — Ата , сизниң пәқәт бирла хәйирлик дуайиңиз барму ? Маңиму хәйирлик дуа қилғайсиз ! — дәп үн селип жиғлап кәтти .
01027039	Андин Исһақ мундақ деди : « Һосуллуқ топидин үлүшүң йоқтур . Хасийәтлик ямғур саңа яғмайду .
01027040	Сән қиличқа тайинип яшайсән , Иниңниң хизмитидә болисән ! Лекин сән униңға қарши чиққиниңда , Униң боюнтуруғидин қутулисән » .
01027041	Әсав Яқупқа қарита көңлигә өчмәнлик пүкти . Чүнки атиси хәйирлик дуайини Яқупқа қилған еди . У ичидә : « Атам аләмдин өтүшкә аз қалди . Өлүмини узитиветипла , Яқупни өлтүрүветимән ! » дәп ойлиди .
01027042	Рибәқа башқилардин Әсавниң планини аңлап қелип , Яқупни чақиртип : — Гепимгә қулақ сал ! Акаң Әсав сени өлтүрүп , дәрдини чиқармақчи .
01027043	Әй оғлум , сән мениң дегинимни қил : дәрһал Һаран райониға , акам Лабанниң йениға қечип кәт .
01027044	Акаң Әсавниң аччиғи янғичә , шу йәрдә тур .
01027045	У сениң қилғанлириңни унтуп қалғанда , мән адәм әвәтип сени қайтуруп келимән . Немә үчүн бир күнниң ичидә һәр иккиңлардин айрилип қалғидәкмән , — деди .
01027046	Рибәқа Исһаққа : — Мән Әсавниң имансиз хитлардин алған әшу икки аялидин тоюп кәттим . Әгәр Яқупму хитлардин қиз алса , униңдин өлгиним яхши , — деди .
01028001	Исһақ Яқупни йениға чақирип , униңға дуа қилип , монуларни буйриди : — Сән қананлиқ қизларға өйләнмә .
01028002	Паддан-Аррам райониға берип , анаңниң атиси Бетуелниң өйигә бар . У йәрдә анаңниң акиси Лабанниң қизлиридин бирини ал .
01028003	Һәммигә қадир Худа саңа бәхит ата қилип , көп пәрзәнт берип , уларни нурғун милләт қилғай !
01028004	У Ибраһимға бәргән вәдиси бойичә саңа вә сениң әвлатлириңға бәхит ата қилғай . Сән һазир мусапир болуп яшаватқан йәрни , йәни Худа Ибраһимға вәдә берип бәрмәкчи болған зиминни саңа тәғдим қилғай !
01028005	Шуниң билән Исһақ Яқупни Паддан-Аррам райониға , бовиси аррамлиқ Бетуелниң оғли Лабанниң йениға йолға салди . Лабан Рибәқаниң акиси болуп , Рибәқа болса , Әсав билән Яқупниң аниси еди .
01028006	Әсав Исһақниң Яқупқа дуа қилип , уни Паддан-Аррамға өйлинишкә әвәткәнлигидин , шундақла Исһақ униңға дуа қилғанда , қананлиқ қизларға өйләнмәсликни тапилиғанлиғи һәм Яқупниң ата-анисиниң буйруғи билән Паддан-Аррамға кәткәнлигидин хәвәр тапти .
01028007	
01028008	Әсав буниңдин атиси Исһақниң қананлиқ аялларни яхши көрмәйдиғанлиғини чүшәнди .
01028009	Шуңа у Ибраһимниң оғли Исмаилниң йениға берип , аяллириниң үстигә тағиси Исмаилниң қизи Маһалатни алди . Маһалат Небайотниң сиңлиси еди .
01028010	Яқуп Бәәршәбадин кетип , Һаранға қарап йолға чиқти .
01028011	Күн патқанда у бир йәргә йетип келип , шу йәрдә қонди . У бир ташни бешиға қоюп , йәрдә йетип уйқиға кәтти .
01028012	У чүшидә йәрдин таки асманғичә тақишидиған бир пәләмпәйни көрди . Худаниң периштәлири пәләмпәйдә жуқури-төвән меңип жүрәтти .
01028013	У йәнә Пәрвәрдигарниң пәләмпәйниң үсти тәрәптә туруп , униңға : « Мән Пәрвәрдигар , боваң Ибраһим вә атаң Исһақ етиқат қилип кәлгән Худа болимән . Мән һазир сән ятқан зиминни саңа вә сениң әвлатлириңға ата қилимән .
01028014	Уларниң сани йәрдики қумдәк көп болуп , шәриқтин ғәрипкә , җәнуптин шималға тарқилип , пүтүн зиминни қаплайду . Йәр йүзидики пүткүл милләтләр сән вә сениң әвлатлириң арқилиқ бәхит тапиду .
01028015	Мән саңа яр болимән , сән қәйәргә барсаң , сени шу йәрдә қоғдаймән һәм сени бу йәргә қайтуруп келимән . Саңа бәргән вәдәмни әмәлгә ашурмиғичә , сени һәргиз ташлимаймән ! » дәватқанлиғини көрди .
01028016	Яқуп уйқисидин ойғинипла : « Мән билмәптикәнмән , Пәрвәрдигар һәқиқәтән бу йәрдә екән ! » деди .
01028017	У қорқуп кетип : « Бу немә дегән қорқунучлуқ җай , дәл Худаниң өйи , асманға чиқидиған дәрваза екән ! » деди .
01028018	Әтиси таң сәһәрдила Яқуп орнидин туруп , бешиға қойған һелиқи ташни хатирә қилиш үчүн тикләп , үстигә яғ қуюп , уни Худаға атиди .
01028019	Бу йәрниң бурунқи нами Луз болсиму , Яқуп уни Бәйтәл дәп атиди .
01028020	Андин у Худаға қәсәм қилип : — Әгәр Сән маңа яр болуп , сәпиримдә мени қоғдап , маңа йемәк-ичмәк , кийим-кечәк йәткүзүп берип ,
01028021	мени жутумға аман-есән қайтурсаң , шу вақитта Саңа мәңгү әгишимән .
01028022	Мән хатирә қилип таш тикләп қойған бу җай инсанлар Саңа ибадәт қилидиған муқәддәс җай болсун . Маңа беғишлиғанлириңниң ондин бирини Саңа тәғдим қилимән , — деди .
01029001	Яқуп сәпирини давамлаштуруп , шәриқ тәрәптикиләрниң зиминиға кәлди .
01029002	У даладики бир қудуқниң йенида үч топ қойниң ятқанлиғини көрди . Падичилар қойлирини шу қудуқтин суғиратти . Қудуқниң ағзида бир йоған таш йепиқлиқ туратти .
01029003	Қойларниң һәммиси йетип кәлгәндә , падичилар бирликтә қудуқниң ағзидики ташни домилитиветип , қойлирини суғиривелип , андин йәнә шу таш билән қудуқниң ағзини йепип қоятти .
01029004	Яқуп бу падичилардин : — Бурадәрләр , силәр қәйәрлик ? — дәп сориди . — Биз һаранлиқ , — дәп җавап қайтурушти улар .
01029005	— Силәр Наһорниң оғли Лабанни тонамсиләр ? — деди у . — Тонуймиз ! — дәп җавап бәрди улар .
01029006	Яқуп йәнә : — У саламәтму ? — дәп сориди . Улар : — У наһайити яхши . Әйнә қараң ! Униң қизи Раһилә қойлирини һайдап келиватиду , — деди .
01029007	Яқуп уларға : — Күн техи тик турса , қой падисини жиғидиған вақит болмиса , немишкә қойларни тезирәк суғирип , отлаққа апирип бақмайсиләр ? — деди .
01029008	Улар : — Биз қойларниң һәммисини жиғип , падичилар билән бирликтә қудуқниң ағзидики ташни домилитивәтмигичә , қойларни суғиралмаймиз , — дәп җавап беришти .
01029009	Яқупниң падичилар билән париңи техи түгимәйла , Раһилә падилирини һайдап йетип кәлди .
01029010	Яқуп Раһилә билән тағиси Лабанниң қой падисини көрүпла , қудуқниң ағзидики ташни домилитиветип , униң қойлирини суғирип бәрди .
01029011	Андин у Раһиләни сөйүп , һаяҗан билән жиғлап кәтти вә Раһиләгә : — Мән сизниң дадиңизниң җийәни , йәни Рибәқаниң оғли болимән , — деди . Раһилә жүгригән пети қайтип берип , атисиға ейтти .
01029012	
01029013	Лабан җийәни Яқупниң кәлгәнлигини аңлаш биләнла , униң алдиға жүгрәп чиқип , қучақлап сөйүп көрүшүп , өйигә башлап кирди . Яқуп униңға йүз бәргән пүтүн ишни ейтип бәрди .
01029014	— Сән һәқиқәтән мениң җан-җигәр туққиним ! — деди Лабан . Шундақ қилип , Яқуп у йәрдә бир ай турди .
01029015	Бир күни Лабан Яқупқа : — Сән мениң җийәним болсаңму , маңа бекарға ишләп бәрсәң болмас . Ейтқин , қанчилик иш һәққи тәләп қилисән ? — деди .
01029016	Лабанниң икки қизи болуп , чоңиниң исми Леяһ , кичигиниң исми Раһилә еди .
01029017	Леяһниң көзлири нурсиз еди , Раһилә болса гөзәл вә келишкән қиз еди .
01029018	Яқуп Раһиләгә ашиқ болуп қалған еди . Шуңа у : — Әгәр сиз Раһиләни маңа бәрсиңиз , мән сизгә йәттә жил ишләп берәй , — дәп илтимас қилди .
01029019	Лабан униңға : — Уни башқа биригә бәргинимдин саңа бәргиним әла ! Сән мениң йенимда тур , — деди .
01029020	Яқуп Раһиләни елиш үчүн йәттә жил ишләп бәргән болсиму , бу күнләр униңға бир нәччә күндәкла билинди . Чүнки у Раһиләни бәкму яхши көрәтти .
01029021	Йәттә жил тошқанда , Яқуп Лабанға : — Биз келишкән вақит тошти , қизиңизни маңа некалиққа бәргәйсиз ! — деди .
01029022	Буниң билән Лабан той зияпити тәйярлап , шу йәрдики һәммә кишиләрни тәклип қилди .
01029023	Лекин той күни кечиси Лабан Раһиләниң орниға Леяһни бәрди . Яқуп униң билән бир орунда ятти .
01029024	Лабан қиз хизмәткарлиридин Зилпани Леяһқа хизмәткар қилип бәрди .
01029025	Пәқәт таң атқандила Яқуп аялиниң Леяһ екәнлигини билди . У Лабанға : — Бу немә қилғиниңиз ? ! Мән Раһиләни дәп сизгә йәттә жил ишлидим . Мени немишкә алдидиңиз ? — деди .
01029026	Лабан униңға : — Бу йәрниң урпи-адити бойичә чоң қиз ятлиқ қилинмиғичә , кичик қиз ятлиқ қилинмайду .
01029027	Леяһ билән иккиңларниң бир һәптилик той мәрасимини өткүзгәндин кейинла , Раһиләниму некайиңға алсаң болиду . Бирақ униң үчүн маңа йәнә йәттә жил ишләп беришиң керәк ! — дәп җавап бәрди .
01029028	Яқуп мақул болди . Леяһ билән бир һәптилик той мәрасимини өткүзгәндин кейин , Лабан Раһиләниму униңға хотунлуққа бәрди .
01029029	Лабан қиз хизмәткарлиридин Билһани Раһиләгә хизмәткар қилип бәрди .
01029030	Яқуп Раһилә биләнму бир орунда ятти . У Раһиләни Леяһтин яхши көрәтти . Шундақ қилип , у Лабанға йәнә йәттә жил ишләп бәрди .
01029031	Пәрвәрдигар Леяһниң Яқуп тәрипидин яхши көрүлмигәнлигини көрүп , униңға пәрзәнт ата қилди . Раһилә болса , туғмас еди .
01029032	Леяһ һамилдар болуп , бир оғул туғди . У : « Пәрвәрдигар мениң дәрдимни көрүпту , әнди йолдишим мени яхши көридиған болиду » , деди . Шуңа у балиниң исмини Рубен дәп қойди .
01029033	У йәнә һамилдар болуп , иккинчи оғлини туғди . У : « Пәрвәрдигар маңа бу оғулниму бәрди , чүнки мениң яхши көрүлмигәнлигим Униңға йетипту » , деди . Шуңа у балиниң исмини Шимон дәп қойди .
01029034	У йәнә һамилдар болуп , үчинчи оғлини туғди . У : « Әнди йолдишим маңа техиму йеқинлишиду , чүнки мән униңға үч оғул туғуп бәрдим » , деди . Шуниң билән балиниң исмини Лавий дәп қойди .
01029035	У йәнә һамилдар болуп , төртинчи оғлини туғди . У : « Әнди мән Пәрвәрдигарға мәдһийә ейтай » , деди , шуңа балиниң исмини Йәһуда дәп қойди . Шуниңдин кейин у туғмиди .
01030001	Раһилә Яқупқа бала туғуп берәлмигәчкә , һәдисигә көрәлмәслик қилип , Яқупқа : — Мәндинму бала тепиң , болмиса өлгиним яхши ! — деди .
01030002	Яқуп Раһиләгә аччиқлинип : — Сени туғмас қилип қойған Худа турса , мән немә қилалаттим ? — деди .
01030003	Раһилә униңға : — Сиз мениң қиз хизмәткарим Билһа билән бир орунда йетиң . У маңа бала туғуп бәрсун , буниң билән мәнму ана болуп қалай , — деди .
01030004	Шундақ қилип , Раһилә қиз хизмәткари Билһани йолдишиға кичик хотунлуққа бәрди . Яқуп Билһа билән бир орунда ятти .
01030005	Билһа һамилдар болуп , Яқупқа бир оғул туғуп бәрди .
01030006	Раһилә : « Худа адил һөкүм чиқирип , дуайимни аңлап , маңа бир оғул бәрди ! » деди . Шуңа балиниң исмини Дан дәп қойди .
01030007	Билһа йәнә һамилдар болуп , Яқупқа иккинчи оғулни туғуп бәрди .
01030008	Раһилә : « Мән һәдәм билән қаттиқ күрәш қилип , ахири уни йәңдим » , деди . Шуңа балиниң исмини Нафтали дәп қойди .
01030009	Леяһ өзиниң туғути тохтап қалғанлиғини сезип , хизмәткари Зилпани Яқупқа кичик хотунлуққа бәрди .
01030010	Зилпа Яқупқа бир оғул туғуп бәрди .
01030011	Леяһ : « Мән һәқиқәтән тәләйлик ! » деди вә балиниң исмини Гад қойди .
01030012	Зилпа Яқупқа иккинчи оғулни туғуп бәрди .
01030013	Леяһ : « Мән һәқиқәтән бәхитлик-һә ! Аяллар мени бәхитлик аял дейишиду ! » деди . Шуңа балиниң исмини Ашер дәп қойди .
01030014	Ома мәзгилидә Леяһниң чоң оғли Рубен буғдайлиқтин туғмаслиқ кесилигә шипа болидиған бир хил дора өсүмлүк тепивелип , Леяһқа бәрди . Буни көргән Раһилә Леяһқа : — Маңа оғлуң тепивалған дора өсүмлүктин бир аз бәргинә , — деди .
01030015	Леяһ униңға : — Мениң йолдишимни тартивалғиниң йәтмәмду ? Әнди мениң оғлум тепивалған дора өсүмлүкниму тартивелип , мени бала туғуштин мәһрум қилмақчимусән ? — дәп җавап қайтурди . Раһилә : — Әгәр сән оғлуң тепивалған дора өсүмлүкни маңа бәрсәң , бүгүн кечә Яқуп сән билән биллә болсун , — деди .
01030016	Шу күни күн патқанда , Яқуп буғдайлиқтин қайтип кәлгинидә , Леяһ алдиға чиқип , униңға : — Бүгүн ахшам чоқум мән билән йетиң . Чүнки оғлум тепивалған дора өсүмлүкниң төләмигә сиз билән бүгүн кечә бир орунда болуш һоқуқиға ериштим , — деди . Шуңа у кечә Яқуп Леяһ билән биллә ятти .
01030017	Леяһниң дуаси Худаға йәтти . У йәнә һамилдар болуп , Яқупқа бәшинчи оғулни туғуп бәрди .
01030018	Леяһ : « Худа маңа әҗир қилди , чүнки мән өз хизмәткаримни йолдишимға бәрдим ! » деди . Шуңа у балиниң исмини Иссакар дәп қойди .
01030019	Леяһ йәнә һамилдар болуп , Яқупқа алтинчи оғулни туғуп бәрди .
01030020	У : « Худа маңа қиммәтлик соға бәрди . Әнди йолдишим маңа яхши муамилә қилиду , чүнки мән униңға алтә оғул туғуп бәрдим » , деди . Шуңа у балиниң исмини Зәбулун дәп қойди .
01030021	Униңдин кейин у бир қиз туғди вә униң исмини Дина дәп қойди .
01030022	Кейин Худа Раһиләни яд етип , дуасини иҗавәт қилип , уни туғидиған қилди .
01030023	У һамилдар болуп , бир оғул туғди . У : « Худа маңа оғул берип , мени номустин халас қилди .
01030024	Пәрвәрдигардин йәнә бир оғул тиләймән ! » деди . Шуңа оғлиниң исмини Йүсүп дәп қойди .
01030025	Раһилә Йүсүпни туққандин кейин , Яқуп Лабанға : — Маңа рухсәт қилиң , өз жутумға қайтай .
01030026	Аял вә бала-җақилиримни елип кетишимгә рухсәт қилиң . Улар мениң сизгә ишләп бәргән иш һәққим болсун . Мениң сизгә қандақ тиришип ишлигиним өзиңизгә мәлум , — деди .
01030027	Лабан униңға : — Сән мәндин хошал болсаң , мениң йенимдин кәтмә . Мән һазир бай болуп кәттим . Пәрвәрдигарниң маңа бәхит ата қилғанлиғини сениң йенимда бар болғиниңдин екәнлигини пал ечиш арқилиқ билдим .
01030028	Ейтқин , қанчилик һәқ сорисаң , җәзмән шунчилик беримән , — деди .
01030029	Яқуп мундақ җавап бәрди : — Мениң қандақ җан тикип ишлигәнлигим , әҗрим билән қой-калилириңизниң қанчилик көпийип кәткәнлиги өзиңизгә аян .
01030030	Мән келиштин илгири сизниң қол-илкиңиздә анчә йоқ еди , һазир байлиғиңиз шунчә көпәйди . Пәрвәрдигар мениң йениңизда болғинимдин сизгә бәхит ата қилди . Әнди мән өз аиләмни ойлишим керәк , — дәп җавап қайтурди .
01030031	— Әмсә , саңа немә беришим керәк ? — дәп сориди Лабан . Яқуп мундақ җавап бәрди : — Маңа иш һәққи керәк әмәс ! Әгәр төвәндики бу тәкливимгә қошулсиңиз , падилириңизни давамлиқ бақай .
01030032	Тәкливим мундақ : бүгүн падилириңизниң арисиға кирип , тағил , чипар вә қара қойларни һәм чипар вә тағил өшкиләрни айрип чиқай . Булар мениң иш һәққим болсун .
01030033	Кәлгүсидә сизгә сәмимийлигимни мундақ көрсәтмәкчимән : сиз мениң иш һәққимни тәкшүрүп кәлгиниңиздә , әгәр мениң падилиримниң ичидә тағил вә чипар болмиған өшкә яки қара болмиған қойларни учратсиңиз , уларни оғрилап келингән дәп биләләйсиз .
01030034	Лабан : — Сениң тәкливиңгә қошулдум , дегиниңдәк болсун ! — деди .
01030035	Бирақ шу күни Лабан әсли Яқупқа тегишлик болған тағил вә чипар әркәк өшкиләр билән чипар вә ақ рәң арилашқан чиши өшкиләрни һәм барлиқ қара қойларни астиртин айрип чиқип , өз оғуллириға бақтурди .
01030036	Андин у бу малларни Яқуптин үч күнлүк йол жирақлиқтики бир җайға елип кәтти . Яқуп Лабанниң қалған падилирини бақти .
01030037	Буни билгән Яқуп терәк , бадам вә чинар дәрәқлиридин көк шахларни кесип , қовзиғини тағил шәкилдә , йәни бир йолида қовзақ бар , йәнә бир йолида қовзақ йоқ қилип сойди .
01030038	У бу шахларни малларниң оқурлириға , йәни малларниң алдиға санчип қойди . Маллар су ичкили кәлгәндә , шу йәрдә җүплишип қалатти . Маллар шахларниң алдида җүпләшсә , тағил вә чипар қозиларни туғатти .
01030039	
01030040	Яқуп уларни қалғанлардин айрип қойди . У қалғанларни Лабанниң тағил вә қара қойлириға қаритип қоюп уруқландурди . Шундақ қилип , Яқуп өз падилирини көпәйтти һәм Лабанниң падилиридин айриди .
01030041	Сағлам маллар җүпләшсә , Яқуп шахларни уларниң алдидики оқурға санчип қоятти , маллар шу шахларниң йенида җүплишәтти .
01030042	Лекин тени аҗиз маллар җүпләшсә , шахларни санчиматти . Узун өтмәй , оруқ маллар Лабанға қелип , семиз маллар Яқупқа өтти .
01030043	Шундақ қилип , Яқуп барғансири бейип , нурғун қой падилар , әр-аял қуллар , төгә вә ешәкләргә егә болди .
01031001	Яқуп Лабанниң оғуллириниң : « Атимизниң пүтүн мал-мүлкини Яқуп булавалди . Униң пүтүн байлиғи бизниң атимизға тәәллуқ ! » дегәнлигини аңлап қалди .
01031002	Яқупниң өзиму Лабанниң бурунқидәк достанә муамилә қилмайватқанлиғини сәзди .
01031003	Бу чағда Пәрвәрдигар Яқупқа : « Сән ата-боваң яшиған жутуңға , йәни уруқ-туққанлириңниң йениға бар , Мән саңа яр болимән » , деди .
01031004	Буниң билән Яқуп Раһилә билән Леяһқа адәм әвәтип , уларни өзи қой бақидиған йәргә келип , өзи билән көрүшүшни буйриди
01031005	вә уларға : — Дадаңларниң маңа бурунқидәк достанә муамилидә болмайватқанлиғини сезиватимән . Лекин атам етиқат қилип кәлгән Худа маңа яр болуп кәлмәктә .
01031006	Силәргә мәлумки , мән пүтүн күчүм билән атаңларниң хизмитини қилдим .
01031007	Лекин у мени алдап , иш һәққимни он қетим өзгәртти . Гәрчә у шундақ қилған болсиму , Худа униң маңа зиян йәткүзүшигә йол қоймиди .
01031008	Лабан : « Чипар маллар сениң иш һәққиң » дегәндә , пүтүн маллар чипар қоза туғди , « Тағил маллар сениң иш һәққиң » дегәндә , пүтүн маллар тағил туғди .
01031009	Шундақ қилип , Худа атаңларниң маллирини маңа елип бәрди .
01031010	Бир қетим қойлар җүплишидиған мәзгилдә , мән бир чүш көрдүм . Чүшүмдә җүплишиватқан әркәк өшкиләрниң һәммисиниң тағил вә чипар екәнлигини көрдүм .
01031011	Худаниң периштәси чүшүмдә : « Әй Яқуп ! » деди . Мән : « Ләббәй ! » дедим .
01031012	У : « Қара , җүплишиватқан әркәк өшкиләрниң һәммиси тағил вә чипар . Мениң бундақ қилишимниң сәвәви , Лабанниң саңа қилғанлириниң һәммисини көрүп турдум .
01031013	Мән болсам Бәйтәлдә саңа көрүнгән Худадурмән . Сән у йәрдә бир ташни Маңа атап хатирә қилип тиклидиң , униң үстигә яғ қуйдуң вә у йәрдә Маңа қәсәм бәрдиң . Әнди сән өз жутуңға қайтип кетишкә һазирлан ! » деди .
01031014	Раһилә билән Леяһ Яқупқа мундақ җавап бәрди : — Биз бәри бир атимиздин бирәр нәрсә мирас алалмаймиз .
01031015	У бизни таланиң адими дәп қарайду . У бизни сатти вә бизниң тойлуғумизниму йәп кәтти .
01031016	Худа бизниң дадимиздин сизгә елип бәргән байлиқ , әсли дадимизға әмәс , бәлки бизгә вә бизниң пәрзәнтлиримизгә мәнсүп . Худа сизгә немә дегән болса , шуни қилиң !
01031017	Буниң билән Яқуп Қананға , йәни атиси Исһақниң йениға беришқа һазирланди . У аяллири , бала-җақилирини төгигә миндүрүп , пүтүн мал-варанлирини һайдап , өзиниң Паддан-Аррамда топлиған мал-мүлүклирини елип қечип кәтти .
01031018	
01031019	Раһилә атиси Лабанниң қой қирқиғили кәткәнлигидин пайдилинип , униң бутлирини оғриливалди .
01031020	Яқуп Лабанға уқтурмай , оғрилиқчә йолға чиқти .
01031021	У өзиниң барлиқ тәәллуқатлирини елип алдирап қечип , Фират дәриясидин өтүп , Гилиад идирлиғиға қарап раван болди .
01031022	Үч күндин кейин Лабанға Яқупниң қечип кәткәнлиги тоғрисида хәвәр йәтти .
01031023	У өз туққанлирини елип , Яқупни қоғлиди һәм йәттә күндин кейин Гилиад идирлиғида Яқупқа йетишти .
01031024	Шу күни кечидә Худа Лабанниң чүшидә көрүнүп , униңға : « Еһтият қил ! Яқупқа тосқунлуқ қилма » , деди .
01031025	Яқуп чедирини Гилиад районидики бир тағниң ичигә қурған еди . Лабан вә униң туққанлириму Яқупқа йетишип , чедирлирини шу әтрапта тикти .
01031026	Лабан Яқупқа : — Сән немә үчүн мени алдап , қизлиримни әсиргә охшаш елип кәттиң ?
01031027	Немә үчүн гәп-сөз қилмай , оғрилиқчә қачтиң ? Әгәр сән маңа уқтуруп қойған болсаң , мән сени чоқум хошал-хорамлиқ билән чилтар челип , нахша ейтип , даға-думбақ ичидә узитип қоймамтим ?
01031028	Әң болмиғанда , маңа нәврилирим билән қизлиримни сөйүп узитип қоюш пурситиниму бәрмидиң . Бундақ қилишиң бәкму ахмақлиқ болди !
01031029	Әслидә әдивиңни беридиған күчүмму бар еди . Лекин түнүгүн кечә атаң етиқат қилип кәлгән Худа саңа тосқунлуқ қилмаслиғимни ейтти .
01031030	Мән өз жутуңни сеғинғанлиғиңни , аиләңгә қайтмақчи болғанлиғиңни чүшинимән . Лекин мениң бутлиримни немишкә оғрилап қачтиң ? — деди .
01031031	Яқуп униңға : — Мән сизни қизлириңизни қолумдин зорлуқ билән тартип кетәрмикин дәп ойлап , интайин қорқуп қачқан едим .
01031032	Лекин бутлириңизға кәлсәк , бутлириңиз кимдин чиқса , шу тирик қалмисун ! Туққанлириңиз гува болсун . Қолумизда өзиңизгә тәвә немә тапсиңиз , шуни елип кетиң , — дәп җавап қайтурди . Чүнки Яқуп Раһиләниң атиси Лабанниң бутлирини оғриливалғанлиғини билмәтти .
01031033	Лабан алди билән Яқупниң чедириға кирип ахтурди . Кейин Леяһ вә икки қиз хизмәткарниң чедирлириға кирип ахтурди , бирақ һеч немә тапалмиди . Андин у Раһиләниң чедириға кирди .
01031034	Раһилә атисиниң бутлирини төгидики хурҗунға йошуруп қоюп , өзи үстидә олтиривалған еди . Лабан чедирни ахтуруп чиқип , һеч нәрсә тапалмиди .
01031035	Раһилә атисиға : — Хапа болмаң , дада , мән ай көрүп қалдим . Алдиңизда өрә турғидәк һалим йоқ , — деди . Лабанниң ахтурмиған йери қалмиди , лекин бутларни тапалмиди .
01031036	Буниң билән Яқуп дәрғәзәпкә келип , Лабанға мундақ деди : — Сиз мениң кәйнимдин шунчә қоғлап кәлгидәк , мән зади немә гуна қилдим , қайси қаидә-низамға хилаплиқ қилдим ?
01031037	Пүтүн жүк-тақилиримни ахтуруп чиқтиңиз , зади бирәр нәрсиңизни таптиңизму ? Қени , уни чиқирип , сизниңму , мениңму туққанлиримизниң алдида көрситиң ! Көпчилик көрүп беқип , аримизда кимниң һәқ , кимниң наһәқлиғигә һөкүм қилсун .
01031038	Мән сизниң йениңизда болған жигирмә жил ичидә қой , өшкилириңиздин бала ташлиғиниму йоқ , бирәрсини йегинимму йоқ .
01031039	Жиртқуч һайванлар өлтүрүвәткән қойларниму сизгә әкелип көрсәтмәй , өзәмниң қойлиримдин сәпләп қойдум . Кечиси болсун , күндүзи болсун , қойларни оғри алса , маңа төләттиңиз .
01031040	Мән һемишәм күндүзи иссиқниң дәрдини тартсам , кечиси соғниң дәрдидин кечичә көзүмни жумалмидим .
01031041	Жигирмә жилдин бу ян сизгә мана шундақ ишләп кәлдим . Икки қизиңизни елиш үчүн он төрт жил , падилар үчүн алтә жил ишлидим . Шундақ болсиму , иш һәққимни он қетим өзгәрттиңиз !
01031042	Бовам Ибраһим етиқат қилған , атам Исһақ садақәтмән болуп кәлгән Худа маңа яр болмиған болса , сиз мени чоқум қуруқ қол қайтурған болаттиңиз . Лекин Худа мениң дәрдимни , җапалиқ әҗримни көрүп , түнүгүн кечә сизни әйиплиди .
01031043	Лабан Яқупқа җававән : — Бу қизлар мениң қизлирим , бу балилар болса , мениң нәврилирим . Қойларму мениң қойлирим , көз алдиңдики нәрсиләрниң һәммиси мениң . Мән қизлирим билән нәврилиримни елип қалалмиғандикин ,
01031044	бизниң бир келишим түзгинимиз түзүктәк туриду . Түзгән келишимимизни унтуп қалмаслиғимиз үчүн , бу йәргә таш догилайли , — деди .
01031045	Шуниң билән Яқуп қолиға йоған бир ташни елип , уни тикләп қойди вә туққанлириға таш жиғдуруп , дога қилип қойди . Кейин көпчилик таш догисиниң йенида тамақ йейишти .
01031046	
01031047	Лабан өз тилида бу йәрни Җәгар-Сахадута дәп атиди . Яқуп өз тилида Галеад дәп атиди .
01031048	Лабан Яқупқа : — Буниңдин кейин бу таш догиси иккимизниң оттурисидики келишимни әслитиш хатириси болсун , — деди . Мана бу у йәрниң Галеад дәп атилишиниң сәвәвидур .
01031049	Лабан йәнә : — Биз айрилғандин кейин , Пәрвәрдигар үстимиздин күзитип турсун , — деди . Шуңа бу җай Миспаһ аталди .
01031050	Лабан кәйнидин : — Әгәр сән қизлиримға яман муамилә қилсаң яки уларниң үстигә хотун алсаң , башқилар билмигән тәғдирдиму , есиңдә болсунки , Худа бизни күзитип туриду .
01031051	Мән иккимизниң оттурисида бу ташларни догилидим һәм бу ташни түврүк қилип тиклидим .
01031052	Бу бизгә гува болсунки : мән һәргиз булардин һалқип өтүп , саңа зиянкәшлик қилмаймән , сәнму булардин һалқип өтүп , маңа зиянкәшлик қилмайсән .
01031053	Иккимизниң арисида Ибраһим , Наһор вә уларниң атиси етиқат қилған Худа һөкүм қилсун , — деди . Шуниң билән Яқуп бу келишимгә вапа қилиш үчүн өз атиси Исһақ садақәтмән болуп кәлгән Худаниң нами билән қәсәм қилди .
01031054	Андин у тағда мал боғузлап , қурванлиқ қилди һәм туққанлирини тәклип қилип , улар билән һәмдәстихан болди . Тамақтин кейин улар шу йәрдә қонди .
01031055	Әтиси таң сәһәрдә Лабан нәврилири вә қизлирини сөйүп , уларға бәхит тиләп , өйигә қайтти .
01032001	Яқуп сәпирини давамлаштуруватқанда , йол үстидә униңға Худаниң периштәлири учриди .
01032002	Яқуп уларни көрүп : « Бу йәр Худаниң дәргаһи екән ! » деди вә у җайниң намини Маһанаим дәп атиди .
01032003	Яқупниң акиси Әсав Идом , йәни Сәир районида турувататти . Яқуп униң алдиға хәвәрчи әвәтип ,
01032004	уларға мундақ буйриди : — Акам Әсавға мундақ дәңлар : « Қуллири Яқуптин салам ! Униңдин сизгә мундақ хәвәр бар : ‹ Мән Лабанниң йенида та һазирғичә туруп , әнди қайтип кәлдим .
01032005	Мәндә кала , қой , өшкә , ешәк вә қуллар бар . Яхши болуп қалайли , › дәп алдиңизға хәвәрчилиримни әвәттим ! »
01032006	Яқупниң хәвәрчилири қайтип келип , униңға : — Биз акиңиз Әсав билән көрүштуқ . У төрт йүз адәмни елип , сиз билән көрүшкили йолға чиқти , — дәп җавап бәрди .
01032007	Яқуп қорқунуч вә тәшвиш ичидә өз адәмлирини икки топқа бөлди һәм қой , өшкә , кала вә төгиләрниму иккигә айриди .
01032008	У : « Әгәр Әсавниң адәмлири бир топқа һуҗум қилса , йәнә бир топ қечип қутулуп қалар » , дәп ойлиди .
01032009	Андин Яқуп мундақ дуа қилди : — Әй бовам Ибраһим билән атам Исһақ етиқат қилип кәлгән Худа , дуайимға қулақ салғайсән ! Әй Пәрвәрдигар , Сән мени жутумға һәм туққанлиримниң йениға қайтишқа буйруған вә һәммә ишлиримни оң қилип беридиғанлиғиңни ейтқан едиң .
01032010	Мән Сениң мәндәк хизмәткариңға көрсәткән барлиқ меһриванлиғиң вә вападарлиғиңға лайиқ әмәсмән . Бурун мән Иордан дәриясидин өткинимдә , қолумда пәқәт бир һасила бар еди . Әнди бу икки топ кишини башлап қайтиватимән .
01032011	Мени акам Әсавниң қолидин қутқузғайсән . Мән униң мени , һәтта хотун вә бала-җақилиримниму өлтүрүветишидин қорқимән .
01032012	Һәммә ишлиримни асан қилидиғанлиғиң вә маңа деңиз бойидики қумдәк һәдди-һесапсиз нурғун әвлат беридиғанлиғиң тоғрисида қилған вәдәңни есиңдә тутқайсән .
01032013	Яқуп у йәрдә бир кечә қонуп , өз мелиниң бир қисмини , йәни икки йүз өшкә , жигирмә текә , икки йүз сағлиқ қой , жигирмә қошқар , ботилақлири билән қошуп оттуз чиши төгә , қириқ кала , он буқа , жигирмә мада ешәк вә он һаңга ешәкни акиси Әсавға соға қилишқа таллиди .
01032014	
01032015	
01032016	У бу малларни айрим-айрим пада қилип , һәр бир топ падиға хизмәтчи тайинлап , уларға : — Силәр алдимда меңивериңлар . Һәр бир топ падиниң арисида бәлгүлүк арилиқ қоюп һайдаңлар , — деди .
01032017	У йол башлап маңған хизмәтчисигә : — Акам Әсав саңа учриғанда , әгәр : « Ғоҗайиниң ким ? Қәйәргә барисән , алдиңдики бу маллар кимниң ? » дәп сориса ,
01032018	сән : « Булар хизмәткариңиз Яқупниң . Бу болса униң ғоҗайини Әсавға қилған соғиси . Өзи кәйнимиздә келиватиду » , дәп җавап бәргин , — деди .
01032019	У иккинчи , үчинчи вә башқа падилирини һайдиғанларниң һәммисигә : — Силәр Әсавға учриғанда : « Хизмәткариңиз Яқуп кәйнимиздә келиватиду ! » дейишиңлар керәк , — дәп буйриди . Яқуп ичидә : « Мән бу соғилар билән униң аччиғини яндурсам , көрүшкән чеғимизда у бәлким мени кәчүрүветәр » , дәп ойлиди .
01032020	
01032021	Шуниң билән у соға елип маңғучиларни авал йолға селиветип , кечини шу йәрдә өткүзди .
01032022	Шу күни кечидә Яқуп орнидин туруп , икки аяли , икки кичик хотуни вә он бир пәрзәндини елип Яббук дәриясидин өтти .
01032023	Уларни судин өткүзгәндин кейин , һәммә тәәллуқатлириниму қарши тәрәпкә өткүзүвәтти .
01032024	Өзи болса бу тәрәптә ялғуз қалди . Андин бир Киши келип Яқуп билән таң атқичә челишти .
01032025	У Киши Яқупни йеңәлмәйдиғанлиғиға көзи йетип , униң ямпишиға тегип қойди . Буниң билән Яқупниң сүйиги орнидин чиқип кәтти .
01032026	У Киши : — Таң атай дәп қалди , Мени қоюп бәр ! — деди . — Сән маңа бәхит ата қилмиғичә , қоюп бәрмәймән , — деди Яқуп .
01032027	У Киши униңдин : — Исмиң немә ? — дәп сориди . — Исмим Яқуп , — дәп җавап бәрди у .
01032028	Һелиқи Киши йәнә : — Буниңдин кейин исмиң Яқуп әмәс , Исраил болсун , чүнки сән Худа вә инсан билән челишип шөһрәт қазандиң , — деди .
01032029	Яқуп Униңдин : — Ейтқин , сениң исмиң немә ? — дәп сориди . Һелиқи Киши : — Исмимни сорима , — дәпла , Яқупқа бәхит ата қилди .
01032030	Яқуп : — Мән Худа билән үзму-үз көрүшкән болсамму , җеним сақ қалди ! — деди . Шуниң билән у бу йәрниң намини Пениәл дәп атиди .
01032031	Яқуп Пениәлдин йолға чиққанда , күн чиққан еди . Униң сүйиги орнидин чиқип кәткәчкә , асқап маңатти .
01032032	Шу сәвәптин исраиллар та бүгүнгичә һайванларниң ямпишиниң сиңирини йемәйду , чүнки Худа Яқупниң ямпишиға тәккән .
01033001	Яқуп Әсавниң төрт йүз кишини елип келиватқанлиғини көрүп , пәрзәнтлирини Леяһ , Раһилә вә икки кичик хотуниға бөлүп бәрди .
01033002	У икки кичик хотунини балилири билән биринчи сәптә , Леяһни балилири билән иккинчи сәптә маңдурди . Әң кәйнидә Раһилә билән Йүсүпни маңдурди .
01033003	Яқуп өзи уларниң алдида маңди . У акисиниң алдиға кәлгәндә , беши йәргә тәккидәк йәттә қетим егилип тазим қилди .
01033004	Әсав униң алдиға жүгрәп берип , қучақлап сөйүп кәтти , һәр иккиси жиғлишип көрүшти .
01033005	Әсав әтрапиға қарап , аяллар вә балиларни көрүп : — Йениңдики бу кишиләр ким болиду ? — дәп сориди . Яқуп : — Худа қуллириға яхшилиқ қилип , бу балиларни тәғдим қилди , — дәп җавап бәрди .
01033006	Андин икки кичик хотуни балилирини башлап алдиға өтүп , Әсавға егилип тазим қилди .
01033007	Кәйнидин Леяһ вә униң балилири , ахирида Йүсүп билән Раһиләму униң алдиға өтүп , егилип тазим қилди .
01033008	Әсав йәнә : — Падиларни алдиңда маңдуруштики мәхситиң немә ? — дәп сориди . — Мәхситим — яхши болуп қалайли дәп әвәткән соғамдур , — деди Яқуп .
01033009	Бирақ Әсав : — Укам , мениң тоққузум тәл . Бу нәрсиләр өзәңдә қалсун , — деди .
01033010	— Яқ , мениң үзүмни қилсаң , соғамни қобул қилғайсән . Сән мени хошаллиқ билән қарши алдиң , дидариңни көргинимдә , Худаниң дидарини көргәндәк болдум .
01033011	Мениң саңа елип кәлгән соғамни қобул қилғайсән , Худа маңа меһриванлиқ қилип кәлмәктә . У маңа еһтияҗлиқ болғанлиримниң һәммисини беғишлиди , — деди Яқуп . Яқуп Әсавдин соғисини қобул қилишни қайта-қайта тәләп қилғачқа , Әсав ахир наилаҗ қобул қилди .
01033012	— Әмсә маңайли ! Мән сән билән биллә маңай , — деди Әсав .
01033013	Бирақ Яқуп : — Сән билисән , балилирим йол азавидин бәк аҗизлап кәтти , бу мозай , қозилар техи сүттин айрилмиған , шуңлашқа улардин хәвәр елишим керәк . Әгәр йәнә бир күнла маңидиған болсақ , һәммә кала , қойлар һалак болиду .
01033014	Сән алдимизда меңип тур . Кала , қой вә балилар қанчилик маңалиса , мәнму шунчилик меңип , сән билән Сәирдә көрүшәй , — дәп җавап қайтурди .
01033015	— Ундақ болса , мән адәмлиримдин бир нәччини саңа ярдәмгә қалдуруп кетәй , — деди Әсав . Лекин Яқуп : — Униңму һаҗити йоқ . Иккимизниң яхши болуп қалғини купайә , — дәп җавап қайтурди .
01033016	Шуниң билән Әсав шу күнила йолға чиқип , Сәиргә қайтти .
01033017	Яқуп болса , Суккот йезисиға берип , у йәрдә өзигә өй , маллириға лапас салди . Шуңа у йәрниң исми Суккот дәп аталди .
01033018	Яқуп Паддан-Аррамдин Қанан районидики Шәкәм шәһиригә аман-есән қайтип келип , шәһәр әтрапидики түзләңликкә чедирлирини тикти .
01033019	У бу йәрни Һамурниң оғуллиридин йүз күмүч тәңгигә сетивалди . ( Шәкәм Һамурниң оғуллириниң бири еди . )
01033020	У бу йәрдә қурванлиқ суписини ясап , униңға Әл-Әлоһий-Исраил дәп нам қойди .
01034001	Бир күни Яқупниң Леяһтин болған қизи Дина йәрлик қананлиқларниң қизлири билән көрүшкили чиқти .
01034002	У йәрниң қәбилә башлиғи һивилардин болған Һамурниң Шәкәм исимлиқ бир оғли бар еди . У Динани көрүп , тутувелип номусиға тәгди .
01034003	Униңға көйүп қелип , муһәббәт изһар қилди .
01034004	У атиси Һамурдин : — Қандақла болмисун , мошу қизни хотунлуққа елип бәр , — дәп тәләп қилди .
01034005	Яқуп қизиниң номусиниң бузулғанлиғидин хәвәр тапти . Лекин у чағда униң оғуллири яйлақта мал беқиватқачқа , у давраң салмай , уларниң келишини күтти .
01034006	Шәкәмниң атиси Һамур Яқупниң алдиға қизини сорап кәлгәндә ,
01034007	Яқупниң оғуллири яйлақтин йеңила кәлгән еди . Улар бу иштин хәвәр тепип , қаттиқ ғәзәпкә кәлди һәм Шәкәмниң Яқупниң қизиниң номусиға тегиши пүтүн исраил қәбилисини һақарәтләйдиған , йүз беришкә тегишлик болмиған сәт иш дәп қариди .
01034008	Һамур уларға : — Оғлум Шәкәм қизиңларни яхши көрүп қапту . Униң уни некайиға елишиға рухсәт қилғайсиләр .
01034009	Биз икки қәбилә қуда болайли . Силәрниң қизлириңларни биз алайли , бизниң қизлиримизни силәр елиңлар .
01034010	Шундақ қилип , силәр бизниң жутимизда халиған йериңларда олтирип , әркин оқәт қилип , йәр-зимин сетивалсаңлар болувериду , — деди .
01034011	Арқидин Шәкәм өзи Динаниң атиси вә қериндашлиридин мундақ дәп илтимас қилди : — Силәрниң көз алдиңларда меһир-шәпқәткә еришсәм , мәндин немә тәләп қилсаңлар , шуни беримән .
01034012	Пәқәт мениң Динани некайимға елишимға рухсәт қилсаңлар , қанчилик тойлуқ тәләп қилсаңлар , қолум көксүмдә .
01034013	Шәкәм Яқупниң қизи Динаниң номусиға тәккәнлиги үчүн , Динаниң акилири Шәкәмгә вә униң атиси Һамурға һейлә-микир сөзләр билән җавап қайтурди .
01034014	Улар : — Биз сиңлимизни хәтнә қилинмиған кишигә бәрмәймиз . Бундақ қилиш бизгә номус .
01034015	Пәқәт силәр бир шәртни қобул қилсаңлар , силәрниң тәливиңларға мақул болимиз . Силәр бизгә охшаш һәммә әрлириңларни хәтнә қилдуруңлар .
01034016	Шундақ болғанда , биз қизлиримизни силәргә беримиз һәм қизлириңларни алимиз вә жутуңларда туруп қелип , бир қәбилә болимиз .
01034017	Әгәр силәр бизниң хәтнә қилиш тоғрисидики шәртимизни қобул қилмисаңлар , сиңлимизни бу йәрдин елип кетимиз , — деди .
01034018	Уларниң бу сөзлири Һамур вә униң оғли Шәкәмниң қулиғиға яқти .
01034019	Шәкәм Яқупниң қизиға көйүп қалған болғачқа , хәтнә қилдурушқа алдириди . У аилисиниң әң һөрмәткә сазавәр әзаси еди .
01034020	Шуниң билән Һамур вә Шәкәм шәһәр дәрвазиси алдидики кишиләр жиғилидиған җайға берип , жут әһлигә :
01034021	— Бу кишиләр инақ адәмләр екән . Улар бу йәрдә туруп , сода-сетиқ ишлири билән шуғулланса болғидәк . Бу жут кәң , улар сиғип кетиду . Биз уларниң қизлирини алсақ , улар бизниң қизлиримизни алса болиду .
01034022	Лекин бу кишиләр бизгә өзгәрткили болмайдиған бир шәртни қоюватиду , йәни бизниң әрлиримиз уларниң әрлиригә охшаш хәтнә қилдурулуши керәк екән . Әгәр биз бу шәртни қобул қилсақ , улар биз билән биллә яшап , бир қәбилә болидикән .
01034023	Биз уларни бу йәрдә турғузуп қелиш үчүн , бу шәрткә мақул болайли . Шундақ қилғанда , уларниң маллири вә пүтүн тәәллуқатлири бизниң болмамду ? — деди .
01034024	Һамур билән Шәкәмниң тәкливини шәһәр дәрвазиси алдида жиғилған пүтүн халайиқ қувәтлиди . Буниң билән шәһәрдики әрләрниң һәммиси хәтнә қилдурулди .
01034025	Үч күндин кейин у йәрдики әрләр өзлирини хәтнә қилдуруп , техи сақаймиғанда , Яқупниң икки оғли , йәни Динаниң өз акилири Шимон билән Лавий қолиға қилич елип , тосалғусизла шәһәргә кирип , шәһәрдики пүтүн әрләрни қирип ташлиди .
01034026	Һәтта Һамур билән оғли Шәкәмниму өлтүрүвәтти . Андин улар Шәкәмниң өйидин Динани елип чиқти .
01034027	Чоң қирғинчилиқтин кейин , Яқупниң башқа оғуллири шәһәрни булаң-талаң қилип , сиңлиси үчүн интиқам алди .
01034028	Улар қой , кала , ешәклирини вә шәһәрниң бағ-варанлиридики барлиқ нәрсиләрни булап кәтти .
01034029	Шундақла улар йәнә барлиқ байлиқлирини , хотун-қизлирини , балилирини һәм өйлиридики бар бисатларни булаң-талаң қилди .
01034030	Яқуп Шимон билән Лавийға : — Силәр мени балаға тиқтиңлар . Бүгүндин башлап қананлиқлар , пәризиләр вә бу йәрдики башқа қәбилиләр маңа өчмәнлик қилиду . Бизниң адәм санимиз аз , әгәр улар бирлишип бизгә һуҗум қилса , пүтүн аилимиз һалак болиду , — деди .
01034031	Лекин улар : — Ундақта , улар сиңлимизға паһишә аялға қилған муамилини қилсунму ? ! — дәп җавап қайтурушти .
01035001	Худа Яқупқа : — Сән акаң Әсавдин қечип Һаранға маңғиниңда , Бәйтәл шәһиридә саңа көрүнгән Худа Мән болимән . Сән әнди Бәйтәлгә берип , у йәрдә туруп қал вә Мән үчүн бир қурванлиқ суписини яса , — деди .
01035002	Бу чағда Яқуп өз аилисидикиләргә вә униң билән биллә туруватқанларға : — Силәр бутлириңларни ташлаветип , өзәңларни паклап пакиз кийимләрни кийиңлар .
01035003	Биз бу йәрдин кетип , Бәйтәл шәһиригә баримиз . Мән у йәрдә Худаға атап бир қурванлиқ суписини ясимақчимән . Чүнки мән қийинчилиққа учрап , мусапир болуп жүргән вақтимда , Худа маңа ярдәм қилип , маңа яр болған еди , — деди .
01035004	Буниң билән улар пүтүн бутлирини вә қулиғидики һалқиларни Яқупқа тапшурди . Яқуп бу нәрсиләрни Шәкәм шәһиригә йеқин җайдики емән дәриғиниң түвигә көмүп қойди .
01035005	Яқуп вә униң оғуллири йолға чиққан вақитта , Худа әтраптики шәһәрләрниң хәлиқлиригә қорқунуч селип , уларниң кәйнидин қоғлашқа җүръәт қилалмайдиған қилип қойди .
01035006	Яқуп пүтүн аилисидикиләр билән Қанан райониниң Луз дегән йеригә , йәни һазир Бәйтәл дәп атилидиған җайға йетип кәлди .
01035007	Яқуп у йәрдә бир қурванлиқ суписини ясап , у йәрни Әл-Бәйтәл дәп атиди . Чүнки у акисидин қечип Һаранға маңғанда , Худа у йәрдә униңға көрүнгән еди .
01035008	Бәйтәлгә кәлгәндин кейин , Рибәқаниң баққан аниси Дебора вапат болди . У Бәйтәлниң җәнубидики чоң бир емән дәриғиниң түвигә дәпнә қилинди . У дәрәқ Аллон-Бақут дәп аталди .
01035009	Яқуп Паддан-Аррам районидин Бәйтәлгә қайтип кәлгәндин кейин , Худа униңға йәнә көрүнүп , бәхит ата қилип :
01035010	— Буниңдин кейин Яқуп әмәс , Исраил атилисән , — деди . Шуниң билән Худа униң исмини Исраилға өзгәрткәнлигини тәкрарлиди .
01035011	Худа униңға : — Мән һәммигә қадир Худадурмән . Сән нурғун әвлат тепип көпәйгин . Нурғун хәлиқләр сениң нәслиңдин барлиққа келиду . Сән нурғун падишаларниң бовиси болисән .
01035012	Мән Ибраһимға вә Исһаққа вәдә қилип бәрмәкчи болған зиминни саңа вә сениң әвлатлириңғиму тәғдим қилимән , — деди .
01035013	Худа бу сөзни қилип болуп , Яқуп билән сөзләшкән йәрдин кәтти .
01035014	Яқуп Худа өзигә сөзлигән җайда бир хатирә таш тиклиди . Униң үстигә Худаға атап шарап вә яғ қуйди .
01035015	У Худа өзигә көрүнгән бу җайни Бәйтәл дәп атиди .
01035016	Яқуп вә аилисидикиләр Бәйтәлдин йолға чиқип , Әфрата шәһиригә аз қалғанда , Раһиләниң толғиғи тутуп , туғути қийин болди .
01035017	Толғақ чидиғусиз қаттиқ кәлгәндә , туғут аниси униңға : — Қорқма , йәнә бир оғул туғисән , — деди .
01035018	Униң җени тумшуғиға келип , нәпәси тохтай дегәндә , балисиға Бинъони дәп исим қойди . Балиниң дадиси болса , униңға Бинямин дәп исим қойди .
01035019	Раһилә вапат болуп , Әфратаға , йәни һазир Бәйтләһәм дәп атилидиған шәһәргә маңидиған йолниң бойиға дәпнә қилинди .
01035020	Яқуп Раһиләниң қәбриниң үстигә бир хатирә таш қойған еди , бу таш һазирғичә бар .
01035021	Андин Исраил ( Яқуп ) өз сәпирини давамлаштуруп , Мигдал-Едир дегән йәрдин өтүп чедирини тикти .
01035022	Исраил у йәрдә турған вақтида , униң тунҗа оғли Рубен атисиниң кичик хотуни Билһа билән бир орунда йетип , бузуқчилиқ қилди . Исраил буниңдин хәвәр тапти . Яқупниң он икки оғли болуп ,
01035023	Леяһтин туғулғанлири : тунҗа оғли Рубен , андин Шимон , Лавий , Йәһуда , Иссакар вә Зәбулунлардур .
01035024	Раһиләдин туғулғанлири : Йүсүп вә Биняминдур .
01035025	Раһиләниң қиз хизмәткари Билһадин туғулғанлири : Дан вә Нафталидур .
01035026	Леяһниң қиз хизмәткари Зилпадин туғулғанлири болса : Гад вә Ашердур . Бу оғулларниң һәммиси Паддан-Аррамда туғулған еди .
01035027	Яқуп атиси Исһақниң йениға , йәни Мамрә дегән йәргә кәлди . Мамрә болса Кириат-Арба , йәни Һибронниң йенида болуп , бу дәл Ибраһим билән Исһақ турған җай еди .
01035028	Исһақ йүз сәксән яш өмүр сүрди .
01035029	У узақ өмүр сүрүп , әҗдатлириниң қешиға кәтти . Уни оғуллири Әсав билән Яқуп дәпнә қилди .
01036001	Төвәндикиләр Әсавниң әвлатлиридур . Әсавниң йәнә бир исми Идом еди .
01036002	Әсав бир қанчә Қанан қизлирини әмригә алған болуп , улар хитлардин Елонниң қизи Адә , һивилардин Зибионниң оғли Анаһниң қизи Оһолибама ,
01036003	Исмаилниң қизи , Небайотниң сиңлиси Басиматлардур .
01036004	Адәдин Әлифаз туғулди . Басиматтин Рәул туғулди .
01036005	Оһолибамадин Йеуш , Ялам вә Кораһлар туғулди . Әсавниң бу оғуллириниң һәммиси Қананда туғулди .
01036006	Әсав аяллири , пәрзәнтлири , аилисидики пүтүн адәмлири , пүтүн қой-кала вә Қананда тапқан мал-мүлүклирини елип , иниси Яқуптин айрилип , башқа йәргә көчүп кәтти .
01036007	Бу иккисиниң қой-кала вә башқа тәәллуқатлири нурғун болғачқа , бу йәр уларға йетишмигән еди .
01036008	Шуңа Әсав , йәни Идом Сәир тағлиқ райониға берип турди .
01036009	Төвәндикиләр идирлиқ райони Сәирдики идомлиқларниң атиси Әсавниң әвлатлиридур .
01036010	Әсавниң аяли Адә бир оғул туғди . Униң исми Әлифаз болуп , униңдин бәш оғул төрәлди . Улар : Тәман , Омар , Зәфо , Гатам вә Кәназлардур . Әлифазниң кичик хотуни Тимна бир оғул туғди . Униң исми Амаләк еди . Әсавниң аяли Басимат бир оғул туғди . Униң исми Рәул еди . Рәулдин төрт оғул төрәлди . Улар : Наһат , Зәраһ , Шамма вә Миззалардур .
01036011	
01036012	
01036013	
01036014	Әсавниң аяли Оһолибама Зибионниң нәвриси болса , Анаһниң қизи болуп , у Әсавға үч оғул туғуп бәрди . Улар : Йеуш , Ялам вә Кораһлардур .
01036015	Әсавниң әвлатлири төвәндики қәбилиләрниң қәбилә башлиқлири болди : Әсавниң тунҗа оғли Әлифаз Идом районидики тиман , омар , зәфо , кәназ ,
01036016	кораһ , гатам вә амаләк қатарлиқ қәбилиләрниң атисидур . Жуқуридики қәбилиләрниң нами Әсавниң аяли Адәдин болған әвлатларниң исимлиридур .
01036017	Әсавниң оғли Рәул болса Идом районидики наһат , зәраһ , шамма вә мизза қатарлиқ қәбилиләрниң атисидур . Жуқуридики қәбилиләрниң нами Әсавниң аяли Басиматтин болған әвлатларниң исимлиридур .
01036018	Йеуш , Ялам вә Кораһлар Әсавниң аяли Анаһниң қизи Оһолибамадин туғулған болуп , улар өз намлиридики қәбилиләрниң атисидур .
01036019	Жуқуридики қәбилиләр вә қәбилә башлиқлири Әсав , йәни Идомниң әвлатлиридур .
01036020	Идом районида олтиришлиқ аһалиләр төвәндики қәбилиләргә бөлүнгән . Улар : лотан , шобал , зибион , анаһ , дишон , әзәр вә дишанлардин ибарәт . Бу қәбилиләрниң намлири қәбилә башлиқлириниң исимлири билән аталған болуп , бу кишиләр һоритлардин болған Сәирниң әвлатлиридур .
01036021	
01036022	Лотанниң оғуллири : Һори вә Һимам болуп , Тимна болса Лотанниң сиңлисидур .
01036023	Шобалниң оғуллири : Алван , Манаһат , Әбал , Шефо вә Онамлардур .
01036024	Зибионниң оғуллири : Айя вә Анаһтур . ( Чөлдә атисиниң ешәклирини беқиветип , аршаңларни байқиған дәл мана шу Анаһ еди . )
01036025	Анаһниң балилири : оғли Дишон вә қизи Оһолибамадур .
01036026	Дишонниң оғуллири : Һәмдан , Әшбан , Итран вә Кәранлардур .
01036027	Әзәрниң оғуллири : Билһан , Зааван вә Аканлардур .
01036028	Дишанниң оғуллири : Уз вә Аррандур .
01036029	Һоритлардин болған қәбилә башлиқлириниң исимлири Лотан , Шобал , Зибион , Анаһ , Дишон , Әзәр вә Дишанлардур . Кейинчә бу башлиқларниң исимлири Сәир районидики һоритлардин болған өз қәбилилириниң намлириға айланди .
01036030	
01036031	Исраилларниң техи падишаси болмай туруп , төвәндики падишалар Идомға һөкүмранлиқ қилди :
01036032	Беорниң оғли Бела . У турған шәһәрниң нами Динһаба еди .
01036033	Бела өлгәндин кейин , орниға босралиқ Зәраһниң оғли Йобаб чиқти .
01036034	Йобаб өлгәндин кейин , орниға Тәмани районидин кәлгән Хушам чиқти .
01036035	Хушам өлгәндин кейин , орниға Бедадниң оғли Хадад чиқти . У мидиянларни Моабта тар-мар қилған . У турған шәһәрниң нами Авит еди .
01036036	Хадад өлгәндин кейин , орниға масриқалиқ Самла чиқти .
01036037	Самла өлгәндин кейин , орниға дәрия бойиға җайлашқан Риһуботтин кәлгән Шаул чиқти .
01036038	Шаул өлгәндин кейин , орниға Акборниң оғли Баал-Ханан чиқти .
01036039	Акборниң оғли Баал-Ханан өлгәндин кейин , орниға Хадад чиқти . У турған шәһәрниң нами Пау еди . Униң аяли Мәһетабел болса Мезаһабниң қизи болған Матридниң қизи еди .
01036040	Әсав Идомдики тимна , алва , йәтәт , оһолибама , әла , пинон , кәназ , тәман , мибсар , магдийәл вә ирам қатарлиқ қәбилиләрниң атиси болуп , бу қәбилиләрниң намлири өз қәбилә башлиқлириниң исимлиридин кәлгән . Жуқурқи қәбилиләр олтирақлашқан җайлар шу қәбилиләрниң нами билән аталди .
01036041	
01036042	
01036043	
01037001	Яқуп өз атиси турған Қанан районида олтирақлишип қалди .
01037002	Төвәндикиләр Яқупниң аилисиниң иш-излиридур . Йүсүп он йәттә яшқа киргән чағлирида , һемишәм атисиниң кичик хотунлири Билһа вә Зилпаниң оғуллириға ярдәмлишип , қой баққили чиқатти . У акилириниң қилған яман ишлирини атисиға мәлум қилип туратти .
01037003	Исраил Йүсүпни башқа оғуллиридин көпирәк яхши көрәтти . Чүнки Йүсүп униң қериған вақтида тапқан балиси еди . Исраил Йүсүпкә бир ала тон тиктүрүп бәрди .
01037004	Атилириниң уни өзлиридин артуқ көридиғанлиғини сәзгән акилири Йүсүпкә шунчилик өчмәнлик қилаттики , һәтта униңға силиқ гәпму қилматти .
01037005	Бир күни Йүсүп чүш көрүп , уни акилириға ейтип бәрди . Улар униңға бурунқидинму өч болуп кәтти .
01037006	У : — Қулақ селиңлар ! Көргән чүшүмни силәргә ейтип берәй .
01037007	Биз һәммимиз етизда буғдай бағлаватқидәкмиз . Мениң бағлиған буғдийим тиклинип түз турғидәк , силәрниң бағлиғанлириңлар мениңкиниң әтрапида бешини егип тазим қилип турғидәк ! — деди .
01037008	Акилири униңдин : — Сән падиша болуп , бизгә һөкүмранлиқ қилмақчиму ? — дәп сориди . Йүсүп чүшини акилириға өрүп бәргәнлигидин , улар униңға техиму өч болуп кәтти .
01037009	Кейин Йүсүп йәнә бир чүш көрүп , униму акилириға ейтип берип , уларға : — Мән йәнә бир чүш көрүптимән . Чүшүмдә қуяш , ай вә он бир юлтуз маңа тазим қилип турғидәк ! — деди .
01037010	Йүсүп бу чүшни атисиғиму ейтип бәрди . Атиси уни әйипләп : — Қандақ чүш бу ? Сән анаң , акилириң вә мениң саңа баш егип тазим қилишимизни ойламсән ? — деди .
01037011	Буниң билән Йүсүпниң акилири униңға интайин көрәлмәслик қилишидиған болуп қалди . Лекин атиси бу ишни көңлигә пүкүп қойди .
01037012	Бир күни Йүсүпниң акилири Шәкәмдики яйлаққа атисиниң қойлирини баққили барған еди .
01037013	Исраил Йүсүпкә : — Акилириң Шәкәмдә қой беқиватиду . Сән уларниң йениға берип йоқлап кәлгин , — деди . — Мақул , барай , — дәп җавап бәрди Йүсүп .
01037014	Атиси униңға : — Сән акилириңниң вә падиларниң аман-есән яки әмәслигини көрүп келип , маңа хәвәр қилғин , — деди . Буниң билән атиси Һиброн җилғисидин уни йолға салди . Йүсүп Шәкәмгә берип ,
01037015	далада акилирини издәп жүргәндә , бир киши уни көрүп : — Кимни издәватисән ? — дәп сориди .
01037016	— Акилиримни издәватимән . Уларниң қәйәрдә қой беқиватқанлиғини ейтип бәрсиңиз , — деди у .
01037017	У киши : — Улар кетип қалди . Уларниң Дотанға бармақчи болғанлиғини аңлидим , — деди . Шуниң билән Йүсүп акилириниң кәйнидин меңип , уларни Дотандин тапти .
01037018	Улар Йүсүпни жирақтин көрүп , у йетип кәлгичә мәслиһәтлишип , уни өлтүрүвәтмәкчи болушти .
01037019	Улар өз ара : — Һелиқи чүш атиси кәпту .
01037020	Мундақ қилайли ! Биз уни өлтүрүп , өлүгини сүйи қуруп кәткән қудуққа ташлаветип , жиртқуч һайван йәп кетипту , дәйли . Қени , униң чүшиниң әмәлгә ашқинини бир көрәйли , — дейишти .
01037021	Уларниң сүйиқәстини аңлиған Рубен Йүсүпни қутқузувалмақчи болуп : — Уни өлтүрсәк болмайду !
01037022	Уни зәхимләндүрмәй , чөлдики сүйи қуруп кәткән бу қудуққа ташлавәтсәкла болди , — деди . Униң бундақ дейишидики мәхсәт , кейин Йүсүпни бир амал қилип , уларниң қолидин қутулдуруп , атисиға қайтуруп бериш еди .
01037023	Йүсүп акилириниң йениға келиш биләнла , улар уни тутуп , учисидики ала тонини салдурувелип , уни бир сусиз қудуққа ташлавәтти .
01037024	
01037025	Улар тамаққа олтарғинида , бир топ исмаил қәбилисидин болған содигәрләр карвининиң Гилиадтин Мисир тәрәпкә кетиватқанлиғини көрди . Улар төгилиригә дора-дәрмәк , мәлһәм вә мурмәккиләрни артип кәлгән еди .
01037026	Йәһуда өз қериндашлириға : — Бизниң өз инимизни өлтүрүп , җинайитимизни йошурушимизниң пайдиси немә ?
01037027	Уни өзимиз қол селип өлтүргинимиздин көрә , исмаилларға сетивәткинимиз түзүк . У қандақла болмисун бизниң инимиз , бизниң қан қериндишимиз , — деди . Қериндашлири буниңға қошулди .
01037028	Шуңа Мидияндин кәлгән исмаил қәбилисидики содигәрләр у йәрдин өткәндә , Йүсүпниң акилири уни қудуқтин чиқирип , жигирмә күмүч тәңгигә баһалишип , исмаилларға сетивәтти . Бу кишиләр Йүсүпни Мисирға елип кәтти .
01037029	Йүсүп содигәрләргә сетилғанда , Рубен йоқ еди . У қайтип кәлгәндин кейин , қудуқниң йениға берип , Йүсүпниң йоқлиғини көрүп , ечинған һалда кийимлирини житип ,
01037030	қериндашлири турған йәргә берип : — Йүсүп йоқ ! Өйгә қандақ баримән ? — деди .
01037031	Буниң билән улар өшкидин бирни боғузлап , Йүсүпниң ала тонини өшкиниң қениға миләп ,
01037032	атисиниң алдиға апирип : — Биз бу ала тонни тепивалдуқ , бу Йүсүпниңму қандақ ? — деди .
01037033	Яқуп бу тонни тонуп : — Бу мениң оғлумниңғу ! У җәзмән жиртқуч һайванларға йәм бопту ! — деди .
01037034	Яқуп һәсрәттә кийимлирини житип ташлап , матәм кийимини кийип , оғли үчүн узунғичә һаза тутти .
01037035	Униң қиз-оғуллириниң һәммиси униңға тәсәлла бәрсиму , қобул қилмиди . У : — Мән таки өлгичә , оғлумға һаза тутимән ! — деди . У оғли Йүсүп үчүн давамлиқ һәсрәт чәкти .
01037036	Шу арилиқта Мидияндин кәлгән һелиқи содигәрләр Йүсүпни Мисирға апирип , уни падишаниң бир әмәлдари — ясавуллар башлиғи болған Потифарға сетивәткән еди .
01038001	Шу күнләрдә Йәһуда өз қериндашлириниң йенидин кетип , Адуллам йезисидики Һира дегән кишиниң йениға чүшти .
01038002	Йәһуда у йәрдә имансиз қананлиқ Шуаниң қизи билән тонушуп , уни некайиға алди .
01038003	Қиз һамилдар болуп , бир оғул туғди . Йәһуда униң исмини Ер қойди .
01038004	Қиз йәнә һамилдар болуп , иккинчи оғлини туғди . Униң исмини Онан қойди .
01038005	Кейин үчинчи оғлини туғди . Униң исмини Шалаһ дәп қойди . Шалаһ туғулғанда , улар Кәзип дегән йәрдә еди .
01038006	Йәһуда тунҗа оғли Ергә Тамар исимлиқ бир қизни елип бәрди .
01038007	Ерниң қилиғи Пәрвәрдигарниң нәзәридә яман болғачқа , Пәрвәрдигар униңму җенини алди .
01038008	Бу чағда Йәһуда Ерниң иниси Онанға : — Сән берип йәңгәң билән өйлинип , акаңниң нәслини давамлаштур . Бу сениң қилишқа тегишлик борчуң , — деди .
01038009	Лекин Онан туғулидиған бала өзиниң болмайдиғанлиғини билип , һәр қетим йәңгиси билән бир орунда ятқанда акисиға нәсил қалдурмаслиқ үчүн , мәхсәтлик һалда уруқни йәргә ақтуруветәтти .
01038010	Униң қилмишлири Пәрвәрдигарниң нәзәридә яман болғачқа , Пәрвәрдигар униңму җенини алди .
01038011	Андин Йәһуда келини Тамарға : — Оғлум Шалаһ чоң болғичә , атаңниң өйидә тул олтирип турғин , — деди . У Шалаһниңму икки акисидәк өлүп кетишидин қорқуп , шундақ дегән еди . Шуңа Тамар атисиниң өйигә қайтип кәтти .
01038012	Мәлум мәзгилдин кейин , Йәһуданиң аяли болған Шуаниң қизи аләмдин өтти . Қарилиқ тутуш вақти өткәндин кейин , у адулламлиқ дости Һира билән биллә Тимнаһ дегән йәргә барди . У йәрдә униң хизмәтчилири қой қирқивататти .
01038013	Бири Тамарға қейинатисиниң Тимнаһ дегән йәргә қой қирқиғили баридиғанлиғини ейтқан еди .
01038014	Буниңдин хәвәр тапқан Тамар тул хотунлуқ кийимини селиветип , башқа кийимләрни кийивелип , башқиларға өзини тонутмаслиқ үчүн үзигә пәрәнҗә тартип , Тимнаһ йоли үстидики Енаим шәһириниң дәрвазисиға берип олтарди . Чүнки у Йәһуданиң кичик оғли Шалаһ чоң болуп қалған болсиму , Йәһуданиң өзини униңға некалимайдиғанлиғиға көзи йәткән еди .
01038015	Йәһуда уни көргинидә , паһишә аял дәп қариди , чүнки у үзини йепивалған еди .
01038016	Йәһуда униң өз келини екәнлигини билмәй , йолниң четигә берип , униңдин : — Немә тәләп қилисән ? — дәп сориди . — Мән билән бир орунда ятсиңиз маңа немә берисиз ? — деди Тамар .
01038017	— Маллиримниң ичидин бир оғлақ әвәтип беримән , — дәп җавап бәрди у . — Хоп , оғлақни әкелип бәргичә , бирәр нәрсиңизни гөрүгә қоюп кетиң , — деди Тамар .
01038018	— Гөрүгә немә тәләп қилисән ? — дәп сориди у . Тамар : — Бойнуңизға есиқлиқ мөрүңиз билән қолуңиздики һасиңизни , — деди . Шуниң билән Йәһуда бу нәрсиләрни Тамарға берип , униң билән бир орунда ятти , Тамар һамилдар болуп қалди .
01038019	Тамар атисиниң өйигә қайтип берип , үзидики пәрәнҗисини еливетип , туллуқ кийимлирини қайта кийивалди .
01038020	Йәһуда дости Һирани у аялға бир оғлақ апирип берип , гөрүгә қойған нәрсилирини қайтуруп келишкә әвәтти . Лекин Һира уни тапалмиди .
01038021	Һира Енаим шәһиридики кишиләрдин : — Бурун йол бойида турған һелиқи паһишә аял нәгә кәтти ? — дәп сориди . Улар : — Бу йәрдә паһишә аял задила болуп бақмиған , — дәп җавап беришти .
01038022	Һира Йәһуданиң йениға берип , униңға : — Уни тапалмидим . Униң үстигә шу йәрлик кишиләр : « Бу йәрдә паһишә аял болуп баққан әмәс ! » дейишиду , — деди .
01038023	Йәһуда униңға : — Бопту , у нәрсиләрни алса алсун , башқиларниң мәсқирисигә қалмайли . Һәр һалда мән оғлақни әвәттим , бирақ сән уни тапалмапсән , — деди .
01038024	Үч айчә өткәндин кейин , бири Йәһудаға : — Келиниң Тамар бузуқчилиқ қилип , һамилдар бопту , — деди . — Уни әкелип отқа ташлаңлар ! — дәп ғәзәп билән буйруқ қилди Йәһуда .
01038025	Тамар өйдин елип чиқилғанда , қейинатисиға адәм әвәтип : — Мән бу нәрсиләрниң егисидин һамилдар болдум . Қарап беқиң ! Бу мөр вә һаса кимниң ? — деди .
01038026	Йәһуда бу нәрсиләрни тонуп : — Буниңға мән әйиплик ! Мән әслидә уни оғлум Шалаһқа елип беришим керәк еди , — деди . Шуниңдин кейин Йәһуда униң билән қайта бир орунда ятмиди .
01038027	Тамар ай-күни тошқанда , қош гезәккә һамилдар болғанлиғини билди .
01038028	Униң толғиғи тутуп , бир балиниң бир қоли чиқти . Туғут аниси у қолни тутуп , униңға қизил жип бағлап қоюп : — Бу авал туғулғини , — деди .
01038029	Лекин бала қолини тартип әкирип кетип , йәнә бири авал туғулди . Шуңа туғут аниси : — Сән талишип , қандақму қериндишиңниң алдида чиқивалдиң ? — дәп , балиниң исмини Парәс дәп қойди .
01038030	Кәйнидин қизил жип бағлап қоюлғини туғулди . Униң қолиға қип-қизил жип бағланған болғачқа , униңға Зәраһ дәп исим қойди .
01039001	Исмаил қәбилисидики содигәрләр Йүсүпни Мисирға әкелип , Мисир падишасиниң бир әмәлдари — ясавуллар башлиғи Потифарға сатқан еди .
01039002	Пәрвәрдигар Йүсүпкә яр болуп , униң һәммә ишлирини оң қилди . У мисирлиқ ғоҗайининиң өйидә турди .
01039003	Потифар Пәрвәрдигарниң Йүсүпкә яр болуп , униң һәммә ишлирини оң қилғанлиғини байқиди .
01039004	Потифар униңдин рази болуп , уни шәхсий ярдәмчи қилип , аилә ишлири вә пүткүл тәәллуқатини башқурушқа тайинлиди .
01039005	Шу вақиттин башлап Пәрвәрдигар Потифарниң пүтүн аилисигә , мал-чарвилириға вә териқчилиғиға бәхит ата қилди .
01039006	Потифар һәммини Йүсүпниң башқурушиға тапшуруп , өзиниң йемәк-ичмигидин башқа , һеч иш билән кари болмайдиған болди . Йүсүп келишкән , чирайлиқ жигит еди .
01039007	Узун өтмәй униңға ғоҗайининиң аялиниң көзи чүшүп қелип , униңға : — Кәл , мән билән бир орунда ят ! — деди .
01039008	Йүсүп рәт қилип : — Ойлап көрүң , ғоҗайиним барлиқ тәәллуқатини мениң башқурушумға тапшурди . Мән болғачқа , у пүтүн аилә ишлириға баш қатурмайду .
01039009	Бу аилидә мән униңға охшаш һоқуқлуқ . Сиздин башқа һәммини маңа тапшурди . Сиз униң аяли турсиңиз , мән қандақму бундақ әхлақсиз ишни қилип , Худаниң алдида гунакар болай ? — деди .
01039010	Потифарниң аяли һәр күни шерин сөзләр билән Йүсүпни өзигә қаратсиму , Йүсүп униң билән бир орунда ятмақ түгүл , униң билән бир йәрдә олтиришниму рәт қилип кәлди .
01039011	Бир күни Йүсүп өз иши билән өйгә кирди . У чағда өйдә башқа хизмәтчиләр йоқ еди .
01039012	Потифарниң аяли Йүсүпниң тониға есиливелип : — Кәлгин , бир орунда ятайли ! — деди . Бирақ Йүсүп қечип , ташқириға чиқип кәтти . Тони болса , аялниң қолида қалди .
01039013	У Йүсүпниң тонини ташлап қечип чиқип кәткинини көрүп ,
01039014	чуқан селип , өй хизмәтчилирини чақирип , уларға : — Қараңлар , ерим әкәлгән ибраний қул бизгә һақарәт кәлтүрди . У мениң һоҗрамға кирип , номусумға тәгмәкчи болған еди , мән авазимниң баричә вақиридим .
01039015	У мениң вақириғинимни аңлап , тонини елишқиму үлгирәлмәй , қечип чиқип кәтти , — деди .
01039016	У Йүсүпниң тонини бәрмәй , ериниң келишини күтти .
01039017	Ери кәлгәндә , униңға мундақ деди : — Сиз әкәлгән һелиқи ибраний қул мениң һоҗрамға кирип , маңа һақарәт кәлтүрди .
01039018	Мән вақириған едим , у тонини елишқиму үлгирәлмәй , қечип чиқип кәтти .
01039019	Йүсүпниң ғоҗайини аялиниң : « Сениң қулуңниң маңа қилған муамилиси мана ! » дегән сөзини аңлап , интайин ғәзәпләнди .
01039020	У Йүсүпни тутуп , орда зинданиға қамап қойди . Буниң билән Йүсүп у йәрдә қамақта болуп қалди .
01039021	Лекин Пәрвәрдигар Йүсүпкә яр болуп , униңға меһир-шәпқәт көрсәтти . Шуңа зиндан башқурғучи уни яхши көрүп қелип ,
01039022	уни зиндандики башқа җинайәтчиләрни башқуруш вә зиндан ишлириға җавапкәр болушқа тайинлиди .
01039023	Йүсүп җавапкәр ишларға зиндан башқурғучи баш қатурмайдиған болди . Чүнки Пәрвәрдигар Йүсүпкә яр болғачқа , у башқурған һәммә ишлар оңушлуқ болған еди .
01040001	Мәлум мәзгил өткәндин кейин , Мисир падишасиниң баш шарап қуйғучиси билән баш навайи падишаниң алдида хаталиқ өткүзди .
01040002	Падиша ғәзәплинип ,
01040003	бу икки жуқури әмәлдарни ясавул мәһкимисидики зинданға , Йүсүп билән бир йәргә қамиди .
01040004	Ясавул беги Йүсүпни бу икки әмәлдарни күтүшкә орунлаштурди . Улар зинданда бир мәзгил биллә турди .
01040005	Бир күни кечидә баш шарап қуйғучи билән баш навай чүш көрди . Иккисиниң көргән чүшлириниң мәнаси охшиматти .
01040006	Әтиси әтигәндә Йүсүп уларни йоқлап киргинидә , уларниң көңлиниң беарамлиғини билди .
01040007	У улардин : — Силәр бүгүн неманчила ғәмкин ? — дәп сориди .
01040008	Улар : — Иккимиз ахшам чүш көрдуқ , лекин чүшүмизниң мәнасини йешип беридиған адәм йоқ , — дәп җавап беришти . Йүсүп уларға : — Чүшкә тәбир бериш қабилийити Худадин келиду . Чүшүңларни маңа ейтип бериңлар , — деди .
01040009	Буниң билән баш шарап қуйғучи мундақ деди : — Чүшүмдә алдимда бир түп үзүм көчитиниң турғанлиғини көрдүм .
01040010	Көчәттә үч тал жумран шах болуп , көчәт бихлаш биләнла чечәкләп , мевә пишти .
01040011	Қолумда падишаниң шарап җами болуп , мән үзүмләрни үзүп , ширнисини җамға сиқип , җамни падишаға сундум .
01040012	Йүсүп мундақ деди : — Бу чүшниң мәнаси мундақ : Үч жумран шах — үч күнни көрситиду .
01040013	Үч күндин кейин падиша сизгә кәңчилик қилип , әсли мәнсивиңизни беридикән . Сиз падишаға бурун баш шарап қуйғучи болған вақтиңиздикидәк йәнә шарап тутидикәнсиз .
01040014	Амма ишлириңиз оңушлуқ болғанда , мени унтуп қалмай , маңа һисдашлиқ қилғайсиз . Падиша алдида мениң үчүн гәп қилип , зиндандин чиқишимға ярдәм қилғайсиз .
01040015	Мән әслидә ибраниймән , жутумдин наһәқ тутуп келингәнмән . Мисирдиму мени зинданға ташлиғидәк бирәр яман иш қилғиним йоқ .
01040016	Йүсүпниң баш шарап қуйғучиниң чүшигә яхши тәбир бәргәнлигини көргән баш навай Йүсүпкә мундақ деди : — Мәнму бир чүш көрүптимән . Чүшүмдә бешимда үч севәттә нан бармиш .
01040017	Әң үстидики севәттә падиша йәйдиған һәр хил ундин пиширилған назу-немәтләр бармиш , лекин уларни учар қанатлар йәватқидәкмиш .
01040018	Йүсүп мундақ деди : — Бу чүшниң мәнаси мундақ : Үч севәт үч күнни көрситиду .
01040019	Үч күндин кейин падиша каллиңизни елип , җәсидиңизни дәрәққә асидикән , тениңизни болса учар қанатлар йәйдикән .
01040020	Үч күндин кейин падишаниң туғулған күни болуп , падиша өз әмәлдарлириға зияпәт бәрди . У баш шарап қуйғучи билән баш навайни зиндандин чиқирип , әмәлдарларниң алдиға елип кәлди .
01040021	У баш шарап қуйғучиниң мәнсивини әслигә кәлтүрди .
01040022	Баш навайни болса , дарға асти . Бу ишлар дәл Йүсүпниң тәбиридәк болуп чиқти .
01040023	Лекин баш шарап қуйғучи Йүсүпни есидин чиқирип , уни пүтүнләй унтуп қалди .
01041001	Икки жилдин кейин Мисир падишаси мундақ бир чүш көрди : Чүшидә у Нил дәриясиниң бойида турупту .
01041002	Йәттә сағлам һәм семиз кала дәриядин чиқип , қирғақтики қомучлуқта отлапту .
01041003	Арқидин сәт вә қотур йәттә кала чиқип , қирғақтики йәттә семиз калиниң йенида турупту .
01041004	Бу йәттә қотур кала һелиқи йәттә семиз калини йәветипту , у чағда падиша ойғинип кетипту .
01041005	У қайта уйқиға кетип , йәнә бир чүш көрди : У бир түп буғдайниң толуқ вә йетилгән йәттә данә башақ чиқарғанлиғини көрүпту .
01041006	Кәйнидин һелиқи буғдай йәнә иссиқ шамалдин солишип қалған дансиз йәттә башақ чиқирипту .
01041007	Бу йәттә башақ һелиқи толуқ йетилгән йәттә башақни жутуветипту . Падиша ойғанса , бу чүши екән .
01041008	Таң атқанда падиша беарам болуп , адәм әвәтип , Мисирдики пүтүн тәбирчиләр билән данишмәнләрни чақиртип , чүшлирини уларға ейтип бәрди . Лекин униң чүшлиригә һеч ким тәбир берәлмиди .
01041009	Бу чағда баш шарап қуйғучи падишаға мундақ деди : — Бүгүн ойлап бақсам , мениң өткүзгән хаталиғим есимгә кәлди .
01041010	Бир қетим җанаплири бизгә қаттиқ ғәзәплинип , баш навай билән мени ясавул мәһкимисидики зинданға қамитип қойған едила .
01041011	Бир күни кечидә биз иккилимиз чүш көрүптуқ . Көргән чүшлиримизниң мәнаси охшиматти .
01041012	У чағда бир ибраний яш жигит биз билән бир зинданда еди . У әслидә ясавул бегиниң хизмәткари екән . Иккимиз чүшүмизни униңға ейтип бәрсәк , у чүшүмизгә тәбир бәргән еди .
01041013	Нәтиҗидә ишлар дәл униң тәбиридәк болуп чиқти . Җанаплири мениң мәнсивимни әслигә кәлтүрүп , баш навайни дарға астила .
01041014	Падиша Йүсүпни чақирип келишкә адәм әвәтти . Улар дәрһал берип , уни зиндандин чиқирип , чач-сақаллирини чүшәртип , кийимлирини йеңилап , падишаниң алдиға елип кәлди .
01041015	Падиша униңға : — Мән бир чүш көргән едим . Чүшүмгә һеч ким тәбир берәлмиди . Бирақ аңлишимчә , сән тәбир берәләйдикәнсән , — деди .
01041016	Йүсүп : — Җанаплири , мән шәхсән өзәм чүшкә тәбир берәлмәймән , лекин Худа өзлиригә яхши тәбир бериду , — дәп җавап бәрди .
01041017	Падиша мундақ деди : — Чүшүмдә мән Нил дәриясиниң бойида туруптимишмән .
01041018	Йәттә сағлам һәм семиз кала дәриядин чиқип , қирғақтики қомучлуқта отлавататти .
01041019	Арқидин йәнә йәттә сәт қотур вә оруқ кала дәриядин чиқти . Мән бурун Мисирда бундақ қорқунучлуқ кала көрүп бақмиған едим .
01041020	Бу қотур калилар һелиқи семиз калиларни йәвәтти ,
01041021	лекин йәнила бурунқидәк сәт едики , семиз калиларни йәвәткәндәк турматти . Бу чағда мән ойғинип кәттим .
01041022	Кәйнидин йәнә бир чүш көрдүм . Чүшүмдә бир түп буғдай йәттә данә толуқ вә йетилгән башақ чиқарди .
01041023	Кәйнидин йәнә йәттә данә иссиқ шамалдин солишип кәткән аҗиз вә дансиз башақ чиқарди .
01041024	Бу дансиз башақлар һелиқи толуқ йетилгән данлиқ башақларни жутувәтти . Мән бу чүшни тәбирчиләргә ейтип бәргән едим , лекин һеч ким тәбир берәлмиди .
01041025	Йүсүп падишаға мундақ деди : — Бу икки чүшниң мәнаси бирдур . Худа Өзи қилмақчи болған ишларни җанаплириға алдин-ала билдүрүпту .
01041026	Йәттә семиз кала йәттә жилни көрситиду . Толуқ йетилгән йәттә башақму йәттә жилни көрситиду . Бу икки чүшниң мәнаси охшаш .
01041027	Кәйнидин чиққан йәттә қотур кала билән иссиқ шамалдин солишип кәткән йәттә дансиз башақ болса , йәттә ачарчилиқ жилни көрситиду .
01041028	Демәк , мән һели өзлиригә дегинимдәк , Худа Өзи қилмақчи болған ишларни җанаплириға алдин-ала көрситипту .
01041029	Пүтүн Мисирда мисли көрүлмигән йәттә баяшәтчилик жил болиду .
01041030	Кәйнидин йәттә ачарчилиқ жил болуп , пүткүл Мисирни ачарчилиқ қаплап , илгирики баяшәт жилларни кишиләрниң ядидин чиқириветиду .
01041031	Ачарчилиқ апити шундақ қаттиқ болидуки , кишиләр бурунқи баяшәт жилларни унтуп кетиду .
01041032	Җанаплириниң охшаш икки чүш көрүшлири , Худаниң бу ишларни пат арида җәзмән әмәлгә ашуридиғанлиғини билдүриду .
01041033	Шуниң үчүн җанаплириниң дөләтни башқурушқа әқил-парасәтлик вә жирақни көрәләйдиған бир кишини қоюшлирини
01041034	һәм әмәлдарларни таллап , йәттә баяшәтчилик жиллирида пүтүн мәмликәттики деханчилиқ мәһсулатлириниң бәштин бирини жиғивелишлирини ,
01041035	шундақла уларға кәлгүсидики баяшәтчилик жиллирида һәр хил ашлиқни топлап , һәр қайси шәһәрләрдә ашлиқ сақлаш һоқуқини беришлирини вә ашлиқ ихтисат қилиш тоғрисида әмир чүшириш тәкливини беримән .
01041036	Кәйни-кәйнидин келидиған йәттә ачарчилиқ жилида бу запас ашлиқ пүтүн мәмликәт хәлқини тәминләп , хәлиқни ач қелип өлүп кетиштин сақлап қалиду .
01041037	Падиша вә униң әмәлдарлири Йүсүпниң бу тәкливини қоллап-қувәтлиди .
01041038	Шуниң билән падиша әмәлдарлириға : — Биз бу ишни башқурушқа Йүсүптинму лайиқ кишини тапалмаймиз , чүнки униңда Худаниң Роһи бар екән ! — деди .
01041039	Андин падиша Йүсүпкә : — Худа бу ишларни саңа уқтурған екән , сән чоқум һәммимиздин әқиллиқ вә жирақни көрәләйсән .
01041040	Мән сени мәмликитимни башқурушқа тайинлаймән . Пүтүн хәлқим сениң әмриңгә бойсуниду . Мәмликитимдә пәқәт мениң һоқуқумла сәндин жуқури болиду .
01041041	Һазирдин башлап сени Мисирниң баш вәзирлигигә тайинлидим , — деди .
01041042	Буниң билән падиша өз бармиғидики мөрлүк үзүкни чиқирип , Йүсүпниң қолиға салди вә учисиға кәндир рәхттин тоқулған есил тон кийдүрүп , бойниға алтун зәнҗир есип қойди .
01041043	У йәнә Йүсүпни ординиң вәзирлик һарвусиға олтарғузди . Һарвуниң алдида йол башлап кетиватқан муһапизәтчиләр йол бойидики кишиләрни униңға тазим қилишқа буйриди . Шундақ қилип , Йүсүп баш вәзирликкә тайинлинип , пүтүн мәмликәтни башқурди .
01041044	Падиша Йүсүпкә : — Мән болсам падиша . Лекин Мисирда сениң рухситиңсиз һәр қандақ адәмниң мидир-сидир қилишиға рухсәт йоқ ! — деди .
01041045	Падиша Йүсүпкә мисирчә Зафанат-Панеаһ дәп исим қойди вә униңға Он шәһириниң роһанийи Потифераниң қизи Асенатни хотунлуққа елип бәрди . Йүсүп Мисир падишасиниң хизмитини қилишқа башлиған вақтида оттуз яшта еди . У падиша ордисидин чиқип , Мисирниң һәр қайси җайлирини көздин кәчүрди .
01041046	
01041047	Йәттә баяшәтчилик жили мәзгилидә деханчилиқ мәһсулатидин мол һосул елинди .
01041048	Йүсүп ашлиқни топлап , һәр қайси шәһәрләрдә запас ашлиқ мәркизини қуруп , әтраптики җайлардин жиғивелинған ашлиқни қуйди .
01041049	Жиғилған ашлиқниң көплүги деңиз бойидики қумдәк һәдди-һесапсиз болғачқа , уни һесаплаш мүмкин әмәс еди .
01041050	Ачарчилиқ жиллири йетип келиштин илгири Йүсүпниң аяли , йәни Он шәһириниң роһанийи Потифераниң қизи Асенат униңға икки оғул туғуп бәрди .
01041051	Йүсүп : « Худа пүткүл дәрдимни вә атамниң аилисини көңлүмдин көтиривәтти » , дәп тунҗа оғлиға Манассә дәп исим қойди .
01041052	У иккинчи оғлиға : « Худа мени азап-оқубәтлик йәрдә пәрзәнткә ериштүрди » , дәп Әфраим дәп исим қойди .
01041053	Мисирлиқлар һөзүрләнгән йәттә баяшәт жил аяқлашти .
01041054	Йүсүп алдин-ала ейтқандәк , йәттә ачарчилиқ жил арқа-арқидин кәлди . Әтраптики һәммә дөләтләрдиму ачарчилиқ йүз бәргән еди , лекин Мисирниң һәммә йеридә ашлиқ тепилатти .
01041055	Мисирлиқлар ачарчилиқта қалай дегәндә , улар падишаға ялвуруп , ашлиқ тәләп қилди . Падиша уларға Йүсүпниң йениға беришни вә һәммә ишта униң орунлаштурушиға бойсунушни буйриди .
01041056	Ачарчилиқ барғансири еғирлишип , Мисирниң һәммә йерини қаплашқа башлиди . Шуңа Йүсүп пүткүл ашлиқ амбарлирини ечип , запас ашлиқларни мисирлиқларға сетип бәрди .
01041057	Әтраптики дөләтләрдики кишиләрму келишип , Йүсүптин ашлиқ сетивалди , чүнки һәммә йәрдә ачарчилиқ болуп , әһвал интайин еғир еди .
01042001	Қанан зиминидиму ачарчилиқ болған еди . Яқуп Мисирда ашлиқ барлиғини аңлап , оғуллириға : — Силәр бир-бириңларға қаришипла турамсиләр ! Немишкә бир чиқиш йолини тапмайсиләр ?
01042002	Аңлишимчә Мисирда ашлиқ бар екән . Ачлиқтин өлүп кәтмәйли , у йәргә берип , бир аз ашлиқ сетивелип әкелиңлар , — деди .
01042003	Буниң билән Йүсүпниң он акиси Мисирға ашлиқ сетивалғили барди .
01042004	Лекин Яқуп Йүсүпниң иниси Биняминни улар билән әвәтмиди , чүнки Яқуп униң бирәр яманлиққа учрап қелишидин қорқатти .
01042005	Исраилниң оғуллири вә башқилар ашлиқ сетивалғили Мисирға беришти , чүнки Қанандиму ачарчилиқ еғир болған еди .
01042006	Йүсүп Мисирниң баш вәзири болғачқа , һәр қайси җайлардин кәлгәнләргә ашлиқ сетип беришкә җавапкәр еди . Шуңа Йүсүпниң акилири униң алдиға келип , беши йәргә тәккичә униңға егилип тазим қилди .
01042007	Йүсүп акилирини көрүпла тонуп қалди , лекин тонумасқа селивелип , улардин җиддий қияпәттә : — Силәр қәйәрдин кәлдиңлар ? — дәп сориди . — Биз Қанандин ашлиқ сетивалғили кәлдуқ , — дәп җавап беришти улар .
01042008	Йүсүп акилирини тонуған болсиму , лекин улар Йүсүпни тонумиған еди .
01042009	У акилири тоғрисидики кичик вақтида көргән чүшлирини есигә елип , мәхсәтлик һалда уларға : — Силәр җасус , мәмликитимизниң аҗиз йәрлирини чарлап билгили кәлдиңлар ! — деди .
01042010	Улар : — Яқ , җанаплири , әрзимәс қуллири ашлиқ сетивалғили кәлди .
01042011	Биз ака-укилар растчил адәмләрмиз , қуллири һәргиз җасус әмәс ! — дәп җавап қайтурушти .
01042012	Йүсүп уларға : — Яқ , силәр мәмликитимизниң аҗиз йәрлирини чарлиғили кәлдиңлар ! — дәп чиң турувалди .
01042013	Улар : — Әй җанаплири , қуллири әслидә бир атидин он икки қериндаш едуқ . Атимиз Қананда туриду , әң кичик инимиз униң йенида қалди , йәнә бир инимиз болса өлүп кәткән ! — деди .
01042014	Йүсүп йәнә чиң туруп : — Яқ ! Мән һазир ейтқандәк , силәр расттинла җасус .
01042015	Силәрниң сәмимий яки сәмимий әмәслигиңларни синаш үчүн , падишаниң нами билән қәсәм қилимәнки , кичик иниңлар бу йәргә кәлмигичә , силәрни һәргиз қоювәтмәймән .
01042016	Силәрдин бириңлар берип , уни елип келиңлар . Гепиңлар испатланғичә , қалғанлириңлар бу йәрдә зинданда турисиләр . Иниңларни әкәлмисәңлар , һәммиңлар чоқум җасус болуп һесаплинисиләр ! — деди .
01042017	Шуниң билән уларни зинданға қамап , үч күн тутуп турди .
01042018	Үчинчи күни Йүсүп уларға : — Мән Худаға садақәтмән адәммән . Әгәр силәр мениң шәртимни қобул қилсаңлар , бир қошуқ қениңлардин кечимән .
01042019	Өзәңларниң сәмимий адәм екәнлигиңларни испатлаш үчүн , бир адимиңларни зинданда гөрүгә қоюп , қалғанлириңлар қайтип , алған ашлиқларни аиләңләрдики ачарчилиқта қалғанларға йәткүзүп бериңлар .
01042020	Андин кичик иниңларни бу йәргә елип келиңлар . Шундақ қилғандила сөзүңларниң растлиғи испатлинидудә , өлүмдин аман қалисиләр ! — деди . Улар бу шәртни қобул қилип ,
01042021	өз ара : « Бурун биз инимизға зиянкәшлик қилғачқа , әнди униң угалиға қалдуқ ! Биз униң азавини көрүп туруп , ялвурсиму писәң қилмиған едуқ . Шуңа бу бала-қазаға йолуқтуқ ! » — дейишти .
01042022	Рубен уларға : — Мән силәргә : « Бу балиға тәгмәйли » десәм , силәр аңлимидиңлар . Әнди шу қан қәрзини төләйдиған болдуқ ! — деди .
01042023	Йүсүп уларниң сөзини чүшәнди . Акилири болса , буни билмәтти , чүнки Йүсүп улар билән тәрҗиман арқилиқ сөзләшкән еди .
01042024	Йүсүп өзини чәткә елип , жиғлавәтти . Андин қайтип кирип , Шимонни айрип , уларниң алдида уни бағлатти .
01042025	Йүсүп хизмәтчилиригә акилириниң тағарлириға ашлиқ толтуруп , ашлиққа төлигән пуллирини тағарлириға селип қоюшни вә уларға йоллуқ озуқ-түлүк тәйярлап беришни буйриди . Һәммә тәйярлиқ пүткәндин кейин ,
01042026	улар алған ашлиқлирини ешәклиригә артип йолиға раван болди .
01042027	Қоналғу җайға барғанда , уларниң бири ешәкләргә йәм бериш үчүн тағирини ечип , өз пулиниң тағарда турғанлиғини көрдидә ,
01042028	қериндашлириға : — Улар пулумни қайтуруветипту . Мана тағарниң ичидә туриду ! — деди . Улар аң-таң болуп , қорққан һалда өз ара : « Бу Худаниң бизгә қилған немә ишидур ? » дейишти .
01042029	Улар Қананға қайтип келип , атиси Яқупниң алдиға кирип , өткән ишларни униңға бир-бирләп сөзләп бәрди .
01042030	Улар мундақ деди : — Мисирниң баш вәзири бизгә қаттиқ гәп қилип , бизни уларниң дөлитини чарлиғили кәлгән , дәп әйиплиди .
01042031	Биз униңға : « Биз җасус әмәсмиз , биз сәмимий адәмләр .
01042032	Бир атидин җәми он икки қериндаш едуқ , бир инимиз өлүп кәтти . Әң кичик инимиз Қананда атимизға һәмра болуп қалди » , дегән едуқ .
01042033	Бирақ у : « Силәрниң сәмимий яки сәмимий әмәслигиңларни синаймән . Бир адимиңларни қамақта тутуп туримән . Қалғанлириңлар қайтип , алған ашлиғиңларни ачарчилиқта қалған аиләңләргә йәткүзүп бериңлар .
01042034	Андин кичик иниңларни мениң йенимға елип келиңлар . Шундақ қилсаңлар , силәрниң җасус әмәс , бәлки сәмимий адәм екәнлигиңларға ишинип , қериндишиңларни қайтуруп беримән . Бу йәрдә туруп қелип , оқәт қилсаңларму болиду » , деди .
01042035	Кейин улар ашлиқларни төккәндә , өз пуллириниң тағарларда екәнлигини көрүшти . Ата-балилар пул қапчуқлирини көрүп , интайин қорқти .
01042036	Яқуп уларға : — Силәр мени һәммә оғуллиримдин айриветәмсиләр ? Йүсүп йоқ болди , Шимонму йоқ . Әнди Биняминниму елип кәтмәкчи болдуңларму ? Бала-қазаниң һәммиси мениң бешимғила келәмдиғанду ! — деди .
01042037	Рубен атисиға вәдә берип : — Әгәр мән Биняминни қайтуруп кәлмисәм , мениң икки оғлумни өлтүрүветиң . Кичик инимиз Биняминни маңа аманәт қилиң , мән уни чоқум қайтуруп келимән , — деди .
01042038	Лекин Яқуп уларға : — Бу оғлум силәр билән бармисун ! Униң бир қосақтин болған акиси өлүп кетип , ялғуз қалди . Мабада у йолда бирәр көңүлсизликкә йолуқуп қалса , мән һәсрәт чекип өлүп кетимән , — деди .
01043001	Қанандики ачарчилиқ барғансири еғирлашти .
01043002	Яқупниң аилисидикиләр Мисирдин елип келингән ашлиқни йәп болғандин кейин , Яқуп оғуллириға : — Силәр йәнә бир аз ашлиқ сетивелип келиңлар , — деди .
01043003	Йәһуда атисиға : — Бирақ у адәм бизгә : « Кичик иниңларни елип кәлмигичә , үзүмгә қариғучи болмаңлар » , дегән .
01043004	Әгәр сиз кичик инимизни биз билән биллә әвәтсиңиз , баримиз .
01043005	Болмиса бармаймиз , чүнки у киши бизгә : « Кичик иниңларни елип кәлмигичә , үзүмгә қариғучи болмаңлар » дегән , — деди .
01043006	Исраил уларға : — Силәр немишкә мени мундақ қийнайсиләр ? Немә үчүн у кишигә : « Өйдә йәнә бир инимиз бар » , дәп ейттиңлар ? — деди .
01043007	Улар мундақ җавап қайтурди . — У киши бизни вә аилимизниң әһвалини кочилап сүрүштүрүп : « Атаңлар һаятму ? Йәнә башқа қериндашлириңлар барму ? » дәп сориди . Биз униң соалиға җавап бәрмисәк болматти . Биз униң « Кичик иниңларни елип келиңлар » , дәйдиғанлиғини нәдин биләттуқ ?
01043008	Йәһуда Исраилға : — Биняминни маңа тапшуруң . Биз дәрһал йолға чиқайли . Шундақ қилғанда , биз , сиз вә балилиримиз ачлиқтин өлмәймиз !
01043009	Кичик инимға мән кепил , пүтүн җавапкәрликни үстүмгә алай . Мән уни аман-есән қайтуруп келип , өз қолуңизға тапшурмисам , өмүрвайәт әйиплик болуп кетәй !
01043010	Әгәр биз вақитни кәйнигә сүрмигән болсақ , бу чаққичә икки қетим берип келәттуқ , — деди .
01043011	Исраил уларға : — Ундақ болса , мундақ қилиңлар . Баш вәзиргә бир аз мәлһәм , һәсәл , дора-дәрмәк , мурмәкки , пистә-бадам қатарлиқ әң яхши йәрлик алаһидә мәһсулатлардин соға алғач бериңлар .
01043012	Йәнә бир һәссә артуқ пул алғач берип , алдинқи қетим тағарлириңларға селип қойған пулларни қайтуруп бериңлар . Еһтимал , бу ишта хаталиқ болған болуши мүмкин .
01043013	Иниңларниму у кишиниң йениға тез елип бериңлар .
01043014	Һәммигә қадир Худа униң көңлигә инсап берип , Бинямин билән Шимонни силәргә қошуп қайтурғай . Мабада тәғдир балилиримни мәндин айривәтсә , амалим қанчә ! — деди .
01043015	Буниң билән улар тәйярлиған соғилирини һәм бир һәссә артуқ пул вә Биняминни елип , йолға чиқти . Улар Мисирға барғандин кейин , Йүсүп билән көрүшти .
01043016	Биняминниң улар билән биллә кәлгәнлигини көргән Йүсүп , мал-мүлкини башқурғучи ғоҗидарға : — Бу кишиләрни өйүмгә елип бар , улар чүшлүк тамақта мән билән биллә болиду . Силәр бир мал союп , зияпәт тәйярлаңлар , — деди .
01043017	Ғоҗидар буйруққа бенаән уларни Йүсүпниң өйигә елип барди .
01043018	Улар ғоҗидар тәрипидин Йүсүпниң өйигә башлап берилғанлиғидин интайин қорқушуп : « Бизни чоқум алдинқи қетим тағарлиримизда қайтурулған пуллар сәвәвидин бу йәргә елип кәлди . Еһтимал , улар бизгә туюқсиз һуҗум қилип , ешәклиримизни тартивелип , бизни қул қилиши мүмкин ! » — дейишти
01043019	һәм Йүсүпниң дәрвазиси алдиға бериш биләнла улар ғоҗидарға :
01043020	— Тәхсир ! Алдинқи қетим биз бу йәргә ашлиқ алғили кәлгән едуқ .
01043021	Өйгә қайтиш йолумизда қонидиған йәргә келип тағарларни ачсақ , пуллиримизниң тағарда өз пети турғанлиғини көрдуқ . Һазир бу пулларни қайтуруп бериш үчүн әкәлдуқ .
01043022	Буниңдин башқа биз йәнә ашлиқ сетивалидиғанғиму пул әкәлдуқ . Алдинқи қетим тағарлиримизға пулларни ким селип қойдикин билмидуқ , — дейишти .
01043023	Ғоҗидар уларға : — Қорқмаңлар ! Қорқмаңлар ! Пуллириңларни мән тапшуруп алған едим . Уни тағарлириңларға чоқум Худа , йәни атаңлар етиқат қилип кәлгән Худа селип қойған охшайду , — деди . Андин у Шимонни зиндандин елип чиқип , уларға тапшуруп бәрди .
01043024	Ғоҗидар уларни Йүсүпниң өйигә башлап , путлирини жуюшқа су , ешәклиригә болса йәм бәрди .
01043025	Улар соғилирини тәйярлап , чүштә Йүсүп кәлгәндә униңға тәғдим қилишни күтүп турди . Чүнки улар Йүсүп билән тамақта биллә болидиғанлиғи тоғрисидики хәвәрни аңлиған еди .
01043026	Йүсүп өйгә кәлгәндә , улар башлирини йәргә тәккичә егип тазим қилип , соғилирини сунди .
01043027	Йүсүп улар билән саламлашқандин кейин : — Силәр маңа қерип қалған атаңлар тоғрилиқ гәп қилған едиңлар . У киши қандақ , һаятму ? — дәп сориди .
01043028	Улар җававән : — Мөмүн қуллириниң атиси һаят вә яхши туруватиду , — дәп башлирини қайта йәргә тәккичә егип тазим қилди .
01043029	Йүсүп бир анидин болған өз иниси Биняминни көрүп : — Силәр маңа ейтқан һелиқи әң кичик иниңлар мошуму ? Әй оғлум , Худа саңа бәхит ата қилғай , — деди .
01043030	Йүсүп өз инисиға болған қайнақ меһир һиссиятини басалмай , көпчиликниң алдида үн селип жиғлавәткидәк болуп кәтти . Шуңа уларниң йенидин чиқип , өз һоҗрисиға кирип , бир һазағичә көз йеши қилди .
01043031	Андин у үзини жуюп , һиссиятини бесип , қайтип кирип , хизмәтчилиригә тамақ әкиришкә буйриди .
01043032	Йүсүп өзи ялғуз бир дәстиханда , қериндашлири айрим бир дәстиханда олтарди . Зияпәттә биллә болған мисирлиқлар йәнә бир дәстиханда олтарди . Чүнки мисирлиқлар ибранийлар билән бир дәстиханда олтиришни төвән көрәтти .
01043033	Йүсүп қериндашлирини өзигә қаритип чоң-кичик тәртиви бойичә олтарғузди . Буни көргән ака-укилири аң-таң болғинидин бир-биригә қаришип қоюшатти .
01043034	Йүсүп уларға өз дәстихинидин тамақ бөлүп бәрди . Биняминға болса , башқиларниңкидин бәш һәссә артуқ усуп бәрди . Улар Йүсүп билән биллә йәп-ичип , интайин хошал болушти .
01044001	Йүсүп ғоҗидариға : — Сән уларниң тағарлириға елип кетәлигидәк ашлиқ қачилап , пуллирини өз тағарлириға селип қой .
01044002	Уларниң әң кичигиниң тағириға мениң күмүч җамим билән өз пулини селип қой ! — дәп буйруқ қилди . Ғоҗидар буйруққа бенаән шундақ қилди .
01044003	Әтиси таң сәһәрдә Йүсүпниң қериндашлири ешәклири билән йолға селип қоюлди .
01044004	Улар шәһәрдин чиқип анчә жираққа бармайла , Йүсүп ғоҗидариға : — Сән дәрһал уларниң кәйнидин қоғлап берип , уларға : « Силәр немишкә яхшилиққа яманлиқ қилисиләр ?
01044005	Немишкә ғоҗайинимниң күмүч җамини оғрилап кетисиләр ? Ғоҗайиним у җамда һәм шарап ичиду , һәм пал ачиду . Силәр еғир гуна өткүздүңлар ! » дегин , — деди .
01044006	Ғоҗидар уларға йетишкәндә , Йүсүпниң сөзини деди .
01044007	Улар : — Ғоҗам , бу немә дегәнлири ? Қуллири бундақ иштин неридур !
01044008	Өзлиригә мәлумки , биз һәтта өткән қетимда тағарлиримизда пулларниң барлиғини көрүп , уни Қанандин қайтуруп әкәлгән турсақ , ғоҗайиниңизниң алтун-күмүчлирини йәнә оғриламтуқ ?
01044009	Әгәр өзлири қайсимизниң тағиридин җамини тепивалсила , шу өлүмгә мәһкүм болсун . Қалғанлиримизму өзлириниң қули болайли ! — дейишти .
01044010	Ғоҗидар : — Бу сөзүңларға қошулимән , амма җамни оғрилиған кишинила елип қалимән . Қалғанлириңлар қайтип кәтсәңлар болиду , — деди .
01044011	Буниң билән көпчилик дәрһал өз тағарлирини йәргә чүширип ачти .
01044012	Ғоҗидар чоңиниң тағиридин башлап таки әң кичигиниңкигичә инчикиләп ахтурди . Ахирда күмүч җамни Биняминниң тағиридин тепивалди .
01044013	Қериндашлар үмүтсизләнгән һалда кийимлирини житишип , жүк-тақилирини ешәклиригә артип , йәнә шу шәһәргә қайтип келишти .
01044014	Йәһуда вә қериндашлири Йүсүпниң алдиға қайтип барғинида , Йүсүп техи өйидә еди . Улар өзлирини униң алдиға ташлап йәргә атти .
01044015	Йүсүп уларға : — Силәрниң бу немә қилғиниңлар ? Маңа охшаш жуқури мәртивидики бир кишиниң силәрниң жүрүш-турушуңларға пал ачалайдиғанлиғини билмәттиңларму ? — деди .
01044016	Йәһуда җававән : — Әй алийлири , биз бу ишқа немә дәләләймиз ? Уни алмидуқ дәп қандақму өзимизни ақлалаймиз ? Худа қуллириниң гунайини ечип ташлиди , әнди җам чиққан кишила әмәс , һәммимиз өзлириниң қули болғаймиз ! — деди .
01044017	Йүсүп уларға : — Яқ ! Һәргиз ундақ қилмаймән . Пәқәт җамни алған киши маңа қул болсун . Қалғанлириңлар атаңларниң йениға аман-есән қайтип кетиңлар , — деди .
01044018	Йәһуда Йүсүпниң алдиға берип : — Әй алийлири , өзлиригә әһвални очуқ баян қилишимға рухсәт қилғайла . Өзлири падиша билән баравәр , қуллириға рәһим қилғайла !
01044019	Өзлири биздин : « Силәрниң атаңлар яки башқа қериндашлириңлар барму ? » дәп сориғанлирида ,
01044020	биз : « Қерип қалған атимиз вә атимиз қерип қалғанда тапқан бир кичик инимиз бар . Бу инимизниң бир қосақтин болған акиси өлүп кәткән . У уларниң анисидин қалған бирдин-бир бала , шуңа атимиз униңға бәк амрақ » , дегән едуқ .
01044021	Өзлири биз қуллириға : « Уни елип келиңлар , өз көзүм билән көрәй » , дәп тапилиған едила .
01044022	Лекин биз бу балиниң атисидин айрилалмайдиғанлиғини , әгәр айрилса , атимизниң чоқум өлидиғанлиғини ейтқинимизда ,
01044023	өзлири биз қуллириға : « Кичик иниңларни елип кәлмигичә , үзүмгә қариғучи болмаңлар ! » дегән едила .
01044024	Биз атимизниң йениға берип , өзлириниң сөзлирини йәткүздуқ .
01044025	Кейин у бизни йәнә ашлиқ әкелишкә буйруғанда ,
01044026	биз униңға : « Инимиз биз билән биллә бармиғичә , биз у кишиниң үзигә қаралмаймиз . Кичик инимиз биз билән биллә бармиса , бизму бармаймиз » , дегән едуқ .
01044027	Қуллириниң атиси бизгә : « Силәргә мәлумки , аялим Раһилә маңа пәқәт икки оғул туғуп бәрди .
01044028	Уларниң бири мәндин җуда болди . У мәндин айрилғандин кейин , уни қайта көрмидим . У чоқум жиртқуч һайванларға йәм болди .
01044029	Әгәр силәр бу оғлумни мәндин елип кетип , уму йолда бирәр көңүлсизликкә йолуқуп қалса , қериғинимда һәсрәт чекип , өлүп кетимән » , дегән еди .
01044030	Әнди ойлап бақсила ! Әгәр биз бу балини елип кәтмисәк , қуллириниң атиси бу балиниң қайтип кәлмигәнлигини көрүпла , һаятидин айрилиду . Чүнки униң һаяти бу балиниң тәғдиригә бағлиқ .
01044031	Атимиз билән көрүшкинимиздә , инимиз йоқ болса , у һәсрәт чекип өлүп кетиду . Униң өлүшигә биз сәвәпчи болған болимиз .
01044032	Қуллири атамға кепиллик берип : « Әгәр балини қайтуруп кәлмисәм , өмүрвайәт әйиплик болуп кетәй » , дегән едим .
01044033	Шуңа , әй алийлири , бу бала үчүн қуллири қелип , өзлиригә қул болсун . У бала болса акилири билән биллә қайтип кәтсун !
01044034	Әгәр бу бала мән билән биллә кәтмисә , мән атамниң үзигә қандақ қаралаймән ? Мән атамниң бундақ бала-қазаға учришиға чидап туралмаймән ! — деди .
01045001	Йүсүп өз һиссиятини бесивелишқа амалсиз қелип , хизмәткарлириниң ташқириға чиқип турушини буйриди . У қериндашлири билән ялғуз қалғанда , өзиниң ким екәнлигини мәлум қилдидә , шундақ қаттиқ жиғлидики , униң авазини өйниң сиртидикиләрму аңлиди вә аңлап қелип , бу хәвәрни тез падишаға йәткүзди .
01045002	
01045003	Йүсүп ибраний тилида қериндашлириға мундақ деди : — Мән Йүсүп болимән ! Атам саламәтму ? Бу гәпни аңлиған қериндашлири һодуқуп кәткинидин гәп қилалмай қетип турупла қалди .
01045004	Йүсүп уларни алдиға чақирди . Улар униң алдиға кәлгәндә , мундақ деди : — Мән силәрниң иниңлар , йәни силәр Мисирға сетивәткән Йүсүп болимән .
01045005	Лекин силәр бу иш үчүн әнсирәп , өзәңларни әйипкә буйрумаңлар . Худа хәлиқниң һаятини сақлап қелиш үчүн , мени авал бу йәргә әвәткән .
01045006	Бу йәрдики ачарчилиққа әнди икки жил болди . Йәнә бәш жилғичә териқчилиқ қилғилиму болмайду , һосул алғилиму болмайду .
01045007	Шуңа силәрниң нәслиңларни сақлап қелиш һәм һаятиңларни қутқузуп қелиш үчүн , Худа чоң мөҗүзә көрситип , мени бу йәргә авал әвәтти .
01045008	Демәк , мени бу йәргә әвәткән силәр әмәс , бәлки Худадур . У мени падишаниң баш мәслиһәтчиси вә Мисирниң баш вәзирлигигә олтарғузуп , пүтүн мәмликәтни башқурушқа муйәссәр қилди .
01045009	Силәр атамниң йениға тездин берип , униңға : « Оғлуңиз Йүсүп ‹ Худа мени пүтүн Мисир дөлитиниң баш вәзири қилип тиклиди . Сиз әнди кечикмәй , бу йәргә тез йетип келиң .
01045010	Оғул-қизлириңиз , нәврилириңиз , қой-калилириңиз вә башқа пүтүн тәәллуқатиңизни әкелип , Гошән вилайити әтрапида маңа йеқин олтириң .
01045011	Сизниң пүтүн аилә вә мал-варанлириңиз билән ачлиқтин мүшкүл әһвалға чүшүп қалмаслиғиңиз үчүн , мән сизни бақимән . Чүнки ачарчилиқ йәнә бәш жил давамлишиду ! › деди » , дәңлар , — деди .
01045012	Йүсүп йәнә : — Мана мениң ким екәнлигимни силәр һәммиңлар өз көзүңлар билән көрдүңлар , Бинямин сәнму көрдиң .
01045013	Атамға Мисирдики һөрмитимниң қанчилик жуқурилиғини ейтиңлар вә көргәнлириңларниң һәммисини йәткүзүп , уни тездин бу йәргә елип келиңлар , — деди .
01045014	У иниси Биняминни қучақлап , йәнә қаттиқ жиғлап кәтти . Инисиму униң бойниға есилип қаттиқ жиғлиди .
01045015	Андин у жиғлиған пети акилири билән бир-бирләп сөйүшүп көрүшти . Шуниңдин кейин қериндашлири униң билән сөзлишишкә башлиди .
01045016	Йүсүпниң қериндашлириниң Мисирға кәлгәнлиги тоғрисидики хәвәр ордиға йетип кәлгәндә , падиша вә униң хизмәткарлири интайин хошал болушуп кәтти .
01045017	Падиша Йүсүпкә : — Қериндашлириңға ейт , улақлириға мал артип , дәрһал Қананға қайтип берип ,
01045018	атаң билән барлиқ аилидикилирини бу йәргә елип кәлсун . Мән уларға Мисирниң әң яхши зиминини беримән . Улар бу йәрдә баяшәт турмуштин һөзүрләнсун .
01045019	Уларға йәнә шуниму ейтип қой : « Улар атаң вә хотун вә бала-җақилириниму елип келиш үчүн , Мисирдин һарву алғач кәтсун .
01045020	Улар у йәрдики тәәллуқатини ойлимисун , чүнки Мисир зимининиң әң яхши нәрсилири уларниң болиду » , — деди .
01045021	Исраилниң оғуллири бу сөзгә бенаән иш қилди . Йүсүп падишаниң әмри бойичә уларға һарву вә йолға йетәрлик озуқ тәйярлап бәрди .
01045022	У йәнә һәр бир акисиға бир қурдин йеңи кийим соға қилди . Биняминға болса , бәш қур кийим билән үч йүз күмүч тәңгә бәрди .
01045023	У атисиға он һаңга ешәккә Мисирниң әң яхши мәһсулатлирини , йәнә он мада ешәккә атисиниң Мисирға келиш йолида истимал қилишиға ашлиқ , нан вә башқа йемәкликләрни артип бәрди .
01045024	У қериндашлирини йолға селиш алдида уларға йолда җедәл-маҗра чиқармаслиқни тапилиди .
01045025	Улар Мисирдин чиқип , Қананға атисиниң йениға қайтип барди .
01045026	Улар атисиға : — Йүсүп һаят екән ! Мисирниң баш вәзири бопту ! — деди . Яқупниң тәнлири җуғулдап кәтти . У уларниң сөзигә ишәнмиди .
01045027	Лекин у улардин Йүсүпниң ейтип бәргән сөзлирини аңлап һәм Йүсүпниң өзини елип келишкә әвәткән һарвулирини көрүп , әс-һошиға кәлди .
01045028	У : — Болди ! Оғлум Йүсүпниң һаят екәнлигигә әнди ишәндим ! Көзүмниң тиригидә берип уни көрәй ! — деди .
01046001	Исраил пүтүн мал-мүлүклирини жиғиштуруп , Бәәршәбаға келип , у йәрдә атиси Исһақ етиқат қилған Худаға атап қурванлиқ қилди .
01046002	Шу кечә униңға бир алаһидә көрүнүш көрүнүп , Худа уни : — Яқуп , Яқуп ! — дәп чақирди . — Ләббәй , — дәп җавап бәрди у .
01046003	Худа униңға : — Мән Худа , сениң атаң етиқат қилған Худадурмән . Сән Мисирға бериштин қорқма , чүнки Мән у йәрдә сениң әвлатлириңни улуқ бир хәлиқ қилимән .
01046004	Мән сән билән биллә Мисирға берип , андин әвлатлириңни чоқум бу зиминға қайтуруп келимән . Сән аләмдин өткәндә , Йүсүп йениңда болиду , — деди .
01046005	Яқуп Бәәршәбадин йолға чиқти . Униң оғуллири уни вә хотун-балилирини Мисир падишаси әвәткән һарвуларға олтарғузуп ,
01046006	Қананда тапқан мал-варанлири билән тәәллуқатлирини елип , Мисирға қарап маңди . Шундақ қилип , Яқуп пүтүн әвлатлирини елип Мисирға кәлди .
01046007	Оғул-қизлири вә оғул-қиз нәврилириму биллә барди .
01046008	Исраил дәпму аталған Яқуп билән биллә Мисирға барған әвлатлириниң исимлири төвәндикичә : Яқупниң чоң оғли Рубен
01046009	вә униң оғуллири : Һанух , Паллу , Һесрон вә Карми қатарлиқлар .
01046010	Шимон вә униң оғуллири : Йемуил , Ямин , Оһад , Якин , Сохар вә қананлиқ аялидин болған Шаул қатарлиқлар .
01046011	Лавий вә униң оғуллири : Гәршон , Коһат вә Мәрари қатарлиқлар .
01046012	Йәһуда вә униң оғуллири : Шалаһ , Парәс вә Зәраһ қатарлиқлар . Йәһуданиң йәнә Ер вә Онан дегән оғуллири болуп , улар Қананда өлүп кәткән еди . Парәсниң оғуллири : Һесрон билән Һамул .
01046013	Иссакар вә униң оғуллири : Толаһ , Пува , Йоп вә Шимрон қатарлиқлар .
01046014	Зәбулун вә униң оғуллири : Сәрәд , Әлон вә Яхлил қатарлиқлар .
01046015	Жуқуридикиләр Леяһ Паддан-Аррамда Яқупқа туғуп бәргән әвлатлар болуп , қизи Дина билән җәми оттуз үч нәпәр еди .
01046016	Гад вә униң оғуллири : Сәфон , Һагги , Шуний , Езбон , Әри , Ароди вә Арели қатарлиқлар .
01046017	Ашер вә униң пәрзәнтлири : оғуллири Йимна , Йишва , Йишви , Бәрия вә қизи Сәраһ . Бәрияниң оғуллири : Һебәр вә Малкел еди .
01046018	Жуқуридикиләр Лабанниң қизи Леяһқа қиз хизмәткар қилип бәргән Зилпа Яқупқа туғуп бәргән әвлатлар болуп , улар җәми он алтә нәпәр еди .
01046019	Яқупниң аяли Раһилә униңға икки оғул туғуп бәргән болуп , улар Йүсүп билән Бинямин еди .
01046020	Йүсүп Мисирда Он шәһириниң роһанийи Потифераниң қизи Асенаттин Манассә вә Әфраим исимлиқ икки оғул тапқан еди .
01046021	Биняминниң оғуллири : Бела , Бекәр , Ашбел , Гера , Наман , Әһи , Рош , Муппим , Һуппим вә Арид қатарлиқлар .
01046022	Жуқуридикиләр Раһилә Яқупқа туғуп бәргән әвлатлар болуп , җәми он төрт нәпәр еди .
01046023	Дан вә униң оғли Һушим .
01046024	Нафтали вә униң оғуллири : Яхсиил , Гуни , Йәсәр вә Шилләм қатарлиқлар .
01046025	Жуқуридикиләр Лабанниң қизи Раһиләгә қиз хизмәткар қилип бәргән Билһа Яқупқа туғуп бәргән әвлатлар болуп , җәми йәттә нәпәр еди .
01046026	Демәк , Яқупниң келинлирини һесапқа алмиғанда , Яқуп билән биллә Мисирға барған өз әвлатлири җәми атмиш алтә киши еди .
01046027	Йүсүпниң Мисирда тапқан икки оғлини қошқанда , Яқуп җамаитиниң Мисирдики нопуси җәми йәтмиш киши болди .
01046028	Яқуп Йүсүп билән Гошән вилайитидә көрүшүш үчүн , Йәһудани униң йениға йөнилишини уқуп келишкә әвәтти . Яқуплар Гошәнгә кәлгинидә ,
01046029	Йүсүп вәзирлик һарвусида олтирип , атисиниң алдиға барди . Улар дидар көрүшүш биләнла Йүсүп атисини қучақлап , узаққичә жиғлиди .
01046030	Исраил Йүсүпкә : — Мән сениң һаят екәнлигиңни өз көзүм билән көрдүм . Әнди өлүп кәтсәмму разимән ! — деди .
01046031	Андин Йүсүп қериндашлири вә чоң өйдикилиригә мундақ деди : — Мән падишаға силәрниң Қанандин бу йәргә көчүп кәлгәнлигиңларни мәлум қилай .
01046032	Униңға силәрниң чарвичи екәнлигиңларни , мал-мүлкүңларни елип кәлгәнлигиңларни ейтай .
01046033	Падиша силәр билән көрүшүп , кәспиңларни сориса ,
01046034	униңға : « Биз кичигимиздин тартип чарвичилиқ қилип кәлгән . Ата-бовилиримизму чарвичи еди » , дәңлар . Шуниң билән у силәрни өз хәлқидин айрип , Гошәнгә орунлаштуриду , — деди . Йүсүпниң бундақ дейишидики сәвәп , мисирлиқлар мал баққучиларни пәқәт көзгә илматти .
01047001	Буниң билән Йүсүп падиша билән көрүшкили берип , униңға : — Атам билән қериндашлирим Қанандин қой-кала вә пүтүн мал-мүлкини елип бу йәргә кәлди . Һазирчә улар Гошәндә туруватиду — деди .
01047002	Андин кейин Йүсүп бәш қериндишини таллап , падиша билән көрүшүшкә елип кәлди .
01047003	Падиша Йүсүпниң қериндашлиридин : — Силәр қайси кәсип билән шуғуллинисиләр ? — дәп сориди . Улар җававән : — Җанаплири , қуллири ата-бовилиримизға охшаш , мал беқиш билән тирикчилик қилимиз .
01047004	Қананда ачарчилиқ еғир болғачқа , мал бақидиған отлақму йоқ , шу сәвәптин биз бу йәргә көчүп кәлдуқ . Җанаплиридин қуллириниң Гошән вилайитидә турушиға иҗазәт беришлирини сораймиз , — деди .
01047005	Падиша Йүсүпкә : — Атаң билән қериндашлириң бу йәргә кәпту .
01047006	Мисирниң зимини уларниң алдида турупту . Өзлири мәмликәтниң әң яхши йерини таллисун . Гошәндә турсиму болувериду . Уларниң арисида қабилийәтлик кишиләр болса , маллиримни башқурушқа қойсаңму болиду , — деди .
01047007	Кейин Йүсүп атиси Яқупни ордиға башлап келип , Мисир падишаси билән көрүштүрди . Яқуп падишаға бәхит-саадәт тилиди .
01047008	Падиша униңдин : — Қанчә яшқа кәлдиңиз ? — дәп сориди .
01047009	Яқуп униңға : — Мән бу дунияда мусапир болуп , бир йүз оттуз жил яшидим . Бу җапа-мәшәқәтлик һаятимда техи ата-бовилиримдәк узақ өмүр сүрмидим , — дәп җавап бәрди .
01047010	Хошлишиш алдида Яқуп йәнә падишаға бәхит тиләп , андин чиқип кәтти .
01047011	Йүсүп падишаниң әмри бойичә атиси билән қериндашлирини Мисирға орунлаштурди . У Рәмис шәһириниң йенидин дөләтниң әң яхши йерини уларға зиминлиққа бәрди
01047012	һәм атиси , қериндашлири вә уларниң өйдикилиригә нопусниң саниға қарап , ашлиқ йәткүзүп бәрди .
01047013	Ачарчилиқ интайин еғирлишип кәткәнликтин , һәммә йәрдә ашлиқ қалмиған еди . Мисирлиқлар билән қананлиқлар ачлиқтин аҗизлап кәтти .
01047014	Йүсүп ашлиқ сетип , уларниң һәммә пуллирини жиғивелип ордиға тапшурди .
01047015	Мисир вә Қанандики хәлиқниң қолидики пуллар түгигәндә , Мисир хәлқи Йүсүпниң алдиға келип , униңдин : — Пуллиримиз түгәп кәтти . Өлүмдин сақлинип қелишимиз үчүн бир амал қилип , бизгә ашлиқ бәргәйла , — дәп тәләп қилди .
01047016	Йүсүп уларға : — Әгәр пулуңлар түгәп кәткән болса , мелиңларни ашлиққа тегишиңлар , — деди .
01047017	Буниң билән улар маллирини Йүсүпниң алдиға елип келишти . Йүсүп уларниң ат , ешәк , қой , кала вә өшкилиригә ашлиқ тегишип бәрди . Шундақ қилип , Йүсүп уларниң мал-чарвилириниң төләмигә шу жили уларни ашлиқ билән тәминлиди .
01047018	Кейинки жили улар йәнә келип : — Әй алийлири , һәқиқий әһвални йошурмаймиз . Пуллиримиз пүтүнләй түгиди . Маллиримизму өзлиригә өтүп кәтти . Һазир бизниң тенимиз вә йеримиздин башқа һеч нәрсимиз қалмиди .
01047019	Өлүмдин сақлинип қелишимизға бир амал қилғайла ! Йәрлиримизниң бош ташлинип қалмаслиғи үчүн , өзимиз билән йеримизни ашлиққа алмаштуруп бәргәйла . Йәрлиримиз падишаниң болсун . Өзимизму падишаниң қули болуп , униң деханчилиғини қилайли . Һаят қелишимиз үчүн , йәрләргә ашлиқ теришимизға уруқлуқ дан бәргәйла ! — дәп тәләп қилди .
01047020	Шундақ қилип , Йүсүп падиша үчүн Мисирниң пүтүн зиминини сетивалди . Ачарчилиқниң еғирлиғидин мисирлиқлар йәрлирини сетишқа мәҗбур болди . Нәтиҗидә пүтүн йәр-зимин падишаға өтүп кәтти .
01047021	Пүтүн Мисир хәлқиму униң қули болуп қалди .
01047022	Пәқәт роһанийларниң йәрлирила өз қоллирида қалди . Уларниң йәрлирини сетиши һаҗәтсиз еди , чүнки улар падишадин һәқсиз ашлиқ алатти .
01047023	Йүсүп хәлиққә : — Мән падиша үчүн силәрни вә йәр-зиминлириңларни сетивалған екәнмән , у йәргә деханчилиқ қилишиңлар үчүн уруқ берәй .
01047024	Һосул вақтида һосулниң бәштин бирини падишаға тапшуруп , қалғинини өзәңларға вә аиләңләргә озуқ вә уруқлуқ қилиңлар , — деди .
01047025	Улар : — Әй алийлири , өзлири һаятимизни қутқузуп қалдила . Бизгә шәпқәт қилип , бизни қуллуққа қобул қилғайла , — дейишти .
01047026	Шуңа Йүсүп мисирлиқларға : « Деханчилиқ мәһсулатлири һосулиниң бәштин бир қисмини падишаға тапшуруш керәк » , дегән қанунни түзүп бәрди . Бу қанун та бүгүнгичә күчкә егә болмақта . Пәқәт роһанийларниң йәрлирила падишаға өтмиди .
01047027	Исраиллар Мисирниң Гошән вилайитидә олтирақлашти . Улар ронақ тепип , аһалилири һәссиләп көпәйди .
01047028	Яқуп Мисирда он йәттә жил яшап , бир йүз қириқ йәттә жил өмүр сүрди .
01047029	У өлүш алдида Йүсүпни чақиртип келип , униңға : — Әгәр сән мәндин рази болсаң , қолуңни икки йотамниң астиға қоюп , маңа ғәмхорлуқ көрситип , мени Мисирға дәпнә қилмаслиққа қәсәм қилғин .
01047030	Мән вапат болғанда , мени Мисирдин елип чиқип , ата-бовам дәпнә қилинған йәргә дәпнә қилғин , — деди . Йүсүп атисиға : — Тапшуруғуңизни чоқум орунлаймән , — деди .
01047031	Исраил : — Ундақ болса , маңа қәсәм қилғин , — деди . Шуниң билән Йүсүп қәсәм қилди . Исраил каривәтниң баш тәрипигә баш қоюп , Худаға мәдһийә ейтти .
01048001	Бир мәзгилдин кейин Йүсүпкә атисиниң ағрип қалғанлиғи тоғрисидики хәвәр йәтти . Шуңа Йүсүп икки оғли Манассә билән Әфраимни елип , атисиниң йениға барди .
01048002	Яқуп оғли Йүсүпниң кәлгәнлигини аңлап , ятқан орнидин күчиниң баричә күчәп туруп , аран олтарди .
01048003	Яқуп Йүсүпкә : — Һәммигә қадир Худа Қанандики Луз дегән йәрдә маңа көрүнүп , маңа бәхит ата қилған еди .
01048004	У маңа : « Мән сениң әвлатлириңни көпәйтип , уларни нурғун милләт қилимән вә бу зиминни сениң әвлатлириңға мәңгү зиминлиққа беримән » дегән еди , — деди .
01048005	Яқуп йәнә : — Әй Йүсүп , мән Мисирға кәлмәй туруп , сән бу йәрдә икки оғул тепипсән . Бу икки оғул , йәни Әфраим билән Манассә , Рубен билән Шимонға охшаш мениң оғуллирим һесаплансун .
01048006	Башқа бала тапсаң , өзәңниң болсун . Улар кәлгүсидә мирасхорлуқ қилидиған йәр Әфраим билән Манассәниң зимини ичидә болсун .
01048007	Бундақ қилишимдики мәхсәт , анаң Раһиләниң сәвәвидиндур . Мән Паддан-Аррамдин қайтип кәлгинимдә , анаң Қанан районидики Әфратаға баридиған йол бойида мени һәсрәттә қалдуруп вапат болди . Мән уни шу йәрдила дәпнә қилған едим , — деди . ( Әфрата һазир Бәйтләһәм дәп атилиду . )
01048008	Исраил Йүсүпниң оғуллирини көрүп : — Бу балилар ким ? — дәп сориди .
01048009	Йүсүп : — Мениң оғуллирим . Мән Мисирға кәлгәндин кейин , Худа маңа бәргән балилар , — дәп җавап бәрди . Исраил йәнә : — Уларни йенимға әкәл , уларға дуа қилай , — деди .
01048010	Исраил қерип кәткәнлиги үчүн , көзи торлишип , яхши көрмәтти . Йүсүп балилирини униң алдиға елип кәлди . Исраил уларни қучақлап , сөйүп қоюп ,
01048011	Йүсүпкә : — Әсли сени қайта көримән , дәп ойлимиған едим . Мана әнди Худа маңа сениң оғуллириңниму көрсәтти ! — деди .
01048012	Йүсүп Исраилниң тизидин икки оғлини йәргә чүширип , өзи атисиниң алдида беши йәргә тәккидәк егип тазим қилди .
01048013	Йүсүп Әфраимни Исраилниң сол йениға , Манассәни оң йениға турғузди .
01048014	Лекин Исраил икки қолини алмаштуруп , оң қолини кичик нәвриси Әфраимниң бешиға , сол қолини чоң нәвриси Манассәниң бешиға қоюп ,
01048015	Йүсүпкә бәхит тиләп , мундақ дуа қилди : « Бовилирим Ибраһим билән Исһақ йеқин әгәшкән Худа Бу икки нәврәмни бәхитлик қилғай . Мени бүгүнгичә йетәкләп кәлгән Худа Уларға бәхит ата қилғай .
01048016	Мени пүтүн бала-қазалардин қутқузған периштә Уларға бәхит ата қилғай . Мениң намим , ата-бовам Ибраһим билән Исһақниң нами Бу балилар арқилиқ мәңгү давамлашқай . Улар нурғун әвлатлиқ болуп , йәр йүзидә гүлләп яшниғай » .
01048017	Йүсүп атисиниң оң қолини Әфраимниң бешиға қойғинини көрүп , көңлидә нарази болған еди . Шуңа у атисиниң оң қолини Әфраимниң бешидин Манассәниң бешиға йөткәп қоймақчи болуп ,
01048018	атисиға : — Ата , бу ишиңиз тоғра болмиди , чоңи бу . Оң қолуңизни униң бешиға қойғайсиз ! — деди .
01048019	Атиси рәт қилип : — Әй оғлум , билимән , билимән . Манассәниң әвлатлириму чоң хәлиқ болиду , лекин иниси униңдинму күчлүк болиду . Инисиниң әвлатлири ронақ тапқан көп хил хәлиқләргә айлиниду ! — деди .
01048020	У күни Исраил уларға бәхит тиләп , мундақ дуа қилди : « Кәлгүсидә Исраилниң әвлатлири кишиләргә хәйирлик дуа қилғанда , мундақ десун : ‹ Худа силәрни Әфраим билән Манассәгә охшаш бәхитлик қилғай ! › » Шундақ қилип , Яқуп Әфраимни униң акиси Манассәдин жуқури орунға қойди .
01048021	Кейин Исраил Йүсүпкә : — Мениң аләмдин өтүшүмгә аз қалғанлиғини билисән , лекин Худа җәзмән силәргә яр болуп , силәрни ата-бовилириңларниң зиминиға қайтуруп кетиду .
01048022	Мән саңа қериндашлириңға қариғанда , бир һәссә артуқ зимин беримән . У йәрни мән аморларниң қолидин қилич вә оқ-ярим билән тартивалған едим , — деди .
01049001	Яқуп оғуллирини алдиға чақирип , уларға мундақ деди : — Һәммиңлар алдимға келиңлар , силәргә дуч келидиған ишларни ейтип қояй !
01049002	« Әй оғуллирим , һәммиңлар келип қулақ селиңлар . Атаңлар Исраилниң сөзлирини көңүл қоюп тиңшаңлар .
01049003	Әй Рубен , сән тунҗа оғлумсән , Сән күч-қудритимсән ! Чоң болуп тапқан тунҗа оғлумсән , Оғуллирим ичидә әң ғурурлуғи вә күчлүги сән .
01049004	Бирақ сән кәлкүндәк еқип , тутуқ бәрмидиң ! Сән кичик хотунум билән бир орунда йетип , Көрпәмни булғиғачқа , әнди улуқ киши болалмайсән .
01049005	Шимон билән Лавий иттипақдаш болуп , Уларниң қиличлири рәһимсизлик қилди .
01049006	Қошулмаймән уларниң яман нийитигә , Қатнашмаймән уларниң сүйиқәстлик планиға , Чүнки улар дәрғәзәптә адәм өлтүрүп , Буқиларниң сиңирини халиғиничә кәсти .
01049007	Яғсун ләнәтләр уларниң ғәзивигә , Шундақла рәһимсиз өчмәнлигигә . Тарқитиветәрмән , чечиветәрмән уларни Исраилларниң арисиға .
01049008	Әй Йәһуда , қериндашлириң сени махтар . Сән дүшмәнниң гелини сиқарсән . Қериндашлириң сениң алдиңда баш қояр .
01049009	Йәһуда дүшминигә яш ширдәк етилиду , Уни мәғлуп қилип , қайтип келиду угисиға . Созулуп ятса угисида , Кимму униңға тегишкә җүръәт қилар ?
01049010	Йәһуда тутар падишалиқ әңгүштәрини , Униң әвлатлири жүргүзәр һакимийәтни . Кейин пүткүл әл қошар төһпә Униңға , Пүткүл хәлиқ тазим қилар Униңға .
01049011	Һәдди-һесапсиз бай болғанлиғидин у , Ғаҗап қоюшиға қаримай тәхийиниң , Бағлап қояр уни әң яхши үзүмгә . Бағлап қояр хотигини үзүм шехиға . Кийимлирини жуяр үзүм шаравида , Есил тонини жуяр үзүм шәрбитидә .
01049012	Униң көзлири үзүм шаравидин қара . Чишлири сүттинму ақ .
01049013	Зәбулун турар деңиз бойида , У йәр кемә порти болар , Зимини Сидон тәрәпкә созулар .
01049014	Иссакар гоя күчлүк ешәк болуп , Еғилниң ичидә ятар .
01049015	Көргәндә у дәм елиш орниниң яхшилиғини Вә йеридин һосул көп чиқидиғанлиғини , Артип жүкниң еғирини мүрисигә , Қул болуп , җапалиқ ишқа мәҗбур болар .
01049016	Дан исраил қәбилисидин бири болар , У өз хәлқигә адил һөкүм қилар .
01049017	У иландәк йол бойлирида , Зәһәрлик иландәк чиғир йолларда , Чеқип атниң туйиғини , Арқисиға жиқитар атлиқларни .
01049018	Әй Пәрвәрдигарим , қутқузушуңни күтмәктимән !
01049019	Гад қарақчиларниң һуҗумиға учрар . Лекин у кәйнидин һуҗум қилип , зәрбә берәр .
01049020	Ашерниң зимини худди мол ашлиқ амбири болуп , Падишаларни у тәминләр хас ләззәтлик тамақлири билән .
01049021	Нафтали әркин ана кейиктур , У туғар сөйүмлүк бала кейикләрни .
01049022	Йүсүп мевилик дәрәқтур . У булаққа йеқиндур . Униң шахлири һалқип өтәр тамдин .
01049023	Шиддәтлик һуҗум қилар дүшмән очилири униңға , Оқ-ялар дәһшәтлик етилар униңға ,
01049024	Лекин униң оқ-яри мәзмут йәнила , Униң қоллири күчлүк йәнила . Таянғачқа у Яқуп етиқат қилған қадир Худаға , Йәни исраилниң Падичисиға , Қорам Тешиға .
01049025	Атаң ибадәт қилған Худа саңа ярдәм қилар , Һәммигә қадир Худа сени бәхитлик қилар . У саңа хасийәтлик ямғур яғдуруп , Йәрдики булақларни тәғдим қилар . Ат-калилириңни һәм авутуп , Әвлатлириңни көп қилар .
01049026	Атаң Худадин еришкән бу бәхит , Қедимки тағ чоққилиридинму , Идирлиқлардики байлиқлардинму бүйүктур . Мана бу бәхит-саадәт Йүсүпниң бешиға , Йәни қериндашлиридин талланғиниға қонар .
01049027	Бинямин гоя жиртқуч чилбөрә . У әтигәнлиги тутқинини ялмап , Кечиси олҗиларни бөләр » .
01049028	Исраилниң бу он икки оғли Исраил хәлқиниң он икки қәбилисиниң бовилири болди . Бу сөзләр Яқупниң һәр бир оғлиға қилған лайиқ хәйирлик дуасидур .
01049029	Яқуп оғуллириға мундақ дәп тапилиди : — Әҗдатлиримниң қешиға кетидиғанға аз қалдим . Силәр мени ата-бовилиримниң йениға , йәни хитлардин болған Әфронниң етизлиғидики өңкүргә дәпнә қилиңлар .
01049030	Бу өңкүр Қанандики Мамрәниң шәриқ тәрипидики Макпелаһ йезисида болуп , Ибраһим у өңкүр билән йәрни хитлардин болған Әфрондин йәрлик қилиш үчүн сетивалған еди .
01049031	Ибраһим вә аяли Сарә у йәргә қоюлған . Исһақ вә аяли Рибәқаму у йәргә қоюлған . Мән Леяһниму у йәргә дәпнә қилдим .
01049032	У йәр билән өңкүр хитлардин сетивелинған болуп , силәр мени шу йәргә қоюңлар .
01049033	Яқуп оғуллириға бу сөзләрни қилғандин кейин , йетипла нәпәси тохтап , әҗдатлириниң қешиға кәтти .
01050001	Йүсүп атисиниң җәсидигә өзини ташлап , һәсрәт билән жиғлап , униң үзини сөйди .
01050002	Кейин Йүсүп қол астидики тевиплириға атисиниң җәсидини момлашни буйриди .
01050003	Улар адәтлири бойичә қириқ күн ичидә җәсәтни чириштин сақлаш хизмитини тамамлиди . Мисирлиқлар униңға йәтмиш күн матәм тутти .
01050004	Қарилиқ тутуш мәзгили өткәндин кейин , Йүсүп падишаниң әмәлдарлириға : — Еғир көрмисәңлар , падишаға мундақ дәңлар :
01050005	Атам җан үзүш алдида мени өзини Қананда тәйярлап қойған йәрликкә қоюшумға қәсәм қилдурған еди . Шуниң үчүн маңа рухсәт бәрсә , у йәргә берип атамни дәпнә қилип кәлсәм , — деди .
01050006	Падиша униңға : — Барсун , атисиға бәргән қәсими бойичә дәпнә қилсун , — дәп җавап қайтурди .
01050007	Буниң билән Йүсүп атисини дәпнә қилғили кәтти . Падишаниң барлиқ хизмәткарлири , орда әмәлдарлири вә Мисирдики көзгә көрүнгән әрбаплар Йүсүп билән биллә беришти .
01050008	Йүсүпниң пүтүн аилиси , қериндашлири вә атисиниң җамаәтлириму униң билән биллә барди , пәқәт Йүсүпниң кичик балилири вә қой-калилирила Гошәндә қалған еди .
01050009	Униң билән биллә барғанларниң ичидә йәнә җәң һарвулириға олтарғанлар вә атлиқларму бар еди . Шундақ қилип , улар гоя чоң бир қошундәк болди .
01050010	Улар Иордан дәриясиниң нерисидики Атад дегән йәрдики хаманға кәлгәндә , қаттиқ жиға-зар қилишти . Йүсүпләр у йәрдә йәттә күн һаза тутти .
01050011	Буни көргән қананлиқлар : « Мисирлиқларниң дәпнә мәрасими немә дегән дағдуғилиқ » , дейишкән еди . Шуңа бу йәргә Абел-Мизраим дәп нам қоюлди .
01050012	Шундақ қилип , Яқупниң оғуллири атисиниң тапшуруғи бойичә
01050013	униң җәсидини Қананға апирип , Мамрәниң шәрқидики Макпелаһтики өңкүргә дәпнә қилди . Бу өңкүр Ибраһим хит қәбилисидин болған Әфрондин қәбирстанлиқ үчүн сетивалған етизлиқта еди .
01050014	Йүсүп атисини дәпнә қилип болуп , өз қериндашлири вә дәпнә мәрасимиға қатнашқан барлиқ кишиләр билән биллә Мисирға қайтип кәлди .
01050015	Йүсүпниң атиси өлгәндин кейин , униң қериндашлири : « Әгәр Йүсүп көңлидә бурун униңға яманлиқ қилғинимиз үчүн адавәт сақлап , биздин интиқам алимән десә , қандақ қилимиз ? » дәп ойлашқан еди .
01050016	Шуңа улар бир киши арқилиқ Йүсүпкә : — Атимиз җан үзүш алдида ,
01050017	бизгә саңа буни ейтип қоюшимизни тапилиған : « Акилириң саңа яманлиқ қилип қойди . Уларниң гунайини кәчүрүм қиливәт » . Шуниң үчүн сәндин бизниң хаталиғимизни кәчүрүм қилишиңни сораймиз . Биз болсақ , атаң ибадәт қилған Худаниң хизмәткарлири , — дәп сөз йәткүзди . Йүсүп бу сөзни аңлап жиғлавәтти .
01050018	Андин Йүсүпниң қериндашлири униң алдиға берип , беши йәргә тәккичә тазим қилип , мундақ деди : — Биз сениң қулуң болайли !
01050019	Йүсүп уларға : — Қорқмаңлар ! Мән һөкүм қилип җазалайдиған Худа әмәсмән !
01050020	Силәр әслидә маңа зиянкәшлик қилмақчидиңлар , лекин Худа нурғун кишиләрниң һаятини сақлап қелиш үчүн , яман ишиңларни яхши ишқа айландурди . Бүгүн мана шунчә нурғун кишиләр һаят қалди .
01050021	Силәр қорқмаңлар . Мән чоқум силәргиму , пәрзәнтлириңларғиму ғәмхорлуқ қилимән , — деди . Йүсүп қериндашлириға меһриванлиқ билән тәсәлла берип , уларни хатирҗәм қилди .
01050022	Йүсүп вә униң атисиниң уруқ-җамаити Мисирда олтирақлишип қалған еди . Йүсүп бир йүз он йешида аләмдин өтти .
01050023	Униң өмри шунчилик узун болдики , у һәтта оғли Әфраимниң үчинчи әвладини көрүшкә муйәссәр болған . Йүсүп Манассәниң оғли Макирниң оғуллириниму өз қойниға алған .
01050024	У қериндашлириға : — Мән аләмдин өтүшкә аз қалдим . Худа чоқум силәргә көңүл бөлүп , силәрни бу йәрдин елип , Ибраһимға , Исһаққа вә Яқупқа вәдә қилип бәрмәкчи болған зиминиға башлап бариду , — деди .
01050025	Йүсүп қериндашлириға йәнә : — Худа силәргә ғәмхорлуқ қилип , силәрни у йәргә елип кәткән вақитта , мениң җәсидимни биллә елип кетишкә мениң алдимда қәсәм қилиңлар ! — деди .
01050026	Йүсүп бир йүз он йешида Мисирда аләмдин өтти . Улар униң җәсидини чириштин сақлаш үчүн момлап , сандуққа селип қойди .
02001001	Яқупниң һәр қайси оғуллири өз бала-җақилирини елип , Яқуп билән биллә Мисирға барди . Униң оғуллириниң исимлири
02001002	Рубен , Шимон , Лавий , Йәһуда ,
02001003	Иссакар , Зәбулун , Бинямин ,
02001004	Дан , Нафтали , Гад вә Ашер еди .
02001005	Уларниң һәммиси Яқупниң беваситә әвлатлири болуп , җәми йәтмиш киши еди . Яқупниң йәнә бир оғли Йүсүп бу вақитта аллиқачан Мисирда еди .
02001006	Кейин Йүсүп вә униң қериндашлири һәм барлиқ замандашлири аләмдин өтти .
02001007	Шундақтиму Исраилниң ( йәнә бир исми Яқуп ) әвлатлири тез көпийип , у йәрни толтурди вә хелә күчийип қалди .
02001008	Кейин Йүсүпниң Мисир хәлқигә қилған яхшилиқлиридин хәвири болмиған йеңи бир падиша Мисирда тәхткә чиқти .
02001009	У мисирлиқларға : — Бу исраилларниң бизгә қариғанда көпийип , биздинму күчийип кетиватқанлиғиға қараңлар !
02001010	Әң яхшиси әқиланә тәдбир қоллинип , буниң алдини елишимиз керәк . Ундақ болмиғанда , мабада уруш болуп қалса , улар дүшмәнләр билән бирлишип бизгә һуҗум қилип , бу йәрдин қечип кетиши мүмкин , — деди .
02001011	Буниң билән мисирлиқлар исраилларни еғир әмгәкләр билән езиш үчүн , әмгәк назарәтчилирини тайинлиди . Улар исраилларға , падиша үчүн Питом вә Рәмис намлиқ тәминләш мәркизи қилинған шәһәрләрни салдурди .
02001012	Лекин мисирлиқлар исраилларни қанчә әзгәнсири , улар шунчә көпийип , дөләтниң башқа йәрлиригиму тарқалди . Бу сәвәптин мисирлиқлар исраиллардин қорқуп ,
02001013	уларни техиму еғир ишларға салди .
02001014	Мисирлиқлар уларни лайчилиқ , кесәк қуюш вә етиз-ериқ ишлирини қилиштәк еғир әмгәкләргә селип , интайин қаттиқ азапларға дучар қилди .
02001015	Мисир падишаси йәнә Сәхра вә Пува исимлиқ икки нәпәр ибраний туғут анисиға :
02001016	— Силәр ибраний аяллирини туғдурған вақтиңларда , бовақниң оғул яки қиз екәнлигигә қараңлар . Әгәр оғул туғулса , бовақни өлтүрүветиңлар ; қиз туғулса , тирик қалдуруңлар , — деди .
02001017	Лекин бу икки туғут аниси Худаға садақәтмән болғачқа , падишаниң әмригә бойсунмай , оғул бовақларни өлтүрмиди .
02001018	Шуңа падиша уларни чақиртип : — Бу силәрниң немә қилғиниңлар ? Немә үчүн оғул бовақларни өлтүрмидиңлар ? — дәп сориди .
02001019	Улар : — Ибраний аяллири Мисир аяллириға охшимайду . Улар наһайити сағлам келиду . Биз йетип барғичә өзлири туғуп болиду , — дәп җавап беришти .
02001020	Туғут анилири Худаға садақәтмән болғанлиғи үчүн , Худа уларға ғәмхорлуқ қилип , өз аилилирини қуруш шәривини ата қилди . Исраиллар давамлиқ көпийип , техиму күчәйди .
02001021	
02001022	Буниң билән Мисир падишаси пүтүн пухралириға : — Исраиллардин туғулған оғул бовақларниң һәммисини Нил дәриясиға ташлаңлар , қиз балиларнила тирик қалдуруңлар , — дәп әмир қилди .
02002001	Исраилларниң лавий қәбилисидики бир киши өз қәбилисидин болған бирсигә некаланди .
02002002	Аяли һамилдар болуп бир оғул туғди . Ана бовақниң чирайлиқ екәнлигини көрүп , уни үч ай йошурун сақлиди .
02002003	У балини зади йошуралмайдиған йәргә кәлгәндә , қомучтин бир севәт тоқуп , уни мом вә лай билән сугап , су өтмәс қилди вә балини севәткә селип , андин севәтни Нил дәрияси бойидики қомучлуққа апирип , йошурунчә суға қоювәтти .
02002004	Балиниң һәдиси қандақ әһвал йүз беридикән дәп , жирақтин севәтни күзитип турди .
02002005	Падишаниң қизи дәрия бойиға суға чөмүлгили кәлди . Униң кенизәклири дәрия бойида сәйлә қилишқа башлиди . Туюқсиз , мәликә қомучлуқта бир севәтниң турғинини көрүп қалдидә , елип келиш үчүн хас кенизигини әвәтти .
02002006	Мәликә севәтни ечип , бир оғул бовақниң жиғлап ятқинини көрди . Мәликә униңға ич ағритип : — Бу чоқум бир ибранийниң бовиғи , — деди .
02002007	Бу чағда бовақниң һәдиси келип , мәликигә : — Мән берип , ибранийлар арисидин сиз үчүн бовақни емитидиған бир аял тепип келәйму ? — дәп сориди .
02002008	Мәликә : — Мақул , барғин , — деди . У берип , бовақниң өз анисини чақирип кәлди .
02002009	Мәликә бу аялға : — Бовақни өйүңгә елип кетип , мән үчүн емит . Иш һәққиңни беримән , — деди . Буниң билән аял бовақни өйигә елип кетип емитти .
02002010	Бала хелә чоң болғанда , аниси уни мәликиниң алдиға елип барди . Мәликә уни өз оғли қилип беқивалди вә : « Мән уни судин тартип чиқиривалған » , дәп униңға Муса дегән исимни қойди .
02002011	Муса чоң болғандин кейин , ибраний қериндашлирини йоқлап берип , уларниң еғир әмгәкләргә селиниватқанлиғини өз көзи билән көрди . Арида у бир мисирлиқниң ибраний қериндашлиридин бирини уруватқанлиғини көрүп ,
02002012	әтрапиға қарап : « Башқа адәмләр йоққу » , дәп ойлап , һелиқи мисирлиқни өлтүрүп , өлүгини қумға көмүвәтти .
02002013	Әтиси Муса йәнә сиртқа чиқип , икки исраилниң бир-бири билән урушуватқанлиғини көрди . У йолсизлиқ қилған биригә : — Немишкә өз қериндишиңни урисән ? — деди .
02002014	Һелиқи киши : — Ким сени бизгә башлиқ яки сорақчи болсун дәпту ? ! Сән һелиқи мисирлиқни өлтүргиниңдәк әнди мениму өлтүрмәкчиму ? — деди . Муса бу гәпни аңлап қорқуп қалди . У ичидә : « Мениң қилған ишимни башқилар җәзмән билип қапту » , дәп ойлиди .
02002015	Падиша бу иштин хәвәр тепип , Мусани өлтүрмәкчи болди . Бирақ Муса униңдин қечип , Мидиян дегән дөләткә барди . Бир күни у бир қудуқниң йениға келип олтарди .
02002016	Мидияндики бир роһанийниң йәттә қизи бар еди . Улар дайим атисиниң қойлирини суғириш үчүн бу қудуқ бешиға келип , су тартип , оқурларни толтурушатти .
02002017	Бундақ вақитларда бир қанчә падичи келип , уларни қоғливетәтти . Бу қетим болса , Муса уларни қоғдиди вә уларға ярдәмлишип су тартип бәрди .
02002018	Улар атиси Рәулниң йениға қайтип барғинида , атиси улардин : — Бүгүн һәҗәп бурунла қайтип кәпсиләрғу ? — дәп сориди .
02002019	Улар : — Бир мисирлиқ бизни падичиларниң бозәк қилишидин қутулдурди , һәтта биз үчүн су тартип , қойлиримизни суғирип бәрди , — дәп җавап беришти .
02002020	Атиси қизлириға : — У қәйәрдә қалди ? Уни сиртта ташлап кәлгиниңлар немиси ? Уни биз билән биллә тамақ йейишкә чақирип келиңлар , — деди .
02002021	Муса Рәулниң тәкливини қобул қилди вә уларниң йенида туруп қалди . Рәул қизи Зипорәни униңға хотунлуққа бәрди .
02002022	Зипорә бир оғул туғди . Муса : « Мән яқа жуттики бир мусапир едим » , дәп балиға Гәршом дегән исимни қойди .
02002023	Аридин узун жиллар өткәндин кейин , Мисир падишасиму өлди . Исраиллар йәнила еғир әмгәкләрдин қаттиқ азап чекип , Худадин ярдәм тиләп , налә-пәрият көтиришти . Уларниң налә-пәрият авази Худаға йәтти .
02002024	Худа уларниң налә-пәриятлирини аңлап , Өзиниң уларниң әҗдатлиридин болған Ибраһим , Исһақ вә Яқуплар билән түзгән келишимини есигә алди .
02002025	У исраилларниң ечинишлиқ һалитини көрүп , уларға интайин ич ағритти .
02003001	Муса қейинатиси , Мидиян роһанийи Йетрониң ( йәнә бир исми Рәул ) қойини бақатти . Бир күни у падисини һайдап чөлни кесип өтүп , Худаниң теғи — Синай теғиға кәлди .
02003002	У йәрдә Пәрвәрдигарниң периштәси тикәнликтики ялқунлап йениватқан от ичидин Мусаға туюқсиз көрүнди . Муса тикәнликтә от йениватқан болсиму , тикәнликниң көйүп кәтмәйватқанлиғини көрди .
02003003	У : « Бу әҗайип ишқу , тикәнлик немишкә көйүп кәтмәйдиғанду ? Йениға берип қарап бақайчу ! » дәп ойлиди .
02003004	Мусаниң йеқинлап кәлгинини көргән Пәрвәрдигар тикәнликниң ичидин : — Муса ! Муса ! — дәп чақирди . — Мана мән ! — дәп җавап бәрди Муса .
02003005	Худа униңға : — Бу йәргә йеқин кәлмә , чоруқлириңни салғин . Чүнки сән туруватқан йәр муқәддәстур .
02003006	Мән сениң Атаң , шундақла әҗдатлириң Ибраһим , Исһақ вә Яқуплар етиқат қилип кәлгән Худа болимән , — деди . Буни аңлиған Муса Худаға қарашқа петиналмай , үзини йепивалди .
02003007	Пәрвәрдигар униңға мундақ деди : — Мән хәлқим исраилларниң Мисирда харлиниватқанлиғини көрдүм . Уларниң әмгәк назарәтчилириниң зулмидин қилған налә-пәриятлирини аңлидим . Уларниң азап тартиватқанлиғини билимән .
02003008	Шуңа Мән уларни мисирлиқларниң қолидин қутқузуп , сүт билән һәсәл еқип туридиған бепаян үнүмлүк зиминға елип бериш үчүн чүштүм . У йәр қананлар , хитлар , аморлар , пәризиләр , һивилар вә йәбусларниң маканидур .
02003009	Хәлқимниң қилған налә-пәрияди қулиғимға аңланмақта . Мисирлиқларниң уларни қандақ әзгәнлигиму көз алдимда турмақта .
02003010	Шуңа әнди сени Мисир падишасиниң алдиға әвәтимән . Берип , Өз хәлқим болған исраилларни Мисирдин елип чиқ .
02003011	Лекин Муса Худаға : — Мән Мисир падишасиниң алдиға берип , исраилларни Мисирдин елип чиқалайдиған қанчилик чоң адәм едим ? — деди .
02003012	Худа униңға : — Мән саңа яр болимән . Сән исраилларни Мисирдин елип чиққандин кейин , силәр бу таққа келип , Маңа ибадәт қилисиләр . Мана бу Мениң сени әвәткәнлигимниң бәлгүси , — деди .
02003013	— Мән берип исраилларға : « Мени бу йәргә силәрниң әҗдатлириңлар етиқат қилип кәлгән Худа әвәтти » десәм , улар маңа ишәнмәй : « Қайси Худа һәққидә сөзләватисән ? Униң нам-шәриви немә ? » дәп сориса , мән немә дәймән ? — деди Муса .
02003014	Худа мундақ деди : — Мән « Мәңгү Бар Болғучидурмән » . Сән берип уларға : « Мени силәргә ‹ Мәңгү Бар Болғучи › әвәтти » , дегин .
02003015	Худа Мусаға йәнә : — Исраилларға : « ‹ Мәңгү Бар Болғучи › , йәни әҗдатлириңлар Ибраһим , Исһақ вә Яқуплар етиқат қилип кәлгән Худа мени йениңларға әвәтти » , дегин . Бу Мениң мәңгүлүк намим . Әвлаттин әвлатқичә мошу нам билән әскә елинимән .
02003016	Сән берип исраилларниң ақсақаллирини жиғип , уларға : « Пәрвәрдигар , йәни силәрниң әҗдатлириңлар Ибраһим , Исһақ вә Яқуплар етиқат қилип кәлгән Худа маңа көрүнди . У мениң силәргә : ‹ Мән мисирлиқларниң силәргә қандақ муамилә қиливатқанлиғини көрдүм .
02003017	Мән силәрни уларниң зулумидин қутулдурушқа вәдә қилдим . Мән силәрни сүт билән һәсәл еқип туридиған зиминға , йәни қананлар , хитлар , аморлар , пәризиләр , һивилар вә йәбусларниң маканиға елип баримән › , дәп йәткүзүшүмни ейтти » , дегин .
02003018	Ақсақаллар сениң сөзлириңни аңлайду . Андин кейин сән улар билән бирликтә Мисир падишасиниң алдиға берип , униңға һәммиңлар бир еғиздин : « Пәрвәрдигар — ибранийлар етиқат қилип кәлгән Худа бизгә аян болди . Әнди бизниң үч күнлүк йолни бесип , чөл-баяванға берип , Пәрвәрдигаримиз Худаға қурванлиқ қилишимизға иҗазәт бәргәйсиз » , дәңлар .
02003019	Маңа мәлумки , Мән Мисир падишасини бесим билән мәҗбур қилмиғичә , у силәргә иҗазәт бәрмәйду .
02003020	Шуңа Мән Өз қудритимни ишқа селип , хәлқи аләм алдида һәр хил мөҗүзилиримни көрситиш арқилиқ мисирлиқларни җазалаймән . Шуниң билән Мисир падишаси силәрни у йәрдин чиқириветиду .
02003021	Силәр Мисирдин чиқидиған вақтиңларда , Мән мисирлиқларни силәргә меһриванлиқ көрситидиған қилимән . Шуңа силәр у йәрдин чиққанда , қуруқ қол чиқмайсиләр .
02003022	Исраил аялларниң һәммиси мисирлиқ хошнилири вә хошнилириниң меһманлиридин алтун-күмүчтин ясалған зенәт буюмлар вә кийим-кечәкләрни тәләп қилиду . Бу нәрсиләр билән балилириңларни ясандурисиләр . Мана шундақ қилип , мисирлиқларниң байлиқлирини тартивалған болисиләр , — деди .
02004001	Бирақ Муса Пәрвәрдигарға : — Исраиллар маңа ишәнмәй , сөзүмгә қулақ салмай , маңа : « Пәрвәрдигар саңа әсла көрүнмиди » десә , қандақ қилимән , — деди .
02004002	Пәрвәрдигар униңдин : — Қолуңдики немә ? — дәп сориди . — Таяқ , — дәп җавап бәрди у .
02004003	Пәрвәрдигар униңға : — Таяқни йәргә ташла , — дәп буйриди . Муса уни йәргә ташлаведи , у иланға айланди . Муса униңдин қачти .
02004004	Пәрвәрдигар Мусаға йәнә : — Иланниң қуйруғини тут , — дәп буйриди . Муса иланниң қуйруғини тутуведи , илан йәнә таяққа айлинип кәтти .
02004005	Пәрвәрдигар униңға : — Мана бу исраилларни Пәрвәрдигарниң , йәни уларниң әҗдатлири Ибраһим , Исһақ вә Яқуплар етиқат қилип кәлгән Худаниң саңа көрүнгәнлигигә ишәндүриду , — деди .
02004006	Пәрвәрдигар Мусаға йәнә : — Әнди қолуңни қойнуңға сал , — деди . Муса қолини қойниға селип чиқирип қариведи , қолини мохо қаплап кәткән еди .
02004007	Андин Пәрвәрдигар : — Қолуңни йәнә қойнуңға сал , — деди . У қолини қойниға селип чиқириведи , қоли әслигә келип , бәдининиң башқа җайлириға охшаш һаләткә кәлгән еди .
02004008	Пәрвәрдигар сөзини давамлаштуруп : — Әгәр улар саңа ишәнмисә яки дәсләпки мөҗүзидин кейин йәнила қайил болмиса , кейинки мөҗүзә бәлким уларни қайил қилиду .
02004009	Әгәр бу икки мөҗүзиму уларни қайил қилалмиса вә уларни сөзүңгә қулақ салдуралмиса , у чағда сән Нил дәриясиниң сүйидин бир аз елип , қуруқ йәргә төк . Сән шундақ қилғиниңда , су қанға айлиниду , — деди .
02004010	Лекин Муса : — Әй Егәм , мени әйипкә буйрума , мән әзәлдинла сөзмән әмәсмән . Сән мән билән сөзләшкәндин кейинму йәнә шу , мән мана мошундақ тили еғир адәммән , — деди .
02004011	Пәрвәрдигар униңға : — Адәмгә сөзләш қабилийитини бәргән ким ? Уни сөзләләйдиған яки сөзләлмәйдиған , аңлалайдиған яки аңлалмайдиған , көрәләйдиған яки көрәлмәйдиған қилған Мән Пәрвәрдигар әмәсму ?
02004012	Сән баривәр , Мән саңа сөзмәнлик ата қилимән . Немә дейишиң керәклигини Мән саңа үгитимән , — деди .
02004013	Лекин Муса җававән : — Әй Егәм , мән Сәндин өтүнүп қалай , Өзәң ихтияр қилған башқа бирсини әвәткин , — деди .
02004014	Бу сөзни аңлиған Пәрвәрдигар Мусаға ғәзәплинип : — Сән билән бир лавий қәбилисидин болған Һарун исимлиқ бир акаң барғу . Униң натиқ екәнлигини билимән . У сени қарши елиш үчүн аллиқачан йолға чиқти . У сени көрсә хошал болуп кетиду .
02004015	Сән демәкчи болғанлириңни униңға ейт . Мән саңа вә униңға сөзмәнлик ата қилимән . Мән һәр иккиңларниң немә қилишиңлар керәклигини силәргә үгитимән .
02004016	У сениң ағзиң болуп , саңа вакалитән халайиққа сөз қилиду . Сән болсаң худди Худаға охшаш униңға униң немә дәйдиғанлиғини үгитисән .
02004017	Бу таяқни еливал , чүнки сән униң билән мөҗүзә көрситисән , — деди .
02004018	Шуниң билән Муса қейинатиси Йетрониң йениға қайтип келип , униңға : — Мениң Мисирға қайтип уруқ-туққанлиримниң техичә һаят яки һаят әмәслигини көрүшүмгә иҗазәт бәргәйсиз , — деди . Йетро униң тәливигә қошулуп , униңға ақ йол тилиди .
02004019	Муса техи Мидияндики вақтида Пәрвәрдигар униңға : — Сән Мисирға қайтип кәт ! Чүнки сени өлтүрмәкчи болған адәм өлди , — дегән еди .
02004020	Шуниң билән Муса аяли вә балилирини ешәккә миндүрүп , Мисирға қарап йолға чиқти . У Худа униңға еливелишни буйруған таяқни қолиға еливалди .
02004021	Пәрвәрдигар Мусаниң есигә селип йәнә мундақ деди : — Мисирға қайтип барғиниңдин кейин , Мисир падишасиниң алдида Мән сени қадир қилған һәр хил мөҗүзиләрни чоқум көрсәткин . Лекин Мән уни хәлқиңни қоюп бәрмәйдиған җаһил қилимән .
02004022	У чағда сән Мисир падишасиға : « Пәрвәрдигар ‹ Исраил хәлқи Мениң тунҗа оғлум .
02004023	Оғлумни Маңа ибадәт қилишқа қоюп бәргин , уни тосима . Рәт қилидиған болсаң , сениң тунҗа оғлуңни өлтүримән › дәйду » , дегин .
02004024	Муса Мисирға қайтиш йолидики бир қоналғуда Пәрвәрдигар униңға йолуқуп , униң җенини алмақчи болди .
02004025	Шуңа Мусаниң аяли Зипорә бир парчә өткүр қирлиқ ташни қолиға елип , оғлиниң хәтнилигини кесип , уни Мусаниң путлириға тәккүзүп : — Сән һәқиқәтән төкүлгән қан арқилиқ қутулдурулған еримсән , — деди .
02004026	( Зипорә оғлини хәтнә қилғанлиқтин Мусани « Төкүлгән қан арқилиқ қутулдурулған ерим » , деди . ) Шуниң билән Пәрвәрдигар Мусани аман қалдурди .
02004027	Шу вақитларда Пәрвәрдигар Һарунға : — Сән чөл-баяванға берип Мусани күтүвал , — дегән еди . Һарун йол жүрүп Худаниң теғиға йәткәндә , Муса билән көрүшти вә уни сөйди .
02004028	Муса Пәрвәрдигарниң өзигә ейтқан һәммә сөзлири вә Мисирда көрситишкә буйруған барлиқ мөҗүзиләр һәққидә Һарунға сөзләп бәрди .
02004029	Шундақ қилип , Муса билән Һарун иккиси Мисирға берип , исраил ақсақаллириниң һәммисини жиғди .
02004030	Һарун Пәрвәрдигарниң Мусаға ейтқан һәммә сөзлирини уларға йәткүзди һәм көпчиликниң алдида мөҗүзиләрни көрсәтти .
02004031	Ақсақаллар униң сөзлиригә ишәнди . Улар Пәрвәрдигарниң өзлиригә көңүл бөлгәнлигини вә зулум ичидики һаятиға нәзәр салғанлиғини аңлиған һаман , башлирини егип Худаға сәҗдә қилишти .
02005001	Шуниңдин кейин Муса билән Һарун Мисир падишаси билән көрүшүп : — Пәрвәрдигар , йәни исраиллар етиқат қилип кәлгән Худа сизгә : « Хәлқимниң Мән үчүн һейт өткүзгили чөл-баяванға беришиға йол қой » дәйду , — деди .
02005002	Мисир падишаси уларға : — Мени сөзигә бойсундуруп , исраил хәлқини қоюп бәргүзгидәк қандақ Пәрвәрдигар екән у ? Мән Пәрвәрдигарни тонумаймән . Исраилларниму қоюп бәрмәймән , — деди .
02005003	Муса билән Һарун : — Ибранийлар етиқат қилип кәлгән Худа бизгә аян болди . Әнди бизниң үч күнлүк йол бесип , чөл-баяванға берип , Пәрвәрдигаримиз Худаға қурванлиқ қилишимизға иҗазәт бәрсиңиз . Болмиса , у бизни кесәллик вә уруш билән һалак қилиши мүмкин , — деди .
02005004	Мисир падишаси Муса билән Һарунға : — Бу немә дегиниңлар ! Хәлиқниң ишиға дәхил йәткүзгиниңлар немиси ? Берип ишиңларни қилиңлар !
02005005	Исраилларниң сани наһайити көп . Силәр уларниң вәзипилирини орунлишиға тосқунлуқ қиливатисиләр , — деди .
02005006	Падиша шу күнила мисирлиқ әмгәк назарәтчилири билән уларниң қол астидики исраил иш башчилириға буйруқ чүширип :
02005007	— Буниңдин кейин исраилларға кесәк қуюшқа бурунқидәк саман жиғип бәрмәңлар ! Саманни өзлири жиғсун .
02005008	Лекин улар кесәк санини бурунқидәкла орунлисун . Бу санни кемитишиңларға қәтъий болмайду . Улар һорун , уларниң « Худайимиз үчүн қурванлиқ қилғили беришимизға иҗазәт бәргәйсиз » , дейишиниң сәвәвиму дәл шу !
02005009	Уларни техиму еғир ишларға селиңлар . Бундақ қилсаңлар , улар тиним тапмастин ишләп , ялған гәпләргә қулақ селишқа вақитму чиқиралмайду , — деди .
02005010	Мисирлиқ әмгәк назарәтчилири билән уларниң қол астидики исраил иш башчилири берип , исраилларға : — Падиша бизгә : « Буниңдин кейин исраилларға саман бәрмәңлар ,
02005011	қәйәрдә саман болса , шу йәрдин өзлири әкәлсун . Бирақ кесәкниң санидин бирниму кемитмәңлар » дәйду , — деди .
02005012	Буниң билән исраиллар пүтүн Мисирниң һәммә җайлириға берип , еңиз самини топлайдиған болди .
02005013	Әмгәк назарәтчилири болса һәр күни уларни : « Бурун силәргә саман берилгән вақиттикидәкла көп кесәк қуйисиләр » , дәп қистиди .
02005014	Әмгәк назарәтчилири мисирлиқлар тәрипидин тайинланған исраил иш башчилирини қамчилап , уларни : — Немишкә түнүгүн вә бүгүн қулларға бурунқидәк санда кесәкни қуйдурмидиңлар ? — дәп сорайдиған болди .
02005015	Шуңа бу иш башчилири Мисир падишасиниң алдиға берип : — Җанаби алийлири , қуллириға немишкә мундақ муамилә қилидила ?
02005016	Қуллириға саман йәткүзүп берилмәйватиду , лекин биз йәнила бурунқи санда кесәк қуюшқа буйрулуватимиз . Һазир қуллири таяқ йәватиду . Әмәлиятта булар силәр мисирлиқларниң хаталиғи , — дәп налә қилишти .
02005017	Падиша уларға : — Һәр қайсиң һорун , һорун немиләрсән ! « Пәрвәрдигаримиз үчүн қурванлиқ қилип келишкә иҗазәт бәргәйла » , дейишкәнлириңниң сәвәвиму шу .
02005018	Дәрһал қайтип берип ишиңни қилиш ! Һәр қайсиңға берилидиған саман йоқ . Кесәкни йәнила бурунқидәк санда тапшурушисән , — деди .
02005019	Кесәк саниниң кемитилмәйдиғанлиғини аңлиған исраил иш башчилири бешиға чоң бала-қазаниң кәлгәнлигини билишти .
02005020	Улар падишаниң йенидин чиқип , ташқирида өзлирини күтүп туруватқан Муса билән Һарунға :
02005021	— Силәрниң немә қиливатқанлиғиңларға Пәрвәрдигар гува . У силәрниң әдивиңларни бәрсун . Силәр бизни падиша вә униң әмәлдарлириниң алдида йәр билән йәксән қилдиңлар . Уларға бизни өлтүрүшкә банә тепип бәрдиңлар , — деди .
02005022	Буниң билән Муса Пәрвәрдигарниң алдиға берип : — Әй Егәм , Өз хәлқиңни немишкә бундақ хорлайсән ? Мени бу йәргә немишкә әвәттиң ?
02005023	Мән падишаниң алдиға берип Сениң сөзлириңни йәткүзгәндин бери , у хәлқиңгә техиму зулум салидиған болди . Амма Сән уларни һәргиз қутқузмидиң ! — деди .
02006001	Пәрвәрдигар Мусаға : — Әнди сән Мениң падишаға қилидиған ишлиримни көрисән . У Мениң зор қудритимниң тәсири билән исраилларни қоюп бериду , һәтта уларни зиминидин қоғлап чиқириветиду , — деди .
02006002	Худа Мусаға мундақ деди : — Мән Пәрвәрдигардурмән .
02006003	Мән бурун әҗдатлириң Ибраһим , Исһақ вә Яқупларға һәммигә қадир Худа болуп көрүндүм . Лекин Мән Өзәмни уларға « Мәңгү Бар Болғучи » дегән намим арқилиқ ашкарилимидим .
02006004	Мән улар билән келишим түзүп , улар әйни вақитта мусапир болуп туруватқан Қанан зиминини уларға беришкә вәдә қилған едим .
02006005	Һазир Мән исраилларниң мисирлиқларниң зулумидин қилған дат-пәриятлирини аңлап , Өз келишимимни есимгә алдим .
02006006	Шуңа сән берип исраилларға мону сөзлиримни йәткүз : « Мән Пәрвәрдигардурмән . Мән силәрни мисирлиқларниң еғир әмгәклиридин азат қилимән , силәрни қуллуқтин әркинликкә ериштүримән . Мән зор қудритимни көрситип силәрни қутқузимән , мисирлиқларни қаттиқ җазалаймән .
02006007	Силәрни Өз хәлқим қилимән . Мән силәрниң Худайиңлар болимән . Мисирлиқларниң қуллуғидин қутулған вақтиңларда , бу ишни Мениң — Пәрвәрдигариңлар болған Худаниң қилғанлиғини билисиләр .
02006008	Мән силәрни әҗдатлириңлардин Ибраһим , Исһақ вә Яқупларға беришкә қәсәм қилған зиминға елип баримән . У йәрни силәргә зиминлиққа беримән . Мән Пәрвәрдигардурмән » .
02006009	Муса бу сөзләрни исраилларға йәткүзди , лекин еғир қуллуқ азавидин роһсизланған исраиллар униң сөзигә қулақ салмиди .
02006010	Пәрвәрдигар Мусаға йәнә :
02006011	— Сән падишаниң йениға берип , униңға исраилларниң Мисирдин чиқип кетишигә йол қоюшни ейтқин , — деди .
02006012	Муса Пәрвәрдигарниң алдида : — Сөзүмгә исраиллар қулақ салмиған йәрдә , Мисир падишаси қандақму қулақ салсун . Униң үстигә , мән бир тили еғир адәм турсам ! — дәп җавап қайтурди .
02006013	Бирақ Пәрвәрдигар Муса билән Һарунға : — Силәр берип исраиллар билән Мисир падишасиға : « Худа бизгә ‹ Исраилларни Мисирдин елип чиқиңлар › дәп әмир қилди » , дәңлар , — дәп буйриди .
02006014	Төвәндикиләр бир қисим исраил қәбилилириниң аилә башлиқлири . Яқупниң тунҗа оғли Рубенниң оғуллири : Һанух , Паллу , Һесрон вә Карми . Улардин Рубен қәбилисиниң тармақ җамаәтлири мәйданға кәлди .
02006015	Шимонниң оғуллири : Йемуил , Ямин , Оһад , Якин , Сохар вә қананлиқ аялидин болған Шаул . Улардин Шимон қәбилисиниң тармақ җамаәтлири мәйданға кәлди .
02006016	Лавийниң Гәршон , Коһат вә Мәрари исимлиқ үч оғли болуп , улар лавий қәбилисидики тармақ җамаәтләрниң атилири еди . Лавий бир йүз оттуз йәттә жил өмүр сүрди .
02006017	Гәршонниң Ливни вә Шимеи исимлиқ икки оғли болуп , улардин лавий қәбилисиниң тармақ җамаәтлири барлиққа кәлди .
02006018	Коһатниң Амрам , Йисхар , Һиброн вә Өззил исимлиқ оғли болуп , Коһат бир йүз оттуз үч жил өмүр сүрди .
02006019	Мәрариниң Мәһли вә Муши исимлиқ икки оғли бар еди . Жуқуриқилар лавий қәбилисиниң тармақ җамаәтлиридур .
02006020	Амрам өз чоң аписи Йокәбәдни әмригә алған еди . У Һарун билән Мусани туғди . Амрам бир йүз оттуз йәттә жил өмүр сүрди .
02006021	Йисхарниң Кораһ , Нәфәг вә Зийкри исимлиқ үч оғли бар еди .
02006022	Өззилниң Мишаил , Әлсафан вә Ситри исимлиқ үч оғли бар еди .
02006023	Һарун Наһшонниң сиңлиси Амминадабниң қизи Әлишәбани әмригә алди . Әлишәба Һарунға Надаб , Абиһу , Әлиазар вә Итамар исимлиқ төрт оғул туғуп бәрди .
02006024	Кораһтин Ассир , Әлқана , Абиасаф исимлиқ үч оғул төрәлди . Улар кораһ қәбилисидики тармақ җамаәтләрниң атилири болди .
02006025	Һарунниң оғли Әлиазар Путәлниң қизлиридин бирини әмригә алди . У Пиниһасни туғди . Мана булар лавий қәбилисиниң аилә башлиқлири .
02006026	Пәрвәрдигар тәрипидин « Исраилларниң һәр қайси қәбилилирини топ-топи билән Мисирдин елип чиқиңлар » , дәп әмир қилинғанлар дәл мошу Һарун билән Муса еди .
02006027	Мисир падишасидин исраилларни қоюп беришни тәләп қилғанларму мана мошу Муса билән Һарундур .
02006028	Пәрвәрдигар Мисирда Мусаға сөзлигән вақитта , униңға :
02006029	— Мән Пәрвәрдигардурмән . Саңа қилған сөзлиримниң һәммисини Мисир падишасиға йәткүзгин , — дегән еди .
02006030	Лекин Муса : — Мән йә сөзмән болмисам , падиша мениң сөзүмгә қандақму қулақ салсун ? — дәп җавап бәргән еди .
02007001	У вақитта Пәрвәрдигар Мусаға мундақ дегән еди : — Мән сени падиша алдида худди Худадәк қилимән . Акаң Һарун болса сениң пәйғәмбириң болуп , сөзлириңни падишаға йәткүзиду .
02007002	Мән саңа тапилиған сөзләрниң һәммисини Һарунға йәткүз . Һарун болса падишаға исраилларни униң мәмликитидин чиқип кетишкә йол қоюшни ейтсун .
02007003	Лекин Мән падишани җаһиллаштуримән . Буниң билән Мән мөҗүзә вә карамәтлиримни Мисирда көпләп көрситәләймән .
02007004	Шундақтиму у йәнила сөзүңни аңлимайду . Шуңа Мән қудритимни көрситип , мисирлиқларға еғир җазаларни беримән вә исраилларниң һәр қайси қәбилилирини топ-топи билән Мисирдин елип чиқимән .
02007005	Мән қудритимни көрситип уларни җазалап , исраилларни уларниң жутидин елип чиққан вақтимдила , улар Мениң Пәрвәрдигар екәнлигимни тонуп йетиду .
02007006	Пәрвәрдигар Муса билән Һарунға қандақ әмир қилған болса , улар дәл шундақ иш қилди .
02007007	Улар падишаға сөзлигән вақтида Муса сәксән яш , Һарун болса сәксән үч яшта еди .
02007008	Пәрвәрдигар Муса билән Һарунға :
02007009	— Падиша силәргә : « Өзәңларниң Худа тәрипидин әвәтилгәнлигиңларни бир мөҗүзә арқилиқ испатлаңлар » , дәйду . У чағда сән Муса Һарунға : « Тайиғиңни падишаниң алдиға ташла » , дегин . Таяқ иланға айлиниду , — деди .
02007010	Муса билән Һарун падишаниң алдиға берип , Пәрвәрдигарниң әмри бойичә иш қилди . Һарун тайиғини падиша билән әмәлдарларниң алдиға ташлаведи , таяқ иланға айланди .
02007011	Падиша дәрһал өзиниң алимлирини вә сехиргәрлирини жиғди . Улар сехир ишлитип , шуниңға охшаш ишни қилди .
02007012	Уларниң һәр бири қолидики таяқни йәргә ташлаведи , уларму иланға айлинип кәтти . Лекин Һарунниң илини уларниң иланлирини жутувәтти .
02007013	Амма падиша дәл Пәрвәрдигар ейтқандәк җаһиллиқ қилип , Муса билән Һарунниң сөзини аңлимиди .
02007014	Пәрвәрдигар Мусаға : — Мисир падишаси толиму җаһил . У исраил хәлқини қоюп беришни халимайду .
02007015	Әтә әтигәндә у Нил дәриясиға бариду . Сән дәрия бойида күтүп туруп , униң билән көрүш . Иланға айланған һелиқи тайиғиңни қолуңға еливал .
02007016	Сән униңға мундақ дегин : « Пәрвәрдигар — ибранийлар етиқат қилип кәлгән Худа мени сизгә : « Өз хәлқимниң Маңа ибадәт қилиш үчүн чөл-баяванға беришиға йол қой » , дейишкә әвәтти . Сиз баштин-ахир қулақ салмай кәлдиңиз .
02007017	Шуңа Пәрвәрдигар : « Сән әнди Мениң қилған ишлиримдин Мениң ким екәнлигимни биливал » , дәйду . Қараң , мән қолумдики таяқни дәриядики суға урсам , су қанға айлиниду .
02007018	Белиқлар тамамән өлиду . Дәрия сесип кетиду . Мисирлиқлар судин сәскинип ичәлмәйдиған болуп қалиду » , — деди .
02007019	Пәрвәрдигар Мусаға йәнә : — Сән Һарунға : « Тайиғиңни ал . Қолуңни Мисирдики һәр қайси дәрия , өстәң , сазлиқ вә көлләргә қаритип узарт . Бу чағда Мисирниң һәммә йеридики сулар , һәтта яғач вә таш күпләрниң ичидики суларму қанға айлиниду » дегин , — деди .
02007020	Муса билән Һарун Пәрвәрдигар тапилиған ишларни бәҗа кәлтүрди . Падиша вә униң әмәлдарлириниң алдида Муса таяқни көтирип , дәрия сүйигә уруведи , дәрия сүйи шу ан қанға айланди .
02007021	Дәриядики белиқлар өлди . Дәрия сүйи сесиқ пурап , мисирлиқлар бу суни ичәлмәйдиған болуп қалди . Мисирниң һәммә йерини қан қаплиди .
02007022	Бирақ падишаниң сехиргәрлириму сехир арқилиқ охшаш ишни қилди . Нәтиҗидә дәл Пәрвәрдигар ейтқандәк , падиша бурунқидәк җаһиллиқ қилип , Муса билән Һарунниң сөзини аңлашни рәт қилди
02007023	вә бурулупла ордиға кирип кәтти . У бу ишқа қилчә әһмийәт бәрмиди .
02007024	Мисирлиқларниң һәммиси Нил дәриясиниң сүйини ичәлмәйдиған болуп қалғачқа , ичидиған су издәп , дәрия әтраплирини колиди .
02007025	Пәрвәрдигар дәрия сүйини қанға айландуруп , аридин бир һәптә өтти .
02008001	Униңдин кейин Пәрвәрдигар Мусаға мундақ деди : — Сән йәнә Мисир падишасиниң алдиға берип , униңға : « Пәрвәрдигар : ‹ Өз хәлқимниң Маңа ибадәт қилиш үчүн чөл-баяванға беришиға йол қой .
02008002	Әгәр йәнә рәт қилсаң , саңа ейтип қояйки , пүтүн дөлитиңни җазалап , зиминиңниң һәммә йерини пақа билән толтуруветимән .
02008003	Нил дәрияси пақиға толуп кетиду . Пақилар дәриядин чиқип ордаңға , һоҗраңға , һәтта орун-көрпилириңгә кириду . Әмәлдарлириңниң вә пухралириңниң өйлиригә , һәтта очақлириға , тәңнилириниң ичигиму киривалиду .
02008004	Сениң учаңға , әмәлдарлириңниң вә пухралириңниң учисиғиму ямишиду › дәйду » , дәп йәткүзгин .
02008005	Пәрвәрдигар Мусаға йәнә : — Сән Һарунға : « Таяқ алған қолуңни Мисирдики дәрия , өстәң , сазлиқ вә көлләргә қаритип узарт . Мисир зиминини пақилар билән қаплитивәт » , дәп ейтқин , — деди .
02008006	Буниң билән Һарун қолини Мисирниң сулириға қаритип узитиведи , пақилар чиқип , Мисир зиминини қаплиди .
02008007	Бирақ Мисирдики сехиргәрләрму сехир ишлитип , охшаш ишни қилип , Мисир зиминиға пақа чиқарди .
02008008	Падиша Муса билән Һарунни чақиртип , Мусаға : — Пәрвәрдигардин у пақиларни мәндин вә Мисир хәлқидин жирақлаштурушни тиләп дуа қил . Андин хәлқиңниң Пәрвәрдигарға қурванлиқ қилиш үчүн беришиға йол қойимән , — деди .
02008009	Муса җававән : — Болиду , сиз бир вақит бәлгүләң . Мән сизгә , әмәлдарлириңизға вә пухралириңизға дуа қилай . Шу чағда пақиларниң һәммиси силәрдин вә өйлириңлардин кетиду . Пәқәт Нил дәриясидики пақилардин башқа пақилар һәммиси йоқилиду , — деди .
02008010	Падиша униңға : — Әтила дуа қил , — деди . Муса : — Сизниң дегиниңиздәк болсун . Буниң билән сиз Пәрвәрдигаримиз Худадин башқа һеч қандақ Худаниң йоқлуғини билиң .
02008011	Пақилар сиздин , ордиңиздин , әмәлдарлириңиздин вә башқа пухралириңиздин кетиду . Пәқәт Нил дәриясидила пақа қалиду , — деди .
02008012	Шуниңдин кейин Муса билән Һарун Мисир падишасиниң йенидин чиқишти . Муса Пәрвәрдигардин Мисир падишалиғиға чүшәргән пақиларни йоқитишни тиләп дуа қилип ялвурди .
02008013	Пәрвәрдигар Мусаниң дуасини иҗавәт қилди . Өй , һойла вә етизлардики пақиларниң һәммиси өлүп түгиди .
02008014	Мисирлиқлар пақа өлүклирини дога-дога қилип топлиған еди , пүтүн дөләт сесиқчилиққа толди .
02008015	Бирақ дәл Пәрвәрдигар ейтқандәк , пақиларниң тамамән өлгәнлигини көргән падиша җаһиллиқ қилип , Муса билән Һарунниң сөзигә қулақ салмиди .
02008016	Пәрвәрдигар Мусаға : — Һарунға « Тайиғиңни йәрдики топиға ур . Чаң-тозаңлар пашиларға айлинип , пүтүн Мисирни қаплайду » дегин , — деди .
02008017	Улар Пәрвәрдигарниң дегинидәк қилишти . Һарун тайиғини йәрдики топиға уруведи , чаң-тозаңлар пашиларға айлинип , адәм вә һайванларниң бәдинини қаплап кәтти . Мисир зиминидики чаң-тозаңларниң һәммиси пашиға айлинип кәтти .
02008018	Сехиргәрләрму өз сехирлири билән паша пәйда қилмақчи болған болсиму , лекин бу иш уларниң қолидин кәлмиди . Адәм вә һайванатларниң бәдинини паша қаплап кәтти .
02008019	Сехиргәрләр падишаға : — Бу ишни Худа қилди ! — дейишти . Бирақ дәл Пәрвәрдигар ейтқандәк , падиша җаһиллиқ қилип , Муса билән Һарунниң сөзигә қулақ салмиди .
02008020	Андин Пәрвәрдигар Мусаға мундақ деди : — Әтә таң сәһәрдила орнуңдин туруп , падиша дәрия бойиға чиққанда , униң билән көрүш вә униңға : « Пәрвәрдигар : ‹ Хәлқимниң Маңа ибадәт қилиш үчүн беришиға йол қой .
02008021	Сени агаһландуруп қояйки , әгәр сән Мениң хәлқимни қоюп бәрмәйдиған болсаң , саңа , әмәлдарлириң вә пухралириңға чивинләр топини әвәтимән . Өйлириңлар чивингә толиду вә һәммә йәрни чивин қаплайду .
02008022	Лекин Мениң хәлқим исраиллар яшаватқан Гошән вилайитиниң әһвалини башқичә қилимән . У йәр чивинләр топидин хали болиду . Буниң нәтиҗисидә Мениң — Пәрвәрдигарниң бу дөләттиму қудрәтлик екәнлигимни билисән .
02008023	Мән Өз хәлқимни сениң хәлқиңдин пәриқләндүримән . Бу мөҗүзә әтә йүз бериду › дәйду » , дәп йәткүзгин .
02008024	Пәрвәрдигар дегинини қилди . Топ-топ чивинләр падишаниң ордисиға вә әмәлдарлириниң өйлиригә бесип кирип , пүтүн Мисир зиминини харап қиливәтти .
02008025	Падиша Муса билән Һарунни чақиртип , уларға : — Барсаңлар бериңлар ! Бирақ Худайиңларға қилидиған қурванлиқни мошу дөләт ичидә қилиңлар ! — деди .
02008026	Лекин Муса : — Бундақ қилиш тоғра болмайду . Чүнки Пәрвәрдигар үчүн қилидиған қурванлиқлиримиз мисирлиқларни жиркәндүриду . Әгәр биз мисирлиқларниң көз алдида уларни жиркәндүридиған қурванлиқларни қилсақ , улар бизни чалма-кесәк қилиду !
02008027	Биз Пәрвәрдигаримиз Худаниң әмир қилғинидәк , үч күнлүк йолни бесип , чөл-баяванға берип , андин Униңға қурванлиқ қилишимиз керәк , — деди .
02008028	Падиша униңға : — Чөл-баяванға берип , Пәрвәрдигариңлар Худаға қурванлиқ қилишиңларға иҗазәт берәй , лекин анчә жираққа кәтмәңлар . Мән үчүнму дуа қилиңлар , — деди .
02008029	Муса җававән : — Мән йениңиздин чиқипла Пәрвәрдигарға дуа қилай . Чивинләр топи әтила сиздин , әмәлдарлириңиз вә пухралириңиздин кәтсун . Лекин сиз бизни алдап , Пәрвәрдигарға қурванлиқ қилишқа беришимизға тосқунлуқ қилмаслиғиңиз керәк , — деди .
02008030	Шуниңдин кейин Муса Мисир падишасиниң йенидин чиқип , Пәрвәрдигарға дуа қилди .
02008031	Пәрвәрдигар Мусаниң дуасини иҗавәт қилип , чивинләр топини Мисир падишасидин , әмәлдарлиридин вә пухралиридин айриди . Бир талму чивин қалмиди .
02008032	Лекин бу қетимму падиша йәнә җаһиллиқ қилип , исраил хәлқиниң чиқишиға йол қоймиди .
02009001	Пәрвәрдигар Мусаға мундақ деди : — Сән Мисир падишасиниң алдиға берип , униңға : « Пәрвәрдигар , йәни ибранийлар етиқат қилип кәлгән Худа : ‹ Өз хәлқимниң Маңа ибадәт қилиш үчүн чөл-баяванға беришиға йол қой .
02009002	Әгәр сән уларни қоюп беришни рәт қилип , уларни йәнила тутуп турувалидиған болсаң ,
02009003	сени агаһландуруп қояйки , чарва маллириңниң һәммисини , йәни ат , төгә , кала , қой вә өшкилириңни ваба кесилигә гириптар қилимән .
02009004	Бирақ исраилларниң чарва маллирини мисирлиқларниңкидин пәриқләндүримән . Исраилларниң маллиридин бириму өлмәйду › дәйду » , дегин .
02009005	Пәрвәрдигар вақит бәлгүләп : — Бу мөҗүзини әтила көрситимән , — деди .
02009006	Әтиси Пәрвәрдигар Өзи ейтқандәк қилди . Мисирлиқларниң чарва маллириниң һәммиси дегидәк ваба кесилигә гириптар болуп өлүшкә башлиди . Лекин исраилларниң чарва маллириниң бириму зиянға учримиди .
02009007	Падиша адәм әвәтип тәкшүрүтүп , исраилларниң маллиридин бириниңму өлмигәнлигини уқти . Шундақтиму у йәнила җаһиллиқ қилип , исраилларниң кетишигә йол қоймиди .
02009008	Кейин Пәрвәрдигар Муса билән Һарунға : — Очақтин бир чаңгал күл еливелиңлар . Муса уни падишаниң алдида һаваға чачсун .
02009009	Бу күл чаң-тозаң болуп , Мисирниң һәммә йеригә тарқилиду . Шуниң билән барлиқ адәм вә һайванларниң бәдәнлирини жириңлиқ яра қаплап кетиду , — деди .
02009010	Буниң билән улар қоллириға очақ күлини елип падишаниң алдиға барди . Муса күлни һаваға чачти . Нәтиҗидә адәм вә һайванларниң бәдәнлирини жириңлиқ яра қаплап кәтти .
02009011	Һәтта сехиргәрләрму Мусаға тақабил туралмиди . Чүнки уларниң бәдининиму башқа мисирлиқларниңкигә охшаш жириңлиқ яра қаплап кәткән еди .
02009012	Шундақтиму Пәрвәрдигар тәрипидин җаһиллаштурулған падиша , худди Пәрвәрдигарниң Мусаға ейтқинидәк , Муса билән Һарунниң сөзигә қулақ салмиди .
02009013	Пәрвәрдигар Мусаға мундақ деди : — Әтә таң сәһәрдила падишаниң алдиға берип , униңға : « Пәрвәрдигар , йәни ибранийлар етиқат қилип кәлгән Худа : ‹ Өз хәлқимниң Маңа ибадәт қилиш үчүн чөл-баяванға беришиға йол қой .
02009014	Болмиса , бу қетим Мән сениң вә әмәлдарлириң һәм пухралириңниң үстигә әң еғир балаю-апәтләрни яғдуримән . Мана шу чағда сән аләмдә Мәндин башқа Худа йоқлуғини билисән .
02009015	Мән қудритимни көрситип , сени вә пухралириңни ваба кесилигә дучар қилип , силәрни йәр йүзидин йоқ қилалаттим .
02009016	Бирақ Мән ундақ қилмидим . Әксичә Мән қудритимни саңа көрситиш вә намимни аләмгә елан қилиштәк алаһидә мәхсәт билән сени падишалиққа тиклидим .
02009017	Лекин сән йәнила зораванлиқ қилип , хәлқимни қоюп бәрмәйватисән .
02009018	Шуңа әтә мошу чағда Мән Мисир тарихида әзәлдин тартип көрүлүп бақмиған қаттиқ мөлдүр яғдуримән .
02009019	Һазир сән адәмлириңгә очуқчилиқтики чарва маллириң вә башқа барлиқ нәрсилириңни далда йәргә елип киривелишкә әмир қил . Чүнки очуқчилиқта қелип қалған адәм вә һайванларниң һәммисини мөлдүр уруп , һалак қилиду › дәйду » , дегин .
02009020	Пәрвәрдигарниң сөзигә ишәнгән бир қисим падиша әмәлдарлири дәрһал өз қуллири вә чарва маллирини далда йәргә елип киривалди .
02009021	Пәрвәрдигарниң сөзигә ишәнмигәнләр болса , қуллири вә чарва маллирини ташқирида қоювәрди .
02009022	Пәрвәрдигар Мусаға : — Сән қолуңни асманға қаритип узарт ! Пүтүн Мисир зиминидики инсанлар , һайванлар вә барлиқ өсүмлүкләрниң үстигә мөлдүр яғсун , — деди .
02009023	Муса тайиғини асманға қаритип көтириведи , Пәрвәрдигар чақмақ чақтуруп , гүлдүрмомилар яңритип , йәр йүзигә мөлдүр яғдурувәтти .
02009024	Шуниң билән чақмақ чеқип , йоған-йоған мөлдүрләр төкүлүп чүшти . Бу Мисир тарихида һазирғичә йүз берип бақмиған әң чоң мөлдүр апити еди .
02009025	Мөлдүр Мисир зиминидики очуқчилиқта турған нәрсиләрниң һәммисини , җүмлидин адәм , һайван , етиздики зираәтләр вә барлиқ дәл-дәрәқләрни вәйран қиливәтти .
02009026	Пәқәт исраиллар яшайдиған Гошән вилайитидила мөлдүр яғмиди .
02009027	Мисир падишаси дәрһал Муса билән Һарунни чақиртип : — Бу қетим мән гуна өткүздүм , мәндин вә пухралиримдин хаталиқ өтти . Пәрвәрдигар адилдур .
02009028	Пәрвәрдигарға мән үчүн дуа қилиңлар . Бизгә бу һәйвәтлик гүлдүрмома вә мөлдүрләр йетәр . Мән силәрниң кетишиңларға йол қояй . Силәр әнди бу йәрдә турмисаңларму болиду , — деди .
02009029	Муса униңға : — Мән бу шәһәрдин чиқишим биләнла , қолумни көтирип Пәрвәрдигардин тиләп дуа қилимән . Гүлдүрмомилар шу һаман бесилиду вә мөлдүрму тохтайду . Шу чағда сиз дунияниң Пәрвәрдигарға мәнсүп екәнлигини билисиз .
02009030	Лекин сиз вә сизниң әмәлдарлириңизниң Пәрвәрдигар Худадин техичә қорқмайватқанлиғиңлар маңа мәлум , — деди .
02009031	Бу кәндирләр чечәклигән вә арпа баш тартқан вақит болғачқа , мөлдүр уларни харап қилди .
02009032	Пәқәт буғдайларла зиянға учримиди , чүнки улар техи бих чиқармиған еди .
02009033	Муса падишаниң йенидин кетип , шәһәрдин чиқип , қолини көтирип Пәрвәрдигарға дуа қилди . Гүлдүрмомилар шу һаман бесилип , мөлдүрниң йеғиши тохтиди . Ямғурму бесилди .
02009034	Гәрчә падиша бу әһвалларни көргән болсиму , лекин у йәнә гуна қилди . У вә униң әмәлдарлири йәнила җаһиллиқ қилишти .
02009035	Дәл Пәрвәрдигар бурунла Мусаға ейтқандәк , Мисир падишаси җаһиллиқ қилип , исраилларниң кетишигә йәнила йол қоймиди .
02010001	Шуниң билән Пәрвәрдигар Мусаға : — Сән Мисир падишасиниң йениға бар . Мән мөҗүзиләрни көрситиш арқилиқ күч-қудритимни Мисир хәлқи арисида давамлиқ намайән қилиш мәхсити билән , Мисир падишаси вә униң әмәлдарлирини җаһиллаштурдум .
02010002	Бу арқилиқ сәнму өз пәрзәнтлириң вә нәврилириңгә Мениң мисирлиқларни қандақ җазалиғанлиғим вә уларниң арисида қандақ мөҗүзиләрни көрсәткәнлигимни сөзләп берәләйсән . Буниң билән Мениң Пәрвәрдигар екәнлигимни биләләйсиләр , — деди .
02010003	Шундақ қилип , Муса вә Һарун Мисир падишасиниң алдиға берип , униңға : — Пәрвәрдигар , йәни ибранийлар етиқат қилип кәлгән Худа : « Сән Мениң алдимда зади қачанғичә һакавурлуқ қилисән ? Хәлқимниң Маңа ибадәт қилишқа беришиға йол қой !
02010004	Әгәр йол қоймайдиған болсаң , сени агаһландуруп қояйки , Мән әтә сениң зимин тәвәлигиңдә чекәткә пәйда қилимән .
02010005	Чекәткиләр топи зиминиңни қаплайду . Уларниң көплүгидин йәр-йүзиниму көрәлмәй қалисән . Мөлдүрдин аман қалғанларни , һәтта даладики дәл-дәрәқләрниму чекәткә йәп түгитиду .
02010006	Улар сениң ордаңни , әмәлдарлириң вә пухралириңниң өйлириниму толтуриду . Бундақ қорқунучлуқ апәтни ата-бовилириңму көрүп бақмиған » дәйду , — деди вә дәрһал кәйнигә бурулуп , Мисир падишасиниң алдидин чиқип кәтти .
02010007	Падишаниң әмәлдарлири падишаға : — Алийлири , бу адәмниң бизгә вәйранчилиқ селишиға қачанғичә йол қойидила ? Исраилларниң Пәрвәрдигари Худаға ибадәт қилишқа беришиға йол қойсила ! Мисирниң харап болғанлиғидин хәвәрлири йоқму ? — деди .
02010008	Буниң билән падиша Муса билән Һарунни чақиртип , уларға : — Силәр Пәрвәрдигариңлар болған Худаға ибадәт қилиш үчүн барсаңлар бериңлар . Лекин зади кимләр бармақчи ? — деди .
02010009	Муса җававән : — Қери-яш , бала-җақа вә қой-калилиримизни елип , һәммимиз бармақчи . Чүнки биз у йәрдә һейт өткүзүп , Пәрвәрдигаримизға тавап қилип тәнтәнә қилимиз , — деди .
02010010	Падиша уларға : — Һим ! Мән силәрниң хотун , бала-җақилириңларни елип беришиңларға һәқиқәтән йол қоюшум керәк екәндә ? ! Силәрни Пәрвәрдигариңлар Өзи сақлисун ! Қараңлар , силәрниң нийитиңларниң яманлиғини !
02010011	Қәтъий йол қоймаймән ! Әгәр силәрниң тәләп қилғиниңлар ибадәт қилишқа бериш болса , ундақта пәқәт әрләрла барсун , — деди . Шуниңдин кейин Муса билән Һарун ордидин қоғлап чиқирилди .
02010012	Шуниң билән Пәрвәрдигар Мусаға : — Чекәткиләр топини пәйда қилиш үчүн Мисирниң һәммә тәрипигә қолуңни узарт ! Чекәткиләр Мисир тәвәсидә мөлдүрдин аман қелип өсүватқанларниң һәммисини йәп түгәтсун , — деди .
02010013	Шуниң билән Муса тайиғини Мисирниң һәммә тәрипигә қаритип узартти . Пәрвәрдигар бир кечә-күндүз шәриқ шамилини чиқарди . Таң атқанда шамал чекәткиләрни елип кәлди .
02010014	Чекәткиләр топ-топи билән учуп келип , пүтүн Мисир зимининиң у четидин бу четигичә һәммә йәргә қонди . Бунчә көп чекәткә әзәлдин көрүлүп бақмиған болуп , буниңдин кейинму көрүлүши мүмкин әмәс еди .
02010015	Пүтүн зимин қаридап кәтти . Чекәткиләр мөлдүрдин аман қалғанларниң һәммисини , йәни өсүмлүкләрни вә дәл-дәрәқләрниң үстидики мевиләрни йәп түгәтти . Пүтүн Мисир тәвәсидики етизлиқларда вә дәл-дәрәқләрдә йешиллиқтин һеч немә қалмиди .
02010016	Шуңа падиша дәрһал Муса билән Һарунни чақиртип : — Силәрниң Пәрвәрдигариңлар болған Худа алдида һәм силәрниң алдиңларда гунакармән .
02010017	Әнди йәнә бирла қетим маңа кәңчилик қилип , Пәрвәрдигариңлар Худадин : « Мисирлиқларни бу әҗәллик апәттин қутқузғайсән » , дәп тәләп қилғайсиләр , — деди .
02010018	Буниң билән Муса падишаниң йенидин чиқип , Пәрвәрдигарға дуа қилди .
02010019	Пәрвәрдигар шәриқ шамилини қаттиқ ғәрип бориниға айландуруп , чекәткиләрни Қизил деңизға учирип кәтти . Мисир диярида бир даниму чекәткә қалмиди .
02010020	Лекин Пәрвәрдигар падишани йәнила җаһил қилғачқа , у исраилларниң чегаридин чиқип кетишигә йәнила йол қоймиди .
02010021	Андин Пәрвәрдигар Мусаға : — Сән қолуңни асманға көтәр ! Пүтүн Мисирни зулмәт қараңғулуқ қаплайду , — деди .
02010022	Муса қолини асманға көтириведи , пүтүн мәмликәтни үч күн зулмәт қараңғулуқ басти .
02010023	Бу чағда мисирлиқлар бир-бирини көрәлмиди , өйидинму талаға чиқалмиди . Лекин исраиллар яшайдиған йәрләр болса йоруқ турди .
02010024	Падиша Мусани чақиртип : — Силәр берип Пәрвәрдигариңларға ибадитиңларни қилиңлар . Һәтта хотун , бала-җақилириңларниму елип барсаңлар болиду . Лекин кала , қой , өшкилириңлар бу йәрдә қелиши керәк , — деди .
02010025	Муса җававән : — Яқ ! Сиз чоқум бизниң қурванлиқ вә көйдүрмә қурванлиққа ишлитидиған маллиримизни елип беришимизға иҗазәт беришиңиз лазим .
02010026	Биз чарва маллиримизни елип беришимиз керәк , һәтта бирәр туяқниму бу йәрдә қалдурмаймиз . Биз Пәрвәрдигарға атайдиған қурванлиқни өз маллиримиз ичидин таллишимиз керәк . У йәргә бармиғичә Пәрвәрдигаримиз Худаға қайси мални қурванлиқ қилишни билмәймиз , — деди .
02010027	Пәрвәрдигар Мисир падишасини җаһиллаштурғачқа , у исраилларни йәнила қоюп бәрмиди .
02010028	Падиша Мусаға : — Көзүмдин йоқал ! Сени иккинчи көзүм көрмисун . Йәнә көрүнгүчи болсаң , җениңни алимән ! — деди .
02010029	Муса униңға : — Ейтқиниңиз кәлсун . Мәнму сизни иккинчи көрмәймән , — деди .
02011001	Пәрвәрдигар бурун Мусаға мундақ дегән еди : — Мән Мисир падишасиға вә униң пухралириға әң ахирқи апәтни чүширимән . Шуниң билән у силәрни җәзмән қоюп бериду . Әмәлиятта у силәрдин толуқ қутулуш үчүн силәрни у йәрдин қоғлап чиқириду .
02011002	Әнди сән берип исраилларға ейтқин . Улар мисирлиқ хошнилириниңкигә кирип , уларниң алтун-күмүч , зенәт буюмлирини сорап алсун .
02011003	( Пәрвәрдигар мисирлиқларни исраилларни йеқин көридиған қилған еди . Падишаниң әмәлдарлири вә пухралирини Мусани улуқ адәм дәп һөрмәтләйдиған қилған еди . )
02011004	Шуниң билән Муса Мисир падишасиға : — Пәрвәрдигар : « Бүгүн түн йеримида Мән Мисирниң һәммә йерини кезимән .
02011005	Шу вақитта тәхттә олтарған падишаниң тунҗисидин тартип таки әң әрзимәс аял хизмәткарниң тунҗисиғичә болған мисирлиқларниң тунҗа оғуллири һәммиси , шундақла тунҗа туғулған малларму өлиду .
02011006	Шу чағда пүтүн Мисирда әзәлдин көрүлмигән вә буниңдин кейинму көрүлмәйдиған қаттиқ жиға-зар болиду .
02011007	Лекин исраилларға яки уларниң мал-варанлириға һәтта иштму қавап қоймайду » , дәйду . Әйнә шу чағда силәр Пәрвәрдигарниң мисирлиқлар билән исраилларни пәриқләндүридиғанлиғини билисиләр .
02011008	Ахирида әмәлдарлириңниң һәммиси алдимға келип егилип , мениң хәлқим исраилларни бу йәрдин елип кетишимни тәләп қилиду . Мана шу чағда мән бу йәрдин кетимән , — деди . Андин Мисир падишасиниң алдидин дәрғәзәп билән чиқип кәтти .
02011009	Пәрвәрдигар Мусаға : « Мисир падишаси сениң сөзүңни давамлиқ рәт қиливериду . Шундақ қилип , Мән Мисирда техиму көп мөҗүзиләрни көрситәләймән » , дегән еди .
02011010	Муса билән Һарун падиша алдида мана шундақ нурғун мөҗүзиләрни көрсәткән болсиму , лекин Пәрвәрдигар падишани җаһиллаштурғанлиғи үчүн , у исраилларниң чегаридин чиқип кетишигә йол қоймиған еди .
02012001	Пәрвәрдигар Мисирда Муса билән Һарунға мундақ деди :
02012002	— Һазирдин тартип бу ай силәр исраил хәлқи үчүн жилниң биринчи ейи болсун .
02012003	Силәр Мениң мону йол-йоруқлиримни пүтүн исраил хәлқигә үгитиңлар : Мошу айниң онинчи күни һәр бир аилиниң аилә башлиғи өз аилиси үчүн Худаға қурванлиқ қилишқа бир қой яки өшкә тәйярлисун .
02012004	Әгәр аилисидә адәм аз болуп , бир мални йәп болалмиса , уни хошниси билән бирлишип қурванлиқ қилип , гөшини адәм сани вә истимал миқдариға қарап тәхсим қилсиму болиду .
02012005	Лекин қурванлиққа ишлитилидиған мал бир яшлиқ мәйипсиз қошқар яки текә болуши керәк .
02012006	Пүтүн исраил аилилири талланған мални мошу айниң он төртинчи күнигичә яхши сақлап , шу күни кәчтә сойсун .
02012007	Андин униң қенидин бир аз елип , мал йейилгән өйниң ишигиниң беши вә кешигигә сүркәп қойсун .
02012008	Шу кечиси гөшни кавап қилип , аччиқ-чүчүк көктат вә петир нан билән йесун .
02012009	Гөшни хам пети яки суда пиширип йемәй , пүтүн мални бешидин туйиғиғичә ич бағри билән қошуп кавап қилип йесун .
02012010	Ешип қалғинини әтисигә қалдурмай , шу кечила көйдүрүвәтсун .
02012011	Гөшни йегән вақтиңларда , худди сәпәргә тәйярланғандәк белиңларни чиң бағлап , чоруғуңларни кийип , қолуңларға һасаңларни тутуп чапсан йәңлар . Бу Пәрвәрдигар өтүп кетидиған күндур .
02012012	У кечиси Мән пүтүн Мисирни кезип , мәйли адәм яки малниң болсун , тунҗа әркәклириниң һәммисини өлтүримән . Мисирниң барлиқ илаһлириниң үстидин һөкүм қилимән . Чүнки Мән Пәрвәрдигардурмән .
02012013	Ишик кешәклиридики қан силәр туридиған өйләрниң бәлгүси . Мән бу қанларни көргинимдә , өйлириңларға кирмәй өтүп кетимән . Мисирлиқларни җазалиған вақтимда , силәргә һеч қандақ зиян-зәхмәт йәтмәйду .
02012014	Пәрвәрдигар мундақ деди : — Силәр бу күнни хатириләп , һәр жили мошу күндә Пәрвәрдигар үчүн һейт өткүзүңлар . Бу силәрниң мәңгүлүк урпи-адитиңлар болсун .
02012015	Йәттә күнлүк һейт мәзгилидә петир нан йәңлар . Һейтниң биринчи күнила өйлириңлардики хемиртуручни ташлаветиңлар . Чүнки бу йәттә күн ичидә хемиртуруч арилаштурулған һәр қандақ йемәкликни йегән адәм исраиллар қатаридин чиқириветилиду .
02012016	Һейтниң биринчи вә йәттинчи күнлири бир йәргә җәм болуп ибадәт қилиңлар . Бу икки күндә йемәклик тәйярлаштин башқа һеч қандақ иш қилмаңлар .
02012017	« Петир нан » һейти өткүзүп туруңлар . Чүнки Мән мошу күни силәрниң һәр қайси қәбилилириңларни топ-топи билән Мисирдин елип чиқимән . « Петир нан » һейтини өткүзүш силәрниң мәңгүлүк урпи-адитиңлар болсун .
02012018	Һәр жили биринчи айниң он төртинчи күни кәчқурундин башлап жигирмә биринчи күни кәчқурунғичә , петир нан йәңлар .
02012019	Бу йәттә күн ичидә өйлириңларда хемиртуруч болмисун . Хемиртуруч арилаштурулған һәр қандақ йемәкликни йегән киши , мәйли бу жутниң адими яки яқа жутлуқ болсун , Мениң хәлқим қатаридин чиқириветилиду .
02012020	Қәйәрдә болушуңлардин қәтъий нәзәр , хемиртуруч арилаштурулған һәр қандақ йемәкликни йемәй , петир нан йәңлар .
02012021	Муса пүтүн исраилларниң ақсақаллирини чақирип , уларға мундақ деди : — Һәр бир аилә бирдин мал таллап , уни « Өтүп кетиш » һейтиниң мели сүпитидә сойсун .
02012022	Қоллириға бир тутам лепәкгүл елип , дастики қурванлиқ қилинған малниң қениға чилап , уни ишиклириниң беши вә кешигигә сүркисун . Әтиси әтигәнгичә һеч ким ишиктин чиқмисун .
02012023	Чүнки Пәрвәрдигар мисирлиқларни һалак қилиш үчүн бу зиминни кезиду . У ишик беши вә кешигидики қанни көргинидә , харап қилғучи периштәниң өйлириңларға кирип силәрни өлтүрүшигә йол қоймайду .
02012024	Силәр вә әвлатлириңлар бу қаидигә мәңгү әмәл қилиңлар . Бу силәрниң мәңгүлүк урпи-адитиңлар болсун .
02012025	Силәр Пәрвәрдигар беришкә вәдә қилған зиминға барғиниңлардиму , бу һейт мәрасимиға әмәл қилиңлар .
02012026	Әгәр пәрзәнтлириңлар силәрдин : « Бу қандақ мәрасим ? » дәп сориса ,
02012027	силәр : « Бу « Өтүп кетиш » күнини хатириләш үчүн , Пәрвәрдигарға атилип қилинған қурванлиқ мәрасимидур . Чүнки Пәрвәрдигар Мисирда мисирлиқларниң җенини алған кечидә у биз исраилларниң өйлиридин өтүп кетип , мисирлиқларни өлтүрүп , аилилиримизни сақлап қалған » , дәңлар . Исраиллар бу сөзләрни аңлап , башлирини егип Худаға сәҗдә қилишти .
02012028	Андин улар берип , Пәрвәрдигарниң Муса билән Һарунға қилған әмри бойичә иш қилди .
02012029	Шу күни йерим кечидә Пәрвәрдигар тәхттә олтарған падишаниң тунҗисидин тартип таки әң әрзимәс зиндандики мәһбусларниң тунҗисиғичә болған мисирлиқларниң тунҗа оғуллириниң һәммисиниң җенини алди , шундақла тунҗа туғулған малларниму өлтүрди .
02012030	У кечә Мисир падишаси , униң әмәлдарлири вә пүтүн мәмликәт пухралири орнидин туруп , қаттиқ жиға-зар қилишти . Чүнки адәм өлмигән бирму аилә йоқ еди .
02012031	У кечә Мисир падишаси Муса билән Һарунни чақиртип , уларға : — Дәрһал кетиңлар ! Силәр һәммә исраилларни башлап , жутумдин тез чиқип кетиңлар . Тәливиңлар бойичә берип Пәрвәрдигариңларға ибадәт қилиңлар .
02012032	Кала , қой , өшкилириңларниму елип кетиңлар . Маңиму хәйирлик дуа қилип қоюңлар , — деди .
02012033	Мисирлиқлар исраилларни өз жутидин чапсан кетишкә алдиратти . Улар : — Силәр чиқип кәтмисәңлар , биз өлүп түгәйдикәнмиз , — дейишти .
02012034	Шуниң билән исраиллар петир хемирларни тәңниләргә селип , кийим-кечәклири билән йөгәп , мүрисигә қоюп елип меңишти .
02012035	Улар йәнә Мусаниң тапилиғини бойичә мисирлиқлардин алтун-күмүч зенәт буюмлар вә кийим-кечәкләрни сорап елишти .
02012036	Пәрвәрдигар мисирлиқларни исраилларни йеқин көридиған қилип қойған еди . Шуңа улар мисирлиқлардин немә сориса , шуни бәрди . Шундақ қилип , исраиллар мисирлиқларниң байлиқлирини елип кәтти .
02012037	Исраиллар Рәмис шәһиридин Суккот шәһиригә қарап пиядә йолға чиққинида , аяллар билән балиларни һесапқа алмиғанда , пәқәт әрләрла алтә йүз миң киши еди .
02012038	Көплигән ят қәбилиликләрму уларға қошулуп , нурғун кала-қойлирини елип биллә меңишти .
02012039	Улар Мисирдин елип кәлгән хемирлардин петир нан қилди . Чүнки улар Мисирдин тез чиқип кетишкә мәҗбур болғачқа , хемир көптүрүп , йемәклик тәйярливелишқа үлгирәлмигән еди .
02012040	Исраиллар Мисирда җәми төрт йүз оттуз жил турди .
02012041	Дәл төрт йүз оттуз жил тошқан күни Пәрвәрдигарниң хәлқи исраилларниң һәр қайси қәбилилири Мисирдин чиқти .
02012042	Шу күни кечидә Пәрвәрдигар Өзи уларни Мисирдин муһапизәт қилип елип чиққан еди . Шуңа исраиллар бу кечини Пәрвәрдигарға атап , әвлаттин әвлатқичә һәр жили хатириләйдиған болди .
02012043	Пәрвәрдигар бурун Муса билән Һарунға мундақ дегән еди : — « Өтүп кетиш » һейтиниң қаидә-түзүмлири монулардин ибарәт : « Өтүп кетиш » һейтиниң қурванлиқ гөшини ят қәбилиликләр йемисун .
02012044	Лекин силәр сетивалған һәм хәтнә қилдурған қуллар йесә болиду .
02012045	Өйүңларда вақитлиқ туруватқан ятлар вә чакарлар уни йесә болмайду .
02012046	Қойниң гөши ташқириға елип чиқилмай , өйниң ичидила йейилсун . Қойниң бир тал сүйигиму сундурулмисун .
02012047	Пүтүн исраил хәлқи бу қаидә-түзүмләргә риайә қилсун .
02012048	Әгәр араңларда олтиридиған ят қәбилиликләр Пәрвәрдигарға ибадәт қилай дәп , бу һейтни өткүзүшни халиса , алди билән өз аилисидики пүтүн әрләрни хәтнә қилдурсун . Шундақ қилғанда , улар исраилларға охшаш бу һейтни өткүзәләйду . Лекин хәтнә қилинмиғанлар қойниң гөшини йемисун .
02012049	Мәйли исраиллар болсун , мәйли исраиллар арисида олтиридиған ят қәбилиликләр болсун , һәммиси мана шу қаидә-түзүмләргә әмәл қилиши лазим .
02012050	Исраиллар Пәрвәрдигарниң Муса билән Һарунға буйруған қаидә-түзүмлиригә әмәл қилди .
02012051	Пәрвәрдигар мана шу күни исраилларниң һәр қайси қәбилилирини Мисирдин елип чиқти .
02013001	Пәрвәрдигар бурун Мусаға :
02013002	— Силәр тунҗа оғлуңларни вә тунҗа туғулған әркәк мални Маңа атаңлар . Чүнки исраилларниң тунҗа оғуллири вә тунҗа туғулған әркәк маллири Маңа мәнсүптур , — дегән еди .
02013003	Муса исраил хәлқигә мундақ деди : — Бу күнни есиңларда чиң тутуңлар . Чүнки бу күн силәр қуллуқта яшиған Мисир зиминидин йолға чиққан күн . Бу күн Пәрвәрдигар зор қудрити билән силәрни у йәрдин елип чиққан күндур . Шуңа силәр һәр жили бу күни хемиртуруч арилаштурулған һәр қандақ йемәкликни йемәңлар .
02013004	Силәр Мисирдин йолға чиққан бу күн зираәтләр бих чиқарған баш баһардики бир күндур .
02013005	Пәрвәрдигар силәрни қананлар , хитлар , аморлар , һивилар вә йәбусларниң зиминлириға елип барғандин кейин , силәр һәр жили мошу вақитта бу күнни мубарәкләп һейт өткүзүңлар . Чүнки сүт вә һәсәл еқип туридиған бу үнүмлүк зиминни Пәрвәрдигар силәргә беридиғанлиғи тоғрисида әҗдатлириңларға қәсәм бәргән .
02013006	Һейт мәзгилидә йәттә күнгичә петир нан йәңлар . Йәттинчи күни Пәрвәрдигар үчүн алаһидә ибадәт мәрасими өткүзүңлар .
02013007	Бу йәттә күн ичидә петир нан йәңлар . Араңларда , һәтта зимин тәвәлигиңлардиму хемиртуруч болмисун .
02013008	Һейт күнлири силәр пәрзәнтлириңларға бу һейтниң силәрниң Мисирдин айрилған вақтиңларда Пәрвәрдигар көрсәткән пүтүн мөҗүзиләрни әсләш үчүн өткүзүлидиғанлиғини чүшәндүрүңлар .
02013009	Пәрвәрдигарниң йол-йоруқлирини һемишәм еғиздин чүшәрмәслигиңлар үчүн , бу һейт худди қолуңларға яки пешанәңларға чекип қоюлған бәлгүдәк силәргә әслитип туриду . Чүнки Пәрвәрдигар зор қудрити билән силәрни Мисирдин елип чиқти .
02013010	Шуңа силәр һәр жили мән бәлгүлигән мошу вақитта бу һейтни өткүзүңлар .
02013011	Пәрвәрдигар силәргә вә силәрниң әҗдатлириңларға вәдә қилғинидәк , у силәрни қананлиқларниң зиминиға елип келип , у йәрни силәргә тәғдим қилғандин кейин ,
02013012	силәр тунҗа туғулғанни Пәрвәрдигарға атишиңлар лазим . Пүтүн тунҗа оғул вә чарва малларниң тунҗиси Пәрвәрдигарға мәнсүп болсун .
02013013	Силәр тунҗа әркәк тәхәйниң орниға қой қурванлиқ қилсаңларму болиду . Әгәр ундақ қилмисаңлар , тәхәйниң бойнини сундуруп қурванлиқ қилиңлар . Лекин тунҗа оғуллириңларни чоқум төләм берип қайтурувелиңлар .
02013014	Кәлгүсидә оғуллириңлар : « Буниң мәнаси немә ? » дәп сориса , силәр : « Пәрвәрдигар зор қудрити билән бизни Мисирдики қуллуқтин қутулдуруп чиққан .
02013015	У чағда Мисир падишаси җаһиллиқ қилип , бизни чегаридин чиқармиған еди . Шуңа Пәрвәрдигар мисирлиқларниң тунҗа оғуллирини вә һайванлириниң тунҗа әркәк балилирини һалак қилди . Шу сәвәптин биз пүтүн чарва маллиримизниң тунҗа әркәк балилирини Пәрвәрдигарға атап қурванлиқ қилимиз . Бирақ тунҗа оғуллиримизни төләм берип қайтурувалимиз .
02013016	Бизниң бу қаидигә әмәл қилишимиз худди қолумизға яки пешанимизгә чекип қоюлған бәлгү мәлум нәрсини бизгә әслитип турғанға охшаш , бизниңму Пәрвәрдигарниң зор қудрити билән бизни Мисирдин елип чиққанлиғини әсләп турушимиз үчүндур » , дәп җавап бериңлар .
02013017	Мисир падишаси исраилларни қоюп бәргән вақитта , гәрчә уларниң филистинликләр зимини билән меңиши баридиған җайға йеқин болсиму , Худа уларни у йолға башлимиди . Чүнки Худа : « Хәлқим җәңгә учрап қалса , бәлким пушайман қилип , Мисирға қайтип кетиши мүмкин » , дәп ойлиған еди .
02013018	Шуниң үчүн Худа уларни жирақ йол билән чөлдин өткүзүп , Қизил деңиз тәрәпкә башлап маңди . Исраиллар Мисирдин чиққанда , қураллинип җәңгә тәйяр болуп маңған еди .
02013019	Муса Йүсүпниң җәсәт-сүйигиниму елип маңди . Чүнки Йүсүп өз қан-қериндашлири болған исраилниң оғуллири алдида : « Худа силәрни чоқум қутқузиду . Шу чағда силәр чоқум мениң җәсәт-сүйигимни биллә елип кетиңлар » , дәп уларни қәсәм қилдурған еди .
02013020	Исраиллар Суккот шәһиридин чиқип , чөлниң бойидики Әтам дегән йәрдә чедирлирини тикти .
02013021	Пәрвәрдигар күндүзи булут түврүги арқилиқ уларға йол башлиса , кечиси от түврүги арқилиқ уларниң йолини йорутти . Шундақ қилип , улар кечә-күндүз маңалайдиған болди .
02013022	Пәрвәрдигар күндүзи булут түврүгини , кечиси от түврүгини хәлиқтин айривәтмиди .
02014001	Пәрвәрдигар Мусаға :
02014002	— Сән исраилларға ейтқин , улар кәйнигә бурулуп , Мигдол шәһири билән деңиз арилиғидики Пи-Һаһирот дегән йәрниң йенида қонуп , чедирлирини Баал-Сәфонға қаритип деңиз бойида тиксун .
02014003	Буниң билән Мисир падишаси « Исраиллар айлинип жүрүп , ахир йолдин адишип чөлдә қамилип қалди » , дәп ойлисун .
02014004	Мән уни җаһиллаштуримән . Шуниң билән у силәрниң кәйниңлардин қоғлайду . У чағда Мән Мисир падишаси билән униң қошунини йеңимәндә , һәммә адәм Мениң қанчилик улуқлуғумни билиду . Мисирлиқларму Мениң Пәрвәрдигар екәнлигимни тонуп йетиду , — деди . Исраиллар Худаниң буйруғини бойичә у йәрдә чедирлирини тикти .
02014005	Мисир падишаси « Исраиллар қечип кәтти » дегән хәвәрни аңлап , әмәлдарлири билән биллә қарарини өзгәртип : — Биз немә үчүн шунчә ахмақлиқ қилдуқ ? Биз исраилларниң қечип кетишигә йол қоюп , нурғун қулдин мәһрум қаптуқ ! — дейишти .
02014006	Шуниң билән Мисир падишаси шаһанә җәң һарвусини тәйяр қилдуруп , қошунини башлап йолға чиқти .
02014007	Мисирдики барлиқ җәң һарвулиридин сирт , у йәнә талланған алтә йүз җәң һарвусиниму елип маңди . Һәр бир җәң һарвусиниң ләшкәр башлиғи бар еди .
02014008	Пәрвәрдигар Мисир падишасини җаһиллаштурди . Буниң билән падиша Мисирдин ғалибә билән чиқип кетиватқан исраилларниң кәйнидин қоғлиди .
02014009	Мисир қошуни , җүмлидин җәң һарвулири , атлиқ ләшкәрләр вә пиядә ләшкәрләр исраилларни таки Қизил деңиз бойидики улар чедир қурған җайғичә тохтимай қоғлап барди . У йәр Пи-Һаһиротниң йенида болуп , Баал-Сәфонниң қарши тәрипидә еди .
02014010	Исраиллар Мисир падишаси вә униң қошуниниң уларни қоғлап кәлгәнлигини көрүш билән интайин қорқуп , Пәрвәрдигарға пәрият қилди .
02014011	Улар Мусаға : — Бизни Мисирдин бу йәргә елип кәлгиниңиз немиси ? Бизни чөл-баяванда өлсун демәкчимусиз ? Һәҗәва , Мисирда биз ятқидәк гөрму тепилмасмиди ?
02014012	Өз вақтида биз сизгә : « Болди қилиң , Мисирда қул болсақ болайли » , демигәнмидуқ ? ! Қул болуш һаман чөлдә өлгәндин яхши әмәсмиди ? ! — дейишти .
02014013	Бирақ Муса уларға : — Қорқмаңлар , тәврәнмәңлар ! Бүгүн силәр Пәрвәрдигарниң силәрни қандақ қутқузидиғанлиғини көрисиләр . Силәр бүгүн көргән мисирлиқларни иккинчи көрмәйсиләр .
02014014	Пәрвәрдигар силәр үчүн җәң қилиду . Силәр шүк туруңлар , — дәп җавап қайтурди .
02014015	Пәрвәрдигар Мусаға : — Маңа йелинма ! Исраилларға « Меңиңлар » , дәп буйруғин .
02014016	Андин тайиғиңни деңизға қаритип шилтиғин . Шундақта деңиз сүйи иккигә бөлүнидудә , исраиллар қуруқ йәрдин меңип өтәләйду .
02014017	Мән мисирлиқларни җаһиллаштуримән . Шуниң билән улар силәрниң арқаңлардин қоғлайду . Буниң билән Мән Мисир падишаси , униң ләшкәрлири , җәң һарвулири вә атлиқ ләшкәрлири үстидин ғалибә қилимән . Шундақ қилип , һәммә адәм Мениң қанчилик улуқлуғумни билиду .
02014018	Мән уларни мәғлуп қилғинимда , улар Мениң Пәрвәрдигар екәнлигимни билиду , — деди .
02014019	Исраилларниң алдида йол башлап меңиватқан Худаниң периштәси әнди уларниң кәйнигә өтти . Булут түврүгиму кәйнигә өтүп ,
02014020	мисирлиқлар билән исраилларниң оттурисиға берип тохтиди . Булут мисирлиқларға қараңғулуқ чүшәрди , лекин исраилларни йорутти . Шуңа Мисир қошуни исраилларға кечичә йеқин келәлмиди .
02014021	Муса деңизға қолини шилтиди . Пәрвәрдигар бир кечә қаттиқ шәриқ шамили чиқирип , деңиз сүйини кәйнигә яндурди . Деңиз сүйи иккигә бөлүнүп қуруқлуқ пәйда болди .
02014022	Исраиллар деңиз оттурисидики қуруқлуқтин меңип , деңиздин өтти . Сулар егиз тамдәк көтирилгән һалда уларниң икки тәрипидә туратти .
02014023	Мисирлиқлар , җүмлидин падишаниң җәң һарвулири вә атлиқ ләшкәрлири уларни қоғлап , деңиздики қуруқ йолға кирди .
02014024	Таң сүзүләй дегәндә , Пәрвәрдигар от вә булут түврүги ичидин Мисир қошуниға қарап , уларни қалаймиқан қиливәтти .
02014025	Уларниң җәң һарвулириниң чақлири чүшүп қелип , улар давамлиқ меңишқа амалсиз қалди . Мисирлиқлар : — Пәрвәрдигар исраилларға ярдәм қилип , бизни мәғлуп қилди . Тез қачайли ! — дейишти .
02014026	Пәрвәрдигар Мусаға : — Деңизға қолуңни узарт , бөлүнгән су әслигә кәлсун . Мисирлиқлар вә уларниң җәң һарвулири , атлиқ ләшкәрлири суға ғәриқ болсун , — деди .
02014027	Бу таң атқан вақит болуп , Муса қолини деңизға қаритип шилтиди . Буниң билән су йәнә әслигә қайтти . Мисирлиқлар икки тәрәптин келиватқан суниң ичидин қачти . Лекин Пәрвәрдигар уларни деңизда һалак қиливәтти .
02014028	Деңиз сүйи әслигә қайтип , исраилларни қоғлиған пүтүн җәң һарвулири , атлиқ ләшкәрләр вә пүтүн Мисир қошунлириниң бириниму қалдурмай ғәриқ қиливәтти .
02014029	Лекин исраиллар қуруқ җай билән деңиздин өткәндә , су худди икки тамдәк көтирилип , икки тәрәпкә бөлүнди .
02014030	Исраиллар деңиз бойида мисирлиқларниң җәсәтлирини көргинидә , Пәрвәрдигарниң өзлирини уларниң қолидин қутқузғанлиғини билди .
02014031	Исраиллар Пәрвәрдигарниң зор қудрити билән мисирлиқларни мәғлуп қилғанлиғини көрүп , Пәрвәрдигардин қорқти вә Униңға ишәнди . Униң хизмәткари болған Мусағиму ишәнди .
02015001	Шу чағда Муса билән исраиллар Пәрвәрдигарни мәдһийиләп , мундақ нахша ейтти : « Пәрвәрдигарға һәмдусана ейтимән , чүнки У шанлиқ ғалибә қучти , Җәң һарвулири вә атлиқларни деңизға ғәриқ қилди .
02015002	Пәрвәрдигар мениң қудритим , мениң нахшам , У мени қутулдурди . У мениң Худайимдур , шуңа махтаймән Уни , У атам ибадәт қилған Худадур , шуңа мәдһийиләймән Уни .
02015003	Пәрвәрдигар җәңчидур , « Мәңгү Бар Болғучи » Униң нами ,
02015004	Деңизға ғәриқ қилди У Мисир қошуни һәм җәң һарвулирини , Қизил деңизға ғәриқ қилди У уларниң алий ләшкәр башлиқлирини .
02015005	Чоңқур деңиз жутти уларни , Улар таштәк деңизға чөкти .
02015006	Сениң оң қолуң , әй Пәрвәрдигар , қудрәттә камал тапти , Шуңа Сән , әй Пәрвәрдигар , тар-мар қилдиң дүшминиңни .
02015007	Чәксиз һәйвитиң йәр билән йәксән қилди Саңа қарши чиққанларни , Қәһәр-ғәзивиң самандәк өртиди уларни .
02015008	Күчлүк тиниғиңдин сулар тамдәк тиклинип , Деңиз теги қуруқлуққа айланди .
02015009	Дүшмән : ‹ Уларни қоғлап тутимән › , дәп җар салди . ‹ Мал-мүлкини олҗа елип , қиличлап йоқитип дәрдимни алимән › , деди .
02015010	Бирақ у чағда Сән боран чиқирип , деңизға ғәриқ қилдиң уларни . Улар гоя қоғушундәк суниң тегигә чөкти .
02015011	Әй Пәрвәрдигар , аләмдә нәдә болсун Сәндәк бир Илаһ ? Кимдә болсун Сәндикидәк һәйвәт , улуқ шан-шәрәп ? Кимму Саңа охшаш көрситәлисун мөҗүзә-карамәт ?
02015012	Оң қолуңни созған едиң , зимин жутти дүшминиңни .
02015013	Меһриң билән йетәкләйсән қутулдурған хәлқиңни , Муқәддәс маканиңға башлап келисән қудритиң билән уларни .
02015014	Буларни аңлиса титирәк басар җими аләмни , Вәһимә басар филистин хәлқини .
02015015	Идомниң әмирлири қорқушуп кетәр , Моабниң батурлирини һәм титирәк басар . Қананлиқларму вәһимигә чүшәр ,
02015016	Уларға дәһшәт вәһимә чүшәр . Көргинидә , әй Пәрвәрдигар , зор қудритиңни , Қуллуқтин қутқузған хәлқиң өтүп болғичә улар алдидин , Улар тиңирқап турушуп қалар .
02015017	Башлап келип уларни Өз теғиңға , У йәрдә уларни көчәт қилип йетиштүрәрсән . Сән Пәрвәрдигар таллиған макандур у , Муқәддәс туралғуни у йәрдә саларсән .
02015018	Әбәдил-әбәт Падиша болғайсән , әй Пәрвәрдигар ! »
02015019	Мисирниң җәң һарвулири вә атлиқ ләшкәрлири деңиздики қуруқ йолға киргәндә , Пәрвәрдигар деңиз сүйини бирләштүрүп , уларни суға ғәриқ қиливәткән еди . Бирақ исраиллар болса , деңизниң оттурисидики қуруқ йәрдин меңип деңиздин өтүп кәткән еди .
02015020	Һарунниң һәдиси Мәрийәм пәйғәмбәр қолиға дап тутқан еди , нурғун аялларму униң билән биллә дап челип , уссул ойнашти .
02015021	Мәрийәм Худани мәдһийиләп , уларға мундақ нахша ейтип бәрди : « Пәрвәрдигарға һәмдусана болғай , чүнки У шанлиқ ғалибә қучти . Җәң һарвулири вә атлиқларни деңизға ғәриқ қилди » .
02015022	Кейин Муса исраилларни Қизил деңиздин башлап , Шур чөлигә елип кәлди . Улар чөлдә уда үч күн меңип , су тапалмай ,
02015023	ахир Мараһқа йетип кәлди . У йәрниң сүйи аччиқ болуп , ичкили болматти . Шуңа у йәр Мараһ дәп аталди .
02015024	Халайиқ Мусадин : — Немә ичимиз ? — дәп , униңға наразилиқ билдүрди .
02015025	Муса Пәрвәрдигарға йелинип тәләп қилған еди , Пәрвәрдигар униңға бир шахни көрсәтти . У шахни суға ташлиған еди , аччиқ су ичкили болидиған татлиқ суға айланди . Пәрвәрдигар уларни синаш үчүн , у йәрдә уларға Өз тәләп вә шәртлирини елан қилди .
02015026	Пәрвәрдигар : — Әгәр силәр Пәрвәрдигар Худа болған Мениң сөзүмгә қулақ селип , Мениң нәзәримдики дурус ишларни қилип , Мениң әмир-пәрманлиримға толуқ әмәл қилсаңлар , у чағда Мән мисирлиқларға кәлтүргән кесәлләрни силәргә кәлтүрмәймән . Мән силәргә шипалиқ беридиған Пәрвәрдигардурмән , — деди .
02015027	Андин кейин улар Елим дегән йәргә йетип кәлди . У йәрдә он икки булақ , йәтмиш түп хорма дәриғи бар еди . Шуңа улар су бойида чедирлирини тикти .
02016001	Пүтүн исраиллар Елим дегән йәрдин жүрүп кәтти . Улар Мисирдин кетип бир йерим айдин кейин , Елим билән Синай теғиниң арилиғидики Сийн чөлигә йетип барди .
02016002	Чөлдә улар Муса билән Һарунға наразилиқ билдүрүп ,
02016003	уларға : — Пәрвәрдигар бизни Мисирда өлтүрүвәткән болсиму болар екән . У йәрдә һеч болмиғанда қазанни чөрәдәп олтирип , гөш вә башқа йемәкликләрни тойғидәк йәттуқ . Лекин силәр бизни чөлгә елип келип , бу йәрдә ачлиқтин өлтүрмәкчи болуватисиләр , — дейишти .
02016004	Буниң билән Пәрвәрдигар Мусаға : — Мән асмандин йемәклик яғдуримән . Исраиллар һәр күни чиқип шу күнлүк озуғини жиғивалсун . Бу арқилиқ Мән уларни синап , уларниң йол-йоруқлиримға бойсунған яки бойсунмиғанлиғиға қараймән .
02016005	Һәр һәптиниң алтинчи күни кәлгәндә , улар икки күнлүк озуқни жиғивалсун , — деди .
02016006	Шуңа Муса билән Һарун исраилларға : — Бүгүн кечә силәрни Мисирдин елип чиққучиниң Пәрвәрдигар екәнлигини билисиләр .
02016007	Әтә әтигәндә Пәрвәрдигарниң улуқлуғини көрисиләр . Рәнҗигәнлигиңлар Униң қулиғиға йәтти . Силәрниң наразилиғиңлар Униңға қаритилғандур . Бизгә қарши наразилиқ билдүргидәк биз ким едуқ ?
02016008	Пәрвәрдигар кәчтә силәргә гөш бериду . Әтигәндә силәрни тойғидәк нан билән тәминләйду . Чүнки У силәрниң рәнҗигәнлигиңларни аңлиди . Силәрниң биздин рәнҗигиниңлар , әмәлиятта Пәрвәрдигардин рәнҗигәнлигиңлардур ! — деди .
02016009	Андин Муса Һарунға : — Сән берип , пүтүн халайиққа : « Пәрвәрдигарниң алдиға жиғилиңлар , чүнки У силәрниң наразилиғиңларни аңлиди » дегин , — деди .
02016010	Һарун пүтүн халайиққа гәп қиливатқан вақтида , улар чөллүккә қариведи , Пәрвәрдигарниң парлақ нуриниң булутлар арисида чақнап турғанлиғини көрди .
02016011	Шу чағда Пәрвәрдигар Мусаға мундақ деди :
02016012	— Мән исраилларниң рәнҗигәнлигини аңлидим . Сән уларға : « Худа ‹ Кәчқурун гөш , әтигәндә тойғидәк нан йәйсиләр . Буниң билән силәр Мениң Пәрвәрдигариңлар Худа екәнлигимни билисиләр › деди » , дегин .
02016013	Кәчқурун сан-санақсиз бөдүнә учуп келип , пүтүн қараргаһни қаплиди . Әтиси сәһәрдә қараргаһниң әтрапидики йәр йүзигә шәбнәм чүшкән еди .
02016014	Шәбнәм парланғандин кейин , чөллүкниң йәр йүзидә непиз бир қәвәт қирудәк нәрсә көрүнди .
02016015	Исраиллар буниң немә екәнлигини билишәлмәй , бир-биридин : — Бу немиду ? — дәп сорашти . Муса уларға : — Бу болса , Пәрвәрдигар силәргә ата қилған йемәклик .
02016016	Пәрвәрдигар һәр бириңларни өз еһтияҗиға қарап , һәр аилә киши бешиға икки қачидин жиғивалсун , дәп буйруған , — деди .
02016017	Исраиллар Худаниң әмри бойичә иш қилди . Бәзиләр көпирәк жиғивалди , бәзиләр азирақ жиғивалди .
02016018	Көпирәк « Қиру » жиғивалғанларниң ешип қалмиди , аз жиғивалғанларниңму кемип қалмиди . Һәммисиниң жиғивалғини өз еһтияҗиға дәлму-дәл еди .
02016019	Муса уларға : — Йемәкликни иккинчи күнигә ашуруп қоюшқа рухсәт йоқ , — деди .
02016020	Лекин бәзиләр Мусаниң сөзини аңлимай , әтиси әтигәнгә бир аз ашуруп қойди . Бирақ ашуруп қоюлған йемәкликниң һәммиси қурутлап сесип кәтти . Шуниң билән Муса уларға хапа болди .
02016021	Һәммә адәм һәр күни әтигәндила чиқип , өзигә еһтияҗлиқ йемәклик жиғивалатти . Чүнки күн қизиған вақитта йемәклик ерип кетәтти .
02016022	Алтинчи күни улар икки һәссә артуқ , йәни һәр киши төрт қачидин йемәклик жиғивалди . Хәлиқ ичидики ақсақаллар бу ишни Мусаға мәлум қилди .
02016023	Муса уларға : — Пәрвәрдигар : « Әтә дәм елиш күни . Бу күн Пәрвәрдигарға атилиши керәк . Бүгүн отта қақлап вә суда қайнитип пиширидиғанлириңларни халиғиниңларчә пишириңлар . Ешип қалғинини әтигә қалдуруңлар » , дәп буйруған , — деди .
02016024	Улар Мусаниң тапшуруғи бойичә ешип қалған йемәкликләрни иккинчи күнигә қалдурғинида , қурутлапму қалмиди , сесипму қалмиди .
02016025	Муса уларға : — Бүгүн мошу йемәкликләрни йәңлар . Чүнки Пәрвәрдигарға атилидиған дәм елиш күнидә силәр йәрдин һеч қандақ йемәклик тапалмайсиләр .
02016026	Силәр чоқум алтә күн ичидә йемәклик жиғивелиңлар , йәттинчи күни дәм елиш күни болуп , бу күни һеч нәрсә тапалмайсиләр , — деди .
02016027	Йәттинчи күни бәзиләр йәнила йемәклик жиққили чиққан еди . Лекин улар һеч нәрсә тапалмиди .
02016028	Пәрвәрдигар Мусаға : — Бу хәлиқ һелиғичә Мениң әмир-пәрманлиримни рәт қиливатамду ?
02016029	Есиңларда тутуңларки , Мән болсам Пәрвәрдигардурмән . Мән силәргә дәм елиш күнини ата қилдим . Шу сәвәптин алтинчи күни силәргә икки күнлүк йемәклик бәрдим . Йәттинчи күни һәммә адәм сиртқа чиқмай , өйидә олтарсун , — деди .
02016030	Шуңа исраиллар йәттинчи күни иш қилмай дәм елишти .
02016031	Исраиллар бу йемәкликни манна дәп атиди . У ашкөкиниң уруғиға охшаш ақ рәңлик болуп , тәми һәсәл қошулған нанға охшатти .
02016032	Муса уларға : — Пәрвәрдигар бизгә : « Әвлатлириңларниң Мениң силәрни Мисирдин елип чиқип , чөл-баяванда йемәклик билән тәминлигәнлигимни билиши үчүн маннидин икки қача сақлап қоюңлар » дегән , — деди
02016033	вә Һарунға : — Бир комзәккә икки қача кәлгидәк манна елип , әвлатлиримизға сақлап қоюш үчүн , уни Пәрвәрдигарниң һозурида қоюп қойғин , — деди .
02016034	Вақти кәлгәндә , Һарун Пәрвәрдигарниң Мусаға чүшәргән әмри бойичә комзәкни келишим сандуғиниң ичигә , пәризләр йезилған таш тахтиларниң алдиға қоюп сақлап қойди .
02016035	Исраиллар таки терилғу йери бар болған Қанан зиминиға берип олтирақлашқичә , җәми қириқ жил манна йеди .
02016036	( Әйни заманда өлчәм қачисиниң сиғими жигирмә литр нәрсә патқидәк еди . )
02017001	Исраил хәлқи Сийн чөлидин чиқип , Пәрвәрдигарниң йол-йоруғи билән қәдәмму қәдәм сәпәр қилип , Рәфидимдә қонди . Бирақ у йәрдә су йоқ еди .
02017002	Шуңа улар йәнә Мусадин рәнҗип : — Бизгә ичкили су бәргәйсиз ! — деди . Муса уларға : — Силәр немишкә рәнҗийсиләр ? Немишкә Пәрвәрдигарни синайсиләр ? — деди .
02017003	Лекин халайиқ интайин уссап кәткәчкә , Мусаға давамлиқ наразилиқ билдүрүп : — Бизни Мисирдин зади немишкә елип чиқтиңиз ? Сиз бизни , балилиримизни вә чарва маллиримизни уссизлиқтин өлтүрмәкчиму ? — деди .
02017004	Шуниң билән Муса Пәрвәрдигарға йелинип : — Халайиқни қандақ қилай ? Улар мени чалма-кесәк қилип өлтүридиған йәргә йәтти , — деди .
02017005	Пәрвәрдигар Мусаға : — Сән исраилларниң ақсақаллиридин бир нәччисини елип хәлиқ алдидин өт . Қолуңға Нил дәриясиға урған таяқни еливал .
02017006	Мән сениң алдиңда Синай теғидики бир ғар ташниң үстидә туримән . Сән ғар ташни урғиниңда , силәргә ичкили су чиқиду , — деди . Муса исраил ақсақаллириниң алдида шундақ қилғанда , су етилип чиқти .
02017007	Муса у йәрни Масса вә Мәриба дәп атиди . Чүнки исраиллар у йәрдә рәнҗип , Пәрвәрдигарни синимақчи болған еди . Улар : « Пәрвәрдигар зади аримизда барму-йоқ ? » дейишкән еди .
02017008	Амаләкләр Рәфидимгә келип , исраилларға һуҗум қилди .
02017009	Муса Йәшуға : — Сән әтә амаләкләр билән җәң қилиш үчүн адәм таллиғин . Мән болсам қолумға Худа маңа елип жүрүшкә әмир қилған таяқни тутуп тағниң чоққисида туримән , — деди .
02017010	Йәшу Мусаниң тапшуруғи бойичә амаләкләр билән җәң қилди . Муса , Һарун вә Хурлар тағниң чоққисиға чиқип җәңни күзәтти .
02017011	Муса қолини көтәрсә , исраиллар үстүн келәтти . Қолини чүшәрсә , амаләкләр үстүн келәтти .
02017012	Мусаниң қоллири телип қалғанда , Һарун билән Хур бир ташни йөткәп келип , Мусани униң үстигә олтарғузуп , таки күн патқичә икки йенида Мусаниң қоллирини йөләп турди .
02017013	Шундақ қилип , Йәшу амаләкләр қошунини қиличлап , уларниң үстидин ғалибә қилди .
02017014	Андин Пәрвәрдигар Мусаға : — Кейинки әвлатларниң бүгүнки ғалибини унтумаслиғи үчүн йезип қалдурғин . Йәшуға амаләкләрни пүтүнләй йоқитидиғанлиғимни йәткүзүп қой , — деди .
02017015	Шуниң билән Муса бир қурванлиқ суписини ясап , униң намини « Пәрвәрдигар туғумдур » , дәп атиди .
02017016	У : — Пәрвәрдигарниң туғини егиз көтиримән ! Пәрвәрдигар әвлаттин әвлатқичә амаләкләр билән җәң қилғай , — деди .
02018001	Мусаниң қейинатиси — Мидиян роһанийи Йетро , Худаниң Муса вә исраилларға қилған яхшилиқлиридин , йәни Худаниң исраилларни Мисирдин елип чиққанлиғидин хәвәр тапти .
02018002	Муса бурунла аяли вә балилирини қейинатисиниң йениға әвәтивәткән еди .
02018003	Тунҗа оғлиниң исми Гәршом болуп , Муса « Мән яқа жутта мусапир болуп турған ят адәм » , дәп шу исимни қойған еди .
02018004	Иккинчи оғлиниң исми Елийәзәр болуп , Муса « Атам ибадәт қилған Худа маңа ярдәм қилип , мени Мисир падишасиниң өлтүрүветишидин қутқузуп қалди » , дәп шу исимни қойған еди .
02018005	Йетро Мусаниң аяли вә икки оғлини елип , чөллүккә , йәни Муса қараргаһ қилған муқәддәс тағниң йениға кәлди .
02018006	У қараргаһқа кириштин бурун , Мусаға өзиниң қизи вә икки нәврисини елип кәлгәнлиги тоғрисида хәвәр йоллиған еди .
02018007	Шуңа Муса қейинатисиниң алдиға чиқип , тазим қилип , сөйүшүп көрүшти . Улар өз-ара аманлиқ сорашқандин кейин , Мусаниң чедириға кирди .
02018008	Муса униңға Пәрвәрдигарниң исраилларни қутқузуш үчүн Мисир падишаси вә униң пухралириға қилған барлиқ ишлирини ейтип бәрди . У йәнә исраилларниң йол бойи дуч кәлгән қийинчилиқлирини вә Пәрвәрдигарниң уларни қандақ қутқузғанлиғиниму сөзләп бәрди .
02018009	Йетро буларни аңлап интайин хошал болди .
02018010	У : — Пәрвәрдигарға мәдһийиләр ейтилғай ! У силәрни Мисир падишаси вә мисирлиқларниң чаңгилидин қутқузуп чиқти . Исраил хәлқини қуллуқтин азат қилди .
02018011	Мән Пәрвәрдигарниң пүткүл илаһлардин улуқлуғини әнди билдим . Чүнки мисирлиқлар исраилларни шу қәдәр харлиғинида , У Өз қудритини көрсәтти , — деди .
02018012	Буниң билән Йетро Худаға көйдүрмә қурванлиқ вә башқа қурванлиқларни атиди . Һарун вә исраилларниң һәммә ақсақаллири униң билән биллә Худа алдида қурванлиқ қилинған таамларни йеди .
02018013	Әтиси Муса әтигәндин кәчкичә хәлиқ ичидики маҗраларни бир тәрәп қилиш билән мәшғул болди .
02018014	Бу әһвални көргән Мусаниң қейинатиси Йетро Мусаға : — Мунчивала халайиқ әтигәндин кәчкичә сениң йол-йоруқ беришиңни күтүп турушса , маҗраларни өзәң ялғуз бир тәрәп қилишиң қандақ гәп ? — деди .
02018015	Муса униңға : — Халайиқ бу йәргә келип , мәндин Худаниң әмрини сорайду әмәсму ? !
02018016	Икки адәм оттурисида маҗра туғулса , улар мени издәйду . Кимниң һәқ , кимниң наһәқлиғини айрип , Худаниң қануни вә йол-йоруқлирини уларға мән йәткүзимән , — дәп җавап бәрди .
02018017	Йетро униңға : — Бундақ қилғиниң яхши әмәс .
02018018	Бундақ кетивәрсә , өзәңниму , әтрапиңдики қериндашлириңниму чарчитип қойисән . Бунчивала көп жүкни өз үстүңгила еливалсаң , өзәң ялғуз һәл қилип болалмайсән .
02018019	Мән саңа мәслиһәт берәй , Худаму сениң билән биллә болиду . Сән давамлиқ хәлиққә вәкиллик қилип , Худа алдиға берип , хәлиқ арисидики маҗраларни Худаға мәлум қил .
02018020	Худаниң қануни вә йол-йоруқлирини хәлиққә үгитип , уларға қандақ яшашни вә уларниң қандақ борчи барлиғини уқтурғин .
02018021	Буниңдин башқа , йәнә җамаәт ичидин қабилийәтлик , Худаға садақәтмән , ишәнчлик вә пара йемәйдиған кишиләрни таллап , миң беши , йүз беши , әллик беши вә он беши қилип тайинлиғин .
02018022	Уларға хәлиқ ичидики даваларни өз вақтида сорашни тапшурғин . Улар қийинирақ даваларда сениң алдиңға келип , ушшақ-чүшәк маҗраларни өзлири бир тәрәп қилса болиду . Шундақ болғанда , улар сениң вәзипәңни орунлишип , жүкүңни йениклитиду .
02018023	Әгәр сән Худаниң йол-йоруғи бойичә шундақ қилсаң , хәлиқниң дегән йеридин чиқалайсән . Хәлиқниң маҗралириму тез һәл болиду , — деди .
02018024	Муса қейинатисиниң мәслиһитини қобул қилип , униң дегини бойичә иш қилди .
02018025	У исраиллар ичидин қабилийәтлик кишиләрни таллап , миң беши , йүз беши , әллик беши вә он беши қилип тайинлиди .
02018026	Улар җамаәтниң дава ишлирини өз вақтида сорайдиған болди . Ушшақ-чүшәк маҗраларни өзлири бир тәрәп қилип , қийинирақ даваларда болса , Мусадин йол-йоруқ сорашти .
02018027	Кейин Йетро Муса билән хошлишип жутиға қайтти .
02019001	Исраиллар Мисирдин чиқип дәл икки ай болған күни Синай чөлигә йетип келип ,
02019002	Синай теғи бағрида чедир тикти . Улар Рәфидимдин йолға чиқип , бу йәргә кәлгән еди .
02019003	Муса Худаниң һозурида болуш үчүн таққа чиқти . Пәрвәрдигар тағдин Мусаға җараңлиқ авазда мундақ деди : — Яқупниң әвлатлири болған исраилларға мону сөзлиримни ейтқин :
02019004	« Силәр Мән Пәрвәрдигарниң мисирлиқларни қандақ бир тәрәп қилғанлиғимни көрдүңлар . Мән худди ана бүркүт балилирини дүмбисигә миндүрүп елип жүргәндәк , силәрни йенимға елип кәлдим .
02019005	Шуңа әгәр силәр Маңа бойсунуп , келишимимгә әмәл қилсаңлар , нурғунлиған хәлиқләр арисидин силәрни Маңа мәнсүп қиммәтлик хәлиқ қилимән . Чүнки пүтүн дуния Маңа тәвә .
02019006	Силәр Мениң падишалиғимниң роһанийлири вә Маңа аталған хәлиқ болисиләр » . Жуқуриқи сөзлиримни исраилларға йәткүзүп қойғин .
02019007	Буниң билән Муса тағдин чүшүп , хәлиқ ичидики ақсақалларни жиғип , Пәрвәрдигар униңға буйруған сөзләрни уларға йәткүзди .
02019008	Улар бирдәк : — Биз чоқум Пәрвәрдигарниң дегини бойичә иш қилимиз , — деди . Муса таққа чиқип , уларниң җававини Пәрвәрдигарға йәткүзди .
02019009	Пәрвәрдигар Мусаға : — Мән қоюқ булут ичидә сениң йениңға келимән . Сениң билән қилишқан сөһбитимизни хәлиқ аңлап туриду . Шуниң билән улар һәр дайим саңа ишиниду , — деди . Муса исраилларниң җававини Пәрвәрдигарға йәткүзгәндин кейин ,
02019010	Пәрвәрдигар униңға : — Сән хәлиқниң йениға берип , уларни бүгүн вә әтә өзлирини Маңа атап , кийим-кечәклирини тазилашқа чақир .
02019011	Өгүнлүккичә һәммә тәйярлиқни пүткүзсун . Чүнки у күни Мән исраил хәлқиниң көз алдидила Синай теғиға чүшимән .
02019012	Бирақ сән тағниң әтрапиға өтүшкә болмайдиған чегара бәлгүләп , уларға таққа чиқмаслиқни , һәтта тағниң бағриғиму йеқин кәлмәсликни ейтқин . Кимду-ким бу таққа бир қәдәм басса , өлүмгә мәһкүм қилинсун .
02019013	Ундақ адәмләргә қол тәккүзүлмәй , улар йә чалма-кесәк қилинип , яки оқ-я билән етип өлтүрүлсун . Буниңға хилаплиқ қилғанлар мәйли адәм яки чарва мал болушидин қәтъий нәзәр , тирик қалдурулмисун . Пәқәт канай узағирақ челинғандила , андин халайиқ тағ бағриға кәлсун , — деди .
02019014	Муса тағдин чүшүп , хәлиқниң паклинип , кийим-кечәклирини жуюшини буйриди .
02019015	Муса уларға : — Өгүнлүккичә һәммә тәйярлиқларни пүткүзүңлар , аялларға йеқинлашмаңлар , — деди .
02019016	Үчинчи күни әтигәндә һава гүлдүрләп , чақмақ чеқип , тағда бир парчә қоюқ булут пәйда болди . Канайниң қаттиқ нәрә авази аңланди . Қараргаһтикиләр буни аңлап , қорқуп титришип кәтти .
02019017	Муса уларни қараргаһтин башлап чиқип , Худаниң алдиға һазир қилди . Улар тағниң түвидә өрә турушатти .
02019018	Пүтүн Синай теғини ис-түтәк қаплиди , чүнки Пәрвәрдигар у йәргә от ичидә чүшкән еди . Бу ис-түтәк хумданниң түтүнигә охшатти . Пүтүн тағ қаттиқ тәврәп кәтти .
02019019	Бу чағда канайниң авази барғансири күчәйди . Муса сөз қилди , Худа униңға гүлдүрмома билән җавап қайтурди .
02019020	Пәрвәрдигар тағниң чоққисиға чүшүп , Мусани таққа чиқишқа чақирди . Муса таққа чиқти .
02019021	Пәрвәрдигар униңға : — Сән тағдин чүшүп халайиқни агаһландур . Чегаридин һалқип Мени көргили кәлмисун . Болмиса , улар һалак болиду .
02019022	Мән үчүн хизмәт қилидиған роһанийларму өзини Маңа атап болуп , андин хизмитимдә болсун . Болмиса уларни һалак қилимән , — деди .
02019023	Муса Пәрвәрдигарға : — Хәлиқ бу йәргә чиқалмайду , чүнки Сән бизниң бу тағни муқәддәс тағ дәп атишимизни вә тағниң әтрапиға чегара бәлгүлишимизни буйриған едиң , — деди .
02019024	Пәрвәрдигар Мусаға : — Сән чүшүп Һарунни башлап келивәр . Лекин роһанийлар билән халайиқ чегаридин һалқип бу йәргә чиқмисун . Болмиса , Мән уларни җазалаймән , — деди .
02019025	Шуниң билән Муса тағдин чүшүп , халайиқниң йениға берип , Пәрвәрдигарниң сөзини уларға йәткүзди .
02020001	Худа сөз қилип , мундақ деди :
02020002	— Мән сени қул болуп яшиған Мисирдин елип чиққан Пәрвәрдигариң Худадурмән .
02020003	Маңила ибадәт қил . Мәндин башқа һеч қандақ илаһиң болмисун .
02020004	Ибадәт қилиш үчүн , мәйли асмандики , йәрдики , йәр астидики яки судики һәр қандақ нәрсиләрниң шәклидә бут ясима .
02020005	Һәр қандақ бутқа ибадәт қилма яки хизмәт қилма . Чүнки Мән сениң Пәрвәрдигариң Худадурмән . Пәрвәрдигариң Худа болған Мән қизғинидиған Худадурмән . Мениңдин башқиға ибадәт қилсаң , һәргиз кәңчилик қилмаймән . Мәндин нәпрәтләнгәнләрни һәтта нәврә-чәврилиригичә җазалаймән .
02020006	Лекин Мени сөйидиған , әмирлиримгә бойсунғанларниң сансизлиған әвлатлириғичә меһриванлиқ қилимән .
02020007	Муқәддәс намимни орунсиз тилға алма . Кимду-ким Мениң намимни орунсиз тилға алса , Мән — Пәрвәрдигариң болған Худа уни чоқум җазалаймән .
02020008	Дәм елиш күнини муқәддәс күн билип , униңға әмәл қил .
02020009	Алтә күн ишләп , тегишлик һәммә ишлириңни қиливал .
02020010	Йәттинчи күн Маңа аталған күн болуп , бу күни мәйли сән бол , пәрзәнтлириң , қуллириң , чарва маллириң яки жутуңда мусапир болуп туруватқан ят адәмләр болсун , һеч қандақ иш қилмисун .
02020011	Мән — Пәрвәрдигар алтә күн ичидә асман , зимин вә униңдики пүткүл мәвҗудатларни яраттим . Лекин йәттинчи күни дәм алдим . Шуңа Мән — Пәрвәрдигар дәм елиш күнини бәхитлик күн қилип , муқәддәс күн дәп бәлгүлидим .
02020012	Ата-анаңни һөрмәт қил . Шу чағда Мән саңа ата қилмақчи болған зиминда узақ өмүр сүрисән .
02020013	Қатиллиқ қилма .
02020014	Нека садиқлиғини бузма .
02020015	Оғрилиқ қилма .
02020016	Ялған гувалиқ бәрмә .
02020017	Башқиларниң өй-имарәтлири , әр-хотуни , қуллири , кала яки башқа тәәллуқатлириға көз қириңни салма .
02020018	Халайиқ гүлдүрмома вә канай авазлирини аңлап , чақмақ вә тағдин пуқирап чиқиватқан ис-түтәкни көрүп , қорқуп титришип кәтти . Улар жирақ турушуп ,
02020019	Мусаға : — Бизгә сәнла сөз қилғайсән , чоқум аңлаймиз . Худа бизгә Өзи беваситә сөз қилмиғай . Болмиса , һалак болидиған охшаймиз , — деди .
02020020	Муса уларға җававән : — Қорқмаңлар , Худаниң бу йәргә келиши , силәрни синаш үчүн , силәрни һемишәм Өзидин қорқуп , гунадин хали болушқа дәвәт қилиш үчүндур , — деди .
02020021	Лекин кишиләр йәнила жирақта турушатти . Пәқәт Мусала Худани қоршап турған қара булутниң йениға барди .
02020022	Пәрвәрдигар Мусаға мундақ деди : — Сән берип исраилларға мону сөзлиримни йәткүзгин : Силәр Мениң асмандин силәргә сөз қилғанлиғимни көрдүңлар .
02020023	Силәр өзәңларға алтун яки күмүчтин һәр қандақ шәкилдә бут ясап , уларға сәҗдә қилмаңлар . Маңила ибадәт қилиңлар .
02020024	Топидин Мән үчүн бир қурванлиқ суписини ясап , үстигә көйдүрмә қурванлиқ вә аманлиқ қурванлиққа ишлитишкә кала , қой вә өшкиләрни қоюңлар . Мән силәрниң Маңа ибадәт қилишиңларға бәлгүләп бәргән җайларға келип , силәргә бәхит ата қилимән .
02020025	Әгәр Маңа атап таштин қурванлиқ суписини ясисаңлар , силиқланған таштин ясимаңлар . Чүнки әсвап тәккән ташни қобул қилмаймән .
02020026	Маңа пәләмпәй билән чиқидиған қурванлиқ суписини ясимаңлар . Болмиса пәләмпәйдин чиққичә , номуслуқ йериңлар көрүнүп қалиду .
02021001	— Сән исраил хәлқигә төвәндики қаидә-низамларни елан қил :
02021002	Әгәр бири ибранийлар ичидин қул сетивалған болса , қул пәқәт алтә жил униң үчүн хизмәт қилсун . Йәттинчи жили униңға әркинлик берилсун һәм ғоҗайиниға һеч қандақ һәқ төлимәй кетивәрсун .
02021003	Әгәр у саңа қул болғандин кейин некалиқ болған болса , кетидиған вақтида аялини елип кетишкә болмайду . Әгәр у саңа қул болуштин илгири некалиқ болған болса , аяли билән биллә әркинликкә ериштүрүлсун .
02021004	Әгәр ғоҗайин униңға хотун елип берип , бу хотун униңға қиз-оғул пәрзәнтләр туғуп бәргән болса , бу аял вә бала-җақилар ғоҗайинға тәвә болиду . Пәқәт ялғуз өзила әркинликкә еришәләйду .
02021005	Әгәр у : « Мән ғоҗайинимни вә хотун-балилиримни яхши көримән . Мән әркин болушни халимаймән » десә ,
02021006	ғоҗайини уни ибадәт орниға елип барсун һәм уни ишик яки ишик кешигигә йөләндүрүп турғузуп , бегиз билән униң қулиғини тешип қойсун . Бу у қулниң ғоҗайиниға өмүрвайәт хизмәт қилидиғанлиғиниң бәлгүси болиду .
02021007	Әгәр бири қизини хизмәткар қилип сетивәткән болса , у қиз әрләргә охшаш һәқсиз әркин болуп кетәлмәйду .
02021008	Әгәр ғоҗайин уни әмригә елиш үчүн сетивалған болса , лекин кейин уни яхши көрмисә , ундақта ғоҗайин қиз тәрәпниң һәқ төләп қизини әркин қилишиға пурсәт бериши керәк . Ғоҗайинниң уни ятларға сетиш һоқуқи болмайду . Чүнки ғоҗайин униңға вапасизлиқ қилғандур .
02021009	Әгәр ғоҗайин уни оғлиға елип бәргән болса , уни өз қизидәк көрсун .
02021010	Әгәр ғоҗайин хизмәткарни хотунлуққа елип туруп , униң үстигә йәнә башқа хотун алған болса , у чоқум хизмәткарниң йемәк-ичмиги , кийим-кечиги вә униң җинсий еһтияҗиниң һаҗитидин бурунқидәк чиқсун .
02021011	Әгәр ғоҗайин бу үч түрлүк борчини өтәлмисә , хизмәткардин һәқ алмай , униңға әркинлик бәрсун .
02021012	— Кимду-ким бир адәмни уруп өлтүрүп қойса , у өлүмгә һөкүм қилинсун .
02021013	Һалбуки , әгәр бу иш мәхсәтсиз һалда вә Мениң йол қоюшум билән йүз бәргән болса , Мән буни қилғучиниң қечип бериши үчүн бир җай орунлаштуримән .
02021014	Бирақ әгәр бири башқиларни қәстән өлтүргән болса , гәрчә у паналиқ тиләш үчүн Мениң қурванлиқ супамға қечип беривалсиму , йәнила өлүмгә буйрулсун .
02021015	Атиси яки анисини урғанлар өлүмгә һөкүм қилинсун .
02021016	Башқиларни тутувелип сатқан яки өзи елип қелип қул қилғанлар өлүмгә һөкүм қилинсун .
02021017	Атиси яки анисидин йүз өргәнләргә өлүм җазаси берилсун .
02021018	— Урушуп қалған икки кишиниң бири йәнә бирини таш яки мушт билән уруп зәхимләндүргән , гәрчә зәхимләнгән киши өлмигән болсиму , орун тутуп йетип қалған ,
02021019	бирақ һаса тутуп ташқириға чиққидәк болса , урғучи гунасиз дәп һесаплансун . Лекин яриланғучиниң вақит җәһәттики зийинини пул билән төләп бәрсун вә уни давалитип сақайтсун .
02021020	Кимду-ким қулини яки қиз хизмәткарини калтәк билән уруп өлтүрүп қойған болса , у җазаға тартилсун .
02021021	Бирақ қул ғоҗайининиң тәәллуқати болғачқа , әгәр қул бир , икки күндин кейин сақийип қалса , ғоҗайин җазаланмисун .
02021022	Әгәр икки киши урушуп қелип , мунасивәтсиз бир һамилдар аялға зиян йәткүзсә , лекин һамилдар аялда балисиниң балдур туғулуп қелишидин башқа зәхимлиниш болмиса , улар яриланған аялниң ериниң тәливи бойичә һөкүмчиләрниң тәстиғидин өткүзүлгән җәриманни төлисун .
02021023	Әгәр һамилдар аялда башқа зәхимлиниш болса , җанға җан ,
02021024	көзгә көз , чишқа чиш , қолға қол , путқа пут ,
02021025	көйүккә көйүк , зәхимгә зәхим вә көккә көк елинсун .
02021026	Әгәр бир киши қулиниң көзигә уруп униң бир көзини кор қилип қойған болса , көзиниң төләмигә у киши қулни азат қилсун .
02021027	Әгәр у киши қулиниң чишини уруп сундурувәткән болса , чишиниң төләмигә у қулни азат қилсун .
02021028	Әгәр кала адәмни үсүп өлтүрүп қойған болса , өлгән адәм мәйли әр яки аял болушидин қәтъий нәзәр , кала чоқум чалма-кесәк қилип өлтүрүлсун . Униң гөшини йейиш һарамдур . Кала егиси гунасиз дәп һесаплансун .
02021029	Әгәр у кала әзәлдинла адәм үсидиған кала болуп , башқилар калиниң егисигә агаһландуруш бәргән болсиму , бирақ кала егиси буниңға пәрва қилмай , калисини йәнила бош қоювәткән һәм бу кала адәм үсүп өлтүргән болса , кала охшашла чалма-кесәк қилип өлтүрүлсун . Кала егисиму өлүмгә һөкүм қилинсун .
02021030	Әгәр төләм төләп бериш тәләп қилинса , кала егиси өлтүрүлмәй , һаяти төләмигә тәләп қилинған бойичә төләм төләп бәрсун .
02021031	Әгәр кала башқиларниң мәйли оғли яки қизини үсүп өлтүрүп қойған болса , жуқуриқи қаидә-низам бойичә бир тәрәп қилинсун .
02021032	Әгәр кала башқиларниң қули яки қиз хизмәткарини үсүп өлтүрүп қойған болса , калиниң егиси қулниң ғоҗайиниға оттуз күмүч тәңгә төләп бәрсун . Кала охшашла чалма-кесәк қилип өлтүрүлсун .
02021033	Әгәр бирәрси қудуқниң ағзини очуқ қоюп яки колаватқан қудуқниң ағзини япмай , кала яки ешәкниң қудуққа чүшүп өлүшигә сәвәпкар болса ,
02021034	қудуқ егиси мал егисигә төләм төлисун . Өлгән мал болса қудуқ егисиниң болсун .
02021035	Әгәр мәлум бир адәмниң калиси башқа бирсиниң калисини үсүп өлтүрүп қойған болса , кала егилири үскүчи калини сетип , пулини тәң бөлүшсун һәм өлгән калиниң гөшиниму шундақ қилсун .
02021036	Әгәр ғоҗайин өз калисиниң үсидиған адити барлиғини билип туруп , уни бағлап қоймиған болса һәм бу кала башқиларниң калисини үсүп өлтүрүп қойған болса , ғоҗайин калиға кала төләп бәрсун . Калиниң өлүгини өзи елип қалсун .
02022001	Әгәр бири башқа бириниң калисини яки қойини оғрилап сетивәткән яки союп йәвәткән болса , бир калиға бәш кала , бир қойға төрт қой төлисун .
02022002	Әгәр бири кечиси башқиларниң өйигә оғрилиққа кирип тутулуп қелип өлтүрүветилгән болса , уни өлтүргүчи гунасиз дәп қаралсун .
02022003	Лекин бу иш күндүзи йүз бәргән болса , униңға қатиллиқ гунайи артилсун . Оғри оғрилиған нәрсиләрни төлисун . Әгәр униң һеч нәрсиси болмиса , өзини қул орнида сетип , зиянни төлисун .
02022004	Униң оғрилиғини кала , ешәк яки қой болушидин қәтъий нәзәр , әгәр у мал оғриниң қолида техи тирик болса , оғри мал егисигә икки һәссә артуқ төләм бәрсун .
02022005	Әгәр бири етизлиқта яки үзүмзарлиқта пада беқип , падилирини ихтияриға қоюветип , падиларниң башқиларниң етизлиғидики зираәтләрни яки үзүмләрни йейишигә йол қойса , уларниң зийинини өз етизи яки үзүмзарлиғиниң әң яхши мәһсулати билән төләп бәрсун .
02022006	Әгәр бири өз етизлиғидики чатқалларни көйдүргәндә , еһтиятсизлиқтин башқиларниң зираәтлиригә яки хаминиға от тутушуп кетип , уларни көйдүрүвәткән болса , от қойғучи барлиқ зиянни төләп бәрсун .
02022007	Әгәр бири пуллирини яки мал-мүлүклирини хошнисиға аманәт қоюп , бу нәрсиләр хошнисиниң өйидин оғриланған болса , мабада оғри тутулса , оғри оғриланған пул яки мал-мүлүкләрни икки һәссә артуқ төлисун .
02022008	Әгәр оғри тутулмиса , аманәткә алғучи сорақчиниң алдиға апирилсун . Сорақчи униң мал егисиниң нәрсилирини алған-алмиғанлиғини бәкитсун .
02022009	Һәр қандақ мал-мүлүк маҗраси тоғрисидики дава кала , ешәк , қой , кийим-кечәк яки башқа йоқалған нәрсиләргә мунасивәтлик болса , маҗралашқан икки тәрәп талаш-тартиш қилип давани бир тәрәп қилалмиса , сорақчиниң йениға берип әризә қилишсун . Сорақчи кимгә гуна бәкитсә , шу адәм икки һәссә артуқ төлисун .
02022010	Бири ешиги , калиси , қойи яки башқа улақлирини хошнисиниң қарап қоюшиға тапшурғандин кейин улақлар өлүп қалса , яриланса яки бири һайдап әкәтсә , лекин буни һеч ким көрмигән болса ,
02022011	тапшуруп алғучи хошнисиниң улақлирини алмиғанлиғи тоғрисида Худаниң намида қәсәм қилсун . Мошундақ болғанда , улақ егисиму сүрүштә қилмисун , тапшуруп алғучиму төлимисун .
02022012	Бирақ әгәр улақлар оғриланған болса , тапшуруп алғучи егисигә төләп бәрсун .
02022013	Әгәр мални жиртқуч һайванлар йәп кәткән болса , тапшуруп алғучи малниң қалдуғини әкелип испат көрсәтсун , төләп бәрмисун .
02022014	Әгәр бири башқа бириниң улиғини қәризгә алған болса , бу улақ егиси йоқ йәрдә зәхимләнгән яки өлүп қалған болса , қәриз алғучи улақни төләп бәрсун .
02022015	Әгәр егиси нәқ мәйданда болса , төлимисун . Әгәр иҗаригә алған болсиму , иҗаригә алғучи төлимисун . Чүнки у иҗарә һәққи төлигән .
02022016	Әгәр бир адәм техи башқиларға ятлиқ болушқа вәдиләшмигән қизни аздуруп , униң номусиға тәгсә , тойлуқ берип у қиз билән некалансун .
02022017	Бирақ әгәр қизниң дадиси униңға қизини беришкә қошулмиса , у адәм қизниң тойлуғиға баравәр келидиған пул төләп бәрсун .
02022018	Җодигәрлик қилған аялни тирик қалдурушқа болмайду .
02022019	Һайван билән җинсий мунасивәт қилғанлар өлүмгә һөкүм қилинсун .
02022020	Мәндин башқа һәр қандақ илаһқа қурванлиқ сунған кишигә өлүм җазаси берилсун .
02022021	— Яқа жутлуқ мусапирларни хорлима яки бозәк қилма . Өзәңларниң Мисирда мусапир болуп турғанлиғиңларни унтума .
02022022	Тул хотун , житим балиларни хорлима .
02022023	Әгәр сән уларни хорлисаң , улар Маңа налә қилип ярдәм тилисә , Мән уларниң авазини аңлап ,
02022024	дәрғәзивим билән сени қилич астида һалак қилип , хотунуңни тул , пәрзәнтлириңни житим қалдуримән .
02022025	Әгәр сән хәлқим ичидики һәр қандақ бир кәмбәғәлгә қәриз пул бәргән болсаң , пайдикәшләргә охшаш өсүм алма .
02022026	Әгәр сән башқа кишиниң чапинини гөрүгә алған болсаң , күн патқичә қайтуруп бәр .
02022027	Чүнки у пәқәт шу чапан биләнла иссиниду . Бу чапан болмиса , у немини йепинча қилип ухлисун ? У Маңа налә қилип ярдәм тилисә , униң налисини аңлаймән , чүнки рәһимдилдурмән .
02022028	Күпүрлүк қилма , хәлиқниң рәһбәрлириниму қарғима .
02022029	Маңа қилидиған баш һосулуңдин елинған буғдай , шарап , яғ һәдийәлириңни айима . Тунҗа оғлуңни Маңа ата .
02022030	Кала , қойлириңниң тунҗа балилириниму шундақ қил . Һайванлар туғулуп йәттә күн анилири билән биллә турсун , сәккизинчи күни Маңа ата .
02022031	Сән Мениң пак хәлқим болушуң керәк . Шуңа сән жиртқуч һайванлар қарнини йеривәткән малларниң гөшини йемәй , уни иштқа бәр .
02023001	— Ялған гәп-сөз тарқатма . Ялған гувалиқ берип , гунакарға ян басма .
02023002	Көп санлиқларға әгишип яманлиқ қилма . Давада гувалиқ бәргәндә , көпчиликкә ян бесип һәқни бурмилима .
02023003	Давада кәмбәғәлгиму ян басма .
02023004	Әгәр дүшминиңниң кала яки ешигиниң тенәп жүргинини көрсәң , уларни алғач келип униңға тапшуруп бәр .
02023005	Әгәр дүшминиңниң ешиги жүкни көтирәлмәй жиқилип чүшсә , көрмәскә селип кетип қалмай , униңға ярдәмлишип ешигини қопиришип бәр .
02023006	Давада кәмбәғәлләргә угал қилма .
02023007	Төһмәт чаплап әризә қилма . Бегуна тоғра адәмни өлүмгә иштәрмә , чүнки Мән бундақ яман иш қилғучиларни чоқум җазалимай қоймаймән .
02023008	Пара алма , чүнки пара көридиғанларниң көзини кор қилип , дурус адәмләрниң сөзини бурмилайду .
02023009	Яқа жутлуқ мусапирларни бозәк қилма . Чүнки Мисирда мусапир болуп турғиниңларда , яқа жуттики мусапирчилиқниң тәмини силәрму тетиған .
02023010	— Алтә жил деханчилиқ қилип , һосул жиғ .
02023011	Йәттинчи жили йәргә арам берип , бош ташлавәт . Үнүп қалған зираәтләрни кәмбәғәлләр жиғсун . Қалғинини явайи һайванатлар йесун . Үзүмзарлиғиң билән зәйтунлуғуңниму шундақ қил .
02023012	Алтә күн ишләп , йәттинчи күни арам ал . Улақлириң , қуллириң вә яқа жутлуқ мусапирларму арам алсун .
02023013	Мән — Пәрвәрдигар саңа ейтқан сөзләргә толуқ әмәл қил . Башқа илаһларниң нами билән дуа қилма . Һәтта уларниң намини тилғиму алма .
02023014	— Һәр жили Мән үчүн үч қетим һейт қил .
02023015	Алди билән « Петир нан » һейтини қил . Мениң әмрим бойичә йәттә күнлүк һейтта петир нан йә . Бу һейт һәр жили зираәтләр бих чиқарған баш баһар ейида , йәни силәр Мисирдин чиққан айда өткүзүлсун . Алдимға қуруқ қол кәлмә .
02023016	Тунҗа пишқан зираәтләрни ориғанда , ома һейти қил . Күздә һосулларни амбарға жиққиниңда , « Һосул жиғиш » һейти қил .
02023017	Һәр жили бу үч һейтта , пүткүл әрләр Маңа — Егәңлар Худаниң алдиға кәлсун .
02023018	Маңа қурванлиқ қенини болдурулған хемирдин пиширилған йемәклик билән биллә атима . Һейт мәзгилидә қурванлиқ қилинған малниң мейини әтиси әтигәнгичә сақлима .
02023019	Һәр жили тунҗа пишқан зираәтләрниң әң яхши йеридин Мениң ханамға әкирип , Маңа — Пәрвәрдигариңлар Худаға ата . Оғлақни анисиниң сүтидә пишарма .
02023020	— Периштәмни алдиңға әвәтимән . У йолларда сени қоғдап , сени Мән саңа тәйярлап қойған йәргә елип бариду .
02023021	Сән еһтият билән униң сөзигә қулақ сал , қаршилиқ көрсәтмә . Болмиса , у гунайиңларни кәчүрмәйду , чүнки у Мениң намимда келиду .
02023022	Әгәр сән сөзлиримгә қулақ селип , Мениң пүтүн әмирлиримгә әмәл қилсаң , дүшминиңгә дүшмән , рәқивиңгә рәқип болимән .
02023023	Мениң периштәм сениң алдиңда меңип , сени аморлар , хитлар , пәризиләр , қананлар , һивилар вә йәбусларниң зиминиға елип кириду . Мән болсам уларни йоқитимән .
02023024	Уларниң илаһлириға баш егип ибадәт қилма , уларниң қилиқлирини дорима , уларниң бутлирини уруп чеқивәт .
02023025	Сән пәқәт Маңа — Пәрвәрдигар Худағила ибадәт қил , йемәк-ичмигиңгә бәрикәт беримән , сени пүтүн кесәлләрдин халас қилимән .
02023026	Араңларда бойидин аҗрап кетидиған яки туғмас аяллар болмайду . Саңа узақ өмүр ата қилимән .
02023027	Сән қәйәргә барсаң , Мән шу йәрдикиләрни сениңдин чөчүйдиған , сени көрсила алди кәйнигә қаримай қачидиған қилимән .
02023028	Дүшмәнлириңни паракәндә қилип , сән ичкириләп кириштин бурунла һивилар , қананлар вә хитларни қоғлап чиқиримән .
02023029	Лекин йәрләрниң бош қелип , жиртқуч һайванларниң макани болуп қалмаслиғи үчүн , уларни һазирчә пүтүнләй қоғливәтмәймән .
02023030	Силәрниң нопусуңларниң көпийип , у зиминни қаплишиңларға әгишип , уларни аста-аста һайдап чиқиримән .
02023031	Сениң жутуңниң чегарисини Қизил деңиздин Оттура деңизғичә , Қумлуқ районидин Фират дәриясиғичә кәңәйтимән . Мән саңа йәрлик аһалини бойсундуруш қудритини беримән . Сән илгириләп киргән вақтиңда уларни һайдаветәләйсән .
02023032	Улар билән яки уларниң илаһлири билән бирәр келишим түзмә .
02023033	Уларни зиминиңда турғузма , болмиса улар сени гунаға башлайду . Әгәр сән уларниң илаһлириға ибадәт қилсаң , бу саңа әҗәллик қапқан болиду .
02024001	Пәрвәрдигар Мусаға : — Сән Һарун , Надаб , Абиһу вә исраил ақсақаллиридин йәтмиш кишини елип , бу таққа чиқип , бирликтә жирақтин Маңа сәҗдә қил .
02024002	Мениң алдимға болса ялғуз өзәңла кәл . Башқилар йеқин кәлмисун . Халайиқму сән билән таққа чиқмисун , — деди .
02024003	Муса тағдин чүшкәндин кейин , халайиққа Пәрвәрдигарниң һәммә әмирлири вә қанунлирини баян қилди . Пүтүн халайиқ : — Пәрвәрдигарниң пүтүн әмирлиригә чоқум әмәл қилимиз , — дәп бир еғиздин җавап қайтурушти .
02024004	Муса Пәрвәрдигарниң пүтүн әмирлирини хатириләвалди . Әтиси әтигәндила у тағ бағрида бир қурванлиқ суписини ясиди һәм он икки ташни тиклиди . Һәр бир таш исраилларниң он икки қәбилисиниң биригә вәкиллик қилатти .
02024005	Андин кейин Муса бир мунчә яшларни Пәрвәрдигарға көйдүрмә қурванлиқ вә аманлиқ қурванлиғи сүпитидә әркәк мозайларни қурванлиқ қилишқа әвәтти .
02024006	Муса малниң қениниң йеримини җавурға елип қоюп , йеримини қурванлиқ суписиға чачти .
02024007	Андин кейин келишимнамини қолиға елип , халайиққа жуқури аваз билән оқуп бәрди . Халайиқ : — Биз чоқум Пәрвәрдигарға бойсунуп , Униң дегини бойичә иш қилимиз , — дейишти .
02024008	Шуниң билән Муса җавурдики қанни халайиқниң учисиға сепип : — Бу қан келишим қенидур , Пәрвәрдигарниң Өз сөзлири арқилиқ силәр билән түзгән келишиминиң асасидур , — деди .
02024009	Муса , Һарун , Надаб , Абиһу вә исраил ақсақаллиридин йәтмиш киши таққа чиқишти .
02024010	Улар исраиллар етиқат қилип кәлгән Худани көрди ! Униң айиғи астида асманға охшаш сүп-сүзүк көк яқут паяндаз бар еди .
02024011	Исраил ақсақаллири Худани көрсиму , Худа уларға һеч қандақ зиян йәткүзмиди . Шундақ қилип , улар ғизаланди .
02024012	Пәрвәрдигар Мусаға : — Сән тағниң чоққисиға чиқип , Мениң йенимға кәл . Хәлиқни тәрбийиләш үчүн , Мән пүтүн қанун вә пәризләрни язған икки таш тахтини саңа тапшуримән , — деди .
02024013	Муса вә униң ярдәмчиси Йәшу қозғилип , муқәддәс таққа жуқурилап чиқти .
02024014	Меңиш алдида Муса исраил ақсақаллириға : — Биз қайтип кәлгичә , силәр бу йәрдә бизни күтүп туруңлар . Һарун билән Хур силәрниң йениңларда қалиду . Бирәр талаш-тартиш чиқса , уларниң алдиға берип һәл қилиңлар , — деди .
02024015	Буниң билән Муса Синай теғиниң чоққисиға чиқти . Бу вақитта тағни булут қаплавалди .
02024016	Пәрвәрдигарниң парлақ нури таққа чүшти . Алтә күнгичә тағни булут қаплап турди . Йәттинчи күни Пәрвәрдигар булут арисидин Мусани чақирди .
02024017	Бу парлақ нур башқа исраилларға болса гоя дәһшәтлик көйүватқан оттәк көрүнди .
02024018	Муса булутниң ичигә кирип , қириқ кечә-күндүз у йәрдә турди .
02025001	Пәрвәрдигар Мусаға мундақ деди :
02025002	— Сән исраилларға ейтқин : « Кимду-ким разимәнлик билән Маңа һәдийә сунушни халиса , һәдийә сунсун .
02025003	Силәр мундақ һәдийәләрни қобул қилиңлар : алтун , күмүч , мис
02025004	һәм көк , сөсүн вә тоқ қизил рәңлик жуң жип , кәндир жип , өшкә тивити ,
02025005	қизил боялған қошқар териси , нәпис ишләнгән териләр , акация яғичи ,
02025006	чирақ үчүн яғ , муқәддәс яғ вә исриқ үчүн хушбой дора-дәрмәкләр ,
02025007	баш роһаний кийидиған ефод билән көкрәклигигә қадилидиған йоллуқ һеқиқ вә башқа есил ташлар .
02025008	Улар Маңа бир муқәддәс туралғу ясисун . Буниң билән Мән уларниң арисида туримән .
02025009	Бу ибадәт чедирини вә униң ичидики сайманларни Мән саңа көрсәткән нусхичә оп-охшаш қилип ясисун » .
02025010	— Акация яғичидин узунлуғи бир йүз жигирмә бәш сантиметр , кәңлиги вә егизлиги йәтмиш бәш сантиметрлиқ бир сандуқ ясаңлар .
02025011	Сандуқниң ичи-сиртини сап алтун билән қаплап , чөрисигә алтундин җийәк тутуңлар .
02025012	Алтундин төрт һалқа қуйдуруп сандуқниң төрт путиға , бир тәрипигә иккидин орнитиңлар .
02025013	Сандуқни көтириш үчүн акация яғичидин икки балдақ ясап , уни алтун билән қаплап , икки яндики алтун һалқилардин өткүзүңлар .
02025014	
02025015	Икки балдақ һемишәм һалқида турсун , униңдин чиқириветилмисун .
02025016	Мән саңа беридиған , пәризләр йезилған икки таш тахта сандуқниң ичигә қоюлсун .
02025017	Сандуқниң үстидә сап алтундин узунлуғи бир йүз жигирмә бәш , кәңлиги йәтмиш бәш сантиметр келидиған сандуқ ағзини , йәни « Меһир-шәпқәт тәхтини » ясаңлар .
02025018	Алтундин икки данә « керуб » дәп атилидиған қанатлиқ мәхлуқниң һәйкилини соқуп ,
02025019	« Меһир-шәпқәт тәхтиниң » икки бешиға бирдин орнитип , тәхт билән бир пүтүн қилип бирләштүрүңлар .
02025020	Қанатлиқ һәйкәлләр удулму-удул қоюлған һаләттә тәхтниң йүзигә қаришип , қанатлирини ечип « Меһир-шәпқәт тәхтини » йепип турсун .
02025021	Мән саңа беридиған пәризләр йезилидиған икки таш тахтини сандуқниң ичигә қоюп , сандуқ ағзи , йәни « Меһир-шәпқәт тәхтини » сандуқниң үстигә қоюңлар .
02025022	Мән у йәрдә сән билән учришип , тәхтниң үстидә икки қанатлиқ мәхлуқниң һәйкилиниң оттурисида туруп , исраилларға чүширидиған әмирлиримни саңа йәткүзимән .
02025023	— Акация яғичидин узунлуғи йүз , кәңлиги әллик , егизлиги йәтмиш бәш сантиметрлиқ бир үстәл ясап ,
02025024	сап алтун билән қаплап , чөрисигә алтундин җийәк тутуңлар .
02025025	Үстәлниң чөрисигә төрт илик кәңликтә пәваз қоюп , униңғиму алтун җийәк тутуңлар .
02025026	Көтириш балдақлирини селиш үчүн төрт алтун һалқа ясап , үстәлниң төрт бүҗигидики путиға орнитиңлар .
02025027	Балдақларниң алтун һалқидин өткүзүлүши үчүн һалқа пәвазға йеқин болсун .
02025028	Балдақлар акация яғичидин ясилип , алтун билән қаплансун .
02025029	Үстәлниң үстидики ичимлик һәдийәсигә ишлитилидиған тавақ , тәхсә , чәйнәк вә пиялиләрни сап алтундин ясаңлар .
02025030	Үстәлгә һемишәм Маңа һәдийә қилинған нанларни тизип қоюңлар .
02025031	— Сап алтундин бир чирақдан соқулсун . Чирақданниң пути билән түврүги , қәдәһлири , гүл түгүни вә гүл бәргилири бир пүтүн қилинсун .
02025032	Чирақданниң икки йениға һәр тәрәпкә үчтин алтә шахчә чиқирилсун .
02025033	Һәр бир шахчидә гүл түгүни вә бәргилири болған бадам чечиги шәклидики үч тал қәдәһ болсун . Чирақданниң алтә шахчисиниң һәммисила мошундақ ясалсун .
02025034	Чирақданниң мәркизий шахчисиниң учида гүл түгүни вә бәргилири болған бадам чечиги шәклидики төрт тал қәдәһ болсун .
02025035	Чирақданниң мәркизий шахчисидин икки тәрәпкә чиқирилған һәр бир җүп шахчиниң астиға түгүн чиқирилсун . Чирақданниң алтә шехиниң һәммиси шундақ ясалсун .
02025036	Пүтүн чирақдан , йәни униң барлиқ безәклириниң һәммиси бирла парчә алтундин соқулсун .
02025037	Чирақданға йоруғи алди тәрәпкә чүшидиған қилип йәттә чирақ орнитилсун .
02025038	Униң пилик қисқучлири вә күлданлири сап алтундин қилинсун .
02025039	Чирақдан өзигә вә пүтүн сайманлириға оттуз төрт килограмм сап алтун ишлитилсун .
02025040	Буларниң һәммиси Мән саңа тағда көрсәткән нусха бойичә еһтият билән ясалсун .
02026001	— Ибадәт чедири он данә йопуқтин ясалсун . Бу йопуқлар кәндир жип билән көк , сөсүн вә тоқ қизил рәңлик жуң жиптин тоқулуп , үстигә қоли чевәр устилар тәрипидин қанатлиқ периштәләрниң сүрити нәпис кәштиләнсун .
02026002	Һәр бир йопуқниң чоң-кичиклиги охшаш һалда узунлуғи он төрт , кәңлиги икки метрдин қилинсун .
02026003	Йопуқларниң бәши бир парчә , қалған бәши йәнә бир парчә қилинип улансун .
02026004	Уланған һәр бир чоң парчиниң әң четидикисигә көк рәңлик изма тикилсун .
02026005	Шундақ қилип , йопуқниң бир парчисиниң әң четидикисигә әллик изма , йәнә бир парчисиниң әң четидикисигиму әллик изма тикилсун .
02026006	Әллик алтун илмәк ясап , икки парчә йопуқ туташтурулсун .
02026007	Ибадәт чедирини йепиш үчүн өшкә жуңидин он бир парчә қелин йопуқ рәхт тоқуңлар .
02026008	Йопуқларниң һәр бириниң чоң-кичиклиги охшаш болуп , узунлуғи он бәш , кәңлиги икки метрдин болсун .
02026009	Йопуқларниң бәш даниси бир парчә , қалған алтиси йәнә бир парчә қилинип улансун . Алтинчи парчә йопуқни икки қәвәт қилип қатлап ибадәт чедириниң алди тәрипигә саңгилитип қоюңлар .
02026010	Биринчи чоң йопуқниң әң четидики парчисигә әллик изма , йәнә бир чоң йопуқниң әң четидикисигиму әллик изма тикиңлар .
02026011	Мистин әллик илмәк ясап , уларни измиларға өткүзүп , икки парчә йопуқни бир-биригә улап бир пүтүн йопуқ қилиңлар .
02026012	Чедир йопуғиниң ешип қалған йерим парчиси чедирниң кәйнигә саңгилап турсун .
02026013	Йопуқниң икки тәрипидики ешип қалған парчиси болса , икки тәрәпкә йерим метр саңгилап , чедирни йепип турсун .
02026014	Буниңдин башқа , чедирни қаплаш үчүн қизил боялған қошқар терисидин вә нәпис ишләнгән теридин йәнә икки парчә чедир йопуғини ясаңлар .
02026015	Ибадәт чедирини көтирип туруш үчүн акация яғичидин рама ясаңлар .
02026016	Һәр бир раминиң узунлуғи бәш метр , кәңлиги йәтмиш бәш сантиметр болсун .
02026017	Һәр бир раминиң бир-бирини туташтуридиған иккидин улиғучиси болсун . Һәммә рамиларда шундақ улиғуч болсун .
02026018	Чедирниң җәнуп тәрипигә жигирмә рама тикләнсун .
02026019	Рамиларниң тегигә күмүчтин қириқ данә пут ясалсун . Һәр бир рамини икки пут көтирип турсун .
02026020	Чедирниң шимал тәрипигиму жигирмә рама тикләп , улар үчүнму күмүчтин қириқ данә пут ясап , улар һәр бир раминиң тегигә иккидин орнитилсун .
02026021	
02026022	Чедирниң кәйни тәрипидә , йәни ғәрипкә қаритип алтә рама тикләнсун .
02026023	Чедирниң кәйни тәрипидики икки булуңға икки рама қоюлсун .
02026024	Рамилар бир-биригә йеқин қоюлуп , уларниң учи бир чәмбәргә киргүзүлүп муқумлаштурулсун . Икки дохмушни һасил қилидиған һәр икки рама шундақ ясалсун .
02026025	Бу тәрипидә сәккиз рама болуп , һәр бир раминиң тегидә иккидин җәми он алтә данә күмүч пут болсун .
02026026	Буниңдин башқа , акация яғичидин он бәш данә тоғра балдақ ясаңлар . Булардин ибадәт чедириниң бир йенидики рамиларға бәш данә ,
02026027	йәнә бир йенидики рамиларға бәш данә , чедирниң кәйни тәрипидики ғәрипкә қарайдиған рамиларға бәш данә орнитилсун .
02026028	Рамиларниң оттурисиға четилидиған оттура балдақ чедирниң бир бешидин йәнә бир бешиға йәткүзүлүп ясалсун .
02026029	Рамилар вә балдақлар алтун билән қаплансун , балдақлар өткүзүлидиған һалқиларму алтундин ясалсун .
02026030	Ибадәт чедири Мән саңа тағда көрсәткән нусха бойичә ясалсун .
02026031	Қоли чевәр устилар тәрипидин көк , сөсүн , тоқ қизил рәңлик жуң жип һәм кәндир жиптин бир пәрдә тоқулуп , униңға қанатлиқ периштәләрниң сүрити нәпис кәштилинип ,
02026032	акация яғичидин ясалған төрт түврүккә орнитилған алтун илмәкләргә есип қоюлсун . Түврүкләр алтун билән қаплинип , күмүчтин ясалған төрт путниң үстигә орнитилсун .
02026033	Пәрдә чедир йопуғидики қатар илмәкләрниң астидин саңгилитип қоюлсун , пәризләр йезилған икки таш тахта селинған келишим сандуғи пәрдиниң кәйнигә қоюлсун . Бу пәрдә әң муқәддәс җай билән муқәддәс җайни айрип турсун .
02026034	Сандуқниң ағзи , йәни « Меһир-шәпқәт тәхти » әң муқәддәс җайдики келишим сандуғиниң үстигә орнитилсун .
02026035	Үстәл әң муқәддәс җайниң сиртида , йәни ибадәт чедири ичидики шимал тәрәпкә , чирақдан чедир ичидики җәнуп тәрәпкә қоюлсун .
02026036	Буниңдин башқа , кәндир жип билән көк , сөсүн вә тоқ қизил рәңлик жуң жиптин ибадәт чедириниң кириш ағзиға кәштиләнгән бир ишик пәрдиси тоқулсун .
02026037	Ишик пәрдисигә акация яғичидин бәш данә түврүк ясилип , түврүк беши алтун билән қаплансун . Түврүкләрдә алтун илмәкләр болсун һәм мистин бәш данә түврүк пути ясалсун .
02027001	— Акация яғичидин бир қурванлиқ суписини ясаңлар . Супа төрт булуңлуқ болуп , униң егизлиги бир йерим , узунлуғи вә кәңлиги икки йерим метрдин қилинсун .
02027002	Супиниң төрт бүҗигигә мүңгүзләр чиқирилсун һәм супа билән бир пүтүн қилинип , мис билән қаплансун .
02027003	Қурванлиқ суписиниң күлини елиш үчүн күлдан , гүҗәк , дас , лахшигир вә отданлар ясалсун . Бу сайманларниң һәммиси мистин болсун .
02027004	Буниңдин башқа , қурванлиқ суписиға мистин бир тор ясап , униң төрт бүҗигигә төрт данә мис һалқа бәкитип қоюлсун .
02027005	Тор қурванлиқ суписи отханисиниң оттурисидики тор тәкчисиниң үстигә қоюлсун .
02027006	Буниңдин башқа , йәнә қурванлиқ суписини көтириш үчүн акация яғичидин икки балдақ ясап , буларни мис билән қаплаңлар .
02027007	Қурванлиқ суписини көтәргәндә , балдақлар икки яндики һалқиларға өткүзүлсун .
02027008	Қурванлиқ суписиниң оттуриси кавак қилинсун . Бу Мән тағда саңа көрсәткән нусхида тахтайдин ясалсун .
02027009	— Ибадәт чедириниң әтрапини тосап һойла қилиш үчүн кәндир жиптин пәрдә тоқулсун . Җәнуп тәрәптики пәрдиниң узунлуғи әллик метр қилинсун .
02027010	Пәрдини көтирип туруш үчүн жигирмә данә мис түврүк һәм уларниң тегигә қойғили жигирмә данә мис пут ясалсун . Пәрдиләрни бәкитидиған түврүкниң илмәклири билән һалқилири күмүчтин ясалсун .
02027011	Шимал тәрәпкиму пәрдә орнитилсун . Униң узунлуғиму әллик метр қилинип , пәрдини көтирип туруш үчүн жигирмә данә мис түврүк һәм уларниң тегигә қоюш үчүн жигирмә данә мис пут ясалсун . Пәрдиләрни бәкитидиған түврүкниң илмәклири билән һалқилири күмүчтин ясалсун .
02027012	Ғәрип тәрәптики пәрдиниң узунлуғи жигирмә бәш метр қилинсун . Пәрдини көтирип туруш үчүн , он данә мис түврүк һәм уларниң тегигә қойғили он данә мис пут ясалсун .
02027013	Һойлиниң шәриқ тәрипидики пәрдиниң узунлуғиму жигирмә бәш метр болсун .
02027014	Кириш ағзи шәриқ тәрәптә болсун . Кириш ағзиниң бир тәрипидики пәрдиниң кәңлиги йәттә йерим метр болсун . Пәрдини бәкитиш үчүн үч түврүк вә үч пут ясалсун .
02027015	Йәнә бир тәрипидики пәрдиниң кәңлиги йәттә йерим метр болсун . Униңғиму үч данә мис түврүк , уларниң тегигә қойғили үч данә мис пут ясалсун .
02027016	Кириш ағзи үчүн көк , сөсүн , тоқ қизил рәңлик жуң жип вә кәндир жиптин кәңлиги он метрлиқ пәрдә тоқулсун . Кәштичиләр уни кәштилисун . Пәрдә төрт данә путқа бәкитилгән төрт түврүккә орунлаштурулсун .
02027017	Һойлиниң төрт әтрапидики барлиқ түврүкләрниң һәммисидә күмүч һалқа вә илмәк болсун . Түврүкниң путлири мистин ясалсун .
02027018	Һойлиниң узунлуғи әллик метр , кәңлиги жигирмә бәш метр , һойла пәрдисиниң егизлиги икки йерим метр болсун . Пәрдиләр кәндир жиптин тоқулсун . Түврүкниң путлири болса мистин ясалсун .
02027019	Ибадәт чедиридики барлиқ җабдуқлар һәм чедирдики вә һойлидики қозуқларниң һәммиси мистин ясалсун .
02027020	— Чирақниң һемишәм йенип туруши үчүн исраилларға сап зәйтун йеғи кәлтүрүшни буйруғин .
02027021	Һарун вә униң әвлатлири Пәрвәрдигар билән учришиш чедиридики келишим сандуғиниң алдидики пәрдиниң сиртиға чирақ яндуруп қойсун . Бу чирақ Мениң һозурумда кәчқурундин сәһәргичә йениқлиқ турсун . Исраиллар әвлаттин әвлатқичә бу низамға әмәл қилсун .
02028001	— Исраиллар ичидин акаң Һарун вә униң оғуллири Надаб , Абиһу , Әлиазар вә Итамарларни Маңа роһанийлиқ қилиш үчүн тайинлиғин .
02028002	Акаң Һарунниң салапити вә һөрмити үчүн , униңға муқәддәс роһанийлиқ кийими тәйярлиғин .
02028003	Һарунниң Маңа роһанийлиқ қилишқа аҗритилиши үчүн Мән қабилийәтлик қилған барлиқ устиларни униң кийимлирини тикишкә буйруғин .
02028004	Улар көкрәклик , ефод , периҗә , кәштиләнгән тон көйнәк , сәллә вә бәлбағларни тикип тәйяр қилсун . Улар бу муқәддәс кийим-кечәкләрни акаң Һарун вә униң Маңа роһанийлиқ қилидиған оғуллири үчүн тәйярлисун .
02028005	Устилар буларни зәр жип , көк , сөсүн , тоқ қизил рәңлик жуң жип вә кәндир жип қатарлиқлар билән тиксун .
02028006	— Ефод зәр жип , көк , сөсүн , тоқ қизил рәңлик жуң жип вә кәндир жиптин тоқулған рәхттин қоли чевәр устилар тәрипидин тикилсун .
02028007	Ефодниң икки данә мүрә тасмиси болсун . Униң алди вә кәйни қисми бу икки тасма арқилиқ туташтурулсун .
02028008	Униңдин башқа , бәлбағ тәйярлансун . Бәлбағ зәр жип , көк , сөсүн , тоқ қизил рәңлик жуң жип вә кәндир жиптин тоқулған рәхттин устилиқ билән тикилсун .
02028009	Икки данә йоллуқ һеқиқ тепип келинип , униң үстигә исраилниң он икки қәбилисиниң исимлири оюлуп йезилсун .
02028010	Уларниң исимлири туғулуш тәртиви бойичә һәр бир ташқа алтидин оюлуп йезилсун .
02028011	Исимлар устилар тәрипидин тамғиға оюлған нәқишләрдәк оюлуп йезилип , икки данә алтун көзлүккә қоюлсун .
02028012	Андин улар ефодниң икки данә мүрә тасмисиға қадилип , исраилларниң хатирә теши қилинсун . Һарун уларниң исимлирини мана мошундақ мүрисигә елип , Мән — Пәрвәрдигарниң алдида хатирә қилсун .
02028013	Йәнә сап алтундин ешилгән шойнидәк икки тал алтун зәнҗир соқулсун . Бу зәнҗирләр һеқиқ қоюлған көзлүккә улансун .
02028014	
02028015	— Худаниң ирадисини билиш үчүн кийилидиған көкрәклик қоли чевәр устилар тәрипидин тикилсун . Тикилиш усули ефод билән охшаш болуп , зәр жип , көк , сөсүн , тоқ қизил рәңлик жуң жип вә кәндир жип билән тикилсун .
02028016	Көкрәкликниң узунлуғи вә кәңлиги охшашла жигирмә икки сантиметрдин қилинип , төрт булуңлуқ һәм икки қат , йәни янчуқлуқ қилип тикилсун .
02028017	Үстигә төрт қур қиммәтлик таш орнитилсун . Биринчи қуриға қизил яқут , топаз вә зумрәт орнитилсун .
02028018	Иккинчи қуриға көк қашташ , көк яқут вә алмас орнитилсун .
02028019	Үчинчи қуриға сөсүн яқут , һеқиқ вә сөсүн кварц орнитилсун .
02028020	Төртинчи қуриға рәңсиз яқут , йоллуқ һеқиқ вә йешил қашташ орнитилсун . Буларниң һәммиси алтун көзлүккә елинип , көкрәкликкә қадалсун .
02028021	Бу он икки қиммәтлик ташлар исраилларниң он икки қәбилисигә вәкиллик қилип , уларниң исми худди тамғиға оюлған нәқишләрдәк бу ташларниң үстигә бирдин оюлуп йезилсун .
02028022	Көкрәкликни ефодқа бәкитиш үчүн сап алтундин ешилгән шойнидәк икки тал зәнҗир соқулсун .
02028023	Көкрәкликниң үсти тәрипидики икки бүҗигиниң һәр биригә бирдин алтун һалқа бәкитилсун .
02028024	Зәнҗирләр айрим-айрим һалда алтун һалқидин өткүзүлүп ,
02028025	ефод тасмисиниң алди тәрипидики икки алтун көзлүккә улансун .
02028026	Көкрәкликниң төвән тәрипидики икки бүҗәкниң ефодқа тегип туридиған ички йүзигә икки данә алтун һалқа бәкитилсун .
02028027	Шундақла йәнә ефодниң бәл қисмиға , йәни бәлбағниң жуқурисиғила икки данә алтун һалқа бәкитилсун .
02028028	Бир тал көк жип арқилиқ көкрәкликтики һалқилар билән ефодтики һалқилар өз-ара улансун . Мошундақ болғанда , көкрәклик пулаңлап кәтмәй , ефодқа чаплишип туриду .
02028029	Шундақ қилип , Һарун ибадәт чедиридики муқәддәс җайға киргәндә , һәр дайим исраилларниң һәр қайси қәбилилириниң исми оюлуп йезилған көкрәкликни Худаниң алдида хатирә сүпитидә мәйдисигә есивалсун .
02028030	Буниңдин сирт , йәнә « Урим » вә « Туммимларни » көкрәкликниң ичигә селип , Пәрвәрдигарниң алдида хатирә сүпитидә мәйдисигә есивалсун . Мошундақ қилғанда , Һарун чедирдики муқәддәс җайға киргәндә , һәр дайим исраилларға қаритилған Худаниң ирадисини билдүридиған нәрсиләрни мәйдисигә есивалған болиду .
02028031	— Ефодниң ичигә кийилидиған периҗә тикилсун . Периҗиниң рәңги пүтүнләй көк болсун .
02028032	Периҗигә ойма яқа ечип , житилип кәтмәслиги үчүн яқиниң чөрисигә пәваз тутулсун .
02028033	Периҗиниң аяқ пешиниң чөрисигә көк , сөсүн вә тоқ қизил рәңлик жуң рәхттин анарниң нусхиси кәштилинип , һәр икки анарниң оттурисиға бирдин сап алтундин ясалған кичик қоңғурақ есилсун .
02028034	
02028035	Һарун роһанийлиқ вәзиписини өтигән чағда , бу периҗини кийивалсун . Мошундақ болғанда , у муқәддәс җайға кирип чиққанда , Мән қоңғурақ авазини аңлаймәндә , буниң билән униң җенини алмаймән .
02028036	Сап алтундин бир тахтичә ясалсун , униң үстигә « Пәрвәрдигарға аталди » дегән хәтләр тамғиға оюлғандәк оюлуп йезилсун .
02028037	Алтун тахтичә бир тал көк рәңлик жип билән сәллиниң алдиға тақап қоюлсун .
02028038	Һарун бу алтун тахтичини пешанисигә дайим тақавелиш арқилиқ , көпчиликниң қурванлиқ қилиш билән өзлирини гунакар һесаплиғанлиғидики умумий җавапкәрчиликни өз үстигә алғанлиғини билдүрсун . Бу алтун тахтичә Һарунниң пешанисидә дайим болсун . Мошундақ болғанда , көпчилик Худа тәрипидин қобул қилиниду .
02028039	Һарун үчүн кәндир жиптин тон көйнәк вә сәллә тоқулсун һәм бәлбағ кәштиләнсун .
02028040	Униң оғуллири үчүнму шундақ қилинсун . Шундақ болғанда , улар салапәтлик көрүнүп , башқиларниң һөрмитигә еришиду .
02028041	Һарун вә униң оғуллири роһанийлиқ кийимлирини кийгәндин кейин , сән уларниң бешиға муқәддәс яғ сүркә вә роһанийлиқ вәзиписигә тайинла . Уларни Маңа роһанийлиқ қилиш үчүн аҗрат .
02028042	Буниңдин башқа , кәндир жиптин улар үчүн тамбал тиктүрүлсун . Тамбал бәлдин тизғичә келидиған қилип тикилип , астинқи бәдәнни йепип турсун .
02028043	Һарун вә униң оғуллири Пәрвәрдигар билән учришиш чедириға кирип-чиққанда яки униң ичидики муқәддәс җайда вәзиписини өтәш үчүн қурванлиқ суписиға йеқинлашқанда , гуна өткүзүп , өлүмгә буйрулмаслиғи үчүн , тамбал кийивалсун . Мана бу Һарун вә униң әвлатлири мәңгү бойсунидиған низам болсун .
02029001	— Һарун вә униң оғуллирини роһанийлиқ вәзиписигә аҗратқанда , төвәндики рәсим-қаидә бойичә иш көр : әркәк мозайдин бирни вә мәйипсиз қошқардин иккини талла .
02029002	Йәнә әң яхши буғдай ундин петир нан , май қошулған петир тоғач вә май сүркәлгән петир чәлпәкләр тәйярла .
02029003	Бу нанларни севәткә селип , Пәрвәрдигар билән учришиш чедириға елип кәл һәм әркәк мозай вә икки данә қошқарниму йетиләп кәл .
02029004	Һарун вә униң оғуллирини чедирниң алдиға елип келип , бәдәнлирини жуйғин .
02029005	Андин Һарунға тончә көйнәк , периҗә вә ефодни кийдүр . Шундақла униңға көкрәкликни тақап , нәпис тоқулған ефод бәлбеғини бағлап қойғин .
02029006	Шуниң билән биргә сәллини кийдүрүп , сәллиниң алдиға алтун тахтичини тақап қойғин .
02029007	Униңдин кейин муқәддәс яғни униң бешиға қуюп , уни роһаний қилип тайинлиғин .
02029008	Андин Һарунниң оғуллириниңму периҗилирини
02029009	вә сәллилирини кийдүрүп , бәлбағлирини бағла . Мошундақ болғанда , улар мана бу мәңгүлүк қаидә бойичә роһанийлиқ вәзиписигә еришиду . Сән мана мошундақ қаидә бойичә уларни муқәддәс вәзипигә аҗрат .
02029010	— Сән әркәк мозайни Пәрвәрдигар билән учришиш чедириниң алдиға елип кәл . Һарун вә униң оғуллири қоллирини мозайниң бешиға қойсун .
02029011	Сән чедир ағзи алдида Пәрвәрдигарниң һозурида мозайни боғузла ,
02029012	андин қенидин азирақ елип келип , бармиғиң билән қурванлиқ суписиниң төрт бүҗигидики мүңгүзләргә сүркәп қойғин . Қалған қанни супиниң аяқ тәрипигә төк .
02029013	Мозайниң чава мейи , җигәрниң әң яхши йери вә икки бөригини майлири билән қошуп супида көйдүр .
02029014	Лекин мозайниң териси , гөши вә ички әзалирини қараргаһниң сиртида көйдүр . Мана бу гуна кәчүрүм болуш қурванлиғидур .
02029015	Қошқарлардин бирини елип кәл , Һарун вә униң оғуллири қоллирини қошқарниң бешиға қойсун .
02029016	Андин қошқарни боғузлап , қенини супиниң төрт тәрипигә чач .
02029017	Андин қошқарни парчилап , униң үчәй-беғирлири вә путлирини пакиз тазилап , уларни қурванлиқ суписиға қойғин .
02029018	Андин кейин уларни көйдүргин . Мана бу Худаға аталған хушпурақлиқ көйдүрмә қурванлиқтур .
02029019	Униңдин кейин иккинчи қошқарни йетиләп кәл . Һарун вә униң оғуллири қоллирини униң бешиға қойсун .
02029020	Сән бу қошқарни боғузлап , қенидин азирақ елип , Һарун вә униң оғуллириниң оң қулиғиниң юмшиғиға , оң қолиниң вә оң путиниң башмалтиғиға сүркәп қой . Ешип қалған қанни қурванлиқ суписиниң төрт тәрипигә чач .
02029021	Андин муқәддәс яғ вә супидики қандин азирақ елип , қолуң билән Һарун вә униң оғуллириға һәм уларниң кийимлиригә сәпкин . Мошундақ болғанда , улар һәм уларниң кийимлириму муқәддәс болиду .
02029022	Бу қошқар Һарун вә униң оғуллириниң роһанийлиққа аҗритилишиға ишлитилгәнликтин , сән униң мейи , йәни қуйруғи , чава мейи , бөрәк мейи , шундақла икки тал бөриги , җигәрниң әң яхши йери вә оң ямпишини айривал .
02029023	Буниңдин сирт йәнә Пәрвәрдигарға аталған севәт ичидики петир нан , майлиқ петир тоғач вә непиз петир чәлпәкләрниң һәр қайсисидин бирдин елип ,
02029024	уларни Һарун вә униң оғуллириниң қолиға тутқуз . Улар бу нәрсиләрни тутуп туруп , Пәрвәрдигарниң алдида пулаңлитип атисун . Мана бу пулаңлатма қурванлиқтур .
02029025	Андин сән бу нәрсиләрни уларниң қолидин елип , супиға қоюп көйдүрүп , көйдүрмә қурванлиқ қилиш билән биллә Пәрвәрдигарни хурсән қилидиған хушпурақлиқ пулаңлатма қурванлиқни қил .
02029026	Роһанийлиққа аҗритиш мәрасимиға ишлитилгән қошқарниң төш гөшини қолуңға елип , Пәрвәрдигарниң алдида пулаңлат . Қошқарниң қалған гөши сениң болиду .
02029027	Роһанийлиққа аҗритиш мәрасимиға ишлитилгән қошқарниң гөши , йәни пулаңлатма қурванлиққа ишлитилгән төш гөш вә жуқури көтирип Пәрвәрдигарға аталған ямпаш гөшләр муқәддәс қилинсун һәм Һарун вә униң оғуллириға тәвә болсун .
02029028	Шуңа буниңдин кейин исраиллар аманлиқ қурванлиғини бәргәндә , у икки хил гөш Һарун вә униң оғуллириниң үлүши болиду .
02029029	Һарунниң орнини басидиғанлар униң муқәддәс кийимлиригә варислиқ қилсун . Улар муқәддәс яғ билән сүркилип роһанийлиқ вәзиписигә тайинлинип , униң хизмитини давамлаштурғанда , бу кийимләрни кийсун .
02029030	Һарунниң хизмитини давамлаштуридиған оғли һәр қетим Пәрвәрдигар билән учришиш чедири ичидики муқәддәс җайға кирип роһанийлиқ вәзиписини өтигәндә , бу муқәддәс кийимни уда йәттә күн кийсун .
02029031	Роһанийлиққа аҗритиш мәрасимиға ишлитилгән қошқарниң гөши ибадәт җайи ичидә пиширилсун .
02029032	Һарун вә униң оғуллири қошқарниң гөши вә севәттики нанларни Пәрвәрдигар билән учришиш чедириниң ағзи алдида йесун .
02029033	Улар гуна кәчүрүм қилиниш һәм роһанийлиққа аҗритиш мәрасимида ишлитилгән мошу таамларға пәқәт өзлирила еғиз тәгсун . Адәттики кишиләрниң еғиз тегишигә болмайду . Чүнки бу таамлар муқәддәс қилинған .
02029034	Әгәр гөш вә нанлар әтиси сәһәргичә йейилмигән болса , йемәй көйдүрүветилсун . Чүнки бу таамлар муқәддәстур .
02029035	Сән Мениң әмрим бойичә Һарун вә униң оғуллири үчүн йәттә күнгичә вәзипә өткүзүп бериш мәрасимини өткүз .
02029036	Һәр күни бир мозайни гуна кәчүрүм қилиниш қурванлиғи орнида боғузла . Андин қурванлиқ суписини паклап , уни муқәддәс қилиш үчүн яғла .
02029037	Қурванлиқ суписини уда йәттә күнгичә паклап , муқәддәс қил . Шундақ қилғанда , у пүтүнләй муқәддәс болиду . Қурванлиқ супиға тәккәнниң һәммиси муқәддәс болиду .
02029038	— Һәр күни қурванлиқ суписида бир яшлиқ қойдин иккиси қурванлиқ қилинсун .
02029039	Уларниң бири әтигәндә , бири кәчқурун қурванлиқ қилинсун .
02029040	Биринчи қой қурванлиқ қилинғанда , икки килограмм буғдай уни бир литр зәйтун йеғи билән арилаштурулуп аталсун . Шуниң билән биргә йәнә бир литр шарапму ичимлик һәдийәси сүпитидә аталсун .
02029041	Йәнә бир қой кәчқурун қурванлиқ қилинсун . Буму әтигәндики буғдай вә ичимлик һәдийәсигә охшаш қаидидә қурванлиқ қилинип , хушпурақлиқ көйдүрмә қурванлиқ сүпитидә Пәрвәрдигарға аталсун .
02029042	Көйдүрмә қурванлиқ Пәрвәрдигар билән учришиш чедириниң ағзида Мениң — Пәрвәрдигарниң һозурида әвлаттин әвлатқичә өткүзүлүп турсун . Мән бу йәрдә хәлқимгә Өзәмни ашкарилап , сән билән сөзлишимән .
02029043	Бу йәр Мениң исраиллар билән учришидиған йеримдур . Бу йәр Мениң парлақ нурум билән муқәддәс болиду .
02029044	Мән Пәрвәрдигар билән учришиш чедири вә қурванлиқ суписинила муқәддәс қилип қалмастин , Һарун вә униң оғуллириниң Маңа роһанийлиқ қилиши үчүн , уларниму муқәддәс қилимән .
02029045	Мән исраилларниң арисида туруп , уларниң Худаси болимән .
02029046	Улар Мениң өзлириниң Пәрвәрдигари болған Худа екәнлигимни билиду һәм Мениң уларни Мисирдин елип чиқишим уларниң арисида турушум үчүн екәнлигини чүшиниду . Мән Мәңгү Бар Болғучи Пәрвәрдигардурмән .
02030001	Акация яғичидин бир исриқдан ясаңлар .
02030002	Исриқдан төрт булуңлуқ болсун , егизлиги бир , узунлуғи вә кәңлиги йерим метрдин қилинсун . Исриқданниң төрт бүҗигидики мүңгүзләр исриқдан билән бир пүтүн қилип ясалсун .
02030003	Униң үсти , төрт әтрапи вә төрт мүңгүзи сап алтун билән қаплинип , чөрисигә алтун җийәк қоюлсун .
02030004	Исриқданни көтиридиған балдақларни өткүзүш үчүн , икки алтун һалқа ясилип , икки яндики җийәкләрниң астиға бәкитилсун .
02030005	Балдақлар акация яғичидин ясилип , алтун билән қаплансун .
02030006	Исриқданни келишим сандуғиниң алдидики пәрдиниң сиртида , келишим сандуғиниң үстидики « Меһир-шәпқәт тәхтигә » қаритип қоюлсун . У йәр Мән силәр билән учришидиған йәрдур .
02030007	Һәр күни әтигәнлиги баш роһаний Һарун чирақларни рәтлигили кәлгәндә , исриқданда хушбой исриқларни көйдүрсун .
02030008	Кәчқурун чирақлар йеқилғандиму исриқ селинсун . Әвлаттин әвлатқичә үзмәй мошундақ исриқ селинип турсун .
02030009	Бу исриқданда мәнъий қилинған исриқлар көйдүрүлмисун һәм көйдүрмә қурванлиқ , буғдай яки ичимлик һәдийәси қилинмисун .
02030010	Һарун жилда бир қетим гуна жуюш мәрасимини өткүзүп , гуналарни кәчүрүм қилалайдиған мал қенини исриқданниң төрт мүңгүзигә сәпсун . Бу мәрасим әвлаттин әвлатқичә давамлаштурулсун . Чүнки бу толуқ муқәддәс қилинған , Пәрвәрдигарға аталған исриқдандур .
02030011	Пәрвәрдигар Мусаға мундақ деди :
02030012	— Сән исраилларниң нопусини тәкшүргән вақтиңда , ройхәткә елинған һәр бир әр өзлириниң балаю-қазадин сақлиниши үчүн , шу мәйданда Мән — Пәрвәрдигарға һаятлиқ төләм пули тапшурсун .
02030013	Ройхәткә елинғанлар рәсмий өлчәм бойичә киши бешиға алтә граммдин күмүч тапшурсун . Бу Пәрвәрдигарға аталған һәдийә болуп һесаплиниду .
02030014	Жигирмә яштин ашқанларниң һәммиси Пәрвәрдигарға һәдийә тапшуруши керәк .
02030015	Җенини қутқузуш үчүн берилидиған бу хил һәдийәни байлар артуқ тапшурувәтмисун . Кәмбәғәлләрму кам тапшуруп қоймисун .
02030016	Гунаниң кәчүрүм қилиниши үчүн жиғивелинған пуллар Пәрвәрдигар билән учришиш чедириниң хираҗити қилинсун . Бу пуллар Маңа уларни яд әткүзиду вә уларни гунадин әркин қилиду .
02030017	Пәрвәрдигар Мусаға мундақ деди :
02030018	— Мистин бир дас яситилсун вә дас қойғучму мистин қуйдурулуп , улар Пәрвәрдигар билән учришиш чедири билән қурванлиқ суписиниң оттурисиға қоюлсун һәм дасқа су қуюп қоюлсун .
02030019	Һарун вә униң оғуллири чедирға киргинидә яки қурванлиқ суписиға қурванлиқ сунғили кәлгинидә , бу дастики суда пут-қоллирини жуйсун . Болмиса , улар өлтүрүлиду .
02030020	
02030021	Улар пут-қолини жуйғандила , өлүмдин хали болиду . Бу улар вә уларниң әвлатлири мәңгү риайә қилидиған қаидә болсун .
02030022	Пәрвәрдигар Мусаға мундақ деди :
02030023	— Рәсмий өлчәм бойичә әң есил хушбой дора-дәрмәкләрдин , йәни мурмәкки суюқлуғидин алтә килограмм , гүл дарчиндин үч килограмм , игирдин үч килограмм ,
02030024	қовзақдарчиндин алтә килограмм вә зәйтун йеғидин төрт литр тәйярлинип ,
02030025	хушбой дора-дәрмәкләрни тәңшәш усули бойичә арилаштурулуп муқәддәс яғ ясалсун .
02030026	Бу яғ билән Пәрвәрдигар билән учришиш чедири , келишим сандуғи ,
02030027	үстәл вә униң сайманлири , чирақдан вә униң сайманлири , исриқдан ,
02030028	көйдүрмә қурванлиқ суписи вә супиниң барлиқ сайманлири , паклиниш деси вә дас қойғуч қатарлиқлар яғлинип ,
02030029	тәл-төкүз муқәддәс қилинсун . Бу нәрсиләргә тәккән нәрсиләрму муқәддәс болиду .
02030030	Һарун вә униң оғуллириниң Маңа аҗритилип , Мениң һозурумда роһанийлиқ қилиши үчүн , йәнә мошу яғ билән уларни яғлап қойғин .
02030031	Исраилларға шуни ейтқинки , бу яғ әвлаттин әвлатқичә муқәддәстур .
02030032	Шуңа бу яғ һәргизму адәттики кишиләр үчүн ишлитилмисун һәм охшитип ясалмисун , чүнки у муқәддәстур . Силәрму уни муқәддәс дәп билишиңлар керәк .
02030033	Кимду ким бундақ яғни өзи охшитип ясиса яки роһанийлардин башқа һәр қандақ кишигә сүркисә , у хәлқим қатаридин чиқириветилиду .
02030034	Пәрвәрдигар Мусаға мундақ деди : — Исриққа ишлитилидиған йелим , қолүлә қепи талқини , ақ девирқай вә сап мәстәкләрдин охшаш миқдарда елип ,
02030035	уни адәттики хушбой әтир ясаш усули бойичә тәңшәп , андин униңға азирақ туз арилаштуруп , сап вә муқәддәс исриқ ясалсун .
02030036	Бу исриқлардин азирақ елинип , талқандәк ушшақ янчилип , Пәрвәрдигар билән учришиш чедири ичидики келишим сандуғиниң алдиға қоюлсун . Мән у йәрдә силәр билән учришимән . Силәр бу исриқни әң муқәддәс исриқ , дәп билиңлар .
02030037	Лекин силәр өзәңлар үчүн бу хил усулда исриқ ясимаңлар . Чүнки бу хил исриқ пәқәт Пәрвәрдигарғила хастур .
02030038	Өзлири һөзүрлиниш үчүн бу хил исриққа охшитип исриқ ясиғанларниң һәммиси хәлқим қатаридин чиқириветилиду .
02031001	Пәрвәрдигар Худа Мусаға мундақ деди :
02031002	— Қара ! Мән йәһуда қәбилисидин Хурниң нәвриси , Уриниң оғли Бизалилни таллидим .
02031003	Мән уни Өз роһумға чөмдүрүп , униңға әқил-парасәт , билим вә хилму-хил һүнәр-сәнъәт қабилийитини ата қилдим .
02031004	У һазир хилму-хил һүнәрләрни , йәни алтун , күмүч вә мистин һәр хил нәрсиләрни ясаш ,
02031005	қиммәтлик ташларни кесиш вә уларни зенәт буюмлириға селиш , яғачларға нәқиш оюштәк һүнәрләрни билиду .
02031006	Мән йәнә Дан қәбилисидин Ахисамақниң оғли Оһолиябни униңға ярдәмчиликкә тайинлидим . Шуниңдәк , барлиқ уста һүнәрвәнләргиму техиму көп әқил-парасәт ата қилип , уларға Мән тапилиған нәрсиләрни ясаш қабилийитини бәрдим .
02031007	Уларниң вәзиписи : Пәрвәрдигар билән учришиш чедири , келишим сандуғи вә униң үстигә қоюлидиған сандуқ ағзи , йәни « Меһир-шәпқәт тәхти » һәм чедир ичидики барлиқ сайманларни ,
02031008	үстәл вә үстәлниң сайманлирини , сап алтундин ясилидиған чирақдан вә чирақданниң сайманлирини һәм исриқдан ,
02031009	көйдүрмә қурванлиқ суписи вә супидики барлиқ сайманларни , шундақла паклиниш деси вә дас қойғучни ясаш ,
02031010	Һарун вә униң оғуллири роһанийлиқ вәзиписини өтигәндә кийидиған нәпис муқәддәс кийимләрни тикиш ,
02031011	муқәддәс яғ вә муқәддәс җайда ишлитилидиған хушбой исриқ ясаш қатарлиқларни өз ичигә алиду . Улар буларниң һәммисини Мениң әмрим бойичә қилсун .
02031012	Пәрвәрдигар Мусаниң исраилларға монуларни йәткүзүшни тапилиди : — Силәр Мән бәлгүлигән дәм елиш күнигә чоқум қаттиқ риайә қилиңлар . Чүнки бу Мән билән силәр оттуримиздики мәңгүлүк бәлгүдур . Бу силәрни пак қилғучиниң Мән — Пәрвәрдигар екәнлигимни билдүриду .
02031013	
02031014	Силәр дәм елиш күнигә қаттиқ риайә қилиңлар . Чүнки бу муқәддәс күн . Бу күнгә әмәл қилмай , адәттики күндикидәк ишлигәнләр исраил қатаридин чиқириветилип , уларға өлүм җазаси берилсун .
02031015	Иш қилишиңлар үчүн алтә күн бар . Лекин йәттинчи күни Маңа атилидиған дәм елиш күнидур . Бу күни иш қилғанла кишигә өлүм җазаси берилсун .
02031016	Исраиллар түзүлгән келишимниң бәлгүси сүпитидә бу күнгә мәңгү қаттиқ риайә қилсун .
02031017	Бу Мән билән исраиллар оттурисидики мәңгүлүк бәлгүдур . Чүнки Мән — Пәрвәрдигар алтә күндә пүтүн аләмни яраттим , йәттинчи күни ишни тохтитип арам алдим .
02031018	Худа Синай теғида Мусаға бу сөзләрни қилғандин кейин , пәризләр йезилған икки таш тахтини униңға тапшурди . Ташқа Худа пәризләрни Өз қоли билән язған еди .
02032001	Исраиллар Мусаниң шунчә вақиттин бери тағдин чүшмигәнлигини көрүп , Һарунниң әтрапиға олишивелип , униңға : — Туруң ! Бизгә йол башлап маңидиған бут ясап бериң ! Бизни Мисирдин елип чиққан һелиқи Мусаниң немә болуп кәткәнлигини биләлмидуқ , — дейишти .
02032002	Һарун уларға : — Хотун , бала-җақилириңларниң қулиғидики алтун һалқиларни маңа әкелип бериңлар , — деди .
02032003	Улар алтун һалқиларни елип Һарунниң алдиға келишти .
02032004	Һарун һалқиларни ишлитип , мозай шәклидә бир бут ясиди . Халайиқ : — Әй исраил хәлқи , бизни Мисирдин елип чиққан илаһимиз мана шу ! — дейишти .
02032005	Һарун буни көрүп , алтун мозай бутниң алдиға бир қурванлиқ суписини ясап : — Әтә Пәрвәрдигар үчүн һейт қилимиз , — дәп елан қилди .
02032006	Әтиси сәһәрдә хәлиқ көйдүрмә қурванлиқ вә аманлиқ қурванлиқни қилди . Андин кейин олтирип , халиғанчә йәп ичишип , кәйп-сапа қилишти .
02032007	Пәрвәрдигар Мусаға : — Сән дәрһал тағдин чүшкин ! Чүнки сән Мисирдин елип чиққан хәлқиң гунаға толди .
02032008	Улар Мән көрсәткән йолдин чәтнәп кәтти . Улар алтундин мозай шәклидә бут ясап , униңға ибадәт қилип , униң үчүн қурванлиқ қилишти . Улар : « Бизни Мисирдин елип чиққан илаһимиз мана шу » , дейишти .
02032009	Мән бу хәлиқниң интайин бойни қаттиқлиғини билдим .
02032010	Әнди сән Мениң ишимға арилашма , Мән уларға ғәзивимни чүширип һалак қиливетимән . Сени вә сениң әвлатлириңни болса чоң хәлиқ қилимән , — деди .
02032011	Лекин Муса Пәрвәрдигари болған Худаға мундақ деди : — Әй Пәрвәрдигар , Өз хәлқиңгә немишкә бундақ ғәзәплинисән ? Уларни Сән зор қудритиң билән Мисирдин елип чиқмиғанмидиң ?
02032012	Немә үчүн мисирлиқларға : « Худаси уларни тағ-далаларда пүтүнләй һалак қилип , йәр йүзидин йоқитиш үчүн мәхсәтлик һалда Мисирдин елип чиққан екән » , дейишкә сәвәп тепип берисән ? Ғәзивиңни бесивелип , нийитиңдин янғайсән . Өз хәлқиңгә чоң балаю-апәт чүшәрмигәйсән .
02032013	Хизмәткарлириң Ибраһим , Исһақ вә Яқупларни әслигәйсән . Сән Өз намиң билән қәсәм қилип , уларға : « Әвладиңни асмандики юлтузлардәк көп қилимән , бу пүтүн зиминни сениң әвладиңға мәңгүлүк мирас қилип беримән » дегән едиң , — деди .
02032014	Буниң билән Пәрвәрдигар нийитидин йенип , Өз хәлқигә балаю-апәт чүшәрмиди .
02032015	Муса икки йүзигә пәризләр йезилған икки таш тахтини елип тағдин чүшти .
02032016	Бу икки таш тахтиға Худа Өзи әҗир сиңдүрүп , униңға пәризләрни Өз қоли билән язған еди .
02032017	Йәшу халайиқниң чуқан салған авазини аңлап , Мусаға : — Қараргаһта җәңниң авази чиқиватқандәк қилиду ! — деди .
02032018	Муса униңға : — Җәң ғәлибисиниң тәнтәнисигиму охшимайду , мәғлубийәт пәриядиғиму охшимайду , бәлки нахша-күй садаси ! — деди .
02032019	Муса қараргаһқа йеқин келип , мозай бут вә уссулға чүшкән халайиқни көрүп , ғәзивини басалмай , тағниң етигидә елип чүшкән икки таш тахтини йәргә ташлап чеқивәтти .
02032020	Андин у халайиқ ясавалған мозайни көйдүрүп , талқандәк қилип , суға чечивәтти вә исраилларни уни ичишкә буйриди .
02032021	У Һарунға : — Бу кишиләрни шунчә еғир гунаға паттурғидәк , улар саңа немә қилған еди ? — деди .
02032022	Һарун мундақ җавап бәрди : — Маңа хапа болмиғайсән . Бу кишиләрниң яманлиқ қилишқа нийәт бағлиғанлиғидин сениң хәвириң бар . Улар маңа :
02032023	« Бизгә йол башлап маңидиған бут ясап бериң ! Бизни Мисирдин елип чиққан һелиқи Мусаниң немә болуп кәткәнлигини биләлмидуқ » , деди .
02032024	Мән уларға : « Алтун зенәт буюмлириңларни әкелиңлар » , дегән едим . Алтун җабдуқлири барлар әкелип маңа тапшурди . Мән бу алтун җабдуқларни отқа ташлаведим , у мозай болуп чиқти .
02032025	Муса Һарунниң башқурушқа амалсиз қалғанлиғи билән , хәлиқниң өз мәйлигә иш қилип , дүшмәнлириниң мәсқирә нишани болуп қалғанлиғини көрди .
02032026	У қараргаһниң алдида туруп қаттиқ аваз билән : — Пәрвәрдигар тәрәптә туридиғанлар Мән тәрәпкә келиңлар ! — дәп вақириған еди , пүткүл лавийлар униң әтрапиға жиғилди .
02032027	Муса уларға : — Пәрвәрдигар , йәни исраиллар етиқат қилип кәлгән Худа силәргә һәммиңларниң қилич есип , қараргаһниң бу четидин у четигичә арилап өз қериндашлириңлар , дост-бурадәрлириңлар вә хошнаңларни өлтүрүшүңларни буйриди , — деди .
02032028	Лавийлар буйруққа бойсунуп , у күни тәхминән үч миң кишини қиривәтти .
02032029	Муса лавийларға : — Бүгүн өзәңларни Пәрвәрдигарға атидиңлар . Силәр өз оғуллириңлар вә қериндишиңларни айимиғанлиғиңлар үчүн , бүгүн Пәрвәрдигарниң илтипатиға муйәссәр болдуңлар , — деди .
02032030	Әтиси Муса халайиққа : — Силәр чоң гуна қилдиңлар . Әнди мән йәнә таққа , Пәрвәрдигарниң йениға чиқимән . Силәргә Пәрвәрдигарниң кәчүрүмини тиләймән , бәлким униңға муйәссәр болалишим мүмкин , — деди .
02032031	Буниң билән Муса Пәрвәрдигарниң һозуриға чиқип : — Бу хәлиқ чоң гуна қилди . Улар алтундин бут ясап ибадәт қилди .
02032032	Уларниң гунайини кәчүрүм қилғайсән . Ундақ болмиса , Өз хәлқиңниң қатаридин мениң исмимни чиқиривәткәйсән , — деди .
02032033	Пәрвәрдигар униңға : — Хәлқим қатаридин чиқириветилидиғанлар Мениң алдимда гуна қилғанлардур .
02032034	Әнди сән хәлиқни Мән саңа көрсәткән җайға елип бар . Мениң периштәм алдиңда сени башлап маңиду . Лекин вақти кәлгәндә , Мән уларни өткүзгән гуналири үчүн җазалаймән , — дәп җавап қайтурди .
02032035	Пәрвәрдигар хәлиқ ичигә кесәл чүшәрди , чүнки улар Һарун ясап бәргән алтун мозайға ибадәт қилған еди .
02033001	Пәрвәрдигар Мусаға мундақ деди : — Сән өзәң Мисирдин елип чиққан хәлиқ билән бу йәрдин кетип , Мән Ибраһим , Исһақ вә Яқупларға қәсәм қилип , уларниң әвлатлириға беришкә вәдә қилған йәргә барғин .
02033002	Саңа йол башлашқа периштәмни әвәтимән . Мән қананлар , аморлар , хитлар , пәризиләр , һивилар вә йәбусларни һайдап чиқирип ,
02033003	сени сүт вә һәсәл еқип туридиған йәргә апиримән . Лекин Мән силәр билән биллә бармаймән . Чүнки силәр бойни қаттиқ хәлиқ болғачқа , Мән силәрни йолда һалак қиливетишим мүмкин .
02033004	Буни аңлиған халайиқ интайин мәйүслинип , зенәт буюмларни тақимайдиған болди .
02033005	Чүнки Пәрвәрдигар Мусаниң мону сөзләрни уларға йәткүзүп қоюшни буйруған еди : « Силәр бойни қаттиқ хәлиқ . Әгәр Мән силәр билән азирақла биллә болсам , силәрни пүтүнләй һалак қиливетишим мүмкин . Әнди силәр өзәңларда бар болған зенәт буюмларни еливетиңлар . Мән силәрни қандақ бир тәрәп қилишни бәлгүләй » .
02033006	Шуниң билән исраиллар Синай теғидин кәткәндин тартип , зенәт буюмларни зади тақимиди .
02033007	Һәр қетим исраиллар қараргаһ қурғанда , Муса « Пәрвәрдигар билән учришиш чедири » дәп аталған ибадәт чедирини қараргаһтин хелә жирақ җайда тикәтти . Пәрвәрдигарға дуа-тәләплири барла кишиләр у йәргә барса болатти .
02033008	Муса қачанла болмисун учришиш чедириға маңғинида , халайиқ өз чедирлириниң алдида өрә туруп , Мусаниң кәйнидин таки у учришиш чедириға кирип болғичә қаришип турушатти .
02033009	Муса чедирға киргән вақитта , булут түврүги чүшүп , « Учришиш чедириниң » алдида туратти . Пәрвәрдигар булут ичидин Муса билән сөзлишәтти .
02033010	Халайиқ булут түврүгиниң учришиш чедириниң ишик алдида турғанлиғини көрсила , өз чедирлири алдидила руслинип , Худаға сәҗдә қилишатти .
02033011	Пәрвәрдигар чедир ичидә Муса билән худди кишиләр дост-бурадәрлири билән сөзләшкәнгә охшаш үзму-үз сөзлишәтти . Муса қараргаһқа қайтип кәлгинидә , униң яш ярдәмчиси Нунниң оғли Йәшу чедирда қалатти .
02033012	Муса Пәрвәрдигарға : — Сән маңа бу хәлиқни башлап беришқа әмир қилған едиң . Лекин Сән маңа кимни мән билән биллә беришқа әвәтидиғанлиғиңни ейтмидиң . Сән мени алаһидә мәхсәт билән таллиғанлиғиңни вә маңа бәхит ата қилғанлиғиңни ейтқан едиң .
02033013	Ундақ екән , Сениң йолуңда меңип , һемишәм алдиңда илтипат тепишим үчүн маңа йол көрсәткәйсән вә бу хәлиқниң Өз хәлқиң екәнлигини есиңдә тутқайсән , — деди .
02033014	— Мән Өзәм сән билән биллә берип , сени ғәм-қайғудин халас қилай , — деди Пәрвәрдигар .
02033015	Муса униңға : — Әгәр Сән биз билән биллә бармисаң , бизни бу йәрдин айримиғайсән .
02033016	Әгәр Сән биз билән биллә бармисаң , башқилар хәлқиңниң вә мениң Пәрвәрдигаримиз болған Сениң алдиңда илтипат тапқанлиғимизни немидин билсун ? ! Буниңдин башқа немә иш бизни дуниядики башқа хәлиқләрдин пәриқләндүрәлисун ? ! — дәп җавап қайтурди .
02033017	Пәрвәрдигар Мусаға : — Сениң тәливиң бойичә иш қилимән , чүнки сән Мениң илтипатимға ериштиң . Мән сени алаһидә мәхсәт билән таллидим , — деди .
02033018	Шуңа Муса : — Маңа Өз улуқлуғуңни көрсәткәйсән , — деди .
02033019	Пәрвәрдигар мундақ җавап қайтурди : — Мән пүтүн меһриванлиғимни көрситип сениң алдиңдин өтүп , « Мәңгү Бар Болғучи » дегән муқәддәс намимни җакалаймән . Кимгә меһриванлиқ қилғум кәлсә , шуниңға меһриванлиқ қилимән , кимгә ич ағритқум кәлсә , шуниңға ич ағритимән .
02033020	Бирақ саңа Өз чирайимни көрсәтмәймән , чүнки Мени көргән киши тирик қалмайду .
02033021	Лекин Мениң йенимда бир җай бар . Сән у йәрдики қорам ташниң үстидә турғин .
02033022	Мениң парлақ нурум у йәрдин өтидиған вақитта , Мән сени ташниң йочуғиға қоюп , қолум билән йепип туримән . Өтүп болғандин кейин ,
02033023	қолумни тартивалимән . Сән Мени кәйнимдин көрисән . Чирайимни көрсәң болмайду .
02034001	Пәрвәрдигар Мусаға : — Сән илгирикигә охшаш икки таш тахта йонуп кәл . Сән чеқивәткән һелиқи таш тахтидики сөзләрни шу икки тахтиға язай ,
02034002	сән әтә әтигәнгичә тәйяр болуп , Синай теғиға чиқип тағниң чоққисида Мән билән көрүшкин .
02034003	Һәр қандақ киши сән билән биллә чиқмисун . Пүтүн тағда адәм болмисун , һәтта кала-қойму тағниң түвидә отлимисун , — деди .
02034004	Шуниң билән Муса икки таш тахта йонуп , әтиси сәһәрдә Пәрвәрдигарниң буйруғи бойичә уларни таққа елип чиқти .
02034005	Пәрвәрдигар булут ичидә чүшүп , Мусаниң йениға келип , Өзиниң « Мәңгү Бар Болғучи » дегән муқәддәс намини җакалиди .
02034006	Пәрвәрдигар Мусаниң алдидин өтүп : — Мән « Мәңгү Бар Болғучи » , йәни Пәрвәрдигардурмән . Мән интайин меһриван вә рәһимдил Худадурмән . Асанлиқчә ғәзәпләнмәймән , меһир-муһәббитим мол , вападармән .
02034007	Миңлиған әвлатларға болған меһир-муһәббитимни үзүлдүрмәй , гуна вә хаталиқларни кәчүрүм қилимән . Лекин Мән гунакарларни җазалимай қоймаймән , уларниң әвлатлирини таки үчинчи , төртинчи әвлатқичә җазалаймән , — деди .
02034008	Муса дәрһал йәргә баш қоюп сәҗдә қилди .
02034009	У : — Әй Егәм , әгәр Сән мәндин рази болсаң , биз билән биллә барғайсән . Бу хәлиқниң бойни қаттиқ болсиму , уларниң гуна вә хаталиқлирини кәчүрүм қилғайсән . Бизни Өз егидарчилиғиңға алғайсән , — деди .
02034010	Шуниң билән Пәрвәрдигар Мусаға мундақ деди : — Әнди Мән силәр билән келишим түзимән . Мән алдиңларда дунияниң һәр қандақ җайидики һәр қандақ хәлиқ көрүп бақмиған чоң карамәтләрни көрситимән . Сениң әтрапиңдики хәлиқләр Мениң — Пәрвәрдигарниң әмәлиятлирини көрсун . Чүнки Мән силәрни дәп қорқунучлуқ ишларни көрситимән .
02034011	Мән бүгүн саңа җакалайдиған әмирлиримгә риайә қилғин . Сән у йәргә киргән вақтиңда , Мән аморлар , қананлар , хитлар , пәризиләр , һивилар вә йәбусларни һайдап чиқиримән .
02034012	Еһтият қилғинки , сән баридиған җайдики аһалә билән һәргиз келишим түзмигин . Болмиса сән уларниң қапқиниға чүшүп , уларға охшаш яман йолға меңип кетисән .
02034013	Шуниң үчүн уларниң қурванлиқ супилирини өрүветип , уларниң илаһ дәп тикләвалған таш түврүклирини вә Ашерә аял илаһ бутлирини чеқивәткин .
02034014	Мәндин башқиға ибадәт қилма , чүнки « Қизғанғучи » Мениң бир намим болуп , Мән қизғинидиған Худадурмән .
02034015	Йәрлик аһалиләр билән келишим түзмә . Улар өз илаһлириға ибадәт қилған вә қурванлиқ қилған вақитлирида сениму тәклип қилиши , сәнму өзәңни паһишиләрдәк сетип , уларниң илаһлириға атиған қурванлиқлириға еғиз тегип қелишиң мүмкин .
02034016	Сениң оғуллириң ят хәлиқ қизлирини некайиға елип , өзини паһишиләрдәк сетип , Мәндин үз өрүп , ят илаһларға ибадәт қилиши мүмкин .
02034017	Ибадәт қилиш үчүн бут ясима .
02034018	« Петир нан » һейтини қил . Мениң әмримгә бенаән бу һейтта уда йәттә күн петир нан йә . Һейтни зираәтләр бих чиқарған баш баһар ейида өткүз , чүнки силәр шу айда Мисирдин чиққан .
02034019	Пүткүл тунҗа оғул вә барлиқ тунҗа туғулған әркәк мал , мәйли у кала яки қой болсун , Маңа мәнсүп .
02034020	Силәр тунҗа әркәк тәхәйниң орниға қой қурванлиқ қилсаңларму болиду . Әгәр ундақ қилмисаңлар , тәхәйниң бойнини сундуруп қурванлиқ қилиңлар . Өз әвлатлириң ичидики пүткүл тунҗа оғулларни чоқум төләм берип қайтурувал . Алдимға қуруқ қол кәлмә .
02034021	Иш қилишиңға йетәрлик алтә күн бар . Йәттинчи күни , мәйли у териқчилиқ яки ома мәзгили болушидин қәтъий нәзәр чоқум арам алғин .
02034022	Тунҗа пишқан буғдайларни ориғанда , ома һейти қил . Күздә һосулларни амбарға жиққиниңда , « Һосул жиғиш » һейти қил .
02034023	Пүткүл әрләр бир жилда үч қетим Маңа — исраил хәлқи етиқат қилип кәлгән Егиси Худаниң алдиға кәлсун .
02034024	Мән ят хәлиқләрни сениң алдиңдин һайдап чиқирип , зиминиңни кәңәйтимән . Шуниң билән сән жилда үч қетим Маңа ибадәт қилғили кәткән вақтиңда , һеч ким сениң жутуңға яман көз тикмәйду .
02034025	Маңа қурванлиқ қенини болдурулған хемирдин пиширилған йемәклик билән биллә атима . « Өтүп кетиш » һейтида сойған қурванлиқ гөшини әтиси әтигәнгичә сақлима .
02034026	Һәр жили тунҗа пишқан зираәтләрниң әң яхши йеридин Мениң ханамға әкирип , Маңа — Пәрвәрдигариңлар Худаға ата . Оғлақни анисиниң сүтидә пишарма .
02034027	Пәрвәрдигар Мусаға : — Бу сөзләрни хатириләвал . Чүнки Мән сән вә исраил хәлқи билән мошу сөзләрни асас қилип келишим түздүм , — деди .
02034028	Муса Пәрвәрдигарниң йенида қириқ кечә-күндүз туруп , һеч нәрсә йемиди һәм ичмиди . Пәрвәрдигар келишиминиң асаси болған он пәризни икки таш тахтиға йезип бәрди .
02034029	Муса пәризләр йезилған таш тахтиларни елип тағдин чүшкинидә , Пәрвәрдигар билән сөзләшкәнлиги үчүн , униң чирайи пақирап кәткән еди . Бирақ өзи буни билмәтти .
02034030	Һарун вә башқа исраиллар Мусаниң чирайидики нурни көрүп , униңға йеқин келиштин қорқушти .
02034031	Бирақ Муса уларни чақирғанда , Һарун вә пүтүн җамаәт ақсақаллири униң алдиға кәлди . Муса уларға сөз қилди .
02034032	Шуниңдин кейин пүткүл исраиллар Мусаниң алдиға келишти . Муса Пәрвәрдигар Синай теғида униңға бәргән қанунни уларға тапилиди .
02034033	Муса уларға сөзләп болғандин кейин , яғлиқ билән үзини йепивалди .
02034034	Һәр қетим у учришиш чедириға кирип Пәрвәрдигар билән сөзләшкинидә , үзини йепивалған яғлиқни еливетәтти . Чиққан вақтида Пәрвәрдигар тапшурған сөзләрни исраилларға йәткүзәтти .
02034035	Бундақ вақитларда исраиллар униң үзиниң пақирап туридиғанлиғини көрәтти . Униңдин кейин Муса үзини йепип жүрәтти . Пәрвәрдигар билән сөзләшкили киргинидә , йәнә еливетәтти .
02035001	Муса пүтүн исраилларни чақирип , уларға мундақ деди : — Пәрвәрдигар силәрниң төвәндики қаидигә риайә қилишиңларни буйриди .
02035002	« Иш қилишиңларға йетәрлик алтә күн бар . Йәттинчи күн болса муқәддәс болуп , у Пәрвәрдигарға мәнсүп болған дәм елиш күнидур . Бу күни хизмәт қилғанла кишигә өлүм җазаси берилиду .
02035003	Дәм елиш күни һәтта өз өйидә от йеқишқиму болмайду » .
02035004	Муса пүтүн исраил хәлқигә йәнә мундақ деди : — Пәрвәрдигар шундақ әмир қилдики :
02035005	« Силәр Пәрвәрдигарға һәдийә сунуңлар , халиғанлар алтун , күмүч , мис ,
02035006	көк , сөсүн вә тоқ қизил рәңлик жип , кәндир жип һәм өшкә тивити ,
02035007	қизил боялған қошқар териси , нәпис ишләнгән териләр , акация яғичи ,
02035008	чирақ йеғи , муқәддәс яғ вә исриқ ясайдиған хушбой дора-дәрмәкләр ,
02035009	баш роһаний кийидиған қисқа ефод билән көкрәкликкә қадилидиған йоллуқ һеқиқ таш вә башқа есил ташларни һәдийә қилсун » .
02035010	— Араңлардики маһир устилар келип , Пәрвәрдигар буйруған барлиқ нәрсиләрни ,
02035011	йәни ибадәт чедири , чедирниң йопуғи , чедирниң илмәк , рама , тоғра балдақлири вә түврүклири һәм түврүк путлири ,
02035012	келишим сандуғи , сандуқни көтиридиған балдақлар , сандуқниң ағзи , йәни « Меһир-шәпқәт тәхти » вә йопуқ пәрдиси ,
02035013	үстәл , үстәлни көтиридиған балдақлар вә үстәл сайманлири , Худаға сунидиған нанлар ,
02035014	чирақдан вә униң сайманлири , чирақ вә чирақ йеғи ,
02035015	исриқдан вә уни көтиридиған балдақлар , муқәддәс яғ вә хушбой исриқ , чедирниң кириш ағзиниң пәрдиси ,
02035016	көйдүрмә қурванлиқ суписи билән униң мис тори , көтириш балдақлири вә барлиқ сайманлири , паклиниш деси вә дас қойғуч ,
02035017	һойлиниң чөрисидики пәрдә тосуқлар , пәрдә түврүклири вә түврүк путлири , һойлиниң кириш ағзиниң пәрдиси ,
02035018	чедир вә һойлиниң қозуқ вә ағамчилири ,
02035019	роһаний Һарун вә униң оғуллири муқәддәс җайда хизмәт өтигәндә кийидиған нәпис муқәддәс кийимләрни тәйярлисун .
02035020	Пүтүн исраил хәлқи Мусаниң йенидин қайтишти .
02035021	Көңли илһамланған вә разимәнлик билән һәдийә қилишни халиғанларниң һәммиси Пәрвәрдигар билән учришиш чедирини бена қилиш , униң ичидики нәрсиләрни ясаш вә муқәддәс кийимни тикишкә керәклик болған лазимәтликләрни елип келишти .
02035022	Һәдийә қилишни халайдиған әрләр вә аяллар болупму , һалқа , үзүк вә биләйүзүк қатарлиқ һәр хил алтун буюмларни әкелип , Пәрвәрдигар үчүн атиди .
02035023	Көк , сөсүн , тоқ қизил рәңлик жип , кәндир жип , өшкә тивити , қизил боялған қошқар териси вә нәпис ишләнгән терә қатарлиқ нәрсилири барлар уларни елип келишти .
02035024	Күмүч яки мис һәдийә қилалайдиғанлар һәдийәлирини елип келишти . Акация яғичи барларму уни елип келишти .
02035025	Қоли чевәр аяллар өз қоли билән егиргән көк , сөсүн вә тоқ қизил рәңлик жип һәм кәндир жипларни елип келишти .
02035026	Көңли илһамланған қабилийәтлик аяллар йәнә өшкә тивитидин жип егиришти .
02035027	Ақсақаллар ефодқа вә көкрәкликкә қадилидиған йоллуқ һеқиқ таш вә башқа есил ташлар ,
02035028	чирақ , муқәддәс яғ вә исриқ үчүн хушбой дора-дәрмәк вә яғларни елип келишти .
02035029	Мәйли әр яки аял болсун , Пәрвәрдигарға һәдийә сунушни халиған исраилларниң һәммиси һәдийәлирини елип келишип , Пәрвәрдигар Муса арқилиқ уларни селишқа буйруған ибадәт җайи үчүн тәғдим қилишти .
02035030	Муса сөзини давамлаштуруп мундақ деди : — Қараңлар ! Пәрвәрдигар йәһуда қәбилисидин Хурниң нәвриси , Уриниң оғли Бизалилни таллиди .
02035031	Уни Өз роһи билән толтуруп , униңға әқил-парасәт , билим вә хилму-хил һүнәр-сәнъәт қабилийитини ата қилди .
02035032	У һазир хилму-хил һүнәрләрни , йәни алтун , күмүч вә мистин һәр хил нәрсиләрни ясаш ,
02035033	қиммәтлик ташларни кесиш вә уларни зенәт буюмлириға селиш һәм яғачларға нәқиш оюштәк һүнәрләрни билиду .
02035034	Пәрвәрдигар йәнә Дан қәбилисидин Ахисамақниң оғли Оһолиябқиму әқил-парасәт ата қилип , уларни башқиларға устаз қилди .
02035035	Пәрвәрдигар уларни әқил-парасәтлик қилип , уларға нәққашлиқ , оймичилиқ , көк , сөсүн , тоқ қизил рәңлик жуң жип вә кәндир жиплардин кәштә тикиш , рәхтләрни тоқуш қатарлиқ һәр хил нәпис һүнәрләрни қилиш қабилийәтләрни ата қилди . Улар һәр хил ишларниң һөддисидин чиқалайду вә хилму-хил һүнәрләрни ойлап чиқиралайду .
02036001	Бизалил , Оһолияб вә башқа уста һүнәрвәнләр , йәни Пәрвәрдигарниң қабилийәт ата қилиши билән ибадәт җайини қандақ ясашни билгән кишиләрниң һәммиси , Пәрвәрдигарниң көрсәтмиси бойичә шу хизмәтләрни қилсун .
02036002	Муса , Бизалил билән Оһолияб вә Пәрвәрдигар қабилийәт ата қилған , көңли илһамлинип хизмәт қилишни халиған кишиләрни жиғди .
02036003	Улар Мусадин исраилларниң ибадәт җайини ясашқа һәдийә қилған барлиқ соғиларни тапшурувалди . Һәр күни әтигәнлиги кишиләр өз мәйли билән соғилирини елип келәтти .
02036004	Шуңа ибадәт җайини ясашқа қатнашқан устилар өз хизмәтлирини тохтитип ,
02036005	Мусаниң алдиға берип : « Кишиләр елип кәлгән һәдийәләр Пәрвәрдигар буйруған ибадәт җайини ясаш еһтияҗидин ешип кәтти ! » дейишти .
02036006	Шуңа Муса пүтүн қараргаһтикиләрниң әнди ибадәт җайи үчүн һәдийә қилмаслиғини буйриди . Кишиләр болса соға елип келишни шундила тохтатти .
02036007	Тапшурувелинған һәдийәләр пүтүн ибадәт җайиға йетип , һәтта ешип қалди .
02036008	Хизмәтчи хадимлар ичидики уста һүнәрвәнләр Пәрвәрдигарниң ибадәт чедирини он данә йопуқтин ясиди . Бу йопуқлар кәндир жип билән көк , сөсүн вә тоқ қизил рәңлик жуң жиптин тоқулуп , үстигә қоли чевәр уста тәрипидин қанатлиқ периштәләрниң сүрити нәпис кәштиләнди .
02036009	Һәр бир йопуқниң чоң-кичиклиги охшаш һалда , узунлуғи он төрт метр , кәңлиги икки метрдин қилинди .
02036010	Йопуқларниң бәши бир парчә , қалған бәши йәнә бир парчә қилинип уланди .
02036011	Уланған һәр бир чоң парчиниң әң четидикисигә көк рәңлик изма тикилди .
02036012	Йопуқниң бир парчисиниң әң четидикисигә әллик изма , йәнә бир парчисиниң әң четидикисигиму әллик изма тикилди .
02036013	Әллик алтун илмәк ясилип , икки парчә йопуқ туташтурулди .
02036014	Ибадәт чедирини йепиш үчүн өшкә жуңидин он бир парчә қелин йопуқ рәхт тоқулди .
02036015	Йопуқларниң һәр бириниң чоң-кичиклиги охшаш болуп , узунлуғи он бәш метр , кәңлиги икки метрдин болди .
02036016	Йопуқларниң бәш даниси бир парчә , қалған алтиси йәнә бир парчә қилинип уланди .
02036017	Биринчи чоң йопуқниң әң четидики парчисигә әллик изма , йәнә бир чоң йопуқниң әң четидикисигиму әллик изма тикилди .
02036018	Мистин әллик илмәк ясилип , улар измиларға өткүзүлүп , икки парчә йопуқ бир-биригә улинип , бир пүтүн йопуқ қилинди .
02036019	Буниңдин башқа , чедирни қаплаш үчүн , қизил боялған қошқар терисидин вә нәпис ишләнгән теридин йәнә икки парчә чедир йопуғи ясалди .
02036020	Ибадәт чедирини көтирип туруш үчүн акация яғичидин рама ясалди .
02036021	Һәр бир раминиң узунлуғи бәш метр , кәңлиги йәтмиш бәш сантиметр болди .
02036022	Һәр бир рамиға бир-бирини туташтуридиған иккидин улиғучи ясалди . Һәммә рамиларда шундақ улиғуч болди .
02036023	Чедирниң җәнуп тәрипигә жигирмә рама ясалди .
02036024	Рамиларниң тегигә күмүчтин қириқ данә пут ясилип , һәр бир раминиң тегигә иккидин орнитилди .
02036025	Йәнә чедирниң шимал тәрипигиму жигирмә рама ясилип ,
02036026	булар үчүнму күмүчтин қириқ данә пут ясилип , һәр бир раминиң тегигә иккидин тәйярланди .
02036027	Лекин чедирниң кәйни тәрипигә , йәни ғәрипкә қаритип алтә рама ясалди .
02036028	Чедирниң кәйни тәрипидики икки булуңға икки рама ясалди .
02036029	Рамилар бир-биригә йеқин қоюлуп , уларниң учи бир чәмбәргә киргүзүлүп муқумлаштурулди . Икки дохмушни һасил қилидиған һәр икки рама шундақ ясалди .
02036030	Демәк , чедирниң ғәрип тәрипидә сәккиз рама болуп , һәр бир раминиң тегидә иккидин җәми он алтә данә күмүч пут болди .
02036031	Буниңдин башқа акация яғичидин он бәш тоғра балдақ ясалди . Булардин чедирниң бир йенидики рамиларға бәш данә ,
02036032	йәнә бир йенидики рамиларға бәш данә һәм чедирниң кәйни тәрипидики ғәрипкә қарайдиған рамиларғиму бәш данә орнитилди .
02036033	Рамиларниң оттурисиға четилидиған оттура балдақ чедирниң бир бешидин йәнә бир бешиға йәткүзүлүп ясалди .
02036034	Рамилар вә балдақлар алтун билән қапланди , балдақлар өткүзүлидиған һалқиларму алтундин ясалди .
02036035	Кәндир жип билән көк , сөсүн вә тоқ қизил рәңлик жуң жиптин бир пәрдә тоқулуп , униңға қоли чевәр устилар тәрипидин қанатлиқ периштәләрниң сүрити кәштиләнди .
02036036	Бу пәрдә акация яғичидин ясалған төрт данә түврүккә бәкитилгән алтун илмәкләргә есилди . Түврүкләр алтун билән қаплинип , күмүчтин ясалған төрт путниң үстигә орнитилди .
02036037	Буниңдин башқа , кәндир жип билән көк , сөсүн вә тоқ қизил рәңлик жуң жиптин ибадәт чедириниң кириш ағзиға кәштиләнгән бир пәрдә тоқулди .
02036038	Пәрдини есиш үчүн акация яғичидин бәш данә түврүк ясилип , түврүк беши алтун билән қапланди . Түврүкләрдә алтун илмәкләр болди һәм мистин бәш данә түврүк пути ясалди .
02037001	Бизалил акация яғичидин узунлуғи йүз жигирмә бәш , кәңлиги вә егизлиги йәтмиш бәш сантиметрлиқ бир сандуқ ясиди .
02037002	Сандуқниң ичи-сиртини сап алтун билән қаплап , чөрисигә алтундин җийәк тутти .
02037003	У йәнә алтундин төрт һалқа қуйдуруп , сандуқниң төрт путиға бир тәрипигә иккидин орнатти .
02037004	Сандуқни көтириш үчүн акация яғичидин икки балдақ ясап , уларни алтун билән қаплап , икки яндики алтун һалқилардин өткүзди .
02037005	
02037006	Сандуқниң үстигә сап алтундин узунлуғи бир йүз жигирмә бәш , кәңлиги йәтмиш бәш сантиметр келидиған сандуқ ағзини , йәни « Меһир-шәпқәт тәхтини » ясиди .
02037007	Алтундин икки данә « керуб » дәп атилидиған қанатлиқ мәхлуқниң һәйкилини соқуп ,
02037008	« Меһир-шәпқәт тәхтиниң » икки бешиға бирдин орнитип , тәхт билән бир пүтүн қилип бирләштүрди .
02037009	Қанатлиқ һәйкәлләр удулму-удул қоюлған һалда тәхтниң йүзигә қаришип , қанатлирини ечип « Меһир-шәпқәт тәхтини » йепип туридиған болди .
02037010	Акация яғичидин узунлуғи йүз , кәңлиги әллик , егизлиги йәтмиш бәш сантиметрлиқ бир үстәл ясилип ,
02037011	сап алтун билән қапланди һәм униң чөрисигә алтундин җийәк тутулди .
02037012	Үстәлниң чөрисигә төрт илик кәңликтә пәваз қоюлуп , униңғиму алтун җийәк тутулди .
02037013	Көтириш балдақлирини селиш үчүн төрт алтун һалқа ясилип , үстәлниң төрт бүҗигидики путиға орнитилди .
02037014	Балдақларниң алтун һалқидин өткүзүлүши үчүн һалқа пәвазға йеқин орнитилди .
02037015	Балдақ акация яғичидин ясилип , алтун билән қапланди .
02037016	Үстәлниң үстидики ичимлик һәдийәсигә ишлитилидиған тавақ , тәхсә , чәйнәк вә пиялиләр сап алтундин ясалди .
02037017	Сап алтундин бир чирақдан соқулди . Чирақданниң пути билән түврүги , қәдәһлири , гүл түгүни вә бәрглири бир пүтүн қилинди .
02037018	Чирақданниң икки йениға һәр тәрәпкә үчтин алтә шахчә чиқирилди .
02037019	Һәр бир шахчидә гүл түгүни вә бәрглири болған бадам чечиги шәклидики үч тал қәдәһ болди . Чирақданниң алтә шахчисиниң һәммисила мошундақ ясалди .
02037020	Чирақданниң мәркизий шахчисиниң учида гүл түгүни вә бәрглири болған бадам чечиги шәклидики төрт тал қәдәһ болди .
02037021	Чирақданниң мәркизий шахчисидин икки тәрәпкә чиқирилған һәр бир җүп шахчиниң астиға түгүн чиқирилди . Чирақданниң алтә шехиниң һәммиси шундақ ясалди .
02037022	Пүтүн чирақдан , йәни униң барлиқ безәклириниң һәммиси бирла парчә алтундин соқулди .
02037023	Чирақданға йоруғи алди тәрәпкә чүшидиған қилип йәттә чирақ орнитилди .
02037024	Чирақдан , униң пилик қисқучлири вә күлданлири оттуз төрт килограмм сап алтундин ясалди .
02037025	Исриқдан акация яғичидин ясалди . У төрт булуңлуқ болуп , егизлиги бир , узунлуғи вә кәңлиги йерим метрдин қилинди .
02037026	Униң үсти , төрт тәрипи вә төрт мүңгүзи сап алтун билән қаплинип , чөрисигә алтун җийәк қоюлди .
02037027	Исриқданни көтиридиған балдақларни өткүзүш үчүн алтундин икки һалқа ясилип , икки яндики җийәкләрниң астиға бәкитилди .
02037028	Балдақлар акация яғичидин ясилип , алтун билән қапланди .
02037029	Хушбой дора-дәрмәкләрни тәңшәш усули бойичә муқәддәс яғ вә хушбой исриқлар ясалди .
02038001	Қурванлиқ суписи акация яғичидин ясалди . Супа төрт булуңлуқ болуп , униң егизлиги бир йерим , узунлуғи вә кәңлиги икки йерим метрдин қилинди .
02038002	Супиниң төрт бүҗигигә мүңгүзләр чиқирилди . Улар супа билән бир пүтүн қилинип , мис билән қапланди .
02038003	Қурванлиқ суписиға ишлитилидиған күлдан , гүҗәк , дас , лахшигир вә отдан қатарлиқлар ясалди . Бу сайманларниң һәммиси мистин болди .
02038004	Буниңдин башқа , қурванлиқ суписиға мистин бир тор ясилип , қурванлиқ супа отханисиниң оттурисидики тор тәкчисиниң үстигә қоюлди .
02038005	Андин балдақ өткүзүлидиған , торниң төрт бүҗигигә бәкитилидиған төрт данә мис һалқа ясалди .
02038006	Буниңдин башқа , қурванлиқ суписини көтириш үчүн акация яғичидин икки балдақ ясилип , мис билән қаплинип ,
02038007	икки яндики һалқиларға өткүзүлди . Қурванлиқ суписиниң оттуриси кавак қилип , тахтайдин ясалди .
02038008	Паклиниш деси вә дас қойғуч Пәрвәрдигар билән учришиш чедириниң ишиги алдида хизмәт қилидиған аяллар тәрипидин берилгән мис әйнәкләрдин ясалди .
02038009	Ибадәт чедириниң әтрапини тосап һойла қилиш үчүн кәндир жиптин пәрдә тоқулди . Җәнуп тәрәптики пәрдиниң узунлуғи әллик метр қилинип ,
02038010	пәрдини көтирип туруш үчүн жигирмә данә мис түврүк һәм уларниң тегигә қойғили жигирмә данә мис пут ясалди . Пәрдиләрни бәкитидиған түврүк илмәклири билән һалқилири күмүчтин ясалди .
02038011	Шимал тәрәпкиму пәрдә орнитилди . Униң узунлуғиму әллик метр қилинип , пәрдини көтирип туруш үчүн жигирмә данә мис түврүк һәм уларниң тегигә қойғили жигирмә данә мис пут ясалди . Түврүк илмәклири билән һалқилири күмүчтин ясалди .
02038012	Ғәрип тәрәптики пәрдиниң узунлуғи жигирмә бәш метр қилинди . Пәрдини көтирип туруш үчүн , он данә мис түврүк һәм уларниң тегигә қойғили он данә мис пут ясалди .
02038013	Һойлиниң шәриқ тәрипидики пәрдиниң узунлуғиму жигирмә бәш метр қилинди .
02038014	Кириш ағзиниң бир тәрипидики пәрдиниң кәңлиги йәттә йерим метр болди . Пәрдини бәкитиш үчүн үч түврүк вә үч пут ясалди .
02038015	Йәнә бир тәрипидики пәрдиниң кәңлиги йәттә йерим метр болди . Униңғиму үч данә мис түврүк һәм уларниң тегигә қойғили үч данә мис пут ясалди .
02038016	Һойлиниң әтрапидики барлиқ пәрдиләр кәндир жиптин тоқулди .
02038017	Түврүкләрниң путлири мистин , илмәк , һалқилири болса күмүчтин ясалди , түврүкниң беши күмүчтин қапланди . Һойлиниң төрт әтрапидики түврүкләрниң һәммисидә күмүч һалқилар болди .
02038018	Һойлиниң кириш ағзиниң пәрдилири көк , сөсүн , тоқ қизил рәңлик жуң жип вә кәндир жиптин тоқулуп кәштиләнди . Пәрдиниң кәңлиги он метр , егизлиги болса һойлиниң тосуқ пәрдисиниң егизлигидәк икки йерим метр қилинди .
02038019	Төрт данә путлуқ мис түврүк уни көтирип турди . Түврүкләрдики илмәк , һалқиларниң һәммиси күмүчтин ясалди , түврүкләрниң бешиму күмүч билән қапланди .
02038020	Ибадәт чедириға ишлитилгән барлиқ қозуқлар мистин қуюлди .
02038021	Келишим чедири дәпму аталған ибадәт чедирини ясашқа ишлитилгән материаллар , Мусаниң тапшуруғи бойичә лавийлар тәрипидин көздин кәчүрүлгән болуп , роһаний Һарунниң оғли Итамарниң саниғидин өткән еди .
02038022	Пәрвәрдигар Мусаға буйруғанларниң һәммисини йәһуда қәбилисидин болған Хурниң нәвриси , Уриниң оғли Бизалил ясиди .
02038023	Униңға ярдәмчи болған Дан қәбилисидин болған Ахисамақниң оғли Оһолиябниңму қоли чевәр болуп , у нәққашлиқ , оймичилиқ вә көк , сөсүн , тоқ қизил рәңлик жуң жип һәм кәндир жиплардин кәштә тикишни биләтти .
02038024	Ибадәт җайиниң қурулуши үчүн аталған алтун рәсмий өлчәм бойичә бир миң килограммға тоғра кәлди .
02038025	Нопус тизимлиғидики кишиләр соға қилған күмүч рәсмий өлчәм бойичә үч миң төрт йүз қириқ килограммға тоғра кәлди .
02038026	Нопус тизимлиғиға асасланғанда , жигирмә яштин жуқурилар җәми алтә йүз үч миң бәш йүз әллик нәпәр болуп , рәсмий өлчәм бойичә һесаплиғанда , һәр бир киши тапшурған күмүч бәш йерим килограмм болди .
02038027	Үч миллион төрт йүз миң килограмм күмүчтин ибадәт җайи рамилириниң вә пәрдиләр бәкитилидиған түврүкләрниң йүз күмүч пути ясалди . Һәр бир путқа оттуз төрт килограммдин күмүч ишлитилди .
02038028	Қалған қириқ килограмм күмүч түврүкләрниң илмәк вә һалқилирини ясашқа һәм түврүкләрниң бешини қаплашқа ишлитилди .
02038029	Пәрвәрдигарға аталған мис җәми икки миң төрт йүз килограмм болуп ,
02038030	у Пәрвәрдигар билән учришиш чедириниң кириш ағзидики түврүк путлири , қурванлиқ суписи вә униң мис тори , супиниң пүтүн сайманлири ,
02038031	һойлиниң әтрапидики тосуқ пәрдиниң түврүклири , һойлиниң кириш ағзидики түврүк путлири , ибадәт чедириниң вә һойлиниң тосуқ пәрдисиниң қозуқлириға ишлитилди .
02039001	Көк , сөсүн вә тоқ қизил рәңлик жуң жиптин тоқулған рәхттин роһанийлар муқәддәс җайда вәзипә өтигәндә кийидиған муқәддәс кийимләр тикилди . Һарун үчүн тикилгән муқәддәс кийимләр Пәрвәрдигарниң Мусаға буйруғанлири бойичә қилинди .
02039002	Ефод зәр жип , көк , сөсүн , тоқ қизил рәңлик жуң жип вә кәндир жиптин тикилди .
02039003	Қоли чевәр устилар алтунни непиз соқуп , инчикә тала қилип кесип , уни көк , сөсүн , тоқ қизил рәңлик жуң жип вә кәндир жиплар билән арилаштуруп , ефодни тоқиди .
02039004	Ефодниң икки данә мүрә тасмиси болди . Ефодниң алди вә кәйни қисми бу икки тасма арқилиқ туташтурулди .
02039005	Униңдин башқа йәнә , бәлбағ тәйярланди . Бәлбағ зәр жип , көк , сөсүн , тоқ қизил рәңлик жуң жип вә кәндир жиптин устилиқ билән тоқулди . Буларниң һәммиси Пәрвәрдигарниң Мусаға буйруғини бойичә қилинди .
02039006	Икки данә йоллуқ һеқиқ алтун көзлүккә қоюлуп , исраилларниң он икки қәбилисиниң исимлири униң үстигә устилиқ билән тамғиға оюлған нәқишләрдәк оюлуп йезилди .
02039007	Андин ефодниң икки данә мүрә тасмисиға қадилип , исраилларниң хатирә теши қилинди . Мана буларниң һәммиси Пәрвәрдигарниң әмри бойичә қилинди .
02039008	Худаниң ирадисини билиш үчүн кийилидиған көкрәклик қоли чевәр устилар тәрипидин тикилди . Тикилиш усули ефод билән охшаш болуп , у зәр жип , көк , сөсүн , тоқ қизил рәңлик жуң жип вә кәндир жип билән тикилди .
02039009	Көкрәкликниң узунлуғи вә кәңлиги охшашла жигирмә бәш сантиметрдин қилинип , төрт булуңлуқ һәм икки қат , йәни янчуқлуқ қилип тикилди .
02039010	Үстигә төрт қур қиммәтлик таш қадалди . Биринчи қурға қизил яқут , топаз вә зумрәт орнитилди .
02039011	Иккинчи қурға көк қашташ , көк яқут вә алмас орнитилди .
02039012	Үчинчи қурға сөсүн яқут , һеқиқ вә сөсүн кварц орнитилди .
02039013	Төртинчи қурға рәңсиз яқут , йоллуқ һеқиқ вә йешил қашташ орнитилди . Буларниң һәммиси алтун көзлүккә елинип , көкрәкликкә қадалди .
02039014	Исраилларниң он икки қәбилисиниң исми худди тамғиға оюлған нәқишләрдәк бу қиммәтлик ташларниң үстигә оюлуп йезилди .
02039015	Көкрәкликни ефодқа бәкитиш үчүн сап алтундин ешилгән шойнидәк икки тал зәнҗир соқулди .
02039016	Көкрәкликниң үсти тәрипидики икки бүҗигиниң һәр биригә бирдин алтун һалқа бәкитилди .
02039017	Зәнҗирләр айрим-айрим һалда алтун һалқидин өткүзүлүп ,
02039018	ефод тасмисиниң алди тәрипидики икки алтун көзлүккә уланди .
02039019	Көкрәкликниң төвән тәрипидики икки бүҗәкниң ефодқа тегип туридиған ички йүзигә икки данә алтун һалқа бәкитилди .
02039020	Шундақла йәнә ефодниң бәл қисмиға , йәни бәлбағниң жуқурисиғила икки данә алтун һалқа бәкитилди .
02039021	Көкрәкликниң пулаңлап кәтмәй , ефодқа чаплишип туруши үчүн , көкрәкликтики һалқилар билән ефодтики һалқилар бир тал көк жип арқилиқ өз-ара уланди . Буларниң һәммиси Пәрвәрдигарниң Мусаға буйруғини бойичә қилинди .
02039022	Тоқумичилар ефодниң ичигә кийилидиған периҗини тоқиди . Периҗиниң рәңги пүтүнләй көк болди .
02039023	Периҗигә ойма яқа ечилип , житилип кәтмәслиги үчүн яқиниң чөрисигә пәваз тутулди .
02039024	Периҗиниң аяқ пешигә көк , сөсүн вә тоқ қизил рәңлик жуң жип вә кәндир жиптин анар нусхилиқ кәштиләр чүширилди .
02039025	Сап алтундин қоңғурақлар ясилип , периҗиниң аяқ пешидики анар нусхилиқ кәштиләр оттурисиға бирдин есилди .
02039026	Роһанийлиқ вәзиписини өтигәндә , кийилидиған бу периҗиниң пешигә новәт билән анар нусхилиқ кәштиләр тикилди вә алтун қоңғурақлар орнитилди . Буларниң һәммиси Пәрвәрдигарниң Мусаға буйруғини бойичә қилинди .
02039027	Һарун вә униң оғуллири үчүн кәндир жиптин ич периҗә тикилди .
02039028	Кәндир жиптин сәллә , баш кийим вә тамбалларму тәйярланди .
02039029	Кәндир жип , көк , сөсүн , тоқ қизил рәңлик жуң жиптин бир бәлбағ тоқулуп , үсти кәштиләнди . Буларниң һәммиси Пәрвәрдигарниң Мусаға буйруғини бойичә қилинди .
02039030	Сап алтундин бир тахтичә ясилип , униң үстигә « Пәрвәрдигарға аталди » дегән хәтләр тамғиға оюлғандәк оюлуп йезилди .
02039031	Һәм көк рәңлик жип билән сәллигә тақап қоюлди . Буларниң һәммиси Пәрвәрдигарниң Мусаға буйруғини бойичә қилинди .
02039032	Ибадәт чедири — Пәрвәрдигар билән учришиш чедириниң тәйярлиқ хизмәтлири пүтүнләй тамамланди . Пәрвәрдигарниң Мусаға буйруғанлирини исраиллар бир-бирләп орунлиди .
02039033	Улар ибадәт чедири вә чедирниң барлиқ сайманлирини Мусаниң алдиға елип кәлди . Уларниң ичидә : илмәк , рама , тоғра балдақ , түврүк вә түврүк пути ,
02039034	қизил боялған қошқар терисидин ясалған йопуқ , нәпис ишләнгән терә йопуқ , йопуқ пәрдиси ,
02039035	пәризләрни салидиған келишим сандуғи , униң көтириш балдақлири вә ағзи , йәни « Меһир-шәпқәт тәхти » ,
02039036	үстәл , үстәлниң сайманлири , Худаға сунидиған нанлар ,
02039037	сап алтун чирақдан , униң сайманлири , чирақ , чирақ йеғи ,
02039038	алтун исриқдан , муқәддәс яғ , хушбой исриқ , ибадәт чедириниң кириш ағзиниң пәрдиси ,
02039039	мистин ясалған қурванлиқ суписи , қурванлиқ суписиниң мис тори , супиниң көтириш балдақлири вә униң барлиқ сайманлири , паклиниш деси вә дас қойғуч ,
02039040	һойлиниң чөрисидики пәрдә тосуқлар , пәрдә түврүклири вә түврүк путлири , һойлиниң кириш ағзиниң пәрдиси , чедирниң танилири вә қозуқлири ,
02039041	роһаний Һарун вә униң оғуллири муқәддәс җайда хизмәт өтигәндә кийидиған нәпис муқәддәс кийимләр бар еди .
02039042	Пәрвәрдигарниң Мусаға буйруғанлирини исраиллар бир-бирләп орунлиди .
02039043	Муса пүтүн нәрсиләрни көздин кәчүрүп , уларниң қилғанлириниң пүтүнләй Пәрвәрдигарниң әмри бойичә болғанлиғини көрүп , уларға бәхит тиләп дуа қилди .
02040001	Пәрвәрдигар Мусаға мундақ әмир қилди :
02040002	— Биринчи айниң биринчи күни ибадәт чедири — Пәрвәрдигар билән учришиш чедирини тикип ,
02040003	он пәриз йезилған таш тахтилар қоюлған келишим сандуғини униң ичидики әң муқәддәс җайға қоюп , уни пәрдә билән тосап қойғин .
02040004	Үстәлни чедирдики муқәддәс җайға елип кирип , үстигә сайманлирини тизип қойғин . Чирақданниму елип кирип , чирақлирини йеқип қойғин .
02040005	Исриқданни әң муқәддәс җайдики келишим сандуғиниң удулиға , йәни әң муқәддәс җайни айрип туридиған пәрдиниң сиртиға қойғин . Чедирниң кириш ағзиниң пәрдисини тартип қойғин .
02040006	Көйдүрмә қурванлиқ суписини ибадәт чедири — Пәрвәрдигар билән учришиш чедириниң алдиға қойғин .
02040007	Паклиниш десини чедир билән қурванлиқ суписиниң арисиға қоюп , униңға су толтуруп қойғин .
02040008	Ибадәт җайиниң һойлисиниң пәрдилирини бәкитип , кириш ағзиниң пәрдисиниму есип қойғин .
02040009	Ибадәт чедири вә униңдики барлиқ сайманлирини муқәддәс яғ билән яғлап , Маңа — Пәрвәрдигариңға аҗратқин . Шундақ қилсаң , бу нәрсиләр муқәддәс болиду .
02040010	Андин кейин қурванлиқ суписи вә һәммә сайманлирини муқәддәс яғ билән яғлап , Маңа — Пәрвәрдигариңға аҗратқин . Шундақ қилсаң , бу нәрсиләр муқәддәс болиду .
02040011	Паклиниш деси вә дас қойғучниму муқәддәс яғ билән яғлап , Маңа — Пәрвәрдигариңға аҗратқин .
02040012	Һарун вә униң оғуллирини Пәрвәрдигар билән учришиш чедириниң алдиға елип келип , жуюп пакландурғин .
02040013	Һарунға муқәддәс кийимләрни кийдүрүп , муқәддәс яғни сүркәп , Маңа — Пәрвәрдигариңға аҗратқин . Шундақта у Мән үчүн роһанийлиқ қилалайду .
02040014	Андин Һарунниң оғуллирини елип келип , уларға периҗиләрни кийдүрүп ,
02040015	худди атисиға яғ сүркигәндәк , уларға муқәддәс яғ сүркәп , Мән үчүн роһанийлиқ қилишқа аҗратқин . Уларға яғ сүркилиш , уларниң әвлаттин әвлатқичә роһанийлиқ қилишиға тайинланғанлиғини көрситиду .
02040016	Муса мана буларниң һәммисини Пәрвәрдигарниң әмри бойичә бәҗа кәлтүрди .
02040017	Шуниң билән улар Мисирдин чиқип иккинчи жили биринчи айниң биринчи күни ибадәт чедирини тикти .
02040018	Муса чедир рамилириниң путлирини орнитип , рамиларни тикләп , тоғра балдақлирини қоюп , түврүклирини орнатти .
02040019	Андин у пүтүн чедирниң үсти вә әтрапини пәрдә билән қаплап , торус пәрдисиниң үстигә йопуқ япти . Уларниң һәммиси Пәрвәрдигарниң Мусаға буйруғанлири бойичә қилинди .
02040020	Андин кейин у пәризләр йезилған икки таш тахтини келишим сандуғиға селип , көтириш балдақлирини келишим сандуғиниң һалқисидин өткүзүп , үстигә сандуқ ағзи , йәни « Меһир-шәпқәт тәхтини » орнатти .
02040021	Андин келишим сандуғини ибадәт чедириниң ичигә қоюп , сандуқни тосап қоюш үчүн йопуқ пәрдисини асти . Булар Пәрвәрдигарниң Мусаға буйруғанлири бойичә қилинди .
02040022	Муса үстәлни Пәрвәрдигар билән учришиш чедириға елип кирип , уни чедир ичидики шималий тәрәпкә , әң муқәддәс җайниң алдидики йопуқ пәрдисиниң сиртиға , сиртидики муқәддәс җай дәп аталған қисмиға қойди .
02040023	Үстәлгә Пәрвәрдигарға аталған нанларни қойди . Бу Пәрвәрдигарниң Мусаға буйруғанлири бойичә қилинди .
02040024	У чирақданни чедирдики муқәддәс җай ичидики җәнуп тәрәпкә , үстәл билән удул қилип қоюп ,
02040025	Пәрвәрдигарниң һозуриға чирақни йеқип қойди . Бу Пәрвәрдигарниң Мусаға буйруғанлири бойичә қилинди .
02040026	У алтун исриқданни чедирниң ичигә , әң муқәддәс җайни айрип туридиған йопуқ пәрдисиниң алдиға қоюп ,
02040027	исриқданда хушбой исриқни көйдүрди . Бу Пәрвәрдигарниң Мусаға буйруғанлири бойичә қилинди .
02040028	У чедир ағзиға пәрдә асти .
02040029	Пәрдиниң алдиға көйдүрмә қурванлиқ суписини ясап , үстигә көйдүрмә қурванлиқ вә буғдай нәзир-чириғини қойди . Бу Пәрвәрдигарниң Мусаға буйруғанлири бойичә қилинди .
02040030	Муса паклиниш десини ибадәт чедири — Пәрвәрдигар билән учришиш чедири билән қурванлиқ суписиниң арисиға қоюп , паклинишқа ишлитиш үчүн дасқа су толтуруп қойди .
02040031	Муса , Һарун вә униң оғуллири чедирға кириш яки қурванлиқ суписиниң йениға бериштин авал даста пут-қолини жуйидиған болди . Бу Пәрвәрдигарниң Мусаға буйруғини бойичә қилинди .
02040032	
02040033	Муса чедир вә қурванлиқ суписиниң чөрисигә тосуқ пәрдә тартип , һойла қилди һәм униң кириш ағзиға пәрдә асти . Шундақ қилип , у пүтүн ишни тамамлиди .
02040034	У чағда Пәрвәрдигар билән учришиш чедирини булут қаплап , чедир Пәрвәрдигарниң парлақ нури билән толди .
02040035	Муса чедирға кирәлмиди . Чүнки булут чедир үстигә қонуп , чедир ичи Пәрвәрдигарниң нури билән толған еди .
02040036	Булут чедирдин һәр бир көтирилгәндә , исраилларға сәпәрни давамлаштуруш бәлгүсини берәтти .
02040037	Булут көтирилмисә , улар қараргаһтин қозғалматти .
02040038	Улар пүтүн сәпиридә , күндүзи Пәрвәрдигарниң булутини чедирниң үстидә көрәтти . Кечиси болса булут ичидә көйүватқан отни көрәтти .
40001001	Әйса Мәсиһниң әҗдатлири : Әйса Мәсиһ Давут падишаниң Әвлади , Давут падиша болса Ибраһимниң әвлади .
40001002	Ибраһим Исһақниң атиси , Исһақ Яқупниң атиси , Яқуп Йәһуда вә униң қериндашлириниң атиси ,
40001003	Йәһуда Тамардин туғулған Парәс вә Зәраһниң атиси , Парәс Һесронниң атиси , Һесрон Рамниң атиси ,
40001004	Рам Амминадабниң атиси , Амминадаб Наһшонниң атиси , Наһшон Салмонниң атиси ,
40001005	Салмон Раһабдин туғулған Боазниң атиси , Боаз Руттин туғулған Обидниң атиси , Обид Йишайниң атиси ,
40001006	Йишай Давут падишаниң атиси , Давут падиша Урияниң аялидин туғулған Сулайманниң атиси ,
40001007	Сулайман Реһабамниң атиси , Реһабам Абияниң атиси , Абия Асаниң атиси ,
40001008	Аса Йәһошафатниң атиси , Йәһошафат Йорамниң атиси , Йорам Узийәниң атиси ,
40001009	Узийә Йотамниң атиси , Йотам Аһазниң атиси , Аһаз Һизикийәниң атиси ,
40001010	Һизикийә Манассәниң атиси , Манассә Амонниң атиси , Амон Йошийәниң атиси ,
40001011	Йошийә Исраил әвлатлири Бабилонға сүргүн қилинғанда туғулған Йәконйә вә униң қериндашлириниң атиси ,
40001012	Йәконйә исраиллар Бабилонға сүргүн болғандин кейин туғулған Шалтийәлниң атиси , Шалтийәл Зерубабилниң атиси ,
40001013	Зерубабил Абиһудниң атиси , Абиһуд Әляқимниң атиси , Әляқим Азорниң атиси ,
40001014	Азор Садоқниң атиси , Садоқ Аһимниң атиси , Аһим Әлиһудниң атиси ,
40001015	Әлиһуд Әлъазарниң атиси , Әлъазар Матанниң атиси , Матан Яқупниң атиси ,
40001016	Яқуп Мәрийәмниң ери Йүсүпниң атиси , Мәрийәм Мәсиһ дәп аталған Әйсаниң аписи .
40001017	Бундақ болғанда , Ибраһим пәйғәмбәрдин Давут падишағичә он төрт әвлат , Давут падишадин исраиллар Бабилонға сүргүн қилинғичә он төрт әвлат вә улар Бабилонға сүргүн болғандин Мәсиһ дунияға кәлгәнгә қәдәр охшашла он төрт әвлат өткән .
40001018	Әйса Мәсиһниң дунияға келиши мундақ болған : Мәрийәм билән Йүсүпниң вәдилишиш чейи ичкүзүлгән еди . Бирақ улар некалинип бирлишиштин илгири , Мәрийәмниң Муқәддәс Роһтин һамилдар болғанлиғи мәлум болди .
40001019	Мәрийәмниң лайиғи Йүсүп дурус адәм болғачқа , Мәрийәмни халайиқ алдида номусқа қалдурмаслиқ үчүн , униңдин җим-җитла айрилип кәтмәкчи болди .
40001020	Бирақ у бу ишни ойлап жүргинидә , Пәрвәрдигарниң бир периштәси униң чүшидә көрүнүп : « Әй Давут падишаниң әвлади Йүсүп , Мәрийәмни әмриңгә елиштин қорқма , чүнки туғулидиған бала Муқәддәс Роһтин кәлгән .
40001021	У бир Оғул туғиду . Униңға Әйса дәп исим қойғин , чүнки У Өз хәлқини гуналиридин қутқузиду » , деди .
40001022	Мана булар Пәрвәрдигарниң пәйғәмбәр арқилиқ :
40001023	« Пак қиз һамилдар болуп бир Оғул туғиду , Униң исми Иммануел қоюлиду » дегән сөзиниң әмәлгә ашурулушидур .
40001024	Йүсүп ойғинип периштәниң дегинини қилип , Мәрийәмни әмригә алди .
40001025	Лекин Мәрийәм бошанғичә униң билән бир ястуққа баш қоймиди . Бала туғулғанда , Йүсүп Униңға Әйса дәп исим қойди .
40002001	Һәзрити Әйса Һирод падиша заманисида Йәһудийә өлкисиниң Бәйтләһәм йезисида дунияға кәлди . Кейин шәриқтин бәзи мунәҗҗимләр Йерусалимға келип , кишиләргә :
40002002	— Йәһудийларниң йеңидин туғулған Падишаси қәйәрдә ? Биз Униң туғулғанлиғидин бешарәт беридиған юлтузниң шәриқтин көтирилгәнлигини көрдуқ . Шуңа Униңға сәҗдә қилғили кәлдуқ , — дейишти .
40002003	Буни аңлиған Һирод падиша алақзадиликкә чүшти . Җүмлидин , пүткүл Йерусалим хәлқиму шундақ болди .
40002004	Һирод падиша пүткүл алий роһанийлар вә Тәврат устазлирини чақирип , улардин : — Пәйғәмбәрләр Қутқазғучи-Мәсиһ қәйәрдә туғулиду дегән еди ? — дәп сориди .
40002005	— Йәһудийә өлкисиниң Бәйтләһәм йезисида , чүнки бу тоғрилиқ Мика пәйғәмбәр мундақ хатирилигән :
40002006	« Әй Йәһудийә зиминидики Бәйтләһәм , Йәһудийә рәһбәрлириниң нәзәридә орнуң муһим . Чүнки сәндин чиққуси , Хәлқим исраилларниң Йетәкчиси » , — дейишти улар .
40002007	Буниң билән Һирод падиша мунәҗҗимләрни мәхпий чақиртип , юлтузниң қачан пәйда болғанлиғини уқувалди .
40002008	Андин : « Берип Балини көңүл қоюп издәңлар . Тапқан һаман маңа хәвәр қилиңлар , мәнму Униң алдиға берип сәҗдә қилип келәй » , дәп уларни Бәйтләһәмгә йолға салди .
40002009	Мунәҗҗимләр Һирод падишаниң сөзигә бенаән йолға чиқти . Шәриқтин көтирилгән һелиқи юлтуз уларға йол башлап маңди , улар Бала туғулған йәргә келип тохтиди .
40002010	Улар һелиқи юлтузни көргинидин интайин хошал болушти
40002011	һәм өйгә кирип Балини аниси Мәрийәм билән биллә көргинидә , йәргә баш қоюп Балиға сәҗдә қилишти . Андин сандуқлирини ечип , алтун , мәстәк , мурмәкки қатарлиқ соғиларни елип сунушти .
40002012	Улар қайтмақчи болғанда , Худа уларниң чүшидә Һирод падишаниң йениға бармаслиққа агаһландуруш бәргәнликтин , улар башқа йол билән өз жутиға қайтишти .
40002013	Мунәҗҗимләр кәткәндин кейин , Худаниң бир периштәси Йүсүпниң чүшидә көрүнүп : — Орнуңдин тур ! Ана вә Бала иккисини елип Мисирға қач . Мән саңа хәвәр бәргичә у йәрдә тур . Чүнки Һирод падиша Балини издәп тепип өлтүрмәкчи , — деди .
40002014	Буниң билән Йүсүп орнидин туруп , ана вә Бала иккисини елип шу кечила Мисирға қарап йолға чиқти .
40002015	Улар Һирод падиша өлгичә шу йәрдә турди . Буниң билән Пәрвәрдигарниң пәйғәмбәр арқилиқ алдин-ала ейтқан : « Оғлумни Мисирдин Мән чақирдим » , дегән сөзи әмәлгә ашурулди .
40002016	Һирод падиша мунәҗҗимләргә алданғанлиғини сезип , қаттиқ ғәзәпләнди . У мунәҗҗимләрниң ейтқанлириға асасән Бовақниң йешини һесаплап чиқип , Бәйтләһәм йезиси вә йеқин әтраптики икки яш вә униңдин төвән яштики оғул балиларниң һәммисини өлтүрүш тоғрисида буйруқ чүшәрди .
40002017	Буниң билән Худаниң Йәрәмия пәйғәмбәр арқилиқ ейтқан мону сөзлири әмәлгә ашурулди :
40002018	« Рамада аңланди жиға-зар вә пәрият , Қан жиғлайду пәрзәнтлиригә Раһилә , Тәсәллигә қайил әмәс пәқәтла , Чүнки қалмиди пәрзәнтлири һаят » .
40002019	Һирод падиша өлгәндин кейин , Мисирда Йүсүпниң чүшидә Худаниң бир периштәси көрүнүп :
40002020	— Орнуңдин тур ! Бала вә анисини елип Исраилға қайт ! Чүнки Балиниң җенини алмақчи болғанлар өлди , — деди .
40002021	Буниң билән Йүсүп Бала вә анисини елип Исраилға қайтти .
40002022	Бирақ Йүсүп Һирод падишаниң оғли Археласниң падишалиқ тәхткә варислиқ қилип , Йәһудийә өлкисидә һөкүмранлиқ жүргүзүватқанлиғидин хәвәр тепип , қайтиштин қорқти . Кейин у Худаниң бешаритигә асасән
40002023	Җәлилийә өлкисигә берип , Насирә шәһиригә орунлашти . Буниң билән пәйғәмбәрләрниң : « У насирәлик дәп нам алиду » , дегини әмәлгә ашурулди .
40003001	Шу чағларда чөмүлдүргүчи Йәһия Йәһудийә өлкисиниң чөллүк районлириға келип тәлим берип ,
40003002	кишиләргә : — Яман йоллириңлардин йенип , товва қилиңлар ! Чүнки Асманниң Падишалиғи намайән болуш алдида туриду ! — деди .
40003003	Чөмүлдүргүчи Йәһия илгири Йәшая пәйғәмбәр тилға алған киши болуп , у мундақ дегән : « Баяванда бир киши : ‹ Дилиңларни Рәббимизниң келишигә тәйяр қилиңлар ! Униң йоллирини түз қилиңлар ! › дәп җар салиду » .
40003004	Йәһия пәйғәмбәр төгә жуңидин кийим кийгән , белигә көн тасма бағлиған еди . Йәйдиғини чекәткә билән явайи һәрә һәсили еди .
40003005	Йерусалим шәһиридин , җүмлидин , пүтүн Йәһудийә өлкисидин вә Иордан дәрия вадилиридин кишиләр униң алдиға келишип ,
40003006	гуналирини иқрар қилишти вә униң өзлирини Иордан дәриясида чөмүлдүрүшини қобул қилишти .
40003007	Пәрисий вә садуқий еқимидикиләрдинму көплигән кишиләрниң чөмүлдүрүшни қобул қилғили кәлгәнлигини көргән Йәһия пәйғәмбәр уларға : — Әй сахтипәз иланлар ! Товва қилмай , Худадин келидиған ғәзәптин қечип қутулуш үчүн чөмүлдүрүшни қобул қилайли , дегиниңлар қандақ гәп ? !
40003008	Әгәр : « Гуналиримизға товва қилдуқ » десәңлар , уни һәрикитиңлар билән испатлаңлар .
40003009	Униң үстигә өзәңларчә : « Биз Ибраһимниң әвлади болғанлиғимиз үчүн , Худа гуналиримизни чоқум кәчүриду » , дәп ойлап жүрмәңлар ! Чүнки силәргә ейтип қояйки , Худа Ибраһим бовимизға мошу ташлардинму пәрзәнтләрни яритип берәләйду .
40003010	Палта дәрәқниң йилтизиға йеқинлашқандәк , Худаниң ғәзиви әнди силәргә йетип келиш алдида . Яхши мевә бәрмәйдиған дәрәқләр кесилип отқа ташлиниду .
40003011	Мән силәрни қилған товваңлар үчүн суғила чөмүлдүримән . Лекин мәндин кейин техиму қудрәтлик Бири келиду . Мән һәтта Униң айиғини көтиришкиму лайиқ әмәсмән . У силәрни Муқәддәс Роһқа һәм отқа чөмдүриду .
40003012	У қолидики күрәк билән хамандики сап буғдайни амбарға , саминини өчмәс отқа ташлайдиған адәмгә охшаш , һәммә инсанни айрийду , — деди .
40003013	Шу күнләрдә һәзрити Әйса Йәһия пәйғәмбәрдин чөмүлдүрүшни қобул қилиш үчүн , Җәлилийә өлкисидин Иордан дәрияси бойиға кәлди .
40003014	Бирақ Йәһия пәйғәмбәр Уни чөмүлдүрүшкә унимай : — Сениң мениң алдимға кәлгиниң немиси ! Мән чөмүлдүрүшни әсли Сәндин қобул қилишим керәк едиғу ? — деди .
40003015	Лекин һәзрити Әйса җававән : — Һазир мошундақ болсун . Чүнки Худаниң ирадисини әмәлгә ашуруш үчүн , шундақ қилишимиз тоғридур , — деди . Шуниң билән Йәһия пәйғәмбәр Уни чөмүлдүрүшкә қошулди .
40003016	Һәзрити Әйса чөмүлдүрүлүп судин чиқишиға , асман ечилди . У Худаниң Роһиниң кәптәр һалитидә асмандин чүшүп , үстигә қонуватқанлиғини көрди .
40003017	Андин асмандин Худаниң : « Бу Мениң сөйүмлүк Оғлум , Мән Униңдин хурсәнмән ! » дегән авази аңланди .
40004001	Униңдин кейин Муқәддәс Роһ һәзрити Әйсани шәйтанниң синақлиридин өткүзүш үчүн , чөл-баяванға елип барди .
40004002	Һәзрити Әйса қириқ кечә-күндүз тамақ йемәй роза тутуп , қосиғи таза ачқан еди .
40004003	Уни синимақчи болған шәйтан Униң алдиға келип : — Әгәр Сән расттинла Худа Оғли болсаң , мошу ташларни нанға айландуруп йә ! — деди .
40004004	Һәзрити Әйса униңға җававән : — Тәвратта : « Инсан пәқәт нан биләнла әмәс , бәлки Худаниң ағзидин чиққан һәр бир сөз биләнму яшайду » , дәп йезилған , — деди .
40004005	Андин шәйтан һәзрити Әйсани муқәддәс шәһәр Йерусалимға елип барди вә Уни мәркизий ибадәтханиниң әң егиз җайиға чиқирип :
40004006	— Худа Оғли болсаң , пәскә сәкрәп баққина ! Чүнки Зәбурда : « Худа периштәлиригә Сән тоғрилиқ әмир қилған . Путуңниң ташларға урулмаслиғи үчүн , улар Сени қоллирида тутувалиду » , дәп йезилған әмәсму ? — деди .
40004007	— Тәвратта : « Рәббиңлар Худани синап беқишқа болмайду ! » дәпму йезилған , — деди һәзрити Әйса .
40004008	Андин шәйтан һәзрити Әйсани наһайити егиз бир таққа чиқирип , Униңға дуниядики барлиқ дөләтләрни көркәмлиги билән көрситип :
40004009	— Йәргә баш қоюп маңа сәҗдә қилсаң , уларниң һәммисини Саңа бериветимән , — деди .
40004010	— Йоқал , шәйтан ! Тәвратта : « Рәббиңлар болған Худағила ибадәт қилиңлар , пәқәт Униңғила хизмәт қилиңлар ! » дейилгән , — деди һәзрити Әйса җававән .
40004011	Буниң билән шәйтан һәзрити Әйсани ташлап кетип қалди . Периштәләр келип һәзрити Әйсаниң хизмитидә болди .
40004012	Һәзрити Әйса Йәһияниң тутқун қилинғанлиғини аңлап , Җәлилийә өлкисигә қайтип кәлди .
40004013	У жути Насирәдә турмай , Зәбулун вә Нафтали районидики Җәлилийә көлигә йеқин Кәпәрнаһум шәһиригә келип орунлашти .
40004014	Буниң билән Йәшая пәйғәмбәр арқилиқ уқтурулған төвәндики сөзләр әмәлгә ашурулди :
40004015	« Зәбулун вә Нафтали зиминлири , Иордан дәриясиниң нерисида , деңиз тәрәптә , Йәһудий әмәсләрниң Җәлилийә зиминлирида
40004016	Қараңғулуқта яшиғанлар Парлақ бир Нурни көрмәктә . Өлүм көләңгисидә қалған бу әлгә Бир Нур чүшиду әнди » .
40004017	Шуниңдин етиварән , һәзрити Әйса : « Гуналириңларға товва қилиңлар , чүнки Асманниң Падишалиғи намайән болуш алдида туриду ! » дәп тәлим беришкә башлиди .
40004018	Бир күни һәзрити Әйса Җәлилийә көли бойида кетиветип , Петрус дәпму аталған Симун вә униң иниси Әндәрни көрди . Улар белиқчи болуп , көлгә тор селивататти .
40004019	Һәзрити Әйса уларға : — Маңа әгишиңлар ! Мән силәрни белиқ тутушниң орниға Маңа адәм тутидиған қилимән , — деди .
40004020	Улар шу ан белиқ торлирини ташлап , һәзрити Әйса билән маңди .
40004021	Көл бойида бир аз маңғандин кейин , һәзрити Әйса Зәбәдийниң оғуллири Яқуп вә Юһаннани көрди . Бу икки қериндаш кемидә атиси билән торлирини оңшавататти . Һәзрити Әйса уларниму шагиртлиққа чақирди .
40004022	Улар дәрһал кемини ташлап , атиси билән хошлишип һәзрити Әйса билән маңди .
40004023	Һәзрити Әйса Җәлилийәниң һәммә йерини айлинип чиқип , ибадәтханиларда тәлим берип , Худаниң Падишалиғи тоғрилиқ Хуш Хәвәр тарқатти , һәр хил ағриқ-силақларни сақайтти .
40004024	У тоғрилиқ хәвәр пүткүл Сурийә өлкисигә тарқалди . У йәрдики халайиқ һәр хил ағриқ-силақларға муптила болған кесәлләрни Униң алдиға елип келишти . Уларниң бәзилиригә җин чаплашқан , бәзилириниң тутқақлиғи бар вә йәнә бәзилири паләч кесилигә гириптар болған еди . Һәзрити Әйса уларни сақайтти .
40004025	Җәлилийә , Он шәһәр райони , Йерусалим , Йәһудийә вә Иордан дәриясиниң у қетидин кәлгән топ-топ адәмләр Униңға әгишип маңди .
40005001	Һәзрити Әйса көпчиликни көрүп дөңгә чиқип , у йәрдә олтарди . Шагиртлириму Униң йениға кәлди .
40005002	Һәзрити Әйса уларға тәлим беришкә башлиди :
40005003	— Өзиниң Худаға болған муһтаҗлиғини тонуп йәткәнләр нәқәдәр бәхитлик ! Чүнки Асманниң Падишалиғи уларниңдур .
40005004	Қайғурғанлар нәқәдәр бәхитлик ! Чүнки Худа уларға тәсәлла бериду .
40005005	Мулайим болғанлар нәқәдәр бәхитлик ! Чүнки йәр йүзигә мирасхордур улар .
40005006	Һәққанийлиққа интилидиғанлар нәқәдәр бәхитлик ! Чүнки Худа уларни толуқ қанаәтләндүриду .
40005007	Башқиларға рәһимдил болғанлар нәқәдәр бәхитлик ! Чүнки Худа уларға рәһимдилдур .
40005008	Қәлби пак болғанлар нәқәдәр бәхитлик ! Чүнки улар Худани көриду .
40005009	Течлиқ тәрәпдарлири нәқәдәр бәхитлик ! Чүнки Худа уларни пәрзәндим дәйду .
40005010	Худаниң әмрини тутуп зиянкәшликкә учриғанлар нәқәдәр бәхитлик ! Чүнки Асманниң Падишалиғи уларниңдур .
40005011	Мән үчүн башқиларниң һақарәт , зиянкәшлик вә төһмитигә учрисаңлар , нәқәдәр бәхитликсиләр .
40005012	Шат-хорам болуңлар . Чүнки асманда силәр үчүн көп мукапат сақланмақта . Бурунқи пәйғәмбәрләрму мошундақ зиянкәшликләргә учриған .
40005013	— Силәр йәр-йүзиниң тузидурсиләр . Һалбуки , әгәр туз өз тәмини йоқатса , униңға қайтидин туз тәмини киргүзгили болмайду ! У чағда у һеч немигә яримас ташланди нәрсигә айлинип , кишиләрниң айиғи астида қелиштин башқа ишқа яримайду .
40005014	Силәр дунияниң нуридурсиләр . Тағ үстигә селинған шәһәр йошуруналмайду .
40005015	Йеқилған чирақни һеч ким дас астиға йошуруп қоймайду . Әксичә чирақданниң үстигә қойиду . Буниң билән өй ичидики адәмләргә йоруқлуқ чүшиду .
40005016	Худди шуниңдәк , силәрниң нуруңлар инсанлар алдида шундақ чақнисунки , улар силәрниң қилған яхши әмәллириңларни көрүп , асмандики Атаңларға мәдһийиләр ейтсун .
40005017	— Мени Тәврат қанунини яки пәйғәмбәрләрниң язғанлирини бекар қилғили кәлди , дәп қалмаңлар . Мән уларни бекар қилғили әмәс , бәлки әмәлгә ашурғили кәлдим .
40005018	Билип қоюңларки , асман-зимин моҗутла болидикән , улар әмәлгә ашурулмиғичә , Тәвратниң бир һәрипи , һәтта бирәр чекитиму бекар қилинмайду .
40005019	Шу сәвәптин , Тәврат қануниниң маддилиридин һәтта әң кичиклиригиму хилаплиқ қилип , башқиларға шундақ қилишни үгәткүчиләр Асманниң Падишалиғидики адәмләрниң арисида әң әрзимәс һесаплиниду . Әксичә Тәврат қануниға әмәл қилғанлар вә башқиларға шундақ қилишни үгәткүчиләр болса Асманниң Падишалиғида улуқ һесаплиниду .
40005020	Шуңа билип қоюңларки , силәр Худаға бойсунушта Тәврат устазлири вә пәрисийләрдинму ешип кәтмисәңлар Асманниң Падишалиғиға кирәлмәйсиләр .
40005021	— Әҗдатлиримизға « Қатиллиқ қилма , қатиллиқ қилған һәр қандақ адәм сотқа тартилиду » дейилгән тәлимни аңлиғансиләр .
40005022	Лекин шуни билип қоюңларки , қериндашлириға ғәзәпләнгәнләрму сотқа тартилиду . Қериндашлирини « ахмақ » , дәп тиллиғанлар алий кеңәшмидә җавапкәрликкә тартилиду . Қериндашлирини « әбләх » , дәп һақарәтлигәнләр отлуқ дозаққа чүшиду .
40005023	Шуниң үчүн силәр Худаға һәдийә атимақчи болғиниңларда , қериндашлириңларниң силәргә қосақ көпүги барлиғи ядиңларға йәтсә ,
40005024	һәдийәңларни қоюп туруп , авал қериндишиңлар билән яришивелиңлар , андин келип һәдийәңларни атаңлар .
40005025	Әгәр үстүңлардин әризә қилмақчи болған бири болса , сотқа чүшүштин бурун униң билән тездин яришивелиңлар . Болмиса , у силәрни сотчиға , сотчи болса гундипайға тапшуруп зинданға солитиветиду .
40005026	Билип қоюңларки , селинған җәриманниң бир тийининиму қоймай төлимигичә , зиндандин чиқалмайсиләр .
40005027	— Силәр « Нека садиқлиғини бузмаңлар » дегән тәлимни аңлиған .
40005028	Лекин шуни билип қоюңларки , бирәр аялға шәһваний көзи билән қариған киши көңлидә у аял билән нека садиқлиғини бузған болиду .
40005029	Шуңа , әгәр оң көзүң сени гунаға аздурса , уни оюп ташлавәт . Чүнки пүтүн бәдиниңниң дозаққа ташланғинидин , бәдиниңдики бир әзаниң набут болғини көп әвзәл .
40005030	Әгәр оң қолуң сени гунаға аздурса , уни кесип ташлавәт . Чүнки пүтүн бәдиниңниң дозаққа киргинидин көрә , бәдиниңдики бир әзадин ваз кәчкиниң көп әвзәл .
40005031	— Силәр « Кимду-ким аялини талақ қилса , талақ хетини бәрсун » дегән тәлимниму аңлиған .
40005032	Бирақ шуни билип қоюңларки , бир адәм өз аялиниң җинсий әхлақсизлиқ қилишидин башқа ишини сәвәп қилип , уни талақ қилса һәм талақ қилинған аял йәнә бир әргә тәгсә , талақ қилған адәм өз аялини нека садиқлиғини бузушқа тутуп бәргән болиду . Талақ қилинған аялни әмригә алған кишиму нека садиқлиғини бузған болиду .
40005033	— Силәр әҗдатлириңларға « Қәсәмдин қайтма , Пәрвәрдигариңға қилған қәсимиңдә тур » дейилгән тәлимни аңлиған .
40005034	Лекин шуни билип қоюңларки , қәтъий қәсәм қилмаңлар . Асманни тилға елип қәсәм қилмаңлар , чүнки асман улуқ Падиша Худаниң тәхтидур .
40005035	Яки йәрни тилға елип қәсәм қилмаңлар , чүнки зимин Худаниң пут қойидиған йеридур . Йерусалимни тилға елипму қәсәм қилмаңлар , чүнки у йәр улуқ Худаниң шәһиридур .
40005036	Һәтта өз бешиңларни тилға елипму қәсәм қилмаңлар , чүнки силәрниң чечиңларниң бир телиниму ақ яки қара рәңгә өзгәртишкә күчүңлар йәтмәйду .
40005037	Пәқәт « һә-ә » дегиниңлар « һә-ә » , « яқ » дегиниңлар « яқ » болсун . Буниңдин артуғи шәйтандин келиду .
40005038	— Силәр « Қанға қан , җанға җан » дегән тәлимни аңлиған .
40005039	Лекин шуни билип қоюңларки , яман билән тәң болмаңлар . Бирси оң йүзүңларға урса , сол йүзүңларниму тутуп бериңлар .
40005040	Бирси үстүңлардин дава қилип , көйнигиңларни алмақчи болса , чапиниңларниму селип бериңлар .
40005041	Мабада бири силәргә жүк-тақисини көтәргүзүп бир чақирим йол жүрүшкә зорлиса , йәнә бир чақирим артуқ йол жүрүп бериңлар .
40005042	Бирси силәрдин бирәр нәрсә тилисә , тилигинини бериңлар . Бирси силәрдин бирәр нәрсә қәриз сориса , уни қуруқ қол қайтурмаңлар .
40005043	— Силәр « Хошнаңни сөй , дүшминиңгә нәпрәтлән » дегән тәлимни аңлиған .
40005044	Лекин шуни билип қоюңларки , силәргә дүшмәнлик қилғанларғиму меһир-муһәббәт көрситиңлар , зиянкәшлик қилғанларға дуа қилиңлар .
40005045	Шундақ қилғанда , асмандики Атаңлар Худаниң һәқиқий пәрзәнтлиридин болалайсиләр . Чүнки Худа қуяш нурини яхшиларғиму , яманларғиму чүшириду . Ямғурниму адаләтликләргиму , адаләтсизләргиму яғдуриду .
40005046	Әгәр силәр өзәңларни яхши көргәнләргила меһир-муһәббәт көрсәтсәңлар , буниң қандақму мукапатқа еришкүчилиги болсун ? Һәтта инсапсиз баҗгирларму шундақ қиливатмамду ?
40005047	Әгәр силәр достлириңлар биләнла салам-саат қилишсаңлар , буниң башқилардин немә пәрқи ? Һәтта бутпәрәсләрму шундақ қилидуғу !
40005048	Шуңа асмандики Атаңлар мукәммәл болғинидәк , силәрму шундақ болуңлар .
40006001	— Диққәт қилиңларки , башқиларға көз-көз қилиш үчүн яхши иш қилмаңлар . Бундақ қилсаңлар , асмандики Атаңларниң мукапитиға еришәлмәйсиләр .
40006002	Хәйир-сахавәт қилғиниңларда , дәвраң салмаңлар . Сахтипәзләрла башқиларниң махтишиға еришиш үчүн , ибадәтхана вә кочиларда шундақ қилиду . Билип қоюңларки , улар шундақ қилип башқиларниң һөрмитидин башқа һеч қандақ мукапатқа еришәлмәйду .
40006003	Шуниң үчүн сәдиқә бәргиниңларда оң қолуңларниң қиливатқинини сол қолуңлар билмисун .
40006004	Сәдиқәңләрни йошурун бериңлар . Шундақ болғанда , йошурун қилинған ишларни билип турғучи асмандики Атаңлар силәргә мукапат бериду .
40006005	— Дуа қилған вақтиңларда , башқиларға көз-көз қилиш үчүн ибадәтхана яки төрт коча оттурида турувелип дуа қилидиған сахтипәзләрдәк дуа қилмаңлар . Билип қоюңларки , улар шундақ қилип , башқиларниң һөрмитидин башқа һеч қандақ мукапатқа еришәлмәйду .
40006006	Дуа қилған вақтиңларда , өйгә кирип , ишикни йепип , асмандики көрүнмәс Атаңларға дуа қилиңлар . Сәздүрмәстин қилинған барлиқ ишларни билип турғучи асмандики Атаңлар җәзмән силәргә мукапат бериду .
40006007	Дуа-тилавәт қилғанда , бутпәрәсләрдәк қуруқ гәпләрни тәкрарлавәрмәңлар . Улар гәпни тәкрарлавәрсәк Худа тәливимизни иҗавәт қилиду , дәп ойлиса керәк .
40006008	Силәр уларни доримаңлар . Чүнки асмандики Атаңлар силәрниң еһтияҗиңларни силәр тәләп қилиштин авалла билиду .
40006009	Шуниң үчүн мундақ дуа қилиңлар : « Әй асмандики Атимиз , Сениң намиң улуқланғай .
40006010	Падишалиғиң йәр йүзидә намайән болғай . Ирадәң асмандикидәк йәр йүзидиму әмәлгә ашурулғай .
40006011	Күндилик йемәклигимизни бәргәйсән .
40006012	Бизгә гуна қилғанларни кәчүргинимиздәк , Сәнму гуналиримизни кәчүргәйсән .
40006013	Бизни аздурулушлардин сақлап қалғайсән . Бизни яманлиқтин жирақ қилғайсән » .
40006014	Силәр башқиларниң гуналирини кәчүрсәңлар , асмандики Атаңларму силәрни кәчүриду .
40006015	Бирақ силәр башқиларниң гуналирини кәчүрмисәңлар , асмандики Атаңларму силәрни кәчүрмәйду .
40006016	— Роза тутқан вақтиңларда , сахтипәзләрдәк қияпәткә киривалмаңлар . Улар роза тутқинини көз-көз қилиш үчүн , өзлирини ғәмкин қияпәттә көрситиду . Шуни билип қоюңларки , улар шундақ қилип , башқиларниң һөрмитидин башқа һеч қандақ мукапатқа еришәлмәйду .
40006017	Силәр роза тутқанда , чечиңларни майлап , өзәңларни түзәштүрүп жүрүңлар .
40006018	Шу чағда пәқәт асмандики көрүнмәс Атаңлардин башқа һеч ким роза тутқанлиғиңларни сезәлмәйду . Буниң билән силәрниң йошурун қиливатқан ишиңларниму билип туридиған асмандики Атаңлар җәзмән силәргә мукапат бериду .
40006019	— Йәр йүзидә өзәңларға байлиқ топлимаңлар . Чүнки бу йәрдә йә күйә йәп түгитиду , йә датлишип түгәйду яки оғри оғрилап кетиду .
40006020	Әксичә асманда өзәңларға байлиқ топлаңлар . У йәрдә күйә йемәйду , датлашмайду , оғриму алмайду .
40006021	Байлиғиңлар қәйәрдә болса , қәлбиңларму шу йәрдә болиду .
40006022	— Көз тәнниң чириғидур . Әгәр көзүңлар яхши болса , йәни көзүңлар Худада болса , пүтүн вуҗудуңлар йоруқлуқ билән толиду .
40006023	Әгәр көзүңлар яман болса , пүтүн вуҗудуңларни қараңғулуқ басиду . Әгәр һаятиңлардики « йоруқлуқ » әмәлиятта қараңғулуқ болса , у қараңғулуқ немә дегән қорқунучлуқ һә !
40006024	— Икки ғоҗайинға тәң хизмәт қилалайдиған һеч қандақ киши йоқ . У яки бирини яман көрүп , йәнә бирини яхши көриду яки биригә етивар берип , йәнә биригә сәл қарайду . Шуниңға охшаш , силәрниң бирла вақитта һәм Худаниң , һәм мал-дунияниң қули болушуңлар мүмкин әмәс .
40006025	Шуңа билип қоюңларки , турмушуңларға керәклик йемәк-ичмәк яки учаңларға кийидиған кийим-кечәктин ғәм қилмаңлар . Һаятлиқ йемәк-ичмәктин , тән кийим-кечәктин көп әзиз әмәсму ?
40006026	Көктики учар қанатларға қараңлар ! Улар теримайду , жиғмайду , амбарда озуқму сақлимайду . Асмандики Атаңлар уларниму ач қоймиған йәрдә , силәрниң рисқиңларни чоқум бериду . Чүнки силәр әшу қушлардин көп әзиз әмәсму ?
40006027	Араңларда қайсиңлар ғәм-қайғу билән өмрүңларни кичиккинә узарталайсиләр ?
40006028	Кийим-кечәк үчүн ғәм қилишниң немә һаҗити ? ! Даладики явайи гүлләрниң қандақ өсидиғанлиғиға қарап беқиңлар ! Улар ишму қилмайду , кийимму тикмәйду ;
40006029	лекин силәргә шуни ейтайки , һәтта улуқ падиша Сулайманниң һашамәтлик тонлириму бу явайи гүлләрниң гөзәллигигә тәң келәлмәйду .
40006030	Әй ишәнчи аҗизлар ! Худадин немишкә гуманлиниватисиләр ? Даладики бүгүн ечилса , әтиси қуруп очаққа қалинидиған әшу гүл-гияларни шунчә безигән Худа силәрни техиму кийиндүрмәсму ?
40006031	Шундақ екән , « Немә йәймиз , немә ичимиз , немә кийимиз ? » дәп ғәм қилмаңлар .
40006032	Йәһудий әмәсләр мана шу нәрсиләр үчүн издиниду . Бирақ асмандики Атаңлар силәрниң бу нәрсиләргә муһтаҗлиғиңларни билиду .
40006033	Шундақ екән , һәммидин муһими Худаниң Падишалиғи вә һәққанийлиғи һәққидә издиниңлар . У чағда Худа силәргә мана буларниң һәммисини қошуп тәғдим қилиду .
40006034	Шуниң үчүн әтидин ғәм қилмаңлар . Әтиниң ғеми әтигә қалсун . Һәр күнниң дәрди шу күнгә йетиду .
40007001	— Башқиларниң үстидин һөкүм қилип жүрмәңлар . Болмиса силәрму Худаниң һөкүмигә учрайсиләр .
40007002	Чүнки силәр башқилар үстидин қандақ өлчәм билән һөкүм қилсаңлар , Худаму силәрниң үстүңлардин шундақ өлчәм билән һөкүм чиқириду . Силәр башқиларға қандақ өлчәм билән өлчәп бәрсәңлар , Худаму силәргә шундақ өлчәм билән өлчәп бериду .
40007003	Немә үчүн бурадириңниң һәрә кепигидәк кичик камчилиғини көрүп , өзәңдики лимдәк чоң гунани көрмәйсән ? !
40007004	Өзәңдә шунчә чоң гуна туруп , бурадириңгә : « Көзүңдики һәрә кепигини еливетәй ! » дегиниң қандақ гәп ?
40007005	Әй сахтипәз ! Авал өзәңниң көзидики лимни еливәт . Буниң билән ениқ көрүп , бурадириңниң көзидики һәрә кепигини еливетәләйсән .
40007006	— Иштқа муқәддәс нәрсини бәрмәңлар яки тоңғузниң алдиға үнчә-мәрвайитларни ташлап қоймаңлар . Чүнки ишт кәйнигә бурулуп силәрни таллайду ; тоңғуз үнчә-мәрвайитларни аяқ астида дәссәп янчийду .
40007007	— Дуа қилип тиләңлар , Худа тилигиниңларни бериду . Издәңлар , таписиләр . Ишикни қеқиңлар , ечилиду .
40007008	Чүнки тилигәнләр еришиду , издигәнләр тапиду , ишикни қаққанларға ишик ечилиду .
40007009	Әгәр оғлуңлар нан тәләп қилса , силәр униңға таш берәттиңларму ?
40007010	Белиқ тәләп қилса , илан берәттиңларму ?
40007011	Гунакар болған силәр пәрзәнтлириңларға яхши нәрсиләрни беришни билгән йәрдә , асмандики Атаңлар тилигәнләргә яхши нәрсиләрни техиму илтипат қилмасму ?
40007012	Башқиларниң өзәңларға қандақ муамилә қилишини күтсәңлар , силәрму уларға шундақ муамилә қилиңлар . Тәврат қануни вә пәйғәмбәрләрниң тәлиматлири мана шу .
40007013	— Тар дәрвазидин кириңлар . Чүнки кишини һалакәткә елип баридиған дәрваза кәң , йол асан болуп , бу дәрвазидин киридиғанлар көп .
40007014	Бирақ һаятлиққа елип баридиған дәрваза тар , йол тәс болуп , уни издәп тапалайдиғанларму аз .
40007015	— Алдиңларға қой терисигә оринивелип кәлгән , ичи жиртқуч чил бөридәк сахта пәйғәмбәрләрдин һошияр болуңлар .
40007016	Силәр уларни « мевилиридин » тонувалалайсиләр . Тикәндин үзүм , қамқақтин әнҗир алғили болмайду .
40007017	Яхши дәрәқ яхши мевә бериду , яман дәрәқ яман мевә бериду .
40007018	Яхши дәрәқ яман мевә бәрмәйду . Яман дәрәқ яхши мевә бәрмәйду .
40007019	Яхши мевә бәрмәйдиған һәр бир дәрәқ кесилип отқа ташлиниду .
40007020	Шуниңдәк , сахта пәйғәмбәрләрни уларниң « мевилиридин » тонувалалайсиләр .
40007021	— Мени « Рәббим , Рәббим » дегәнләрниң һәммисила Асманниң Падишалиғиға кирәлмәйду . Пәқәт асмандики Худа Атамниң ирадисини ада қилғанларла кирәләйду .
40007022	Қиямәт күнидә нурғун кишиләр Маңа : « Рәббим , Рәббим , биз Сениң намиң билән пәйғәмбәрлик сөз йәткүздуқ » вә « Сениң намиң билән җинларни қоғлидуқ , нурғун мөҗүзиләрни көрсәттуқ » , дәйду .
40007023	Һалбуки , у чағда Мән уларға : « Силәрни әзәлдин тонумаймән . Көзүмдин йоқилиңлар , әй яманлиқ қилғучилар » , дәймән .
40007024	— Демәк , бу сөзлиримни аңлап әмәл қилғанлар имарәтни қорам таш үстигә салған әқиллиқ кишиләргә охшайду .
40007025	Боран соқуп , ямғур уруп , кәлкүн кәлгән тәғдирдиму , у имарәт өрүлмәйду . Чүнки униң һули қорам ташниң үстигә селинған .
40007026	Бирақ сөзлиримни аңлап туруп , әмәл қилмайдиғанлар имарәтни қумниң үстигә қурған ахмақларға охшайду .
40007027	Ундақ имарәт боран , ямғур вә кәлкүнниң һуҗумиға учриғанда өрүлүп кетиду , өрүлгәндиму интайин паҗиәлик өрүлиду !
40007028	Һәзрити Әйса бу сөзлирини аяқлаштурғандин кейин , халайиқ Униң тәлимлиригә һәйран қелишти .
40007029	Чүнки һәзрити Әйсаниң тәлимати Тәврат устазлириниңкидин пәриқләнгән болуп , У Худадин кәлгән алаһидә һоқуқ билән тәлим бәрди .
40008001	Һәзрити Әйса тағдин чүшкәндә , топ-топ кишиләр Униңға әгишип маңди .
40008002	Мохо кесилигә гириптар болған бир киши һәзрити Әйсаниң алдиға келип , тизлинип : — Тәхсир , әгәр халисиңиз , мени кесилимдин сақайтип пак қилғайсиз ! — деди .
40008003	Һәзрити Әйса униңға қолини тәккүзүп туруп : — Халаймән , пак болғин , — девиди , бу адәмниң бәдинидики мохо кесили шу ан сақайди .
40008004	Һәзрити Әйса униңға : — Һазир бу ишни һеч кимгә ейтма , лекин удул мәркизий ибадәтханиға берип роһанийға өзәңниң сақайғанлиғиңни көрсәт . Андин буни башқиларға испатлаш үчүн , Муса пәйғәмбәрниң әмри бойичә мохо кесилидин сақайғанлар қилишқа тегишлик қурванлиқни қил , — деди .
40008005	Һәзрити Әйса Кәпәрнаһум шәһиригә барғанда , римлиқ бир йүз беши Униң алдиға келип , шапаәт тиләп :
40008006	— Тәхсир , чакирим паләч болуп қалди , наһайити азап ичидә өйдә ятиду , — деди .
40008007	— Мән берип уни сақайтип берәй , — деди һәзрити Әйса .
40008008	Йүз беши : — Тәхсир , өйүмгә келишиңизгә әрзимәймән . Пәқәт бир еғизла сөз қилип қойсиңиз , чакирим сақийип кетиду .
40008009	Мениңму үстүмдә башлиғим , қол астимда ләшкәрлирим бар . Биригә бар десәм , бариду , биригә кәл десәм , келиду . Чакиримға бу ишни қил десәм , у шу ишни қилиду , — деди .
40008010	Бу гәпләрни аңлап , һәйран болған һәзрити Әйса биллә кәлгәнләргә : — Билип қоюңларки , бундақ ишәнчни исраиллар ичидә учратмиған едим .
40008011	Силәргә шуни ейтайки , шәриқ вә ғәриптин нурғун йәһудий әмәсләр келип , Асманниң Падишалиғида әҗдатлиримиз Ибраһим , Исһақ вә Яқуплар билән бир дәстиханда олтириду .
40008012	Лекин Асманниң Падишалиғиниң мирасхорлири болған нурғун йәһудийлар ташқириға , қараңғулуққа һайдилип , у йәрдә һәсрәттә жиғлап , чишлирини ғучурлитиду , — деди .
40008013	Андин йүз бешиға : — Өйүңгә қайт , ишәнгиниңдәк болиду , — деди . Һелиқи чакарниң кесили шу ан сәллимаза сақийип кәтти .
40008014	Һәзрити Әйса Петрусниң өйигә барғанда , Петрусниң қейинанисиниң қизитмиси өрләп , орун тутуп йетип қалған еди .
40008015	Һәзрити Әйса униң қолини тутуши биләнла қизитмиси йенип кәтти . У аял дәрһал орнидин туруп , һәзрити Әйсани күтүшкә башлиди .
40008016	Қараңғу чүшкәндә , кишиләр җин чаплашқан нурғун адәмләрни һәзрити Әйсаниң алдиға елип келишти . Һәзрити Әйса бир еғиз сөз биләнла улардики җинларни қоғлавәтти вә кесәлләрниң һәммисини сақайтти .
40008017	Буниң билән Йәшая пәйғәмбәр арқилиқ уқтурулған : « Ағриқ-силақлиримизни У көтәрди , кесәллиримизни үстигә алди » , дегән сөз әмәлгә ашурулди .
40008018	Һәзрити Әйса әтрапиға олишивалған кишиләрни көрүп , шагиртлириға көлниң у қетиға өтүп кетишни буйриди .
40008019	Шу чағда Тәврат устазлиридин бири келип , Униңға : — Устазим , Сиз қәйәргә бармаң , мән Сизгә әгишип маңимән , — деди .
40008020	Бирақ һәзрити Әйса униңға : — Түлкиниң өңкүри , қушниң угиси бар . Бирақ Инсан Оғлиниң бешини қойғидәк йериму йоқ , — деди .
40008021	Йәнә бир шагирти һәзрити Әйсаға : — Устаз , атам өлүп уни йәрликкә қойғичә күтүп , андин Сизгә әгишәйчу ! — деди .
40008022	Һәзрити Әйса униңға : — Маңа әгәшкин ! Өлгәнләрни роһи өлүкләр өзлири йәрликкә қойсун , — деди .
40008023	Һәзрити Әйса кемигә чүшти , шагиртлириму чүшүп биллә маңди .
40008024	Көл үстидә уштумтут қаттиқ боран чиқип кәткәчкә , долқунлар кемидин һалқип кәтти . Бу чағда һәзрити Әйса ухлавататти .
40008025	Шагиртлар Уни ойғитип : — Устаз , ғәриқ болуш алдида туримиз , бизни қутулдурғайсиз ! — деди .
40008026	— Неманчә қорқисиләр , ишәнчиңлар немә дегән аҗиз ! — деди һәзрити Әйса вә орнидин туруп , боран-чапқун вә долқунларға буйруқ қилди . Шуниң билән боран вә долқунлар пүтүнләй тиничланди .
40008027	Шагиртлар интайин һәйран болуп , бир-биригә : — Бу зади қандақ Адәмду ? Һәтта боран вә долқунларму Униң гепини аңлайдикән һә ! — дәп кетишти .
40008028	Һәзрити Әйса көлниң у қетидики Гадара дегән җайға барғинида , Униңға җин чаплашқан икки киши йолуқти . Гөр қилинидиған өңкүрләрни макан тутқан бу икки киши шунчә вәһши едики , һеч ким бу йәрдин өтүшкә җүръәт қилалматти .
40008029	Улар һәзрити Әйсани көргән һаман : — Әй Худа Оғли , ишимизға арилашма ! Сән вақит-саати кәлмәстинла бизни қийниғили кәлдиңму ? — дәп вақириди .
40008030	Шу әтрапта чоң бир топ тоңғуз падиси озуқлинип жүрәтти .
40008031	Җинлар һәзрити Әйсаға ялвуруп : — Әгәр Сән бизни һайдап чиқармақчи болсаң , тоңғуз падисиға киргүзүвәткин , — деди .
40008032	Һәзрити Әйса : — Чиқиңлар ! — девиди , җинлар чиқип , тоңғузларниң тенигә кирип кәтти . Пүтүн тоңғуз падиси терә-перәң болуп , жүгригән пети тик ярдин чүшүп , көлгә ғәриқ болди .
40008033	Тоңғуз баққучилар шәһәргә қечип кирип , бу ишниң баш-ахирини вә җин чаплашқан кишиләрниң кәчүрмишлирини халайиққа тарқатти .
40008034	Шуниң билән пүтүн шәһәрдикиләр һәзрити Әйса билән көрүшүшкили чиқти . Улар Уни көргәндә , Униң бу йәрдин чиқип кетишини тәләп қилди .
40009001	Һәзрити Әйса кемигә чүшүп көлдин өтүп , Өзи турған шәһәр Кәпәрнаһумға қайтип кәлди .
40009002	Кишиләр зәмбилгә ятқузулған бир паләчни Униң алдиға елип кәлди . Уларниң ишәнчини көргән һәзрити Әйса һелиқи паләчкә : — Оғлум , хатирҗәм бол , гуналириң кәчүрүм қилинди , — деди .
40009003	Бир қанчә Тәврат устазлири көңлидә « Бу Адәм күпүрлүк қилди » , дәп ойлиди .
40009004	Уларниң көңлидә немә ойлаватқанлиғини билгән һәзрити Әйса уларға : — Немә үчүн яман ойда болисиләр ?
40009005	« Гуналириң кәчүрүм қилинди » дейиш асанму яки « Орнуңдин тур , маң ! » дейишму ? Әлвәттә , ейтмақ асан , қилмақ тәс .
40009006	Амма һазир Инсан Оғлиниң йәр йүзидә гуналарни кәчүрүм қилиш һоқуқиға егә екәнлигини испатлап берәй , — деди . Андин паләч кесәлгә : — Орнуңдин тур , орун-көрпәңни жиғиштуруп , өйүңгә қайт , — дәп буйриди .
40009007	Һелиқи адәм орнидин туруп өйигә қайтти .
40009008	Буни көргән көпчилик қорқушуп , инсанға бундақ һоқуқни бәргән Худаға мәдһийиләр ейтишти .
40009009	Һәзрити Әйса у йәрдин чиқип алдиға қарап кетиватқанда , бир баҗгирни көрди . Униң исми Мәтта болуп , баҗ жиғидиған җайда олтиратти . Һәзрити Әйса униңға : — Маңа әгәшкин ! — деди . Мәтта орнидин туруп , Униңға әгәшти .
40009010	Һәзрити Әйса Мәттаниң өйидә меһмандарчилиқта болуватқанда , нурғун баҗгирлар вә гунакар дәп қаралған бир топ кишиләрму кирип , һәзрити Әйса вә Униң шагиртлири билән һәмдәстихан болди .
40009011	Буни көргән пәрисийләр һәзрити Әйсаниң шагиртлириға : — Устазиңларниң баҗгир вә гунакарлар билән бир дәстиханда олтарғини қандақ гәп ? ! — дейишти .
40009012	Бу гәпни аңлиған һәзрити Әйса : — Сағлам адәм әмәс , бәлки кесәл адәмла тевипқа муһтаҗдур .
40009013	Муқәддәс Язмиларда : « Мән қурванлиқ қилишиңларни әмәс , рәһим-шәпқәт көрситишиңларни истәймән » , дейилгән . Силәр берип бу сөзниң мәнасини үгиниңлар . Мән өзлирини дурус һесаплайдиғанларни әмәс , бәлки өзлириниң гуналирини тонуйдиғанларни чақирғили кәлдим , — деди .
40009014	Шу вақитларда Йәһия пәйғәмбәрниң шагиртлири келип , һәзрити Әйсаға : — Биз вә пәрисийләр роза тутимиз , Сизниң шагиртлириңиз немишкә тутмайду ? — дәп сорашти .
40009015	Һәзрити Әйса җававән мундақ деди : — Тойи болуватқан жигит техи той зияпитидә турған чағда , меһманлар һаза тутуп олтарса қандақ болғини ? ! Әлвәттә болмайду ! Амма жигитниң улардин елип кетилидиған күни келиду , әйнә шу чағда улар қайғу-һәсрәт чәккинидин роза тутиду .
40009016	Һеч ким кона көйнәккә киришип кетидиған йеңи рәхттин ямақ салмайду . Ундақ қилса , кийим жуюлғанда йеңи ямақ киришип , кийимни житип ташлайду . Нәтиҗидә житиқ техиму йоғирип кетиду .
40009017	Шуниңдәк , һеч ким йеңи шарапни кона тулумға қачилимайду . Әгәр ундақ қилса , йеңи шарапниң көпүши билән тулум йерилидудә , шарапму төкүлүп кетиду . Демәк , тулумму кардин чиқиду . Шуниң үчүн йеңи шарапни йеңи тулумға қачилаш керәк . Шундақ қилғанда , һәр иккилисини сақлап қалғили болиду .
40009018	Һәзрити Әйса Йәһия пәйғәмбәрниң шагиртлириға бу сөзләрни қиливатқан вақтида , мәлум бир ибадәтханиниң бир җавапкәр адими келип , һәзрити Әйсаниң айиғиға жиқилип : — Мениң қизим һазирла өлүп кәтти , Сиз берип униңға қолуңизни тәккүзүп қойсиңиз , у тирилиду , — деди .
40009019	Һәзрити Әйса орнидин туруп , шагиртлирини елип , униң билән биллә барди .
40009020	Йолда хун тәврәш кесилигә гириптар болғиниға он икки жил болған бир аял һәзрити Әйсаниң арқа тәрипидин келип , Униң чапининиң пешини силиди .
40009021	У ичидә « Һәзрити Әйсаниң чапинини тутсамла , чоқум сақийип кетимән » , дәп ойлиған еди .
40009022	Һәзрити Әйса кәйнигә бурулуп , униңға қарап : — Қизим , хатирҗәм бол , ишәнчиң сени сақайтти ! — дейишигила , һелиқи аял сақийип кәтти .
40009023	Һәзрити Әйса һелиқи ибадәтханиниң җавапкәр адиминиң өйигә кирип , нәй челиватқан вә һаза тутуп жиғлаватқан адәмләр топини көрүп ,
40009024	уларға : — Чиқип кетиңлар , бу қиз өлмиди , ухлап қапту , — деди . Бирақ халайиқ Уни мәсқирә қилди .
40009025	Кишиләр чиқириветилгәндин кейин , һәзрити Әйса қиз ятқан өйгә кирип , униң қолидин тартти . Қиз орнидин турди .
40009026	Бу хәвәр пүтүн әтрапқа тарқалди .
40009027	Һәзрити Әйса у йәрдин чиқип кетиватқанда , икки қарғу Униң кәйнидин келип : — Әй падиша Давутниң Әвлади , бизгә рәһим қилғайсиз ! — дәп вақирап кәтти .
40009028	Һәзрити Әйса өйгә киргәндин кейин , һелиқи икки қарғу Униң алдиға кәлди . Һәзрити Әйса улардин : — Силәр Мениң силәрни сақайтишқа қадир екәнлигимгә ишинәмсиләр ? — дәп сориди . — Әй Рәббим , ишинимиз , — дәп җавап бәрди улар .
40009029	Һәзрити Әйса уларниң көзлиригә қолини тәккүзүп туруп : — Ишәнгиниңлардәк болсун ! — дейишигила ,
40009030	уларниң көзлири ечилди . Һәзрити Әйса уларға : — Бу ишни һеч кимгә ейтмаңлар ! — дәп қаттиқ тапилиди .
40009031	Лекин улар у йәрдин чиқипла , бу ишни әтрапқа йейивәтти .
40009032	Улар чиқип кәткәндин кейин , җин чаплашқан бир кекәч һәзрити Әйсаниң алдиға елип келинди .
40009033	Һәзрити Әйса униңдики җинни қоғлиши биләнла , һелиқи адәм зуванға кәлди . Халайиқ һәйран болуп : — Бундақ иш Исраилда зади болмиған , — дейишти .
40009034	Лекин пәрисийләр : — У җинларни уларниң башлиғиға тайинип һайдайдикән , — дейишти .
40009035	Һәзрити Әйса пүтүн шәһәр , йеза-қишлақларни арилап , һәр қайси ибадәтханиларда тәлим берип , Асманниң Падишалиғиға даир Хуш Хәвәрни тарқатти вә хәлиқ ичидики һәр хил кесәллик вә ағриқ-силақларни сақайтти .
40009036	У топ-топ адәмләрни көрүп уларға ич ағритти , чүнки улар қойчисиз қой падилиридәк панасиз бечариләр еди .
40009037	Шуниң билән У шагиртлириға : — Қутқузулушқа интилидиғанлар мол һосулдәк көп , бирақ һосулни елиш үчүн ишләйдиғанлар аз екән .
40009038	Һосулниң Егиси болған Худадин көпирәк ишчи әвәтип , һосулни жиғивелишни тиләңлар , — деди .
40010001	Һәзрити Әйса он икки шагиртини йениға чақирип , уларға җинларни һайдаш вә һәр хил ағриқ-силақларни сақайтиш һоқуқини бәрди .
40010002	Бу он икки шагиртлириниң исимлири мундақ : Петрус дәпму аталған Симун вә униң иниси Әндәр , Зәбәдийниң оғли Яқуп вә униң қериндиши Юһанна ,
40010003	Филип вә Бартоломай , Томас вә баҗгир Мәтта , Һалпайниң оғли Яқуп вә Тадай ,
40010004	вәтәнпәрвәр дәп аталған Симун вә һәзрити Әйсаға сатқунлуқ қилған Йәһуда Ишқарийот .
40010005	Һәзрити Әйса бу он икки шагиртини хәлиқниң арисиға әвәтиштин авал , уларға мундақ дәп тапилиди : — Йәһудий әмәсләрниң зиминлириға бармаңлар . Самарийәликләрниң шәһәрлиригиму бармаңлар .
40010006	Униңдин көрә , Худаниң йоқалған қой падилири , йәни исраиллар арисиға бериңлар .
40010007	Барған йериңларда : « Асманниң Падишалиғи намайән болуш алдида туриду ! » дәп җакалаңлар .
40010008	Кесәлләрни сақайтиңлар , өлүкләрни тирилдүрүңлар , мохо кесәллирини сақайтиңлар , җинларни һайдаветиңлар . Бу имтиязларни һәқсиз алған екәнсиләр , һәқсиз ишлитиңлар .
40010009	Һәм йениңларда алтун , күмүч вә мис пулларни елип жүрмәңлар .
40010010	Сәпәргә чиққанда нә хурҗун , нә бирәр артуқ көйнәк , нә аяқ , нә һаса еливалмаңлар . Чүнки хизмәткар кимгә хизмәт қилса , шуниңдин иш һәққи елишқа һәқлиқ .
40010011	Бирәр шәһәр яки йезиға барған вақтиңларда , алди билән у йәрдә силәрни қобул қилишни халайдиған кишини издәп тепип , у йәрдин кәткичә шу кишиниң өйидә туруңлар .
40010012	Бирәр өйгә киргиниңларда , уларға аманлиқ тиләңлар .
40010013	Әгәр у аилидикиләр силәрни қобул қилса , уларға тилигән аманлиғиңлар иҗавәт болиду . Әгәр силәрни қобул қилмиса , тилигән аманлиғиңлар өзәңларға яниду .
40010014	Силәрни қобул қилмиған , сөзүңларни аңлимиған кишиниң өйидин яки шу шәһәрдин қайтқиниңларда , уларни агаһландуруш үчүн айиғиңлардики топини қеқиветиңлар .
40010015	Билип қоюңларки , у шәһәрдикиләрниң қиямәт күни тартидиған җазаси Содом вә Гомора шәһиридики яман кишиләрниң тартидиған җазасидинму еғир болиду !
40010016	— Мана мән силәрни қойларни бөриләрниң арисиға әвәткәндәк әвәтимән . Шуңа иландәк сәзгүр , кәптәрдәк саддә болуңлар .
40010017	Кишиләрдин пәхәс болуңлар . Улар силәрни тутқун қилип сотқа тапшуруп бериду , ибадәтханилирида қамчилайду .
40010018	Силәр Маңа ишәнгәнлигиңлар үчүн , һаким вә падишалар алдиға елип берилип сораққа тартилисиләр . Буниң билән уларниң вә йәһудий әмәсләрниң алдида Мениң гувачилирим болисиләр .
40010019	Сорақ қилинған вақтиңларда , қандақ җавап бериш яки немә дейиштин әндишә қилмаңлар . Чүнки у чағда қилидиған сөзлириңлар силәргә несип қилиниду .
40010020	Силәр өзәңлар сөзлимәйсиләр , бәлки асмандики Атаңларниң Роһи силәр арқилиқ сөзләйду .
40010021	Қериндаш қериндишиға , ата балисиға хаинлиқ қилип , уларни өлүмгә тутуп бериду . Балиларму ата-аниси билән қаршилишип , уларни өлүмгә иштириду .
40010022	Маңа ишәнгәнлигиңлар үчүн , һәммә адәм силәргә өчмәнлик қилиду , лекин ахирғичә бәрдашлиқ бәргәнләр җәзмән қутқузулиду .
40010023	Улар силәргә бир шәһәрдә зиянкәшлик қилса , йәнә бир шәһәргә қечип бериңлар . Билип қоюңларки , силәр Исраилниң пүтүн шәһәрлирини арилап болғичә , Инсан Оғли қайтип келиду .
40010024	Шагирт устазидин , қул ғоҗайинидин үстүн турмайду .
40010025	Шуниң үчүн шагирт устазидәк , қул ғоҗайинидәк болғиниға қанаәт қилсун . Улар өйниң беши болған Мени « Җинларниң падишаси шәйтан » , дәп атиған йәрдә , өйниң әзалири болған силәрни техиму зор һақарәт қилмамду ?
40010026	Бирақ бундақлардин қорқмаңлар . Ашкарә болмайдиған һеч қандақ йошурун иш , паш болмайдиған һеч қандақ мәхпийәтлик йоқтур .
40010027	Мениң силәргә мәхпий ейтқанлиримни силәр очуқ-ашкарә ейтивериңлар . Қулиғиңларға пичирлап ейтқанлиримни хәлқи аләмгә җакалаңлар .
40010028	Тениңларни өлтүрсиму , җениңларни алалмайдиғанлардин қорқмаңлар . Әксичә тениңларниму , җениңларниму дозақта һалак қилалайдиған Худадин қорқуңлар .
40010029	Икки қушқачни бир тәңгигә сетивалғили болсиму , лекин асмандики Атаңлар билмәй туруп , улардин бирсиму йәргә чүшмәс .
40010030	Силәргә кәлсәк , һәтта силәрниң һәр бир тал чечиңларниңму һесави бар .
40010031	Шундақ екән , қорқмаңлар . Чүнки силәр Худа үчүн нурғунлиған қушқачтинму қиммәтликтә !
40010032	Көпчилик алдида Мени етирап қилғанларни Мәнму асмандики Атамниң алдида етирап қилимән .
40010033	Бирақ көпчилик алдида Мени рәт қилғанларни Мәнму асмандики Атам алдида рәт қилимән .
40010034	— Мени дунияға течлиқ елип кәлдимикин , дәп ойлап қалмаңлар . Мән течлиқ әмәс , бәлки җедәл-маҗра елип кәлдим .
40010035	Мениң сәвәвимдин оғул атисиға , қиз анисиға , келин қейинанисиға қарши чиқиду .
40010036	Адәмниң дүшмини өз аилисидики кишиләрдур .
40010037	Ата-анисини Мәндинму әзиз көридиғанлар Мениң шагиртим болушқа лайиқ әмәс . Пәрзәнтлирини Мәндинму әзиз көридиғанларму Мениң шагиртим болушқа лайиқ әмәс .
40010038	Өзиниң чапрас яғичини көтирип , Маңа әгәшмигәнләрму шагиртим болушқа лайиқ әмәс .
40010039	Өз һаятини аяйдиғанлар әксичә униңдин мәһрум болиду . Мән үчүн өз һаятини айимайдиғанлар униңға еришиду .
40010040	Силәрни қобул қилғанлар Мени қобул қилған болиду ; Мени қобул қилғанлар болса Мени әвәткүчи Худани қобул қилған болиду .
40010041	Бир пәйғәмбәрни Худаниң сөзини йәткүзгәнлиги сәвәвидин қобул қилғанлар пәйғәмбәр билән охшаш мукапатқа еришиду . Дурус адәмни униң дурус болғанлиғи сәвәвидин қобул қилғанларму шу адәм билән охшаш мукапатқа еришиду .
40010042	Билип қоюңларки , һәзрити Әйсаниң шагирти дәп , шагиртлирим ичидики әң әрзимәс биригә һәтта бирәр чинә соғ су бәргән кишиму җәзмән Мениң мукапитимдин мәһрум қалмайду .
40011001	Һәзрити Әйса он икки шагиртиға тапилап болғандин кейин , Җәлилийәдики һәр қайси шәһәрләрдә тәлим бериш вә Хуш Хәвәрни җакалаш үчүн , у йәрдин кәтти .
40011002	Зиндандики Йәһия пәйғәмбәр Әйса Мәсиһниң қилған ишлирини аңлап , шагиртлирини әвәтип , улар арқилиқ һәзрити Әйсадин :
40011003	« Худа бизгә әвәтмәкчи болған Қутқазғучи Сизму яки башқа бирси келәмду ? » дәп сориди .
40011004	Һәзрити Әйса уларға мундақ деди : — Силәр қайтип берип , яратқан мөҗүзилиримни вә ейтқан тәлимлиримни Йәһияға йәткүзүп :
40011005	« Корларниң көзи ечилди , токулар маңалайдиған болди , мохо кесили болғанлар сақайди , паңлар аңлалайдиған болди , һәтта өлгәнләрму тирилди вә кәмбәғәлләргә Хуш Хәвәр йәткүзүлди » , дәп ейтиңлар .
40011006	Йәһияға йәнә : « Мәндин гуманланмай , Маңа тәврәнмәй ишәнгәнләр немә дегән бәхитлик ! » дәп қоюңлар , — деди .
40011007	Йәһия пәйғәмбәрниң шагиртлири кәткәндин кейин , һәзрити Әйса көпчиликкә Йәһия тоғрилиқ мундақ деди : — Силәр бурун Йәһияни издәп чөлгә барғиниңларда , зади қандақ бир адәмни көрмәкчидиңлар ? Мәйдани шамалда йәлпүнүп турған қомучтәк тәвринип туридиған бир яхши чақниму ?
40011008	Яки чирайлиқ кийингән бир есилзадиниму ? Һәргиз ундақ әмәс ! Бундақ кийимләрни кийидиғанлар чөлдин әмәс , хан ордисидин тепилиду .
40011009	Әмәлиятта силәр бир пәйғәмбәрни көргили чиқтиңлар . Әнди билип қоюңларки , Йәһия пәйғәмбәрдинму үстүндур .
40011010	Чүнки Муқәддәс Язмиларда : « Мана алдиңда әлчимни әвәтимән . У Сениң йолуңни алдин-ала тәйярлайду » , дәп йезилған вә бу йәрдики « әлчим » дәл Йәһия пәйғәмбәрни көрситиду .
40011011	Билип қоюңларки , инсанлар арисида чөмүлдүргүчи Йәһиядинму улуқ киши оттуриға чиққини йоқ , амма Асманниң Падишалиғидики әң әрзимәс бирсиму униңдин улуқ болиду .
40011012	Чөмүлдүргүчи Йәһия оттуриға чиққан күнләрдин бери , Асманниң Падишалиғи зораванлиққа учримақта . Зораванлар Униңға һуҗум қилмақта .
40011013	Худаниң Падишалиғи тоғрисида Йәһия пәйғәмбәрниң заманиғичә болған барлиқ пәйғәмбәрләрниң тәлимлиридә , шундақла Тәвратта алдин-ала бешарәт берилгән .
40011014	Әгәр қобул қилалисаңлар , Мениң « Қайтип келиши муқәррәр болған Илияс пәйғәмбәр дәл Йәһия пәйғәмбәрниң өзидур » дегән сөзүмгә ишиниңлар .
40011015	Бу сөзләрни қулиғиңларда чиң тутуңлар !
40011016	Бу заманниң силәрдәк кишилирини зади кимләргә охшитай ? Улар худди кочида олтиривелип , бир-биригә :
40011017	« Биз силәргә сүнәй челип бәрсәк , уссул ойнимидиңлар . Матәм музыкисини челип бәрсәк , һазиму тутмидиңлар » , дәп рәнҗийдиған тутуруқсиз балиларға охшайду .
40011018	Чүнки Йәһия пәйғәмбәр келип роза тутатти , шарап ичмәтти . Шуниң билән улар : « Униңға җин тегипту » , дейишти .
40011019	Инсан Оғли болса һәм йәйду , һәм ичиду . Бирақ улар : « Таза бир тоймас һарақкәш екән . У баҗгир вә башқа гунакарларниң дости » , дейишиду . Билип қоюңларки , һекмәт бәргән мевиси билән тонулиду .
40011020	Андин һәзрити Әйса Өзи нурғун мөҗүзиләрни көрсәткән шәһәрләрдики товва қилмиғанларни әйипләп , мундақ деди :
40011021	— Һалиңларға вай , әй қоразинлиқлар ! Һалиңларға вай , әй бәйтсайдалиқлар ! Силәр үчүн яратқан мөҗүзилиримни Тир вә Сидон дегән ятлар шәһәрлиридә яратқан болсам , у йәрләрдики хәлиқ бурунла мәйүсләнгән һалда матиға йөгинип , күлгә милинип , гуналириға товва қилған болатти .
40011022	Билип қоюңларки , қиямәт күни Худаниң силәргә беридиған җазаси Тир вә Сидондикиләрниңкидинму еғир болиду .
40011023	Әй кәпәрнаһумлуқлар ! Асманға чиқмақчимидиңлар ? Әксичә дозаққа ташлинисиләр . Чүнки араңларда яратқан мөҗүзилиримни Содомда яратқан болсам , у шәһәр бүгүнки күнгичә моҗут болған болатти .
40011024	Шуни билип қоюңларки , қиямәт күни Худаниң силәргә беридиған җазаси Содомдикиләрниңкидинму еғир болиду .
40011025	Шуниңдин кейин һәзрити Әйса мундақ деди : — Пүтүн аләмниң Егиси болған әй Ата ! Сән бу һәқиқәтләрни өзини әқиллиқ , билимлик чағлайдиған кишиләрдин йошуруп , кичик балилардәк сәби кишиләргә ашкарилиғанлиғиң үчүн , Саңа мәдһийиләр ейтимән .
40011026	Шундақ , Ата , Сениң Өз хаһишиң әйнә шу еди .
40011027	Атам һәммини Маңа тәғдим қилди . Мени Атамдин башқа һеч ким һәқиқий тонумайду . Атамниму Мән вә Мән Өзәм ашкарилашни халайдиған кишиләрдин башқа һеч ким һәқиқий тонумайду .
40011028	Әй җапакәшләр вә еғир жүкни үстигә алғанлар ! Мениң йенимға келиңлар , Мән силәргә арамлиқ берәй .
40011029	Мулайим вә кәмтармән . Шуңа Мениң боюнтуруғумға кирип , Мәндин үгиниңлар . Шундақ қилғанда , көңлүңлар арам тапиду .
40011030	Мениң боюнтуруғумда болуш асан , тәливим еғир әмәс .
40012001	Шу күнләрдики бир дәм елиш күни һәзрити Әйса буғдайлиқтин өтүп кетивататти . Қосиғи ечип кәткән шагиртлири башақларни үзүвелип , йейишкә башлиди .
40012002	Буни көргән пәрисийләр һәзрити Әйсаға : — Қараң , шагиртлириңиз дәм елиш күни чәкләнгән ишни қиливатиду , — дейишти .
40012003	Һәзрити Әйса уларға : — Падиша Давут вә униң һәмралириниң ач қалғанда қандақ қилғанлиғини Муқәддәс Язмилардин оқумиғанму ?
40012004	У ибадәтханидики муқәддәс җайға кирип , Худаға аталған нанларни роһанийдин сорап , һәмралири билән биллә йегән . Һалбуки , бу нанларни роһанийлардин башқа һәр қандақ кишиниң йейиши Тәврат қануниға хилап еди .
40012005	Шуниңға охшаш , ибадәтханида ишләйдиған роһанийлар дәм елиш күнлири ишлимәслик әмрини бузсиму , Тәвратта улар гунакар , дәп йезилмиған . Силәр буни оқуп бақмиғанму ?
40012006	Билип қоюңларки , бу йәрдә ибадәтханидинму улуғи бар .
40012007	Әгәр силәр Худаниң : « Мән қурванлиқ қилишиңларни әмәс , рәһим-шәпқәт көрситишиңларни истәймән » , дегән сөзиниң мәнасини билсәңлар еди , бегуна кишиләрни гунакар , дәп қариматтиңлар .
40012008	Мән Инсан Оғли дәм елиш күниниң Егисидурмән .
40012009	Һәзрити Әйса у йәрдин кетип , уларниң ибадәтханисиға барди .
40012010	Ибадәтханида бир қоли қуруп кәткән бир адәм бар еди . Бәзи пәрисийләр һәзрити Әйсаниң үстидин әризә қилишқа банә тепиш мәхситидә Униңдин : — Дәм елиш күни кесәл сақайтиш Тәврат қануниға уйғунму ? — дәп сориди .
40012011	Һәзрити Әйса уларға мундақ җавап бәрди : — Бирәриңларниң қойи ориға чүшүп кәтсә , дәм елиш күни демәй , уни дәрһал тартип чиқиривалмамсиләр ?
40012012	Адәм қойдин көп қиммәтликтә ! Демәк , дәм елиш күни яхшилиқ қилиш Тәврат қануниға уйғун .
40012013	Андин һәзрити Әйса һелиқи кесәлгә : — Қолуңни узарт , — деди . У адәм қолини узитиши биләнла қоли әслигә келип , йәнә бир қолиға охшаш һаләткә қайтти .
40012014	Буниң билән пәрисийләр ташқириға чиқип , һәзрити Әйсани қандақ қилип йоқитиш һәққидә мәслиһәт қилишти .
40012015	Буни билгән һәзрити Әйса у йәрдин кәтти . Нурғун кишиләр Униңға әгишип маңди . Һәзрити Әйса уларниң арисидики бемарларниң һәммисини сақайтти
40012016	вә уларға Өзиниң Ким екәнлигини башқиларға ашкарилимаслиқни тапилиди .
40012017	Буниң билән Йәшая пәйғәмбәр арқилиқ уқтурулған мону сөзләр әмәлгә ашурулди :
40012018	« Мана Мениң таллиған Хизмәткарим , Дилим сөйгән йеқиним , Униңдин хурсәнмән ! Роһумни ата қилимән Униңға ; У адаләтни җакалайду пүткүл хәлиқләргә .
40012019	У талаш-тартиш қилмас , чуқанму көтәрмәс . Кочилардиму һеч ким Униң авазини аңлимас .
40012020	Езилгән қомучни сундурмас , Өчәй дәп қалған чирақниму өчәрмәс , Таки адаләт ғалибә қилмиғичә ,
40012021	Пүткүл хәлиқләр Униң намиға үмүт бағлар » .
40012022	Шу чағда һәзрити Әйсаниң алдиға җин чаплишивалған кор вә кекәч бири елип келинди . Һәзрити Әйса уни сақайтип , сөзләләйдиған вә көрәләйдиған қилди .
40012023	Халайиқ һәйран болушуп : — Һәҗәва , бу падиша Давутниң Әвладимиду ? — дейишти .
40012024	Бу сөзни аңлиған пәрисийләр : — У җинларни уларниң башлиғи болған шәйтанға тайинип һайдайдикән , — дейишти .
40012025	Уларниң немә ойлаватқанлиғини билгән һәзрити Әйса уларға мундақ деди : — Әгәр бир дөләттикиләр икки груһқа бөлүнүп соқушса , у дөләт гумранлиққа йүз тутиду . Һәр қандақ шәһәр яки аилидикиләр өз ара җедәл-маҗра қилишса , уларму вәйран болуштин сақлиналмайду .
40012026	Әгәр шәйтан өз башқурушида болған җинларни һайдиса , өз-өзигә қарши чиққан болиду . Ундақта , униң падишалиғи қандақму пут тирәп туралисун ?
40012027	Әгәр Мән җинларни уларниң падишаси болған шәйтанға тайинип һайдисам , силәрниң әгәшкүчилириңлар җинларни һайдашта кимгә таянди ? ! Ейтқанлириңларниң хата екәнлигини өз әгәшкүчилириңлар дәлилләп бериду .
40012028	Әмәлиятта Мән Худаниң Роһиға тайинип җинларни һайдавәттим . Бу Худаниң Падишалиғиниң араңларда намайән болғанлиғини испатлайду .
40012029	Бир киши қавул бирсиниң өйигә кирип , униң мелини қандақ булап кетәлисун ? Пәқәт шу қавул адәмни бағлалиғанларла униң өйини булаң-талаң қилалайду .
40012030	Мән билән бир йолда маңмиғанлар Маңа қарши турғучилардур . Маңа жиғивелишқа ярдәм бәрмигәнләр тозутувәткүчиләрдур .
40012031	Шуниң үчүн билип қоюңларки , инсанларниң өткүзгән гуналири вә қилған күпүрлүклириниң һәммисини кәчүрүшкә болиду . Лекин Муқәддәс Роһқа қилинған күпүрлүк кәчүрүлмәйду .
40012032	Инсан Оғлиға қарши сөз қилғанлар кәчүрүмгә еришәләйду ; лекин Муқәддәс Роһқа қарши гәп қилғанлар бу дуниядиму , у дуниядиму кәчүрүмгә еришәлмәйду .
40012033	— Силәр дәрәқни мевисидин пәриқ етишиңлар керәк . Мевә дәриғи яхши болса , беридиған мевисиму яхши болиду . Мевә дәриғи яман болса , беридиған мевисиму яман болиду . Чүнки һәр қандақ дәрәқ мевисидин билиниду .
40012034	Әй зәһәрлик иланлар ! Силәр яман турсаңлар , ағзиңлардин қандақму яхши гәп чиқсун ? Чүнки көңүлдә немә болса , еғиздин шу чиқиду .
40012035	Яхши адәм қәлбидики яхшилиғидин яхшилиқ чиқириду . Яман адәм қәлбидики яманлиғидин яманлиқ чиқириду .
40012036	Билип қоюңларки , силәр қилған һәр бир еғиз қуруқ гепиңлар үчүн қиямәт күни һесап берисиләр .
40012037	Өз сөзлириңлар билән йә ақлинисиләр , йә гунакар болуп чиқисиләр .
40012038	Шу чағда бәзи Тәврат устазлири вә пәрисийләр һәзрити Әйсадин : — Устаз , қудритиңизниң Худадин кәлгәнлигини карамәт билән көрсәткәйсиз , — деди .
40012039	Һәзрити Әйса уларға мундақ җавап қайтурди : — Осал вә вапасиз кишиләр карамәт көрсәт , дәпла туриду . Бирақ силәргә Юнус пәйғәмбәрниң карамитидин башқа көрситилидиған иккинчи карамәт йоқ .
40012040	Юнус пәйғәмбәр йоған бир белиқниң қосиғида үч кечә-күндүз қандақ турған болса , Инсан Оғлиму йәрниң бағрида үч кечә-күндүз шундақ туриду .
40012041	Қиямәт күни Нинәви шәһиридики хәлиқму қопуп , силәрниң үстүңлардин шикайәт қилиду . Чүнки улар Юнус пәйғәмбәрниң тәлимини аңлап , яман йолдин қайтқан . Бирақ бу йәрдә Юнус пәйғәмбәрдинму улуқ Бирси силәрни яман йолдин қайтишқа чақирса , қулақ салмидиңлар .
40012042	Қиямәт күни Әрәпстандики Шәба падишалиғиниң аял падишасиму орнидин туруп , силәрниң үстүңлардин шикайәт қилиду . Чүнки у падиша Сулайманниң әқиланә сөзлирини аңлаш үчүн , узун йолларни бесип кәлгән . Мана һазир бу йәрдә падиша Сулаймандинму улуғи бар .
40012043	— Җин бирәр адәмниң тенидин һайдаветилгәндин кейин , қурғақ далаларни арилап чиқип , туридиған җай издәйду , бирақ тапалмайду
40012044	вә : « Илгирики өйүмгә қайтай » , дәйду . Шуниң билән җин у адәмниң тенигә қайтип келип , униң дилиниң йәнила бош , шундақла пакиз тазилинип рәтләнгән өйдәк болуп қалғанлиғини байқайдудә ,
40012045	өзидинму бетәр йәттә җинни башлап кирип биллә туриду . Буниң билән һелиқи адәмниң кейинки һали бурунқидинму яманлишип кетиду . Бу заманниң яман адәмлириниң һалиму мана шундақ болиду .
40012046	Һәзрити Әйса хәлиққә давамлиқ сөзләватқанда , аниси билән инилири келип , Униң билән сөзләшмәкчи болуп ташқирида турушти .
40012047	Бири һәзрити Әйсаға : — Аниңиз вә инилириңиз Сиз билән сөзлишимиз дәп сиртта туриду , — деди .
40012048	— Ким Мениң анам , ким Мениң инилирим ? — деди һәзрити Әйса у кишигә .
40012049	Андин У қоли билән шагиртлирини көрситип : — Мана анам , мана инилирим !
40012050	Чүнки ким асмандики Атамниң ирадисигә әмәл қилса , шу Мениң ака-иним , ача-сиңлим вә анамдур , — деди .
40013001	Шу күни һәзрити Әйса өйдин чиқип , көл бойида олтиратти .
40013002	Әтрапиға нурғун адәм жиғилғачқа , У бир кемигә чиқип олтарди . Халайиқ болса көл бойида турушатти .
40013003	Һәзрити Әйса уларға тәмсил билән нурғун һекмәтләрни ейтип бәрди . У мундақ деди : — Бир дехан уруқ чачқили етизиға чиқипту .
40013004	Чачқан уруқлириниң бәзилири чиғир йол үстигә чүшүпту , қушлар келип уларни йәп кетипту .
40013005	Бәзилири тописи кам ташлиқ йәрләргә чүшүпту . Тописи непиз болғанлиқтин , тезла үнүп чиқипту ,
40013006	лекин чоңқур йилтиз тартмиғачқа , күн чиқиш биләнла солишип қуруп кетипту .
40013007	Бәзилири тикәнләрниң арисиға чүшүпту , тикәнләр өсүп майсиларни бесивапту .
40013008	Бәзилири болса үнүмлүк топиға чүшүпту . Уларниң бәзилири йүз һәссә , бәзилири атмиш һәссә , йәнә бәзилири оттуз һәссә һосул берипту .
40013009	Бу сөзләрни қулиғиңларда чиң тутуңлар !
40013010	Шагиртлири келип , һәзрити Әйсадин : — Сиз немә үчүн көпчиликкә тәлим бәргәндә тәмсил кәлтүрисиз ? — дәп сориди .
40013011	Һәзрити Әйса мундақ җавап бәрди : — Асманниң Падишалиғиниң сирлири уларға әмәс , силәрниң билишиңларға берилди .
40013012	Чүнки кимдә әқил-парасәт болса , униңға техиму көп берилиду . Униңдики әқил-парасәт ешип-ташқичә болиду . Лекин кимдә әқил-парасәт болмиса , униңда бар болғиниму елип кетилиду .
40013013	Уларға тәмсил билән сөзлишимниң сәвәви шуки , улар қарисиму көрмәйду , аңлисиму тиңшимайду һәм һәқиқий чүшәнмәйду .
40013014	Буниң билән Худаниң Йәшая пәйғәмбәр арқилиқ алдин-ала ейтқан мону сөзлири әмәлгә ашурулди : « Сөзлиримни аңлайсиләр , аңлайсиләр , чүшәнмәйсиләр . Қилғанлиримға қарайсиләр , қарайсиләр , мәнасини уқмайсиләр .
40013015	Чүнки бу хәлиқниң зеһни қашаңлашқан . Қулақлирини етивалған , көзлириниму жумувалған . Ундақ болмисиди , көзлири көрәтти , қулақлириму аңлатти , Зеһни ойғинип , Маңа қайтатти . Мәнму уларни сақайтаттим » .
40013016	Лекин силәр нәқәдәр бәхитлик ! Чүнки көзүңлар көриду , қулиғиңлар аңлайду .
40013017	Билип қоюңларки , бурунқи нурғун пәйғәмбәрләр вә дурус адәмләр силәр көргән вә аңлиғанларни көрүшни вә аңлашни арзу қилған болсиму , мурадиға йетәлмиди .
40013018	— Әнди уруқ чечиш тоғрисидики тәмсилниң мәнасини аңлаңлар .
40013019	Әгәр бири Худаниң Падишалиғи тоғрисидики сөзни аңлап туруп чүшәнмисә , шәйтан келип униң көңлигә чүшкән сөзни елип кетиду . Бу дәл чиғир йол үстигә чечилған уруқлардур .
40013020	Тописи кам ташлиқ йәрләргә чечилған уруқларға кәлсәк , улар Худаниң сөзини аңлап , хошаллиқ билән дәрһал қобул қилғанларға тәмсил қилинған .
40013021	Һалбуки , Худаниң сөзи уларда йилтиз тартмиғачқа , улар узунға бәрдашлиқ берәлмәйду . Худаниң сөзигә ишәнгәнлигидин қийинчилиқ яки зиянкәшликкә учриса , Худа йолидин дәрһал чәтнәп кетиду .
40013022	Тикәнләрниң арисиға чечилғини шундақ адәмләргә тәмсил қилинғанки , бу адәмләр Худаниң сөзини аңлисиму , лекин көңлигә бу дунияниң әндишилири , байлиқниң езиқтуруши киривелип , Худаниң сөзини боғуветидудә , улар һосулсиз қалиду .
40013023	Үнүмлүк топиға чечилған уруқлар болса Худаниң сөзини аңлап чүшәнгән адәмгә тәмсил қилинған . Бундақ адәмләр әлвәттә һосул бериду , бәзилири йүз һәссә , бәзилири атмиш һәссә , йәнә бәзилири оттуз һәссә һосул бериду .
40013024	Һәзрити Әйса уларға башқа бир тәмсилни сөзләп бәрди : — Асманниң Падишалиғи етизға яхши уруқ чачқан адәмгә охшайду .
40013025	Бир кечиси һәммә адәм уйқиға чөмгәндә , у адәмниң дүшмини келип , буғдайниң арисиға явайи от уруқлирини чечиветип кетипту .
40013026	Майсилар өсүп башақ чиқарғанда , явайи отларму көрүнүшкә башлапту .
40013027	Ғоҗайинниң чакарлири келип , униңға : « Ғоҗайин , сиз етизға яхши уруқ чачқан едиңизғу , бу явайи отлар нәдин келип қалди ? » дәпту .
40013028	« Бу бир дүшмәнниң иши » , дәпту ғоҗайин . Чакарлар : « Берип явайи отларни жулувәтсәк қандақ ? » дәп сорапту .
40013029	« Яқ ! Явайи отларни жулумиз десәңлар , буғдайларму жулунуп кетиши мүмкин .
40013030	Уларни өсүшигә қоюветиңлар . Ома вақтида мән омичиларға : ‹ Авал явайи отларни жулуп , көйдүрүш үчүн бағлап жиғивелиңлар , андин буғдайларни жиғип амбиримға қачилаңлар › дәймән » , дәпту ғоҗайин .
40013031	Һәзрити Әйса уларға йәнә бир тәмсилни сөзләп бәрди : — Асманниң Падишалиғи худди бир адәмниң етизға чачқан қича уруғиға охшайду .
40013032	Қича уруғи пүтүн уруқларниң ичидә әң кичик болсиму , у һәр қандақ зираәттин егиз өсүп көчәт болиду , һәтта қушларму келип униң шахлирида угулайду .
40013033	Һәзрити Әйса уларға башқа бир тәмсилни сөзләп бәрди : — Асманниң Падишалиғи худди хемиртуручқа охшайду . Аял хемиртуручни бир халта унға қошуп жуғарса , бу хемиртуруч пүтүн хемирни болдуралайду .
40013034	Һәзрити Әйса бу ишларниң һәммисини тәмсилләр билән көпчиликкә баян қилди . У тәмсил кәлтүрмәй туруп һеч қандақ тәлим бәрмәтти .
40013035	Буниң билән бир пәйғәмбәр арқилиқ алдин-ала ейтилған мону сөзләр әмәлгә ашурулди : « Ағзимни тәмсил сөзләш билән ачимән , Дуния яритилғандин бери сир болуп кәлгән ишларни тилға алимән » .
40013036	Шуниңдин кейин һәзрити Әйса көпчиликтин айрилип өйгә кирди . Шагиртлири йениға келип : — Етиздики явайи отлар тоғрисидики тәмсилни чүшәндүрүп қойсиңиз , — деди .
40013037	Һәзрити Әйса мундақ деди : — Яхши уруқларни чачқан Инсан Оғлидур .
40013038	Етиз дуния болуп , яхши уруқлар Асманниң Падишалиғиниң мирасхорлиридур . Явайи отлар болса шәйтанға тәвә болғанлардур .
40013039	Явайи от уруқлирини чачқан дүшмән шәйтандур . Ома вақти заман ахири , омичилар болса периштәләрдур .
40013040	Явайи отлар қандақ жулунуп отқа ташланған болса , заман ахиридиму шундақ болиду .
40013041	Инсан Оғли периштәлирини әвәтип , инсанларни гунаға аздурған вә яманлиқ қилғанларниң һәммисини Өз Падишалиғидин илғап чиқирип ,
40013042	уларни лавулдап турған отқа ташлайду . Улар у йәрдә һәсрәттә жиғлап , чишлирини ғучурлитиду .
40013043	Һәққаний адәмләр у чағда Атиси Худаниң Падишалиғида қуяштәк чақнайду . Бу сөзләрни қулиғиңларда чиң тутуңлар !
40013044	— Асманниң Падишалиғи худди етизда йошурулған бир ғәзнигә охшайду . Уни тепивалғучи һаяҗан ичидә ғәзнини қайтидин йошуруп , шу етизни сетивелиш үчүн бар-йоқини сетиветиду .
40013045	Асманниң Падишалиғи йәнә қиммәт баһалиқ үнчә-мәрвайитларни издигән содигәргә охшайду .
40013046	Содигәр наһайити қиммәт баһалиқ бир мәрвайитни тапқан екән , қайтип берип бар-йоқини сетип , у мәрвайитни сетивалиду .
40013047	— Асманниң Падишалиғи йәнә деңизға ташлинип һәр хил белиқларни тутидиған торға охшайду .
40013048	Тор толғанда , белиқчилар уни қирғаққа тартип чиқириду . Андин олтирип , яхши белиқларни илғавелип , севәтләргә қачилап , начарлирини ташлаветиду .
40013049	Қиямәт күниму шундақ болиду . Периштәләр келип яман кишиләрни һәққаний кишиләрдин айрийду
40013050	вә уларни лавулдап турған отқа ташлайду . Улар у йәрдә һәсрәттә жиғлап , чишлирини ғучурлитиду .
40013051	Һәзрити Әйса улардин : — Бу сөзләрни чүшәндиңларму ? — дәп сориди . — Чүшәндуқ , — дәп җавап бәрди улар .
40013052	Һәзрити Әйса мундақ деди : — Асманниң Падишалиғи тоғрилиқ тәлим алған Тәврат устази худди ғәзнисидин конинила әмәс , бәлки йеңи нәрсиләрниму елип чиққан ғоҗайинға охшайду .
40013053	Һәзрити Әйса бу тәмсилләрни сөзләп болғандин кейин , у йәрдин кетип ,
40013054	Өз жутиға кәтти вә Өз жутидики ибадәтханида хәлиққә тәлим беришкә башлиди . Униң тәлимини аңлиған хәлиқ һәйран болуп : — Бу Адәмниң бунчивала әқил-парасити вә мөҗүзә яритиш қудрити нәдин кәлгәнду ?
40013055	У пәқәт аддий бир яғашчиниң оғлиғу ? Униң анисиниң исми Мәрийәм ; Яқуп , Йүсүп , Симун вә Йәһудалар Униң қериндашлири әмәсму ?
40013056	Сиңиллириниң һәммиси өз ичимиздиғу ? Шундақ туруп , Униңдики бу қабилийәтләр зади нәдин кәлгәнду ? — дейишәтти .
40013057	Шуниң билән улар Уни рәт қилди . Һәзрити Әйса уларға мундақ деди : — Пәйғәмбәр өз жути вә өз өйидә һөрмәткә сазавәр болмайду .
40013058	Уларниң ишәнмигәнлиги түпәйлидин һәзрити Әйса у йәрдә көп мөҗүзә көрсәтмиди .
40014001	У күнләрдә һәзрити Әйса тоғрисидики хәвәрләрни аңлиған Һирод хан
40014002	қол астидикиләргә : — Бу адәм чөмүлдүргүчи Йәһия болса керәк , у чоқум өлүмдин тирилипту . Униң пәвқуладдә қудрәтләргә егә болғанлиғиниң сәвәви әйнә шу , — деди .
40014003	Һиродниң бундақ дейишиниң сәвәви , у өгәй акиси Филипниң аяли Һиродийәни тартивалғанда , у аялниң тәливи билән Йәһияни тутқун қилип , зинданға ташлиған еди .
40014004	Чүнки Йәһия Һиродқа : « Акаңниң аялини тартивелишиң Тәврат қануниға хилаптур » , дәп кәлгән еди .
40014005	Һирод шу сәвәптин Йәһияни өлтүрмәкчи болған болсиму , бирақ хәлиқтин қорққан еди , чүнки хәлиқ Йәһияни пәйғәмбәр , дәп қаратти .
40014006	Һиродниң туғулған күни аяли Һиродийәниң бурунқи еридин болған қизи оттуриға чиқип уссул ойнап бәрди . Бу Һиродқа шундақ яқтики ,
40014007	қизға немә тилисә , шуни беришкә қәсәм қилди .
40014008	Қиз анисиниң күшкүртүши билән : — Дәрһал чөмүлдүргүчи Йәһияниң каллисини елип , бир тәхсигә қоюп әкелиң , — деди .
40014009	Һирод хан буниңға оңайсизланған болсиму , меһманларниң алдида қилған қәсими түпәйлидин , бу тәләпни орунлашни буйриди .
40014010	Адәм әвәтип , зинданда Йәһия пәйғәмбәрниң каллисини алдурди .
40014011	Бир тәхсигә қоюлған калла қизниң алдиға елип келинди . Қиз буни анисиниң алдиға апарди .
40014012	Йәһияниң шагиртлири берип , җәсәтни дәпнә қилди . Андин һәзрити Әйсаға әһвални хәвәр қилди .
40014013	Һәзрити Әйса бу хәвәрни аңлап , хали бир җайға Өзи ялғуз кетиш үчүн кемигә олтирип , у йәрдин кәтти . Буниңдин хәвәр тапқан хәлиқ әтраптики йезилардин келишип , Униң кәйнидин пиядә маңди .
40014014	Һәзрити Әйса кемидин чүшкинидә , нурғун адәмләрни көрди вә уларға ич ағритип , уларниң кесәллирини сақайтти .
40014015	Кәчқурун шагиртлири һәзрити Әйсаниң йениға келип : — Бу хали бир җай екән , вақитму бир йәргә берип қалди . Халайиқни тарқитивәткән болсиңиз , улар кәнтләргә берип өзлиригә тамақ сетивалсун , — деди .
40014016	— Уларниң тарқап кетишиниң һаҗити йоқ , уларға өзәңлар тамақ бериңлар , — деди һәзрити Әйса .
40014017	Шагиртлар : — Биздә бәш нан билән икки данә белиқтин башқа һеч нәрсә йоқ , — дейишти .
40014018	— Уларни Маңа елип келиңлар , — деди һәзрити Әйса .
40014019	У халайиқни чимлиқниң үстидә олтиришқа буйруғандин кейин , бәш нан билән икки белиқни қолиға елип , асманға қарап Худаға шүкүр ейтти . Андин нанларни уштуп шагиртлириға бәрди . Улар көпчиликкә тарқатти .
40014020	Һәммиси йәп тойди . Шагиртлар ешип қалған парчиларни лиқ он икки севәткә жиғивалди .
40014021	Тамақ йегәнләрниң сани аяллар вә балиларни һесапқа алмиғанда , бәш миңчә киши еди .
40014022	Буниң кәйнидинла , һәзрити Әйса шагиртлириниң кемигә олтирип , көлниң қарши қирғиғиға Өзидин авал өтүшини буйриди . Бу арида Өзи халайиқни тарқитивәтти .
40014023	Уларни тарқитивәткәндин кейин , һәзрити Әйса дуа-тилавәт қилиш үчүн Өзи тәнһа таққа чиқти , кәчтиму У йәрдә ялғуз қалди .
40014024	Бу чағда кемә қирғақтин хелә узақта долқунлар ичидә чайқилип тәстә илгириләвататти , чүнки қарши тәрәптин шамал чиқивататти .
40014025	Таң етишқа аз қалғанда , һәзрити Әйса көлниң үстидә меңип , шагиртлири тәрәпкә кәлди .
40014026	Шагиртлар Униң көлниң үстидә меңип келиватқанлиғини көрүп , вәһимигә чүшти . — У бир алвасти ! — дейишип , қорқуп чуқан селишип кәтти .
40014027	Лекин һәзрити Әйса дәрһал уларға : — Хатирҗәм болуңлар , бу Мән , қорқмаңлар ! — деди .
40014028	Петрус буниңға җававән : — Әй Рәббим , әгәр бу Сиз болсиңиз , су үстидә меңип йениңизға беришимға әмир қилиң , — деди .
40014029	— Кәл , — деди һәзрити Әйса . Петрус кемидин чүшүп , су үстидә һәзрити Әйсаға қарап маңди .
40014030	Лекин қаттиқ чиқиватқан боранни көрүп қорқти вә суға чөкүшкә башлиғанда : — Рәббим , мени қутқузувалғайсиз ! — дәп вақириди .
40014031	Һәзрити Әйса дәрһал қолини узитип , уни тутувалди вә униңға : — Әй ишәнчи аҗиз , немишкә гуман қилдиң ? — деди .
40014032	Улар кемигә чиққанда , шамал тохтиди .
40014033	Шагиртлири һәзрити Әйсаға сәҗдә қилип : — Сиз һәқиқәтән Худа Оғли екәнсиз , — дейишти .
40014034	Улар көлниң қарши тәрипигә өтүп , Гинәсар дегән йәрдә қуруқлуққа чиқти .
40014035	У йәрниң хәлқи һәзрити Әйсани тонуп , әтраптики җайларға хәвәр әвәтти . Кишиләр бемарларниң һәммисини Униң алдиға елип келип ,
40014036	һәзрити Әйсадин бемарларниң һеч болмиғанда Униң тониниң пешигә болсиму қолини тәккүзүвелишиға рухсәт қилишини сорап ялвуратти . Униңға қолини тәккүзгәнләрниң һәммиси сақайди .
40015001	Бу чағда пайтәхт Йерусалимдин бәзи пәрисийләр вә Тәврат устазлири һәзрити Әйсаниң алдиға келип :
40015002	— Шагиртлириң немишкә әҗдатлиримизниң әнъәнилиригә хилаплиқ қилиду ? Улар тамақтин илгири қоллирини жуймайдикәнғу , — деди .
40015003	Һәзрити Әйса уларға мундақ җавап бәрди : — Силәрчу ! Силәр немишкә әнъәнимизгә риайә қилимиз дәп , Худаниң әмирлиригә хилаплиқ қилисиләр ?
40015004	Худа : « Ата-анаңни һөрмәт қил » вә « Атиси яки анисини һақарәтлигәнләргә өлүм җазаси берилсун » , дәп әмир қилған .
40015005	Лекин силәр : « Ата-анисиға : Мәндин алидиған пүтүн маддий ярдимиңларни Худаға атавәттим , дегән кишиниң
40015006	ата-анисиға һөрмәт көрситиш мәҗбурийити қалмайду » , дәйсиләр . Буниң билән әнъәнәңларни дәп , Худаниң әмрини йоққа чиқирисиләр .
40015007	Әй сахтипәзләр ! Худа Йәшая пәйғәмбәр арқилиқ алдин-ала ейтқан мону сөзләр силәргә немә дегән мас келиду һә :
40015008	« Бу хәлиқ Мени ағзидила һөрмәтләйду , Лекин қәлби Мәндин жирақ .
40015009	Маңа қилған ибадити бекардур . Чүнки үгәткәнлири Худаниң әмирлири әмәс , Бәлки өзлири чиқиривалған пәтивалардур » .
40015010	Һәзрити Әйса халайиқни йениға чақирип , уларға : — Қулақ селиңлар һәм шуни чүшиниңларки ,
40015011	инсанни напак қилидиғини ағзидин киридиғини әмәс , бәлки ағзидин чиқидиғинидур , — деди .
40015012	Кейин шагиртлири Униң алдиға келип : — Сизниң сөзлириңиз пәрисийләрниң чишиға тәккәнлигини билдиңизму , — деди .
40015013	Һәзрити Әйса мундақ җавап қайтурди : — Асмандики Атам тикмигән һәр қандақ өсүмлүк йилтизидин қомуруп ташлиниду .
40015014	Уларға писәң қилмаңлар ; улар қарғуларға йол башлайдиған қарғулардур . Әгәр қарғу қарғуни йетәклисә , һәр иккиси ориға чүшүп кетиду .
40015015	Петрус : — Бая ейтқан напаклиқ тоғрисидики тәмсилни чүшәндүрүп бәргәйсиз , — деди .
40015016	— Силәрму техичә чүшәнмәйватамсиләр ? — деди һәзрити Әйса ,
40015017	— еғизға киргән нәрсиләрниң ашқазан арқилиқ тәрәт болуп чиқип кетидиғанлиғини чүшәнмәмсиләр ?
40015018	Лекин еғиздин чиқидиғини қәлбтин чиқиду . Инсанни напак қилидиғиниму шу .
40015019	Чүнки яман нийәт , қатиллиқ , нека садиқлиғини бузуш , җинсий әхлақсизлиқ , оғрилиқ , ялған гувалиқ вә төһмәтхорлуқ қатарлиқ гуналарниң һәммиси қәлбтин чиқиду .
40015020	Инсанни мана шулар напак қилиду . Жуюлмиған қоллар билән таам йейиш болса инсанни напак қилмайду .
40015021	Һәзрити Әйса у йәрдин кетип , Тир вә Сидон шәһәрлириниң әтрапидики районларға барди .
40015022	У йәрдә олтирақлашқан қананлардин болған бир аял һәзрити Әйсаниң алдиға келип : — Әй тәхсир ! Падиша Давутниң Әвлади , һалимға йәткәйсиз ! Қизимға җин чаплишивалған еди , һали бәк харап , — дәп зарлиди .
40015023	Лекин һәзрити Әйса у аялға бир еғизму җавап бәрмиди . Шагиртлири Униң алдиға келип : — Бу аялни йолға салғайсиз ! Кәйнимизгә әгишивелип йол бойи вақирап жүриду , — дәп тәләп қилди .
40015024	Һәзрити Әйса һелиқи аялға қарап мундақ деди : — Мән пәқәт Худаниң йоқалған қойлири — исраилларға әвәтилдим .
40015025	Һелиқи аял Униң алдиға келип : — Әй тәхсир , маңа шапаәт қилғайсиз ! — дәп айиғиға жиқилди .
40015026	Һәзрити Әйса униңға : — Балиларниң ненини иштларға ташлап бериш тоғра әмәс , — деди .
40015027	Һелиқи аял буниңға җававән : — Шундақ , Тәхсир , бирақ иштларму ғоҗайининиң дәстихинидин чүшкән нан угаклирини йәйдуғу ! — деди .
40015028	Шуниң билән һәзрити Әйса униңға : — Әй аял , ишәнчиң камил екән ! Тилигиниңдәк болсун , — деди . У аялниң қизи шу ан сақийип кәтти .
40015029	Һәзрити Әйса у йәрдин кетип , Җәлилийә көлиниң бойидин өтүп , таққа чиқип олтарди .
40015030	Униң алдиға нурғун халайиқ жиғилди . Улар йәнә току , қарғу , чолақ , кекәч вә башқа һәр хил кесәлләрниму елип келип , һәзрити Әйсаниң алдиға қоюшти . Һәзрити Әйса уларни сақайтти .
40015031	Хәлиқ кекәчләрниң тили чиққанлиғини , чолақларниң әслигә кәлгәнлигини , токуларниң маңғанлиғини , қарғуларниң көзи ечилғанлиғини көрүп , һәйран болди вә исраиллар етиқат қилип кәлгән Худаға мәдһийә ейтти .
40015032	Һәзрити Әйса шагиртлирини йениға чақирип : — Бу халайиққа ичим ағрийду . Улар үч күндин бери йенимдин кәтмиди , йәйдиған бир нәрсисиму қалмиди . Уларни өйлиригә ач қосақ қайтурушни халимаймән , йолда жиқилип қелиши мүмкин , — деди .
40015033	Шагиртлар Униңға : — Бундақ хали бир йәрдә бунчивала халайиқни тойдурғидәк нанни нәдин тапимиз ? — дейишти .
40015034	— Қанчә нениңлар бар ? — дәп сориди һәзрити Әйса . — Йәттә нан билән бир нәччә тал кичик белиғимиз бар , — дейишти улар .
40015035	Буниң билән һәзрити Әйса халайиқни йәрдә олтиришқа буйриди .
40015036	Андин йәттә нан билән белиқларни қолиға алди вә Худаға шүкүр ейтип , уларни уштуп шагиртлириға бәрди . Улар көпчиликкә тарқатти .
40015037	Һәммиси йәп тойғандин кейин , шагиртлар ешип қалған парчиларни йәттә севәткә жиғивалди .
40015038	Тамақ йегәнләрниң сани аяллар вә балиларни һесапқа алмиғанда төрт миң киши еди .
40015039	Һәзрити Әйса халайиқни йолға салғандин кейин , кемигә чүшүп , Магдала йезисиниң сиртиға барди .
40016001	Пәрисийләр билән садуқий диний еқимидикиләр һәзрити Әйсаниң йениға келип , Униң Худа тәрипидин әвәтилгәнлигини синап беқиш мәхситидә , Униңдин бир карамәт көрситишни тәләп қилишти .
40016002	Һәзрити Әйса уларға мундақ деди : — Кәчқурун силәр : « Упуқта қизил шәпәқ көргиниңларда , әтә һава очуқ болиду » , дәйсиләр .
40016003	Әтигәндә : « Бүгүн асманниң рәңги көкүш қизил вә булутлуқ , һава бузулиду » , дәйсиләр . Асман рәңгини чүшәндүрәләйсиләрю , бу заманда йүз бериватқан аламәтләрни чүшәндүрәлмәйсиләр !
40016004	Осал вә вапасиз кишиләр карамәт көрсәт , дәпла туриду . Бирақ силәргә Юнус пәйғәмбәрниң карамитидин башқа көрситилидиған иккинчи карамәт йоқ . Андин һәзрити Әйса уларни ташлап кәтти .
40016005	Шагиртлар көлниң у қетиға өткинидә , нан еливелишни унтуған еди .
40016006	Һәзрити Әйса уларға : — Һошияр болуңлар , пәрисийләр билән садуқийларниң ечитқусидин еһтият қилиңлар — деди .
40016007	Шагиртлар бир-биригә : — Нан әкәлмигәнлигимиз үчүн шундақ дәватса керәк , — дейишти .
40016008	Уларниң немә дейишиватқанлиғини билгән һәзрити Әйса мундақ деди : — Әй ишәнчи аҗизлар ! Немә үчүн нан әкәлмигәнлигиңлар тоғрисида сөзлишисиләр ?
40016009	Техичә чүшәнмидиңларму ? Бәш нан билән бәш миң кишини тойдурғанлиғим , йәнә қанчә севәт йемәклик жиғивалғанлиғиңлар есиңларда йоқму ?
40016010	Йәттә нан билән төрт миң кишини тойдурғанлиғим , йәнә қанчә севәт йемәклик жиғивалғанлиғиңларму есиңларда йоқму ?
40016011	Силәр немишкә Мениң ейтқинимниң нан тоғрилиқ әмәслигини чүшәнмәйсиләр ? Мән йәнә силәргә : « Пәрисийләр билән садуқийларниң ечитқусидин еһтият қилиңлар » , дәймән .
40016012	Шагиртлар шундила һәзрити Әйсаниң өзлиригә нандики ечитқудин әмәс , бәлки пәрисийләр билән садуқийларниң ечитқусидин , йәни сахта тәлимидин еһтият қилишни ейтқанлиғини чүшинип йәтти .
40016013	Һәзрити Әйса Филип Қәйсәрийәси райониға кәлгинидә , шагиртлиридин : — Кишиләр Инсан Оғлини ким дәп билидикән ? — дәп сориди .
40016014	Шагиртлири : — Бәзиләр Сизни чөмүлдүргүчи Йәһия , бәзиләр Илияс пәйғәмбәр вә йәнә бәзиләр Йәрәмия яки башқа қедимки пәйғәмбәрләрдин бири дәп билидикән , — дәп җавап бәрди .
40016015	Һәзрити Әйса улардин : — Силәрчу ? Силәр Мени Ким дәп билисиләр ? — дәп сориди .
40016016	Петрус дәпму аталған Симун : — Сиз мәңгү һаят Худа Оғли Қутқазғучи-Мәсиһ екәнсиз , — дәп җавап бәрди .
40016017	Һәзрити Әйса униңға : — Немә дегән бәхитликсән , Юнус оғли Симун ! Буни саңа ашкарилиғучи инсан әмәс , бәлки асмандики Атам Худадур .
40016018	Саңа шуни ейтайки , сән болсаң Петрус . Мән җамаитимни бу таш үстигә қуримән . Униң үстидин өлүмниң күчиму ғалип келәлмәйду .
40016019	Асманниң Падишалиғиниң ачқучлирини саңа беримән . Сениң йәр йүзидә йол қойғанлириң асмандиму йол қоюлуп болған болиду . Сениң йәр йүзидә йол қоймиғанлириң асмандиму йол қоюлмиған болиду , — деди .
40016020	Бу сөзләрдин кейин һәзрити Әйса шагиртлириға Өзиниң Қутқазғучи-Мәсиһ екәнлигини һеч кимгә ейтмаслиқни тапилиди .
40016021	Шуниңдин кейин һәзрити Әйса Өзиниң Йерусалимға кетиши , ақсақаллар , алий роһанийлар вә Тәврат устазлири тәрипидин көп азап-оқубәт тартиши , өлтүрүлүши вә үчинчи күни тирилдүрүлүши керәклигини шагиртлириға уқтурушқа башлиди .
40016022	Бу гәпни аңлиған Петрус һәзрити Әйсани бир чәткә тартип , Уни әйипләп : — Я Рәббим , немишкә бундақ хиялда болисиз ? Бешиңизға бундақ ишлар әсла кәлмәйду ! — деди .
40016023	Лекин һәзрити Әйса Петрусқа қарап : — Йоқал көзүмдин , шәйтандәк сөзләватисән ! Сән Маңа путликашаң , сениң ойлиғанлириң Худаниң әмәс , инсанниң хиялидур , — деди .
40016024	Кейин һәзрити Әйса шагиртлириға мундақ деди : — Кимду-ким Маңа әгишишни халиса , өз хаһишидин ваз кечип , өзиниң чапрас яғичини көтирип , Маңа әгәшсун !
40016025	Чүнки өзи үчүнла яшайдиғанлар әксичә һаятидин мәһрум болиду . Бирақ өз хаһишидин ваз кечип , Мениң үчүн яшайдиғанлар һаятлиққа еришиду .
40016026	Бир адәм пүтүн дунияға егә болуп һаятидин мәһрум қалса , буниң немә пайдиси болсун ? ! Немини төләпму һаятлиққа еришкили болсун ? !
40016027	Инсан Оғли болған Мән Атамниң шан-шәриви ичидә периштәлири билән келип , һәммә адәмниң өз әмәлиятиға чушлуқ җавап қайтуримән .
40016028	Билип қоюңларки , бу йәрдә турғанларниң бәзилири Инсан Оғлиниң Өз Падишалиғи ичидә кәлгәнлигини көрмигичә өлмәйду .
40017001	Алтә күндин кейин һәзрити Әйса пәқәт Петрус , Яқуп вә Яқупниң иниси Юһаннанила елип , егиз бир таққа чиқти .
40017002	У йәрдә һәзрити Әйсаниң қияпити уларниң көз алдидила өзгирип , йүзи қуяштәк парлиди , кийимлири нурдәк аппақ болуп чақниди .
40017003	Тосаттин шагиртларға Муса пәйғәмбәр вә Илияс пәйғәмбәрниң һәзрити Әйса билән сөзлишиватқанлиғи көрүнди .
40017004	Петрус һәзрити Әйсаға : — Әй Рәббим , бу йәрдә болғинимиз немә дегән яхши ! Халисиңиз , бири Сизгә , бири Муса пәйғәмбәргә , йәнә бири Илияс пәйғәмбәргә тәвә дәп , бу йәргә үч кәпә ясай , — деди .
40017005	Петрусниң гепи түгимәйла , парлақ бир булут уларни қаплавалди . Булуттин Худаниң : « Бу Мениң сөйүмлүк Оғлум . Мән Униңдин хурсәнмән . Униң сөзигә қулақ селиңлар ! » дегән авази аңланди .
40017006	Шагиртлар буни аңлап , интайин қорқушқан һалда йәргә дүм йетивалди .
40017007	Бирақ һәзрити Әйса келип , уларға қолини тәккүзүп : — Қопуңлар , қорқмаңлар , — деди .
40017008	Улар бешини көтирип қариведи , һәзрити Әйсадин башқа һеч ким көрүнмиди .
40017009	Тағдин чүшүветип , һәзрити Әйса уларға : — Инсан Оғли өлүмдин тирилдүрүлмигичә , көргәнлириңларни һеч кимгә ейтмаңлар , — дәп тапилиди .
40017010	Андин шагиртлири Униңдин : — Тәврат устазлири немә үчүн : « Илияс пәйғәмбәр Қутқазғучи-Мәсиһ келиштин авал қайтип келиши керәк » , дейишиду ? — дәп сорашти .
40017011	Һәзрити Әйса җававән : — Әлвәттә , Илияс пәйғәмбәр чоқум Қутқазғучи-Мәсиһтин авал келип , һәммини қелипиға кәлтүриду .
40017012	Билип қоюңларки , Илияс пәйғәмбәр аллиқачан кәлди , лекин кишиләр уни тонумиғанлиқтин , униңға қилмиған әскилиги қалмиди . Худди шуниңдәк , улар Инсан Оғлиғиму азап салиду , — деди .
40017013	Шу чағда шагиртлар һәзрити Әйсаниң Илияс пәйғәмбәрни тилға елиш арқилиқ чөмүлдүргүчи Йәһияни көрситиватқанлиғини чүшәнди .
40017014	Улар көпчиликниң йениға барғинида , бир киши һәзрити Әйсаниң алдиға келип , тизлинип :
40017015	— Тәхсир , оғлумниң һалиға йәткәйсиз ! Балиниң тутқақлиқ кесили болғачқа , һали бәк харап , дайим отниң яки суниң ичигә чүшүвалиду .
40017016	Уни шагиртлириңизға елип кәлгән едим , сақайталмиди , — деди .
40017017	— Әй етиқатсиз вә бузулған әвлат ! Мән силәрниң Маңа ишәнмигәнлигиңларға йәнә қачанғичә бәрдашлиқ берәй ? — деди һәзрити Әйса , — балини алдимға елип келиңлар .
40017018	Һәзрити Әйса җинға буйруқ қилди . Шуниң билән җин балидин чиқип кәтти , балиму шу ан сақайди .
40017019	Кейин һәзрити Әйса ялғуз қалғанда , шагиртлар Униң йениға келип : — Биз немә үчүн җинни һайдалмидуқ ? — дәп сорашти .
40017020	— Ишәнчиңлар аҗиз болғанлиғи үчүн , билип қоюңларки , силәрдә қича уруғидәк көләмдә болсиму ишәнч болсиди , әву таққа : « Бу йәрдин у йәргә көч » , десәңлар , көчкән болатти . Ишәнчиңлар болса , қолуңлардин һеч иш қечип қутулалмайду . {
40017021	Бирақ бундақ җинларни дуа қилиш вә роза тутуш биләнла һайдиғили болиду , — деди һәзрити Әйса уларға . }
40017022	Улар Җәлилийә өлкисидә җәм болғанда , һәзрити Әйса уларға : — Инсан Оғли башқиларниң қолиға тапшурулуп өлтүрүлиду , лекин үчинчи күни тирилиду , — деди . Бу сөз шагиртларни ғәм-қайғуға салди .
40017023	
40017024	Һәзрити Әйса шагиртлири билән Кәпәрнаһум шәһиригә кәлгинидә , ибадәтхана беҗини жиққучилар Петрусниң йениға келип : — Устазиңлар ибадәтхана беҗини төлимәмду ? — дәп сориди .
40017025	— Төләйду , — деди Петрус . Петрус өйгә кәлгәндә , у техи бир немә демәстинла һәзрити Әйса униңдин : — Симун , сениңчә дуниядики падишалар кимләрдин баҗ алиду ? Өз пәрзәнтлиридинму яки башқилардинму ? — дәп сориди .
40017026	Петрус : — Башқилардин , — дейиши билән , һәзрити Әйса : — Ундақта , пәрзәнтләр баҗдин хали болиду .
40017027	Бирақ баҗ жиққучиларниң чишиға тәгмәйли , көлгә берип қармақни ташла . Тутқан биринчи белиқниң ағзини ачсаң , бир тәңгә пул чиқиду . Уни елип иккимизниң беҗи үчүн уларға бәр , — деди .
40018001	Бу чағда һәзрити Әйсаниң шагиртлири Униң йениға келип : — Асманниң Падишалиғида ким әң улуқ ? — дәп сориди .
40018002	Һәзрити Әйса йениға кичик бир балини чақирип , уни оттурида турғузуп , мундақ деди :
40018003	— Билип қоюңларки , яман йолуңлардин йенип , кичик балилардәк сәби болмисаңлар , Асманниң Падишалиғиға һәргиз кирәлмәйсиләр .
40018004	Ким өзини кичик балилардәк төвән тутса , у Асманниң Падишалиғида әң улуқ болиду .
40018005	Ким Мени дәп , бундақ кичик балиларни қобул қилса , Мени қобул қилған болиду !
40018006	Лекин кимду-ким Маңа ишәнгән бундақ кичикләрдин бирини гунаға аздурса , шу адәм үчүн ейтқанда бойниға йоған түгмән теши есилған һалда деңизниң әң чоңқур йеригә чөктүрүлгини әвзәл .
40018007	Инсанни гунаға аздуридиған қапқанлар түпәйлидин , бу дунияниң адәмлириниң һалиға вай ! Бундақ қапқанлардин қечип қутулғили болмайду , лекин шу қапқанларни қурғучиниң һалиға вай !
40018008	Әгәр қолуң яки путуң сени гунаға аздурса , уни кесип ташла . Икки қолуң яки икки путуң бар һалда мәңгү өчмәс дозақ отиға ташланғиниңдин көрә , чолақ яки току һалда мәңгүлүк һаятқа еришкиниң әвзәл .
40018009	Әгәр көзүң сени гунаға аздурса , уни оюп ташла . Икки көзүң бар һалда мәңгү өчмәс дозақ отиға ташланғиниңдин көрә , бирла көзүң билән болсиму мәңгүлүк һаятқа еришкиниң әвзәл .
40018010	— Бу сәбиләрниң һәр қандақ биригиму сәл қараштин сақлиниңлар . Шуни ейтайки , уларниң асмандики периштәлири асмандики Атам Худаниң җамалини һәр дайим көрүп туриду .
40018011	Инсан Оғли азған адәмләрни қутқузғили кәлди .
40018012	Ойлап беқиңларчу ? Бир адәмниң йүз туяқ қойи болуп , униңдин бири адишип қалса , у тохсән тоққуз қойни таққа ташлап , һелиқи адашқан қойини издимәмду ?
40018013	Билип қоюңларки , әгәр уни тепивалса , у қой үчүн болған хошаллиғи адашмиған тохсән тоққузи үчүн болған хошаллиғидин чоң болиду .
40018014	Шуниңға охшаш , асмандики Атаңларму бу сәбиләрниң һеч қайсисиниң езип қелишини халимайду .
40018015	— Әгәр қериндишиң гуна өткүзүп қойса , униң йениға берип гунасини көрситип бәр . Һәр қандақ иш иккиңларниң арисидила қалсун . Қериндишиң сөзүңни аңлиса , униң билән яришивалған болисән .
40018016	Лекин аңлимиса , сениң ейтқанлириңниң гувачиси болуш үчүн йәнә бир-икки кишини елип , униң йениға барғин . Һәммә ишта икки-үч адәм гувачи болсун .
40018017	Әгәр қериндишиң уларниң сөзигә қулақ салмиса , әһвални мәсиһийләр җамаитигә уқтуруп қой . Әгәр уларниңкигиму қулақ салмиса , уни бутпәрәс яки инсапсиз баҗгир қатарида көр .
40018018	Билип қоюңларки , силәрниң йәр йүзидә йол қойғанлириңлар асмандиму йол қоюлуп болған болиду . Силәрниң йәр йүзидә йол қоймиғанлириңлар асмандиму йол қоюлмиған болиду .
40018019	Шуни йәнә билип қоюңларки , йәр йүзидә араңлардин икки киши бир нийәт , бир мәхсәттә бир нәрсини тиләп дуа қилса , асмандики Атам уларниң тилигини иҗавәт қилиду .
40018020	Чүнки икки яки үч киши Мениң намим билән қәйәрдә җәм болса , Мәнму шу йәрдә уларниң арисида болимән .
40018021	Бу чағда Петрус һәзрити Әйсаниң алдиға келип : — Әй Рәббим , қериндишимниң мениң алдимда өткүзгән қанчә қетимлиқ гунайини кәчүрүшим керәк ? Йәттә қетимму ? — деди .
40018022	Һәзрити Әйса униңға : — Билип қойғинки , йәттә қетим әмәс , йәтмиш йәттә қетим .
40018023	Демәк , Асманниң Падишалиғи чакарлири билән һесап-китап қилмақчи болған бир падишаға охшайду .
40018024	Падиша һесап-китавини башлиғинида , униңға миллионлиған күмүч тәңгә қәриздар болған бир чакар кәлтүрүлүпту .
40018025	Чакарниң төләш мүмкинчилиги болмиғанлиқтин , падиша униңға өзини , хотун бала-җақиси вә бар-йоқини сетип , қәрзини төләшни буйрупту .
40018026	Чакар йәргә тизлинип туруп , ғоҗайини падишаға : « Маңа кәңчилик қилғайла , пүтүн қәрзимни чоқум төләймән » , дәп ялвурупту .
40018027	Ғоҗайининиң чакарға ичи ағрип , қәрзини кәчүрүм қилип , уни қоюп берипту .
40018028	Лекин чакар у йәрдин чиқип , өзигә бир нәччә тәңгә қәриздар болған йәнә бир чакарни учритипту . Уни тутувелип , бойнини сиқип туруп : « Қәрзиңни төлә » , дәпту .
40018029	Бу чакарму йәргә тизлинип туруп : « Маңа кәңчилик қил , қәрзимни чоқум төләймән » , дәп ялвурупту .
40018030	Лекин баштики чакар буни рәт қипту вә уни зинданға ташлитип : « Пүтүн қәризни төлимигичә , зинданда ятисән » , дәпту .
40018031	Бу әһвални уқуп ичи интайин ағриған башқа чакарлар ғоҗайининиң алдиға берип , әһвални баштин-ахир хәвәр қипту .
40018032	Буниң билән ғоҗайин чакарни чақиртип : « Әй яман чакар , маңа ялвурғанлиғиң үчүн шунчә көп қәрзиңни кәчүрдүм .
40018033	Мән саңа ич ағритқинимдәк , сәнму чакар бурадириңгә ич ағритишиң керәк едиғу ? » дәпту .
40018034	Буниң билән ғәзәпләнгән ғоҗайин уни пүтүн қәрзини төлигичә зинданда ятқузуш үчүн , вәһши гундипайларға тапшуруп берипту .
40018035	Шуниңға охшаш , әгәр һәммиңлар қериндашлириңларни дилиңлардин кәчүрмисәңлар , асмандики Атамму силәрни кәчүрмәйду .
40019001	Һәзрити Әйса бу сөзләрни ейтип болғандин кейин , Җәлилийә өлкисидин кетип , Йәһудийә өлкисини бесип өтүп , Иордан дәриясиниң у қетидики районларға барди .
40019002	Зор бир топ адәм Униңға әгишип кәлгән еди . Һәзрити Әйса уларниң арисидики кесәлләрни шу йәрдила сақайтти .
40019003	Һәзрити Әйсаниң йениға кәлгән бәзи пәрисийләр Униңға қапқан қуруш мәхситидә Униңдин : — Бир адәмниң һәр қандақ бир сәвәп билән аялини талақ қилиши Тәврат қануниға уйғунму ? — дәп сориди .
40019004	Һәзрити Әйса мундақ җавап қайтурди : — Тәвратни оқумидиңларму ? Яратқучи бурунла инсанларниң бир гәвдә болуши үчүн , уларни « Әр вә аял қилип яратти » вә
40019005	« Бир адәмниң ата-анисидин айрилип , аяли билән бирлишип бир тән болуши , әйнә шу сәвәптиндур » , деди .
40019006	Шундақ екән , әр-аял әнди икки тән әмәс , бир тәндур . Шуниң үчүн Худа қошқанни инсан айримисун .
40019007	Пәрисийләр һәзрити Әйсадин : — Ундақта , Муса пәйғәмбәр немә үчүн Тәврат қанунида әрләрниң өз аяллириға бир парчә талақ хетини берипла уларни талақ қилса болидиғанлиғини ейтти ? — дәп сорашти .
40019008	Һәзрити Әйса уларға : — Тәрсалиғиңлардин Муса пәйғәмбәр аяллириңларни талақ қилса рухсәт қилған . Бирақ аләм яритилғанда бундақ әмәс еди .
40019009	Билип қоюңларки , аялини җинсий әхлақсизлиқтин башқа бирәр сәвәп билән талақ қилип , башқа бирини әмригә алған киши нека садиқлиғини бузған болиду .
40019010	Шагиртлар һәзрити Әйсаға : — Әгәр әр билән аял оттурисидики мунасивәт шундақ болса , ундақта өйләнмәслик яхши екән , — деди .
40019011	Һәзрити Әйса уларға : — Бу дегәнликни һәммила адәм әмәс , пәқәт Худа несип қилғанларла қобул қилалайду .
40019012	Өйләнмәйдиған кишиләр хилму-хилдур . Бәзиләр туғма җинсий қабилийити аҗизлар , бәзиләр башқилар тәрипидин пичиветилгәнләр , йәнә бәзиләр Асманниң Падишалиғи үчүн өйлиништин ваз кәчкәнләрдур . Бу дегәнликни қобул қилалайдиғанлар қобул қилсун ! — деди .
40019013	Қолини тәккүзүп бәхит тилисун дәп , кишиләр кичик балилирини һәзрити Әйсаниң алдиға елип кәлди . Бирақ шагиртлар уларни әйиплиди .
40019014	Һәзрити Әйса : — Балилар алдимға кәлсун , уларни тосимаңлар . Чүнки Асманниң Падишалиғиға киридиғанлар дәл мошуларға охшашлардур , — деди .
40019015	Һәзрити Әйса қоллирини уларға тәккүзүп бәхит тилигәндин кейин , у йәрдин кәтти .
40019016	Бир күни бир жигит һәзрити Әйсаниң алдиға келип : — Устаз , мән қандақ яхши ишларни қилсам , мәңгүлүк һаятқа еришимән ? — дәп сориди .
40019017	Һәзрити Әйса униңға : — Яхшилиқ тоғрисида немишкә Мәндин сорайсиз ? Яхши болғучидин пәқәт Аирила бар . Мәңгүлүк һаятқа еришмәкчи болсиңиз , Униң әмирлирини ада қилиң , — деди .
40019018	— Қайси әмирләрни дәйсиз ? — дәп сориди һелиқи жигит . Һәзрити Әйса мундақ деди : — Қатиллиқ қилма , нека садиқлиғини бузма , оғрилиқ қилма , ялған гувалиқ бәрмә ,
40019019	ата-анаңға һөрмәт қил вә хошнаңни өзәңни сөйгәндәк сөй .
40019020	— Буларниң һәммисигә әмәл қилип келиватимән . Булардин башқа йәнә немиләрни қилишим керәк ? — дәп сориди жигит .
40019021	Һәзрити Әйса униңға : — Әгәр кам-котисиз болушни халисиңиз , берип барлиқ мал-мүлкиңизни сетип , пулини кәмбәғәлләргә бериң . Шундақ қилсиңиз , асманда ғәзниңиз болиду . Андин келип Маңа әгишиң , — деди .
40019022	Бу сөзни аңлиған жигит қайғу ичидә у йәрдин кетип қалди . Чүнки униң мал-дунияси наһайити көп еди .
40019023	Һәзрити Әйса шагиртлириға : — Билип қоюңларки , байларниң Асманниң Падишалиғиға кириши тәс .
40019024	Йәнә шуни ейтайки , уларниң Худаниң Падишалиғиға кириши төгиниң жиңнә төшүгидин өтүшидинму тәс ! — деди .
40019025	Буни аңлиған шагиртлар бәкму һәйран болушуп : — Ундақта , ким қутқузушқа еришәләйду ? — дәп сорашти .
40019026	Һәзрити Әйса уларға қарап : — Бу инсанларниң қолидин кәлмәйду , лекин Худа һәммигә қадирдур , — деди .
40019027	Буниң билән Петрус Униңдин : — Мана биз һәммини ташлап Сизгә әгәштуқ ! Биз буниңдин немигә еришимиз ? — дәп сориди .
40019028	Һәзрити Әйса уларға мундақ деди : — Билип қоюңларки , йеңи дуния йетип келип , Инсан Оғли шанлиқ тәхтидә олтарғинида , силәр — Маңа әгәшкәнләр он икки тәхттә олтирип , исраилларниң он икки қәбилисигә һөкүмранлиқ қилисиләр .
40019029	Мени дәп өйлири , қериндашлири , ата-аниси , бала-җақилири яки йәр-зиминлиридин ваз кәчкәнләрниң һәммиси йоқатқанлиридин йүз һәссә артуғираққа еришип , мәңгүлүк һаяттин һөзүрлиниду .
40019030	Лекин шу чағда нурғун алдинқи қатардикиләр ахирқилар болиду , нурғун ахирқилар алдинқи қатарға чиқиду .
40020001	Һәзрити Әйса сөзини давамлаштуруп , мундақ деди : — Чүнки Асманниң Падишалиғи бир йәр егисигә охшайду . Йәр егиси үзүмзарлиғида ишләшкә адәм яллаш үчүн таң сәһәрдә сиртқа чиқипту .
40020002	У ишчиларниң күнигә бир күмүч тәңгидин беришкә келишип , уларни үзүмзарлиғиға әвәтипту .
40020003	Саат тоққуз әтрапида у йәнә сиртқа чиқип , базарда бекар жүргән башқа кишиләрни көрүпту .
40020004	Уларға : « Силәрму үзүмзарлиғимға берип ишләңлар , һәққиңларни мувапиқ беримән » , дәпту .
40020005	Улар үзүмзарлиққа берипту . Чүш вақтида вә чүштин кейин саат үчләрдә у қайта чиқип , йәнә шундақ ишчилардин бир нәччини яллапту .
40020006	Саат бәшләрдә чиққинида , у йәрдә турған йәнә башқиларни көрүп , улардин : « Немә үчүн бу йәрдә күн бойи бекар жүрисиләр ? » дәп сорапту .
40020007	« Бизни һеч ким яллимиди » , дәп җавап қайтурупту улар . « Ундақта , силәрму үзүмзарлиғимға берип ишләңлар » , дәпту йәр егиси уларға .
40020008	Кәчқурунлуғи йәр егиси ғоҗидарға : « Ишчиларни чақирип , әң ахирида кәлгәнләрдин башлап әң авал кәлгәнләргичә һәммисиниң иш һәққини бәр » , дәпту .
40020009	Чүштин кейин саат бәштә ишқа чүшкәнләр келип , ғоҗидардин бир күмүч тәңгидин елишипту .
40020010	Әң авал ишқа чүшкәнләр техиму көп иш һәққи алимизғу , дәп ойлишипту . Бирақ уларға новәт кәлгәндә , ғоҗидар уларғиму бир күмүч тәңгидин берипту .
40020011	Улар иш һәққини алғандин кейин , йәр егисидин рәнҗип :
40020012	« Кейин кәлгәнләр пәқәт бир саатла ишлиди , бирақ сиз уларға күн бойи қаттиқ иссиқта азап чәккән бизгә охшаш һәқ бәрдиңиз ! » дейишипту .
40020013	Йәр егиси уларниң биригә мундақ җавап қайтурупту : « Бурадәр , саңа наһәқлиқ қилғиним йоқ ! Сән билән бир күмүч тәңгигә келишмигәнмидуқ ?
40020014	Һәққиңни елип қайтип кәткин , кейин кәлгәнләргиму саңа охшаш бәрсәм немә бопту ?
40020015	Өз пулумни өзәм билгәнчә ишлитиш һоқуқум йоқму ? Мәртлигимни көрәлмәйватамсән йә ? »
40020016	Демәк , ахирқи болғанлар кәлгүсидә алдинқилар болиду , алдинқи болғанлар кәлгүсидә ахирқилар болиду .
40020017	Һәзрити Әйса Йерусалимға кетиветип , йолда он икки шагиртини бир чәткә тартип , уларға мундақ деди :
40020018	— Мана биз һазир Йерусалимға кетиватимиз . Инсан Оғли алий роһанийлар вә Тәврат устазлириға тапшурулиду . Улар Уни өлүм җазасиға мәһкүм қилип ,
40020019	римлиқларға тапшуруп бериду . Римлиқлар Уни мәсқирә қилип , қамчилап , чапрас яғачқа миқлайду . Лекин У үчинчи күни қайта тирилиду .
40020020	Шу чағда Зәбәдийниң аяли он икки шагирт ичидики икки оғлини елип , һәзрити Әйсаниң алдиға кәлди вә Униңға тазим қилип туруп , бир тәливи барлиғини ейтти .
40020021	— Немә тәливиңиз бар ? — дәп сориди һәзрити Әйса . Аял Униңға : — Қобул қилғайсиз , Сизниң Падишалиғиңизда бу икки оғлумдин бири оң йениңизда , бири сол йениңизда олтарсун , — деди .
40020022	— Силәр немә тәләп қилғанлиғиңларни билмәйватисиләр , — деди һәзрити Әйса , — Мән ичидиған азап қәдиһини ичәләмсиләр ? — Ичәләймиз , — дейишти улар .
40020023	Һәзрити Әйса уларға : — Силәр һәқиқәтәнму Мениң азап қәдиһимгә ортақ болисиләр . Бирақ оң яки сол йенимда олтиришиңларға рухсәт қилиш Мениң ихтияримда әмәс . Атам у орунларни кимләргә тәйярлиған болса , шулар олтириду .
40020024	Буниңдин хәвәр тапқан башқа он шагирт бу икки қериндишидин хапа болди .
40020025	Лекин һәзрити Әйса уларни йениға чақирип , мундақ деди : — Силәргә мәлум , бу дуниядики һөкүмранлар қол астидики хәлиқ үстидин рәһимсизлик билән һакимийәт жүргүзиду . Әмирлири уларни қаттиқ қоллуқ билән башқуриду .
40020026	Бирақ силәрниң араңларда бундақ иш болмисун . Силәрдин ким мәртивилик болушни халиса , у қалғанларға хизмәт қилсун .
40020027	Ким алдинқиси болушни халиса , у қалғанларниң қули болсун .
40020028	Инсан Оғлиму башқиларни Өзигә хизмәт қилдурғили әмәс , башқиларға хизмәт қилғили вә җенини пида қилиш төләмигә нурғун адәмләрни гунадин азат қилғили кәлди .
40020029	Улар Ериха шәһиридин чиққанда , топ-топ кишиләр һәзрити Әйсаға әгишип маңди .
40020030	Йол бойида олтарған икки қарғу һәзрити Әйсаниң у йәрдин өтүп кетиватқинини аңлап : — Әй тәхсир , падиша Давутниң Әвлади , рәһим қилғайсиз , — дәп вақириди .
40020031	Көпчилик уларни әйипләп , үнини чиқармаслиғини ейтти . Лекин улар : — Я Рәббим , әй падиша Давутниң Әвлади , бизгә рәһим қилғайсиз ! — дәп техиму үнлүк вақириди .
40020032	Һәзрити Әйса қәдимини тохтитип , уларни чақирип : — Мәндин немә тәләп қилисиләр ? — дәп сориди .
40020033	— Я Рәббим , көзлиримизни ачқайсиз ! — дейишти улар .
40020034	Уларға ич ағритқан һәзрити Әйса уларниң көзлиригә қолини тәккүзгән еди , көзлири шу ан ечилип кәтти . Улар һәзрити Әйсаға әгишип маңди .
40021001	Һәзрити Әйса шагиртлири билән Йерусалимға йеқинлишип , Зәйтун теғиниң етигидики Бәйтпаҗи йезисиға кәлгинидә ,
40021002	һәзрити Әйса икки шагиртини мундақ дәп алдин-ала әвәтти : — Силәр алдимиздики йезиға бериңлар . У йәрдә бағлақлиқ бир ешәк вә униң йенидики бир тәхәйни көрисиләр . Уларни йешип алдимға йетиләп келиңлар .
40021003	Бирси силәргә бир немә десә , « Рәббимизниң буларға һаҗити чүшти » , дәңлар . Уму дәрһал тәливиңларға қошулиду .
40021004	Бу вақиә пәйғәмбәр арқилиқ ейтилған мону сөзләрни әмәлгә ашурди :
40021005	« Йерусалим хәлқигә ейтиңлар : ‹ Мана Падишариңлар келиватиду , У кичик пеиллиқ билән бир ешәккә , Тәхәйгә минип , Силәрниң йениңларға келиватиду › » .
40021006	Һелиқи икки шагирт берип һәзрити Әйсаниң дегинидәк қилди .
40021007	Ешәк билән тәхәйни йетиләп келип , үстилиригә чапанлирини салди вә һәзрити Әйсани үстигә миндүрди .
40021008	Нурғун кишиләр чапанлирини йолға паяндаз қилип салди . Бәзилири дәрәқ шахлирини кесип йолға яйди .
40021009	Алдида маңған вә кәйнидин әгәшкән халайиқ : « Падиша Давутниң Әвлади үчүн Худаға шүкүр ! Пәрвәрдигаримизниң намида Кәлгүчигә мубарәк болсун ! Әң бүйүктики Худаға шүкүрләр ейтилсун ! » дәп вақиришатти .
40021010	Һәзрити Әйса Йерусалимға киргәндә , пүтүн шәһәр һаяҗанға кәлди . Кишиләр : — Бу кимду ? — дейишәтти .
40021011	Халайиқ : — Бу Җәлилийә өлкисиниң Насирә шәһиридин болған Әйса пәйғәмбәр , — дәп җавап беришәтти .
40021012	Һәзрити Әйса мәркизий ибадәтхана һойлилириға кирип , у йәрдә елим-сетим қиливатқанларниң һәммисини һайдап чиқарди . Пул тегишидиғанларниң покәйлирини вә кәптәр сатқучиларниң орундуқлирини өрүветип ,
40021013	уларға : — Муқәддәс Язмиларда Худаниң : « Мениң өйүм дуа-тилавәтхана дәп аталсун » , дегән сөзи йезилған . Лекин силәр уни булаңчиларниң угисиға айландуруватисиләр ! — деди .
40021014	Һәзрити Әйса ибадәтхана һойлилирида алдиға елип келингән қарғу вә токуларни сақайтти .
40021015	Лекин алий роһанийлар билән Тәврат устазлири Униң яратқан мөҗүзилирини вә ибадәтханида : « Падиша Давутниң Әвлади үчүн Худаға шүкүр ! » дәп җар салған балиларни көрүп ғәзәпләнди .
40021016	Улар һәзрити Әйсадин : — Бу балиларниң немә дәватқанлиғини аңлаватамсән ? — дәп сориди . — Аңлаватимән , — деди һәзрити Әйса , — силәр Муқәддәс Язмилардики : « Кичик балилар вә бовақларниң тиллиридин өзәңгә мәдһийиләр кәлтүрдүң » , дегән сөзләрни зади оқумиғанму ?
40021017	Андин һәзрити Әйса улардин айрилип , шәһәрдин чиқип Бәйтания йезисиға берип , кечини шу йәрдә өткүзди .
40021018	Әтиси әтигәндә һәзрити Әйса шәһәргә қайтип кетиватқанда , қосиғи ечип кәткән еди .
40021019	У йол бойидики бир түп әнҗир дәриғини көрүп , униң йениға барди . Дәрәқтә йопурмақтин башқа һеч нәрсә тапалмай , дәрәққә қарап : — Буниңдин кейин мәңгү мевә бәрмигәйсән ! — девиди , әнҗир дәриғи шу ан қуруп кәтти .
40021020	Буни көргән шагиртлар һәйран болуп : — Әнҗир дәриғи қандақчә бирдинла қуруп кәтти ! — дәп сориди .
40021021	Һәзрити Әйса уларға мундақ җавап қайтурди : — Билип қоюңларки , әгәр қилчә гуманланмай Худаға ишәнсәңлар , Мән әнҗир дәриғигә қилғанни силәрму қилалайсиләр . Һәтта бу таққа : « Қозғал , деңизға ташлан ! » десәңларму , дегиниңлар иҗавәт болиду .
40021022	Ишәнчиңлар болса , дуа билән тилигән һәр қандақ нәрсигә еришисиләр .
40021023	Һәзрити Әйса мәркизий ибадәтхана һойлилириға кирип , кишиләргә тәлим бериватқанда , алий роһанийлар вә хәлиқ ақсақаллири Униң алдиға келип : — Сиз қиливатқан ишларни қайси һоқуққа тайинип қиливатисиз ? Сизгә бу һоқуқни ким бәргән ? — дәп сорашти .
40021024	Һәзрити Әйса уларға мундақ деди : — Мән авал силәрдин бир соал сорай . Әгәр силәр җавап бәрсәңлар , Мәнму бу ишларни қайси һоқуққа тайинип қиливатқанлиғимни ейтип беримән .
40021025	Йәһия пәйғәмбәргә чөмүлдүрүш һоқуқини ким бәргән ? Худаму яки инсанларму ? Улар өз ара муназирә қилишқа башлап : — Әгәр « Худа бәргән » десәк , У : « Ундақта , силәр немә үчүн Йәһияға ишәнмидиңлар ? » дәйду .
40021026	Әгәр : « Инсанлар бәргән » десәк , хәлиқниң ғәзивидин қорқмисақ болмайду , чүнки улар Йәһияни пәйғәмбәр , дәп қарайду , — дейишти .
40021027	Буниң билән улар һәзрити Әйсаға : — Билмәймиз , — дәп җавап беришти . — Ундақта , Мәнму бу ишларни қайси һоқуққа тайинип қиливатқанлиғимни ейтмаймән , — деди һәзрити Әйса уларға .
40021028	Һәзрити Әйса сөзини давамлаштуруп : — Силәр бу ишқа қандақ қарайсиләр ? Бир адәмниң икки оғли бар екән . У чоң оғлиға : « Оғлум , бүгүн үзүмзарлиққа берип ишлигин » , дәпту .
40021029	« Бармаймән » , дәпту оғли , лекин кейин пушайман қилип йәнила берипту .
40021030	У адәм иккинчи оғлиғиму шундақ дәпту . У : « Хоп , дада , барай » , дәптую , лекин бармапту .
40021031	Бу иккисиниң қайсиси атисиниң буйруғини орунлиған болиду ? — Чоң оғли , — дәп җавап бәрди улар . Һәзрити Әйса уларға мундақ деди : — Билип қоюңларки , инсапсиз баҗгирлар билән паһишиләр Худаниң Падишалиғиға силәрдин бурун кириду .
40021032	Чүнки гәрчә Йәһия пәйғәмбәр силәргә һәққанийәт йолини көрсәткили кәлгән болсиму , силәр униңға ишәнмидиңлар ; лекин баҗгирлар билән паһишиләр Униңға ишәнди . Силәр буни көрүп туруп , гунайиңларға товва қилип , Униңға ишәнмидиңлар .
40021033	— Йәнә бир тәмсил аңлаңлар : Бир йәр егиси бир үзүмзарлиқ бәрпа қилип , әтрапини қоршапту . Үзүм шарави ишләш үчүн үзүмзарлиққа бир көлчәк қаздурупту вә бир күзәтхана яситипту . Кейин үзүмзарлиқни иҗаригә берип , өзи жирақ бир йәргә кетипту .
40021034	Үзүм үзүш вақти кәлгәндә өзигә тегишлик һосулни әкелиш үчүн , қуллирини иҗарикәшләрниң йениға әвәтипту .
40021035	Лекин иҗарикәшләр қулларни тутувелип , бирини думбалапту , бирини өлтүрүветипту , йәнә бирини чалма-кесәк қипту .
40021036	Йәр егиси бу қетим алдинқидинму көп қуллирини әвәтипту , бирақ иҗарикәшләр уларғиму шундақ муамилә қипту .
40021037	Ахирда йәр егиси « Оғлумниғу һөрмәт қилар » , дәп уни әвәтипту .
40021038	Лекин иҗарикәшләр йәр егисиниң оғлини көрүп , өз ара : « Бу болса мирасхор ; келиңлар , уни өлтүрүветип үзүмзарлиғини егиләвалайли » , дейишипту .
40021039	Шундақ қилип , уни тутуп үзүмзарлиқниң сиртиға сөрәп ачиқип өлтүрүветипту .
40021040	Бундақ әһвалда үзүмзарлиқниң ғоҗайини кәлсә , иҗарикәшләрни қандақ қилиду ?
40021041	Улар һәзрити Әйсаға : — Бу вәһши адәмләрни дәһшәтлик өлүмгә мәһкүм қилиду . Үзүмзарлиқни болса иҗарисини өз вақтида тапшуридиған кишиләргә иҗаригә бериду , — дәп җавап беришти .
40021042	Һәзрити Әйса улардин сориди : — Зәбурдики мону сөзләрни зади оқумиғанмидиңлар ? « Қурулушчилар ташлавәткән Таш Қурулушниң һул Теши болуп қалди . Бу Пәрвәрдигар тәрипидиндур , Биз үчүн әҗайип бир иштур » .
40021043	Билип қоюңларки , силәр шу сәвәптин Худаниң Падишалиғидин мәһрум қилинисиләр , Худаниң ирадиси бойичә яшайдиған кишиләр униңға егә болиду .
40021044	Бу « Ташқа » жиқилған киши парә-парә болуп кетиду . « Таш » кимниң үстигә чүшсә , шуни кукум-талқан қиливетиду .
40021045	Алий роһанийлар вә пәрисийләр һәзрити Әйсаниң ейтқан тәмсиллирини аңлап , уларни өзлиригә қаритип ейтқанлиғини чүшәнди .
40021046	Уни тутушни ойлисиму , хәлиқтин қорқушти , чүнки хәлиқ Уни пәйғәмбәр , дәп қаратти .
40022001	Һәзрити Әйса уларға йәнә тәмсил билән мундақ деди :
40022002	— Асманниң Падишалиғи худди бир падишаниң оғли үчүн тәйярлиған той зияпитигә охшайду .
40022003	Той күни падиша зияпәткә тәклип қилинған меһманларни чақириш үчүн чакарлирини әвәтипту , лекин меһманлар келишни халимапту .
40022004	Буниң билән падиша йәнә башқа чакарлирини әвәтип , уларға : « Меһманларға : ‹ Қараңлар , зияпәт тәйяр болди . Өкүз вә семиз маллар союлди , һәммә нәрсә тәйяр , зияпәткә мәрһәмәт ! › дәңлар » , дәп тапилапту .
40022005	Бирақ меһманлар уларниң сөзлирини етиварға алмай , бири етизиға кәтсә , йәнә бири тиҗаритигә кетипту .
40022006	Қалғанлири һелиқи чакарларни тутувелип , қаттиқ уруп өлтүрүветипту .
40022007	Ғәзәпкә кәлгән падиша ләшкәрлирини чиқирип , у қатилларни йоқитип , уларниң шәһиригә от қоюветипту .
40022008	Андин чакарлириға : « Той зияпити тәйяр , лекин чақирилғанлар лайиқ болуп чиқмиди .
40022009	Әнди силәр йол қийилишлириға берип , учратқанла адәмләрниң һәммисини тойға тәклип қилиңлар » , дәпту .
40022010	Буниң билән чакарлар йол қийилишлириға чиқип , яхши боламду , яман боламду , учратқанла адәмләрниң һәммисини жиғипту . Той болған орун меһманлар билән толупту .
40022011	Падиша меһманлар билән көрүшкили кәлгәндә , у йәрдә той кийимини киймигән бир кишини көрүпту .
40022012	Падиша униңдин : « Бурадәр , той кийимини киймәй , бу йәргә қандақ кирдиң ? » дәп сорапту , бирақ у киши һеч қандақ җавап берәлмәпту .
40022013	Падиша чакарлириға : « Униң пут-қоллирини бағлап , ташқириға , қараңғулуққа ачиқип ташлаңлар ! У йәргә ташланғанлар һәсрәттә жиғлап , чишлирини ғучурлитиду » , дәпту .
40022014	Ахирда һәзрити Әйса : — Тәклип қилинғанлар көп , лекин талланғанлар аз , — деди .
40022015	Буниң билән пәрисийләр у йәрдин кетип , қандақ қилип һәзрити Әйсани Өз сөзлири билән қапқанға чүшириш һәққидә мәслиһәтләшти .
40022016	Улар өз шагиртлирини Римдин тайинланған Һирод падишаниң тәрәпдарлири билән биллә һәзрити Әйсаниң йениға әвәтип : — Устаз , Сизниң сәмимий адәм екәнлигиңизни , кишиләргә Худаниң йолини садиқлиқ билән үгитип кәлгәнлигиңизни вә һеч кимгә үз-хәтир қилмайдиғанлиғиңизни билимиз , чүнки кишиләрниң сиртқи қияпити билән һесаплашмайсиз .
40022017	Қени , ейтип бәргәйсиз , Рим императориға баҗ тапшурушимиз Тәврат қанунимизға хилапму қандақ ? — дейишти .
40022018	Уларниң яман нийитини билгән һәзрити Әйса : — Әй сахтипәзләр , немишкә Мени сөзүм арқилиқ илиндурмақчи болуватисиләр ?
40022019	Баҗға тапшуридиған пулуңларни Маңа көрситиңларчу , — деди . Улар бир данә күмүч тәңгә әкәлди .
40022020	Һәзрити Әйса улардин : — Буниң үстидики сүрәт вә исим кимниң ? — дәп сориди .
40022021	— Рим императори Қәйсәрниң , — дәп җавап бәрди улар . — Ундақ болса , Қәйсәрниң һәққини Қәйсәргә , Худаниң һәққини Худаға тапшуруңлар , — деди һәзрити Әйса уларға .
40022022	Улар бу сөзни аңлап , һәйран болуштидә , һәзрити Әйсаниң йенидин кетип қалди .
40022023	Шу күни өлгәнләр тирилмәйду , дәп қарайдиған садуқий диний еқимидикиләр һәзрити Әйсаниң алдиға келип :
40022024	— Устаз , Муса пәйғәмбәр Тәвратта : « Бир киши пәрзәнт көрмәй өлүп кәтсә , униң ака яки иниси тул қалған йәңгисини әмригә елип , қериндиши үчүн нәсил қалдуруши лазим » , дәп тәлим бәргән .
40022025	Бурун бу йәрдә йәттә ака-ука бар еди . Чоңи өйләнгәндин кейин аләмдин өтти . Пәрзәнт көрмигәнликтин , кәйнидики иниси йәңгисини әмригә алди .
40022026	Бирақ уму пәрзәнт көрмәй аләмдин өтүп , аяли кәйнидики инисиға ятлиқ болди . Бу иш таки йәттинчи инисиғичә давамлашти .
40022027	Ахирда у аялму аләмдин өтти .
40022028	Әнди сорайдиғинимиз шуки : Қиямәт күни бу аял йәттә ака-укидин қайсисиниң аяли болуп тирилиду ? Чүнки уни һәммиси әмригә алғандә !
40022029	Һәзрити Әйса уларға мундақ җавап бәрди : — Силәр Муқәддәс Язмиларни вә Худаниң қудритини билмигәнлигиңлар үчүн хаталишисиләр .
40022030	Өлүмдин тирилгәндин кейин , инсанлар асмандики периштәләргә охшаш , хотун алмайду , әргә тәгмәйду .
40022031	Өлүмдин тирилиш мәсилиси һәққидә Худаниң силәргә дегән сөзини оқумидиңларму ? Әҗдатлиримиз Ибраһим , Исһақ вә Яқуплар аллибурун аләмдин өткән болсиму , Худа уларни тирик һесаплап ,
40022032	« Мән Ибраһим , Исһақ вә Яқуплар етиқат қилип кәлгән Худа болимән ! » дәйду . Демәк , Худа өлүкләрниң әмәс , тирикләрниң Худасидур .
40022033	Буларни аңлиған хәлиқ Униң тәлимидин һаң қетип қелишти .
40022034	Пәрисийләр һәзрити Әйсаниң садуқийларниң ағзини тувақлиғанлиғини аңлап , бир йәргә җәм болушти .
40022035	Уларниң арисидики бир Тәврат устази һәзрити Әйсани синаш мәхситидә Униңдин :
40022036	— Устаз , Тәврат қанунидики әң муһим әмир қайси ? — дәп сориди .
40022037	Һәзрити Әйса униңға мундақ деди : — « Пәрвәрдигариң болған Худани пүтүн қәлбиң , пүтүн җениң , пүтүн зеһниң билән сөйгин » .
40022038	Алдинқи вә әң муһим әмир мана шу .
40022039	Униңға охшаш муһим йәнә бир әмир болса « Хошнаңни өзәңни сөйгәндәк сөй » .
40022040	Пүтүн Тәврат қануни вә пәйғәмбәрләрниң тәлиматлири бу икки әмирни асас қилған .
40022041	Пәрисийләр топлишип турғанда , һәзрити Әйса улардин :
40022042	— Қутқазғучи-Мәсиһ тоғрисида немә ойлаватисиләр ? У кимниң Әвлади ? — дәп сориди . — Давут падишаниң Әвлади , — дейишти улар .
40022043	Һәзрити Әйса мундақ деди : — Ундақта , немә үчүн Давут падиша Муқәддәс Роһниң илһами билән Қутқазғучи-Мәсиһни « Ғоҗайиним » дәп атайду ? Давут Зәбурда мундақ дегәнғу :
40022044	« Пәрвәрдигар Ғоҗайинимға ейттики : ‹ Мән Сениң дүшмәнлириңни Айиғиң астида дәссәткүчә , Мениң оң йенимда олтарғин ! › »
40022045	Қутқазғучи-Мәсиһ падиша Давутниң Әвлади болсиму , лекин падиша Давут Мәсиһни « Ғоҗайиним » дегән йәрдә Мәсиһ униңдин улуқ болмамду ? !
40022046	Һәзрити Әйсаға һеч ким гәп қайтуралмиди . Шу күндин етиварән , һеч ким Униңдин соал сорашқа петиналмиди .
40023001	Шуниңдин кейин һәзрити Әйса халайиққа вә шагиртлириға мундақ деди :
40023002	— Тәврат устазлири вә пәрисийләргә Муса пәйғәмбәр арқилиқ чүширилгән Тәврат қануниға тәбир бериш һоқуқи берилгән .
40023003	Шуңа уларниң сөзлирини аңлап , дегәнлирини қилиңлар , лекин қилғанлирини қилмаңлар . Чүнки улар өзлириниң дегинигә өзлири әмәл қилмайду .
40023004	Улар қаттиқ диний қаидилири арқилиқ еғир жүкләрни башқиларниң зиммисигә артип қойиду . Лекин өзлири бу жүкләрни көтиришкә бармақлирини мидирлитишниму халимайду .
40023005	Улар һәммә ишларни башқиларға көз-көз қилиш үчүнла қилиду . Өзлирини садақәтмән көрситиш үчүн , айәт қутисиниң чоңини чигивелип , тонлириниң чучилирини узун саңгилитип қойиду .
40023006	Зияпәтләрдә төрдә , ибадәтханиларда алаһидә орунда олтиришқа амрақ келиду .
40023007	Базарларда кишиләрниң өзлирини һөрмәтләп салам бериши вә « устаз » дәп атишидин һөзүрлиниду .
40023008	Бирақ силәр « устаз » дәп атилишқа көнмәңлар . Чүнки силәрниң ялғуз бирла Устазиңлар бар . Униң үстигә , һәммиңлар бир-бириңларға қериндаш .
40023009	Йәр йүзидә һеч қандақ кишини һөрмәтләп « атам » демәңлар , чүнки пәқәт бирла Атаңлар бар . У болсиму асмандики Атаңлардур .
40023010	Силәр « ғоҗайин » дәп атилишқиму көнмәңлар , чүнки пәқәт бирла Ғоҗайиниңлар бар . У болсиму Қутқазғучи-Мәсиһтур .
40023011	Араңларда әң мәртивилик болған киши қалғанларға хизмәт қилсун .
40023012	Өзини үстүн тутқини төвән қилиниду , төвән тутқини үстүн қилиниду .
40023013	Һалиңларға вай , әй сахтипәз Тәврат устазлири вә пәрисийләр ! Силәр Асманниң Падишалиғиниң ишигини инсанлар үчүн тақидиңлар ! Йә өзәңлар киришни ойлимидиңлар , йә киришни истигәнләрниң киришигә йол қоймидиңлар . {
40023014	Һалиңларға вай , әй сахтипәз Тәврат устазлири вә пәрисийләр ! Силәр тул аяллардин пайда елип , уларниң мал-мүлкини йәйсиләр . Андин башқилар көрсун дәп , узундин-узун дуа қилисиләр . Шуңа техиму еғир җазаға тартилисиләр . }
40023015	Һалиңларға вай , әй сахтипәз Тәврат устазлири вә пәрисийләр ! Силәр бирәр адәмни диний еқимиңларға киргүзүш үчүн , йәр-җаһанни айлинип чиқисиләр . Бирақ у киши еқимиңларға киргәндин кейин , силәр уни дозаққа киришкә өзәңларға қариғанда һәссиләп лайиқ қилип йетиштүрүп чиқисиләр .
40023016	Һалиңларға вай , әй қарғу йолбашчилар ! Силәр : « Ибадәтханини тилға елип қәсәм қилғанлар қәсимигә әмәл қилмисиму болиду , бирақ ибадәтханидики алтунни тилға елип қәсәм қилғанлар қәсимидә туруши керәк » , дәйсиләр .
40023017	Әй көзи кор ахмақлар ! Алтун улуқму яки алтунни муқәддәс қилған ибадәтханиму ?
40023018	Силәр йәнә : « Қурванлиқ суписини тилға елип қәсәм қилғанлар қәсимигә әмәл қилмисиму болиду , бирақ қурванлиқ суписидики қурванлиқларни тилға елип қәсәм қилғанлар қәсимидә туруши керәк » , дәйсиләр .
40023019	Әй корлар ! Қурванлиқ улуқму яки қурванлиқни муқәддәс қилған қурванлиқ суписиму ?
40023020	Шуниң үчүн қурванлиқ суписини тилға елип қәсәм қилғучи һәм қурванлиқ суписини һәм униңдики қурванлиқни тилға елип қәсәм қилған болиду .
40023021	Ибадәтханини тилға елип қәсәм қилғучиму һәм ибадәтханини , һәм ибадәтханида болғучи Худани тилға елип қәсәм қилған болиду .
40023022	Асманни тилға елип қәсәм қилғучи Худаниң тәхти вә тәхттә олтарған Худани тилға елип қәсәм қилған болиду .
40023023	Һалиңларға вай , әй сахтипәз Тәврат устазлири вә пәрисийләр ! Силәр һәтта ялпуз , арпибәдиян вә зирәләрниң ондин бир үлүшини Худаға атайсиләрю , бирақ Тәврат қануниниң техиму муһим тәрәплири болған һәққанийлиқ , рәһимдиллик вә садиқлиққа сәл қарайсиләр . Алди билән бу ишларни орунлишиңлар керәк . Башқа ишларға кәлсәк , уларғиму сәл қарашқа болмайду .
40023024	Әй қарғу йолбашчилар ! Силәр чинәңләргә чүшкән кичиккинә пашиниму сүзүп еливетисиләр , лекин бирәр төгини пүтүн пети жүтиветисиләр !
40023025	Һалиңларға вай , әй сахтипәз Тәврат устазлири вә пәрисийләр ! Силәр тешила пакиз жуюлған чинә-қачиларға охшайсиләр . Қоллириңларни яхши жуйисиләр , бирақ ичиңлар ачкөзлүк вә шәхсийәтчилик билән толған .
40023026	Әй қарғу пәрисийләр ! Авал чинә-қачиниң ичини паклаңлар , шундақта тешиму пак болиду .
40023027	Һалиңларға вай , әй сахтипәз Тәврат устазлири вә пәрисийләр ! Силәр ақартип қоюлған , сиртқи көрүнүши чирайлиқ , лекин ичи өлүк устихан вә һәр хил чириған нәрсиләргә толған қәбирләргә охшайсиләр .
40023028	Тешиңлардин кишиләргә дурус адәмләрдәк көрүнисиләр , лекин ичиңлар сахтипәзлик вә яманлиқ билән толған .
40023029	Һалиңларға вай , әй сахтипәз Тәврат устазлири вә пәрисийләр ! Пәйғәмбәрләрниң қәбирлирини ясидиңлар , адилларниң хатирә ташлирини безидиңлар .
40023030	« Әҗдатлиримизниң заманида яшиған болсақ едуқ , уларниң пәйғәмбәрләрниң җениға замин болған қилмишлириға шерик болматтуқ » , дәйсиләр .
40023031	Демәк , « Әҗдатлиримиз » дегән сөзүңлар билән пәйғәмбәрләрни өлтүргәнләрниң нәврилири екәнлигиңларға өзәңлар гувалиқ бәрдиңлар .
40023032	Шундақ екән , әҗдатлириңлар башлап бәргән ишни ада қилиңлар !
40023033	Әй зәһәрлик иланлар ! Иланниң әвлатлири ! Дозақ азавидин қандақму қутулаларсиләр ?
40023034	Мана шуниң үчүн силәргә пәйғәмбәрләр , данишмәнләр вә диний өлималарни әвәтип туримән . Силәр уларниң бәзилирини өлтүрисиләр , чапрас яғачқа миқлайсиләр , бәзилирини ибадәтханилириңларда қамчилитисиләр , шәһәрдин шәһәргә қоғлайсиләр .
40023035	Шундақ қилип , бегуна Һабилниң өлтүрүлүшидин тартип таки Бәрәкяниң оғли роһаний Зәкәрияниң мәркизий ибадәтханидики муқәддәс җай билән қурванлиқ суписиниң арилиғида өлтүрүлүшигичә болған һәммә бегуналарниң йәр йүзидә еқитилған қан қәризлиригә җавап берисиләр .
40023036	Билип қоюңларки , шу қилмишларниң җазасиниң һәммиси мошу заманниң адәмлириниң бойниға чүшиду .
40023037	— Әй йерусалимлиқлар ! Пәйғәмбәрләр вә Худа әвәткән әлчиләрни чалма-кесәк қилип өлтүргән йерусалимлиқлар ! Гоя мекиян өз җүҗилирини қанат астиға алғандәк , Мәнму силәрни қанчә қетим Өз қойнумға алмақчи болдум , лекин силәр унимидиңлар .
40023038	Мана әнди Худа ибадәтханаңлардин айрилип , силәрни ташлап кетиду .
40023039	Шуни билип қоюңларки , силәр : « Рәббимиз әвәткән Қутқазғучиға мубарәк болсун ! » дәп Маңа ишәнмигичә , Мени қайтидин көрәлмәйсиләр .
40024001	Һәзрити Әйса мәркизий ибадәтханидин чиқип , қайтиш алдида турғинида , шагиртлири Униң диққитини ибадәтхана беналириға тартмақчи болуп , Униң йениға келишти .
40024002	Һәзрити Әйса уларға : — Мана буларни көрүватамсиләр ? Билип қоюңларки , бу йәрдики һәммә нәрсә гумран қилиниду , һәтта бир тал һул тешиму җайида қалдурулмайду , — деди .
40024003	Һәзрити Әйса Зәйтун теғида олтарғанда , шагиртлири астағина Униң йениға келип : — Бизгә ейтиңчу , бу дегәнлириңиз қачан йүз бериду ? Сизниң вә заман ахириниң келишини билдүридиған қандақ бешарәтләр болиду ? — дәп сорашти .
40024004	Һәзрити Әйса уларға мундақ җавап қайтурди : — Башқиларниң аздурушидин һошияр болуңлар .
40024005	Чүнки нурғун кишиләр Мениң намимни ишлитип : « Қутқазғучи-Мәсиһ мән болимән » , дәвелип , көп адәмләрни аздуриду .
40024006	Силәр уруш хәвәрлири вә уруш параңлирини аңлайсиләр , булардин алақзадә болуп кәтмәңлар , чүнки бу ишларниң йүз бериши муқәррәр . Лекин бу заман ахири йетип кәлди , дегәнлик әмәс .
40024007	Бир милләт йәнә бир милләт билән уруш қилиду . Бир дөләт йәнә бир дөләткә һуҗум қилиду . Нурғун җайларда ачарчилиқ вә йәр тәврәшләр йүз бериду .
40024008	Мана бу ишларниң йүз бериши худди һамилдар аялниң толғиғиниң башланғиниға охшайду .
40024009	У чағда кишиләр силәрни тутуп , азап-оқубәткә селип өлтүриду , Маңа ишәнгәнлигиңлар үчүн пүткүл милләтләр силәрдин нәпрәтлиниду .
40024010	У чағда нурғун кишиләр ишәнчидин таниду , бир-бирини тутуп бериду вә бир-биригә өчмәнлик қилиду .
40024011	Нурғун сахта пәйғәмбәрләр мәйданға келип , нурғун кишиләрни аздуриду .
40024012	Яманлиқларниң көпийиши түпәйлидин , нурғун кишиләрдики меһир-муһәббәт совуйду .
40024013	Лекин ахирғичә бәрдашлиқ бәргәнләр җәзмән қутқузулиду .
40024014	Худаниң Падишалиғи һәққидики бу Хуш Хәвәрниң барлиқ милләтләргә аңлитилиши үчүн , у пүтүн дунияға тарқитилиду , андин заман ахири келиду .
40024015	— Даниял пәйғәмбәр ейтқан « Жиркиничлик вәйран қилғучиниң » муқәддәс җайда турғинини көргиниңларда , ( китапханлар бу сөзниң мәнасини чүшәнсун )
40024016	Йәһудийә өлкисидики аһалиләр тағларға қачсун .
40024017	Өгүздикиләр өйидики нәрсә-керәклирини алмай қачсун .
40024018	Етизларда ишләватқанларму чапинини еливелиш үчүн өйигә қайтмай қечип кәтсун .
40024019	У күнләрдә қечиши әпсиз болған һамилдар аяллар вә бала емитидиған аниларниң һалиға вай !
40024020	Қечишиңларниң қиш яки дәм елиш күнигә тоғра келип қалмаслиғи үчүн дуа қилиңлар .
40024021	Чүнки у күнләрдики балаю-апәтләр дуния яритилғандин бу ян көрүлүп бақмиған , кәлгүсидиму көрүлмәйду .
40024022	У күнләр азайтилмисиди , һеч ким қутулалматти . Лекин Худаниң Өзи таллиғанлири үчүн , у күнләр азайтилиду .
40024023	Әгәр у чағда бири силәргә : « Қараңлар , Қутқазғучи-Мәсиһ бу йәрдә ! » яки « Мәсиһ әйнә у йәрдә ! » десә , ишәнмәңлар .
40024024	Чүнки сахта мәсиһләр , сахта пәйғәмбәрләр мәйданға келиду . Әгәр мүмкин болсиди , улар һәтта Худа таллиғанларниму чоң мөҗүзиләр вә карамәтләр билән аздурған болатти .
40024025	Есиңларда болсунки , Мән буларни ейтиш билән силәрни алдин-ала агаһландуруп қойдум .
40024026	Шуниң үчүн бири силәргә : « Қараңлар , Мәсиһ чөл-баяванда ! » десә , у йәргә берип жүрмәңлар . « Қараңлар , өйниң ичидә ! » десә , ишәнмәңлар .
40024027	Чүнки Инсан Оғлиниң келиши шәриқтин ғәрипкә ялт-юлт қилип чаққан чақмақтәк болиду .
40024028	Қузғунларниң топлиниши җәсәтниң шу йәрдә екәнлигини көрсәткәндәк , бу аламәтләр Мән тилға алған ишларниң йүз беришиниң муқәррәр екәнлигини көрситиду .
40024029	— У балаю-апәтлик күнләр өтүп кәткән һаман , « Қуяш қарийип , Ай йоруқлуқ бәрмәс , Юлтузлар асмандин төкүлүп , Асман җисимлири тәвринәр » .
40024030	У чағда асманда Инсан Оғлиниң кәлгәнлигиниң аламәтлири көрүниду , йәр йүзидики пүткүл хәлиқләр жиға-зар қилишиду . Улар Инсан Оғлиниң күч-қудрәт вә улуқ шан-шәрәп билән көктики булутлар үстидә келиватқанлиғини көриду .
40024031	У периштәлирини җараңлиқ бир канай садаси билән әвәтип , улар арқилиқ Өзи таллиған кишиләрни асманниң бир четидин йәнә бир четигичә , дунияниң төрт булуңидин жиғип бир йәргә җәм қилиду .
40024032	— Әнҗир дәриғидин савақ елиңлар . Униң шахлири көкирип йеңи йопурмақ чиқарғанда , язниң келишигә аз қалғанлиғини билисиләр .
40024033	Худди шуниңдәк , Мән бая дегән аламәтләрни көргиниңларда , Худаниң Падишалиғиниң ишик алдида , йәни намайән болуш алдида туруватқанлиғини билиңлар .
40024034	Шуни билип қоюңларки , мана бу аламәтләрниң һәммиси әмәлгә ашурулмай туруп , бу әвлат кишиләр аләмдин өтмәйду .
40024035	Асман-зимин йоқилиду , бирақ Мениң сөзлирим йоқалмай , мәңгү инавәтлик болиду .
40024036	— Бу ишларниң йүз беридиған вақит-саатиға кәлсәк , буни Атамдин башқа һеч ким билмәйду . Нә асмандики периштәлири , нә Оғли билмәйду .
40024037	Нуһ пәйғәмбәрниң заманида қандақ болған болса , Инсан Оғли қайтип кәлгәндиму шундақ болиду .
40024038	Нуһ топан келиштин илгири кемигә олтарған күнгичә , шу заманниң кишилири һөзүрлинип йәп-ичип , өйлүк-очақлиқ болуп кәлгән еди .
40024039	Туюқсиз кәлгән топан кемигә чүшмигәнләрниң һәммисини ғәриқ қилғичә , кишиләр бу ишниң өз бешиға келишидин хәвәрсиз болғанға охшаш , Инсан Оғлиниң қайтип келишиму шундақ болиду .
40024040	У күни етизда ишләватқан икки кишидин бири қалдурулуп , йәнә бири асманға елип кетилиду .
40024041	Түгмән теши билән ун тартиватқан икки аялниң бири қалдурулуп , йәнә бири асманға елип кетилиду .
40024042	Шуниң үчүн һошияр болуңлар , чүнки Рәббиңлар қайтип келидиған күнни билмәйсиләр .
40024043	Лекин шуни билиңларки , әгәр өй егиси оғриниң кечиси қачан келидиғанлиғини билсә , қарап туруп , оғриниң өйгә бузуп киришигә һәргиз йол қоймайду , әлвәттә .
40024044	Шуниңға охшаш , силәрму һәр дайим тәйяр туруңлар . Чүнки Инсан Оғли силәр ойлимиған чағда қайтип келиду !
40024045	— Ким ишәнчлик вә зерәк чакар болса , ғоҗайин уни башқа чакарлири үстидин күзитип , ғоҗайинниң озуқ-түлигини уларға вақти-вақтида тәхсим қилип беришкә қойиду .
40024046	Ғоҗайин сәпиридин қайтип келип , чакириниң шунчилик садақәт билән хизмәт қиливатқинини көрсә , бу чакарниң бәхти .
40024047	Билип қоюңларки , ғоҗайин уни пүтүн тәәллуқатини башқурушқа қойиду .
40024048	Лекин әгәр чакар көңлигә яман ғәрәз пүкүп : « Ғоҗайиним кечикип қайтип келидиғу » , дәп
40024049	башқа чакарларни бозәк қилса вә достлири билән биллә йәп-ичип мәс болуп жүрсә ,
40024050	ғоҗайин күтүлмигән бир күни ойлимиған бир вақитта қайтип келип ,
40024051	уни уруп чала өлүк қилип , сахтипәзләр билән охшаш тәғдиргә дучар қилиду . Нәтиҗидә чакар һәсрәттә жиғлап , чишлирини ғучурлитиду .
40025001	— У вақитта Асманниң Падишалиғи худди қоллириға чирақ елип тойи болған жигитниң алдиға чиққан он қиз қолдашқа охшайду .
40025002	Бу қизларниң бәши әқилсиз , бәши болса әқиллиқ екән .
40025003	Әқилсиз қизлар чирақлирини алған болсиму , йениға яғ еливалмапту .
40025004	Әқиллиқ қизлар болса чирақлири билән биллә , қачиларда яғму апту .
40025005	Жигит вақчә кәлгәчкә , уларниң һәммисини уйқа бесип ухлап қапту .
40025006	Йерим кечидә : « Жигит кәлди , алдиға чиқиңлар ! » дегән аваз аңлинипту .
40025007	Буниң билән қизларниң һәммиси орнидин туруп чирақлирини җөндәпту .
40025008	Әқилсиз қизлар әқиллиқларға : « Чирақлиримиз өчүп қалай деди , йеғиңлардин бериңларчу » , дәпту .
40025009	Әқиллиқ қизлар : « Яқ ! Бизгиму һәм силәргиму йәтмәслиги мүмкин . Әң яхшиси , дуканға берип яғ сетивелиңлар ! » дәпту .
40025010	Лекин улар яғ сетивалғили кетиватқанда , жигит келип қапту , тәйярлиғи бар қизлар униң билән бирликтә той зияпитигә кирипту . Ишик тақилипту .
40025011	Кейин һелиқи қизлар қайтип келип : « Тәхсир , тәхсир ! Ишикни ечиветиң ! » дәпту .
40025012	Бирақ жигит : « Билип қоюңларки , мән силәрни тонумаймән » , дәп җавап берипту .
40025013	Һәзрити Әйса йәнә мундақ деди : — Шуниң үчүн сәгәк болуңлар , чүнки Инсан Оғли қайтип келидиған вақит-саатни билмәйсиләр .
40025014	— Асманниң Падишалиғи сәпәргә чиқмақчи болған адәмгә охшайду . У чакарлирини чақирип байлиғини уларға тапшурупту .
40025015	У адәм һәр бир чакарниң оқәт қилиш қабилийитигә қарап , биригә бәш миң , биригә икки миң , биригә миң күмүч тәңгә берип , йолға чиқипту .
40025016	Бәш миң тәңгә алған чакар дәрһал берип оқәт қилип , йәнә бәш миң тәңгә пайда апту .
40025017	Икки миң тәңгә алғиниму йәнә икки миң тәңгә пайда апту .
40025018	Миң тәңгә алғини болса берип йәрни колап , ғоҗайини униңға тапшурған пулни көмүп сақлап қоюпту .
40025019	Узун вақит өткәндин кейин , бу чакарларниң ғоҗайини қайтип келип , улар билән һесаплишишқа башлапту .
40025020	Бәш миң тәңгә алған чакар йәнә бәш миң тәңгә қошуп елип келип : « Ғоҗайин , сиз маңа бәш миң тәңгә тапшурған едиңиз . Қараң , йәнә бәш миң тәңгә пайда алдим » , дәпту .
40025021	Ғоҗайин униңға : « Наһайити яхши ! Сән яхши вә ишәнчлик чакар екәнсән ! Мән саңа һавалә қилған кичик ишта ишәнчлик болуп чиққанлиғиң үчүн , сени чоң ишларға қойимән . Кәл , ғоҗайиниңниң хошаллиғиға җор бол ! » дәпту .
40025022	Икки миң тәңгә алған чакарму келип : « Ғоҗайин , сиз маңа икки миң тәңгә тапшурған едиңиз . Қараң , йәнә икки миң тәңгә пайда алдим » , дәпту .
40025023	Ғоҗайин униңға : « Наһайити яхши ! Сән яхши вә ишәнчлик чакар екәнсән ! Мән саңа һавалә қилған кичик ишта ишәнчлик болуп чиққанлиғиң үчүн , мән сени чоң ишларға қойимән . Кәл , ғоҗайиниңниң хошаллиғиға җор бол ! » дәпту .
40025024	Андин миң тәңгә алған чакар келип : « Ғоҗайин , сизниң қаттиқ адәм екәнлигиңизни биләттим , чүнки өзиңиз теримисиңизму , униң һосулини күтисиз ; уруқ салмисиңизму , хаман алисиз .
40025025	Шуңа қорқуп , сиз бәргән тәңгини йәргә көмүп сақлап қойған едим . Мана пулиңиз » , дәпту .
40025026	Ғоҗайин униңға : « Әй , яман вә һорун чакар ! Сән мени теримиған йәрдин орувалидиған , уруқ салмиған йәрдин хаман алидиған адәм , дәп туруп ,
40025027	немишкә пулумни пайдикәшләргә аманәт қоймидиң . Шундақ қилсаң , мән қайтип кәлгәндә пулумни өсүми билән алмамдим ?
40025028	Хоп , униң қолидики миң тәңгини елип , он миң тәңгә бар чакарға бериңлар !
40025029	Чүнки берилгәнни толуқ ишләткәнләргә техиму көп берилидудә , буниң билән улардики техиму көпийиду . Лекин берилгәнни ишләтмигәнләргә кәлсәк , уларниң бариму елип кетилиду .
40025030	Бу ярамсиз чакарни сиртқа , қараңғулуққа қоғлаветиңлар , у йәрдә һәсрәттә жиғлап , чишлирини ғучурлатсун » , дәпту .
40025031	— Инсан Оғли өз шан-шәриви ичидә пүтүн периштәлири билән биллә кәлгинидә , Падиша болуп шәрәп тәхтидә олтириду .
40025032	Пүткүл хәлиқләр Униң алдида топлиниду . У уларни қойларни оң йениға , өшкиләрни сол йениға айриған қойчидәк айрийду .
40025033	
40025034	У оң йенидики кишиләргә : « Әй Атам тәрипидин бәхитлик қилинғанлар , келиңлар ! Дуния яритилғандин бери силәр үчүн тәйярланған мирас — Худаниң Падишалиғиға егә болуңлар !
40025035	Чүнки ач қалғинимда силәр Маңа йемәклик бәрдиңлар , уссиз қалғинимда уссилиқ бәрдиңлар , мусапир болуп жүргинимдә өз қойнуңларға алдиңлар ,
40025036	ялиңач қалғинимда кийиндүрдүңлар , кесәл болуп қалғинимда келип һалимдин хәвәр алдиңлар , зинданда ятқинимда йоқлап турдуңлар » , дәйду .
40025037	У чағда һәққаний адәмләр Униңға : « Әй Рәббим , биз Сизни қачан ач көрүп тойдурдуқ яки уссиз көрүп су бәрдуқ ?
40025038	Сизни қачан мусапир көрүп қойнимизға алдуқ яки ялиңач көрүп кийиндүрдуқ ?
40025039	Сизни қачан кесәл яки зинданда көрүп йоқлап турдуқ ? » дәп сорайду .
40025040	Бирақ падиша уларға : « Билип қоюңларки , әң әрзимәс қериндашлиримдин болған буларниң бирәрсигә қилғиниңлар дәл Маңа қилғиниңлар болуп һесаплиниду » , дәп җавап бериду .
40025041	Андин сол йенидикиләргә : « Әй ләнәткә учриғанлар , көзүмдин йоқилиңлар ! Шәйтан билән униң ғалҗирлириға һазирланған мәңгү өчмәс дозақ отиға кириңлар !
40025042	Чүнки ач қалғинимда Маңа йемәклик бәрмидиңлар , уссиғинимда уссилиқ бәрмидиңлар ,
40025043	мусапир болуп жүргинимдә өз қойнуңларға алмидиңлар , ялиңач қалғинимда кийиндүрмидиңлар , кесәл болғинимда вә зинданда ятқинимда йоқлимидиңлар » , дәйду .
40025044	У чағда улар : « Әй Рәббим , Сизни қачан ач , уссиз , мусапир , ялиңач , кесәл яки зинданда көрүп туруп хизмитиңиздә болмидуқ ? » дәйду .
40025045	Бирақ Падиша уларға : « Билип қоюңларки , әң әрзимәс қериндашлиримдин болған буларниң бирәрсигә қилмиғанни Маңиму қилмиған болдуңлар » , дәп җавап қайтуриду .
40025046	Буниң билән улар мәңгүлүк җазаға учрайду . Һәққаний адәмләр болса мәңгүлүк һаятқа еришиду .
40026001	Һәзрити Әйса бу сөзләрни қилип болғандин кейин шагиртлириға : — Силәргә мәлумки ,
40026002	икки күндин кейин болидиған « Өтүп кетиш » һейтида Инсан Оғли чапрас яғачқа миқлиниш үчүн тутуп берилиду , — деди .
40026003	Алий роһанийлар вә хәлиқ ақсақаллири Қаяпа исимлиқ баш роһанийниң сарийида җәм болушти .
40026004	Улар һәзрити Әйсани һейлә билән тутуп уҗуқтуруш үчүн мәслиһәт қилишти .
40026005	Бирақ улар : — Бу ишни һейт-айәм күнлири қилмайли . Болмиса хәлиқ арисида қалаймиқанчилиқ чиқиши мүмкин , — дейишти .
40026006	Һәзрити Әйса Бәйтания йезисида илгири мохо кесилигә гириптар болған Симунниң өйидә болғанда ,
40026007	униң йениға бир аял кирди . У аял ақ қаштешидин ясалған бир қутида наһайити қиммәтлик әтир елип кәлгән еди . Һәзрити Әйса дәстиханда олтарғанда , у аял әтирни Униң бешиға қуйди .
40026008	Шагиртлар буни көрүп хапа болушуп : — Немишкә бундақ исрапчилиқ қилисиз ?
40026009	Бу әтир җиқ пулға яратти . У сетилип пули кәмбәғәлләргә берилсә болатти , — дейишти .
40026010	Шагиртларниң нарази болғанлиғини билгән һәзрити Әйса уларға : — Бу аялни хиҗил қилип немә қилисиләр ? У Мән үчүн яхши иш қилди .
40026011	Кәмбәғәлләр дайим силәрниң араңларда , лекин Мән араңларда дайим болмаймән .
40026012	Бу аял бу әтирни Мени дәпнә қилинишқа тәйяр қилиш үчүн бәдинимгә қуйди .
40026013	Билип қоюңларки , бу Хуш Хәвәр дунияниң қәйиридә йәткүзүлсә , бу аял әслинип , униң қилған иши тилға елиниду , — деди .
40026014	Шу вақитта һәзрити Әйсаниң он икки шагиртидин Йәһуда Ишқарийот исимлиқ бири алий роһанийларниң алдиға берип :
40026015	— Әйсани тутуп бәрсәм , маңа немә берисиләр ? — деди . Улар униңға оттуз күмүч тәңгә бәрди .
40026016	Йәһуда шуниңдин етиварән һәзрити Әйсани тутуп бериш үчүн пурсәт издәшкә башлиди .
40026017	« Петир нан » һейтиниң биринчи күни шагиртлар һәзрити Әйсаниң йениға келишип : — « Өтүп кетиш » һейтиниң тамиғини қәйәрдә тәйярлишимизни халайсиз ? — дәп сориди .
40026018	Һәзрити Әйса уларға : — Йерусалимға кирип паланчиниң өйигә берип , униңға : « Устазимиз : Вақит-саатим йеқинлап қалди , « Өтүп кетиш » һейтини шагиртлирим билән бирликтә силәрниң өйдә өткүзәй , дәйду » , дәп ейтиңлар , — деди .
40026019	Шагиртлар һәзрити Әйсаниң буйруғиға бенаән « Өтүп кетиш » һейтиниң тамиғини шу йәрдә тәйярлашқа киришти .
40026020	Кәчқурун һәзрити Әйса он икки шагирти билән дәстиханда олтарди .
40026021	У тамақ йәветип : — Билип қоюңларки , араңларда бири Маңа сатқунлуқ қилиду , — деди .
40026022	Бу сөз уларни интайин қайғуға салди . Улар бир-бирләп : — Я Рәббим , мән әмәстимән ? — дәп сорашқа башлиди .
40026023	— Маңа сатқунлуқ қилғучи қолидики нанни тәхсигә Мән билән биллә чилиған кишидур .
40026024	Инсан Оғли Муқәддәс Язмиларда йезилғинидәк аләмдин өтиду . Лекин Униңға сатқунлуқ қилидиған кишиниң һалиға вай ! У адәм туғулмиған болсичу кашки ! — деди һәзрити Әйса .
40026025	Униңға сатқунлуқ қилмақчи болған Йәһуда : — Устаз , мән әмәстимән ? — дәп сориди . Һәзрити Әйса униңға : — Дәл сән , — деди .
40026026	Улар тамақ йейишиватқанда , һәзрити Әйса бир нанни қолиға елип , Худаға шүкүр ейтқандин кейин , уни уштуп , шагиртлириға бөлүп бәрди вә : — Елиңлар , йәңлар , бу Мениң теним , — деди .
40026027	Андин қолиға бир җам елип , Худаға шүкүр ейтқандин кейин , уни шагиртлириға сунуп : — Һәммиңлар буниңдин ичиңлар .
40026028	Бу Мениң нурғун адәмләрниң гуналириниң кәчүрүм қилиниши үчүн төкүлүп , Худаниң келишимини түзидиған қенимдур .
40026029	Шуни билип қоюңларки , Худа Атамниң Падишалиғида силәр билән бирликтә йеңичә шараптин ичмигичә , бундақ шарапни һәргиз ичмәймән , — деди .
40026030	Улар мәдһийә нахшисини ейтқандин кейин талаға чиқип , Зәйтун теғиға қарап кетишти .
40026031	Бу чағда һәзрити Әйса шагиртлириға : — Бүгүн кечә һәммиңлар Мениң бешимға келидиған ишлар сәвәвидин Мени ташлап кетисиләр , чүнки Муқәддәс Язмиларда Худа : « Қойчини уруп өлтүримән , Падидики қойлири терә-перәң болуп кетиду » , дегән .
40026032	Лекин Мән тирилгәндин кейин , Җәлилийәгә силәрдин бурун баримән , — деди .
40026033	Петрус Униңға : — Һәммиси Сизни ташлап кәтсиму , мән һәргиз ташлап кәтмәймән , — деди .
40026034	— Билип қойғинки , бүгүн кечә ғораз чиллаштин бурун , сән Мәндин үч қетим танисән , — деди һәзрити Әйса .
40026035	Бирақ Петрус : — Сиз билән биллә өлүшкә тоғра кәлсиму , Сиздин танмаймән , — деди . Қалған шагиртларму шундақ дейишти .
40026036	Кейин һәзрити Әйса шагиртлири билән биллә Гетсиманә дегән бир йәргә кәлди . У шагиртлириға : « Мән у яққа берип дуа-тилавәт қилип кәлгичә , мошу җайда олтирип туруңлар » , дәп
40026037	Петрусни , шундақла Зәбәдийниң икки оғли Яқуп вә Юһаннани биргә елип маңди . Бу вақитта һәзрити Әйсани ғәм бесип , көңли қаттиқ беарам болушқа башлиди .
40026038	У уларға : — Җеним чиқип кетидиғандәк ғәм-қайғуға патти . Силәр бу йәрдә қелип , Мән билән бирликтә һошияр туруңлар , — деди
40026039	вә сәл нерирақ берип , йәргә баш қоюп дуа қилип : — Әй Ата , мүмкин болса бу азап қәдиһини Мәндин жирақлаштурғайсән . Лекин бу иш Мениң әмәс , бәлки Сениң ирадәң бойичә болсун , — деди .
40026040	У шагиртлириниң йениға қайтип кәлгинидә , уларниң үгдәп қалғанлиғини көрүп , Петрусқа : — Мән билән биллә бирәр саатму һошияр туралмидиңларму ? !
40026041	Езиқтурулуштин сақлиниш үчүн , сәгәк туруп дуа қилиңлар , ирадә халайду , лекин тән аҗиздур , — деди .
40026042	Һәзрити Әйса иккинчи қетим берип , йәнә дуа қилип : — Әй Ата , әгәр Мән бу азап қәдиһини ичмигичә бу қәдәһ Мәндин жирақлаштурулмиса , ундақта Сениң ирадәң бойичә болсун , — деди .
40026043	У шагиртлириниң йениға қайтип кәлгинидә , уларниң йәнә үгдәп қалғанлиғини көрди . Чүнки улар көзлирини ачалмай қалған еди .
40026044	Шуниң билән һәзрити Әйса уларни ташлап үчинчи қетим берип , йәнә шу сөзләр билән дуа қилди .
40026045	Кейин шагиртларниң йениға келип : — Силәр техичә дәм елип ухлаватамсиләр ? Инсан Оғлиниң гунакарларниң қолиға тапшурулидиған вақит-саати йетип кәлди .
40026046	Қопуңлар , кетәйли , мана Маңа сатқунлуқ қилидиған киши кәпту ! — деди .
40026047	Һәзрити Әйсаниң сөзи аяқлашмастинла , он икки шагиртиниң бири болған Йәһуда кәлди . Униң йенида алий роһанийлар вә хәлиқ ақсақаллири тәрипидин әвәтилгән , қилич-тоқмақлар билән қуралланған зор бир топ адәм бар еди .
40026048	Һәзрити Әйсаға сатқунлуқ қилған Йәһуда уларға аллибурун : « Мән Кимни сөйсәм , һәзрити Әйса Шу . Силәр Уни тутуңлар » , дегән вә сөйүш арқилиқ бәлгү бәрмәкчи болған еди .
40026049	У удул һәзрити Әйсаниң алдиға берип : — Салам , Устаз , — дәп Уни сөйди .
40026050	Һәзрити Әйса униңға : — Бурадәр , қилидиғиниңни қил , — деди . Буниң билән һелиқи адәмләр йопурулуп келип , һәзрити Әйсаға қол селип , Уни тутқун қилди .
40026051	Һәзрити Әйсаниң йенидикиләрдин бири дәрһал қиличини суғуруп , баш роһанийниң чакириға урди . Қилич чакарниң қулиғиға тегип , уни шилип чүширивәтти .
40026052	Һәзрити Әйса униңға : — Қиличиңни қиниға сал , қилич көтәргәнләр қилич астида һалак болиду .
40026053	Яки Мени Худа Атамдин ярдәм алалмайду , дәп ойлап қалдиңму ? ! Халисам , У Маңа шу ан он икки түмәндин артуқ периштә әвәтиду .
40026054	Бирақ , әгәр Мән ундақ қилсам , Муқәддәс Язмилардики чоқум мошундақ болуши керәклиги тоғрисидики сөзләр қандақ әмәлгә ашсун ? — деди .
40026055	Андин һәзрити Әйса у адәмләргә қарап мундақ деди : — Силәр қилич-тоқмақларни көтирип Мени тутқили кәпсиләр , Мени қарақчи көрүватамсиләр ? Һәр күни мәркизий ибадәтхана һойлилирида олтирип тәлим берәттим . У чағда тутмидиңлар .
40026056	Амма бу ишларниң йүз бериши пәйғәмбәрләрниң Муқәддәс Язмиларда алдин-ала ейтқанлириниң әмәлгә ашурулуши болди . Бу чағда шагиртлириниң һәммиси Уни ташлап қечип кетишти .
40026057	Һәзрити Әйсани тутқун қилғанлар Уни баш роһаний Қаяпаниң алдиға елип беришти . Тәврат устазлири билән хәлиқ ақсақаллириму у йәрдә җәм болушқан еди .
40026058	Петрус һәзрити Әйсаға таки баш роһанийниң һойлисиғичә жирақтин әгишип барди вә ишниң нәтиҗисини көрүш үчүн ичкиригә кирип , қаравулларниң йенида олтарди .
40026059	Алий роһанийлар вә пүтүн алий кеңәшмә әзалири һәзрити Әйсани өлүм җазасиға мәһкүм қилиш үчүн , ялған испат издәтти .
40026060	Бир мунчә ялған гувачилар оттуриға чиққан болсиму , испат көрситип берәлмиди . Ахирда икки гувачи оттуриға чиқип :
40026061	— Бу адәм : « Мән Худаниң ибадәтханисини бузуп ташлап , үч күн ичидә қайта ясап чиқалаймән » дегән , — деди .
40026062	Баш роһаний орнидин туруп , һәзрити Әйсаға : — Қени , җавап бәрмәмсән ? Буларниң Сениң үстүңдин бәргән гувалиқлириға немә дәйсән ? — деди .
40026063	Лекин һәзрити Әйса лам-җим демиди . Баш роһаний Униңға : — Мәңгү һаят Худа алдида қәсәм қилишиңни буйруймән . Ейтқин , Худа Оғли Қутқазғучи-Мәсиһ Сәнму ? — деди .
40026064	Һәзрити Әйса мундақ җавап қайтурди : — Сизниң дегиниңиздәк . Лекин шуни билип қоюңки , буниңдин кейин силәр Инсан Оғлиниң қадир Худаниң оң йенида олтиридиғанлиғини вә көктики булутлар үстидә келидиғанлиғини көрисиләр .
40026065	Бу сөзни аңлиған баш роһаний тонлирини житип ташлап : — У Худаға күпүрлүк қилди . Әнди башқа һеч қандақ гувачиниң һаҗити қалмиди . Силәр Униң күпүрлүклирини аңлидиңлар .
40026066	Әнди буниңға немә дәйсиләр ? — деди . — Өлүм җазасиға тегишлик ! — дәп җавап қайтурушти улар .
40026067	Буниң билән улар һәзрити Әйсаниң йүзигә түкүрүп , Униңға мушт атти . Бәзилири Уни качатлап :
40026068	— Әй Мәсиһ , Пәйғәмбәр болсаң , ейтип баққина , Сени ким урди ? — дейишти .
40026069	Петрус ташқиридики һойлида олтиратти . Бир хизмәткар қиз униң йениға келип : — Сән җәлилийәлик Әйса билән бир едиңғу , — деди .
40026070	— Сениң немә дәватқанлиғиңни чүшәнмидим ! — дәп инкар қилди Петрус һәммисиниң алдида .
40026071	Андин Петрус дәрвазиниң алдиға чиқти . Уни көргән йәнә бир хизмәткар қиз у йәрдә турғанларға : — Бу адәм насирәлик Әйсаниң шериги еди , — деди .
40026072	Петрус қәсәм қилип : — Мән У Адәмни тонумаймән , — дәп йәнә инкар қилди .
40026073	У йәрдә турғанлар бир аздин кейин Петрусниң йениға келип : — Шүбһисизки , сән Әйсаниң шериклириниң бири . Тәләппузуңдин мана мән дәп чиқип туриду , — дейишти .
40026074	Петрус қәсәм қилип : — У Адәмни тонумаймән . Болмиса мени Худа урсун ! — деди . Дәл шу чағда ғораз чиллиди .
40026075	Петрус һәзрити Әйсаниң : « Ғораз чиллаштин бурун , сән Мәндин үч қетим танисән ! » дегән сөзини есигә елип , ташқириға чиқип қаттиқ жиғлап кәтти .
40027001	Таң етиши биләнла , пүтүн алий роһанийлар билән хәлиқ ақсақаллири мәслиһәтлишип , һәзрити Әйсани өлүмгә мәһкүм қилдуруш үчүн бағлап ,
40027002	һаким Пилатусқа тапшуруп бәрди .
40027003	Һәзрити Әйсаға сатқунлуқ қилған Йәһуда һәзрити Әйсаниң өлүмгә мәһкүм қилинғанлиғини көрүп , өз қилмишиға пушайман қилди вә алий роһанийлар билән ақсақалларға оттуз күмүч тәңгини қайтуруп берип :
40027004	— Мән бегуна бир җанға замин болуп гуна өткүздүм , — деди . — Бу сениң ишиң , бизниң немә каримиз ? — дейишти улар .
40027005	Йәһуда пулларни ибадәтханиниң ичигә чечивәтти вә у йәрдин чиқип , есилип өлүвалди .
40027006	Пулларни жиғивалған алий роһанийлар : — Қан төкүш үчүн төләнгән бу тәңгиләрни ибадәтханиниң ғәзнисигә қоюш һарам , — дейишти .
40027007	Улар өз ара мәслиһәтлишип , бу пуллар билән яқа жутлуқларға мазарлиқ қилиш үчүн , хумданчиниң бир парчә йерини сетивалди .
40027008	Шуниң үчүн бу йәр һазирғичә « Қанлиқ йәр » дәп атилип кәлмәктә .
40027009	Бу вақиә арқилиқ Йәрәмия пәйғәмбәр тәрипидин бурун ейтилған мону сөзләр әмәлгә ашурулди : « Улар исраил хәлқиниң Униң үчүн бәлгүлигән баһасини , Йәни оттуз күмүч тәңгини елишти
40027010	Вә Пәрвәрдигар маңа әмир қилғандәк , Хумданчиниң йерини сетивелишқа хәшләшти » .
40027011	Һәзрити Әйса һакимниң алдиға кәлтүрүлди . Һаким Униңдин : — Сән йәһудийларниң Падишасиму ? — дәп сориди . — Ейтқиниңиздәк , — деди һәзрити Әйса .
40027012	Алий роһанийлар вә ақсақаллар Униң үстидин әризә-шикайәт қилғанда , У бир еғизму җавап бәрмиди .
40027013	Буниң билән Пилатус Униңға : — Сениң үстүңдин қилинған шунчә көп шикайәтләрни аңлимайватамсән ? — деди .
40027014	Бирақ һәзрити Әйса уларниң биригиму җавап бәрмиди . Һаким буниңға интайин һәйран қалди .
40027015	Һәр қетимлиқ « Өтүп кетиш » һейтида , һаким адити бойичә халайиқ тәләп қилған бир мәһбусни қоюп берәтти .
40027016	Әйни вақитта Бараббас исимлиқ нами чиққан бир мәһбус зинданда еди .
40027017	Хәлиқ бир йәргә җәм болғанда , Пилатус улардин : — Силәр үчүн кимни қоюп беришимни тәләп қилисиләр ? Бараббасниму яки Мәсиһ дәп аталған Әйсаниму ? — дәп сориди .
40027018	Пилатус алий роһанийлар вә ақсақалларниң һәзрити Әйсаға көрәлмәслик қилип Уни өзигә тапшуруп бәргәнлигини биләтти .
40027019	Пилатус сорақ минбиридә олтарғанда , аяли униңға : — У бегуна Адәмгә тәгмәң . У түнүгүн кечә чүшүмгә кирип , көп азапландим , — дәп хәвәр әвәтти .
40027020	Алий роһанийлар вә ақсақаллар болса хәлиқни күшкүртүп , һаким Пилатустин Бараббасни қоюп беришни вә һәзрити Әйсани өлүмгә мәһкүм қилишни тәләп қилдурди .
40027021	Һаким улардин йәнә : — Силәр үчүн бу иккисиниң қайсисини қоюп беришимни тәләп қилисиләр ? — дәп сориди . — Бараббасни , — дейишти улар .
40027022	— Ундақ болса , Мәсиһ дәп аталған Әйсани қандақ бир тәрәп қилай ? — деди Пилатус . Һәммиси бир еғиздин : — Уни чапрас яғачқа миқлитиң ! — дейишти .
40027023	Пилатус : — Немишкә ? У зади немә җинайәт өткүзүпту ? — дәп сориди . Бирақ улар техиму қаттиқ вақиришип : — Уни чапрас яғачқа миқлитиң ! — дәп турувелишти .
40027024	Пилатус йәнә сөзләшниң әһмийәтсиз екәнлигини , болмиса қалаймиқанчилиқ чиқидиғанлиғини көрүп , су елип , көпчиликниң алдида қолини жуйғач : — Бу Адәмниң қениға мән җавапкәр әмәс , бу ишқа өзәңлар җавапкәр болуңлар ! — деди .
40027025	Пүтүн хәлиқ бир еғиздин : — Униң қениниң җавапкәрлиги бизниң вә балилиримизниң үстидә болсун ! — дейишти .
40027026	Буниң билән Пилатус Бараббасни уларға чиқирип бәрди . Һәзрити Әйсани болса қамчилатқандин кейин , чапрас яғачқа миқлаш үчүн ләшкәрлиригә тапшурди .
40027027	Кейин ләшкәрләр һәзрити Әйсани һаким ордисиға елип кирип , пүтүн ләшкәрләр топини бу йәргә жиғди .
40027028	Улар һәзрити Әйсани ялиңачлап , учисиға шаһанә сөсүн рәңлик тон кийдүрүшти .
40027029	Тикән шахлирини өрүп бир таҗа ясап , бешиға кийдүрди вә оң қолиға бир қомучни тутқузди . Андин Униң алдиға тизлинип : « Яшисун йәһудийларниң Падишаси ! » дәп мәсқирә қилишти .
40027030	Униңға түкүрүшти , қомучни елип Униң бешиға урушти .
40027031	Уни мана шундақ мәсқирә қилғандин кейин , тонни салдуруп , учисиға өз кийимлирини кийдүрди вә чапрас яғачқа миқлаш үчүн елип меңишти .
40027032	Улар ташқириға чиққинида , Кирини шәһирилик Симун исимлиқ бир кишини учритип , һәзрити Әйса көтирип маңған чапрас яғачни униңға мәҗбурий көтәргүзди .
40027033	Улар Голгота , йәни « Баш сүйәк » дегән йәргә кәлгәндә ,
40027034	һәзрити Әйсаға ичиш үчүн дора арилаштурулған шарап бәрди , лекин һәзрити Әйса уни тетип көрүп , ичкили унимиди .
40027035	Ләшкәрләр һәзрити Әйсани чапрас яғачқа миқлиғандин кейин , чәк ташлишип кийимлирини бөлүшүвалди .
40027036	Андин кейин у йәрдә олтирип новәтчилик қилди .
40027037	Улар һәзрити Әйсаниң бешиниң жуқури тәрипигә « Бу йәһудийларниң Падишаси Әйса » дәп йезилған бир гуна тахтисини асти .
40027038	Һәзрити Әйсадин башқа икки қарақчиму чапрас яғачқа миқланған болуп , бири униң оң йенидики , йәнә бири сол йенидики чапрас яғачта еди .
40027039	У йәрдин өткәнләр башлирини чайқишип , һәзрити Әйсани һақарәтләп :
40027040	— Қени , Сән ибадәтханини бузуп ташлап , үч күндә қайтидин ясап чиқидиған Адәм едиңғу ? Әнди Өзәңни қутқузғина ! Худа Оғли болсаң , чапрас яғачтин чүшүп баққин ! — дейишти .
40027041	Алий роһанийлар , Тәврат устазлири вә ақсақалларму Уни шундақ мәсқирә қилип :
40027042	— Башқиларни қутқузуптикән , Өзини қутқузалмиди , исраилларниң Падишасимиш техи ! Әнди чапрас яғачтин чүшүп бақсунчу , андин Униңға ишинәйли .
40027043	У Худаға ишинәтти , Худа Уни әзизлисә , қутқузуп бақмисунму ! Чүнки У : « Мән Худа Оғли » дегән еди , — дейишти .
40027044	Һәзрити Әйса билән биллә чапрас яғачқа миқланған қарақчиларму Уни шундақ һақарәтләшти .
40027045	Чүш вақти саат он иккидин саат үчкичә пүтүн зиминни қараңғулуқ басти .
40027046	Саат үчләрдә һәзрити Әйса жуқури аваз билән : « Ели , Ели , ләма шәвақтани ? » йәни « Худайим , Худайим , Мени немишкә ташлавәттиң ? » дәп вақириди .
40027047	У йәрдә турғанларниң бәзилири буни хата аңлап : — Бу адәм Илияс пәйғәмбәргә мураҗиәт қиливатиду , — дейишти .
40027048	Уларниң ичидин бири дәрһал жүгрәп берип , бир парчә латини әкәлди . Андин уни әрзән үзүм шаравиға чилап , қомучниң учиға бағлап , һәзрити Әйсаға ичкүзмәкчи болди .
40027049	Башқилар : — Тохтап туруңлар , қарап бақайли , Илияс пәйғәмбәр келип Уни қутқузуп қалармикин ? — дейишти .
40027050	Һәзрити Әйса қаттиқ аваз билән йәнә бир вақиридидә , җан бәрди .
40027051	Шу вақитта мәркизий ибадәтханидики пәрдә жуқуридин төвәнгә икки парчигә бөлүнүп житилди . Зимин силкинип , ташлар йерилип ,
40027052	қәбирләр ечилди . Һәзрити Әйса тирилгәндин кейин , бурун аләмдин өткән бир мунчә садақәтмән адәмләр тирилди .
40027053	Улар қәбирлиридин чиқти вә муқәддәс шәһәр Йерусалимға кирип , у йәрдә нурғун кишиләргә көрүнди .
40027054	Һәзрити Әйсани күзәт қиливатқан йүз беши вә ләшкәрләр зиминниң силкиниши вә башқа һадисиләрни көрүп , интайин қорқушқан һалда : — У һәқиқәтән Худа Оғли екән ! — дейишти .
40027055	У йәрдә йәнә вақиәни жирақтин көрүп турған бир мунчә аялларму бар еди . Улар һәзрити Әйсаға хизмәт қилиш үчүн , Җәлилийә өлкисидин Униңға әгишип кәлгән еди .
40027056	Уларниң арисида мәҗдәллик Мәрийәм , Яқуп билән Йүсүпниң аниси Мәрийәм , Зәбәдийниң оғуллириниң анисиму бар еди .
40027057	Күн петишқа йеқин араматиялиқ Йүсүп исимлиқ бир бай кәлди . Уму һәзрити Әйсаниң шагиртлиридин еди .
40027058	У һаким Пилатусниң алдиға берип , һәзрити Әйсаниң җәсидини тәләп қилди . Пилатус җәсәтни униңға беришкә әмир қилди .
40027059	Йүсүп җәсәтни елип , пакиз кәндир рәхт билән орап кепинлиди
40027060	вә уни өзи үчүн қияда ойдурған йеңи қәбиргә қойди . Андин қәбирниң ағзиға йоған бир қорам ташни домилитип қоюп кетип қалди .
40027061	Мәҗдәллик Мәрийәм билән йәнә бир Мәрийәм болса у йәрдә , қәбирниң удулида олтиришти .
40027062	Дәм елиш күниниң һарписи өткән еди . Униң әтиси алий роһанийлар билән пәрисийләр һаким Пилатусниң алдида җәм болушуп :
40027063	— Җанаплири , Әйсаниң һаят вақтида : « Мән өлүп үчинчи күни тирилимән » , дегини есимиздә .
40027064	Шуниң үчүн қәбирни үчинчи күнигичә қоғдаш үчүн әмир бәргәйсиз . Ундақ қилмиғанда , шагиртлири келип җәсәтни оғрилап кетип , хәлиққә : « У өлүмдин тирилди » , дейиши мүмкин . У ялғанчилиқ алдинқисидинму бетәр болиду , — дейишти .
40027065	Пилатус уларға : — Қоғдиғучи ләшкәр елип берип , қәбирни қурбиңларниң йетишичә қоғдаңлар , — деди .
40027066	Улар ләшкәрләр билән биллә берип , ташни печәтләп , қәбирни муһапизәт астиға алди .
40028001	Дәм елиш күни өтүп йәкшәнбә күни таң сүзүлгәндә , мәҗдәллик Мәрийәм билән йәнә бир Мәрийәм қәбирни йоқлап барди .
40028002	Туюқсиз қаттиқ йәр тәврәп кәтти , чүнки Рәбниң периштәлиридин бири асмандин чүшүп , қәбиргә берип , ташни бир янға домилитип , үстидә олтарған еди .
40028003	Периштәниң қияпити чақмақтәк , кийимлири қардәк аппақ еди .
40028004	Қоғдиғучилар униңдин қорқуп титришип , өлүктәк қетипла қалди .
40028005	Периштә аялларға мундақ деди : — Қорқмаңлар ! Силәрниң чапрас яғачқа миқланған һәзрити Әйсани издәйдиғанлиғиңларни билимән .
40028006	У бу йәрдә әмәс ; У Өзи ейтқандәк тирилди . Келиңлар , У ятқан җайни көрүңлар .
40028007	Дәрһал берип Униң шагиртлириға : « Һәзрити Әйса өлүмдин тирилипту . Җәлилийәгә силәрдин авал баридикән , Уни шу йәрдә көридикәнсиләр » , дәңлар . Мана мән силәргә ейтип бәрдим .
40028008	Аяллар бир тәрәптин қорқса , йәнә бир тәрәптин зор хошаллиқ ичидә қәбирдин дәрһал кетип , жүгригән пети һәзрити Әйсаниң шагиртлириға хәвәр беришкә кетишти .
40028009	Тосаттин һәзрити Әйса уларниң алдиға чиқип : — Салам силәргә ! — деди . Уларму алдиға берип , һәзрити Әйсаниң путиға есилип , Униңға сәҗдә қилди .
40028010	Шу чағда һәзрити Әйса уларға : — Қорқмаңлар ! Берип қериндашлиримға хәвәр қилиңлар . Җәлилийәгә барсун , Мени шу йәрдә көриду , — деди .
40028011	Аяллар техи йолда кетиватқанда , қәбир қоғдиғучиларниң бәзилири шәһәргә кирип , болған вақиәләрниң һәммисини алий роһанийларға хәвәр қилди .
40028012	Алий роһанийлар ақсақаллар билән бир йәргә жиғилип мәслиһәтләшкәндин кейин , ләшкәрләргә зор миқдарда пул берип :
40028013	— Силәр : « Әйсаниң шагиртлири кечиси келип , биз ухлаватқанда , Униң җәсидини оғрилап әкетипту » , дәңлар .
40028014	Әгәр бу хәвәр һакимниң қулиғиға йетип қалса , биз ариға чүшүп , силәргә гәп кәлтүрмәймиз , — деди .
40028015	Шундақ қилип , ләшкәрләр пулни алди вә уларниң дегини бойичә қилди . Бу ялған гәп-сөз бүгүнгичә йәһудийлар арисида тарқилип кәлмәктә .
40028016	Он бир шагирт һәзрити Әйса уларға ейтқан Җәлилийәдики таққа чиқишти .
40028017	Улар һәзрити Әйсани көргинидә , Униңға сәҗдә қилишти , лекин бәзилири гуман ичидә еди .
40028018	Һәзрити Әйса уларниң йениға келип , мундақ деди : — Асманда вә йәр йүзидә пүтүн һоқуқ Маңа берилди .
40028019	Шуниң үчүн берип пүткүл милләтләрни Мениң шагиртлирим қилип йетиштүрүңлар . Уларни Худа Ата , Униң Оғли вә Муқәддәс Роһниң нами билән чөмүлдүрүп ,
40028020	уларға Мән силәргә буйруған барлиқ әмирләргә әмәл қилишни үгитиңлар . Мән һәқиқәтәнму заман ахириғичә һәр дайим силәр билән биллә болимән .
41001001	Худа Оғли Әйса Мәсиһ тоғрисидики Хуш Хәвәр мундақ башлиниду :
41001002	Йәшая пәйғәмбәрниң Язмисида Худаниң мону сөзлири хатириләнгән : « Мана алдиңда әлчимни әвәтимән . У Сениң йолуңни алдин-ала тәйярлайду » .
41001003	У болса « Баяванда : ‹ Униң йоллирини түз қилиңлар ! › » дәп җар салидиған кишидур .
41001004	Дәрвәқә , чөмүлдүргүчи Йәһия чөл-баяванда пәйда болуп , кишиләргә : — Яман йоллириңлардин йенип , товва қилиңлар ! Товва қилғанлиғиңларни билдүрүш үчүн чөмүлдүрүшни қобул қилиңлар . Шундақ қилғанда , Худа силәрни кәчүрүм қилиду ! — дәп җакалиди .
41001005	Кишиләр Йерусалим шәһиридин , җүмлидин пүтүн Йәһудийә өлкисидин униң алдиға келишип , гуналирини иқрар қилишти вә униң өзлирини Иордан дәриясида чөмүлдүрүшини қобул қилишти .
41001006	Йәһия пәйғәмбәр төгә жуңидин кийим кийгән , белигә көн тасма бағлиған еди . Йәйдиғини чекәткә билән явайи һәрә һәсили еди .
41001007	У мундақ дәп җакалатти : — Мәндин кейин техиму қудрәтлик Бири келиду . Мән һәтта иңишип Униң айиғиниң жиплирини йешишкиму лайиқ әмәсмән !
41001008	Мән силәрни суғила чөмүлдүримән , лекин У силәрни Муқәддәс Роһқа чөмдүриду .
41001009	Шу күнләрдә һәзрити Әйса Җәлилийә өлкисиниң Насирә шәһиридин келип , Йәһия пәйғәмбәр тәрипидин Иордан дәриясида чөмүлдүрүлди .
41001010	У судин чиқипла , асманниң ечилип , Муқәддәс Роһниң кәптәр һалитидә асмандин чүшүп , Өз үстигә қонуватқанлиғини көрди .
41001011	Андин асмандин Худаниң : « Сән Мениң сөйүмлүк Оғлум , Мән Сәндин хурсәнмән ! » дегән авази аңланди .
41001012	Муқәддәс Роһ һәзрити Әйсани шу ан чөл-баяванға елип кәлди .
41001013	У чөлдә қириқ күн туруп , шәйтан тәрипидин синалди . У явайи һайванатлар яшайдиған йәрдә болған шу җәриянда периштәләр Униң хизмитидә болди .
41001014	Йәһия пәйғәмбәр тутқун қилинғандин кейин , һәзрити Әйса Җәлилийә өлкисиниң һәр қайси җайлириға берип :
41001015	« Вақит-саат йетип кәлди . Худаниң Падишалиғи намайән болуш алдида туриду ! Шуңа товва қилиңлар , Хуш Хәвәргә ишиниңлар ! » дәп Худаниң Хуш Хәвирини җакалашқа башлиди .
41001016	Бир күни һәзрити Әйса Җәлилийә көли бойида кетиветип , Симун билән иниси Әндәрни көрди . Улар белиқчи болуп , көлгә тор селивататти .
41001017	Һәзрити Әйса уларға : — Маңа әгишиңлар , Мән силәрни белиқ тутушниң орниға Маңа адәм тутидиған қилимән , — деди .
41001018	Улар шу ан белиқ торлирини ташлап , һәзрити Әйса билән маңди .
41001019	Көл бойида бир аз маңғандин кейин , һәзрити Әйса Зәбәдийниң оғуллири Яқуп билән Юһаннани көрди . Улар кемидә торлирини оңшавататти .
41001020	Һәзрити Әйса дәрһал уларни шагиртлиққа чақирди . Улар атиси Зәбәдийни ялланған ишчилар билән биллә кемидә қалдуруп , өзлири һәзрити Әйса билән маңди .
41001021	Улар Кәпәрнаһум шәһиригә кирди . Дәм елиш күни һәзрити Әйса ибадәтханиға кирип , тәлим беришкә башлиди .
41001022	Халайиқ Униң тәлимлиригә һәйран қелишти . Чүнки һәзрити Әйсаниң тәлимати Тәврат устазлириниңкидин пәриқләнгән болуп , У Худадин кәлгән алаһидә һоқуқ билән тәлим бәрди .
41001023	Ибадәтханида җин чаплашқан бир киши бар еди . Дәл шу чағда у :
41001024	— Әй насирәлик Әйса , биз билән кариң болмисун ! Бизни йоқатмақчимусән ? Мән Сениң Кимлигиңни билимән . Сән Худаниң әвәткән Муқәддисисән ! — дәп вақирап кәтти .
41001025	Һәзрити Әйса уни сөзлитиватқан җинға буйруқ қилип : — Ағзиңни жум , бу адәмниң тенидин чиқ ! — деди .
41001026	Җин һелиқи адәмниң бәдинини қаттиқ тартиштурди вә пәрият көтәргиничә униң тенидин чиқип кәтти .
41001027	Буниңдин һәйран болған көпчилик бир-биригә : — Бу қандақ иш ? Бу йеңила бир тәлимғу ! У дәрвәқә җинларға буйруқ қилиш һоқуқиға егә екән ! Уларму Униң сөзигә бойсунидикән , — дейишти .
41001028	Буниң билән һәзрити Әйса тоғрисидики хәвәрләр тезликтә пүтүн Җәлилийә өлкисигә тарқалди .
41001029	Һәзрити Әйса ибадәтханидин чиқипла , Симун вә Әндәр билән биллә уларниң өйигә барди . Яқуп вә Юһаннаму улар билән биргә барди .
41001030	Симунниң қейинаниси қизитма ичидә ятатти . Униң әһвали һәзрити Әйсаға дәрһал мәлум қилинди .
41001031	Һәзрити Әйса бемарниң қешиға кирип , қолидин тутуп йөләп , өрә турғузди . Аялниң қизитмиси дәрһал йенип , уларни күтүшкә башлиди .
41001032	Кәчқурун күн патқанда , кишиләр барлиқ бемарларни вә җин чаплашқанларни һәзрити Әйсаниң алдиға елип келишти .
41001033	Пүтүн шәһәрдикиләр ишик алдиға топлашқан еди .
41001034	Һәзрити Әйса һәр хил кесәлләргә гириптар болған нурғун кишиләрни сақайтти . Нурғун кишиләрниң тенидики җинларни һайдап , җинларниң Өзи һәққидә еғиз ечишиға йол қоймиди . Чүнки җинлар һәзрити Әйсаниң Ким екәнлигини билишәтти .
41001035	Әтиси әтигән таң техи сүзүлмәстинла , һәзрити Әйса орнидин туруп , шәһәр сиртидики хали бир йәргә берип , дуа-тилавәт қилди .
41001036	Симун билән униң һәмралири һәзрити Әйсани издәп чиқип ,
41001037	Уни тапқанда : — Һәммиси Сизни издишиватиду ! — дейишти .
41001038	Бирақ һәзрити Әйса уларға : — Йеқин әтраптики йезиларғиму бармисақ болмайду . У йәрдиму Худаниң сөзини йәткүзүшүм керәк . Чүнки Мән мошу иш билән кәлдим , — деди .
41001039	Шундақ қилип , һәзрити Әйса Җәлилийә өлкисиниң һәммә йеригә берип , ибадәтханиларда тәлим бәрди һәм кишиләрниң тенидики җинларни һайдиди .
41001040	Мохо кесилигә гириптар болған бир киши һәзрити Әйсаниң алдиға келип , тизлинип туруп : — Тәхсир , әгәр халисиңиз , мени кесилимдин сақайтип пак қилғайсиз ! — дәп ялвурди .
41001041	Ичи ағриған һәзрити Әйса қолини униңға тәккүзүп туруп : — Халаймән , пак болғин ! — девиди ,
41001042	у адәм шу ан мохо кесилидин сақийип , пак-пакиз болди .
41001043	Һәзрити Әйса униңға : — Һазир бу ишни һеч кимгә ейтма , лекин удул мәркизий ибадәтханиға берип , роһанийға өзәңниң сақайғанлиғиңни көрсәт . Андин буни башқиларға испатлаш үчүн , Муса пәйғәмбәрниң әмри бойичә мохо кесилидин сақайғанлар қилишқа тегишлик қурванлиқни қил , — дәп уни қаттиқ агаһландуруп йолға салди .
41001044	
41001045	Бирақ у адәм чиқип , бу ишни һәммә йәргә йейивәтти . Нәтиҗидә халайиқниң Өзиниң әтрапиға топлинивалмаслиғи үчүн , һәзрити Әйса һеч қандақ шәһәргә ашкарә баралмай , шәһәр сиртидики хали җайларда турушқа мәҗбур болди . Шундақтиму һәр йәрдин кәлгән хәлиқ Уни йәнила издәп турди .
41002001	Бир нәччә күндин кейин , һәзрити Әйса Кәпәрнаһумдики бурун турған өйгә йәнә кәлди . Униң кәлгәнлиги тоғрисидики хәвәр тарқилиш биләнла ,
41002002	у йәргә шунчилик көп адәм жиғилдики , һәтта ишик алдидиму пут қойғидәк йәр қалмиған еди . Һәзрити Әйса уларға Худаниң сөзини йәткүзүвататти .
41002003	Шу чағда Униң йениға паләч бир адәмни төрт киши көтирип елип кәлди .
41002004	Улар адәмниң толилиғидин һәзрити Әйсаниң йениға баралмай , У тәлим бериватқан өйниң өгүзини тешип , бемарни ятқан орун-көрписи билән һәзрити Әйсаниң алдиға чүшәрди .
41002005	Уларниң ишәнчини көргән һәзрити Әйса һелиқи паләчкә : — Оғлум , сениң гуналириң кәчүрүм қилинди , — деди .
41002006	У йәрдә олтарған бәзи Тәврат устазлири көңлидә :
41002007	« Бу адәм немә үчүн мундақ дәйду ? Бу күпүрлүкқу ! Худадин башқа һеч кимниң гуналарни кәчүрүм қилиш һоқуқи йоққу ! » дейишти .
41002008	Уларниң немә ойлаватқанлиғини шу ан билгән һәзрити Әйса уларға мундақ деди : — Силәр буни немә үчүн күпүрлүк дәйсиләр ?
41002009	« Гуналириң кәчүрүм қилинди ! » дейиш асанму яки « Орнуңдин тур , орун-көрпәңни жиғиштуруп маң ! » дейишму ? Әлвәттә , ейтмақ асан , қилмақ тәс .
41002010	Амма һазир Инсан Оғлиниң йәр йүзидә гуналарни кәчүрүм қилиш һоқуқиға егә екәнлигини испатлап берәй , — деди . Андин паләч кесәлгә :
41002011	— Орнуңдин тур , орун-көрпәңни жиғиштуруп өйүңгә қайт ! — дәп буйриди .
41002012	Һелиқи адәм орнидин дәс туруп , орун-көрписини жиғиштурди вә һәммисиниң көз алдида өйдин чиқип кәтти . Һәйран қалған халайиқ Худани мәдһийилишип : — Бундақ ишни әзәлдин көрүп бақмиған едуқ , — дейишти .
41002013	Һәзрити Әйса йәнә көл бойиға қарап маңди . Нурғун кишиләр Униң әтрапиға топлишивалди . Һәзрити Әйса уларға тәлим бәрди .
41002014	Һәзрити Әйса йолдин өтүп кетиветип , баҗ жиғидиған җайда олтарған Алфайниң оғли Лавийни көрүп , униңға : — Маңа әгәшкин , — деди . Лавий орнидин туруп , Униңға әгәшти .
41002015	Кейин һәзрити Әйса Лавийниң өйидә меһмандарчилиқта болуватқанда , тәклип қилинған нурғун баҗгирлар вә шулардәк гунакар , дәп қаралған бир қисим кишиләрму һәзрити Әйса вә шагиртлири билән һәмдәстихан болди . Һәзрити Әйсаға әгәшкәнләр ичидә гунакар дәп қаралған бундақ кишиләр хелә көп еди .
41002016	Пәрисий диний еқимидики бәзи Тәврат устазлири Униң гунакар дәп қаралғанлар вә баҗгирлар билән бир дәстиханда олтарғанлиғини көрүп , шагиртлириға : — Униң баҗгир вә гунакарлар билән бир дәстиханда олтарғини қандақ гәп ? ! — дейишти .
41002017	Буни аңлиған һәзрити Әйса уларға : — Сағлам адәм әмәс , бәлки кесәл адәм тевипқа муһтаҗдур . Мән өзлирини дурус һесаплайдиғанларни әмәс , бәлки өзлириниң гуналирини тонуйдиғанларни чақирғили кәлдим , — деди .
41002018	Йәһия пәйғәмбәрниң шагиртлири билән пәрисийләр роза тутатти . Бәзи кишиләр һәзрити Әйсаниң алдиға келип : — Йәһия пәйғәмбәрниң шагиртлири вә пәрисийләр роза тутиду , Сизниң шагиртлириңиз немишкә тутмайду ? — дәп сорашти .
41002019	Һәзрити Әйса җававән мундақ деди : — Тойи болуватқан жигит техи той зияпитидә турған чағда , меһманлар һәсрәт чекиватқан адәмләрдәк роза тутса қандақ болғини ? ! Әлвәттә болмайду !
41002020	Амма жигитниң улардин елип кетилидиған күни келиду , әйнә шу чағда улар қайғу-һәсрәт чәккинидин роза тутиду .
41002021	Һеч ким кона көйнәккә киришип кетидиған йеңи рәхттин ямақ салмайду . Ундақ қилса , кийим жуюлғанда йеңи ямақ киришип , кийимни житип ташлайду . Нәтиҗидә житиқ техиму йоғирип кетиду .
41002022	Шуниңдәк , һеч ким йеңи шарапни кона тулумға қачилимайду . Әгәр ундақ қилса , йеңи шарапниң көпүши билән тулум йерилидудә , шарапму , тулумму кардин чиқиду . Шуниң үчүн йеңи шарапни йеңи тулумларға қачилаш керәк .
41002023	Бир дәм елиш күни һәзрити Әйса буғдайлиқтин өтүп кетивататти , биллә кетиватқан шагиртлири башақларни үзүвелип , йейишкә башлиди .
41002024	Пәрисийләр һәзрити Әйсаға : — Шагиртлириңиз немишкә дәм елиш күни чәкләнгән ишни қилиду , — дейишти .
41002025	Һәзрити Әйса уларға : — Падиша Давут вә униң һәмралириниң ач вә муһтаҗлиқта қалғанда қандақ қилғанлиғини Муқәддәс Язмилардин оқумиғанму ?
41002026	Баш роһаний Авиятарниң вақтида падиша Давут ибадәтханидики муқәддәс җайға кирип , Худаға аталған нанларни роһанийдин сорап йегән һәм һәмралириғиму бәргән . Һалбуки , бу нанларни роһанийлардин башқа һәр қандақ кишиниң йейиши Тәврат қануниға хилап еди , — деди .
41002027	Һәзрити Әйса уларға йәнә : — Инсан дәм елиш күни үчүн әмәс , дәм елиш күни инсан үчүн яритилди .
41002028	Шуниң үчүн Мән Инсан Оғли дәм елиш күниниңму Егисидурмән , — деди .
41003001	Һәзрити Әйса йәнә ибадәтханиға кирди . Ибадәтханида бир қоли қуруп кәткән бир адәм бар еди .
41003002	Бәзиләр һәзрити Әйсаниң үстидин әризә қилиш үчүн банә издәш мәхситидә Униң дәм елиш күниму кесәл сақайтидиған яки сақайтмайдиғанлиғини пайлап жүрүшәтти .
41003003	Һәзрити Әйса қоли қуруп кәткән кесәлгә : — Орнуңдин туруп , алдиға чиқ ! — деди .
41003004	Андин ибадәтханидикиләрдин : — Қандақ қилиш Тәврат қануниға уйғун ? Дәм елиш күни яхшилиқ қилишму яки яманлиқ қилишму ? Җанни қутқузушму яки һалак қилишму ? — дәп сориди . Улар зуван сүрүшмиди .
41003005	Һәзрити Әйса әтрапидикиләргә ғәзәп билән көз жүгәртти . Уларниң тәрсалиғи Уни ечиндурған еди . Андин кейин У һелиқи кишигә : — Қолуңни узарт ! — деди . У адәм қолини узитиши биләнла қоли әслигә кәлди .
41003006	Буниң билән пәрисийләр ташқириға чиқип , һәзрити Әйсани қандақ қилип йоқитиш һәққидә Һирод падишаниң тәрәпдарлири билән мәслиһәтлишишкә башлиди .
41003007	Һәзрити Әйса шагиртлири билән биллә у йәрдин айрилип көл бойиға кәтти , Җәлилийә өлкисидин нурғун халайиқ Униңға әгишип барди .
41003008	Униң қилған ишлирини аңлиған йәнә нурғун халайиқ Йерусалим шәһири , пүтүн Йәһудийә өлкиси , Идумея өлкиси , Иордан дәриясиниң қарши тәрипи , Тир вә Сидон шәһәрлириниң әтрапидики җайлардин сәлдәк еқип , Униң алдиға келишти .
41003009	Һәзрити Әйса халайиқниң арисида қистилип қалмаслиқ үчүн , шагиртлириға кичик бир кемә тәйярлап қоюшни буйриди .
41003010	Чүнки У нурғун бемарларни сақайтқачқа , һәр хил кесәлликләргә гириптар болғанларниң һәммиси Униң учисини силавелиш үчүн қистишип келишкән еди .
41003011	Қачанла болмисун , җин чаплишивалғанлар һәзрити Әйсани көрсә , Униң айиғиға баш қоюп : « Сән Худа Оғлисән ! » дәп вақиришатти .
41003012	Лекин һәзрити Әйса уларға Өзиниң Ким екәнлигини ашкарилимаслиқни қаттиқ җекиләтти .
41003013	Һәзрити Әйса бир таққа чиқип , Өзи халиған кишиләрни йениға чақирди . Чақирғанлар Униң йениға келишти .
41003014	Һәзрити Әйса улардин он икки кишини әлчи дәп атап , уларни Өзи билән биллә болуш , Худаниң сөзини йәткүзүш
41003015	вә җинларни һайдаш һоқуқиға егә қилиш үчүн таллиди .
41003016	Бу он икки киши : Симун ( һәзрити Әйса уни Петрус дәпму атиған ) ,
41003017	Зәбәдийниң оғли Яқуп вә униң қериндиши Юһанна ( һәзрити Әйса уларни « Бени рәгәш » , йәни « Гүлдүрмома оғуллири » дәпму атиған ) ,
41003018	Әндәр , Филип , Бартоломай , Мәтта , Томас , Һалпайниң оғли Яқуп , Тадай , вәтәнпәрвәр дәп аталған Симун
41003019	вә һәзрити Әйсаға сатқунлуқ қилидиған Йәһуда Ишқарийотлардин ибарәт .
41003020	Һәзрити Әйса өйгә қайтип кәлгәндин кейин , у йәргә йәнә шунчә нурғун халайиқ топландики , һәзрити Әйса билән шагиртлириниң ғизалинишқиму чолиси тәгмиди .
41003021	Һәзрити Әйсаниң аилисидикиләр буни аңлап , Уни қайтуруп кәлгили беришти . Чүнки улар Уни « Әқилдин езипту » , дәп ойлашқан еди .
41003022	Йерусалимдин кәлгән Тәврат устазлири болса « Униңға шәйтан чаплишивапту » , « У җинларни уларниң башлиғи болған шәйтанға тайинип һайдайдикән » , дейишәтти .
41003023	Шуниң үчүн һәзрити Әйса Тәврат устазлирини йениға чақирип , уларға тәмсилләр билән мундақ деди : — Шәйтан шәйтанни қандақму қоғлисун ?
41003024	Әгәр бир дөләттикиләр икки груһқа бөлүнүп соқушса , у дөләт пут тирәп туралмайду .
41003025	Бир аилидикиләр өз ара җедәл-маҗра қилишса , у аилә вәйран болуштин сақлиналмайду .
41003026	Шуниңға охшаш , шәйтанму өз-өзигә қарши чиқип , өз башқурушида болған җинлар билән соқушса , уму пут тирәп туралмайду , җәзмән һалак болиду .
41003027	Һеч ким қавул адәмниң өйигә кирип , униң мелини булап кетәлмәйду . Пәқәт шу қавул адәмни бағлалиғанларла униң өйини булаң-талаң қилалайду .
41003028	Билип қоюңларки , инсанларниң өткүзгән гунайи вә қилған күпүрлүклириниң һәммисини кәчүрүшкә болиду .
41003029	Лекин Муқәддәс Роһқа күпүрлүк қилған адәм һәргиз кәчүрүм қилинмайду , чүнки у адәм мәңгү кәчүрүм қилинмайдиған гуна қилған болиду .
41003030	Һәзрити Әйса бу сөзләрни бәзиләрниң « Униңға җин чаплишипту » дегинигә қарита ейтқан еди .
41003031	Шу чағда һәзрити Әйсаниң аниси билән инилири кәлди . Улар ташқирида туруп , Уни чақиришқа адәм киргүзди .
41003032	Һәзрити Әйсаниң әтрапида олтарған җамаәттин бәзилири : — Аниңиз , инилириңиз { вә сиңиллириңиз } сизни сиртта чақириватиду , — дейишти .
41003033	Һәзрити Әйса буниңға җававән : — Кимләр Мениң анам вә инилирим ? — деди .
41003034	Андин У чөрисидә олтарғанларға қарап мундақ деди : — Мана булар Мениң анам вә инилирим !
41003035	Чүнки ким Худаниң ирадисигә әмәл қилса , шу Мениң ака-иним , һәдә-сиңлим вә анамдур .
41004001	Һәзрити Әйса йәнә көл бойида хәлиққә тәлим беришкә башлиди . Униң әтрапиға топланған халайиқ интайин көп болғачқа , У бир кемигә чиқип олтарди . Халайиқ болса көл бойида турушатти .
41004002	Һәзрити Әйса уларға тәмсил билән нурғун һекмәтләрни үгәтти . У тәлимидә мундақ деди :
41004003	— Қулақ селиңлар ! Бир дехан уруқ чачқили етизиға чиқипту .
41004004	Чачқан уруқлириниң бәзилири чиғир йол үстигә чүшүпту , қушлар келип уларни йәп кетипту .
41004005	Бәзилири тописи кам ташлиқ йәрләргә чүшүпту . Тописи непиз болғанлиқтин , тезла үнүп чиқипту ,
41004006	лекин чоңқур йилтиз тартмиғачқа , күн чиқиш биләнла солишип қуруп кетипту .
41004007	Бәзилири тикәнләрниң арисиға чүшүпту , тикәнләр өсүп майсиларни бесивапту . Нәтиҗидә майсилар һосул берәлмәпту .
41004008	Бәзилири болса үнүмлүк топиға чүшүпту . Улар үнүп чиққандин кейин , өсүп чоң болуп , яхши һосул берипту . Уларниң бәзилири оттуз , бәзилири атмиш , йәнә бәзилири болса йүз һәссә һосул берипту .
41004009	Һәзрити Әйса йәнә мундақ деди : — Бу сөзләрни қулиғиңларда чиң тутуңлар !
41004010	Халайиқ кәткәндин кейин , һәзрити Әйсаниң он икки шагирти билән әгәшкүчилири Униңдин тәмсилләрниң мәнасини сорашти .
41004011	Һәзрити Әйса уларға мундақ деди : — Худаниң Падишалиғиниң сири силәрниң билишиңларға берилди . Лекин Падишалиқниң сиртидикиләргә һәммә иш тәмсилләр билән уқтурулиду .
41004012	Буниң билән Худаниң мону сөзлири әмәлгә ашурулди : « Қилғанлиримға қарайду , қарайду , мәнасини уқмайду . Сөзлиримни аңлайду , аңлайду , чүшәнмәйду . Ундақ болмисиди , Маңа қайтатти . Мәнму уларни кәчүрүм қилаттим » .
41004013	Андин һәзрити Әйса уларға мундақ деди : — Силәр мошу тәмсилниму чүшәнмидиңларму ? Ундақта , башқа тәмсилләрни қандақму чүшинисиләр ?
41004014	Дехан чачқан уруқ Худаниң сөзидур .
41004015	Чиғир йолға чүшкән уруқлар мундақ адәмләргә тәмсил қилинған болуп , Улар Худаниң сөзини аңлиған һаман шәйтан келип , уларниң қәлбигә чүшкән сөзни елип кетиду .
41004016	Тописи кам ташлиқ йәрләргә чүшкән уруқлар мундақ кишиләргә тәмсил қилинған . Улар Худаниң сөзини аңлиған һаман хошаллиқ билән қобул қилиду .
41004017	Һалбуки , Худаниң сөзи уларда йилтиз тартмиғачқа , улар узунға бәрдашлиқ берәлмәйду . Худаниң сөзигә ишәнгәнлигидин қийинчилиқ яки зиянкәшликкә учриса , дәрһал Худа йолидин чәтнәп кетиду .
41004018	Йәнә бәзи кишиләр болса тикәнликкә чүшкән уруқларға тәмсил қилинған .
41004019	Ундақ кишиләрниң көңлигә бу дунияниң әндишилири , байлиқниң езиқтуруши вә башқа нәрсиләргә болған һәвәсләр киривелип , Худаниң сөзини боғуветидудә , улар һосулсиз қалиду .
41004020	Йәнә бәзи кишиләр үнүмлүк топиға чүшкән уруқларға тәмсил қилинған . Улар Худаниң сөзини аңлап , қобул қилиду . Худаниң сөзи уларда оттуз , атмиш , һәтта йүз һәссә һосул бериду .
41004021	Һәзрити Әйса уларға йәнә мундақ деди : — Ким чирақни йеқип , уни дас яки каривәт астиға йошуруп қойиду ? У әлвәттә чирақни чирақдан үстигә қоймамду ?
41004022	Һәр қандақ мәхпий иш ашкариланмай қалмайду ; йошурун тутулған һәр қандақ иш паш болмай қалмайду .
41004023	Бу сөзләрни қулиғиңларда чиң тутуңлар !
41004024	Аңлиғанлириңларға зеһин қоюңлар ! Силәр қанчилик көп зеһин қойсаңлар , силәргә шунчә көп чүшәнчә берилиду , һәтта йетип ашқидәкму берилиду .
41004025	Чүнки кимдә әқил-парасәт болса , униңға техиму көп берилиду . Лекин кимдә әқил-парасәт болмиса , униңда бар болғиниму елип кетилиду .
41004026	Кейин һәзрити Әйса мундақ деди : — Худаниң Падишалиғи йәнә буниңға охшайду : Дехан топиға уруқ чачиду .
41004027	У кечиси ухлайду , күндүзи туриду . Уруқ үнүп йетишиду . Лекин у дехан қандақсигә бундақ болғанлиғини билмәйду .
41004028	Топа тәбиий һалда һосул бериду . Уруқ авал үниду , кейин баш чиқириду , ахирда башақлар толуқ дан тутиду .
41004029	Дан пишип йетилгәндә , у дехан дәрһал оғақ салиду , чүнки һосул жиғиш вақти кәлгән болиду .
41004030	Һәзрити Әйса йәнә мундақ деди : — Худаниң Падишалиғини немигә охшитай ? Қандақ бир тәмсил билән сүрәтләп берәй ?
41004031	У гоя бир тал қича уруғиға охшайду . Қича уруғи пүтүн уруқларниң ичидә әң кичик болсиму ,
41004032	терилгәндин кейин , һәр қандақ зираәттин егиз өсүп шундақ шахлайдуки , қушларму униң сайисидә угилайду .
41004033	Һәзрити Әйса Худаниң сөзини буниңға охшаш нурғун тәмсилләр билән җамаәт чүшинәлигидәк қилип чүшәндүрәтти .
41004034	Тәмсил кәлтүрмәй туруп һеч қандақ тәлим бәрмәтти . Өз шагиртлири билән ялғуз қалғинида , уларға һәммини чүшәндүрүп берәтти .
41004035	У күни кәчқурун һәзрити Әйса шагиртлириға : — Көлниң у қетиға өтәйли , — деди .
41004036	Шагиртлар халайиқтин айрилип , һәзрити Әйса олтарған кемигә чүшүп , Уни елип жүрүп кетишти . Улар билән биллә маңған башқа кемиләрму бар еди .
41004037	Қаттиқ боран чиқип , долқунлар шундақ урдики , кемигә су тошай дәп қалған еди .
41004038	Һәзрити Әйса кеминиң аяқ тәрипидә ястуққа баш қоюп уйқиға кәткән еди . Шагиртлар Уни ойғитип : — Устаз , биз ғәриқ болуш алдида туруватсақ , кариңиз йоқму ? — дейишти .
41004039	Һәзрити Әйса орнидин туруп , боранға буйруқ қилди вә долқунларға : « Тохта ! Тиничлан ! » деди . Буниң билән боран тохтап , долқун пәсләп , җим-җит болуп қалди .
41004040	Һәзрити Әйса шагиртлириға : — Неманчә қорқисиләр ! Техичә ишәнчиңлар йоқму ? — деди .
41004041	Улар болса қаттиқ қорқунуч ичидә бир-биригә : — Бу Адәм зади Кимду ? Һәтта боран вә долқунларму Униң гепини аңлайдикән һә ! — дәп кетишти .
41005001	Улар көлниң у қетидики герасалиқлар туридиған йәргә барди .
41005002	Һәзрити Әйса кемидин чүшүши биләнла , җин чаплашқан бир адәм гөр қилинидиған өңкүрләрниң биридин чиқип , Униң алдиға жүгәрди .
41005003	У адәм өңкүрләрни макан тутқан болуп , һеч ким уни һәтта зәнҗир биләнму бағлап қоялматти .
41005004	Бир нәччә қетим қоллири зәнҗирлинип , путлириға кишәнләр селинған болсиму , зәнҗирләрни үзүп , кишәнләрни чеқивәткән еди . Һеч ким уни бойсундуралмиған еди .
41005005	Кечә-күндүз мазарлиқ вә далаларда вақирап-җақирап жүрәтти . Өз-өзини таш билән уруп яриландуратти .
41005006	У һәзрити Әйсани жирақтин көрүп , жүгригән пети Униң алдиға берип , йәргә баш қойди
41005007	вә қаттиқ вақирап : — Улуқ Худа Оғли Әйса , ишимға арилашма ! Худа алдида Сәндин өтүнүп сораймәнки , мени қийнима ! — деди .
41005008	Сәвәви һәзрити Әйса : « Һәй җин , бу адәмниң тенидин чиқ ! » дәп буйруған еди .
41005009	Андин һәзрити Әйса бу адәмдин : — Исмиң немә ? — дәп сориди . — Исмим « Миңлиған » , чүнки санимиз көп , — дәп җавап бәрди бу адәмни сөзлитиватқан җин
41005010	вә һәзрити Әйсадин өзлирини у зиминдин чиқиривәтмәсликни тәләп қилип , көп өтүнүп ялвурди .
41005011	Шу әтраптики тағ бағрида чоң бир топ тоңғуз падиси озуқлинип жүрәтти .
41005012	Җинлар һәзрити Әйсаға : — Бизни мошу тоңғуз падисиға һайдавәткин , уларниң ичигә кирип кетишкә иҗазәт бәргин , — дәп ялвурушти .
41005013	Һәзрити Әйсаниң иҗазити билән җинлар чиқип , тоңғузларниң тенигә кирип кәтти . Икки миңға йеқин тоңғуз терә-перәң болуп , жүгригән пети тик ярдин чүшүп , көлгә ғәриқ болди .
41005014	Тоңғуз баққучилар у йәрдин қечип шәһәр-йезиларда бу хәвәрни тарқатти . Халайиқму әһвални көргили чиқишти .
41005015	Улар һәзрити Әйсаниң йениға кәлгинидә , илгири миңлиған җинларға әсир болған һелиқи адәмниң кийимлирини кийип , әс-һоши җайида һалда олтарғинини көрүп , қорқуп кетишти .
41005016	Бу мөҗүзини көргәнләр җин чаплашқан адәмниң қутқузулғанлиғи вә тоңғузларниң ақивитини халайиққа сөзләп бәрди .
41005017	Буниң билән хәлиқ һәзрити Әйсаниң уларниң зиминидин чиқип кетишини тәләп қилди .
41005018	Һәзрити Әйса кемигә чиқиватқанда , илгири җин чаплашқан һелиқи адәм Униңға : — Мәнму Сиз билән биллә кетәй , — дәп ялвурди .
41005019	Лекин һәзрити Әйса униңға рухсәт қилмай : — Уруқ-туққанлириңниң йениға берип , уларға Рәббиңниң саңа нәқәдәр чоң ишларни қилип бәргәнлигини вә қанчилик меһир-муһәббәт көрсәткәнлигини йәткүзгин , — деди .
41005020	У адәм қайтип берип , һәзрити Әйсаниң өзигә қилип бәргән чоң ишларни Он шәһәр районида тарқитишқа башлиди . Буни аңлиғанларниң һәммиси һәйран қелишти .
41005021	Һәзрити Әйса кемә билән көлниң у қетиға қайтқинида , нурғун халайиқ көл бойида йәнә Униң йениға жиғилди .
41005022	Бу чағда мәлум бир ибадәтханиниң Яир исимлиқ бир җавапкәр адими кәлди . У һәзрити Әйсани көрүп , айиғиға жиқилип : — Кичик қизим сәкратқа чүшүп қалди . Берип униңға қолуңизни тәккүзүп қойсиңиз , у сақийип өмүр сүрсә ! — дәп ялвурди .
41005023	
41005024	Һәзрити Әйса у адәм билән биллә барди . Униң әтрапиға олишивалған халайиқму кәйнидин әгишип меңишти .
41005025	Топниң ичидә хун тәврәш кесилигә гириптар болғиниға он икки жил болған бир аял бар еди .
41005026	У нурғун тевипларниң қолида көп азап чекип , бар-йоқини сәрип қилған болсиму , кесили яхшиланмақ түгүл техиму еғирлишип кәткән еди .
41005027	Бу аялму һәзрити Әйса һәққидики гәп-сөзләрни аңлиған еди . Шуниң үчүн халайиқниң арисидин қистилип кирип , арқа тәрәптин Униң чапинини силап қойди .
41005028	Чүнки у ичидә « Һәзрити Әйсаниң чапинини тутсамла , чоқум сақийип кетимән » , дәп ойлиған еди .
41005029	Хун шу ан тохтап , аял өзиниң кесәл азавидин қутулғанлиғини һис қилди .
41005030	Дәл шу вақитта һәзрити Әйса вуҗудидин қудритиниң чиққанлиғини сәзди . У халайиқниң ичидә кәйнигә бурулуп : — Кийимимни тутқан ким ? — дәп сориди .
41005031	Шагиртлири Униңға : — Өп-чөриңиздики халайиқниң қистап келиватқанлиғини көрүп туруп , йәнә : « Мени тутқан ким ? » дәп сорайсизғу ? — дейишти .
41005032	Бирақ һәзрити Әйса Өзини тутқан кишини тепиш үчүн давамлиқ әтрапиға қариди .
41005033	Өзидә немә әһвалниң йүз бәргәнлигини сәзгән аялму қорққинидин титригән һалда һәзрити Әйсаниң алдиға келип , айиғиға жиқилди вә Униңға һәқиқий әһвални ейтти .
41005034	Һәзрити Әйса униңға : — Қизим , ишәнчиң сени сақайтти ! Теч-аман қайт . Давамлиқ саламәт бол , — деди .
41005035	Һәзрити Әйса бу сөзни қиливатқанда , ибадәтханиниң җавапкәр адиминиң өйидин кишиләр келип , ибадәтханиниң җавапкәр адимигә : — Қизиңиз җан үзди . Әнди Устазни аварә қилишниң һаҗити йоқмикин , — дейишти .
41005036	Һәзрити Әйса бу сөзләргә қаримай , ибадәтханиниң җавапкәр адимигә : — Қорқмиғин ! Пәқәт ишәнгин , — деди .
41005037	Шуниң билән һәзрити Әйса Петрус , Яқуп вә Яқупниң иниси Юһаннани елип йолға чиқти . Улардин башқа һеч кимниң Өзи билән биллә беришиға рухсәт қилмиди .
41005038	Улар ибадәтханиниң җавапкәр адиминиң өйи алдиға кәлгәндә , һәзрити Әйса қаттиқ дат-пәрият көтәргән кишиләр топини көрди .
41005039	Һәзрити Әйса өйгә кирип , уларға : — Немишкә дат-пәрият көтирип жиғлайсиләр ? Бала өлмиди , ухлап қапту , — деди .
41005040	Бирақ улар һәзрити Әйсани мәсқирә қилишти . Һәзрити Әйса һәммисини ташқириға чиқиривәткәндин кейин , балиниң ата-анисини вә биллә кәлгән шагиртлирини елип , бала бар өйгә кирди .
41005041	У балиниң қолидин тартип , униңға : « Талита куми » , деди . Бу сөзниң мәнаси « Қизим , саңа ейтимәнки , орнуңдин тур » дегәнлик еди .
41005042	Он икки яшлиқ бу қиз шу ан орнидин туруп , меңишқа башлиди . У йәрдикиләр бу ишқа интайин һәйран болушти .
41005043	Һәзрити Әйса уларға бу ишни һеч кимгә ейтмаслиқни қаттиқ тапилиди вә уларға қизниң қосиғиға бир нәрсә беришни буйриди .
41006001	Һәзрити Әйса у йәрдин чиқип , Өз жутиға қайтти . Шагиртлириму Униң билән биллә еди .
41006002	Дәм елиш күни һәзрити Әйса ибадәтханида тәлим беришкә башлиди . Униң сөзлирини аңлиған җамаәт һәйран болушуп : — Бу Адәм буларни нәдин үгәнгәнду ? Униңға мунчивала әқил-парасәтни ким бәргәнду ? Бу мөҗүзиләрни қандақ яритидиғанду ?
41006003	У пәқәт аддий бир яғашчиғу ? Мәрийәм Униң аниси , Яқуп , Йосә , Йәһуда вә Симун Униң қериндашлири әмәсму ? Сиңиллири бу йәрдә Өз ичимиздиғу ? — дейишәтти . Шуниң билән улар Уни рәт қилди .
41006004	Һәзрити Әйса уларға : — Пәйғәмбәр өз жути , уруқ-туққанлири арисида вә өз өйидә һөрмәткә сазавәр болмайду , — деди .
41006005	Шуңа һәзрити Әйса у йәрдә бир қанчә бемарни уларниң учисиға қоллирини тәккүзүп сақайтқандин башқа , һеч қандақ мөҗүзә көрситишни тоғра тапмиди .
41006006	У бу кишиләрниң Өзигә ишәнмигәнлигидин һәйран қалди . Кейин һәзрити Әйса әтраптики йеза-кәнтләрни айлинип тәлим беривататти .
41006007	У он икки шагиртини йениға чақирип , уларға җинларни һайдаш һоқуқини бәрди вә хәлиқ арисиға икки-иккидин әвәтти .
41006008	Һәм уларға сәпәрдә йениға һасидин башқа нәрсә еливалмаслиқ , нә нан , нә хурҗун көтәрмәслик , пулму селивалмаслиқни ейтти .
41006009	Путиға аяқ кийишкә иҗазәт бәрди , бирақ бирәр артуқ көйнәк еливалмаслиқни буйриди .
41006010	У йәнә : — Бир жутқа барғиниңларда , қайси аилидә қарши елинсаңлар , у йәрдин кәткичә шу аилидила туруңлар .
41006011	Әгәр бирәр йәрдики кишиләр силәрни қарши алмиса вә сөзүңларни аңлимиса , у йәрдин қайтишиңларда , уларни агаһландуруш үчүн айиғиңлардики топини қеқиветиңлар ! — деди .
41006012	Шундақ қилип , шагиртлар йолға чиқип , кишиләрни гуналириға товва қилишқа чақирди .
41006013	Улар нурғун җинларни һайдиди , нурғун бемарларға зәйтун йеғини сүркәп сақайтти .
41006014	Һирод хан һәзрити Әйса һәққидики һәммә ишлардин хәвәр тапти , чүнки һәзрити Әйсаниң даңқи һәммә йәргә пур кәткән еди . Бәзиләр : « Бу Адәм өлүмдин тирилгән чөмүлдүргүчи Йәһия болса керәк . Униң пәвқуладдә қудрәтләргә егә болғанлиғиниң сәвәви әйнә шу » , дейишәтти .
41006015	Бәзиләр : « У Илияс пәйғәмбәр » десә , йәнә бәзиләр : « Бурунқи пәйғәмбәрләрдәк бир пәйғәмбәр болса керәк » , дейишәтти .
41006016	Буларни аңлиған Һирод хан : — Мән каллисини алдурған Йәһия тирилипту ! — деди .
41006017	Һиродниң бундақ дейишиниң сәвәви , у өгәй акиси Филипниң аяли Һиродийәни тартивалғанда , у аялниң тәливи билән Йәһияни тутқун қилип , зинданға ташлиған еди . Чүнки Йәһия Һиродқа : « Акаңниң аялини тартивелишиң Тәврат қануниға хилаптур » , дәп кәлгән еди .
41006018	
41006019	Һиродийә шу сәвәптин Йәһия пәйғәмбәргә өчмәнлик сақлап , уни өлтүрүвәтмәкчи болсиму , лекин әмәлгә ашуралмиған еди .
41006020	Чүнки Йәһия пәйғәмбәрниң дурус вә Худаға аталған бир адәм екәнлигини билидиған Һирод хан униңдин қорқатти вә уни муһапизәт қилатти . Һирод Йәһия пәйғәмбәрниң сөзлирини аңлиған чағлирида немә қилишини биләлмәй қалатти . Бирақ униң сөзлирини йәнила қизиқип аңлатти .
41006021	Һиродийә күткән пурсәт ахир йетип кәлди . Һирод өзиниң туғулған күнини хатириләш үчүн чоң зияпәт өткүзүп , қол астидики әмәлдарлар , команданлар вә Җәлилийә өлкисидики жут чоңлирини күтүвалди .
41006022	Һиродийәниң бурунқи еридин болған қизи кирип уссул ойнап бәрди . Бу Һирод билән меһманларға бәкму йеқип кәтти . Һирод хан қизға : — Мәндин немә тәләп қилсиңиз , шуни беримән , — деди .
41006023	Арқидинла у қәсәм қилип йәнә : — Мәндин немә тәләп қилсиңиз , һәтта ханлиғимниң йеримини десиңизму , мәрһәмәт , — деди .
41006024	Қиз ташқириға чиқип , анисидин : — Немә тәләп қилай ? — дәп сориди . — Чөмүлдүргүчи Йәһияниң каллисини тәләп қил , — деди аниси .
41006025	Қиз шу ан Һирод ханниң алдиға жүгрәп кирип : — Чөмүлдүргүчи Йәһияниң каллисини дәрһал бир тәхсигә қоюп кәлтүрүшиңизни тәләп қилимән , — деди .
41006026	Һирод хан буниңға наһайити оңайсизланған болсиму , меһманларниң алдида қилған қәсими түпәйлидин , қизниң тәливини рәт қилишни рава көрмиди .
41006027	У дәрһал бир җаллат әвәтип , Йәһия пәйғәмбәрниң каллисини елип келишни буйриди . Җаллат зинданға берип Йәһия пәйғәмбәрниң каллисини елип ,
41006028	уни бир тәхсигә қоюп , қизниң алдиға елип кәлди . Қиз уни анисиға тапшурди .
41006029	Буниңдин хәвәр тапқан Йәһия пәйғәмбәрниң шагиртлири келип , җәсәтни елип берип йәрликкә қойди .
41006030	Йеза-қишлақларға әвәтилгән әлчиләр қайтип келип , һәзрити Әйсаниң алдиға жиғилди вә қилған ишлири һәм бәргән тәлимлирини Униңға мәлум қилишти .
41006031	Келип-кетиватқанлар наһайити көп болғанлиқтин , һәзрити Әйса вә шагиртларға ғизалинишқиму вақит чиқмиди . Шуңа һәзрити Әйса уларға : — Җүрүңлар , Мән билән хали бир җайға берип , бир дәм арам елиңлар , — деди .
41006032	Буниң билән улар кемигә чүшүп , хали бир йәргә қарап йол алди .
41006033	Бирақ уларниң кетиватқанлиғини көргән бир мунчә кишиләр уларни тонувалған еди . Халайиқ әтраптики пүтүн йезилардин бәс-бәс билән пиядә йолға чиқип , улардин бурун у йәргә йетип беришти .
41006034	Һәзрити Әйса кемидин чүшүп , нурғун халайиқни көрди . Қойчисиз қой падисиға охшайдиған бу инсанларға ич ағритти вә уларға көп нәрсиләрни үгитишкә башлиди .
41006035	Вақит бир йәргә берип қалған еди . Шагиртлири һәзрити Әйсаниң алдиға келип : — Бу хали бир җай екән , кәч кирип кәтти .
41006036	Халайиқни тарқитивәткән болсиңиз , улар әтраптики йеза-қишлақларға берип , өзлиригә йәйдиған бир нәрсә сетивалсун , — деди .
41006037	Лекин һәзрити Әйса : — Уларға өзәңлар тамақ бериңлар , — деди . Шагиртлар һәзрити Әйсадин : — Йерим жиллиқ киримни хәшләп , уларға нан әкелип бөлүп берәмдуқ ? — дәп сориди .
41006038	— Қанчә нениңлар бар ? Қарап беқиңлар , — деди һәзрити Әйса уларға . Улар тәкшүрүп кәлгәндин кейин : — Биздә бәш нан билән икки белиқ бар екән , — дейишти .
41006039	Һәзрити Әйса уларға халайиқни топ-топ қилип йешил чимлиқта олтарғузушни буйриди .
41006040	Халайиқ йүздин , әлликтин болуп олтиришти .
41006041	Һәзрити Әйса бәш нан билән икки белиқни қолиға елип , асманға қарап Худаға шүкүр ейтти . Андин нанларни уштуп , көпчиликкә тарқитип бериш үчүн шагиртлириға бәрди . Икки белиқниму шундақ қилди .
41006042	Һәммә йәп тойди .
41006043	Шагиртлар ешип қалған нан вә белиқ парчилирини он икки севәткә лиқ жиғивалди .
41006044	Тамақ йегән әрләрниң санила бәш миң еди .
41006045	Буниң кәйнидинла , һәзрити Әйса шагиртлириниң кемигә олтирип , Өзидин авал көлниң у қетидики Бәйтсайда йезисиға өтүшини буйриди . Бу арида Өзи халайиқни тарқитивәтти .
41006046	Уларни узатқандин кейин , дуа-тилавәт қилиш үчүн таққа чиқти .
41006047	Кәчқурун кемә көлниң оттурисиға барған еди . Қуруқлуқта Өзи ялғуз қалған һәзрити Әйса
41006048	шагиртлириниң палақни наһайити тәстә уруватқанлиғини көрди , чүнки қарши тәрәптин шамал чиқивататти . Таң етишқа аз қалғанда , һәзрити Әйса көлниң үстидә меңип , шагиртлири тәрәпкә кәлди вә уларниң йенидин өтүп кәтмәкчи болди .
41006049	Шагиртлар һәзрити Әйсаниң көлниң үстидә меңип келиватқанлиғини көрүп , Уни алвасти , дәп ойлап вақиришип кәтти .
41006050	Һәммиси Уни көрүп интайин алақзадә болушқан еди . Лекин һәзрити Әйса дәрһал уларға : — Хатирҗәм болуңлар , бу Мән , қорқмаңлар ! — деди .
41006051	Һәзрити Әйса кемигә чиқип уларға қошулғанда , шамал тохтиди . Шагиртлар буниңдин интайин һәйран қелишти .
41006052	Чүнки улар нан тоғрисидики мөҗүзини техичә чүшәнмигән еди , уларниң қәлблири болса қетип кәткән еди .
41006053	Һәзрити Әйса билән шагиртлири көлниң қарши қетиға беришида , Гинәсар дегән йәрдә қуруқлуққа чиқип кемини бағлиди .
41006054	Улар кемидин чүшүши биләнла , хәлиқ һәзрити Әйсани тонувалди .
41006055	Улар жүгришип жүрүп , бу хәвәрни әтраптики җайларға йәткүзди . Һәзрити Әйса қәйәрдә болса , кишиләр бемарларни зәмбилләргә селип , шу йәргә елип беришти .
41006056	Һәзрити Әйса мәйли йеза , мәйли шәһәр яки қишлаққа барсун , халайиқ бемарларни асаслиқ кочиларға елип чиқип ятқузуп , һәзрити Әйсадин бемарларниң һеч болмиғанда Униң тониниң пешигә болсиму қолини тәккүзүвелишиға рухсәт қилишини сорап ялвуратти . Униңға қолини тәккүзгән кесәлләрниң һәммиси сақайди .
41007001	Бир күни Йерусалимдин кәлгән бәзи пәрисийләр вә Тәврат устазлири һәзрити Әйсаниң чөрисигә жиғилди .
41007002	Улар һәзрити Әйсаниң шагиртлири ичидә бәзилириниң тамақтин бурун қол жуюш диний қаидисини ада қилмайла тамақ йәватқанлиғини көрди .
41007003	( Пәрисийләр , җүмлидин пүтүн йәһудийлар әҗдатлириниң әнъәниси бойичә қоллирини пакиз жуймай туруп тамақ йемәйду .
41007004	Шуниңдәк , базардин алған нәрсиләрниму жуймай йемәйду . Униңдин башқа , қәдәһ , чөгүн вә мис қачиларни жуюш тоғрисидиму бир мунчә әнъәниләргә риайә қилиду . )
41007005	Пәрисийләр вә Тәврат устазлири һәзрити Әйсадин : — Шагиртлириң немишкә әҗдатлиримизниң әнъәнилиригә риайә қилмайду ? Немишкә напак қоллири билән тамақ йәйду ? — дәп сорашти .
41007006	Һәзрити Әйса уларға мундақ җавап бәрди : — Худа Йәшая пәйғәмбәр арқилиқ алдин-ала ейтқан мону сөзләр силәр сахтипәзләргә немә дегән мас келиду һә ? ! Униң Язмисида мундақ йезилған : « Бу хәлиқ Мени ағзидила һөрмәтләйду , Лекин қәлби Мәндин жирақ .
41007007	Маңа қилған ибадити бекардур . Чүнки үгәткәнлири Худаниң әмирлири әмәс , Бәлки өзлири чиқиривалған пәтивалардур » .
41007008	Силәр Худаниң әмрини бир яққа қайрип қоюп , инсанларниң әнъәнисигә есиливалидикәнсиләр .
41007009	Һәзрити Әйса уларға йәнә мундақ деди : — Өз әнъәнәңларни сақлап қелиш үчүн , Худаниң әмирлирини бир яққа қайрип қоюшта неманчә устилиқ қилисиләр !
41007010	Муса пәйғәмбәр « Ата-анаңни һөрмәт қил » вә « Атиси яки анисини һақарәтлигәнләргә өлүм җазаси берилсун » , дәп буйруған .
41007011	Лекин силәр : « Ата-анисиға : ‹ Мәндин алидиған пүтүн маддий ярдимиңларни қурван қилдим , йәни Худаға атавәттим › десә ,
41007012	у адәм өз ата-анисиниң һалидин хәвәр алмисиму болиду » , дәп үгитисиләр .
41007013	Шундақ қилип , әвлаттин-әвлатқичә давамлаштуруп кәлгән әнъәнилириңларни дәп Худаниң әмрини йоққа чиқирисиләр . Силәр бундақ ишларни көп қилисиләр .
41007014	Һәзрити Әйса халайиқни йәнә йениға чақирип , уларға : — Һәммиңлар сөзүмгә қулақ селиңлар вә шуни чүшиниңларки ,
41007015	инсанниң сиртидин ичигә киридиған нәрсиләрниң һеч қандиғи уни напак қилмайду , инсанни напак қилидиғини инсанниң ичидин чиқидиғинидур . {
41007016	Бу сөзләрни қулиғиңларда чиң тутуңлар ! } — деди .
41007017	Һәзрити Әйса халайиқтин айрилип өйгә киргәндә , шагиртлири Униңдин бу тәмсилниң мәнасини сориди .
41007018	Һәзрити Әйса уларға : — Силәрму техичә чүшәнмәйватамсиләр ? Сирттин инсанниң ичигә киридиған һәр қандақ нәрсиниң уни напак қилалмайдиғанлиғини чүшәнмәмсиләр ?
41007019	Сирттин киргән нәрсә инсанниң қәлбигә әмәс , ашқазиниға бариду . У йәрдин тәрәт болуп чиқип кетиду , — деди . Һәзрити Әйса бу сөзләр арқилиқ йемәкликләрниң һәммисиниң һалал екәнлигини билдүргән еди .
41007020	Һәзрити Әйса сөзини давамлаштуруп мундақ деди : — Инсанни напак қилидиғини инсанниң ичидин чиқидиғинидур .
41007021	Чүнки яман нийәт , җинсий әхлақсизлиқ , оғрилиқ , қатиллиқ ,
41007022	нека садиқлиғини бузуш , ачкөзлүк , яманлиқ , һелигәрлик , шәһванийлиқ , көрәлмәслик , төһмәтхорлуқ , тәкәббурлуқ вә һамақәтликләр инсанниң ичидин , йәни қәлбидин чиқиду .
41007023	Бу яманлиқларниң һәммиси инсанниң ичидин чиқип , инсанни напак қилиду .
41007024	Һәзрити Әйса у йәрдин чиқип Тир шәһириниң әтрапидики районларға барди . У йәрдә бир өйгә кирди . Әслидә У буни һеч кимниң билишини халимиған болсиму , лекин йошуралмиди .
41007025	Җин тәккән кичиккинә бир қизниң аниси һәзрити Әйса тоғрисидики хәвәрни аңлиған һаман йетип келип , һәзрити Әйсаниң айиғиға жиқилди .
41007026	Сурийә өлкисиниң Фәникийә дегән йеридә туғулған йәһудий әмәс бу аял һәзрити Әйсадин қизидики җинни һайдаветишни өтүнди .
41007027	Һәзрити Әйса униңға : — Алди билән балилар йәп тойсун , балиларниң ненини иштларға ташлап бериш тоғра әмәс , — деди .
41007028	Һелиқи аял буниңға җававән : — Шундақ , Тәхсир , бирақ иштларму үстәл астида балилардин чүшкән нан угаклирини йәйдиғу , — деди .
41007029	Һәзрити Әйса униңға : — Тоғра ейттиңиз . Мошу сөзүңиз үчүн җин қизиңиздин чиқип кәтти , әнди қайтиң , — деди .
41007030	Аял өйигә қайтқинида , қизиниң каривәттә ятқанлиғини көрди . Җин униң тенидин чиқип кәткән еди .
41007031	Һәзрити Әйса Тир шәһириниң әтрапидики районлардин чиқип , Сидон шәһири вә Он шәһәр районидин өтүп , йәнә Җәлилийә көлигә кәлди .
41007032	Кишиләр Униң алдиға паң һәм тили еғир бир адәмни елип келип , униң учисиға қолини тәккүзүп сақайтип қоюшни тәләп қилишти .
41007033	Һәзрити Әйса бу адәмни халайиқ ичидин бир чәткә тартип , униң қулақлириға бармақлирини тиқти вә бармиғиға түкүрүп , униң тилиға тәккүзди .
41007034	Андин асманға қарап чоңқур тинивалғандин кейин , у адәмгә : « Әффата » ( мәнаси « ечил » ) , деди .
41007035	У адәмниң қулақлири шу ан ечилип , тили зуванға келип бемалал гәп қилишқа башлиди .
41007036	Һәзрити Әйса у йәрдикиләргә буни һеч кимгә ейтмаслиқни буйриди . Лекин һәр қанчә буйруған болсиму , кишиләр бу хәвәрни шунчә кәң йейивәтти .
41007037	Халайиқ интайин һәйранлиқ ичидә қалған еди . Улар : — У қилған ишларниң һәммиси яхши ! Һәтта паңларниң қулақлирини ечип , кекәчләрни зуванға кәлтүрди , — дейишти .
41008001	Шу күнләрниң биридә йәнә нурғун халайиқ жиғилған еди . Уларниң йәйдиғини болмиғанлиғи үчүн , һәзрити Әйса шагиртлирини йениға чақирип :
41008002	— Бу халайиққа ичим ағрийду . Улар үч күндин бери йенимдин кәтмиди , йәйдиған бир нәрсисиму қалмиди .
41008003	Уларни өйлиригә ач қосақ қайтурсам , йолда жиқилип қелиши мүмкин . Униң үстигә , бәзилири жирақ йәрләрдин кәлгән екән , — деди .
41008004	Шагиртлири буниңға җававән : — Бундақ хали бир йәрдә бунчивала кишини тойдурғидәк нанни нәдин тапқили болсун ? — дейишти .
41008005	— Қанчә нениңлар бар ? — дәп сориди һәзрити Әйса . — Йәттә , — дейишти улар .
41008006	Буниң билән һәзрити Әйса халайиқни йәрдә олтиришқа буйриди . Андин йәттә нанни қолиға алди вә Худаға шүкүр ейтип уштуп , көпчиликкә тарқитип бериш үчүн шагиртлириға бәрди . Улар көпчиликкә тарқатти .
41008007	Шагиртларда йәнә бир қанчә кичик белиқму бар еди . Һәзрити Әйса булар үчүнму Худаға шүкүр ейтип , шагиртлириға буларниму тарқитишни ейтти .
41008008	Һәммиси йәп тойғандин кейин , шагиртлар ешип қалған парчиларни йәттә севәткә жиғивалди .
41008009	У йәрдә төрт миңчә киши бар еди . Һәзрити Әйса уларни йолға салғандин кейин ,
41008010	шагиртлири билән биллә дәрһал кемигә чүшүп , Далманута райониға кәтти .
41008011	Пәрисийләр келип һәзрити Әйса билән муназирилишишкә башлиди . Улар һәзрити Әйсаниң Худа тәрипидин әвәтилгәнлигини синап беқиш мәхситидә , Униңдин бир карамәт көрситишни тәләп қилишти .
41008012	Һәзрити Әйса чоңқур бир улуқ-кичик тинип : — Бу заманниң адәмлири немә үчүн карамәт көрсәт дәпла туридиғанду ? Билип қоюңларки , уларға көрситилидиған карамәт йоқ , — деди .
41008013	Андин улардин айрилип , йәнә кемигә олтирип , көлниң у қетиға өтүп кәтти .
41008014	Шагиртлар нан еливелишни унтуған болуп , кемидә бир нандин башқа йемәклик йоқ еди .
41008015	Һәзрити Әйса уларни агаһландуруп : — Һошияр болуңлар , пәрисийләр билән Һирод ханниң ечитқусидин еһтият қилиңлар , — деди .
41008016	Шагиртлар бир-биригә : — Нан әкәлмигәнлигимиз үчүн шундақ дәватса керәк , — дейишти .
41008017	Уларниң немә дейишиватқанлиғини билгән һәзрити Әйса улардин : — Силәр немә үчүн нан әкәлмигәнлигиңлар тоғрисида сөзлишисиләр ? Техичә чүшәнмәйватамсиләр ? Қәлбиңлар техичила қаттиқму ?
41008018	Көзүңлар туруп көрмәйватамсиләр ? Қулиғиңлар туруп аңлимайватамсиләр ? Есиңларда йоқму ?
41008019	Бәш нанни бәш миң кишигә бөлүп бәргинимдә , ешип қалған нан парчилирини қанчә севәткә жиғивалған едиңлар ? — дәп сориди . — Он икки севәткә , — дейишти улар .
41008020	— Йәттә нанни төрт миң кишигә бөлүп бәргинимдә , ешип қалған нанларни қанчә севәткә жиғивалған едиңлар ? — деди һәзрити Әйса . — Йәттә севәткә , — дейишти улар .
41008021	Һәзрити Әйса уларға : — Ундақта , йәнә чүшәнмидиңларму ? — деди .
41008022	Һәзрити Әйса билән шагиртлири Бәйтсайда йезисиға кәлди . У йәрдә кишиләр һәзрити Әйсаниң алдиға бир кор адәмни елип келип , униңға қолини тәккүзүп сақайтип қоюшни өтүнди .
41008023	Һәзрити Әйса кор адәмниң қолидин йетиләп йезиниң сиртиға елип барди вә униң көзлиригә түкүрүп , қоллирини тәккүзүп : — Бир нәрсә көрүватамсән ? — дәп сориди .
41008024	У адәм бешини көтирип : — Кишиләрни көрүватимән . Бирақ улар худди меңип жүридиған дәрәқләрдәк көрүнүватиду , — деди .
41008025	Андин һәзрити Әйса қоллирини у адәмниң көзлиригә йәнә бир қетим тәккүзди . Шуниң билән униң көзлири ечилип , һәммә нәрсини ениқ көрди .
41008026	Һәзрити Әйса бу ишни һеч кимниң уқмаслиғи үчүн уни өйигә қайтуруш алдида униңға : — Өйгә қайтиш йолуңда йезиға кирмә , — дәп тапилиди .
41008027	Һәзрити Әйса шагиртлири билән биллә Филип Қәйсәрийәси дегән районға қарашлиқ йезиларға барди . У йолда шагиртлиридин : — Кишиләр Мени Ким дәп билидикән ? — дәп сориди .
41008028	Шагиртлири Униңға : — Бәзиләр Сизни чөмүлдүргүчи Йәһия , бәзиләр Илияс пәйғәмбәр вә йәнә бәзиләр башқа қедимки пәйғәмбәрләрдин бири дәп билидикән , — дәп җавап беришти .
41008029	Һәзрити Әйса йәнә улардин : — Силәрчу , силәр Мени Ким дәп билисиләр ? — дәп сориди . — Сиз Қутқазғучи-Мәсиһ екәнсиз , — дәп җавап бәрди Петрус .
41008030	Һәзрити Әйса уларға бу һәқтә һеч кимгә ейтмаслиқни тапилиди .
41008031	Андин һәзрити Әйса Инсан Оғлиниң нурғун азап-оқубәт тартиши , ақсақаллар , алий роһанийлар вә Тәврат устазлири тәрипидин рәт қилиниши , өлтүрүлүши вә үч күндин кейин тирилдүрүлүши керәклигини шагиртлириға уқтурушқа башлиди .
41008032	У буни шагиртларға очуқ-ашкарә сөзлиди . Буниң билән Петрус һәзрити Әйсани бир чәткә тартип , Мәсиһниң бешиға бундақ келишмәсликләрниң кәлмәйдиғанлиғини ейтип , Уни әйиплиди .
41008033	Лекин һәзрити Әйса бурулуп шагиртлириға қариди вә Петрусни әйипләп : — Йоқал көзүмдин , шәйтандәк сөзләватисән ! Ойлиғанлириң Худаниң әмәс , инсанниң хиялидур , — деди .
41008034	Андин У шагиртлири билән биллә халайиқниму чақирип мундақ деди : — Кимду-ким Маңа әгишишни халиса , өз хаһишидин ваз кечип , өзиниң чапрас яғичини көтирип , Маңа әгәшсун !
41008035	Чүнки өзи үчүнла яшайдиғанлар әксичә һаятидин мәһрум болиду . Бирақ өз хаһишидин ваз кечип , Мән вә Хуш Хәвәр үчүн яшайдиғанлар һаятини сақлалайду .
41008036	Бир адәм пүтүн дунияға егә болуп һаятидин мәһрум қалса , буниң немә пайдиси болсун ? !
41008037	Немини төләпму һаятлиққа еришкили болсун ? !
41008038	Бу заманниң вапасиз вә гунакар кишилири алдида кимду-ким Мәндин вә Мениң сөзлиримдин номус қилса , Инсан Оғли болған Мәнму Атамниң шан-шәриви ичидә муқәддәс периштәләр билән биллә қайтип кәлгинимдә , униңдин номус қилимән .
41009001	Һәзрити Әйса уларға йәнә : — Билип қоюңларки , бу йәрдә турғанларниң бәзилири Худаниң Падишалиғиниң күч-қудрәт билән аян болғинини көрмигичә өлмәйду .
41009002	Алтә күндин кейин , һәзрити Әйса пәқәт Петрус , Яқуп вә Юһаннанила елип , егиз бир таққа чиқти . У йәрдә һәзрити Әйсаниң қияпити уларниң көз алдидила өзгәрди .
41009003	Кийимлири көзни шунчилик қамаштурғидәк аппақ болуп кәттики , дуниядики һәр қандақ ақартқучму кирни унчилик ақарталматти .
41009004	Тосаттин шагиртларға Илияс пәйғәмбәр вә Муса пәйғәмбәрниң һәзрити Әйса билән сөзлишиватқанлиғи көрүнди .
41009005	Петрус һәзрити Әйсаға : — Устазим , бу йәрдә болғинимиз немә дегән яхши ! Бири Сизгә , бири Муса пәйғәмбәргә , йәнә бири Илияс пәйғәмбәргә дәп , бу йәргә үч кәпә ясайли , — деди .
41009006	Петрус немә дейишини билмәй қалған еди , чүнки шагиртлар наһайити қорқушуп кәткән еди .
41009007	Шу чағда бир парчә булут пәйда болуп , уларни қаплавалди . Булуттин Худаниң : « Бу Мениң сөйүмлүк Оғлум . Униң сөзигә қулақ селиңлар ! » дегән авази кәлди .
41009008	Шагиртлар шу ан әтрапиға қарашти , лекин йенида һәзрити Әйсадин башқа һеч ким көрүнмиди .
41009009	Тағдин чүшүветип , һәзрити Әйса шагиртлириға Инсан Оғли өлүмдин тирилдүрүлмигичә , көргәнлирини һеч кимгә ейтмаслиқни буйриди .
41009010	Улар һәзрити Әйсаниң сөзини көңлигә пүкүп , « Өлүмдин тирилиш » дегәнниң мәнасиниң немә екәнлиги тоғрисида өз ара пикирләшти .
41009011	Шагиртлар һәзрити Әйсадин йәнә : — Тәврат устазлири немә үчүн : « Илияс пәйғәмбәр Қутқазғучи-Мәсиһ келиштин авал қайтип келиши керәк » дейишиду ? — дәп сорашти .
41009012	Һәзрити Әйса уларға мундақ деди : — Әлвәттә , Илияс пәйғәмбәр чоқум Қутқазғучи-Мәсиһтин авал келип , һәммини қелипиға салиду . Ундақта , Муқәддәс Язмиларда Инсан Оғли көп азап-оқубәт чекиду вә рәт қилиниду , дәп йезилғиниға қандақ қарайсиләр ? Билип қоюңларки , Илияс пәйғәмбәр һәқиқәтән кәлди вә худди Муқәддәс Язмиларда у һәққидә йезилғандәк , кишиләрниң униңға қилмиған әскилиги қалмиди .
41009013	
41009014	Улар башқа шагиртларниң йениға қайтип барғинида , нурғун халайиқниң уларниң әтрапиға олишивалғанлиғини , бир мунчә Тәврат устазлириниң улар билән муназирилишиватқанлиғини көрди .
41009015	Халайиқ һәзрити Әйсани көрүп интайин һәйран болушти вә жүгрәп келип Униң билән саламлашти .
41009016	Һәзрити Әйса шагиртлиридин : — Улар билән немә тоғрилиқ муназирилишиватисиләр , — дәп сориди .
41009017	Көпчиликтин бири Униңға : — Устаз , мән оғлумни Сизниң алдиңизға елип кәлдим , чүнки униңға җин чаплишивелип , гәп қилалмас қилип қойди .
41009018	Җин һәр қетим оғлумға чаплашса , уни йәргә жиқитиветиду . Балиниң ағзидин көвүк чиқип , чишлири киришип кетиду . Пүтүн әзайи қетип қалиду . Шагиртлириңиздин җинни һайдаветишни сориған едим , бирақ уларниң қоллиридин кәлмиди , — деди .
41009019	— Әй ишәнчи йоқ әвлат ! Силәр Маңа ишәнгичә , Мән силәр билән йәнә қанчилик биллә болушум керәк ? Йәнә қачанғичә бәрдашлиқ берәй ? — деди һәзрити Әйса . — Балини алдимға елип келиңлар .
41009020	Улар балини һәзрити Әйсаниң алдиға елип кәлди . Җин һәзрити Әйсани көрүш биләнла балиниң пүтүн бәдинини тартиштурувәтти . Бала жиқилип , ағзидин көвүк чиқип , йәрдә домилашқа башлиди .
41009021	Һәзрити Әйса балиниң атисидин : — Униң бешиға бу күн кәлгинигә қанчилик вақит болди ? — дәп сориди . — Кичигидин тартип шундақ .
41009022	Җин уни йоқитиш үчүн көп қетим отқа вә суға ташлиди . Қолуңиздин кәлсә бизгә шапаәт қилип , һалимизға йәткәйсиз ! — деди балиниң атиси .
41009023	— Сиз немишкә қолуңиздин кәлсә дәйсиз ? Ишәнчи бар болған адәмгә һәммә иш мүмкин ! — деди һәзрити Әйса униңға .
41009024	— Ишәнчим бар , лекин аҗиз . Ишәнчимни күчәйткәйсиз ! — деди балиниң атиси шу ан .
41009025	Һәзрити Әйса халайиқниң жүгришип кәлгәнлигини көрүп җинни әйипләп : — Әй адәмләрни паң вә кекәч қилидиған җин ! Буйруқ қилимәнки , балиниң тенидин чиқ , иккинчи киргүчи болма ! — деди .
41009026	Шуниң билән җин бир пәрият көтәрдидә , балиниң бәдинини қаттиқ тартиштуруп , униң тенидин чиқип кәтти . Бала өлүктәк җим болуп қалди . У йәрдикиләрниң көпчилиги балини « Өлди ! » дейишти .
41009027	Лекин һәзрити Әйса балини қолидин тутуп турғанда , бала орнидин турди .
41009028	Һәзрити Әйса өйгә кирип , шагиртлири билән ялғуз қалғанда , улар Униңдин : — Биз немә үчүн җинни һайдалмидуқ ? — дәп сорашти .
41009029	Һәзрити Әйса уларға : — Бу хил җинни пәқәт дуа биләнла һайдиғили болиду , — дәп җавап бәрди .
41009030	Улар бу йәрдин чиқип , Җәлилийә өлкиси арқилиқ жүрүп кәтти . Һәзрити Әйса өзлириниң қәйәрдә екәнлигини һеч кимниң билишини халимиди .
41009031	Чүнки У шагиртлириға тәлим бериватқан болуп , Өзи һәққидә : — Инсан Оғли башқиларниң қолиға тапшурулуп өлтүрүлиду . Лекин өлтүрүлүп үч күндин кейин тирилиду , — дегән еди .
41009032	Шагиртлар бу сөзләрни чүшәнмиди , бирақ һәзрити Әйсадин сорашқиму петиналмиди .
41009033	Улар Кәпәрнаһум шәһиригә кәлди . Өйгә киргәндин кейин , һәзрити Әйса шагиртлиридин : — Йолда немә тоғрисида талаш-тартиш қилиштиңлар ? — дәп сориди .
41009034	Уларниң һеч қайсиси зуван сүрмиди , чүнки улар йолда кимниң әң улуқ екәнлиги тоғрисида талаш-тартиш қилишқан еди .
41009035	Һәзрити Әйса олтирип он икки шагиртини йениға чақирип , уларға : — Ким алдинқиси болушни халиса , әң ахирқиси вә һәммисиниң хизмәткари болсун , — деди .
41009036	Андин У кичик бир балини оттурида турғузди вә уни қучиғиға елип туруп , уларға мундақ деди :
41009037	— Ким Мени дәп , бундақ кичик балини қобул қилса , у Мениму қобул қилған болиду . Ким Мени қобул қилса , у Мени әмәс , бәлки Мени Әвәткүчиниму қобул қилған болиду .
41009038	Юһанна һәзрити Әйсаға : — Устаз , Сизниң намиңиз билән җинларни һайдаватқан бирсини көрдуқ . Лекин у бизгә охшаш Сизгә әгәшмигәнлиги үчүн , уни тосидуқ , — деди .
41009039	— Уни тосимаңлар , — деди һәзрити Әйса , — чүнки Мениң намим билән мөҗүзә яратқан киши арқидинла Мениң үстүмдин яман гәп қилмайду .
41009040	Бизгә қарши турмиғанлар бизни қоллиғанлардур .
41009041	Билип қоюңларки , Қутқазғучи-Мәсиһкә мәнсүп болғанлиғиңлар үчүн , силәргә һәтта бирәр чинә су бәргән кишиму җәзмән Мениң мукапитимдин мәһрум қалмайду .
41009042	— Кимду-ким Маңа ишәнгән бундақ кичикләрдин бирини гунаға аздурса , шу адәм үчүн ейтқанда бойниға йоған түгмән теши есилған һалда деңизға чөктүрүлгини әвзәл .
41009043	Әгәр қолуң сени гунаға аздурса , уни кесип ташла . Икки қолуң бар һалда дозаққа , мәңгү өчмәс отқа киргиниңдин көрә , чолақ һалда мәңгүлүк һаятқа еришкиниң әвзәл .
41009044	
41009045	Әгәр путуң сени гунаға аздурса , уни кесип ташла . Икки путуң бар һалда дозаққа ташланғиниңдин көрә , току һалда мәңгүлүк һаятқа еришкиниң әвзәл .
41009046	
41009047	Әгәр көзүң сени гунаға аздурса , уни оюп ташла . Икки көзүң бар һалда дозаққа ташланғиниңдин көрә , бирла көзүң билән болсиму Худаниң Падишалиғиға киргиниң әвзәл .
41009048	Дозақта қурт-қоңғуз өлмәйду , ялқунлуқ от өчмәйду .
41009049	Һәр бир қурванлиқ тузланғандәк , һәммә адәм оттин өтиду .
41009050	Туз яхши нәрсидур . Бирақ туз өз күчидин қалса , уни қандақ әслигә кәлтүргили болиду ? Шуниңға охшаш , силәрму туздәк болуп араңлардики инақлиқни сақлаңлар .
41010001	Һәзрити Әйса у йәрдин кетип , Йәһудийә өлкисини бесип өтүп , Иордан дәриясиниң у қетидики районларға барди . Униң әтрапиға йәнә топ-топ адәм жиғилған еди . У көпчиликкә һәр қетимқидәк тәлим беришкә башлиди .
41010002	Һәзрити Әйсаниң йениға кәлгән бәзи пәрисийләр Уни қапқанға чүшириш мәхситидә : — Бир адәмниң аялини талақ қилиши Тәврат қануниға уйғунму ? — дәп сориди .
41010003	— Муса пәйғәмбәр силәргә немә дәп буйруған ? — деди һәзрити Әйса .
41010004	— Муса пәйғәмбәр әрләрниң аялини бир парчә талақ хети йезипла талақ қилишиға рухсәт қилған , — дейишти улар .
41010005	Һәзрити Әйса уларға : — Тәрсалиғиңлардин Муса пәйғәмбәр бу буйруқни язған .
41010006	Худа аләмни яратқанда , инсанларни « әр вә аял қилип яратти » .
41010007	« Бир адәмниң ата-анисидин айрилип , аяли билән бирлишип ,
41010008	бир тән болуши , әйнә шу сәвәптиндур » . Шундақ екән , әр-аял айрим-айрим икки тән болмастин , бир тәндур .
41010009	Шуниң үчүн Худа қошқанни инсан айримисун , — деди .
41010010	Улар өйгә киргәндин кейин , шагиртлири бу һәқтә һәзрити Әйсадин йәнә сориди .
41010011	Һәзрити Әйса уларға : — Аялини талақ қилип , башқа бирини әмригә алған киши нека садиқлиғини бузған болиду .
41010012	Еридин аҗришип , башқа әргә тәккән аялму нека садиқлиғини бузған болиду , — деди .
41010013	Қоллини тәккүзүп бәхит тилисун дәп , кишиләр кичик балилирини һәзрити Әйсаниң алдиға елип кәлди . Бирақ шагиртлар уларни әйиплиди .
41010014	Буни көргән һәзрити Әйса хапа болуп , шагиртлириға : — Балилар алдимға кәлсун , уларни тосимаңлар . Чүнки Худаниң Падишалиғиға киридиғанлар дәл мошуларға охшашлардур .
41010015	Билип қоюңларки , кимду-ким Худаниң Падишалиғини сәби балилардәк қобул қилмиса , Униңға һәргиз кирәлмәйду , — деди .
41010016	Шуниң билән У балиларни қучиғиға елип , уларға қоллирини тәккүзүп бәхит тилиди .
41010017	Һәзрити Әйса сәпәргә чиқиш алдида , бир киши жүгрәп келип , Униң алдида тиз пүкүп : — Әй яхши Устаз , мәңгүлүк һаятқа еришиш үчүн қандақ қилишим керәк ? — дәп сориди .
41010018	Һәзрити Әйса униңға : — Мени немишкә яхши дәйсиз ? Ялғуз бир Худадин башқа яхши йоқ .
41010019	Сиз Тәвратта буйрулған « Қатиллиқ қилма , нека садиқлиғини бузма , оғрилиқ қилма , ялған гувалиқ бәрмә , башқиларни алдима , ата-анаңни һөрмәт қил » дегән пәризләрни ада қилиң , — деди .
41010020	— Устаз , буларға кичигимдин тартип әмәл қилип келиватимән , — деди һелиқи адәм .
41010021	Һәзрити Әйса униңға меһриванлиқ билән қарап : — Сиздә қилишқа тегишлик йәнә бир иш кам . Пүтүн мал-мүлкиңизни сетип , пулини кәмбәғәлләргә бериң . Шундақ қилсиңиз асманда ғәзниңиз болиду . Андин келип Маңа әгишиң ! — деди .
41010022	Бу сөзни аңлаш биләнла бу адәмниң чирайи өзгирип , қайғу ичидә у йәрдин кетип қалди . Чүнки униң мал-дунияси наһайити көп еди .
41010023	Һәзрити Әйса өп-чөрисигә көз жүгәртип чиққандин кейин , шагиртлириға : — Мал-дунияси көпләрниң Худаниң Падишалиғиға кириши немә дегән тәс һә ! — деди .
41010024	Шагиртлар Униң сөзлиригә һәйран болушти . Лекин һәзрити Әйса уларға йәнә : — « Балилирим , Худаниң Падишалиғиға кириш немә дегән тәс һә !
41010025	Байларниң Худаниң Падишалиғиға кириши төгиниң жиңнә төшүгидин өтүшидинму тәс екән ! — деди .
41010026	Шагиртлар техиму һәйран болушуп , бир-биридин : — Ундақта , ким қутқузулушқа еришәләйду ? — дәп сорашти .
41010027	Һәзрити Әйса уларға қарап : — Бу инсанларниң қолидин әмәс , Худаниңла қолидин келидиған иштур , чүнки Худа һәммигә қадирдур , — деди .
41010028	— Мана биз һәммини ташлап Сизгә әгәштуқ . Сизчә , биз қутқузуламдуқ ? — деди Петрус кәйнидинла .
41010029	— Билип қоюңларки , Мени вә Хуш Хәвәрни дәп , өйи , ака-укилири , һәдә-сиңиллири , ата-аниси , бала-җақилири яки йәр-зиминлиридин ваз кәчкәнләрниң һәммиси
41010030	бу дунияда зиянкәшликкә учраш билән биргә йүз һәссиләп өй , ака-ука , һәдә-сиңил , ана , бала-җақа вә йәр-зиминларға еришиду . Келидиған дуниядиму мәңгүлүк һаятқа еришиду .
41010031	Лекин шу чағда нурғун алдинқи қатардикиләр ахирқилар болиду , нурғун ахирқилар алдинқи қатарға чиқиду , — деди һәзрити Әйса .
41010032	Улар Йерусалимға баридиған йолда еди , һәзрити Әйса һәмминиң алдида кетивататти . Шагиртлири Униң хәтәр йүз бериш мүмкинчилиги болған у шәһәргә алдирап маңғанлиғидин һәйран еди , уларға әгәшкәнләрму қорқунуч ичидә кетивататти . Һәзрити Әйса он икки шагиртини йәнә бир чәткә тартип , уларға Өз бешиға келидиғанларни уқтуруп :
41010033	— Мана биз һазир Йерусалимға кетиватимиз . Инсан Оғли алий роһанийлар вә Тәврат устазлириға тапшурулиду . Улар Уни өлүм җазасиға мәһкүм қилип , римлиқларға тапшуруп бериду .
41010034	Римлиқлар Уни мәсқирә қилиду , йүзигә түкүриду , Уни қамчилайду вә өлтүриду . Бирақ У үч күндин кейин қайта тирилиду , — деди .
41010035	Зәбәдийниң оғуллири Яқуп билән Юһанна һәзрити Әйсаниң алдиға келип : — Устаз , бизниң бир тәливимиз бар еди . Орунлап беришиңизни өтүнимиз , — дейишти .
41010036	— Силәргә немә қилип беришимни тәләп қилисиләр ? — дәп сориди һәзрити Әйса .
41010037	— Сиз шан-шәрәпкә еришкиниңиздә , биримизни оң йениңизда , биримизни сол йениңизда олтарғузғайсиз , — дейишти улар .
41010038	— Силәр немә тәләп қилғанлиғиңларни билмәйватисиләр , — деди һәзрити Әйса , — Мән ичидиған азап қәдиһини вә Мән қобул қилидиған чөмүлдүрүшни силәрму қобул қилаламсиләр ?
41010039	— Қобул қилалаймиз , — дейишти улар . Һәзрити Әйса уларға : — Силәр һәқиқәтәнму Мениң азап қәдиһимгә вә чөмүлдүрүлүшүмгә ортақ болисиләр .
41010040	Бирақ оң яки сол йенимда олтиришиңларға рухсәт қилиш Мениң ихтияримда әмәс . Бу орунлар кимләргә тәйярланған болса , шулар олтириду , — деди .
41010041	Буниңдин хәвәр тапқан башқа он шагирт Яқуп билән Юһаннаға хапа болушқа башлиди .
41010042	Һәзрити Әйса уларни йениға чақирип , мундақ деди : — Силәргә мәлум , бу дуниядики һөкүмран дәп қаралғанлар қол астидики хәлиқ үстидин рәһимсизлик билән һакимийәт жүргүзиду . Әмирлири уларни қаттиқ қоллуқ билән башқуриду .
41010043	Бирақ силәрниң араңларда бундақ иш болмисун . Силәрдин ким мәртивилик болушни халиса , у қалғанларға хизмәт қилсун .
41010044	Ким биринчи болушни халиса , у һәммә адәмниң қули болсун .
41010045	Чүнки Инсан Оғлиму башқиларни Өзигә хизмәт қилдурғили әмәс , башқиларға хизмәт қилғили вә җенини пида қилиш төләмигә нурғун адәмләрни гунадин азат қилғили кәлди .
41010046	Кейин улар Ериха шәһиригә кәлди . Һәзрити Әйса шагиртлири вә нурғун халайиқ билән биллә Ерихадин қайтқан вақитта Тимайниң Бартимай исимлиқ қарғу оғли йол бойида олтирип , тиләмчилик қиливататти .
41010047	У насирәлик Әйсаниң у йәрдә екәнлигини аңлап : — Әй падиша Давутниң Әвлади Әйса , маңа рәһим қилғайсиз ! — дәп вақирашқа башлиди .
41010048	Нурғун адәмләр уни әйипләп , үнини чиқармаслиғини ейтти . Лекин у : — Әй падиша Давутниң Әвлади , рәһим қилғайсиз , — дәп техиму вақириди .
41010049	Һәзрити Әйса қәдимини тохтитип : — Уни чақириңлар , — деди . Чақирғили барғанлар қарғуға : — Қорқма ! Орнуңдин тур , У сени чақириватиду ! — дейишти .
41010050	У адәм чапинини селип ташлап , орнидин дәс туруп , һәзрити Әйсаниң алдиға кәлди .
41010051	Һәзрити Әйса униңдин : — Мәндин немә тәләп қилисән ? — дәп сориди . Қарғу : — Устаз , көзүмниң ечилишини тәләп қилимән , — деди .
41010052	Һәзрити Әйса : — Қайтсаң болиду , Маңа бағлиған ишәнчиң сени сақайтти , — девиди , у адәмниң көзи шу ан ечилди . Шуниң билән у адәм йол бойи һәзрити Әйсаға әгишип маңди .
41011001	Һәзрити Әйса шагиртлири билән Йерусалимға йеқинлишип , Зәйтун теғиниң етигидики Бәйтпаҗи вә Бәйтания дегән йезиларға кәлгәндә , икки шагиртини
41011002	мундақ дәп алдин-ала әвәтти : — Силәр алдимиздики йезиға бериңлар . Йезиға кирипла , техи минилип бақмиған бир тәхәйниң бағлақлиқ турғанлиғини көрисиләр . Уни йешип , йетиләп келиңлар .
41011003	Әгәр бири силәрдин : « Немишкә бундақ қилисиләр ? » дәп сорап қалса , « Рәббимизниң буниңға һаҗити чүшти , бир дәмдин кейин қайтуруп бериду » , дәңлар .
41011004	Улар берип , йол үстидики бир өйниң дәрвазиси йенида бағлақлиқ турған бир тәхәйни көрди . Улар чулвурини йешиватқан чағда ,
41011005	у йәрдә турған бәзи кишиләр : — Тәхәйни йешип немә қилисиләр ? — дейишти .
41011006	Шагиртлар һәзрити Әйсаниң дегәнлирини ейтқанда , һелиқи кишиләр уларға йол қойди .
41011007	Шагиртлар тәхәйни һәзрити Әйсаниң алдиға йетиләп келип , үстигә өз чапанлирини салди . Һәзрити Әйса тәхәйгә минди .
41011008	Нурғун халайиқниң бәзилири чапанлирини , бәзилири өп-чөридики етизлардин кәскән шах-шумбиларни йолға паяндаз қилип салди .
41011009	Алдида маңған вә кәйнидин әгәшкәнләр : « Худаға шүкүр ! Пәрвәрдигаримизниң намида Кәлгүчигә мубарәк болсун !
41011010	Әҗдадимиз Давутниң падишалиғиниң Избасариға Әҗдадимиз Давутниң падишалиғиниң мубарәк болсун ! Әң бүйүктики Худаға шүкүрләр ейтилсун ! » дәп вақиришатти .
41011011	Һәзрити Әйса Йерусалимға берип мәркизий ибадәтхана һойлилириға кирди вә һәммә нәрсини көздин кәчүрди . Бирақ кәч кирип қалғачқа , он икки шагирти билән биллә йәнә Бәйтанияға қайтти .
41011012	Әтиси улар Бәйтаниядин чиққанда , һәзрити Әйсаниң қосиғи ечип кәткән еди .
41011013	У жирақта барақсан бир түп әнҗир дәриғини көрүп , һеч болмиғанда тоң әнҗир болсиму барду , дәп униңға қарап маңди . Дәрәқниң йениға барғинида , йопурмақтин башқа һеч нәрсә тапалмиди . Бу әнҗир пишидиған вақит әмәс еди .
41011014	Һәзрити Әйса дәрәққә : — Буниңдин кейин һеч ким сениң мевәңни йемигәй ! — деди . Шагиртлириму буни аңлиди .
41011015	Улар Йерусалимға кәлди . Һәзрити Әйса мәркизий ибадәтхана һойлилириға кирип , у йәрдә елим-сетим қиливатқанларниң һәммисини һайдап чиқиришқа башлиди . Пул тегишидиғанларниң покәйлирини вә кәптәр сатқучиларниң орундуқлирини өрүп ,
41011016	мал көтиривалған һәр қандақ адәмниң ибадәтхана һойлилиридин өтүшигә рухсәт қилмиди .
41011017	У хәлиққә тәлим бәргәндә мундақ деди : — Муқәддәс Язмиларда Худаниң : « Мениң өйүм пүткүл хәлиқләрниң дуа-тилавәтханиси дәп аталсун » , дегән сөзи йезилған әмәсму ? Лекин силәр уни булаңчиларниң угисиға айландурувапсиләр ! — деди .
41011018	Алий роһанийлар вә Тәврат устазлири буни аңлап , һәзрити Әйсани уҗуқтуруветишниң чарисини издәшкә башлиди . Улар һәзрити Әйсадин қорқатти , чүнки пүтүн халайиқ Униң тәлимигә һәйран еди .
41011019	Кәчқурунлири һәзрити Әйса билән шагиртлири шәһәрниң сиртиға чиқип кетәтти .
41011020	Әтиси әтигәндә һәзрити Әйса билән шагиртлири әнҗир дәриғиниң йенидин өтүп кетиветип , дәрәқниң йилтизидин қуруп кәткәнлигини көрүшти .
41011021	Түнүгүнки вақиәни есигә алған Петрус : — Устаз , қараң , Сиз қарғиған әнҗир дәриғи қуруп кетипту ! — деди .
41011022	Һәзрити Әйса уларға җававән мундақ деди : — Худаға ишиниңлар .
41011023	Билип қоюңларки , ким бу таққа : « Қозғал , деңизға ташлан ! » десә вә көңлидә гуманланмай , ейтқанлириниң әмәлгә ешишиға ишәнч қилса , униң тәливи иҗавәт болиду .
41011024	Шуниң үчүн силәргә ейтимәнки , дуа билән тилигән һәр қандақ нәрсигә ериштим , дәп ишиниңлар . Шунда тәливиңлар иҗавәт болиду .
41011025	Орнуңлардин туруп дуа қилғиниңларда , бирәрсигә қосақ көпүгүңлар барлиғи ядиңларға кәлсә , уни кәчүрүңлар . Шу чағда асмандики Атаңларму силәрниң гуналириңларни кәчүрүм қилиду . {
41011026	Силәр башқиларни кәчүрүм қилмисаңлар , асмандики Атаңларму силәрниң гуналириңларни кәчүрүм қилмайду . }
41011027	Улар йәнә Йерусалимға қайтип кәлди . Һәзрити Әйса мәркизий ибадәтхана һойлилирида айлинип жүргәндә , алий роһанийлар , Тәврат устазлири вә ақсақаллар Униң йениға келип :
41011028	— Сиз қиливатқан ишларни қайси һоқуққа тайинип қиливатисиз ? Сизгә бундақ қилиш һоқуқини ким бәргән ? — дәп сориди .
41011029	Һәзрити Әйса уларға : — Мән авал силәрдин бир соал сорай . Силәр униңға җавап бериңлар . Шу чағда Мәнму бу ишларни қайси һоқуққа тайинип қиливатқанлиғимни ейтип беримән .
41011030	Ейтиңларчу , Йәһия пәйғәмбәргә чөмүлдүрүш һоқуқини Худа бәргәнму яки инсанларму ? — деди .
41011031	Улар өз ара муназирә қилишқа башлап : — « Худа бәргән » десәк , У : « Ундақта , силәр немә үчүн Йәһияға ишәнмидиңлар ? » дәйду .
41011032	Бирақ биз қандақму : « Инсанлар бәргән » дәләләймиз ? ! — дейишти . Чүнки улар Йәһияни һәқиқәтән пәйғәмбәр дәп һесаплайдиған хәлиқтин қорқатти .
41011033	Буниң билән улар һәзрити Әйсаға : — Билмәймиз , — дәп җавап беришти . — Ундақта , Мәнму бу ишларни қайси һоқуққа тайинип қиливатқанлиғимни ейтмаймән , — деди һәзрити Әйса уларға .
41012001	Андин һәзрити Әйса уларға тәмсилләр билән сөзләшкә башлиди : — Бир киши бир үзүмзарлиқ бәрпа қилип , әтрапини қоршапту . Үзүм шаравини ишләш үчүн үзүмзарлиққа бир көлчәк қаздурупту вә бир күзәтхана яситипту . Кейин үзүмзарлиқни иҗаригә берип , өзи жирақ бир йәргә кетипту .
41012002	Үзүмләрни үзидиған мәзгил кәлгәндә , у һосулниң бир үлүшини елип келишкә қуллиридин бирини иҗарикәшләрниң йениға әвәтипту .
41012003	Лекин иҗарикәшләр һелиқи қулни тутувелип , думбалап , қуруқ қол қайтурупту .
41012004	Ғоҗайин йәнә бир қулини әвәтипту . Иҗарикәшләр униңму баш-көзини йерип , һақарәтләп қайтурупту .
41012005	Кейин ғоҗайин йәнә бир қулини әвәтипту , лекин у өлтүрүлүпту . Йәнә бир мунчә қуллирини әвәтипту , уларниңму бәзилири таяқ йәп , бәзилири өлтүрүлүпту .
41012006	Ғоҗайинниң йенида бирла адими , йәни униң сөйүмлүк ялғуз оғлила қапту . У оғлумниғу һөрмәт қилар , дәп иҗарикәшләрниң йениға әң ахирида уни әвәтипту .
41012007	Лекин иҗарикәшләр өз ара : « Бу болса ғоҗайинниң мирасхори . Келиңлар , уни өлтүрүветәйли , үзүмзарлиқ бизгә оңчә қалсун » , дейишипту .
41012008	Шундақ қилип , уни тутуп өлтүрүп , үзүмзарлиқниң сиртиға сөрәп ачиқиветипту .
41012009	Бундақ әһвалда , үзүмзарлиқниң ғоҗайини бу иҗарикәшләрни қандақ қилиду ? Җәзмән уларни өлтүрүп , үзүмзарлиғини башқиларға иҗаригә бериду .
41012010	Силәр Зәбурдики мону сөзләрни зади оқумиғанмидиңлар ? « Қурулушчилар ташлавәткән Таш Қурулушниң һул Теши болуп қалди .
41012011	Бу Пәрвәрдигар тәрипидиндур , Биз үчүн әҗайип бир иштур » .
41012012	Һәзрити Әйсаниң бу тәмсилни өзлиригә қаритип ейтқанлиғини чүшәнгән йәһудийларниң чоңлири Уни тутқун қилмақчи болди . Лекин хәлиқтин қорқуп , Уни ташлап кетип қалди .
41012013	Шуниңдин кейин йәһудийларниң чоңлири һәзрити Әйсани Униң Өзиниң сөзлири билән қапқанға чүшириш мәхситидә пәрисийләрдин вә Римдин тайинланған Һирод падишаниң тәрәпдарлиридин бәзиләрни Униң йениға әвәтти .
41012014	Улар келип һәзрити Әйсаға : — Устаз , Сизниң сәмимий адәм екәнлигиңизни , һеч кимгә үз-хәтир қилмайдиғанлиғиңизни билимиз , чүнки кишиләрниң сиртқи қияпити билән һесаплашмай , уларға Худаниң йолини садиқлиқ билән үгитип кәлдиңиз . Сизгә Рим императори Қәйсәргә баҗ тапшурушимиз Тәврат қанунимизға хилапму қандақ ? Зади баҗ тапшурамдуқ яки тапшурмамдуқ ? — дейишти .
41012015	Уларниң сахтипәзлигини билгән һәзрити Әйса : — Немишкә Мени сөзүм арқилиқ илиндурмақчи болуватисиләр ? Маңа бир данә күмүч тәңгә бериңлар , көрүп бақай , — деди .
41012016	Пул елип келинди , һәзрити Әйса улардин : — Буниң үстидики сүрәт вә исим кимниң ? — дәп сориди . — Рим императори Қәйсәрниң , — дейишти улар .
41012017	— Ундақ болса , Қәйсәрниң һәққини Қәйсәргә , Худаниң һәққини Худаға тапшуруңлар , — деди һәзрити Әйса уларға . Улар һәзрити Әйсаниң сөзлиригә һәйран қелишти .
41012018	Өлгәнләр тирилмәйду , дәп қарайдиған садуқий диний еқимидикиләр һәзрити Әйсаниң алдиға келип :
41012019	— Устаз , Муса пәйғәмбәр Тәвратта : « Бир киши өлүп кетип , аяли тул қелип , пәрзәнт көрмигән болса , өлгән кишиниң ака яки иниси тул қалған йәңгисини әмригә елип , қериндиши үчүн нәсил қалдуруши лазим » , дәп язған .
41012020	Бурун йәттә ака-ука өткән екән , чоңи өйлинип пәрзәнт қалдурмайла аләмдин өтүпту .
41012021	Кәйнидики иниси йәңгисини әмригә елип , уму пәрзәнт көрмәй аләмдин өтүпту . Кәйнидики инисиму шундақ бопту .
41012022	Шундақ қилип , йәттинчисигичә уни елип чиқипту . Лекин һеч қайсиси пәрзәнт көрмәй аләмдин өтүпту . Ахирида у аялму аләмдин өтүпту .
41012023	Әнди сорайдиғинимиз шуки : Қиямәт күни бу аял кимниң аяли болуп тирилиду ? Чүнки йәттә қериндашниң һәммиси уни аяллиққа алғандә ! — дейишти .
41012024	Һәзрити Әйса уларға мундақ җавап бәрди : — Силәр Муқәддәс Язмиларни вә Худаниң қудритини билмигәнлигиңлар үчүн мана мошундақ хаталишисиләр әмәсму ? !
41012025	Өлүмдин тирилгәндин кейин инсанлар асмандики периштәләргә охшаш , хотун алмайду , әргә тәгмәйду .
41012026	Өлүмдин тирилиш мәсилиси һәққидә Муса пәйғәмбәр арқилиқ чүширилгән Тәвратта оқумидиңларму ? Әҗдатлиримиз Ибраһим , Исһақ вә Яқуплар аллибурун аләмдин өткән болсиму , Тәвраттики « Тикәнликниң көйүши » һәққидики баянда Худа уларни тирик һесаплап : « Мән Ибраһим , Исһақ вә Яқуплар етиқат қилип кәлгән Худа болимән ! » дәйду .
41012027	Демәк , Худа өлүкләрниң әмәс , тирикләрниң Худасидур . Силәр тамамән хаталаштиңлар .
41012028	Уларниң муназирисини аңлиған вә һәзрити Әйсаниң уларға яхши җавап бәргәнлигини көргән бир Тәврат устази һәзрити Әйсаниң алдиға келип : — Пүтүн әмирләрниң ичидә әң муһими қайси ? — дәп сориди .
41012029	Һәзрити Әйса мундақ җавап бәрди : — Әң муһими шуки , « Аңлиғин , әй исраиллар ! Пәрвәрдигаримиз болған Худа бирдин-бир Худадур .
41012030	Пәрвәрдигариң болған Худани пүтүн қәлбиң , пүтүн җениң , пүтүн зеһниң вә пүтүн күчүң билән сөйгин » .
41012031	Йәнә бир әмир болса « Хошнаңни өзәңни сөйгәндәк сөй » . Мана булардин муһим әмир йоқ .
41012032	— Тоғра ейттиңиз , Устаз , — деди Тәврат устази һәзрити Әйсаға , — « Худа бирдур , Униңдин башқиси йоқтур » , дегиниңиз дурус .
41012033	Инсанниң Худани пүтүн қәлби , пүтүн әқли вә пүтүн күчи билән сөйүши һәм хошнисиниму өзини сөйгәндәк сөйүши Худаға аталған һәр қандақ көйдүрмә қурванлиқ вә һәдийәләрдинму муһимдур .
41012034	Һәзрити Әйса униң әқиланә җавап бәргәнлигини көрүп : — Сиз Худаниң Падишалиғидин жирақ әмәссиз , — деди . Шуниңдин кейин Униңдин һеч ким соал сорашқа петиналмиди .
41012035	Һәзрити Әйса мәркизий ибадәтхана һойлилирида тәлим бериветип , мундақ соални оттуриға қойди : — Тәврат устазлири Қутқазғучи-Мәсиһни падиша Давутниң Әвлади , дәп турувалса қандақ болиду ?
41012036	Давут падиша өзи Муқәддәс Роһниң илһами билән мундақ дегәнғу : « Пәрвәрдигар Ғоҗайинимға ейттики : ‹ Мән Сениң дүшмәнлириңни Айиғиң астида дәссәткичә , Мениң оң йенимда олтарғин ! › »
41012037	Қутқазғучи-Мәсиһ падиша Давутниң Әвлади болсиму , лекин падиша Давут Мәсиһни « Ғоҗайиним » дегән йәрдә Мәсиһ униңдин улуқ болмамду ? ! У йәрдики җамаәт һәзрити Әйсаниң сөзини зоқ билән аңлатти .
41012038	Һәзрити Әйса тәлим берип мундақ деди : — Тәврат устазлиридин һошияр болуңлар . Узун тонларни кийивелип ғадийип жүрүшкә амрақ келиду . Базарларда башқиларниң өзлиригә салам берип һөрмәтлишини ,
41012039	ибадәтханиларда алаһидә орунда олтиришини , зияпәтләрдиму төрдә олтиришни яхши көриду .
41012040	Улар тул аяллардин пайда елип , уларниң мал-мүлкини йәвелип , андин әттәй башқилар көрсун дәп , узундин-узун дуа қилиду . Улар җәзмән техиму қаттиқ җазаға тартилиду !
41012041	Һәзрити Әйса мәркизий ибадәтханидики сәдиқә жиғилидиған җайниң алдида олтирип , өз сәдиқилирини ташлаватқан җамаәткә қарап туратти . Нурғун байлар сандуққа хелә көп пул ташлиди .
41012042	Бир кәмбәғәл тул аялму келип , бир нәччә тийинла қиммитидики икки тәңгини ташлиди .
41012043	Һәзрити Әйса шагиртлирини йениға чақирип , уларға мундақ деди : — Билип қоюңларки , бу намрат тул аялниң сәдиқиси Худаниң нәзәридә һәммиңларниңкидин көп .
41012044	Чүнки башқилар өзлириниң ашқан байлиқлиридин сәдиқә қилди . Лекин бу аял намрат туруп , өзиниң бар-йоқини — тирикчилик қилидиған һәммә нәрсисини сәдиқә қилди .
41013001	Һәзрити Әйса мәркизий ибадәтханидин чиқиватқанда , шагиртлиридин бири Униңға : — Устаз , қараң , бу немә дегән көркәм ташлар ! Немә дегән һәйвәтлик имарәтләр ! — деди .
41013002	Һәзрити Әйса униңға : — Сән бу һәйвәтлик имарәтләрни көрүватамсән ? Бу йәрдә һәммә нәрсә гумран қилиниду , һәтта бир тал һул тешиму җайида қалдурулмайду , — деди .
41013003	Һәзрити Әйса Зәйтун теғида мәркизий ибадәтхана тәрәпкә қарап олтарғанда Петрус , Яқуп , Юһанна вә Әндәрләр астағина Униңдин :
41013004	— Бизгә ейтиңчу , бу дегәнлириңиз қачан йүз бериду ? Буларниң йүз беридиғанлиғини билдүридиған қандақ бешарәт болиду ? — дәп сорашти .
41013005	Һәзрити Әйса уларға чүшәндүрүшкә башлиди : — Башқиларниң аздурушидин һошияр болуңлар .
41013006	Нурғун кишиләр Мениң намимни сетип , « Қутқазғучи-Мәсиһ мән болимән ! » дәвелип , көп адәмләрни аздуриду .
41013007	Силәр уруш хәвәрлири вә уруш параңлирини аңлиған вақитлардиму алақзадә болуп кәтмәңлар , чүнки бу ишларниң йүз бериши муқәррәр . Лекин бу заман ахири йетип кәлди , дегәнлик әмәс .
41013008	Бир милләт йәнә бир милләт билән уруш қилиду . Бир дөләт йәнә бир дөләткә һуҗум қилиду . Нурғун җайларда йәр тәврәш вә ачарчилиқлар йүз бериду . Мана бу ишларниң йүз бериши худди һамилдар аялниң толғиғиниң башланғиниға охшайду .
41013009	Силәр өзәңларға пәхәс болуңлар . Кишиләр силәрни тутқун қилип сотқа тапшуруп бериду , ибадәтханиларда қамчилайду . Силәр Маңа ишәнгәнлигиңлар үчүн , һаким вә падишалар алдида сораққа тартилисиләр . Буниң билән улар алдида Мениң гувачилирим болисиләр .
41013010	Лекин Хуш Хәвәр пүткүл милләтләргә заман ахиридин бурун йәткүзүлүши керәк .
41013011	Шуңа силәр тутулуп сотқа тапшурулғанда , немә дейиштин әндишә қилмаңлар . У чағда силәргә немә несип етилсә , шуни дәңлар , чүнки сөзлигүчи силәр әмәс , Муқәддәс Роһтур .
41013012	Қериндаш қериндишиға , ата балисиға хаинлиқ қилип , уларни өлүмгә тутуп бериду . Балиларму ата-аниси билән қаршилишип , уларни өлүмгә тутуп бериду .
41013013	Маңа ишәнгәнлигиңлар үчүн һәммә адәм силәргә өчмәнлик қилиду , лекин ахирғичә бәрдашлиқ бәргәнләр җәзмән қутқузулиду .
41013014	— « Жиркиничлик вәйран қилғучиниң » өзи турушқа тегишлик болмиған йәрдә турғинини көргиниңларда , ( китапханлар бу сөзниң мәнасини чүшәнсун ) Йәһудийә өлкисидики аһалиләр тағларға қачсун .
41013015	Өгүздикиләр өйидики нәрсә-керәклирини алмай қачсун .
41013016	Етизларда ишләватқанларму чапинини еливелиш үчүн өйигә қайтмай қечип кәтсун .
41013017	У күнләрдә қечиши әпсиз болған һамилдар аяллар вә бала емитидиған аниларниң һалиға вай !
41013018	Бу вақиәләрниң қишқа тоғра келип қалмаслиғи үчүн дуа қилиңлар .
41013019	Чүнки у күнләрдики балаю-апәтләр Худа аләмни яратқандин бу ян көрүлүп бақмиған , кәлгүсидиму көрүлмәйду .
41013020	Пәрвәрдигар у күнләрни азайтмиса еди , һеч ким қутулалматти . Лекин Пәрвәрдигар у күнләрни Өзи таллиғанлири үчүн азайтқан .
41013021	Әгәр у чағда бири силәргә : « Қараңлар , Қутқазғучи-Мәсиһ бу йәрдә ! » яки « Қараңлар , Мәсиһ әйнә у йәрдә ! » десә , ишәнмәңлар .
41013022	Чүнки сахта мәсиһләр , сахта пәйғәмбәрләр мәйданға келиду . Әгәр мүмкин болсиди , улар Худа таллиғанларни мөҗүзиләр вә карамәтләр билән аздурған болатти .
41013023	Шуниң үчүн һошияр болуңлар . Мән буларниң һәммисини ейтиш билән силәрни алдин-ала агаһландуруп қойдум .
41013024	— У күнләрдики балаю-апәтләр өтүп кәткәндин кейин , « Қуяш қарийип , Ай йоруқлуқ бәрмәс ,
41013025	Юлтузлар асмандин төкүлүп , Асман җисимлири тәвринәр » .
41013026	У чағда кишиләр Инсан Оғлиниң зор күч-қудрәт вә шан-шәрәп билән булутлар ичидә келиватқанлиғини көриду .
41013027	Инсан Оғли периштәлирини әвәтип , Өзи таллиған кишиләрни аләмниң бир четидин йәнә бир четигичә дунияниң төрт булуңидин жиғип , бир йәргә җәм қилиду .
41013028	— Әнҗир дәриғидин савақ елиңлар ! Униң шахлири көкирип , йеңи йопурмақ чиқарғанда , язниң келишигә аз қалғанлиғини билисиләр .
41013029	Худди шуниңдәк , Мән бая дегән аламәтләрниң йүз бериватқанлиғини көргиниңларда , Худаниң Падишалиғиниң ишик алдида , йәни намайән болуш алдида туруватқанлиғини билиңлар .
41013030	Билип қоюңларки , мана бу аламәтләрниң һәммиси әмәлгә ашурулмай туруп , бу әвлат кишиләр аләмдин өтмәйду .
41013031	Асман-зимин йоқилиду , бирақ Мениң сөзлирим йоқалмай мәңгү инавәтлик болиду !
41013032	— Бу ишларниң йүз беридиған вақит-саатиға кәлсәк , буни Атамдин башқа һеч ким билмәйду . Нә асмандики периштәләр , нә Оғли билмәйду .
41013033	Пәхәс болуңлар , сәгәк болуңлар , чүнки у вақит-саатниң қачан келидиғанлиғини билмәйсиләр .
41013034	Бу сәпәргә чиқмақчи болған адәмниң әһвалиға охшайду . У йолға чиқидиған чағда чакарлириниң хизмәт даирисини бәлгүләп , уларниң һәр биригә бирдин вәзипә тапшуриду . Дәрвазидики күзәтчигиму һошияр болушни тапилайду .
41013035	Шуниңға охшаш , силәрму һошияр болуңлар . Чүнки өйниң ғоҗайининиң келидиған вақтиниң кәчқурунму , түн йеримиму , ғораз чиллиған вақтиму яки сәһәр вақтидиму , уни биләлмәйсиләр .
41013036	Шуңа у туюқсиз келип , силәрни ғәпләт уйқисида көрүп қалмисун !
41013037	Силәргә ейтқанлиримни һәммисигә ейтимән : Һошияр болуңлар !
41014001	Йәһудийларниң « Өтүп кетиш » вә « Петир нан » һейтиға икки күн қалған еди . Алий роһанийлар вә Тәврат устазлири һәзрити Әйсани һейлә билән тутуп уҗуқтуруветишниң чарисини издәшти .
41014002	Улар : — Бу ишни һейт-айәм күнлири қилмайли . Болмиса хәлиқ арисида қалаймиқанчилиқ чиқиши мүмкин , — дейишәтти .
41014003	Һәзрити Әйса Бәйтания йезисида илгири мохо кесилигә гириптар болған Симунниң өйидә дәстиханда олтириватқанда , ичигә қиммәтлик сап сумбул әтири қачиланған , ақ қаш тешидин ясалған қутини тутқан бир аял кирип , қолидики қутини ечип , ичидики әтирни һәзрити Әйсаниң бешиға қуйди .
41014004	Бәзиләр буниңға хапа болуп , бир-биригә : — Хуш пурақ әтирни бундақ исрап қилғанниң немә пайдиси ?
41014005	Бу әтирниң қиммити бир жиллиқ киримимизгә тәң келидикән ! У сетилип пули кәмбәғәлләргә берилсә болатти , — дейишип аялни қаттиқ әйипләшкә башлиди .
41014006	— Аялниң ихтияриға қоюветиңлар , уни хиҗил қилип немә қилисиләр ? У Мән үчүн яхши иш қилди .
41014007	Кәмбәғәлләр дайим араңларда , уларға халиған вақитта ярдәм қилалайсиләр . Лекин Мән араңларда дайим болмаймән .
41014008	Аял чами йетидиған ишни қилди ; Мениң дәпнә қилинишимға тәйярлиқ йүзисидин бәдинимгә алдин-ала әтир сүркәп қойди .
41014009	Билип қоюңларки , Хуш Хәвәр дунияниң қәйиридә йәткүзүлсә , бу аял әслинип , униң қилған иши тилға елиниду , — деди һәзрити Әйса уларға .
41014010	Шу вақитта он икки шагирттин бири болған Йәһуда Ишқарийот һәзрити Әйсани тутуп бериш мәхситидә алий роһанийларниң йениға барди .
41014011	Буни аңлап , алий роһанийларниң гүл қәқәқлири ечилип кәтти вә униңға пул беришкә вәдә қилишти . Йәһудаму һәзрити Әйсани уларға тутуп беришкә пурсәт издәшкә башлиди .
41014012	« Петир нан » һейтиниң биринчи күни , йәни « Өтүп кетиш » һейтиниң қурванлиғи қилинидиған күни шагиртлар һәзрити Әйсаниң йениға келишип : — « Өтүп кетиш » һейтиниң тамиғини қәйәргә берип тәйярлишимизни халайсиз ? — дәп сориди .
41014013	У шагиртлиридин иккисини мундақ дәп алдин-ала әвәтти : — Йерусалимға кириңлар , у йәрдә козида су тошуватқан бир кишини учритисиләр . Униң кәйнидин меңип ,
41014014	у адәм киргән өйниң егисидин : « Устазимиз : Шагиртлирим билән « Өтүп кетиш » һейтиниң тамиғини йәйдиған меһманлиқ өй қәйәрдә ? дәп сораватиду » , дәңлар .
41014015	У силәрни үстүнки қәвәттики рәтлик җабдуп қоюлған бир еғиз чоң өйгә башлап чиқиду . Мана шу өйдә һейтниң тамиғини тәйяр қилиңлар .
41014016	Шагиртлар йолға чиқип шәһәргә кирди . Һәммә ишлар һәзрити Әйсаниң ейтқинидәк болуп чиқти . Улар шу йәрдә тамақни тәйярлашқа киришти .
41014017	Кәчқурун һәзрити Әйса он икки шагирти билән келип ,
41014018	дәстиханда олтирип таам үстидә : — Билип қоюңларки , Мән билән биллә ғизалиниватқан силәрниң араңлардики бири Маңа сатқунлуқ қилиду , — деди .
41014019	Бу сөз уларни қайғуға салди . Улар бир-бирләп : — Мән әмәстимән ? — дәп сориди .
41014020	Һәзрити Әйса уларға : — Маңа сатқунлуқ қилғучи қолидики нанни Мән билән биллә тәхсигә чилиған он икки шагиртниң ичидики биридур .
41014021	Инсан Оғли Муқәддәс Язмиларда йезилғинидәк аләмдин өтиду . Лекин Униңға сатқунлуқ қилидиған кишиниң һалиға вай ! У адәм туғулмиған болсичу кашки ! — деди .
41014022	Улар тамақ йейишиватқанда , һәзрити Әйса бир нанни қолиға елип шүкүр ейтқандин кейин , уни уштуп туруп , шагиртлириға бәрди вә : — Елиңлар , бу Мениң Теним , — деди .
41014023	Андин У қолиға бир җам елип , Худаға шүкүр ейтқандин кейин , уни шагиртлириға сунди . Һәммиси униңдин ичишти .
41014024	— Бу Мениң нурғун адәмләр үчүн төкүлүп , Худаниң келишимини түзидиған Қенимдур .
41014025	Билип қоюңларки , Худаниң Падишалиғида йеңичә шараптин ичмигичә , бундақ шарапни һәргиз ичмәймән , — деди һәзрити Әйса .
41014026	Улар мәдһийә нахшисини ейтқандин кейин талаға чиқип , Зәйтун теғиға қарап кетишти .
41014027	Бу чағда һәзрити Әйса шагиртлириға : — Һәммиңлар Мени ташлап кетисиләр , чүнки Муқәддәс Язмиларда Худа : « Қойчини уруп өлтүримән , Қойлири терә-перәң болуп кетиду » , дегән .
41014028	Лекин Мән тирилгәндин кейин , Җәлилийәгә силәрдин бурун баримән , — деди .
41014029	Петрус Униңға : — Һәммиси Сизни ташлап кәтсиму , мән һәргиз ташлап кәтмәймән , — деди .
41014030	— Билип қойғинки , бүгүн кечә ғораз икки қетим чиллаштин бурун , сән Мәндин үч қетим танисән , — деди һәзрити Әйса .
41014031	Лекин Петрус техиму қәтъий тәләппуз билән : — Сиз билән биллә өлүшкә тоғра кәлсиму , Сиздин танмаймән , — деди . Қалған шагиртларму шундақ дейишти .
41014032	Кейин улар Гетсиманә дегән бир йәргә кәлди . Һәзрити Әйса шагиртлириға : — Мән дуа-тилавәт қилип кәлгичә , силәр мошу җайда олтирип туруңлар , — деди .
41014033	У Петрус , Яқуп вә Юһаннани биргә елип маңди . Бу вақитта Уни қайғу бесип , көңли беарам болушқа башлиди . У :
41014034	— Җеним чиқип кетидиғандәк ғәм-қайғуға патти . Силәр бу йәрдә қелип , һошияр туруңлар , — деди
41014035	вә сәл нерирақ берип , йәргә баш қоюп , мүмкин болса у күнниң Өз бешиға кәлмәслигигә дуа қилип :
41014036	— Әй сөйүмлүк Ата , Сән һәммигә қадирсән , бу азап қәдиһини Мәндин жирақлаштурғайсән . Лекин бу иш Мениң әмәс , бәлки Сениң ирадәң бойичә болсун , — деди .
41014037	У үч шагиртиниң йениға қайтип келип , уларниң үгдәп қалғанлиғини көрүп , Петрусқа : — Әй Симун , ухлаватамсән ? ! Бирәр саатму һошияр туралмидиңму ? !
41014038	Езиқтурулуштин сақлиниш үчүн , сәгәк туруп дуа қилиңлар , ирадә халайду , лекин тән аҗиздур , — деди .
41014039	Андин У йәнә берип , бурунқи сөзлирини тәкрарлап дуа қилди .
41014040	У шагиртлириниң йениға қайтип кәлгинидә , уларниң йәнә үгдәп қалғанлиғини көрди . Чүнки улар көзлирини ачалмай қалған еди . Улар һәзрити Әйсаға немә дейишини билмәй қалди .
41014041	Һәзрити Әйса үчинчи қетим уларниң йениға қайтип : — Силәр техичә дәм елип ухлаватамсиләр ? Болди , бәс әнди ! Инсан Оғлиниң гунакарларниң қолиға тапшурулидиған вақит-саати йетип кәлди .
41014042	Қопуңлар , кетәйли , мана Маңа сатқунлуқ қилидиған киши кәпту , — деди .
41014043	Һәзрити Әйсаниң сөзи аяқлашмастинла , он икки шагиртиниң бири болған Йәһуда кәлди . Униң йенида алий роһанийлар , Тәврат устазлири вә ақсақаллар тәрипидин әвәтилгән , қилич тоқмақлар билән қуралланған зор бир топ адәм бар еди .
41014044	Һәзрити Әйсаға сатқунлуқ қилған Йәһуда уларға аллибурун : « Мән Кимни сөйсәм , Әйса Шу . Силәр Уни тутуп , қаттиқ муһапизәт астида елип меңиңлар » , дегән вә сөйүш арқилиқ бәлгү бәрмәкчи болған еди .
41014045	У удул һәзрити Әйсаниң алдиға келип : — Устаз , — дәп Уни сөйди .
41014046	Шу чағда у башлап кәлгәнләр һәзрити Әйсаға қол селип , Уни тутқун қилди .
41014047	Һәзрити Әйсаниң йенидикиләрдин бири қиличини суғуруп , баш роһанийниң чакириға урди . Қилич чакарниң оң қулиғиға тегип , уни шилип чүширивәтти .
41014048	Һәзрити Әйса : — Силәр қилич-тоқмақларни көтирип Мени тутқили кәпсиләр , Мени қарақчи көрүватамсиләр ?
41014049	Һәр күни мәркизий ибадәтхана һойлилирида силәр билән биллә болуп тәлим берәттим . У чағда тутмидиңлар . Бу ишларниң йүз бериши Муқәддәс Язмиларда алдин-ала ейтилғанларниң әмәлгә ашурулуши болди , — деди .
41014050	Бу чағда шагиртларниң һәммиси Уни ташлап қечип кетишти .
41014051	Һәзрити Әйсаниң кәйнидин пәқәт учисиға кәндир рәхт йепинчақлавалған бир яш жигит әгишип маңған еди . Улар униму тутувалди .
41014052	Лекин у рәхтниң ичидин суғирилип чиқип ялиңач пети қечип кәтти .
41014053	Улар һәзрити Әйсани баш роһанийниң алдиға елип беришти . Пүтүн алий роһанийлар , ақсақаллар вә Тәврат устазлириму у йәргә жиғилди .
41014054	Петрус һәзрити Әйсаға таки баш роһанийниң һойлисиғичә жирақтин әгишип берип , һойлида қаравуллар билән биллә иссинип олтарди .
41014055	Алий роһанийлар вә пүтүн алий кеңәшмә әзалири һәзрити Әйсани өлүм җазасиға мәһкүм қилиш үчүн испат издиди , амма тапалмиди .
41014056	Бир мунчә ялған гувачилар оттуриға чиққан болсиму , испатлири бир-биригә маслашматти .
41014057	Уларниң бәзилири орнидин туруп , ялған гувалиқ берип :
41014058	— Биз Униң : « Инсан қоли билән ясалған бу ибадәтханини бузуп ташлап , инсан қоли билән ясалмиған башқа бир ибадәтханини үч күн ичидә ясап чиқимән » , дегәнлигини аңлидуқ , — деди .
41014059	Лекин бу һәқтики гувалиқларму бир-биригә маслашмиди .
41014060	Андин баш роһаний орнидин туруп , җамаәтниң алдида һәзрити Әйсаға : — Қени , җавап бәрмәмсән ? Буларниң Сениң үстүңдин бәргән гувалиқлириға немә дәйсән ? — деди .
41014061	Лекин һәзрити Әйса шүк туруп , һеч қандақ җавап бәрмиди . Баш роһаний йәнә Униңдин : — Мәдһийилинишкә лайиқ болған Худа Оғли Қутқазғучи-Мәсиһ Сәнму ? — дәп сориди .
41014062	— Һә-ә , Мән , — деди һәзрити Әйса , — силәр Инсан Оғлиниң қадир Худаниң оң йенида олтиридиғанлиғини вә көктики булутлар ичидә қайтип келидиғанлиғини көрисиләр .
41014063	Бу сөзни аңлиған баш роһаний кийимлирини житип ташлап : — Әнди башқа һеч қандақ гувачиниң һаҗити қалмиди .
41014064	Силәр Униң күпүрлүклирини аңлидиңлар . Әнди буниңға немә дәйсиләр ? — деди . Улар бирдәк Униңға өлүм җазаси тегишлик дәп һөкүм қилишти .
41014065	Бәзилири Униңға түкүрүшкә башлиди . Улар йәнә Униң көзлирини бағлап , мушт етип : « Пәйғәмбәр болсаң , ейтип баққина , Сени ким урди ? » дейишти . Қаравулларму Уни арисиға еливелип качатлиди .
41014066	Петрус төвәндики һойлида туратти . Баш роһанийниң хизмәткар қизлиридин бири келип ,
41014067	иссинип олтарған Петрусни көрүп , униңға тикилип қарап : — Сәнму насирәлик Әйса билән бир едиңғу , — деди .
41014068	Петрус буни инкар қилип : — Сениң немә дәватқанлиғиңни билмидим һәм чүшәнмидим , — дедидә , ташқириға , дәрвазиниң алдиға чиқип турди . Шу чағда ғораз чиллиди .
41014069	Униң ташқирида турғанлиғини көргән һелиқи хизмәткар қиз у йәрдә турғанларға йәнә : — Бу Униң адимиғу , — деди .
41014070	Петрус йәнә инкар қилди . Бир аздин кейин у йәрдә турғанлар Петрусқа йәнә : — Шүбһисизки , сән Униң шагиртлириниң бири . Тәләппузуңдин сениңму җәлилийәлик екәнлигиң чиқип турмамду ? ! — дейишти .
41014071	Петрус қәсәм қилип : — Силәр дәватқан Адәмни тонумаймән . Болмиса мени Худа урсун ! — деди .
41014072	Дәл шу чағда ғораз иккинчи қетим чиллиди . Петрус һәзрити Әйсаниң өзигә : « Ғораз икки қетим чиллаштин бурун , сән Мәндин үч қетим танисән » , дегән сөзини есигә елип , көңли бузулуп жиғлап кәтти .
41015001	Әтиси таң сәһәрдә алий роһанийлар , ақсақаллар , Тәврат устазлири вә алий кеңәшминиң пүтүн әзалири мәслиһәтлишивалғандин кейин , һәзрити Әйсани бағлап , һаким Пилатусқа тапшуруп бәрди .
41015002	Пилатус Униңдин : — Сән йәһудийларниң Падишасиму ? — дәп сориди . — Ейтқиниңиздәк , — дәп җавап бәрди һәзрити Әйса .
41015003	Алий роһанийлар Униң үстидин бир мунчә әризә-шикайәтләрни қилишти .
41015004	Пилатус Униңдин йәнә : — Қара , улар үстүңдин шунчивала шикайәт қиливатиду . Сән һеч қайсисиға җавап бәрмәмсән ? — дәп сориди .
41015005	Лекин һәзрити Әйса йәнила зуван сүрмиди . Пилатус буниңға һәйран болди .
41015006	Һәр қетимлиқ « Өтүп кетиш » һейтида һаким хәлиқ илтимас қилған бир мәһбусни қоюп берәтти .
41015007	Әйни вақитта зинданда топилаңда адәм өлтүргән топилаңчилар билән биллә тутулған Бараббас исимлиқ бир киши бар еди .
41015008	Хәлиқ һаким Пилатусниң алдиға келип , униңдин бир мәһбусни бурунқиға охшаш қоюп беришни тәләп қилди .
41015009	Пилатус уларға : — Силәргә йәһудийларниң Падишасини қоюп беришимни халамсиләр ? — деди .
41015010	Пилатус алий роһанийларниң һәзрити Әйсаға көрәлмәслик қилип , Уни өзигә тапшуруп бәргәнлигини биләтти .
41015011	Бирақ алий роһанийлар хәлиққә : « Һәзрити Әйсаниң орниға Бараббасни қоюп беришни тәләп қилиңлар » , дәп уларни күшкүртти .
41015012	Пилатус улардин йәнә : — Ундақ болса , силәр йәһудийларниң Падишаси , дәп атиған Адәмни қандақ бир тәрәп қилай ? — дәп сориди .
41015013	— Уни чапрас яғачқа миқлитиң ! — дәп чуқан селишти улар .
41015014	— Немишкә ? У немә җинайәт өткүзүпту ? — деди Пилатус уларға . Бирақ улар техиму қаттиқ вақиришип : — Уни чапрас яғачқа миқлитиң ! — дәп турувелишти .
41015015	Халайиқни хурсән қилмақчи болған Пилатус Бараббасни уларға чиқирип бәрди . Һәзрити Әйсани болса қамчилатқандин кейин , чапрас яғачқа миқлаш үчүн ләшкәрлиригә тапшурди .
41015016	Ләшкәрләр һәзрити Әйсани һаким ордисиға елип кирди , андин пүтүн ләшкәрләр топини бу йәргә жиғди .
41015017	Улар Униңға шаһанә сөсүн рәңлик тон , бешиға тикән шахлиридин өрүп ясалған таҗа кийдүрди
41015018	вә Униңға : « Яшисун йәһудийларниң Падишаси ! » дәп вақирашти .
41015019	Андин бешиға қомуч билән қайта-қайта уруп , Униңға қарап түкүрүшти вә Униң алдида тиз пүкүп , сәҗдә қилишти .
41015020	Уни мана шундақ мәсқирә қилғандин кейин , сөсүн тонни салдуруп , учисиға Өз кийимлирини кийдүрди вә чапрас яғачқа миқлаш үчүн , елип меңишти .
41015021	Симун исимлиқ бир киши йезидин келип , у йәрдин өтүп кетивататти . Искәндәр билән Руфусниң атиси болған бу адәм Кирини шәһиридин еди . Ләшкәрләр һәзрити Әйса көтирип маңған чапрас яғичини бу адәмгә мәҗбурий көтәргүзди .
41015022	Улар һәзрити Әйсани Голгота , йәни « Баш сүйәк » дегән йәргә елип барди .
41015023	Униңға мурмәкки арилаштурулған шарап бәрди , лекин һәзрити Әйса уни ичмиди .
41015024	Улар һәзрити Әйсани чапрас яғачқа миқлап асти вә һәр қайсиси өзигә чиққанни елиш үчүн чәк ташлишип , кийимлирини бөлүшүвалди .
41015025	Һәзрити Әйса чапрас яғачқа миқланған вақит әтигән саат тоққузлар еди .
41015026	Гуна тахтисиға « Йәһудийларниң Падишаси » дәп йезилған еди .
41015027	Һәзрити Әйсадин башқа икки қарақчиму чапрас яғачқа миқланған болуп , бири Униң оң йенидики , йәнә бири сол йенидики чапрас яғачта еди . {
41015028	Шундақ қилип , Муқәддәс Язмилардики : « У җинайәтчиләр билән бир қатарға қоюлиду » , дегән сөз испатланди . }
41015029	У йәрдин өткәнләр башлирини чайқишип , һәзрити Әйсани һақарәтләп : — Қени , Сән ибадәтханини бузуп ташлап , үч күндә қайтидин ясап чиқидиған Адәм едиңғу ?
41015030	Әнди чапрас яғачтин чүшүп , Өзәңни қутқузғина ! — дейишти .
41015031	Алий роһанийлар вә Тәврат устазлириму Уни шундақ мәсқирә қилип , өз ара : — Башқиларни қутқузуптикән , Өзини қутқузалмиди .
41015032	Исраилларниң Падишаси Қутқазғучи-Мәсиһ әнди чапрас яғачтин чүшүп бақсунчу , биз шуни көрүп Униңға ишинәйли , — дейишти . Һәзрити Әйса билән биллә чапрас яғачқа миқланғанларму Уни һақарәтләшти .
41015033	Чүш вақти саат он иккидә пүтүн зиминни қараңғулуқ қаплап , саат үчкичә давам қилди .
41015034	Саат үчтә һәзрити Әйса жуқури аваз билән : « Елой , Елой , ләма шәвақтани ! » Йәни « Худайим , Худайим , Мени немишкә ташлавәттиң ! » дәп вақириди .
41015035	У йәрдә турғанларниң бәзилири буни хата аңлап : — Қараңлар , бу Адәм Илияс пәйғәмбәргә мураҗиәт қиливатиду , — дейишти .
41015036	Уларниң ичидин бири жүгрәп берип , бир парчә латини әкелип , әрзән үзүм шаравиға чилап , уни қомучниң учиға бағлап һәзрити Әйсаға ичкүзмәкчи болди вә : — Тохтап туруңлар ! Қарап бақайли , Илияс пәйғәмбәр келип Уни чүшириваламдикин ? — деди .
41015037	Һәзрити Әйса қаттиқ вақиридидә , тиниғи тохтап , җан үзди .
41015038	Шу вақитта мәркизий ибадәтханидики пәрдә жуқуридин төвәнгә икки парчә болуп житилди .
41015039	Һәзрити Әйсаниң удулида турған йүз беши Униң қандақ җан үзгинини көрүп : — Бу Адәм һәқиқәтән Худа Оғли екән ! — деди .
41015040	Жирақтин қарап турған бәзи аялларму бар еди . Уларниң арисида мәҗдәллик Мәрийәм , кичик Яқуп билән Йосәниң аниси Мәрийәм вә Саломилар бар еди .
41015041	Һәзрити Әйса Җәлилийәдә турған вақитта бу аяллар Униңға әгишип , Униң хизмитидә болған еди . Униң билән Йерусалимға биллә кәлгән йәнә бир мунчә аялларму әһвални күзитип туратти .
41015042	У һарпа күни , йәни дәм елиш күниниң алдинқи күни еди . Кәч кирип қалғанда , йәһудийларниң алий кеңәшмисиниң һөрмәткә сазавәр әзаси , Худаниң Падишалиғини интизарлиқ билән күтүватқан араматиялиқ Йүсүп жүрәклик һалда һаким Пилатусниң алдиға чиқип , униңдин һәзрити Әйсаниң җәсидини беришини тәләп қилди .
41015043	
41015044	Пилатус һәзрити Әйсаниң аллиқачан өлгәнлигини аңлап һәйран болди . У йүз бешини чақирип , униңдин һәзрити Әйсаниң өлгинигә қанчилик вақит болғанлиғини сориди .
41015045	У йүз бешидин әһвални уққандин кейин , Йүсүпкә җәсәтни елип кетишкә рухсәт қилди .
41015046	Йүсүп кәндир рәхт сетивелип , җәсәтни чапрас яғачтин чүширип кепинлиди вә қияда оюлған бир қәбиргә дәпнә қилип , ағзиға йоған бир қорам ташни домилитип қойди .
41015047	Мәҗдәллик Мәрийәм билән Йосәниң аниси Мәрийәм һәзрити Әйсаниң қоюлған йерини көрүвалди .
41016001	Дәм елиш күни өткәндин кейин , мәҗдәллик Мәрийәм , Яқупниң аниси Мәрийәм вә Саломилар берип һәзрити Әйсаниң җәсидигә сүрүш үчүн хуш пурақлиқ буюмларни сетивалди .
41016002	Һәптиниң биринчи күни улар таң сәһәрдә орнидин туруп , күн чиқиш билән тәң қәбиргә беришти .
41016003	Улар өз ара : « Қәбирниң ағзидики ташни ким домилитишип берәр ? » дейишти .
41016004	У таш наһайити чоң еди . Бирақ улар башлирини көтирип қариғинида , ташниң бир янға домилитиветилгәнлигини көрди .
41016005	Улар қәбиргә кирип оң тәрәптә ақ тон кийгән яш бир адәмниң олтарғанлиғини көргәндә , алақзадә болушти .
41016006	У периштә уларға : — Алақзадә болмаңлар , силәр чапрас яғачқа миқланған насирәлик һәзрити Әйсани издәватисиләр . У тирилди , У бу йәрдә әмәс . Мана У бурун қоюлған җай .
41016007	Силәр берип Униң шагиртлириға , болупму Петрусқа : « Һәзрити Әйса Җәлилийәгә силәрдин авал баридикән , силәргә ейтқинидәк Уни шу йәрдә көридикәнсиләр » , дәңлар , — деди .
41016008	Уларни титрәк басти һәм алақзадә болушуп қәбирдин чиқип қачти . Қорқуп кәткәчкә , бу ишни һеч кимгә ейтмиди .
41016009	Һәзрити Әйса һәптиниң биринчи күни таң сәһәрдә тирилгәндин кейин , авал мәҗдәллик Мәрийәмгә көрүнди . У бу аялниң тенидин йәттә җинни һайдавәткән еди .
41016010	Мәрийәм берип , бурун һәзрити Әйса билән биллә болған , һазир матәм тутуп көз йеши қилишиватқан шагиртларға хәвәр қилди .
41016011	Улар һәзрити Әйсаниң тирилгәнлиги вә Мәрийәмниң Уни көргәнлигини аңлиғанда , ишәнмиди .
41016012	Бу вақиәдин кейин һәзрити Әйса йезиға кетиватқан икки шагиртиға башқа бир қияпәттә көрүнди .
41016013	Шуниң билән шагиртлар кәйнигә қайтип , башқиларға бу ишни хәвәр қилди , лекин улар буниңғиму ишәнмиди .
41016014	Униңдин кейин һәзрити Әйса бир дәстиханда олтирип ғизалиниватқан он бир шагиртиға көрүнүп , уларниң ишәнмигәнлигини вә тәрсалиғини әйиплиди . Чүнки улар һәзрити Әйсани тирилгәндин кейин көргәнләрниң сөзигә ишәнмигән еди .
41016015	Һәзрити Әйса уларға мундақ деди : — Дунияниң һәр қайси җайлириға берип , пүтүн инсанларға Хуш Хәвәрни җакалаңлар .
41016016	Ишинип , чөмүлдүрүшни қобул қилғанлар қутқузулиду . Ишәнмигәнләр болса дозаққа мәһкүм қилиниду .
41016017	Ишәнгәнләргә мундақ мөҗүзиләрни көрситиш қабилийити һәмра болиду : Улар Мениң намим билән җинларни һайдаветәләйду , намәлум тилларда сөзлишәләйду ,
41016018	иланларни қоллирида тутсиму , һеч немә болмайду , зәһәрлик нәрсини ичсиму , һеч қандақ тәсир қилмайду . Бемарларға қоллирини тәккүзүп қойса , кесәллири сақийип кетиду .
41016019	Рәббимиз Әйса уларға бу сөзләрни қилғандин кейин , асманға көтирилди вә Худаниң оң йенида олтарди .
41016020	Шагиртлар тәрәп-тәрәпкә берип Хуш Хәвәрни җакалап жүрди . Рәббимиз улар билән биллә болуп , Өз сөзини улар көрсәткән мөҗүзиләр билән испатлиди .
42001001	Һөрмәтлик Теофилос җанаплири , Сизгә мәлумки , нурғун кишиләр һәзрити Әйсаниң аримизда қилған ишлирини хатириләшкә киришкән еди .
42001002	Улар хатириләштә , бу ишларни баштин-ахир өз көзи билән көрүп , Худаниң Хуш Хәвирини тарқатқанларниң баянлирини асас қилған .
42001003	Мән буларниң һәммисини баштин тәпсилий тәкшүрүп , ениқлап чиққанлиғим үчүн , буларни тәртиви бойичә йезип , сизгә мәлум қилишни лайиқ таптим .
42001004	Буниңдики мәхсәт , сизгә һәзрити Әйса һәққидә аңлиған тәлимләрниң ишәнчликлигини билдүрүштур .
42001005	Һирод падиша йәһудийлар районлирида һөкүмранлиғини жүргүзүватқан чағларда , Зәкәрия исимлиқ бир роһаний өткән еди . У илгирики роһаний Абия топиға тәвә болуп , өз новити кәлгәндә Йерусалимдики мәркизий ибадәтханида ишләтти . Униң аяли Елизабетму тунҗа баш роһаний Һарунниң әвлатлиридин еди .
42001006	Улар иккилиси Худаниң нәзәридә дурус кишиләрдин болуп , Худаниң пүтүн әмир-пәрманлириға қаттиқ әмәл қилатти .
42001007	Амма улар пәрзәнт көрмигән еди . Чүнки Елизабет туғмас еди , униң үстигә иккилиси қерип қалған еди .
42001008	Бир күни Зәкәрия вә униң қисмидики роһанийлар мәркизий ибадәтханида новити бойичә роһанийлиқ вәзиписини ада қиливататти .
42001009	Улар һәр күни адити бойичә ибадәтханиниң муқәддәс җайиға кирип , Худаниң һозурида исриқ селишқа бир роһаний таллаш үчүн чәк ташлатти . У күни чәк Зәкәрияға чиқти .
42001010	У муқәддәс җайға кирип исриқ селиватқанда , ибадәткә кәлгән җамаәт ташқирида дуа қилишивататти .
42001011	Туюқсиз исриқданниң оң тәрипидә Зәкәрияға Худа әвәткән бир периштә көрүнди .
42001012	Зәкәрия қорққинидин һодуқуп кәтти ,
42001013	бирақ периштә униңға : — Әй Зәкәрия , қорқмиғин ! Худа дуайиңни қобул қилди . Аялиң Елизабет саңа бир оғул туғуп бериду , униң исмини Йәһия қойғин .
42001014	У саңа хошал-хорамлиқ елип келиду , униң дунияға келиши билән нурғун кишиләр хурсән болушиду .
42001015	У Худаниң нәзәридә улуқ болиду , һарақ-шарап ичмәйду . У анисиниң қосиғидики вақтидин тартипла Худаниң Муқәддәс Роһиға чөмгән болиду .
42001016	У нурғун исраилларни Рәббимиз Худаниң йолиға қайтуриду .
42001017	У Худа тәрипидин худди Илияс пәйғәмбәргә ата қилинғандәк роһ вә күч-қудрәткә толған һалда , өзидин кейин келидиған Қутқазғучидин авал әвәтилип , ата билән балиларниң мунасивитини яңливаштин инақлаштуруп , Худаға бойсунмайдиғанларни адилларниң әқиланә йоллириға қайтуруп , хәлиқни Рәббиниң хизмитини қилишқа тәйяр қилиду , — деди .
42001018	— Мән қерип қалдим , аялимниң йешиму бир йәргә берип қалған турса , бундақ болуши мүмкинму ? Мән уни немидин биләләймән ? — дәп сориди Зәкәрия периштәдин .
42001019	Периштә : — Мән Худаниң һозуридики Җәбраил болимән . Мени Худа саңа бу Хуш Хәвәрни йәткүзүшкә әвәтти .
42001020	Вақит-саати кәлгәндә , сөзлирим чоқум әмәлгә ашурулиду . Бирақ буниңға ишәнмигәнлигиң үчүн тилиң тутулиду . Бала туғулмиғичә зуванға кәлмәйсән , — дәпла көздин ғайип болди .
42001021	Бу чағда Зәкәрияни күтүп турғанлар униң муқәддәс җайда немә үчүн бунчивала кечиккәнлигини чүшәнмәй һәйран болушти .
42001022	Көпчилик униң муқәддәс җайдин чиқип , гәп қилалмай , қоллири арқилиқ ишарәт қилип мәхситини билдүргәнлигидин , униң муқәддәс җайда бирәр ғайибанә аламәтни көргәнлигини чүшәнди .
42001023	Зәкәрия ибадәтханидики новәтчилик муддити тошуши биләнла өйигә қайтти .
42001024	Дәрвәқә , узун өтмәй униң аяли Елизабет һамилдар болуп , бәш айғичә тала-түзгә чиқмиди .
42001025	У : « Әнди Рәббим маңа яхшилиқ қилип , мени халайиқ алдида номустин қутқузди » , деди .
42001026	Елизабет һамилдар болуп алтә ай болғанда , Худа периштә Җәбраилни Җәлилийә өлкисидики Насирә дегән шәһәргә , Мәрийәм исимлиқ бир қизниң қешиға әвәтти . Мәрийәм билән Давут падишаниң әвладидин болған Йүсүпниң вәдилишиш чейи ичкүзүлгән еди .
42001027	
42001028	Җәбраил Мәрийәмниң алдиға берип : — Салам саңа , әй Худаниң шәпқитигә муйәссәр болған қиз . Рәббим саңа ярдур ! — деди .
42001029	Буниңдин бәк тәмтирәп кәткән Мәрийәм бу сөзләрниң мәнаси немиду , дәп ойлиди .
42001030	Җәбраил униңға : — Әй Мәрийәм , қорқмиғин . Сән Худаниң шәпқитигә ериштиң .
42001031	Һамилдар болуп бир Оғул туғисән , исмини Әйса қойғин .
42001032	У улуқ болиду , улуқ Худа Уни Оғлум , дәп атайду . Пәрвәрдигар Худа Уни әҗдади падиша Давутниң тәхтигә олтарғузиду .
42001033	У Яқупниң җамаити болған исраилларниң мәңгү Падишаси болиду , Униң Падишалиғи чәксиздур , — деди .
42001034	— Мән техи қиз турсам , бу қандақму мүмкин болсун ? — дәп сориди Мәрийәм периштәдин .
42001035	— Худаниң Муқәддәс Роһи сениң вуҗудуңға чүшиду . Улуқ Худаниң күч-қудрити саңа сайә болуп йеқинлишиду . Шуңа сәндин туғулидиған муқәддәс Пәрзәнт Худа Оғли дәп атилиду .
42001036	Туққиниң Елизабетқа қара ! Кишиләр уни туғмас дәтти . У һазир шунчә қерип қалған болсиму , униң оғулға қосақ көтәргинигә алтә ай болуп қалди .
42001037	Чүнки Худа қилалмайдиған һеч қандақ иш йоқ , — деди Җәбраил .
42001038	— Мән Худаниң хизмитигә тәйярмән , дегиниңиздәк болсун , — деди Мәрийәм . Шуниң билән Җәбраил униң йенидин кәтти .
42001039	Узун өтмәй , Мәрийәм алдираш йолға чиқип , Йәһудийә өлкисиниң тағлиқ районидики бир шәһәргә барди .
42001040	У йәрдә Зәкәрияниң өйигә кирип Елизабетқа салам бәрди .
42001041	Елизабет Мәрийәмниң салимини аңлиғанда , қосиғидики бовақ типирлап кәтти . Елизабет Муқәддәс Роһқа чөмүп , жуқури аваз билән мундақ деди : — Аяллар ичидә әң бәхитлик аялсән , қосиғиңдики бовақму бәхитликтур .
42001042	
42001043	Рәббимниң аниси болуш сүпитиң билән мени йоқлап келишиңгә мунасип әмәсмән .
42001044	Салимиң қулиғимға киргәндә , қосиғимдики бовақ сөйүнүп , типирлап кәтти .
42001045	Сән « Худа маңа бәргән вәдисини җәзмән әмәлгә ашуриду » , дәп ишәнгәчкә , нәқәдәр бәхитликсән !
42001046	Мәрийәмму хуш болуп мундақ деди : « Қәлбимдин улуқлаймән Рәббимни ,
42001047	Қутқузғучим Худа қилди хурсән дилимни ,
42001048	Яд әтти У мәндәк әрзимәс бир қулини . Әвлаттин әвлатқичә бәхитлик , дәп атилармән шундин бери ,
42001049	Чүнки қадир Худа мән үчүн яратти улуқ ишларни . Муқәддәстур Униң нами ,
42001050	Меһир-шәпқәт қилар У садақәтмәнләргә әвлаттин-әвлатқичә .
42001051	Күчлүк қолини созуп , тар-мар қилди Һейлә-микирлик тәкәббурларни .
42001052	Тәхтидин чүшәрди У күчлүк һөкүмдарларни , Көтәрди әрзимәсләрниң қәддини .
42001053	Сориғанлирини бәрди еһтияҗлиқларға , Қуруқ қол қайтурди Худаға еһтияҗсиз биз , дәп қариған байларни .
42001054	Қилған вәдисини есидә тутуп , биз исраилларға рәһим қилди .
42001055	Чүнки У әҗдадимиз Ибраһим һәм униң әвлатлириға ‹ Әвладиңға мәңгү меһир-шәпқәт көрситимән › , дәп вәдә қилған еди » .
42001056	Мәрийәм Елизабетниң йенида үч айдәк туруп , өз өйигә қайтти .
42001057	Елизабетниң ай-күни тошуп , бир оғул туғди .
42001058	Худаниң униңға шунчә чоң меһир-шәпқәт көрсәткәнлигини аңлиған холум-хошнилири вә уруқ-туққанлири униң билән бирликтә хошаллиққа чөмди .
42001059	Бовақ туғулуп сәккиз күн болғанда , уруқ-туққанлар келип , балиниң хәтнисини қилип , униңға Зәкәрия дәп атисиниң исмини қоймақчи болушти .
42001060	Бирақ аниси : — Яқ ! Исми Йәһия болсун , — деди .
42001061	— Болмайду ! Уруқ-җамаитиңиз ичидә бундақ исимдикиләр йоққу ! — дейишти уруқ-туққанлар қарши туруп .
42001062	Андин улар балиниң атисидин пәрзәндигә немә исим қоюшни халайдиғанлиғини ишарәт билән сорашти .
42001063	Зәкәрия бир парчә тахтайни әкәлдүрүп , « Исми Йәһия болсун » , дәп язди . Көпчилик интайин һәйран қелишти .
42001064	Дәл шу чағда Зәкәрия қайта зуванға келип , Худаға мәдһийә ейтишқа башлиди .
42001065	Көпчилик Худаниң бу мөҗүзисини көрүп , әйминип кәтти . Бу хәвәр Йәһудийә өлкисиниң тағлиқ районлириға тарқалди .
42001066	Бу иштин хәвәр тапқучилар : « Бу бала кәлгүсидә қандақ адәм болар ? » дәп ойлашти , чүнки Худаниң күч-қудрити униңға яр еди .
42001067	Андин Йәһияниң атиси Зәкәрия Муқәддәс Роһқа чөмүп , пәйғәмбәрлик сөз йәткүзүп , мундақ деди :
42001068	« Пәрвәрдигар , йәни исраиллар етиқат қилип кәлгән Худаға мәдһийиләр ейтилсун ! Чүнки У шапаәт қилип , хәлқини қутқузди .
42001069	У улуқ пәйғәмбәрлири арқилиқ вәдә қилғинидәк , Бизни дүшмәнлиримиздин вә яман көргәнләрдин қутқузуш үчүн , Хизмәткари болған падиша Давутниң әвладидин бир күчлүк Қутқазғучи тиклиди .
42001070	
42001071	
42001072	Әҗдатлиримизға илтипат әйләп , Муқәддәс келишимини есигә алди .
42001073	У әҗдадимиз Ибраһимға : ‹ Мән әвлатлириңни дүшмәнлиридин қутқузимән , Вә уларни өмүр бойи Өз алдимда , Садақәтмәнлик вә һәққанийлиқ билән , Дүшмәнлиридин қорқмай , Маңа ибадәт қилидиған қилимән › , дәп қәсәм бәргән .
42001074	
42001075	
42001076	Саңа кәлсәк , әй балам , Сәнму улуқ Худаниң пәйғәмбири , дәп атилисән . Рәббимизниң йоллирини тәйярлаш үчүн һазирлиғучи болисән .
42001077	Униң хәлқигә : ‹ Гуналириңлар кәчүрүм қилинип қутқузулисиләр ! › дәп уқтурисән .
42001078	Чүнки Худайимиз шәпқәтлик вә рәһимдилдур , У асмандин таң шәпиғини елип келәр бизгә . У нурини чачар , Қараңғулуқ вә өлүм көләңгиси илкидә яшаватқанларға , Башлар бизләрни аманлиқ йолиға » .
42001079	
42001080	Йәһия күндин-күнгә чоң болуп , роһий җәһәттин йетилип қалди . У Исраил җамаити алдида Худаниң хизмитини қилишни башлиғичә , чөлләрдә яшап кәлди .
42002001	Йәһия пәйғәмбәр туғулған күнләрдә Рим императори Авғустус Рим империясидики барлиқ хәлиққә нопус тизимлаш буйруғини чүшәрди .
42002002	Тунҗа қетимлиқ бу нопус тизимлаш , Киринийниң Сурийә өлкисигә һаким болуп турған вақтида елип берилған еди .
42002003	Чүширилгән буйруқ бойичә һәммә адәм нопусқа тизимлиниш үчүн өз жутлириға қайтишти .
42002004	Шуниң билән падиша Давутниң әвладидин болған Йүсүпму Җәлилийә өлкисидики Насирә шәһиридин чиқип , Йәһудийә өлкисидики падиша Давутниң жути Бәйтләһәм йезисиға кәтти .
42002005	У кәлгүси аяли Мәрийәмниму тизимлинишқа биллә елип барди . Мәрийәм болса һамилдар еди .
42002006	Улар Бәйтләһәм йезисида турған вақтида Мәрийәмниң ай-күни тошуп қалди .
42002007	Бирақ меһманханиларда уларға өй чиқмиғачқа , бир атханида турушқа мәҗбур болди . Мәрийәм шу йәрдә тунҗа Оғлини туғуп , закилап , атниң оқуриға ятқузди .
42002008	Бәйтләһәм йезисиниң әтрапида бәзи падичилар далада түнәп , падилириға қаратти .
42002009	Шу күни уларға Худаниң бир периштәси көрүнүп , Худаниң парлақ нури уларниң әтрапини йорутувәтти . Улар интайин қорқуп кәтти .
42002010	Бирақ периштә уларға : — Қорқмаңлар ! Мән силәргә пүтүн хәлиқни хошал қилидиған бир Хуш Хәвәрни йәткүзимән .
42002011	Бүгүн падиша Давутниң жути Бәйтләһәм йезисида Рәббиңлар болған Қутқазғучи-Мәсиһ дунияға кәлди !
42002012	« Уни қандақ тоналаймиз ? » дәп сорисаңлар , у йәргә бериңлар . Шу чағда атниң оқуриға ятқузулған закилақлиқ бир Бовақни көрисиләр . Бу силәргә берилгән бәлгүдур , — деди .
42002013	Бирдинла һелиқи периштәниң әтрапида башқа нурғунлиған периштәләр пәйда болуп , Худани мәдһийиләп :
42002014	« Әң бүйүктики Худаға шан-шәрәпләр болсун ! Униң йәр йүзидә йеқин көргән бәндилиригә аманлиқ болсун ! » дейишти .
42002015	Периштәләр улардин айрилип асманға чиқип кәткәндин кейин , падичилар бир-биригә : — Бәйтләһәм йезисиға берип , Худа бизгә уқтурған бу вақиәни көрүп келәйли , — дейишти .
42002016	Улар дәрһал Бәйтләһәмгә берип , Мәрийәм билән Йүсүпни тепип , оқурда ятқан Бовақни көрди .
42002017	Падичилар әһвални көргәндин кейин , периштә ейтқан Бовақ һәққидики сөзләрни кишиләргә йәткүзди .
42002018	Буни аңлиғанларниң һәммиси падичиларниң дегинигә һәйран қелишти .
42002019	Мәрийәм болса , бу ишларниң һәммисини өз көңлидә сақлап , чоңқур ойлиди .
42002020	Падичилар қайтишип , Худаға мәдһийә ейтишти . Чүнки көргән вә аңлиғанлириниң һәммиси периштәниң ейтқинидәк болуп чиққан еди .
42002021	Бовақ туғулуп сәккизинчи күни Униң хәтниси қилинди вә Әйса дәп исим қоюлди . Бу периштә У техи анисиниң қосиғида пәйда болмиған вақиттила қойған исим еди .
42002022	Мәрийәмниң қирқи тошқанда , Худаниң Муса пәйғәмбәргә бәргән әмридики « Тунҗа оғул Худаға мәнсүп » дегән бәлгүлимигә асасән , Йүсүп билән Мәрийәм Балини мәркизий ибадәтханида Худаға аташ үчүн , Йерусалимға елип барди .
42002023	
42002024	Униңдин башқа , Худаниң Тәвраттики әмри бойичә , бир аялниң туғуттин кейин тазилиниши үчүн , бир җүп пахтәк яки икки кәптәр балисини ибадәтханида роһанийларниң қурванлиқ қилишиға апирип бериши керәк еди .
42002025	Шу чағларда Йерусалимда Шимон исимлиқ бир киши өткән болуп , Худаға садақәтмән , бу дурус адәм Худаниң исраилларға тәсәлла беридиған Қутқазғучини әвәтишини интизарлиқ билән күткән еди . Муқәддәс Роһ униңға яр еди .
42002026	У Муқәддәс Роһтин кәлгән аяндин өзиниң һаят вақтида Пәрвәрдигар тайинлиған Қутқазғучи-Мәсиһни көрәләйдиғанлиғини билгән еди .
42002027	Йүсүп билән Мәрийәм ибадәтханиға барған күни Муқәддәс Роһ Шимонниму ибадәтханиға башлап барди . Һәзрити Әйсаниң ата-аниси Балини көтирип кирип , Тәвратта бәлгүләнгән ишларни ада қилмақчи болуватқанда ,
42002028	Шимон уларниң алдиға берип Балини қучиғиға елип , Худаға мундақ мәдһийә ейтти :
42002029	« Әй Егәм , сөзүңдә турдуң Сән . Әнди бу аләмдин кәтсәм , разимән .
42002030	Чүнки дегиниңдәк өз көзүм билән көрдүм ,
42002031	Пүтүн инсанларға һазирлиған Қутқазғучиңни .
42002032	У Сениң Кимлигиңни пүтүн йәһудий әмәсләргә билдүридиған Нурдур , Хәлқиң исраилларниң шан-шәривидур ! »
42002033	Балиниң ата-аниси Шимонниң Бала һәққидә ейтқанлириға һәйран қелишти .
42002034	Шимон уларға бәхит тиләп , Мәрийәмгә мундақ деди : — Мана ! Бу Бала Худа тәрипидин Исраилдики нурғун кишиләрниң һалак болуши вә нурғун кишиләрниң қутқузулуши үчүн тайинланди . Гәрчә У Худаниң бешарити болсиму , нурғун кишиләр Уни һақарәтләп , рәт қилиду .
42002035	Шуниң билән уларниң көңлидики мәхпий ғәрәзләр ашкарилиниду . Униң рәт қилиниши билән , сениң жүригиңгә өткүр бир қилич санчилғандәк , қәлбиң қайғудин өртиниду .
42002036	Ибадәтханида Ашир қәбилисидин болған Пануилниң қизи Һанна исимлиқ қерип қалған бир аял пәйғәмбәрму бар болуп , у турмушқа чиқип , ери билән йәттә жил биллә яшап ,
42002037	кейин тул қалған еди . У сәксән төрт яшқа киргән болуп , ибадәтхана һойлилиридин чиқмай , роза тутуп , кечә-күндүз дуа қилип , Худаға ибадәт қилатти .
42002038	Шимон гепини түгитиши билән , Һанна йетип келип Худаға шүкүр ейтти һәм исраилларниң қутқузулушини күтүватқан барлиқ халайиққа Бала тоғрисида сөз қилди .
42002039	Йүсүп билән Мәрийәм Тәвратта бәлгүләнгән ишларниң һәммисини ада қилғандин кейин , Җәлилийә өлкисидики өз жути Насирә шәһиригә қайтти .
42002040	Һәзрити Әйса чоң болғансири сағлам вә әқил-парасәтлик болуп йетишти . Худаниң меһир-шәпқитиму Униңға яр болуп кәлди .
42002041	Һәзрити Әйсаниң ата-аниси һәр жили « Өтүп кетиш » һейтида Йерусалимға баратти .
42002042	Һәзрити Әйса он икки яшқа киргән жили , улар Уни елип , адити бойичә Йерусалимға йәнә барди .
42002043	Һейт түгигәндин кейин ата-аниси өйигә қарап йол алди , һәзрити Әйса болса Йерусалимда қалди . Бу иштин ата-анисиниң хәвири йоқ еди ,
42002044	чүнки улар һәзрити Әйсани һәмралири билән биллә келиватиду , дәп ойлиған еди . Бир күн йол жүргәндин кейин , улар туққан-бурадәрлири арисидин Уни издәшкә башлиди .
42002045	Издәп тапалмиғандин кейин , кәйнигә йенип Йерусалимға берип издиди .
42002046	Үчинчи күни һәзрити Әйсани мәркизий ибадәтхана һойлисида Тәврат устазлириниң арисида олтирип , уларниң тәлимлирини аңлап , улардин соал сораватқанниң өзидә тапти .
42002047	Униң сөзлирини аңлиғанларниң һәммиси Униң әқлигә вә бәргән җаваплириға һәйран қелишти .
42002048	Ата-анисиму буни көрүп наһайити һәйран қелишти , бирақ аниси Униңға : — Вай Балам ! Немишкә бизгә уқтурмай қелип қалдиң ? Дадаң иккимиз Сәндин бәк әнсирәп , издимигән йеримиз қалмиди ! — деди .
42002049	— Издәшниң немә һаҗити ? Һәҗәва , силәр Мениң чоқум Атамниң өйидә болидиғанлиғимни билмәмдиңлар ? — дәп җавап бәрди һәзрити Әйса .
42002050	Лекин улар бу сөзниң мәнасини чүшәнмиди .
42002051	Һәзрити Әйса улар билән Насирә шәһиригә қайтти . У һәр қандақ ишта ата-анисиниң гепигә кирәтти . Аниси йүз бәргән бу ишларниң һәммисини көңлидә чиң сақлиди .
42002052	Шундақ қилип , һәзрити Әйсаниң бой-турқи вә әқил-парасити йетилип , Худаниң вә кишиләрниң зоқини кәлтүридиған болди .
42003001	Рим императори Тибериюсниң һөкүмранлиғиниң он бәшинчи жили Худадин чөлдә яшаватқан Зәкәрияниң оғли Йәһияға сөз кәлди . Шу чағда Йәһудийә өлкисидә Понтий Пилатус һаким еди . Һирод хан Җәлилийә өлкисидә , Һирод ханниң иниси Филип хан Итурийә-Трахонитис өлкисидә , Лисаняс хан Абилиний өлкисидә һакимийәт жүргүзүвататти . Һаннандин кейин Қаяпа баш роһанийлиқ қиливататти .
42003002	
42003003	Худадин кәлгән сөз бойичә Йәһия пәйғәмбәр Иордан дәрияси вадисидики районларни кезип жүрүп : — Яман йоллириңлардин йенип , товва қилиңлар ! Товва қилғанлиғиңларни билдүрүш үчүн чөмүлдүрүшни қобул қилиңлар . Шундақ қилғанда , Худа силәрни кәчүрүм қилиду ! — дәп җакалиди .
42003004	Бу һәқтә Йәшая пәйғәмбәр Муқәддәс Язмиларда мундақ дәп язған еди : « Баяванда бир киши : ‹ Дилиңларни Рәббимизниң келишигә тәйяр қилиңлар ! Униң йоллирини түз қилиңлар !
42003005	Җилғилар толтурулиду , Чоң-кичик тағлар пәслитилиду , Әгри йоллар түзлиниду , Егиз-пәс йоллар тәкшилиниду .
42003006	Шундақ қилип , пүтүн инсан Худаниң қутқузуш йолини көрәләйдиған болиду ! › дәп җар салиду » .
42003007	Халайиқ Йәһия пәйғәмбәрниң алдиға чөмүлдүрүшни қобул қилиш үчүн топ-топ болуп келишти . Бирақ Йәһия пәйғәмбәр уларға : — Әй сахтипәз иланлар ! Товва қилмай , Худадин келидиған ғәзәптин қечип қутулуш үчүн чөмүлдүрүшни қобул қилайли , дегиниңлар қандақ гәп ? !
42003008	Әгәр « Гуналиримизға товва қилдуқ » десәңлар , уни һәрикитиңлар билән испатлаңлар . Униң үстигә өзәңларчә « Биз Ибраһимниң әвлади болғанлиғимиз үчүн , Худа гуналиримизни чоқум кәчүриду » , дәп ойлап жүрмәңлар ! Худа бовимиз Ибраһимға мошу ташлардинму пәрзәнтләрни яритип берәләйду .
42003009	Палта дәрәқниң йилтизиға йеқинлашқандәк , Худаниң ғәзиви әнди силәргә йетип келиш алдида . Яхши мевә бәрмәйдиған дәрәқләр кесилип отқа ташлиниду , — деди .
42003010	Көпчилик униңдин : — Ундақта , биз қандақ қилишимиз керәк ? — дәп сориди .
42003011	— Икки қур кийими барлар , бир қурини йоқларға бәрсун , йәйдиғини барларму шундақ қилсун , — дәп җавап бәрди Йәһия пәйғәмбәр .
42003012	Хәлиқни алдайдиған бәзи баҗгирларму чөмүлдүрүшни қобул қилғили Йәһия пәйғәмбәрниң алдиға келип : — Устаз , биз қандақ қилимиз ? — дәп сориди .
42003013	— Бәлгүләнгәндин артуқ баҗ алмаңлар , — деди Йәһия пәйғәмбәр уларға .
42003014	Бәзи ләшкәрләрму униңдин : — Бизчу ? Қандақ қилишимиз керәк ? — дәп сорашти . Йәһия пәйғәмбәр уларға : — Башқиларниң пулини зорлуқ яки төһмәтләр билән еливалмаңлар . Иш һәққиңларға рази болуңлар , — деди .
42003015	Хәлиқ Қутқазғучи-Мәсиһниң келишини үмүт билән күтмәктә еди . Һәммиси Йәһия пәйғәмбәрни көрүп , ичидә « Қутқазғучи мошу кишимиду ? » дәп ойлашти .
42003016	Шуниң үчүн Йәһия пәйғәмбәр уларға : — Мән силәрни суғила чөмүлдүримән . Лекин мәндин кейин техиму қудрәтлик Бири келиду . Мән һәтта Униң айиғиниң жиплирини йешишкиму лайиқ әмәсмән . У силәрни Муқәддәс Роһқа һәм отқа чөмдүриду .
42003017	У қолидики күрәк билән хамандики сап буғдайни амбарға , саминини өчмәс отқа ташлайдиған адәмгә охшаш , һәммә инсанни айрийду , — деди .
42003018	Йәһия пәйғәмбәр һәр хил йоллар билән хәлиққә несиһәт қилди вә Хуш Хәвәрни йәткүзди .
42003019	Униңдин башқа , Йәһия пәйғәмбәр Һирод ханни өгәй акисиниң аяли Һиродийәни тартивалғанлиғи вә нурғунлиған яман ишларни қилғанлиғи үчүн әйиплиди .
42003020	Нәтиҗидә Һирод хан техиму еғир яман иштин бирни қилди , йәни Йәһия пәйғәмбәрни зинданға ташлиди .
42003021	Йәһия пәйғәмбәр зинданға ташлиништин бурун , нурғун адәм униңдин чөмүлдүрүшни қобул қилған еди . Шу чағда һәзрити Әйсаму чөмүлдүрүшни қобул қилди . У дуа қиливатқанда , асман ечилди .
42003022	Муқәддәс Роһ кәптәр һалитидә асмандин чүшүп , Униң үстигә қонди . Андин асмандин Худаниң : « Сән Мениң сөйүмлүк Оғлум , Мән Сәндин хурсәнмән ! » дегән авази аңланди .
42003023	Һәзрити Әйса Худа йолида хизмәт қилишқа киришкән вақитта оттуз яшларда еди . Кишиләрниң нәзәридә У Йүсүпниң Оғли еди . Йүсүп Елийниң оғли ,
42003024	Елий Мәттатниң оғли , Мәттат Лавийниң оғли , Лавий Мәлкийниң оғли , Мәлкий Яннайниң оғли , Яннай Йүсүпниң оғли ,
42003025	Йүсүп Мататияниң оғли , Мататия Амосниң оғли , Амос Наһумниң оғли , Наһум Һеслиниң оғли , Һесли Нағайниң оғли ,
42003026	Нағай Маһатниң оғли , Маһат Мататияниң оғли , Мататия Шимийниң оғли , Шимий Йосехниң оғли , Йосех Юданиң оғли ,
42003027	Юда Йоананниң оғли , Йоанан Ресаниң оғли , Реса Зерубабилниң оғли , Зерубабил Шалтийәлниң оғли , Шалтийәл Нәрийниң оғли ,
42003028	Нәрий Мәлкийниң оғли , Мәлкий Адиниң оғли , Ади Қосамниң оғли , Қосам Елмадамниң оғли , Елмадам Ерниң оғли ,
42003029	Ер Йәшуниң оғли , Йәшу Елийәзәрниң оғли , Елийәзәр Йоримниң оғли , Йорим Мәттатниң оғли , Мәттат Лавийниң оғли ,
42003030	Лавий Шимонниң оғли , Шимон Йәһуданиң оғли , Йәһуда Йүсүпниң оғли , Йүсүп Йонамниң оғли , Йонам Әляқимниң оғли ,
42003031	Әляқим Мелеаһниң оғли , Мелеаһ Мәннаниң оғли , Мәнна Мататаниң оғли , Матата Натанниң оғли , Натан Давутниң оғли ,
42003032	Давут Йишайниң оғли , Йишай Обидниң оғли , Обид Боазниң оғли , Боаз Салмонниң оғли , Салмон Наһшонниң оғли , Наһшон Аминадабниң оғли ,
42003033	Амминадаб Рамниң оғли , Рам Һесронниң оғли , Һесрон Парәсниң оғли , Парәс Йәһуданиң оғли ,
42003034	Йәһуда Яқупниң оғли , Яқуп Исһақниң оғли , Исһақ Ибраһимниң оғли , Ибраһим Тәраһниң оғли , Тәраһ Наһорниң оғли ,
42003035	Наһор Серухниң оғли , Серух Рағуниң оғли , Рағу Пәләгниң оғли , Пәләг Әбәрниң оғли , Әбәр Шалаһниң оғли ,
42003036	Шалаһ Қенанниң оғли , Қенан Арпахшадниң оғли , Арпахшад Самниң оғли , Сам Нуһниң оғли , Нуһ Ламикниң оғли ,
42003037	Ламик Мәтушәлаһниң оғли , Мәтушәлаһ Һанухниң оғли , Һанух Яретниң оғли , Ярет Маһалалилниң оғли , Маһалалил Қенанниң оғли ,
42003038	Қенан Еношниң оғли , Енош Шитниң оғли , Шит Адәм атиниң оғли , Адәм ата болса , Худаниң оғли еди .
42004001	Һәзрити Әйса Муқәддәс Роһқа чөмүп , Иордан дәриясидин қайтип кәлгәндин кейин , Муқәддәс Роһ Уни чөл-баяванға елип барди .
42004002	Һәзрити Әйса у йәрдә қириқ күн шәйтан тәрипидин синалди . У җәриянда һеч нәрсә йемиди . Бу вақит тошқанда , Униң қосиғи таза ачқан еди .
42004003	Буни билгән шәйтан Униңға : — Әгәр Сән расттинла Худа Оғли болсаң , мошу ташни нанға айландуруп йә ! — деди .
42004004	Һәзрити Әйса униңға җававән : — Тәвратта : « Инсан пәқәт нан биләнла яшимайду » , дәп йезилған , — деди .
42004005	Шәйтан йәнә Уни егиз җайға чиқирип , көзни жумуп ачқичә Униңға дуниядики барлиқ дөләтләрни көрситип :
42004006	— Әгәр маңа сәҗдә қилсаң , мана бу дөләтләргә һөкүмранлиқ қилиш һоқуқи вә шан-шавкәтләрниң һәммисини Саңа тәғдим қилимән . Чүнки буларниң һәммиси маңа тапшурулди . Мән уни кимгә беришни халисам , шуниңға беримән , — деди .
42004007	
42004008	Һәзрити Әйса җавап берип , мундақ деди : — Тәвратта : « Рәббиңлар болған Худағила ибадәт қилиңлар , пәқәт Униңғила хизмәт қилиңлар ! » дейилгән .
42004009	Андин шәйтан һәзрити Әйсани Йерусалимға елип барди вә мәркизий ибадәтханиниң әң егиз җайиға чиқирип , мундақ деди : — Худа Оғли болсаң , мошу йәрдин сәкрәп баққина !
42004010	Чүнки Тәвратта : « Худа периштәлиригә Сени қоғдаш тоғрилиқ әмир қилған ,
42004011	путуңниң ташларға урулмаслиғи үчүн , Сени қоллирида тутувалиду » , дәп йезилған әмәсму ?
42004012	— Тәвратта : « Рәббиңлар Худани синап беқишқа болмайду ! » дәпму йезилған , — деди һәзрити Әйса .
42004013	Шәйтан һәр хил усулда һәзрити Әйсани синап аздуралмиғандин кейин , Уни вақитлиқ ташлап кетип қалди .
42004014	Һәзрити Әйса Муқәддәс Роһниң күч-қудритигә чөмгән һалда Җәлилийә өлкисигә қайтип кәлди . Узун өтмәй , Униң нами шу әтраптики районларға тарқалди .
42004015	У ибадәтханиларда кишиләргә тәлим берип , уларниң махтишиға сазавәр болди .
42004016	У Өз жути Насирә шәһиригә келип , дәм елиш күни адәттикидәк ибадәтханиға барди . У өрә туруп Муқәддәс Язмиларни оқумақчи болғанда ,
42004017	ибадәтхана хизмәтчиси Униңға Йәшая пәйғәмбәрниң Язмисини бәрди . У уни ечип , мону айәтләр йезилған йәрни тепип оқуди :
42004018	« Худаниң Роһи Мениң вуҗудумда . Чүнки У Мени кәмбәғәлләргә Хуш Хәвәр йәткүзүшкә таллап , күч-қудрәт ата қилди . У Мени тутқунларға : ‹ Азат болисиләр ! › қарғуларға : ‹ Көрәләйдиған болисиләр ! › дәп җакалашқа әвәтти . Худа Мени езилгәнләрни әркинликкә ериштүрүшкә , Худаниң хәлқини қутқузуш вақтиниң йетип кәлгәнлигини уқтурушқа әвәтти » .
42004019	
42004020	Һәзрити Әйса Язмини йепип ибадәтхана хизмәтчисигә қайтуруп бәргәндин кейин , тәлим бәргили олтарди . Пүтүн ибадәтханидикиләр көзлирини Униңдин үзмәй қарап олтиришти .
42004021	У көпчиликкә : — Силәр аңлиған бу айәт бүгүн әмәлгә ашурулди , — деди .
42004022	Буни аңлиған көпчилик Униң яхши гепини қилишти вә Униң меһир-шәпқәтлик сөзлиригә һәйран қелишти . Бирақ бәзиләр : — Қандақ гәп ? Бу Йүсүпниң оғли әмәсму ? — дейишти .
42004023	Һәзрити Әйса сөзини давамлаштуруп : — Силәр чоқум Маңа « Әй тевип , авал өзәңни сақайт ! » дегән тәмсилни әслитип , « Кәпәрнаһум шәһиридә яратқан мөҗүзилириңдин хәвәр таптуқ . Әнди Өз жутуңдиму бирәр карамәт көрсәтмәмсән ? » демәкчи болуватисиләр .
42004024	Бирақ шуни билип қоюңларки , һеч қандақ пәйғәмбәр өз жутида һәргиз қарши елинмайду .
42004025	Илияс пәйғәмбәр вақтида уда үч жил алтә ай ямғур яғмай , Исраилниң һәммә йеридә қурғақчилиқ йүз бәргән болуп , у йәрдиму ачарчилиқта қалған нурғун бечарә тул аяллар бар еди .
42004026	Бирақ улар Худани рәт қилғачқа , гәрчә Илияс пәйғәмбәр йәһудий болсиму , уларниң һеч қайсисиға ярдәм беришкә әвәтилмигән . Әксичә Сидон вилайитиниң Сәрәпәт шәһиридики йәһудий әмәс һелиқи тул аялғила мөҗүзә көрситишкә әвәтилгән .
42004027	Йәнә шуниңға охшаш , Елиша пәйғәмбәр заманида Исраилда мохо кесилигә гириптар болғанлар нурғун болсиму , лекин улар Худани рәт қилғачқа , Елиша пәйғәмбәр һелиқи Сурийәлик Наман исимлиқ йәһудий әмәс кишинила сақайтишқа әвәтилгән ! — деди .
42004028	Ибадәтханидикиләр бу сөзләрни аңлап , Униң : « Худа әнди силәргә әмәс , бәлки йәһудий әмәсләргә меһир-шәпқәт көрситиду ! » демәкчи болғанлиғини билип , дәрғәзәпкә кәлди .
42004029	Һәммиси орнидин турушуп , һәзрити Әйсани яр үстигә қурулған бу шәһәрниң сиртиға һайдап апирип , ярдин жиқитип өлтүрмәкчи болушти .
42004030	Бирақ һәзрити Әйса кишиләр арисидин бемалал меңип чиқип кәтти .
42004031	Һәзрити Әйса Җәлилийә өлкисиниң Кәпәрнаһум шәһиригә қайтип барди . У йәрдә йәһудийлар дәм алидиған шәнбә күнлири ибадәтханиға берип , хәлиққә тәлим берип турди .
42004032	Униң тәлимини аңлиғанлар һәйран қелишти . Чүнки У Худадин кәлгән алаһидә һоқуқ билән тәлим бәрди .
42004033	Ибадәтханида җин чаплашқан бир киши болуп , униңдики җинлар :
42004034	— Әй насирәлик Әйса , биз билән кариң болмисун ! Бизни йоқатмақчимусән ? Мән Сениң кимлигиңни билимән . Худа әвәткән Муқәддәссән ! — дәп вақирап кәтти .
42004035	Бирақ һәзрити Әйса униңдики җинға буйруқ қилип : — Ағзиңни жум , бу адәмниң тенидин чиқ ! — деди . Җин һелиқи адәмни кишиләр алдидила жиқитиветип , уни һеч немә қилмай тенидин чиқип кәтти .
42004036	Буниңдин һәйран болған көпчилик бир-биригә : — Униң сөзлири немә дегән күчлүк ! У дәрвәқә җинларға буйруқ қилиш һоқуқи вә қудритигә егә екән ! Җинлар расттинла чиқип кәтти , — дейишти .
42004037	Шуниңдин кейин һәзрити Әйсаниң нами шу әтраптики районларға тарқилип кәтти .
42004038	Һәзрити Әйса ибадәтханидин чиқип Симунниң өйигә барғанда , Симунниң қейинаниси кесәл болуп , қизитмиси өрләп қалған еди . Шуңа улар һәзрити Әйсадин уни сақайтип беришни өтүнүп сориди .
42004039	Һәзрити Әйса кесәл аялниң йениға берип , униң қизитмисиниң йенишини буйриди . Қизитма шу ан йенип кәтти . У аял дәрһал орнидин туруп , уларни күтүшкә башлиди .
42004040	Күн петиш вақтида кишиләр һәр хил кесәлләрни һәзрити Әйсаниң алдиға елип келишти . Һәзрити Әйса уларға қолини бир-бирләп тәккүзүп қойған еди , улар сақийип кәтти .
42004041	Кишиләрниң тенидин чиққан җинлар : « Сән Худа Оғли ! » дәтти . Чүнки улар Униң Қутқазғучи-Мәсиһ екәнлигини биләтти . Бирақ һәзрити Әйса болса уларни әйипләп , уларниң гәп қилишиға йол қоймиди .
42004042	Таң атқанда һәзрити Әйса шәһәрдин чиқип , тинич бир җайға кәтти . Көпчилик Уни издәп жүрүп , ахири тапти вә Уни кәткүзмәй өзлири билән биллә турғузмақчи болушти .
42004043	Лекин һәзрити Әйса уларға : — Башқа шәһәр-йезиларғиму берип Худаниң Падишалиғиға даир Хуш Хәвәрни тарқитишим керәк . Чүнки Худа Мени бу хизмәт билән әвәткән , — деди .
42004044	Шуниң билән һәзрити Әйса йәһудийларниң һәр қайси районлиридики ибадәтханиларда тәлим бәрди .
42005001	Бир күни һәзрити Әйса Гинәсар көлиниң бойида турғанда , кишиләр Униңдин Худаниң сөзини аңлаш үчүн Униң әтрапиға зич олашти .
42005002	Һәзрити Әйса көл бойида турған икки кемини көрди . Белиқчилар кемидин чүшүп , қирғақта торлирини жуюшувататти .
42005003	Һәзрити Әйса белиқчи Симунниң кемисигә чиқип , униңдин кемини қирғақтин сәл жирақлитишни тәләп қилди . Андин У кемидә олтирип халайиққа тәлим бәрди .
42005004	Тәлим берип болғандин кейин Симунға : — Кемини чоңқурирақ йәргә һайдап берип , торлириңларни селип , белиғиңларни тутуңлар , — деди .
42005005	— Устазим , биз кечичә җапа тартип һеч нәрсә туталмидуқ , — деди Симун , — бирақ дегиниңизгә бенаән торни салсақ салайли .
42005006	Шуниң билән улар торлирини көлгә селиведи , белиқлар торға патмай қелип , торлар житилишқа башлиди .
42005007	Улар башқа кемидики шериклирини ярдәмгә чақиришти . Улар келип , белиқларни икки кемигә лиқ қачиливеди , кемиләр белиқниң җиқлиғидин чөкүп кәткили тас қалди .
42005008	Бу ишни көргән Симун һәзрити Әйсаниң алдида тизлинип туруп : — Әй Рәббим , мәндин жирақлишиң , гунакармән ! — деди .
42005009	Чүнки Симун вә униң шериклири бунчивала көп белиқ тутқанлиғидин һәйран болған еди .
42005010	Башқа кемидики шериклири Зәбәдийниң оғуллири Яқуп билән Юһаннаму һәйран болди . Һәзрити Әйса Симунға : — Қорқма , буниңдин кейин белиқ тутушниң орниға , Маңа адәм тутисән , — деди .
42005011	Улар кемини қирғаққа тохтитип , һәммә нәрсини ташлап , һәзрити Әйсаға әгишип маңди .
42005012	Бир қетим һәзрити Әйса мәлум бир шәһәргә барғандин кейин , пүтүн бәдинини мохо қаплап кәткән бир киши Уни көрүпла Униң айиғиға жиқилип : — Тәхсир , әгәр халисиңиз , мени кесилимдин сақайтип пак қилғайсиз ! — дәп ялвурди .
42005013	Һәзрити Әйса униңға қолини тәккүзүп туруп : — Халаймән , пак болғин ! — девиди , бу адәмниң бәдинидики мохо кесили шу ан сақайди .
42005014	Һәзрити Әйса униңға : — Һазир бу ишни һеч кимгә ейтма . Лекин удул мәркизий ибадәтханиға берип , роһанийға өзәңниң сақайғанлиғиңни көрсәт . Андин буни башқиларға испатлаш үчүн , Муса пәйғәмбәрниң әмри бойичә мохо кесилидин сақайғанлар қилишқа тегишлик қурванлиғини қил , — дәп тапилиди .
42005015	Гәрчә һәзрити Әйса : « Бу ишни һеч кимгә ейтма » , дегән болсиму , У тоғрисидики хәвәр техиму пур кәтти . Нурғун хәлиқ Униң тәлимини аңлаш вә өз кесәллирини сақайтиш үчүн Униң алдиға келәтти .
42005016	Һәзрити Әйса болса , пат-пат тинич йәрләргә берип дуа қилатти .
42005017	Бир күни һәзрити Әйса тәлим бериватқанда , Униң йенида пәрисийләр вә Тәврат устазлири олтиратти . Улар Җәлилийә , Йәһудийә өлкилириниң һәр қайси йеза-қишлақлири вә Йерусалимдин кәлгән еди . Рәббимизниң күч-қудрити һәзрити Әйсаға яр болғачқа , кесәлләрни сақайтивататти .
42005018	Шу чағда бир қанчә киши зәмбилгә ятқузулған бир паләчни көтирип келип , уни өйниң ичидики һәзрити Әйсаниң алдиға әкиришкә тиришти ,
42005019	бирақ адәмниң толилиғидин кесәлни әкирәлмәй , өгүзгә елип чиқип , өгүздин түңлүк ечип , кесәлни өйниң ичигә зәмбилдә чүширип , халайиқниң арисида турған һәзрити Әйсаниң алдиға әкәлди .
42005020	Уларниң ишәнчини көргән һәзрити Әйса һелиқи паләчкә : — Достум , гуналириң кәчүрүм қилинди ! — деди .
42005021	Һелиқи Тәврат устазлири билән пәрисийләр бир-биригә : — Қорқмастин бундақ күпүрлүк сөзлигән бу адәм кимдур ? ! Худадин башқа һеч кимниң гуналарни кәчүрүм қилиш һоқуқи йоққу ! — дейишти .
42005022	Уларниң көңлидә немә ойлаватқанлиғини билгән һәзрити Әйса уларға мундақ деди : — Силәр буни немә үчүн күпүрлүк дәйсиләр ?
42005023	« Гуналириң кәчүрүм қилинди ! » дейиш асанму яки « Орнуңдин тур , маң ! » дейишму ? Әлвәттә , ейтмақ асан , қилмақ тәс . Амма һазир Инсан Оғлиниң йәр йүзидә һәм гуналарни кәчүрүм қилиш , һәм кесәлләрни сақайтиш һоқуқиға егә екәнлигини испатлап берәй , — деди . Андин паләч кесәлгә : — Орнуңдин тур , орун-көрпәңни жиғиштуруп өйүңгә қайт ! — дәп буйриди .
42005024	
42005025	Һелиқи адәм дәрһал көпчиликниң алдида орнидин дәс туруп , өзи ятқан зәмбилни елип , Худани мәдһийилигиничә , өйигә қайтти .
42005026	Буниңға һәйран болған көпчиликму Худани мәдһийиләшти вә аң-таң қалған һалда : — Бүгүн биз әқлимиз йәтмәйдиған ишларни көрдуқ ! — дейишти .
42005027	Бу иштин кейин һәзрити Әйса у йәрдин чиқип , Лавий исимлиқ бир баҗгирни көрди . У баҗ жиғидиған җайда олтиратти . Һәзрити Әйса униңға : — Маңа әгәшкин ! — деди .
42005028	Лавий орнидин туруп , ишини ташлап , һәзрити Әйсаға әгәшти .
42005029	Шу күни Лавий өйидә һәзрити Әйсаға чоң зияпәт бәрди . Тәклип қилинған нурғун баҗгирлар вә уларға охшаш кишиләрму һәзрити Әйса вә шагиртлири билән һәмдәстихан болди .
42005030	Кейин бәзи пәрисийләр вә уларниң диний еқимидики бәзи Тәврат устазлири рәнҗигән һалда һәзрити Әйсаниң шагиртлириға : — Силәрниң баҗгир вә гунакарлар билән бир дәстиханда олтарғиниңлар қандақ гәп ? ! — дейишти .
42005031	Һәзрити Әйса уларға : — Сағлам адәм әмәс , бәлки кесәл адәм тевипқа муһтаҗдур .
42005032	Мән өзлирини дурус һесаплайдиғанларни әмәс , бәлки өзлириниң гуналирини тонуйдиғанларни товва қилишқа чақирғили кәлдим , — дәп җавап бәрди .
42005033	Бәзи кишиләр һәзрити Әйсаға : — Йәһия пәйғәмбәрниң шагиртлири пат-пат роза тутуп дуа қилиду . Пәрисийләрниң шагиртлириму шундақ қилиду . Сизниң шагиртлириңиз һәҗәп йәп-ичипла жүридиғу ! — дейишти .
42005034	Һәзрити Әйса уларға : — Тойи болуватқан жигит техи той зияпитидә турған чағда , меһманлар һәсрәт чекиватқан адәмләрдәк роза тутса қандақ болғини ? ! Әлвәттә болмайду !
42005035	Амма жигитниң улардин елип кетилидиған күни келиду , улар әйнә шу чағда қайғу-һәсрәт чәккинидин роза тутиду , — деди .
42005036	Һәзрити Әйса уларға йәнә бир тәмсил кәлтүрди : — Һеч ким йеңи көйнигини житип , уни кона көйнигигә ямақ қилмайду . Ундақ қилса , йеңи көйнәкму житилиду , житивелинған ямақму кона көйнәккә ярашмайду .
42005037	Шуниңдәк , һеч ким йеңи шарапни кона тулумға қачилимайду . Әгәр ундақ қилса , йеңи шарапниң көпүши билән тулум йерилидудә , шарапму төкүлүп кетиду . Демәк , тулумму кардин чиқиду .
42005038	Шуниң үчүн йеңи шарапни йеңи тулумға қачилаш керәк .
42005039	Униң үстигә , кона шарап ичип жүргән һәр қандақ адәм йеңисини ичишни халимайду . « Болди , кониси яхши екән ! » дәйду .
42006001	Бир дәм елиш күни һәзрити Әйса буғдайлиқтин өтүп кетивататти . Униң шагиртлири башақларни үзүвелип , алқинида угулап йеди .
42006002	Буни көргән бәзи пәрисийләр : — Силәр немишкә дәм елиш күни чәкләнгән ишни қилисиләр , — дейишти .
42006003	Һәзрити Әйса : — Падиша Давут вә униң һәмралириниң ач қалғанда қандақ қилғанлиғини Муқәддәс Язмилардин оқумиғанму ? Қени ейтип беқиңлар !
42006004	У ибадәтханидики муқәддәс җайға кирип , Худаға аталған нанларни роһанийдин сорап йегән вә һәмралириғиму бөлүп бәргән . Һалбуки , бу нанларни роһанийлардин башқа һәр қандақ кишиниң йейиши Тәврат қануниға хилап еди , — дәп җавап бәрди
42006005	вә хуласә чиқирип , уларға : — Мән Инсан Оғли дәм елиш күниниң Егисидурмән , — деди .
42006006	Йәнә бир дәм елиш күни һәзрити Әйса ибадәтханиға кирип тәлим беривататти . Ибадәтханида оң қоли қуруп кәткән бир адәм бар еди .
42006007	Һәзрити Әйсаниң үстидин әризә қилиш үчүн банә издәп жүргән Тәврат устазлири билән пәрисийләр Униң дәм елиш күниму кесәл сақайтидиған яки сақайтмайдиғанлиғини пайлап жүрүшәтти .
42006008	Бирақ уларниң көңлидикини билгән һәзрити Әйса қоли қуруп кәткән һелиқи кесәлгә : — Орнуңдин тур , алдимға кәл ! — девиди , һелиқи кесәл орнидин турди .
42006009	Андин һәзрити Әйса көпчиликкә : — Силәрдин сорап бақайчу , қандақ қилиш Тәврат қануниға уйғун ? Дәм елиш күни яхшилиқ қилиш керәкму яки яманлиқ қилишму ? Җанни қутқузуш керәкму яки җанға зәмин болушму ? — деди вә
42006010	кесәлниң әтрапидикиләргә көз жүгәртип чиққандин кейин һелиқи кесәлгә : — Қолуңни узарт , — деди . У адәм қолини узитиши биләнла қоли әслигә кәлди .
42006011	Амма Тәврат устазлири вә пәрисийләр интайин ғәзәплинип , һәзрити Әйсаға қандақ қарши туруш тоғрисида мәслиһәткә чүшти .
42006012	Бир күни һәзрити Әйса дуа қилиш үчүн таққа чиқти . У йәрдә кечичә Худаға дуа қилди .
42006013	Таң атқанда шагиртлирини алдиға чақирип , уларниң ичидин он икки кишини таллап , уларни әлчи дәп атиди .
42006014	Улар : Симун ( һәзрити Әйса уни Петрус дәпму атиған ) вә униң иниси Әндәр , Яқуп , Юһанна , Филип , Бартоломай ,
42006015	Мәтта , Томас , Һалпайниң оғли Яқуп , вәтәнпәрвәр дәп аталған Симун ,
42006016	башқа бир Яқупниң оғли Йәһуда вә кейин һәзрити Әйсаға сатқунлуқ қилған Йәһуда Ишқарийотлар еди .
42006017	Һәзрити Әйса әлчилири билән тағдин чүшүп , түз бир йәрдә туратти . Уларниң алдиға нурғун шагиртлар һәм Йерусалим шәһиридин , җүмлидин пүтүн Йәһудийә өлкисидин кәлгән кишиләр топ-топ болуп келип жиғилишти . Һәтта деңиз бойидики Тир вә Сидон шәһәрлиридинму нурғун кишиләр кәлгән еди .
42006018	Улар һәзрити Әйсаниң тәлимлирини аңлаш вә кесәллиригә шипалиқ издәш үчүн кәлгән еди . Җинлар дәстидин азапланғанларму келип , шипалиқ тепишти .
42006019	Көпчилик қоллирини һәзрити Әйсаға тәккүзүвелишқа тиришатти . Чүнки Униң вуҗудидин күч-қудрәт чиқип уларниң һәммисини сақайтивататти .
42006020	Андин һәзрити Әйса шагиртлириға қарап мундақ деди : — Әй йоқсуллар , нәқәдәр бәхитликсиләр ! Чүнки Худаниң Падишалиғи силәрниңкидур .
42006021	Әй ач қалғанлар , силәрму нәқәдәр бәхитлик ! Чүнки Худа силәрни толуқ қанаәтләндүриду . Әй жиғлаватқанлар , силәрму бәхитлик ! Буниңдин кейин шат-хорамлиққа чөмисиләр .
42006022	Инсан Оғлиға әгәшкәнлигиңлар үчүн бәзиләр силәрдин нәпрәтләнсә , йүз өрсә , силәргә төһмәт-һақарәт қилса , силәрни яман десә , нәқәдәр бәхитликсиләр !
42006023	У чағда шат-хорам болуп тәнтәнә қилиңлар . Чүнки асманда силәр үчүн көп мукапат сақланмақта . Бу қара нийәтләрниң ата-бовилири бурунқи пәйғәмбәрләргиму шундақ зиянкәшлик қилған .
42006024	Лекин һалиңларға вай , әй байлар ! Раһәт-парағәт силәргә яр болмас әнди .
42006025	Һалиңларға вай , әй қарни тоқлар ! Ачлиқта қалисиләр әнди . Һалиңларға вай , әй күлүватқанлар ! Һаза тутуп жиғлайсиләр әнди .
42006026	Халайиқ силәрни махтиғанда , һалиңларға вай ! Чүнки Худаниң ғәзивигә учриған бурунқи сахта пәйғәмбәрләрму бу хәлиқниң ата-бовилириниң махтишиға еришкән .
42006027	— Қулақ селип аңлаңлар ! Силәргә дүшмәнлик қилғанларға меһир-муһәббәт көрситиңлар . Өчмәнлик қилғанларға яхшилиқ қилиңлар .
42006028	Силәрни қарғиғанларға бәхит тиләңлар . Силәргә яман муамилидә болғанларғиму дуа қилиңлар .
42006029	Бирси силәрниң оң йүзүңларға урса , сол йүзүңларниму тутуп бериңлар . Бирси силәрниң чапиниңларни елип кәтсә , көйнигиңларниму селип бериңлар .
42006030	Бирси силәрдин бир немә тилисә , тилигинини бериңлар . Бирси силәрниң бирәр нәрсәңларни елип кәтсә , уни қайтуруп беришни соримаңлар .
42006031	Башқиларниң өзәңларға қандақ муамилә қилишини күтсәңлар , силәрму уларға шундақ муамилә қилиңлар .
42006032	Әгәр силәр өзәңларни яхши көргәнләргила меһир-муһәббәт көрсәтсәңлар , буниң махтанғидәк нәри бар ? Гунакарларму өзини яхши көргәнләргә меһир-муһәббәт көрситидиғу .
42006033	Әгәр силәр өзәңларға яхшилиқ қилғанларғила яхшилиқ қилсаңлар , буниң махтанғидәк нәри бар ? Һәтта гунакарларму шундақ қилидиғу !
42006034	Әгәр силәр қәризни қайтуралайдиғанларғила қәриз бәрсәңлар , буниң махтанғидәк нәри бар ? Гунакарларму әйнән қайтуруш шәрти билән башқа гунакарларға қәриз беридиғу !
42006035	Яқ ! Силәр дүшминиңларғиму меһир-муһәббәт көрситиңлар , уларға яхшилиқ қилиңлар . Башқиларға қайтурувелишни ойлимайла пул қәриз бериңлар . Шу чағда асманда мол мукапатқа еришисиләр вә улуқ Худаниң пәрзәнди болғанлиғиңлардин гувалиқ бәргән болисиләр . Чүнки Худа яхшилиқни билмәйдиғанларға вә яманларғиму шәпқәт қилиду .
42006036	Асмандики Атаңлар меһриван болғинидәк , силәрму меһриван болуңлар .
42006037	— Башқиларниң үстидин һөкүм қилип жүрмәңлар . Силәрму Худаниң һөкүмигә учримайсиләр . Башқиларни әйиплимәңлар , Худаму силәрни әйиплимәйду . Башқиларни кәчүрүңлар , Худаму силәрни кәчүрүм қилиду .
42006038	Башқилардин һеч немини айимаңлар , Худаму силәрдин һеч немини айимайду . Һәтта силәргә чоң өлчигүчкә лиқ чиңдап толтурулған соғиларни тәғдим қилиду . Силәр башқиларға қандақ өлчәм билән өлчәп бәрсәңлар , Худаму силәргә шундақ өлчәм билән өлчәп бериду .
42006039	Андин һәзрити Әйса уларға тәмсил арқилиқ тәлим берип мундақ деди : — Қарғу қарғуни йетәкләп маңалмайду . Ундақ қилса , һәр иккилиси ориға чүшүп кетиду .
42006040	Шагирт устазидин үстүн турмайду . Лекин у оқуп йетишкәндин кейин устазиға охшаш болалайду .
42006041	Немә үчүн бурадириңниң һәрә кепигидәк кичик камчилиғинила көрүп , өзәңдики лимдәк чоң гунани көрмәйсән ? !
42006042	Өзәңдики шунчә чоң гунани көрмәй туруп , бурадириңгә : « Көзүңдики һәрә кепигини еливетәй ! » дейишиң қандақ гәп ? Әй сахтипәз ! Авал өзәңниң көзидики лимни еливәт . Буниң билән ениқ көрүп , бурадириңниң көзидики һәрә кепигини еливетәләйсән .
42006043	— Яхши дәрәқ яман мевә бәрмәйду , яман дәрәқму яхши мевә бәрмәйду .
42006044	Һәр қандақ дәрәқни бәргән мевисидин пәриқ әткили болиду . Тикәндин әнҗир , янтақтин үзүм алғили болмайду .
42006045	Шуниңға охшаш , яхши адәм қәлбидики яхшилиғидин яхшилиқ чиқириду . Яман адәм қәлбидики яманлиғидин яманлиқ чиқириду . Чүнки көңүлдә немә болса , еғиздин шу чиқиду .
42006046	— Силәр һәҗәп Мени « Рәббим ! Рәббим ! » дәйсиләрю , буйруқлиримға әмәл қилмайсиләр .
42006047	Әмсә Мениң алдимға келип , сөзлиримни аңлап әмәл қилғанлар кимгә охшайду ?
42006048	Улар худди һулини чоңқур қезип , қорам ташниң үстигә имарәт салған кишигә охшайду . Кәлкүн кәлгәндә , униң күчлүк һуҗуми ундақ имарәтни қимир қилғузалмайду , чүнки у пухта селинған .
42006049	Лекин сөзлиримни аңлап туруп , әмәл қилмайдиғанлар , һул қурмай қуруқ йәрниң үстигә имарәт салған кишигә охшайду . Бундақ имарәт кәлкүнниң һуҗумиға учриған һаман , өрүлүп , пүтүнләй гумран болиду .
42007001	Һәзрити Әйса көпчиликкә сөз қилип болғандин кейин , Кәпәрнаһум шәһиригә қайтти .
42007002	У йәрдә бир римлиқ йүз бешиниң әтиварлиқ чакири еғир кесәл болуп , өлүм гирдавида туратти .
42007003	Йүз беши һәзрити Әйсаниң ишлиридин хәвәр тепип , бир нәччә йәһудий ақсақалниң берип , Униң келип чакирини сақайтип қоюши үчүн өтүнүшини тапшурди .
42007004	Ақсақаллар һәзрити Әйсаниң алдиға берип : — Йүз беши һәқиқәтән Сизниң ярдәм беришиңизгә әрзийдиған адәм .
42007005	Өзи йәһудий болмисиму , биз йәһудийларни яхши көриду . Һәтта биз үчүн бир ибадәтханиму селип бәрди , — дәп Униң йүз бешиниң өйигә беришни чин көңлидин тәләп қилди .
42007006	Һәзрити Әйса улар билән биллә йолға чиқти . Бирақ өйгә йетип келишкә аз қалғанда , йүз беши һәзрити Әйсаниң алдиға бир нәччә достини әвәтти . Улар : — Тәхсир , йүз беши : « Аварә болуп өйүмгә келишиңизгә әрзимәймән .
42007007	Һәтта өзәмму берип Сиз билән көрүшүшкә лайиқ әмәсмән . Бир еғизла сөз қилип қойсиңиз , чакирим сақийип кетиду .
42007008	Мениңму үстүмдә башлиғим , қол астимда ләшкәрлирим бар . Биригә бар десәм , бариду , биригә кәл десәм , келиду . Чакиримға бу ишни қил десәм , у шу ишни қилиду . Худди шуниңдәк , Сиз бир еғиз гәп қилсиңизла , һәммә иш һәл болиду » дәйду , — деди .
42007009	Йүз бешиниң гепини аңлап , һәйран болған һәзрити Әйса бурулуп , биллә кәлгән халайиққа : — Дәрвәқә , Мән исраиллар арисидиму бундақ ишәнчни һеч кимдә көрмигән едим ! — деди .
42007010	Йүз беши әвәткән һелиқи кишиләр қайтип барғанда , чакарниң пүтүнләй сақийип кәткәнлигини көрди .
42007011	Узун өтмәй һәзрити Әйса Наин дегән шәһәргә қарап йол алди . Униң шагиртлири вә йәнә нурғунлиған кишиләр Униңға әгишип маңди .
42007012	У шәһәр дәрвазисиға кәлгәндә , җиназа көтирип чиқиватқан бир топ адәмгә йолуқуп қалди . Өлгән бала бир тул аялниң ялғуз оғли еди . Шәһәрдики нурғун кишиләр һелиқи тул аял билән биллә чиққан еди .
42007013	Бу аялни көргән һәзрити Әйса ичи ағриған һалда униңға : — Жиғлимаң , — деди .
42007014	Андин топниң алдиға өтүп , җиназиға қолини тәккүзгән еди , җиназа көтәргәнләр тохтиди . Һәзрити Әйса : — Жигит , орнуңдин тур , — дейиши биләнла ,
42007015	өлүп қалған жигит қопуп , гәп қилишқа башлиди . Һәзрити Әйса уни анисиға тапшуруп бәрди .
42007016	Қорқунуч басқан көпчилик : — Аримиздин улуқ бир пәйғәмбәр чиқти ! — Худа бизгә шапаәт қилиш үчүн кәлди ! — дәп Худани мәдһийилиди .
42007017	Һәзрити Әйсаниң бу иши тоғрисидики хәвәр пүтүн йәһудийлар зимини вә әтраптики районларға тарқилип кәтти .
42007018	Йәһия пәйғәмбәрниң шагиртлири бу ишларниң һәммисини Йәһияға йәткүзди . У шагиртлиридин икки кишини өзи йетиватқан зинданға чақирип ,
42007019	уларни һәзрити Әйсаниң алдиға : « Худа бизгә әвәтмәкчи болған Қутқазғучи Сизму яки башқа бирси келәмду ? » дәп сорап келишкә әвәтти .
42007020	Улар һәзрити Әйсаниң алдиға берип : — Чөмүлдүргүчи Йәһия бизни Сиздин : « Худа бизгә әвәтмәкчи болған Қутқазғучи Сизму яки башқа бирси келәмду ? » дәп сорап келишкә әвәтти , — деди .
42007021	Дәл шу чағда һәзрити Әйса ағриқ-силақ вә җин чаплашқан нурғун кишиләрни сақайтқан вә нурғун қарғуларниң көзини ачқан еди .
42007022	Шуниң билән У Йәһия пәйғәмбәрниң шагиртлириға : — Силәр қайтип берип , яратқан мөҗүзилиримни вә ейтқан тәлимлиримни Йәһияға йәткүзүп : « Корларниң көзи ечилди , токуларму маңалайдиған болди . Мохо кесили болғанлар сақайди , паңлар аңлалайдиған болди , һәтта өлгәнләрму тирилди вә кәмбәғәлләргә Хуш Хәвәр йәткүзүлди » , дәп ейтиңлар .
42007023	Йәһияға йәнә : « Мәндин гуманланмай , Маңа тәврәнмәй ишәнгәнләр немә дегән бәхитлик ! » дәп қоюңлар , — деди .
42007024	Йәһия пәйғәмбәрниң шагиртлири кәткәндин кейин , һәзрити Әйса көпчиликкә Йәһия тоғрилиқ мундақ деди : — Силәр бурун Йәһияни издәп чөлгә барғиниңларда , зади қандақ бир адәмни көрмәкчидиңлар ? Шамалда йәлпүнүп турған қомучтәк бир адәмниму ?
42007025	Яки чирайлиқ кийингән бир есилзадиниму ? Һәргиз ундақ әмәс ! Һашамәтлик кийим кийгән , әйш-ишрәт ичидә яшайдиған кишиләр чөлдин әмәс , бәлки хан ордисидин тепилиду .
42007026	Әмәлиятта силәр бир пәйғәмбәрни көргили чиқтиңлар . Әнди билип қоюңларки , Йәһия һәр қандақ пәйғәмбәрдинму үстүн пәйғәмбәрдур .
42007027	Чүнки Муқәддәс Язмиларда : « Мана алдиңда әлчимни әвәтимән . У Сениң йолуңни алдин-ала тәйярлайду » , дәп йезилған вә бу йәрдики « әлчим » дәп Йәһия пәйғәмбәрни көрситиду .
42007028	Билип қоюңларки , инсанлар арисида Йәһиядин улуқ киши йоқ . Амма Худаниң Падишалиғидики әң әрзимәс бирсиму униңдин улуқ болиду .
42007029	Буни аңлиған пухралар , һәтта баҗгирларму Худаниң йоли тоғра деди , чүнки улар бурун Йәһия пәйғәмбәрниң чөмүлдүрүшини қобул қилған еди .
42007030	Лекин пәрисийләр вә Тәврат устазлири Йәһия пәйғәмбәрниң чөмүлдүрүшини қобул қилмай , Худаниң өзлиригә болған мәхситини қайрип қойған еди .
42007031	Шуниң билән һәзрити Әйса уларға мундақ деди : — Бу заманниң силәрдәк кишилирини зади кимләргә охшитай ? !
42007032	Улар худди кочида олтиривелип , бир-биригә : « Биз силәргә сүнәй челип бәрсәк , уссул ойнимидиңлар . Матәм музыкисини челип бәрсәк , жиға-зар қилмидиңлар » , дәп рәнҗийдиған балиларға охшайсиләр .
42007033	Чүнки чөмүлдүргүчи Йәһия келип роза тутатти , шарап ичмәтти . Шуниң билән улар : « Униңға җин тегипту ! » дейишти .
42007034	Инсан Оғли болса , һәм йәйду , һәм ичиду . Бирақ улар : « Таза бир тоймас һарақкәш екән ! У баҗгир вә башқа гунакарларниң дости » , дейишиду .
42007035	Билип қоюңларки , һекмәт Уни қобул қилғанлар арқилиқ тонулиду .
42007036	Пәрисийләрдин бир киши һәзрити Әйсани тамаққа тәклип қилди . Һәзрити Әйса униң өйигә берип тамаққа олтарди .
42007037	У йәрдә паһишә дәп тонулған бир аял һәзрити Әйсаниң бу пәрисийниң өйигә кәлгәнлигини аңлап , ақ қаштешидин ясалған бир қутида әтир елип кәлди
42007038	вә һәзрити Әйсаниң кәйнидә , путиға йеқин йәрдә туруп жиғлашқа башлиди . Униң көз яшлири һәзрити Әйсаниң путлирини һөл қиливәтти . Андин у чачлири билән һәзрити Әйсаниң путлирини сүртүп қурутти һәм путлирини сөйүп , үстигә әтир сүрди .
42007039	Һәзрити Әйсани чақирған пәрисий буни көрүп , ичидә : « Бу Адәм раст пәйғәмбәр болған болса , Өзигә қолини тәккүзгән бу аялниң паһишә екәнлигини биләтти ! » дәп ойлиди .
42007040	Буни билгән һәзрити Әйса : — Шимон , саңа ейтидиған бир гепим бар , — деди . — Ейтиң , Устаз , — деди Шимон .
42007041	— Икки адәм бир кишигә қәриздар екән . Бири бәш йүз күмүч тәңгигә , йәнә бири болса , әллик күмүч тәңгигә қәриздар екән .
42007042	Һәр иккилисиниң қәризни қайтуруш имканийити йоқ екән . Шуңа қәриз егиси меһриванлиқ қилип , һәр иккилисиниң қәрзини кәчүрүм қипту . Сениңчә уларниң қайсиси қәриз егисини көпирәк яхши көриду ? — дәп сориди һәзрити Әйса .
42007043	— Мениңчә көпирәк кәңчиликкә еришкини , — дәп җавап бәрди Шимон . — Тоғра ейттиң , — деди һәзрити Әйса .
42007044	Андин У һелиқи аялни көрситип , Шимонға : — Бу аялни көрдүңму ? Өйүңгә кәлгинимдә , сән путлиримни жуюшқа су бәрмигән едиң . Бирақ у көз йеши билән путлиримни жуйди , чечи билән сүртүп қурутти .
42007045	Сән Мени һал-әһвал сорап , сөйүп күтүвалмиған едиң . Лекин у Мән киргәндин тартип путлиримни сөйүватиду .
42007046	Сән меһманларға тәғдим қилинидиған яғни бешимғиму сүркимигән едиң . Бирақ у Мени һөрмәтләп , путлиримға әтир сүркәп қойди .
42007047	Қисқиси саңа ейтайки , униң нурғун гуналириниң һәммиси кәчүрүм қилинди . Шуңа униң Маңа көрсәткән меһир-муһәббити чоңқур . Лекин өзиниң гуналирини аз дәп ойлайдиғанлар кәчүрүм алғандиму , уларниң меһир-муһәббити аз болиду , — деди .
42007048	Андин һәзрити Әйса у аялға : — Гуналириң кәчүрүм қилинди , — деди .
42007049	Һәзрити Әйса билән бир дәстиханда олтарғанлар : « Һәтта кишиләрниң гуналириниму кәчүрүм қилидиған бу Адәм зади кимду ? » дейишти .
42007050	Һәзрити Әйса һелиқи аялға : — Маңа бағлиған ишәнчиң сени қутқузди . Аман бол ! — деди .
42008001	Узун өтмәй һәзрити Әйса Җәлилийә өлкисидики шәһәр , йеза-қишлақларға берип , Худаниң Падишалиғиға даир Хуш Хәвәрни тарқатти . Он икки шагиртиму Униң билән биргә барди .
42008002	Булардин башқа , йәнә җин вә кесәллик азаплиридин қутқузуп сақайтилған бәзи аялларму болуп , уларниң арисида , тенидин йәттә җин һайдап чиқирилған мәҗдәллик Мәрийәм ,
42008003	Һирод ханниң сарай әмәлдари Хузаниң аяли Йоанна , Сузана вә башқа бир мунчә аялларму бар еди . Булар өз мал-мүлүклири билән һәзрити Әйса вә Униң шагиртлириға ярдәмдә болди .
42008004	Халайиқ һәр қайси жутлардин һәзрити Әйса билән көрүшкили үзүлмәй келип туратти . Бир күни нурғун адәм жиғилғанда , һәзрити Әйса уларға төвәндики тәмсилни сөзләп бәрди :
42008005	— Бир дехан уруқ чачқили етизиға чиқипту . Чачқан уруқлириниң бәзилири чиғир йол үстигә чүшүп , кишиләрниң аяқ астида қапту вә қушларға йәм бопту .
42008006	Бәзилири асти ташлиқ топиға чүшүпту . Амма йәрдики нәмлик йетишмигәнликтин уруқлар үнүп чиққандин кейин қуруп кетипту .
42008007	Бәзилири тикәнләрниң арисиға чүшүпту . Майсилар тикәнләр билән бой талишип өсүпту . Бирақ нәтиҗидә тикәнләр майсиларни бесивапту .
42008008	Бәзилири болса үнүмлүк топиға чүшүп , убдан өсүп , йүз һәссиләп һосул берипту . Һәзрити Әйса жуқури аваз билән йәнә : — Бу сөзләрни қулиғиңларда чиң тутуңлар ! — деди .
42008009	Кейин Униң шагиртлири Униңдин бу тәмсилниң мәнасини сориди .
42008010	Һәзрити Әйса уларға мундақ деди : — Худаниң Падишалиғиниң сирлири силәрниң билишиңларға берилди . Бирақ башқиларға кәлсәк , уларға тәмсилләр биләнла чүшәндүримән . Шуниң үчүн улар сөзүмни аңлисиму чүшәнмәйду . Бу әһвал Йәшая пәйғәмбәрниң дегинидәк болди : « Улар қарисиму көрмәйду , аңлисиму чүшәнмәйду » .
42008011	Бу тәмсилниң мәнаси мундақ : — Уруқ Худаниң сөзидур .
42008012	Чиғир йолдики топиға чүшкән уруқлар шундақ кишиләргә тәмсил қилинғанки , улар Худаниң сөзини аңлисиму , уни қобул қилмайду . Шәйтан уларни ишәнч арқилиқ қутқузулмисун дәп , уларниң көңлидин Худаниң сөзини елип қечип кетиду .
42008013	Ташлиқ топиға чүшкән уруқлар Худаниң сөзини аңлиған һаман хошаллиқ билән қобул қилғанларға тәмсил қилинған . Улар буниңға бир мәһәл ишәнгән болиду , амма уларниң йилтизи болмиғанлиғи үчүн , бирәр мүшкүллүккә йолуқсила , бәрдашлиқ берәлмәйду .
42008014	Тикәнликкә чүшкән уруқларға кәлсәк , улар шундақ кишиләргә тәмсил қилинғанки , улар Худаниң сөзлирини аңлисиму , узун өтмәй көңлигә бу дунияниң әндишә , байлиқ вә һалавәтлириниң езиқтурушлири киривелип , Худаниң сөзини боғуветидудә , улар һосулсиз қалиду .
42008015	Үнүмлүк топиға чүшкән уруқлар болса , Худаниң сөзини аңлайдиған , уларни пак вә чин дилида чиң сақлайдиған , һосул бәргичә сәвир қилидиған кишиләрдур .
42008016	Һәзрити Әйса шагиртлириға йәнә : — Чирақни йеқип , уни бирәр нәрсә билән йепип қойидиған яки каривәтниң астиға йошуруп қойидиған киши йоқ , әлвәттә . Әксичә өйгә киргәнләр ениқ көрәлисун дәп , уни җәзмән чирақданниң үстигә қойиду .
42008017	Чүнки йепиқ қоюлған һәр қандақ нәрсә ашкарә болмай қалмайду . Йошурулған һәр қандақ нәрсә билинмәй қалмайду .
42008018	Шуниң үчүн Мениң Худаниң һәқиқити тоғрисида ейтқанлиримни көңүл қоюп аңлаңлар . Чүнки кимдә әқил-парасәт болса , униңға техиму көп берилиду . Лекин кимдә әқил-парасәт болмиса , өзидә бар дәп қаралғиниму елип кетилиду , — деди .
42008019	Һәзрити Әйсаниң аниси вә инилири Униң билән көрүшкили кәлди . Лекин адәм көп болғачқа , йениға келәлмигән еди .
42008020	Бир киши һәзрити Әйсаға : — Аниңиз вә инилириңиз Сиз билән көрүшимиз дәп , сиртта туриду , — деди .
42008021	— Худаниң сөзини аңлап , униңға әмәл қилғанларниң һәммиси Мениң анам вә ака-инилиримдур , — деди һәзрити Әйса көпчиликкә .
42008022	Бир күни һәзрити Әйса шагиртлири билән кемигә чүшүп , уларға : — Көлниң у қетиға барайли , — деди . Шуниң билән улар йолға чиқти .
42008023	Кемә кетиватқанда һәзрити Әйса ухлап қалди . Уштумтут қаттиқ боран чиқип , кемигә су тошуп , һәммиси интайин ховуп ичидә қалди .
42008024	Шагиртлар һәзрити Әйсани ойғитип : — Устаз , Устаз , ғәриқ болуш алдида туримиз ! — деди . Һәзрити Әйса ойғинип , боран-чапқунға буйруқ қилған еди , боран тохтап , долқун пәсләп , һәммиси тиничланди . Андин У шагиртлириға бурулуп :
42008025	— Ишәнчиңлар нәгә кәтти ? — деди . Шагиртлар һәм һәйран болуп , һәм қорқушуп , бир-биригә : — Бу Адәм зади кимду ? Буйруқ қилса , һәтта боран вә долқунларму Униң гепини аңлайдикән һә ! — дәп кетишти .
42008026	Һәзрити Әйса шагиртлири билән Җәлилийә көлиниң у четидики герасалиқлар турған йәргә барди .
42008027	Һәзрити Әйса қирғаққа чиқишиға , шәһәрдин кәлгән җин чаплашқан бири Униң алдиға кәлди . Бу адәм узундин бери кийим киймәй , өйдә турмай , гөр қилинидиған өңкүрләрдә яшатти .
42008028	У һәзрити Әйсани көрүши биләнла Униң айиғиға жиқилип : — Улуқ Худа Оғли Әйса , ишимға арилашма ! Сәндин өтүнимәнки , мени қийнима ! — дәп вақирап кәтти .
42008029	Униң бундақ дейишиниң сәвәви , һәзрити Әйса җинға униң тенидин чиқишини буйруған еди . Җин бу адәмни узун вақит илкигә еливалған еди . Хәлиқ бу адәмни көп қетим зәнҗир-кишәнләр билән бағлап , қамап қойған болсиму , у уларни үзүп қечип чиқип , җин тәрипидин чөл-баяванларға елип кетиләтти .
42008030	Һәзрити Әйса бу адәмдин : — Исмиң немә ? — дәп сориди . — Исмим « Миңлиған » , — дәп җавап бәрди бу адәмни сөзлитиватқан җин . Чүнки бу адәмгә миңлиған җинлар чаплишивалған еди .
42008031	Улар һәзрити Әйсаға өзлирини шәйтанға тәйярланған теги йоқ һаңларға сүргүн қилмаслиғини өтүнүп ялвурди .
42008032	Шу әтраптики тағ бағрида чоң бир топ тоңғуз падиси озуқлинип жүрәтти . Җинлар һәзрити Әйсаға ялвуруп , тоңғузларниң тенигә кирип кетишигә иҗазәт беришини тәләп қилди . Һәзрити Әйса иҗазәт бәрди .
42008033	Җинлар һелиқи адәмниң тенидин чиқип , тоңғузларға чаплишивалди . Пүтүн тоңғуз падиси терә-перәң болуп , жүгригән пети ярдин чүшүп , көлгә ғәриқ болди .
42008034	Бу һални көргән тоңғуз баққучилар бу йәрдин қечип , шәһәр-йезиларда бу хәвәрни тарқатти .
42008035	У йәрдики кишиләр зади немә иш болғанлиғини көргили бу йәргә келишти . Улар һәзрити Әйсаниң алдиға келип , тенидин җинлар чиқип кәткән һелиқи адәмниң кийимлирини кийип , әс-һоши җайида һалда һәзрити Әйсаниң алдида олтарғанлиғини көрүп , қорқуп кетишти .
42008036	Бу мөҗүзини көргәнләр һелиқи кишиниң сақийиш җәриянини көпчиликкә сөзләп бәрди .
42008037	Шу йәрдики кишиләр һәзрити Әйсаниң у йәрдин кетишини тәләп қилишти . Чүнки улар интайин қорқушқан еди . Шуңа һәзрити Әйса кемигә чүшүп , қайтип кәтмәкчи болди .
42008038	Тенидин җинлар чиқип кәткән һелиқи киши һәзрити Әйсаға : — Мәнму Сиз билән биллә кетәй , — дәп ялвурди . Лекин һәзрити Әйса униңға :
42008039	— Өйүңгә қайтип берип , Худаниң саңа нәқәдәр чоң ишларни қилип бәргәнлигини йәткүзгин , — деди . У адәм қайтип берип , пүтүн шәһәрни арилап , һәзрити Әйса өзигә қилип бәргән чоң ишларни һәммисигә йәткүзди .
42008040	Һәзрити Әйса көлниң бу қетиға қайтип кәлгинидә , халайиқ Уни қарши елишти . Чүнки һәммиси Униң қайтип келишини күтүп туратти .
42008041	Қарши алғили чиққанлар ичидә мәлум бир ибадәтханиниң җавапкәр адәмлиридин бири болған Яирму бар еди . У һәзрити Әйсаниң айиғиға жиқилип , өйигә тәклип қилип ялвурди .
42008042	Чүнки униң он икки яшлиқ ялғуз қизи өлүп кетиш алдида туратти . Һәзрити Әйса у йәргә барғинида , кишиләр Униң әтрапиға зич олишивалди .
42008043	Топниң ичидә хун тәврәш кесилигә гириптар болғиниға он икки жил болған бир аялму бар еди . У бар пулини тевипларға хәшләп түгәткән болсиму , һеч ким уни сақайталмиған екән .
42008044	У һәзрити Әйсаниң арқа тәрипидин келип , Униң чапининиң пешини силап қоюведи , хун шу ан тохтиди .
42008045	— Пешимни тутқан ким ? — дәп сориди һәзрити Әйса . Көпчилик « Тутмидуқ » , дейишти . — Устаз , төрт әтрапиңизниң һәммиси адәм , улар Сизни қистап туруватмамду ? — деди Петрус .
42008046	Лекин һәзрити Әйса : — Яқ ! Бирси қәстән пешимни тутти . Чүнки вуҗудумдин күч-қудрәтниң чиқип кәткинини сәздим , — деди .
42008047	Һелиқи аял һәзрити Әйсаниң сезип қалғанлиғини билип , титригән һалда Униң алдиға келип , айиғиға жиқилди вә көпчиликкә өзиниң һәзрити Әйсаниң пешини немишкә тутқанлиғини һәм шу ан сақийип кәткәнлигини ейтти .
42008048	— Қизим , ишәнчиң сени сақайтти ! Теч-аман бол , — деди һәзрити Әйса униңға .
42008049	Һәзрити Әйса бу сөзни қиливатқанда , ибадәтхана җавапкәриниң өйидин кәлгән бири Яирға : — Қизиң өлүп кәтти . Әнди Устазни аварә қилмайли , — деди .
42008050	Буни аңлиған һәзрити Әйса Яирға : — Қорқмиғин ! Маңа ишәнгин ! У сақийип кетиду , — деди .
42008051	Һәзрити Әйса Яирниң өйигә барғанда , Петрус , Юһанна , Яқуп вә қизниң ата-анисидин башқа кишиләрниң Өзи билән биллә өйгә киришигә рухсәт қилмиди .
42008052	У йәрдикиләр қизға һаза тутуп жиға-зар қилишивататти . Һәзрити Әйса уларға : — Болди , жиғлимаңлар ! Қиз өлмиди , ухлап қапту ! — деди .
42008053	Бирақ халайиқ Уни мәсқирә қилди . Чүнки қизниң аллиқачан җан үзгәнлигидин уларниң хәвири бар еди .
42008054	Лекин һәзрити Әйса қизниң қолидин тартип : — Балам , орнуңдин тур , — дәп чақирди .
42008055	Қизниң роһи тенигә қайтип келип , у дәрһал орнидин турди . Һәзрити Әйса уларға қизниң қосиғиға бир нәрсә беришни буйриди .
42008056	Қизниң ата-аниси наһайити һәйран қелишти . Лекин һәзрити Әйса уларға бу ишни һеч кимгә ейтмаслиқни тапилиди .
42009001	Һәзрити Әйса он икки шагиртини чақирип , уларға һәр қандақ җинни һайдаш , кесәлләрни сақайтиш қудрити вә һоқуқини бәрди .
42009002	Андин уларни Худаниң Падишалиғи һәққидики Хуш Хәвәрни тарқитиш вә кесәлләрни сақайтишқа әвәтти .
42009003	У шагиртлириға : — Силәр сәпәрдә һеч нәрсә алмаңлар , нә һаса , нә хурҗун , нә нан , нә пул еливалмаңлар , һәтта бирәр артуқ көйнәкму еливалмаңлар .
42009004	Бир жутқа барғиниңларда , қайси өйдә қарши елинсаңлар , у йәрдин кәткичә шу өйдила туруңлар .
42009005	Әгәр бирәр йәрдики кишиләр силәрни қарши алмиса , у йәрдин кәткиниңларда уларни агаһландуруш үчүн айиғиңлардики топини қеқиветиңлар , — деди .
42009006	Шагиртлар йолға чиқип , һәммә йеза-қишлақларни арилап Хуш Хәвәрни тарқитип , кесәлләрни сақайтти .
42009007	Җәлилийәдики Һирод хан һәзрити Әйсаниң ишлиридин хәвәр тепип , гаңгирап қалди . Чүнки бәзиләр : « Бу ишларни қиливатқан киши Йәһия пәйғәмбәр екән . У тирилипту ! » десә ,
42009008	йәнә бәзиләр : « Бурун әҗайип мөҗүзиләрни яратқан Илияс пәйғәмбәр яки башқа қедимки пәйғәмбәрләрдин бири қайтидин тирилипту ! » дәтти .
42009009	« Мән Йәһияниң каллисини алдурған едим , әнди бу гәпләрни аңлаватимән . Бу ишларни қиливатқан киши зади кимдур ? » деди Һирод хан . Шуниң үчүн у һәзрити Әйса билән көрүшүшниң йолини издиди .
42009010	Он икки шагирт қайтип келип , өзлириниң қилған һәммә ишлирини һәзрити Әйсаға мәлум қилди . Һәзрити Әйса башқиларға уқтурмай уларни Бәйтсайда дегән йезиға елип маңди .
42009011	Бирақ буниңдин хәвәр тапқан халайиқму Униңға әгишип кәлди . Һәзрити Әйса уларни қарши елип , уларға Худаниң Падишалиғиға даир ишларни чүшәндүрди вә кесили барларни сақайтти .
42009012	Күн олтарғили аз қалғанда , он икки шагирти һәзрити Әйсаниң алдиға келип : — Халайиқни тарқитивәткән болсиңиз , улар әтраптики йеза-қишлақларға берип тамақ йесун вә қонғидәк җай тапсун . Чүнки бу хали җай екән , — деди .
42009013	Лекин һәзрити Әйса : — Уларға өзәңлар тамақ бериңлар , — деди . — Биздә пәқәтла бәш нан билән икки белиқ бар . Тамақ сетивелип әкелип бериңлар демәкчимусиз ? — дейишти улар һәйран болуп .
42009014	Чүнки шу йәрдә жиғилған әрләрниңла сани тәхминән бәш миңчә бар еди . Һәзрити Әйса уларға : — Халайиқ әлликтин-әлликтин бөлүнүп олтарсун , — деди .
42009015	Шагиртлар көпчиликни һәзрити Әйсаниң дегини бойичә олтарғузди .
42009016	Һәзрити Әйса бәш нан билән икки белиқни қолиға елип , асманға қарап Худаға шүкүр ейтти . Андин нанларни уштуп , көпчиликкә тарқитип бериш үчүн шагиртлириға бәрди .
42009017	Һәммиси йәп тойди . Шагиртлири ешип қалған нан билән белиқниң парчилирини жиғиведи , он икки севәт чиқти .
42009018	Бир күни һәзрити Әйса Өзи ялғуз дуа қиливататти . Униң йенида шагиртлирила бар еди . Һәзрити Әйса улардин : — Халайиқ Мени ким дәп билидикән ? — дәп сориди .
42009019	— Бәзиләр Сизни чөмүлдүргүчи Йәһия дәйду , бәзиләр Илияс пәйғәмбәр дәйду вә йәнә бәзиләр башқа қедимки пәйғәмбәрләрдин бири тирилипту дәйду , — дәп җавап бәрди шагиртлар .
42009020	Һәзрити Әйса улардин : — Силәрчу ? Силәр Мени ким дәп билисиләр ? — дәп сориди . — Сиз Худа тайинлиған Қутқазғучи-Мәсиһ екәнсиз , — дәп җавап бәрди Петрус .
42009021	— Һазир бу ишни һеч кимгә ейтмаңлар , — дәп буйриди һәзрити Әйса уларға ,
42009022	— чүнки Инсан Оғли нурғун азап-оқубәт тартиши керәк . Ақсақаллар , алий роһанийлар вә Тәврат устазлири Уни рәт қилип өлтүргүзиду . Лекин Уни өлтүрсиму , У үчинчи күни тирилиду .
42009023	Һәзрити Әйса көпчиликкә йәнә мундақ деди : — Кимду-ким Маңа әгишишни халиса , өз хаһишидин ваз кечип , өзиниң чапрас яғичини көтирип , һәр күни Маңа әгәшсун .
42009024	Чүнки өзи үчүнла яшайдиғанлар әксичә һаятидин мәһрум болиду . Бирақ өз хаһишидин ваз кечип , Мениң үчүн яшайдиғанлар һаятини сақлалайду .
42009025	Бир адәм пүтүн дунияға егә болуп һаятидин мәһрум қалса , буниң немә пайдиси болсун ? !
42009026	Әгәр кимду-ким Мәндин вә Мениң сөзлиримдин номус қилса , Инсан Оғли болған Мән Өзәмниң , Атамниң вә муқәддәс периштәләрниң шан-шәриви ичидә қайтип кәлгинимдә , униңдин номус қилимән .
42009027	Билип қоюңларки , бу йәрдә турғанларниң бәзилири Худаниң Падишалиғини көрмигичә өлмәйду .
42009028	Тәхминән сәккиз күндин кейин һәзрити Әйса Петрус , Юһанна вә Яқупни елип , дуа қилиш үчүн таққа чиқти .
42009029	Һәзрити Әйса дуа қиливатқинида , Униң йүзи өзгәрди . Кийимлири аппақ болуп , чақмақтәк чақниди .
42009030	Тосаттин Муса пәйғәмбәр вә Илияс пәйғәмбәр пәйда болуп , Униң билән сөзлишишкә башлиди .
42009031	Улар Худаниң парлақ нури ичидә аян болуп , һәзрити Әйса билән Униң Худаниң ирадисини әмәлгә ашуруш йолида Йерусалимда қурван болидиғанлиғи тоғрисида сөһбәтләшти .
42009032	Петрус вә униң қериндашлирини уйқа басқан еди . Улар ухлап ойғанғанда , һәзрити Әйсаниң парлақ нурини вә Униң билән биллә турған Муса пәйғәмбәр вә Илияс пәйғәмбәрни көрди .
42009033	Бу икки пәйғәмбәр һәзрити Әйсадин айрилидиған вақитта , Петрус өзиму туймиған һалда һәзрити Әйсаға : — Устазим , бу йәрдә болғинимиз немә дегән яхши ! Бири Сизгә , бири Муса пәйғәмбәргә , йәнә бири Илияс пәйғәмбәргә дәп , бу йәргә үч кәпә ясайли , — деди .
42009034	Петрус гәп қиливатқанда , бир булут пәйда болуп , уларни қаплавалди . Шагиртлар булут ичидә қалғинида қорқушуп кәтти .
42009035	Туюқсиз булуттин Худаниң авази аңлинип : — Бу Мениң Оғлум , Мениң таллиғиним . Униң сөзигә қулақ селиңлар ! — деди .
42009036	Аваз тохтиғандин кейин , улар һәзрити Әйсаниң Өзи ялғуз қалғанлиғини көрди . Шагиртлар бу ишни узун вақитқичә һеч кимгә ейтмиди .
42009037	Әтиси һәзрити Әйса үч шагирти билән биллә тағдин чүшкән вақтида , нурғун кишиләр Уни қарши алғили чиқти .
42009038	Топниң ичидин бири туюқсиз вақирап : — Устаз , оғлумға көңүл бөлгәйсиз , у бирла бала еди !
42009039	Униңға дайим бир җин чаплишивелип , өзичила вақирап-җақирап кетиду . Бәзидә пүтүн бәдини тартишип қелип , ағзидин ақ көпүк келиду . Җин уни дайим қийнап арам бәрмәйду .
42009040	Шагиртлириңиздин бу җинни һайдаветишни өтүнүп сориған едим , бирақ уларниң қоллиридин кәлмиди , — деди .
42009041	— Әй етиқатсиз вә бузулған әвлат ! Мән силәр билән биллә болуп , силәрниң йәнила Маңа ишәнмигәнлигиңларға йәнә қачанғичә бәрдашлиқ берәй ? — деди һәзрити Әйса . Андин һелиқи кишигә : — Балаңни елип кәл , — деди .
42009042	Бала келиватқанда , җин уни йәргә жиқитип , пүтүн бәдинини тартиштурувәтти . Бирақ һәзрити Әйса җинни һайдаветип , балини сақайтти вә уни атисиға тапшуруп бәрди .
42009043	Көпчилик Худаниң күч-қудритигә һәйран болушти . Көпчилик һәзрити Әйсаниң қилған пүтүн ишлириға һәйран болуп турғанда , һәзрити Әйса шагиртлириға :
42009044	— Аңлап қоюңлар , бирсиниң сатқунлуғи билән , Инсан Оғли башқиларниң қолиға тапшуруп берилиду , — деди .
42009045	Бирақ улар бу сөзниң мәнасини чүшинәлмиди . Чүнки буниң мәнаси қәстән йошурулған еди . Улар Униңдин бу сөзниң тегини сорашқиму петиналмиди .
42009046	Шагиртлар зади кимниң әң улуқ екәнлигини өз ара талаш-тартиш қилишивататти .
42009047	Уларниң немә ойлаватқанлиғини билгән һәзрити Әйса кичик бир балини йенида турғузуп ,
42009048	шагиртларға : — Ким Мени дәп , бундақ кичик балини қобул қилса , Мени қобул қилған болиду . Мени қарши алса , Мени Әвәткүчини қарши алған болиду . Араңларда өзини әң төвән тутқини Худаниң нәзәридә әң улуқ болиду , — деди .
42009049	Юһанна һәзрити Әйсаға : — Устаз , Сизниң намиңиз билән җинларни һайдаватқан бирсини көрдуқ . Лекин у бизгә охшаш Сизгә әгәшмигәнлиги үчүн , биз уни тосидуқ , — деди .
42009050	— Уни тосимаңлар . Чүнки силәргә қарши турмиғанлар силәрни қоллиғанлардур , — деди һәзрити Әйса униңға .
42009051	Һәзрити Әйса өлүп , андин тирилип , асманға елип кетилидиған күнгә аз қалғанда , Йерусалимға беришни қәтъий қарар қилди .
42009052	Буниң үчүн У алдин-ала адәм әвәтти . Улар Самарийә өлкисидики бир йезиға келип , һәзрити Әйсаниң келиши үчүн тәйярлиқ қилишқа киришти .
42009053	Бирақ самарийәликләр һәзрити Әйсани « Йерусалимға ибадәт қилишқа баридикән » , дәп қарши алмиди .
42009054	Униң шагиртлиридин Яқуп билән Юһанна бу әһвални көрүп : — Әй Рәббим , уларни көйдүрүветиш үчүн асмандин от яғдурушни өтүнсәк қандақ дәйсиз ? — деди .
42009055	Лекин һәзрити Әйса бурулуп уларни әйиплиди .
42009056	Андин улар башқа бир йезиға кәтти .
42009057	Улар йолда кетиватқанда , бир киши һәзрити Әйсаға : — Сиз қәйәргә бармаң , мән Сизгә әгишип маңимән , — деди .
42009058	Бирақ һәзрити Әйса : — Түлкиниң өңкүри , қушниң угиси бар . Бирақ Инсан Оғлиниң бешини қойғидәк йериму йоқ , — деди униңға .
42009059	У йәнә башқа бир кишигә : — Маңа әгәшкин , — деди . Бирақ һелиқи киши банә көрситип : — Устаз , атам өлүп уни йәрликкә қойғичә күтүп , андин Сизгә әгишәйчу , — деди .
42009060	— Өлгәнләрни роһи өлүкләр өзлири йәрликкә қойсун ! Сән болсаң , берип Худаниң Падишалиғиға даир Хуш Хәвәрни тарқат , — деди һәзрити Әйса униңға .
42009061	Йәнә бирси : — Әй Устаз , мән Сизгә әгәшмәкчимән . Бирақ авал өйүмгә берип , өйдикиләр билән хошлишип келәй , — деди .
42009062	— Қош һайдаветип , тохтимай кәйнигә қарайдиған адәмдәк , бурунқи һаятиңлардин меһриңларни үзәлмисәңлар , Худаға хизмәт қилишқа лайиқ болмайсиләр , — деди һәзрити Әйса униңға .
42010001	Шу ишлардин кейин һәзрити Әйса шагиртлардин йәнә йәтмиш иккини таллап , Өзи бармақчи болған шәһәр-йезиларға икки-иккидин әвәтти .
42010002	Улар йолға чиқиштин бурун һәзрити Әйса мундақ деди : — Қутқузулушқа интилидиғанлар мол һосулдәк көп , бирақ һосулни елиш үчүн ишләйдиғанлар аз екән . Һосулниң Егиси болған Худадин көпирәк ишчи әвәтип , һосулни жиғивелишни тиләңлар .
42010003	Әнди йолға чиқиңлар . Мән силәрни қозиларни бөриләрниң арисиға әвәткәндәк әвәтимән .
42010004	Пул халта , хурҗун вә аяқму алмаңлар . Йолда кишиләр билән көрүшкәндә параңлишишқиму тохтимаңлар .
42010005	Қайси өйгә кирсәңлар , алди билән : « Аиләңләргә Худадин аманлиқ тиләймән ! » дәңлар .
42010006	У өйдә Худадин келидиған аманлиқни сөйгүчи болса , тилигән аманлиғиңлар униңға мәнсүп болиду . Әгәр болмиса , тилигән аманлиғиңлар өзәңларға яниду .
42010007	У өйдин бу өйгә йөткилип жүрмәңлар , бәлки чүшкән өйдә туруңлар вә өйдикиләрниң бәргинини йәңлар , чүнки хизмәткар кимгә хизмәт қилса , шуниңдин иш һәққи елишқа һәқлиқ .
42010008	Бирәр шәһәргә барғиниңларда , бирси силәрни қарши елип , алдиңларға немә қойса , шуни йәңлар .
42010009	У шәһәрдики кесәлләрни сақайтиңлар вә у йәрдики кишиләргә : « Худаниң Падишалиғи силәргә намайән болуш алдида туриду ! » дәңлар .
42010010	Бирақ бирәр шәһәргә барғиниңларда , у йәрдики кишиләр силәрни қарши алмиса , көпчилик алдида :
42010011	« Худадин келидиған җазаға өзәңларниң җавапкәр болидиғанлиғиңларни билдүрүш үчүн биз шәһириңларниң айиғимизға қонған тописиниму қеқип чүшириветимиз ! » дәп агаһландуруңлар вә уларға « Билишиңлар керәкки , Худаниң Падишалиғи силәргә расттинла намайән болған еди ! » дәңлар .
42010012	Билип қоюңларки , у шәһәрдикиләрниң қиямәт күни тартидиған җазаси Содом шәһиридики яман кишиләрниң тартидиған җазасидинму еғир болиду .
42010013	— Һалиңларға вай , әй қоразинлиқлар ! Һалиңларға вай , әй бәйтсайдалиқлар ! Силәр үчүн яратқан мөҗүзилиримни Тир вә Сидон дегән ятлар шәһәрлиридә яратқан болсам , у йәрдики хәлиқ бурунла мәйүсләнгән һалда матиға йөгинип , күлгә милинип гуналириға товва қилған болатти .
42010014	Қиямәт күни Худаниң силәргә беридиған җазаси , Тир вә Сидондикиләрниңкидинму еғир болиду .
42010015	Әй кәпәрнаһумлуқлар ! Асманға чиқмақчимидиңлар ? Әксичә дозаққа ташлинисиләр !
42010016	Һәзрити Әйса шагиртлириға йәнә : — Кимду-ким силәрниң сөзүңларға кирсә , Мениң сөзүмгә киргән болиду . Кимду-ким силәрни рәт қилса , Мениму рәт қилған болиду . Мени рәт қилғанлар Мени Әвәткүчиниму рәт қилған болиду , — деди .
42010017	Һелиқи йәтмиш икки шагирт хошал-хорам һалда қайтип келип : — Әй Рәббимиз ! Биз Сизниң намиңиздин буйруқ қилған едуқ , һәтта җинларму бизгә бойсунуп , чиқип кетишти ! — дәп мәлум қилди .
42010018	Һәзрити Әйса уларға : — Шундақ ! Шәйтанниң асмандин чақмақтәк тез чүшкәнлигини көрдүм .
42010019	Қулақ селиңлар ! Мән силәргә илан-чаяндәк шәйтанни аяқ астиңларда янчип ташлалайдиған , униң барлиқ күч-қудритини бесип чүшидиған һоқуқ бәрдим . Силәргә һеч қандақ нәрсә зиян йәткүзәлмәйду .
42010020	Лекин силәр җинларниң бойсунғанлиғи биләнла хошал болуп кәтмәңлар , бәлки Худаниң намиңларни асмандики һаятлиқ дәптиригә язғанлиғиға хошал болуңлар , — деди .
42010021	Бу чағда һәзрити Әйса Муқәддәс Роһниң тәсири билән хурсәнликкә чөмгән һалда мундақ деди : — Пүтүн аләмниң Егиси болған әй Атам ! Сән бу һәқиқәтләрни өзини әқиллиқ , билимлик чағлайдиған кишиләрдин йошуруп , кичик балилардәк сәби кишиләргә ашкарилиғанлиғиң үчүн , Саңа мәдһийиләр ейтимән . Шундақ , Ата , Сениң Өз хаһишиң әйнә шу еди .
42010022	Һәзрити Әйса әтрапидикиләргә : — Атам һәммини Маңа ата қилди . Мениң Кимлигимни Атамдин башқа һеч ким билмәйду . Атамниң Кимлигиниму Мән вә Мән Өзәм ашкарилашни халайдиған кишиләрдин башқа һеч ким билмәйду , — деди .
42010023	Андин һәзрити Әйса шагиртлириға қарап , астағина : — Көргән ишларни көрәлигәнлигиңлар үчүн нәқәдәр бәхитликсиләр !
42010024	Билип қоюңларки , бурунқи нурғун пәйғәмбәрләр вә падишалар силәр көргән вә аңлиғанларни көрүшни вә аңлашни арзу қилған болсиму , мурадиға йетәлмиди , — деди .
42010025	Тәврат устазлиридин бири һәзрити Әйсани синимақчи болуп : — Устаз , мән қандақ қилсам мәңгүлүк һаятқа еришәләймән ? — дәп сориди .
42010026	— Тәврат қанунида немә дейилгән ? Буни өзиңиз қандақ чүшәндүрисиз ? — дәп сориди һәзрити Әйса .
42010027	Һелиқи киши мундақ җавап бәрди : — « Пәрвәрдигариң болған Худани пүтүн қәлбиң , пүтүн җениң , пүтүн күчүң вә пүтүн зеһниң билән сөйгин » ; буниңдин қалса , « Хошнаңни өзәңни сөйгәндәк сөй » .
42010028	— Тоғра җавап бәрдиңиз . Мана шундақ қилсиңиз , мәңгү яшайсиз , — деди һәзрити Әйса униңға .
42010029	У киши өзиниң соал соришиниң йоллуқ екәнлигини билдүрүш үчүн , һәзрити Әйсадин чүшәндүрүш тәләп қилип : — Мениң сөйүшкә тегишлик хошнилирим кимләр ? — дәп сориди .
42010030	Һәзрити Әйса мундақ деди : — Бир адәм Йерусалимдин Ериха шәһиригә келиветип , йолда қарақчиларға учрап қапту . Қарақчилар униң кийим-кечәклирини салдурувелип , уни уруп , чала өлүк қилип , ташлап кетипту .
42010031	Узун өтмәй , бир йәһудий роһаний шу йолдин келиветип , һелиқи адәмни көрүп , писәң қилмай йолниң у чети билән меңип өтүп кетипту .
42010032	Шуниңдәк мәркизий ибадәтханида ишләйдиған лавий қәбилисидин болған бир хизмәтчиму бу йәргә кәлгәндә , у бечарә адәмни көрүп , кари болмай йолниң у чети билән меңип өтүп кетипту .
42010033	Лекин йәһудийлар яман көридиған Самарийәдин кәлгән бир капир бу йәрдин өтүп кетиветип , уни көрүпла ич ағритипту
42010034	вә алдиға берип , яғ вә шарап билән җараһитини жуюп , теңип қоюпту , андин уни өз ешигигә миндүрүп , бир меһманханиға елип берип , у йәрдә һалидин хәвәр апту .
42010035	Әтиси меһманханиниң ғоҗайиниға икки күмүч тәңгә берип : « Униңға қарап қоюң , артуқ чиқими бар болса , қайтишимда төләймән » , дәпту .
42010036	Һәзрити Әйса һелиқи устаздин : — Сизчә , бу үч адәм ичидә қайсиси қарақчиларға йолуққан һелиқи кишигә хошнидарчилиқни йәткүзгән ? — дәп сориди .
42010037	— Униңға меһриванлиқ қилған һелиқи киши , — дәп җавап бәрди у . — Ундақ болса , сизму берип , башқиларға шундақ қилиң , — деди һәзрити Әйса униңға .
42010038	Һәзрити Әйса шагиртлири билән биллә сәпирини давамлаштуруп , бир йезиға кәлди . У йәрдә Марта исимлиқ бир аял Уни өйигә тәклип қилди .
42010039	Мартаниң Мәрийәм исимлиқ бир сиңлиси бар еди . У һәзрити Әйсаниң айиғи тәрәптә олтирип , тәлимини аңлавататти .
42010040	Өйдики ишларниң көплүгидин пайпетәк болуп жүргән Марта һәзрити Әйсаниң алдиға келип : — Әй Рәббим , сиңлим Мәрийәм шунчә көп ишларни маңила ташлавәтти , уни маңа ярдәмләштүргәйсиз ! — деди .
42010041	Бирақ һәзрити Әйса униңға мундақ җавап бәрди : — Әй Марта , сән артуқ ишларға баш қатуруп аварә болуп жүрүватисән .
42010042	Бирақ бирла муһим иш бар . Мәрийәм шу яхши ишни таллавалди . Буни һеч ким униңдин тартивалалмайду .
42011001	Бир күни һәзрити Әйса бир йәрдә дуа қиливататти . Дуа аяқлашқандин кейин шагиртлиридин бири Униңға : — Әй Рәббим , Йәһия пәйғәмбәр өз шагиртлириға үгәткинидәк , Сизму бизгә дуа қилишни үгитип қойсиңиз , — деди .
42011002	Һәзрити Әйса җавап берип мундақ деди : — Дуа қилғиниңларда , мундақ дәңлар : « Әй Атимиз , Сениң намиң улуқланғай . Падишалиғиң йәр йүзидиму намайән болғай .
42011003	Күндилик йемәклигимизни бәргәйсән .
42011004	Бизгә гуна қилған һәр кимни кәчүргинимиздәк , Сәнму гуналиримизни кәчүргәйсән . Бизни аздурулушлардин сақлап қалғайсән » .
42011005	Һәзрити Әйса сөзини давам қилип шагиртлириға мундақ деди : — Әгәр йерим кечидә достуңниң өйигә берип , « Бурадәр , маңа үч нан берип тур ,
42011006	өйүмгә бир достум сәпәр билән кәлгән еди , өйдә уни күткидәк бир нәрсә қалмапту » десәң ,
42011007	достуң өйиниң ичидә туруп , « Мени аварә қилма , ишик тақақлиқ , балилар , һәммимиз йетип қалдуқ . Хапа болма ! » дәп җавап бериши мүмкинму ?
42011008	Яқ , у достлуқниң йүзини қилмиған тәғдирдиму , сениң тартинмастин қайта-қайта ялвурушуң сәвәвидин болсиму , орнидин туруп , сориған нәрсәңни чоқум бериду .
42011009	Шуниңға охшаш , силәр дуа қилип тиләңлар , Худа тилигиниңларни бериду . Издәңлар , таписиләр . Ишикни қеқиңлар , ечилиду .
42011010	Чүнки тилигәнләр чоқум еришиду , издигәнләр чоқум тапиду , ишикни қаққанларға ишик чоқум ечилиду .
42011011	Силәр белиқ тәләп қилған оғлуңларға илан берәттиңларму ?
42011012	Тухум тәләп қилса , чаян берәттиңларму ?
42011013	Гунакар болған силәр пәрзәнтлириңларға яхши нәрсиләрни беришни билгән йәрдә , асмандики Атаңлар тилигәнләргә Муқәддәс Роһини илтипат қилмасму ?
42011014	Бир күни һәзрити Әйса бир адәмни кекәч қилип қойған җинни униң тенидин һайдап чиқарди . Шуниң билән кекәч зуванға кәлди . Көпчилик буниңға интайин һәйран болушти .
42011015	Бирақ бәзи кишиләр : « У җинларни уларниң башлиғи болған шәйтанға тайинип һайдаветиду » , деди .
42011016	Йәнә бәзиләр Униң Худа тәрипидин әвәтилгәнлигини синап беқиш мәхситидә , Униңдин бир карамәт көрситишни тәләп қилди .
42011017	Уларниң немә ойлаватқанлиғини билгән һәзрити Әйса мундақ деди : — Әгәр бир дөләттикиләр икки груһқа бөлүнүп соқушса , у дөләт гумранлиққа йүз тутиду . Бир аилидикиләр өз ара җедәл-маҗра қилишса , у аилиму вәйран болиду .
42011018	Шуниңға охшаш , шәйтан өз башқурушида болған җинлар билән соқушса , униң падишалиғи қандақму пут тирәп туралисун ? Силәр Мени « Җинларни шәйтанға тайинип һайдайдикән » , дәйсиләр .
42011019	Әгәр дәрвәқә шундақ болса , силәрниң әгәшкүчилириңлар җинларни һайдашта кимгә таянди ? ! Ейтқанлириңларниң хата екәнлигини өз әгәшкүчилириңлар дәлилләп бериду !
42011020	Әмәлиятта Мән Худаниң күч-қудритигә тайинип җинларни һайдавәттим . Бу Худаниң Падишалиғиниң араңларда намайән болғанлиғини испатлайду .
42011021	Әгәр толуқ қуралланған қавул адәм өз өйини қоғдап турса , униң мал-мүлки бехәтәр болиду .
42011022	Лекин униңдин қавул бири һуҗум қилип уни йәңсә , униң таянған қураллирини тартивалиду вә мал-мүлүклирини олҗиға елип , өз адәмлиригә тарқитип бериду .
42011023	Мән билән бир йолда маңмиғанлар , Маңа қарши турғучилардур . Маңа жиғивелишқа ярдәм бәрмигәнләр тозутувәткүчиләрдур .
42011024	Җин бирәр адәмниң тенидин һайдаветилгәндин кейин , қурғақ далаларни арилап чиқип , туридиған җай издәйду . Тапалмиғандин кейин , « Илгирики өйүмгә қайтай ! » дәйду .
42011025	Шуниң билән җин у адәмниң тенигә қайтип келип , һелиқи адәмниң дилиниң пакиз тазилинип рәтләнгән өйдәк болуп қалғанлиғини байқайдудә ,
42011026	өзидинму бетәр йәттә җинни башлап кирип биллә туриду . Буниң билән һелиқи адәмниң кейинки һали бурунқидинму яманлишип кетиду .
42011027	Һәзрити Әйса бу гәпләрни қиливатқанда , көпчилик арисида бир аял жуқури авазда : — Сизни туғуп , беқип чоң қилған аял нәқәдәр бәхитлик һә ! — деди .
42011028	— Худаниң сөзини аңлап , униңға бойсунидиған киши униңдинму бәхитлик ! — деди һәзрити Әйса .
42011029	Шу чағда һәзрити Әйсаниң әтрапиға нурғун адәм олишивалған еди . У Өзидин карамәт көрситишни тәләп қилған кишиләргә мундақ деди : — Бу заманниң адәмлири немә дегән осал ! Улар карамәт көрсәт дәпла туриду . Бирақ силәргә Юнус пәйғәмбәрниң карамитидин башқа көрситидиған иккинчи карамәт йоқ .
42011030	Юнус пәйғәмбәрдә йүз бәргән ишлар Нинәви шәһиридики хәлиққә бир мөҗүзилик аламәт болғиниға охшаш , Мәндә — Инсан Оғлида йүз беридиған ишларму бу әвлатқа йәнә шундақ мөҗүзилик аламәт болиду .
42011031	Қиямәт күни Әрәпстандики Шәба падишалиғиниң аял падишаси орнидин туруп , силәрниң үстүңлардин шикайәт қилиду . Чүнки у падиша Сулайманниң әқиланә сөзлирини аңлаш үчүн , узун йолларни бесип кәлгән . Мана һазир бу йәрдә падиша Сулаймандинму Улуғи бар .
42011032	Қиямәт күни Нинәви шәһиридики хәлиқму қопуп , силәрниң үстүңлардин шикайәт қилиду . Чүнки улар Юнус пәйғәмбәрниң тәлимини аңлап , яман йолдин қайтқан . Бирақ бу йәрдә Юнус пәйғәмбәрдинму улуқ Бирси силәрни яман йолдин қайтишқа чақирса , қулақ салмидиңлар .
42011033	— Һеч ким чирақни йеқип , уни көрүнмәс йәргә яки дас астиға йошуруп қоймайду . Әксичә өйгә киргәнләр ениқ көрәлисун дәп , уни чирақданниң үстигә қойиду , әлвәттә .
42011034	Силәрниң көзүңлар тениңларниң чириғидур . Әгәр көзүңлар яхши болса , йәни көзүңлар Худада болса , пүтүн вуҗудуңлар йоруқлуқ билән толиду . Әгәр көзүңлар яман болса , пүтүн вуҗудуңларни қараңғулуқ басиду .
42011035	Шуниң үчүн һошияр болуңларки , вуҗудуңлардики « йоруқлуқ » йоруқлуқ әмәс , қараңғулуқ болмисун . Һаятиңлардики « Йоруқлуқниң » йоруқлуқ әмәс , бәлки қараңғулуқ болуп қелишиға диққәт қилиңлар .
42011036	Әгәр пүтүн вуҗудуңлар йоруқлуқ билән толуп , униңда қараңғулуқтин қилчә әсәр болмиса , худди нурлуқ чирақ силәрни йорутуп турғандәк , һаятиңлар пүтүнләй йоруқлуқта болиду .
42011037	Һәзрити Әйса сөзлирини аяқлаштурғандин кейин , бир пәрисий Уни өйигә тамаққа тәклип қилди . Һәзрити Әйса өйгә кирип , дәстиханда олтарди .
42011038	Һелиқи пәрисий Униң тамақтин илгири қол жуюш диний қаидисини ада қилмиғанлиғини көрүп , интайин һәйран болди .
42011039	Һәзрити Әйса униңға : — Силәр пәрисийләр тешила пакиз жуюлған чинә-қачиларға охшайсиләр . Қоллириңларни яхши жуйисиләр , бирақ ичиңлар ачкөзлүк вә яманлиқ билән толған .
42011040	Әй наданлар , тешини яратқан Худа ичигиму қарап һесап алмасму ? !
42011041	Шуңа кәмбәғәлләргә көңүл бөлүп , өзәңлар ачкөзлүк билән бесип ятқан тәәллуқатилириңларни еһтияҗлиқ болғанларға бериңлар . Шу чағдила ичиңлар һәм тешиңлар пак болиду .
42011042	Һалиңларға вай , әй пәрисийләр ! Силәр һәтта ялпуз , сузап қатарлиқ дора-дәрманларниң ондин бир үлүшини Худаға атайсиләрю , бирақ һәққанийлиқ вә Худаға болған муһәббәткә сәл қарайсиләр . Алди билән бу ишларни орунлишиңлар керәк . Башқа ишларға кәлсәк , уларғиму сәл қарашқа болмайду .
42011043	Һалиңларға вай , әй пәрисийләр ! Силәр ибадәтханида алаһидә орунда олтиришқа , базарларда башқиларниң өзәңларға салам берип һөрмәтлишигә амрақ .
42011044	Силәргә вай ! Силәр худди кишиләр өтүп кетиветип , дәссәп меңипму сезәлмәйдиған , сесип кәткән қәбирсиз йәрликкә охшайсиләр ! — деди .
42011045	Мәлум бир Тәврат устази һәзрити Әйсаға : — Устаз , бу сөзлириңиз бизгиму һақарәт болди ! — деди .
42011046	Һәзрити Әйса униңға мундақ җавап бәрди : — Силәргиму вай , әй Тәврат устазлири ! Силәр қаттиқ диний қаидәңлар арқилиқ көтәргили болмайдиған еғир жүкни башқиларниң зиммисигә жүкләйсиләрю , өзәңлар бирәр бармиғиңларниму мидирлитип қоймайсиләр .
42011047	Силәргә вай ! Силәр ата-бовилириңлар өлтүргән пәйғәмбәрләрниң хатирә ташлирини чирайлиқ ясидиңлар .
42011048	Бу силәрниң ата-боваңларниң қилмишлирини яқлиғиниңлардин дерәк бериду . Чүнки улар пәйғәмбәрләрни өлтүргән болса , силәр у пәйғәмбәрләрниң қәбирлирини ясап туруп , уларға ишәнмидиңлар .
42011049	Шуниң үчүн Худа Өзиниң даналиғи билән мундақ дегән : « Мән уларға пәйғәмбәр вә әлчилиримни әвәтимән . Бәзилири улар тәрипидин өлтүрүлиду , бәзилири уларниң зиянкәшлигигә учрайду » .
42011050	Шуниң үчүн аләм яритилғандин бу янқи пәйғәмбәрләрни өлтүрүш гуналириниң һәммисигә , йәни Һабилниң өлтүрүлүшидин тартип , таки роһаний Зәкәрияниң мәркизий ибадәтханидики муқәддәс җай билән қурванлиқ суписиниң арилиғида өлтүрүлүшигичә болған қан қәризләрниң һәммисигә мошу заманниң адәмлири җавапкәр болиду . Шундақ , буларниң һәммиси үчүн силәр җазаға тартилисиләр .
42011051	
42011052	Һалиңларға вай , әй Тәврат устазлири ! Һәқиқәт ғәзнисиниң ачқучини қолуңларға еливелип , өзәңлар униң ичигә кирмидиңлар , һәтта киришни халиғанларниму киргүзмидиңлар .
42011053	Һәзрити Әйса у йәрдин кәткәндин кейин , Тәврат устазлири билән пәрисийләр Уни қаттиқ сөкүп , Униңға қийин соалларни қоюп , сөзидин тутувелип зиянкәшлик қилишқа пурсәт күтүшти .
42011054	
42012001	Миңлиған кишиләр қиста-қистаңчилиқтин бир-бирини дәссәвәткидәк болушуп кәткән еди . Һәзрити Әйса шагиртлириға қарап : — Силәр пәрисийләрниң ечитқусидин , йәни сахтипәзлигидин һошияр болуңлар .
42012002	Ашкарә болмайдиған һеч қандақ йошурун иш , паш болмайдиған һеч қандақ мәхпийәтлик йоқтур .
42012003	Демәк , силәрниң мәхпий қилған сөзлириңлар очуқ-ашкарә аңлиниду . Өйниң ичидә йошурун пичирлашқан гәплириңларму төрт тамдин өтүп , хәлқи аләмгә пур кетиду , — деди .
42012004	Һәзрити Әйса йәнә мундақ деди : — Достлар , җениңларни тениңлардин җуда қилиштин башқа зиянкәшлик қолидин кәлмәйдиғанлардин қорқмаңлар .
42012005	Кимдин қорқуш керәклигини көрситип қояй . Җениңларни алғандин кейин , дозаққа ташлашқа һоқуқлуқ болған Худадин қорқуңлар . Қорқушқа тегишлиги әйнә шу .
42012006	Бәш қушқачни икки тәңгигә сетивалғили болсиму , лекин уларниң бириниму Худа унтуп қалғини йоқ .
42012007	Һәтта силәрниң һәр бир тал чечиңларниңму һесави бар . Шундақ екән , қорқмаңлар , чүнки силәр Худа үчүн нурғунлиған қушқачтинму қиммәтликтә !
42012008	— Көңүл қоюп аңлаңлар ! — деди һәзрити Әйса гепини давамлаштуруп , — һазир көпчилик алдида Мени етирап қилғанларни , кейин Инсан Оғлиму Худаниң периштәлири алдида етирап қилиду .
42012009	Бирақ көпчилик алдида Мени рәт қилғанлар , Худаниң периштәлири алдидиму рәт қилиниду .
42012010	Инсан Оғлиға қарши сөз қилғанлар кәчүрүмгә еришәләйду . Бирақ Муқәддәс Роһқа күпүрлүк қилғанлар кәчүрүмгә еришәлмәйду .
42012011	Кишиләр силәрни « Бу адәм һәзрити Әйсаға әгәшкән » , дәп ибадәтханиға яки һөкүмдарларниң алдиға елип берип , сораққа тартқанда , « Өзәмни қандақ ақлисам болар ? » яки « Немә десәм болар ? » дәп әндишә қилмаңлар .
42012012	Чүнки немә дейишиңларни Муқәддәс Роһ шу вақитта силәргә үгитиду .
42012013	Көпчилик ичидин бир киши һәзрити Әйсаға : — Устаз , акамға атимиздин қалған мирастин маңа тегишлигини беришини буйрусиңиз , — деди .
42012014	— Бурадәр , ким Маңа силәрниң араңларда қазилиқ қилиш яки мирасиңларни айрип бериш һоқуқини берипту ? — деди һәзрити Әйса униңға .
42012015	Кейин У көпчиликкә : — Һәр хил ачкөзлүктин пәхәс болуңлар вә сақлиниңлар . Чүнки киши һәр қанчә бай болуп кәтсиму , униң һаяти мал-мүлкиниң көплүгигә бағлиқ әмәс , — деди
42012016	һәм уларға мундақ бир тәмсилни сөзләп бәрди : — Бир байниң йери мол һосул берипту .
42012017	У көңлидә : « Бунчивала һосулни қойидиған йерим йоқ . Қандақ қилишим керәк ?
42012018	Тоғра , һазирқи амбарлиримни бузуп , кәңәйтип қуруп , ашлиқ вә башқа мал-мүлүклиримни шу йәргә қоймамдимән ? ! » дәп ойлапту .
42012019	У йәнә өз-өзигә : « Вай-вуй , сән немә дегән бәхитлик адәм ! Көп жил йәткидәк мал-мүлкүң бар . Йәп-ичип , турмушуңни хошал-хорам , раһәт өткүзмәмсән ? ! » дәпту .
42012020	Лекин Худа униңға : « Әй ахмақ , бүгүн кечила аманәтни тапшурисән , ундақта топлиған барлиқ байлиғиң әнди кимгә қалар ? » дәпту .
42012021	Һәзрити Әйса йәкүнләп мундақ деди : — Өзигә байлиқ топлиған , амма Худаниң нәзәридә бай болмиған кишиниң ақивити мана шундақ болиду .
42012022	Андин һәзрити Әйса шагиртлириға мундақ деди : — Шуңа билип қоюңларки , турмушуңларға керәклик йемәк-ичмәк яки учаңларға кийидиған кийим-кечәктин ғәм қилмаңлар .
42012023	Чүнки һаятлиқ йемәк-ичмәктин , тән кийим-кечәктин көп әзиздур .
42012024	Қарғиларға қараңлар ! Улар теримайду , жиғмайду , уларниң амбар , қоймилириму йоқ . Худа уларниму ач қоймиған йәрдә , силәрниң рисқиңларни чоқум бериду . Чүнки силәр шу қушлардин көп әзиз әмәсму ?
42012025	Араңларда қайсиңлар ғәм-қайғу билән өмрүңларни кичиккинә узарталайсиләр ?
42012026	Мана шунчилик кичик ишниму қилалмисаңлар , башқа ишлар үчүн ғәм қилишиңларниң немә һаҗити ? !
42012027	Явайи гүлләрниң қандақ өсидиғанлиғиға қарап беқиңлар . Улар ишму қилмайду , кийимму тикмәйду . Лекин силәргә шуни ейтайки , һәтта улуқ падиша Сулайманниң һашамәтлик тонлириму бу явайи гүлләрниң гөзәллигигә тәң келәлмәйду .
42012028	Әй ишәнчи аҗизлар ! Даладики бүгүн ечилса , әтиси қуруп очаққа қалинидиған әшу гүл-гияларни шундақ безигән Худа силәрни техиму кийиндүрмәсму ?
42012029	Шундақ екән , йемәк-ичмәк , кийим-кечәк үчүн баш қатурмаңлар . Һеч немидин әнсиримәңлар .
42012030	Бу дунияниң адәмлири мана шу нәрсиләр үчүн издиниду . Бирақ асмандики Атаңлар силәрниң бу нәрсиләргә муһтаҗлиғиңларни билиду .
42012031	Шуниң үчүн силәр Худаниң Падишалиғи һәққидә издиниңлар . У чағда Худа силәргә мана буларниң һәммисини қошуп тәғдим қилиду .
42012032	— Қозилирим , қорқмаңлар ! Силәр аз вә аҗиз болсаңларму , Атаңлар Өз Падишалиғини силәргә беришни лайиқ көрди .
42012033	Мал-мүлкүңларни сетип , кәмбәғәлләргә сәдиқә бериңлар . Өзәңларға упримайдиған пул халта һазирлаңлар . Шундақ қилсаңлар , оғри алалмайдиған , күйә йемәйдиған җай — асманда ғәзнә топлиған болисиләр .
42012034	Байлиғиңлар қәйәрдә болса , қәлбиңларму шу йәрдә болиду .
42012035	— Худди белини чиң бағлап , чирақлирини яндуруп ,
42012036	ғоҗайининиң той зияпитидин қайтип келишини күтүп турған чакарлардәк , һәр дайим тәйяр туруңлар . Ғоҗайин келип ишикни қаққанда , чакарлар дәрһал чиқип ишикни ечиши керәк .
42012037	Ғоҗайин қайтип кәлгәндә , чакарлириниң ойғақ вә тәйяр турғанлиғини көрсә , бу чакарларниң бәхтидур ! Билип қоюңларки , буни көргән ғоҗайин чакарларниң хизмитидә болуп , уларни дәстиханға олтарғузуп , шәхсән өзи күтүвалиду .
42012038	Һәтта ғоҗайин йерим кечидә яки сәһәрдә кәлсун , у чакарлириниң ойғақлиғини көрсә , бу чакарларниң бәхтидур !
42012039	Билип қоюңларки , әгәр өй егиси оғриниң кечиси қачан келидиғанлиғини билсә , оғриниң өйгә бузуп киришигә һәргиз йол қоймайду , әлвәттә !
42012040	Шуниңға охшаш , силәрму һәр дайим тәйяр туруңлар . Чүнки Инсан Оғли силәр ойлимиған чағда қайтип келиду .
42012041	— Әй Рәббим , бу тәмсилләрни бизгила қаритип ейттиңизму яки көпчиликкә қаритипму ? — дәп сориди Петрус .
42012042	Һәзрити Әйса мундақ деди : — Ким ишәнчлик вә зерәк чакар болса , ғоҗайин уни башқа чакарлири үстидин күзитип , ғоҗайинниң озуқ-түлүгини уларға вақти-вақтида тәхсим қилип беришкә қойиду .
42012043	Ғоҗайин сәпиридин қайтип келип , чакириниң шунчилик садақәт билән хизмәт қиливатқинини көрсә , бу чакарниң бәхти !
42012044	Билип қоюңларки , ғоҗайин уни пүтүн тәәллуқатини башқурушқа қойиду .
42012045	Лекин әгәр бу чакар көңлидә : « Ғоҗайиним кечикип қайтип келидиғу » , дәп башқа әр , аял чакарларни урса вә йәп-ичип мәс болса ,
42012046	ғоҗайин күтүлмигән бир күни , ойлимиған бир вақитта қайтип келип , уни уруп чала өлүк қилип , етиқатсизлар билән охшаш тәғдиргә дучар қилиду .
42012047	Ғоҗайининиң немә тәләп қилғанлиғини билип туруп , руслинип турмиған вә ғоҗайининиң дегинини қилмиған чакар қаттиқ таяқ йәйду .
42012048	Бирақ ғоҗайининиң тәливини билмәй туруп , таяқ йейишкә тегишлик ишни қилған чакар йенигирәк таяқ йәйду . Худа кимгә көп бәрсә , униңдин көп күтиду . Чүнки кимгә көп аманәт қоюлған болса , униңдин тәләп қилинидиғиниму көп болиду .
42012049	— Мән дунияға от йеқишқа кәлдим . Бу отниң йенип кетишини нәқәдәр арзу қилимән һә !
42012050	Мән алди билән азаплиқ « чөмүлдүрүштин » өтүшүм керәк . Бу чөмүлдүрүш әмәлгә ашқичә интайин қийниливатимән .
42012051	Силәр Мени дунияға течлиқ елип кәлдимикин , дәп ойлап қалмаңлар . Мән течлиқ әмәс , бөлүнүш елип кәлдим !
42012052	Буниңдин кейин бир аилидикиләр бир-бирсигә қарши туриду .
42012053	« У Әйсаниң әгәшкүчиси » , дәп ата оғлиға , оғул атисиға , ана қизиға , қиз анисиға , қейинана келинигә , келин қейинанисиға қарши туриду .
42012054	Һәзрити Әйса көпчиликкә йәнә мундақ деди : — Силәр күн петиш тәрәптә булут көрүнсә , « Ямғур яғиду » дәйсиләр . Җәнуп тәрәптин шамал чиқса , « Һава иссийду » дәйсиләр . Дәрвәқә , шундақ болиду .
42012055	
42012056	Әй сахтипәзләр ! Силәр асман-зиминниң рәңгини чүшәндүрәләйсиләрю , һазирниң немә вақит екәнлигини чүшәндүрәлмәмсиләр ? !
42012057	Неминиң тоғра екәнлигигә силәр өзәңлар немишкә һөкүм қилип бақмайсиләр ? !
42012058	Әгәр бири үстүңлардин әризә қилип , силәрни сотқа елип бармақчи болса , имканийәтниң баричә , алдин-ала униң билән яришивелиңлар . Болмиса у силәрни сотчиға , сотчи болса қаравулға тапшуруп , зинданға солитиветиду .
42012059	Билип қоюңларки , силәргә қоюлған җәриманниң бир тийининиму қоймай төлимигичә , зиндандин чиқалмайсиләр !
42013001	Шу чағда бир нәччә киши келип , һәзрити Әйсаға бир қисим җәлилийәликләрниң мәркизий ибадәтханида қурванлиқ қиливатқинида , һаким Пилатус тәрипидин өлтүрүлүп , уларниң қениниң қурванлиқниң қени билән арилишип кәткәнлигини ейтти .
42013002	Һәзрити Әйса мундақ деди : — Бу җәлилийәликләрниң башқа җәлилийәликләрдин көпирәк гунайи болғанлиғи үчүн шунчилик җапа чәкти , дәп қарамсиләр ?
42013003	Яқ , ундақ әмәс ! Гуналириңларға товва қилмисаңлар , силәрму әшулардәк һалак болисиләр .
42013004	Силоһа мәһәлисидики мунара өрүлүп чүшкәндә тегидә қелип өлгән он сәккиз кишини қандақ дәйсиләр ? Уларни Йерусалимдики башқа кишиләрдинму яман , дәп қарамсиләр ?
42013005	Ундақ әмәс ! Билип қоюңларки , гуналириңларға товва қилмисаңлар , силәрму һалак болисиләр .
42013006	Андин һәзрити Әйса бу тәмсилни сөзләп бәрди : — Бир кишиниң беғида бир түп әнҗир дәриғи бар екән . У киши бу дәрәқтин мевә күтүпту , лекин дәрәқ мевә бәрмәпту .
42013007	У киши бағвәнгә : « Қара , үч жилдин бери шунчә күтсәм , бир талму мевә бәрмиди , уни кесивәт ! Униң бу йәрдә йәр егиләп турушиниң немә һаҗити » , дәпту .
42013008	« Ғоҗайин , йәнә бир жил вақит бериң . Униң түвидики топиларни юмшитип , оғутлап бақай .
42013009	Әгәр келәр жили мевә бәрсә , техи яхши . Бәрмисә , кесиветәйли » , дәпту бағвән .
42013010	Бир дәм елиш күни һәзрити Әйса бир ибадәтханида кишиләргә тәлим беривататти .
42013011	У йәрдә У җин чаплашқили он сәккиз жил болған бир аялни көрди . Бу аялниң бели пүкүлгән болуп , руслинип тик туралматти .
42013012	Һәзрити Әйса уни көргәндә , йениға чақирип : — Ханим , кесилиңиз сақайди ! — дәп
42013013	қолини униң учисиға қоюведи , һелиқи аял дәрһал руслинип тик туруп , Худаға мәдһийә ейтти .
42013014	Һәзрити Әйсаниң дәм елиш күни кесәл сақайтқанлиғини көргән ибадәтхана җавапкәри ғәзәп билән көпчиликкә : — Иш вақтимиз алтә күн . Шипалиқ издигүчиләр дәм елиш күнидин башқа шу алтә күн ичидә келиши керәк , — деди .
42013015	Рәббимиз Әйса униңға мундақ җавап бәрди : — Әй сахтипәзләр , дәм елиш күни өкүз вә ешигиңларни оқурдин йешип , суғарғили елип барисиләрғу ? ! Бу һәрикитиңларни иш дәп һесаплимамсиләр ? !
42013016	Әҗдадимиз Ибраһимниң әвлатлиридин болған бу аял он сәккиз жилдин бери шәйтанниң сиртмиғида турупту . Әнди дәм елиш күни болсиму уни сиртмақтин бошитивәтсәм яман боптуму ? !
42013017	Һәзрити Әйсаниң бу сөзи дүшмәнлирини хиҗаләт қилди . Көпчилик болса , Униң яратқан әҗайип мөҗүзилиридин хурсән болди .
42013018	Һәзрити Әйса тәлим беришни давамлаштуруп мундақ деди : — Худаниң Падишалиғи зади қандақ ? Мән уни қандақ сүрәтләп берәй ?
42013019	У гоя бир тал қича уруғиға охшайду . Гәрчә қича уруғи кичик болсиму , киши уни териса , өсүп йетилип көчәт болиду . Қушлар келип униң шахлирида угилайду .
42013020	Униңдин башқа , Худаниң Падишалиғини немигә охшитай ? У худди хемиртуручқа охшайду . Аял хемиртуручни бир халта унға қошуп жуғарса , бу хемиртуруч пүтүн хемирни болдуралайду .
42013021	
42013022	Һәзрити Әйса Йерусалимға кетиветип , нурғун шәһәр-йезилардин өткәч , тәлим берип маңди .
42013023	Бири Униңдин : — Әй Тәхсир , қутқузулидиғанларниң сани азму ? — дәп сориди . Һәзрити Әйса көпчиликкә мундақ җавап бәрди :
42013024	— Аз болсун , көп болсун , силәр асманниң тар ишигидин киришкә тиришиңлар . Чүнки нурғун кишиләр бу ишиктин кирәй десиму , кирәлмәйду .
42013025	Өйниң ғоҗайини ишикни тақиған вақтида , силәр ташқирида туруп : « Тәхсир , ишикни ечиң ! » дәп ишикни қақсаңлар , у : « Яқ ! Ачмаймән , чүнки силәрни тонумаймән » , дәйду .
42013026	Силәр : « Биз сиз билән һәмдәстихан болған , сизму бизниң кочилиримизда тәлим бәргән » десәңлар ,
42013027	у силәргә йәнә бир қетим : « Силәрни тонумаймән , көзүмдин йоқилиңлар , әй яманлиқ қилғучилар ! » дәйду .
42013028	Силәр Ибраһим , Исһақ , Яқуп вә барлиқ пәйғәмбәрләрни Худаниң Падишалиғи ичидә , өзәңларни болса , сиртқа қоғлаветилгән һалда көргиниңларда , һәсрәттә жиғлап , чишлириңларни ғучурлитисиләр .
42013029	У чағда дунияниң һәммә җайлиридин нурғун йәһудий әмәсләрниң дөләтлиридинму нурғун кишиләр келишип , Худаниң Падишалиғида һәмдәстихан болиду .
42013030	Шундақ қилип , кәйнидикиләр алдиға өтүп , алдидикиләр кәйнидә қалиду .
42013031	Дәл шу чағда бир нәччә пәрисийләр һәзрити Әйсаниң алдиға келип : — Бу йәрдин башқа җайға кетиң . Һирод хан Сизни өлтүрмәкчи , — деди .
42013032	Һәзрити Әйса унимастин : — Силәр берип , у түлкигә Мениң давамлиқ җинларни һайдайдиғанлиғим вә кесәлләрни сақайтидиғанлиғимни , узун өтмәйла Йерусалимда вәзипәмни тамамлайдиғанлиғимни дәңлар .
42013033	Шундақ екән , шу вақитқичә йолумни давамлаштурмисам болмайду . Чүнки бир пәйғәмбәр үчүн елип ейтқанда , Йерусалимдин башқа йәрдә өлтүрүлүш мувапиқ әмәстур .
42013034	Әй йерусалимлиқлар ! Пәйғәмбәрләр вә Худа әвәткән әлчиләрни чалма-кесәк қилип өлтүргән йерусалимлиқлар ! Гоя мекиян өз җүҗилирини қанат астиға алғандәк , Мәнму силәрни қанчә қетим Өз қойнумға алмақчи болдум , лекин силәр унимидиңлар .
42013035	Мана әнди Худа ибадәтханаңлардин айрилип , силәрни ташлап кетиду . Шуни билип қоюңларки , силәр : « Рәббимиз әвәткән Қутқазғучиға мубарәк болсун ! » дәп Маңа ишәнмигичә , Мени қайтидин көрәлмәйсиләр , — деди .
42014001	Бир дәм елиш күни һәзрити Әйса муһим бир пәрисий ақсақилиниң өйигә тамаққа барди . Бәзиләр Уни тутуш койида , Униң сөз-һәрикәтлирини күзитивататти .
42014002	У йәрдә сулуқ ишшиқ кесилигә гириптар болған бир адәм бар еди .
42014003	Һәзрити Әйса у йәрдики Тәврат устазлири вә пәрисийләрдин : — Тәвратта дәм елиш күни кесәл сақайтишқа рухсәт қилинғанму-йоқ ? — дәп сориди .
42014004	Бирақ улар гәп қилмиди . Һәзрити Әйса болса һелиқи кесәлгә қолини тәккүзүп , сақайтип йолға салди .
42014005	Андин көпчиликкә : — Балаңлар яки калаңлар қудуққа чүшүп кәтсә , дәм елиш күни демәй , уни дәрһал тартип чиқиривалмамсиләр ? ! — деди .
42014006	Бирақ һеч ким һәзрити Әйсаниң бу соалиға җавап берәлмиди .
42014007	Бәзи меһманларниң төр талишиватқанлиғиға диққәт қилған һәзрити Әйса көпчиликкә тәмсил билән мундақ деди :
42014008	— Тәклип билән той зияпитигә қатнашқан вақтиңизда , төргә чиқивалмаң . Сиздинму һөрмәтлик бир меһман чақирилған болуши мүмкин .
42014009	У чағда саһипхан сизгә : « Бу яққа орун бәргәйсиз ! » дәп қалса , интайин хиҗаләтчиликтә төвәнгә чүшүшкә мәҗбур болисиз .
42014010	Лекин сиз тәклипкә бенаән келип , төвәндә олтарған вақтиңизда , саһипхан сизгә : « Достум , жуқуриға чиқиң ! » десә , меһманларниң алдида аброюңиз болиду .
42014011	Чүнки Худа өзини үстүн тутқанни төвән қилиду , өзини төвән тутқанни үстүн қилиду .
42014012	Һәзрити Әйса Өзини меһманға чақирған саһипханға мундақ деди : — Меһман чақирғиниңизда дост-бурадәр , қериндаш , уруқ-туққан яки бай холум-хошнилириңизнила чақирмаң . Ундақта , уларниңму сизни чақирип , адәмгәрчилигиңизни қайтуруветишиға тоғра келиду .
42014013	Шуниң үчүн зияпәт бәрмәкчи болсиңиз , ғерип-ғурва , мәйип-нака , ақсақ-чолақ , кор-әмаларни чақириң .
42014014	Буниң билән бәхитлик болисиз , чүнки у кишиләрниң яхшилиғиңизни қайтуруш мүмкинчилиги йоқ . Лекин Худа һәққаний кишиләрни қайта тирилдүргәндә , бу яхшилиғиңизни Өзи қайтуриду .
42014015	Һәзрити Әйса билән бир дәстиханда олтарғанлардин бири бу сөзләрни аңлап , Униңға : — Худаниң Падишалиғидики зияпәттә олтиридиғанлар немә дегән бәхитлик һә ! — деди .
42014016	Бирақ һәзрити Әйса мундақ бир тәмсилни сөзләп бәрди : — Бир киши чоң зияпәт һазирлап , нурғун меһман чақирипту .
42014017	Дәстихан селинған күни чакирини әвәтип чақирилған меһманларға : « Мәрһәмәт , һәммә нәрсә тәйяр болди ! » дәп ейтипту .
42014018	Бирақ меһманлар бармаслиққа бир-бирләп банә көрситипту . Биринчиси : « Мән һели бир парчә йәр сетивалған едим , берип көрүп кәлмисәм болмайду . Кәчүрүң , баралмаймән » , дәпту .
42014019	Йәнә бири : « Мән он өкүз сетивалдим , һазир берип көздин кәчүрүп келишим керәк . Кәчүргәйсиз , зияпәткә қатнишалмайдиған болдум » , дәпту .
42014020	Йәнә бири : « Мән йеңи өйләнгән , шуңа баралмаймән » , дәпту .
42014021	Чакар қайтип келип , һәммә әһвални ғоҗайиниға мәлум қипту . Ғоҗайин ғәзәпләнгән һалда чакириға : « Дәрһал шәһәрниң чоң-кичик кочилириға кирип , ғерип-ғурва , мәйип-нака , кор-әма , ақсақ-чолақларни жиғип кәл » , дәпту .
42014022	Узун өтмәй чакар қайтип келип : « Ғоҗайин , буйруғуңизни ада қилдим . Йәнә бир мунчә бош орун бар ! » дәпту .
42014023	« Йезидики чоң-кичик арқа кочиларни арилап , тапқан адимиңни зорлап әкелип өйүмни толтур !
42014024	Чүнки башта чақирилған адәмләрниң һеч қайсисини дәстихинимда олтарғузмаймән » , дәпту ғоҗайин униңға .
42014025	Нурғунлиған кишиләр һәзрити Әйса билән биллә кетивататти . Һәзрити Әйса уларға қарап мундақ деди :
42014026	— Маңа әгәшкәнләр Мени ата-аниси , бала-җақиси , ака-укилири , ача-сиңиллири , һәтта өз җенидинму әзиз көрмисә , Мениң шагиртим болушқа лайиқ әмәс .
42014027	Өзиниң чапрас яғичини көтирип , Маңа әгәшмигәнләрму шагиртим болушқа лайиқ әмәс .
42014028	Әгәр араңлардики бири мунара салмақчи болса , алди билән бу қурулушни пүткүзүш үчүн йәткидәк пул барму йоқ дәп , қанчә пул кетидиғанлиғини чоңқур һесаплимай қаламду ? !
42014029	Ундақ қилмиғанда , мунариниң асасини қуруп қоюп , уни пүткүзәлмисә , буни көргәнләр ,
42014030	« Бу адәм қурулушни башлап қоюп , айиғини чиқиралмиди » , дәп заңлиқ қилмай қалмайду .
42014031	Шуниңға охшаш , әгәр бир падишаниң он миң кишилик қошуни болуп , жигирмә миң кишилик қошунни башлап келиватқан иккинчи бир падиша билән урушқили бармақчи болса , у җәзмән алди билән өз күчини синап , дүшминигә тақабил туралайдиған яки туралмайдиғанлиғини мөлчәрләп көриду әмәсму ? !
42014032	Әгәр « Тақабил туралмаймән » дегән қарарға кәлсә , дүшмән қошуни техи жирақтики вақтида әлчи әвәтип , улар билән течлиқ шәртнамиси түзүшни өтүниду .
42014033	Шуниңға охшаш , қайсиңлар болсун бар-йоқуңлардин ваз кәчмисәңлар , Мениң шагиртим болалмайсиләр .
42014034	Туз яхши нәрсә . Бирақ туз өз күчидин қалса , уни қандақ әслигә кәлтүргили болиду ?
42014035	Уни топиға яки оғутқа селишқиму яримай , ташлаветишкә тоғра келиду . Бу сөзләрни қулиғиңларда чиң тутуңлар !
42015001	Баҗгирлар вә башқа гунакар дәп қаралғанлар һемишәм һәзрити Әйсаниң әтрапиға олишип , Униң тәлимини аңлатти .
42015002	Пәрисийләр билән Тәврат устазлири ғотулдишип : — Бу адәм немишкә дайим гунакарларни қарши алиду вә улар билән бир дәстиханда олтириду ? — дейишти .
42015003	Шуңа һәзрити Әйса бу һәқтә уларға мундақ бир тәмсилни сөзләп бәрди :
42015004	— Әгәр ичиңларда бириниң йүз қойи болуп , униңдин бири йоқилип кәткән болса , у қандақ қилиду ? У җәзмән қалған тохсән тоққуз қойни отлаққа ташлап , һелиқи йоқалған қойини тепилғичә издәйду .
42015005	Тепивалғанда , интайин хурсән болуп , қойни мүрисигә артип ,
42015006	өйигә елип келиду . Андин холум-хошна , яр-бурадәрлирини чақирип , уларға : « Мән билән хошал болуңлар : йоқалған қоюмни тепивалғинимға интайин хошалмән ! » дәйду .
42015007	Мана шуниңға охшаш , товва қилған бир гунакар үчүн болидиған асмандики хурсәнлик , товва қилиши һаҗәтсиз болған тохсән тоққуз адил киши үчүн болидиған асмандики хурсәнликтин чоң болиду .
42015008	— Шуниңға охшаш , әгәр бир аялниң он данә қиммәтлик күмүч тәңгиси болуп , униңдин бирини йоқитип қойса , қандақ қилиду ? У җәзмән чирақни яндуруп , өйни сүпүрүп таки тәңгә тепилғичә һәммә йәрни зәң қоюп ахтуруп чиқиду .
42015009	Мабада тепивалса , холум-хошна , яр-бурадәрлирини чақирип , уларға : « Мән билән хошал болуңлар : йоқитип қойған тәңгәмни тепивалғинимға интайин хошалмән ! » дәйду .
42015010	Мана шуниңға охшаш , Худаниң периштәлириму һәр бир гунакарниң товва қилғини үчүн интайин хошал болиду .
42015011	Һәзрити Әйса сөзини давамлаштуруп мундақ деди : — Бир адәмниң икки оғли бар екән .
42015012	Кичик оғли атисиға : « Ата , маңа тегишлик мирасларни һазирла бәргәйсиз » , дәпту . Атиси мал-мүлүклирини икки оғлиға бөлүп берипту .
42015013	Бир нәччә күндин кейин кичик оғли өзигә тәккән мал-мүлүкләрни жиғиштуруп , жирақ бир дөләткә берип , у йәрдә мал-дуниясини халиғиничә бузуп-чечип , әйш-ишрәтлик турмуш кәчүрүпту .
42015014	Униң пули түгәп бешиға күн чүшкәндә , дәл у йәрдиму еғир ачарчилиқ йүз берипту .
42015015	Шуңа у қосақ беқиш үчүн шу йәрлик бир кишигә беқинда болушқа мәҗбур бопту . У киши уни өз йеридә чошқа бақтурупту .
42015016	У чошқиға берилидиған почақ шакили билән қосиғини тойдурмақчи бопту , лекин униму һеч ким бәрмәпту .
42015017	Кейин у әқлигә келип : « Атамниң ишчилириниң һәммисиниң йемәк-ичмиги ешип-тешип турупту . Мән болсам , бу йәрдә ачлиқтин өләмдимән ?
42015018	Орнумдин туруп , атамниң алдиға берип : « Ата , мән Худаниң алдидиму , сизниң алдиңиздиму гунакармән .
42015019	Әнди сизниң оғлуңиз болушқа лайиқ әмәсмән . Мени ишчилиққа қобул қилғайсиз ! » дәймән » , дәп ойлапту .
42015020	Шуниң билән у атисиниң алдиға қайтип берипту . Атиси оғлини жирақтин көрүп , униңға ичи ағрип , алдиға жүгрәп чиқип , уни чиң қучақлап сөйүп кетипту .
42015021	Оғли : « Ата , мән Худаниң алдидиму , сизниң алдиңиздиму гунакармән . Әнди сизниң оғлуңиз болушқа лайиқ әмәсмән » , дәпту .
42015022	Бирақ атиси чакарлириға : « Дәрһал әң есил тонни әкелип униңға кийдүрүңлар , қолиға үзүк селиңлар , путлириға аяқ кийдүрүңлар .
42015023	Андин раса бодалған топақни әкелип союңлар . Уни зияпәт қилип күтүвалайли !
42015024	Чүнки оғлум өлүп тирилди , йоқилип тепилди ! » дәпту . Буниң билән һәммиси хошал-хорам йәп-ичишип , көңүл ечишипту .
42015025	Бу чағда чоң оғли етизға кәткән екән . У қайтип келиветип өйгә йеқин кәлгәндә , нәғмә-нава авазини аңлапту .
42015026	У чакарлардин бирини чақирип , униңдин немә иш болғанлиғини сорапту .
42015027	Чакар : « Иниңиз қайтип кәлди , дадиңиз униң теч-аман қайтип кәлгәнлигини көрүп , бодалған топақни сойди » , дәпту .
42015028	Бирақ чоң оғли интайин хапа болуп , өйгә киришни халимапту . Атиси чиқип уни өйгә киришкә өтүнүпту .
42015029	Лекин у атисиға : « Қараң сизни , мән сизгә шунчә жил қулдәк ишләп кәлдим , буйруқлириңизға хилаплиқ қилмидим , сиз маңа немә бәрдиңиз ? Әл-ағинилирим билән бирәр қетим ойнап-күлүшкә бирәр оғлақму союп бәргиниңиз йоққу !
42015030	Лекин мал-мүлүклириңизни паһишигә бузуп-чечип түгитип қайтип кәлгән у оғлуңизға бодалған топақни союпсиз » , дәпту .
42015031	« Әй оғлум , сән дайим мениң йенимда . Мениң барлиғим сениңки .
42015032	Лекин сениң иниң өлүп тирилди , йоқилип тепилди . Уни зияпәт қилип күтүвелишимизға тегишлик » , дәпту атиси униңға .
42016001	Һәзрити Әйса шагиртлириға мундақ деди : — Бир байниң бир ғоҗидари бар екән . Бирси байға : « Бу ғоҗидариңиз мал-мүлкиңизни бузуп чачти » , дәп шикайәт қипту .
42016002	Бай ғоҗидарни чақирип , униңға : « Мениң аңлиғанлирим қандақ гәп ? Әнди хизмәттин бошитилисән , һесап-китапни тапшур » , дәпту .
42016003	Һелиқи ғоҗидар ичидә : « Ғоҗайиним мени хизмәттин бошитивәтсә , буниңдин кейин қандақ қилармән ? Етизда ишләшкә күчүм йоқ , тиләмчилик қилай десәм , номус қилимән . . .
42016004	Һә , раст , ишсиз қалған вақтимда кишиләрниң мени өйлиридә турғузуши үчүн қандақ қилиш керәклигини билимән ! » дәп ойлапту .
42016005	Шуниң билән у ғоҗайиниға қәриздарларни бир-бирләп чақирип келип , биринчисидин : « Ғоҗайинимға қанчилик қәриз болдуң ? » дәп сорапту .
42016006	« Йүз туң зәйтун йеғи » , дәп җавап берипту у . Ғоҗидар : « Мана бу сениң һесап дәптириң , дәрһал олтирип әлликкә өзгәртивәт ! » дәпту .
42016007	У йәнә биридин : « Сәнчу , қанчилик қәриз болдуң ? » дәп сорапту . « Миң тағар буғдай » , дәп җавап берипту у . Ғоҗидар униңға : « Мана бу сениң һесап дәптириң . Сәккиз йүзгә өзгәртивәт ! » дәпту .
42016008	Бай бу ишни билгәндин кейин , бу сәмимийәтсиз ғоҗидариниң зерәклигигә қайил бопту . Чүнки у өз кәлгүсини ойлап тәйярлиқ қилған екән . Дәрвәқә , бу дунияниң имансиз адәмлири өз мәнпийитигә кәлгәндә , Худаниң йоруқлуғида яшайдиған адәмләрдин зерәк .
42016009	Шуңа өз байлиғиңлар билән ярдәмгә муһтаҗ болғанларға ярдәм берип , уларни дост тутуңлар . Ундақ қилсаңлар , байлиқ түгигәндә , бақий дунияда күтүвелинисиләр .
42016010	Кичик ишларда ишәнчлик болған киши , чоң ишлардиму ишәнчлик болиду . Кичик ишларда ишәнчсиз болған киши , чоң ишлардиму ишәнчсиз болиду .
42016011	Әгәр силәр бу дуниядики байлиқларни бир тәрәп қилишта сәмимийәтсиз болсаңлар , Худа қандақму җәннәттики һәқиқий байлиқни силәргә ата қилсун ?
42016012	Әгәр силәр башқиларниң нәрсилиригә садиқ болмисаңлар , өз несивиңларни силәргә ким бәрсун ? !
42016013	Икки ғоҗайинға хизмәт қилалайдиған һеч қандақ чакар йоқ . У яки буни яман көрүп , уни яхши көриду , яки буниңға етивар берип , униңға сәл қарайду . Шуниңға охшаш , силәрниң бирла вақитта һәм Худаниң вә мал-дунияниң қули болушуңлар мүмкин әмәс .
42016014	Бу сөзләрни аңлиған пулға амрақ пәрисийләр һәзрити Әйсани мәсқирә қилишти .
42016015	Һәзрити Әйса уларға мундақ деди : — Силәр кишиләрниң алдида өзәңларни алийҗанап қилип көрситисиләр . Лекин Худа көңүллириңларни яхши билиду . Инсанларниң қәдирләйдиғини Худаниң нәзәридә жиркиничликтур .
42016016	Йәһия пәйғәмбәрниң заманиғичә , Тәврат вә пәйғәмбәрләрниң тәлиматлири силәргә йетәкчи еди . Бирақ Йәһия кәлгәндин бери Худаниң Падишалиғи тоғрисидики Хуш Хәвәр тарқалмақта вә нурғун адәм тиришип-тирмишип Униңға кирмәктә .
42016017	Һалбуки , бу Тәврат қануни инавәтсиз дегәнлик әмәс . Әксичә асман-зимин йоқалсиму , Тәврат қануниниң бир чекитиму бекар қилинмайду , — деди .
42016018	Һәзрити Әйса йәнә : — Аялини талақ қилип , башқа бирини әмригә алған киши нека садиқлиғини бузған болиду . Талақ қилинған аялни әмригә елишму нека садиқлиғини бузғанлиқ болиду , — деди .
42016019	Һәзрити Әйса мундақ деди : — Бурунларда дайим һашамәтлик кийимләрни кийип , әйш-ишрәтлик турмуш кәчүридиған бир бай өткән екән .
42016020	Йәнә пүтүн әзайини җараһәт бесип кәткән Лазар исимлиқ бир тиләмчиму бар екән . Кишиләр уни байниң дәстихинидин ашқан нәрсиләрни терип йәп җан бақсун дәп , һемишәм уни байниң ишик алдиға әкелип қойидикән . У йәрдә ятқинида һәтта иштлар келип униң ярилирини ялайдикән .
42016021	
42016022	Кейин бу тиләмчи өлүп кетипту . Периштәләр уни җәннәткә елип кирип әҗдадимиз Ибраһимниң йениға апирипту . Униңдин кейин байму өлүп , йәрликкә қоюлупту .
42016023	У йәр астида қаттиқ азап чекипту . У бешини көтирип , жирақ бир җайда әҗдадимиз Ибраһимни вә униң йенидики Лазарни көрүп :
42016024	« Әй бовам Ибраһим , маңа рәһим қилғайсән ! Лазарни әвәткәйсән . У бармиғиниң учи билән су темитип , тилимни нәмдәп қойғай , чүнки мән бу от ялқуниниң ичидә интайин азаплиниватимән ! » дәп вақирапту .
42016025	« Әй оғлум » , дәпту әҗдадимиз Ибраһим , « Һаят вақтиңда һалавәтни йәткичә көрдүңғу ! Лазар болса , һәммә җапани тартти . Әнди у бу йәрдә раһәт көрүватиду , сән болсаң азаплиниватисән .
42016026	Униң үстигә , иккимизниң арисини теги йоқ һаң айрип туриду . Шуңа бу йәрдин сән турған йәргә беришму мүмкин әмәс . У йәрдин бу йәргә келишму мүмкин әмәс » .
42016027	Бай мундақ дәпту : « Әй бова , ундақ болса , Лазарни атамниң өйигә әвәтишиңизни өтүнимән .
42016028	У йәрдә мениң бәш қериндишим бар . Уларниң бу азап-оқубәтлик йәргә кәлмәслиги үчүн , уларни агаһландуруп қойсун » .
42016029	« Қериндашлириңға Муса вә башқа пәйғәмбәрләрниң агаһландурушлири бар . Улар шуни аңлисун » , дәпту әҗдадимиз Ибраһим .
42016030	« Әй бовам Ибраһим » , дәпту бай , « Бу купайә қилмайду , улар бәк тәрса . Әгәр өлгән бирәр адәм тирилип уларниң алдиға барса , улар товва қилип тоғра йолға маңатти » .
42016031	Лекин әҗдадимиз Ибраһим униңға : « Улар Муса вә башқа пәйғәмбәрләрниң сөзини аңлимиса , өлгән адәм тирилсиму , ишәнмәйду » , дәпту .
42017001	Һәзрити Әйса шагиртлириға мундақ деди : — Кишиләрни гуна қилдуридиған сәвәпләрниң болуши муқәррәр . Лекин бу сәвәпләрни пәйда қилғанларниң һалиға вай !
42017002	Бундақ адәмниң бойниға йоған түгмән теши есилған һалда деңизға ташлаветилгини әвзәл . Чүнки бу җаза Маңа йеңидин ишәнгәнләрниң бирини аздурған кишигә берилидиған җазадин яхширақ .
42017003	Шуңа силәрму немә қиливатқиниңларға пәхәс болуңлар ! Бирақ қериндишиңлар гуна қилған болса , несиһәт қилиңлар . У товва қилса , уни кәчүрүм қилиңлар .
42017004	Мабада у бир күн ичидә силәргә йәттә қетим гуна қилип , һәр қетим келип товва қилса , гуналириниң һәммисини кәчүрүм қилиңлар .
42017005	Он икки шагирти һәзрити Әйсаға : — Ишәнчимизни күчәйткәйсиз , — дейишти .
42017006	Һәзрити Әйса уларға мундақ деди : — Силәрдә қича уруғидәк чоңлуқта болсиму ишәнч болсиди , әву үҗмә дәриғигә : « Йилтизиңдин қомурулуп деңизға көч ! » десәңлар , у силәргә бойсунуп , деңизға көчкән болатти .
42017007	— Әгәр мәлум бириңларниң териқчилиқ қилидиған яки қой бақидиған қулуңлар болуп , у даладин қайтип кәлгәндә : « Тезирәк келип тамиғиңни йәвал » , дәйсиләрму ?
42017008	Яқ ! Бәлки униңға : « Пәртуқни тарт , авал кәчлик тамақ тәйярлап , мени ғизаландурғин , андин берип тамиғиңни йә » , дәйсиләр .
42017009	Қулуңлар буйруғуңларни бәҗа кәлтүрсә , униңға рәхмәт ейтамсиләр ? Чоқум ейтмайсиләр .
42017010	Силәрму шуниңға охшаш , Худа буйруған һәр қандақ бир ишни орунлиғиниңларда : « Биз әрзимәс қуллириң , пәқәт өз вәзипимизнила орунлидуқ » , дәңлар .
42017011	Һәзрити Әйса Йерусалимға бериш сәпиридә Самарийә билән Җәлилийә өлкилири чегарилинидиған районлардин өтүп кетиветип ,
42017012	бир йезиға киргинидә , Униң алдиға мохо кесилигә гириптар болған он адәм кәлди . Улар напак болғачқа , йеқин кәлмәй жирақта тохтап :
42017013	— Әй Устазимиз Әйса , бизгә рәһим қилғайсиз ! — дәп вақириди .
42017014	Һәзрити Әйса уларни көрүп : — Роһанийларға берип көрүнүңлар . Силәрниң әнди пакланғанлиғиңларни тәкшүрсун , — деди . Улар йолда кетиватқанда моходин сақайди .
42017015	Уларниң ичидә бири өзиниң сақийип кәткәнлигини көрүп , дәрһал жуқури аваз билән Худаға мәдһийә ейтип , кәйнигә қайтти
42017016	вә һәзрити Әйсаниң айиғиға жиқилип тәшәккүр ейтти . Бу адәм йәһудийлар яман көридиған самарийәликләрдин еди .
42017017	Һәзрити Әйса буни көрүп турғанларға : — Сақайғанлар он адәм әмәсмиди ? Қалған тоққузи қени ?
42017018	Йәһудий әмәс бу самарийәликтин башқа , Худаға шүкүр ейтидиған киши йоқму ? ! — деди .
42017019	Андин һәзрити Әйса һелиқи адәмгә : — Орнуңдин тур , маңғин . Маңа ишәнгәнлигиң үчүн Худа сени сақайтти , — деди .
42017020	Бәзи пәрисийләр һәзрити Әйсадин Худаниң Падишалиғиниң қачан намайән болидиғанлиғини сориди . Һәзрити Әйса уларға мундақ җавап бәрди : — Худаниң Падишалиғиниң намайән болуши көз билән көргили болидиған иш әмәс .
42017021	« Қараңлар , у мана бу йәрдә ! » яки « У йәрдә ! » дәп һеч ким дәләлмәйду . Чүнки Худаниң Падишалиғи дилиңлардидур .
42017022	Кейин шагиртлириға йәнә мундақ деди : — Шундақ күнләр келидуки , силәр Мениң , йәни Инсан Оғлиниң қайтип келип , һөкүм сүридиған күнлириниң бирәрсини көрүшкә тәшна болисиләр , амма көрәлмәйсиләр .
42017023	Бәзиләр силәргә : « Қараңлар , Қутқазғучи у йәрдә ! » яки « Қараңлар , У бу йәрдә ! » десә , чиқип қаримаңлар вә уларниң кәйнидин жүгримәңлар .
42017024	Чүнки чақмақ чеқип , асманни бу четидин у четигичә қандақ йорутқан болса , Инсан Оғлиниң йетип келидиған күниму шундақ болиду .
42017025	Лекин У авал нурғун азап-оқубәтләрни тартиши вә бу әвлат йәһудийлар тәрипидин рәт қилиниши керәк .
42017026	Нуһ пәйғәмбәрниң заманида қандақ болған болса , Инсан Оғлиниң келидиған заманидиму шундақ болиду .
42017027	У заманниң кишилири Нуһ пәйғәмбәр кемигә олтарған күнгичә , адәттикичә йәп-ичип , өйлүк-очақлиқ болуп кәлгән еди . Туюқсизла топан келип , кемигә чүшмигәнләрниң һәммисини һалак қилди .
42017028	Йәнә шуниңдәк , әҗдадимиз Ибраһимниң җийәни Лутниң заманидиму кишиләр адәттикичә йәп-ичип , сода-сетиқ қилип , териқчилиқ қилатти вә өйләрни ясатти .
42017029	Лекин Лут Содом шәһиридин айрилған күни , асмандин от билән гуңгут йеғип , Содом шәһиридикиләрниң һәммисини көйдүрүп һалак қилди .
42017030	Инсан Оғлиниң қайтип келидиған күниму әйнә шундақ болиду !
42017031	У күни өгүздикиләр өйидики нәрсә-керәклирини алмай қачсун . Етизларда ишләватқанларму мал-мүлүклирини еливелиш үчүн өйигә қайтмай қечип кәтсун .
42017032	Лутниң аялиниң мал-мүлкигә көзи қиймай кәйнигә қарап , таш тузға айлинип қалғанлиғи есиңларда болсун !
42017033	Чүнки өзи үчүнла яшайдиғанлар әксичә һаятидин мәһрум болиду . Бирақ өз хаһишидин ваз кечип , Мениң үчүн яшайдиғанлар һаятини сақлалайду .
42017034	Билип қоюңларки , Мән қайтип келидиған кечә бир орунда ятқан икки кишиниң бири қалдурулуп , йәнә бири асманға елип кетилиду .
42017035	Түгмән теши билән ун тартиватқан икки аялниң бири қалдурулуп , йәнә бири асманға елип кетилиду .
42017036	Етиздики икки кишидин бири елип кетилип , йәнә бири қалдурулиду .
42017037	— Әй Рәббимиз , бу вақиәләр қәйәрдә йүз бериду ? — дәп сориди шагиртлар . — Җәсәт қәйәрдә болса , қузғунлар шу йәргә топлиниду , — дәп җавап бәрди һәзрити Әйса .
42018001	Һәзрити Әйса шагиртлириға бошашмастин , һемишәм дуа қилип туруш керәклиги тоғрисида йәнә бир тәмсил сөзләп бәрди :
42018002	— Мәлум шәһәрдә бир қази бар екән . У Худадинму қорқмайдикән , адәмләрниму һөрмәт қилмайдикән .
42018003	Шу шәһәрдики бир тул аял һемишәм униң алдиға берип : « Бирси маңа азап салди , сиз адил һөкүм чиқирип , маңа атидарчилиқ қилсиңиз » , дәп тәләп қипту .
42018004	Лекин қази бу ишни бәк кәйнигә сөрәветипту , бирақ кейин ичидә : « Мән Худадин қорқмаймән , адәмләрниму һөрмәт қилмаймән ,
42018005	лекин бу тул аял дайим ишигим алдидин кәтмәй мени зериктүрүвәтти . Униңдин қутулуш үчүн һал-дәрдини аңлап , дәрдигә йәткиним түзүк охшайду » , дәп ойлапту .
42018006	Рәббимиз Әйса тәмсилни чүшәндүрүп мундақ деди : — Бу адаләтсиз қазиниң сөзлиридин савақ елиңлар .
42018007	Бир адаләтсиз қази шундақ қилған йәрдә , Худа Өзидин кечә-күндүз ярдәм тилигән бәндилириниң дәрдигә йәтмәсму ? Уларға қилидиған шапаитини кечиктүрәрму ?
42018008	Яқ ! Әксичә Худа җәзмән тездин уларниң һалиға йетиду . Дәрвәқә , Инсан Оғли асмандин қайтип кәлгәндә , йәр йүзидин Өзигә ишинидиғанларни тапаларму ?
42018009	Һәзрити Әйса өзлирини адаләтчи дәвелип , башқиларни көзигә илмайдиған кишиләргә қаритип , йәнә бир тәмсил ейтти :
42018010	— Икки киши дуа қилиш үчүн мәркизий ибадәтханиға берипту . Уларниң бири пәрисий , йәнә бири баҗгир екән .
42018011	Пәрисий хәлиқниң алдида өрә туруп мәғруранә һалда : « Әй Худа ! Мениң башқилардәк алдамчи , гунакар , нека садиқлиғини бузғучилардин болуп қалмиғинимға , болупму бу баҗгирға охшимиғинимға шүкүр .
42018012	Мән һәр һәптидә икки күн роза тутимән вә пүтүн иш һәққимниң ондин бир үлүшини Худа йолида сәдиқә қилимән » , дәп дуа қипту .
42018013	Бирақ һелиқи баҗгир башқилардин нери һалда ибадәтханиниң бир булуңида туруп , бешини көтирип асманға қарашқиму җүръәт қилалмай , мәйүсләнгән һалда мәйдисигә уруп : « Әй Худайим , мән гунакар . Маңа рәһим қилғайсән » , дәпту .
42018014	Аңлап қоюңларки , Худаниң нәзәридә бу иккисидин һелиқи пәрисий әмәс , бәлки баҗгир кәчүрүмгә еришип өйгә қайтипту , чүнки Худа өзини үстүн тутқанни төвән қилиду , өзини төвән тутқанни үстүн қилиду .
42018015	Қолини тәккүзүп бәхит тилисун дәп , кишиләр кичик балилирини һәзрити Әйсаниң алдиға елип кәлди . Буни көргән шагиртлар уларни әйиплиди .
42018016	Лекин һәзрити Әйса балиларни чақирип : — Балилар алдимға кәлсун , уларни тосимаңлар . Чүнки Худаниң Падишалиғиға киридиғанлар мошуларға охшашлардур .
42018017	Билип қоюңларки , кимду-ким Худаниң Падишалиғини сәби балилардәк қобул қилмиса , Униңға һәргиз кирәлмәйду , — деди .
42018018	Йәһудийларниң башлиқлиридин болған бир бай һәзрити Әйсадин : — Яхши Устаз , мән қандақ қилсам мәңгүлүк һаятқа еришимән ? — дәп сориди .
42018019	— Мени немишкә яхши дәйсиз ? — деди һәзрити Әйса , — ялғуз бир Худадин башқа яхши йоқ .
42018020	Сиз Тәвратта буйрулған : « Нека садиқлиғини бузма , қатиллиқ қилма , оғрилиқ қилма , ялған гувалиқ бәрмә , ата-анаңни һөрмәт қил » , дегән пәризләрни ада қилиң .
42018021	— Буларға кичигимдин тартип әмәл қилип келиватимән , — дәп җавап бәрди һелиқи киши .
42018022	Бу гәпни аңлиған һәзрити Әйса униңға йәнә мундақ деди : — Сиздә қилишқа тегишлик йәнә бир иш кам . Пүтүн мал-мүлкиңизни сетип , пулини кәмбәғәлләргә бериң . Шундақ қилсиңиз асманда ғәзниңиз болиду . Андин келип Маңа әгишиң .
42018023	Һелиқи киши бу гәпни аңлап көңли интайин беарам болди , чүнки у наһайити бай еди .
42018024	Бу һални көргән һәзрити Әйса : — Мал-дунияси көпләрниң Худаниң Падишалиғиға кириши немә дегән тәс һә !
42018025	Уларниң Худаниң Падишалиғиға кириши төгиниң жиңнә төшүгидин өтүшидинму тәс екән ! — деди .
42018026	Буни аңлиғанлар : — Ундақта , ким қутқузушқа еришәләйду ? — дейишти .
42018027	— Инсанлар қадир болмиғанға Худа қадирдур , — деди һәзрити Әйса .
42018028	Бу чағда Петрус : — Мана биз барлиғимизни ташлап Сизгә әгәштуқ . Сизчә биз қутқузуламдуқ ? — деди .
42018029	— Билип қоюңларки , Худаниң Падишалиғини дәп , өйи , аяли , ака-укилири , ата-аниси яки пәрзәнтлиридин
42018030	ваз кәчкәнләрниң һәммиси һәм бу дунияда һәссиләп көп байлиққа , һәм у дунияда мәңгүлүк һаятқа еришиду , — деди һәзрити Әйса җавап берип .
42018031	Һәзрити Әйса он икки шагиртини бир янға тартип уларға : — Мана биз һазир Йерусалимға кетиватимиз . Пәйғәмбәрләрниң Инсан Оғли тоғрилиқ язғанлириниң һәммиси шу йәрдә әмәлгә ашурулиду .
42018032	У римлиқларниң қолиға тапшурулиду . Улар Уни мәсқирә қилип , һақарәтләйду , йүзигә түкүриду
42018033	вә Уни қамчилайду , өлтүриду . Лекин У үчинчи күни қайта тирилиду , — деди .
42018034	Бирақ шагиртлири һәзрити Әйсаниң сөзлиридин һеч немә чүшинәлмиди . Чүнки бу сөзләрниң мәнаси қәстән йошурулған болуп , улар һәзрити Әйсаниң немә демәкчи болғинини биләлмиди .
42018035	Һәзрити Әйса Ериха шәһиригә йеқин кәлгәндә , бир қарғу йолниң четидә олтирип тиләмчилик қиливататти .
42018036	У бу йәрдин өтүп кетиватқан көпчиликниң авазини аңлап , немә вақиә болғанлиғини сүрүштүрди .
42018037	Бири униңға : — Насирәлик Әйса бу йәрдин өтүп кетиватиду , — дәп уқтурди .
42018038	— Әй падиша Давутниң Әвлади Әйса , маңа рәһим қилғайсиз ! — дәп вақирап кәтти у .
42018039	Һәзрити Әйсаниң алдида келиватқан кишиләр тиләмчини әйипләп , униң үн чиқармаслиғини ейтти . Лекин у : — Әй падиша Давутниң Әвлади , маңа рәһим қилғайсиз ! — дәп техиму қаттиқ вақириди .
42018040	Һәзрити Әйса қәдимини тохтитип , қарғуни алдиға әкелишни буйриди . Қарғу йеқин кәлгәндә , һәзрити Әйса униңдин :
42018041	— Мәндин немә тәләп қилисән ? — дәп сориди . — Әй Рәббим , көзүмниң ечилишини тәләп қилимән ! — деди қарғу .
42018042	— Көзлириң ечилди ! Маңа бағлиған ишәнчиң сени сақайтти , — деди һәзрити Әйса униңға .
42018043	Қарғуниң көзи шу ан ечилип , һәзрити Әйсаға әгишип , йол бойи Худаға шүкүр ейтип маңди . Бу ишни көргән халайиқму Худани мәдһийиләп маңди .
42019001	Һәзрити Әйса Ериха шәһиригә кирип өтүп кәтмәкчи болди .
42019002	У йәрдә Закай исимлиқ бир баҗгирлар башлиғи болуп , у наһайити бай еди .
42019003	У һәзрити Әйсаниң қандақ Адәм екәнлигини көрүшни арзу қилатти , лекин бойи пака болғачқа , кишиләр топи ичидин Уни көрәлмиди .
42019004	Шуңа у жүгрәп , халайиқниң алдиға өтүп , бир түп үҗмә дәриғигә чиқивалди . Чүнки һәзрити Әйса бу йолдин өтәтти .
42019005	Һәзрити Әйса у йәргә кәлгәндә , бешини көтирип Закайға қарап : — Закай , чапсан чүш ! Бүгүн Мән чоқум сениң өйүңдә қонимән , — деди .
42019006	Закай дәрһал чүшүп , интайин хошал болған һалда һәзрити Әйсани өйигә апирип меһман қилди .
42019007	Буни көргән җамаәт : — Бу Адәм гунакарниң өйидә меһман болди ! — дәп ғотулдишип кәтти .
42019008	Закай орнидин туруп Рәббимиз Әйсаға : — Я Рәббим , мән мал-мүлкүмниң йеримини кәмбәғәлләргә бөлүп беримән . Әгәр мән бирәр кишини алдап һәққини алған болсам , униңға төрт һәссә қатлап қайтуримән , — деди .
42019009	— Бүгүн бу адәм қутқузулди . Чүнки у ишәнч билән өзиниң Ибраһимниң пәрзәнди екәнлигини көрсәтти .
42019010	Инсан Оғли униңға охшаш азған адәмләрни издәп қутқузғили кәлди , — деди һәзрити Әйса .
42019011	У чағда һәзрити Әйса пайтәхт Йерусалимға йетип келишкә азла қалғанлиғи үчүн , җамаәт хата һалда Униң Худаниң Падишалиғини тиклишигә аз қалди , дәп қаратти .
42019012	Бирақ һәзрити Әйса уларға мундақ бир тәмсилни ейтип бәрди : — Бир ақсүйәк падишалиқ тәхтигә егә болуп келиш үчүн жирақ бир йәргә қарап йолға чиқипту .
42019013	Йолға чиқиштин илгири он чакирини алдиға чақирип , һәр биригә бирдин тилла берип : « Мән қайтип кәлгичә , буниң билән тиҗарәт қилиңлар , қени , қанчилик пул тапидикәнсиләр » , дәпту .
42019014	Бирақ жутидикиләр бу ақсүйәккә өч болғачқа , кәйнидин адәм әвәтип : « Бу адәмниң бизгә падиша болушини халимаймиз » , дәпту .
42019015	Ақсүйәк падиша болуп қайтип кәлгәндин кейин , дәрһал һелиқи чакарлирини чақирип , һәр қайсисиниң оқәт қилип қанчилик пул тапқанлиғини билмәкчи болупту .
42019016	Башта кәлгини : « Ғоҗайин , мән сиз бәргән тиллани ишлитип он тилла таптим » , дәпту .
42019017	« Наһайити яхши ! Сән яхши чакар екәнсән . Мән саңа һавалә қилған кичиккинә ишта ишәнчлик болуп чиққанлиғиң үчүн , мән сени он шәһәрни башқурушқа тайинлаймән » , дәпту ғоҗайин .
42019018	Иккинчи чакар келип : « Ғоҗайин , мән сиз бәргән тиллани ишлитип бәш тилла таптим » , дәпту .
42019019	« Сәнму бәш шәһәрни башқурисән » , дәпту ғоҗайин .
42019020	Бирақ үчинчи чакар келип : « Ғоҗайин , бәргән тиллайиңиз мана турупту . Мән уни қол яғлиғимға йөгәп өйдә сақлидим .
42019021	Мән сиздин қорқимән , чүнки сиз қаттиқ адәм , башқиларға аманәт қойсиңиз , униң көпийишини , өзиңиз теримисиңизму , униң һосулини күтисиз » , дәпту .
42019022	« Әй яман чакар , сени ағзиңдин чиққан сөзлириң бойичә җазалаймән . Сән мениң теримай туруп жиғивалидиған , өзәмниң болмиғанни еливалидиған қаттиқ адәм екәнлигимни билип туруп ,
42019023	йәнә немә үчүн пулумни ғәзничиләргә аманәт қоймидиң ? Мән қайтип кәлгәндә өсүми билән алмасмидим ? » дәпту ғоҗайин .
42019024	Кейин у йенидикиләргә : « Униңдики тиллани елип , он тилла тапқан чакарға бериңлар ! » дәп буйруқ қипту .
42019025	« Ғоҗайин , униң он тилласи турса ! » дейишипту улар .
42019026	« Шундақ » , дәпту ғоҗайин , « Берилгәнни толуқ ишләткәнләргә техиму көп берилидудә , буниң билән улардики техиму көпийиду . Лекин берилгәнни ишләтмигәнләргә кәлсәк , уларниң бариму елип кетилиду .
42019027	Мениң падиша болушумни халимиған дүшмәнлиримгә кәлсәк , уларни алдимға елип келип , каллисини елиңлар ! »
42019028	Һәзрити Әйса бу сөзләрни қилғандин кейин , топниң алдида меңип , Йерусалимға қарап жүрүп кәтти .
42019029	Зәйтун теғиниң етигидики Бәйтпаҗи вә Бәйтания дегән йезиларға йетип келәй дегәндә , икки шагиртини
42019030	мундақ дәп алдин-ала әвәтти : — Силәр алдимиздики йезиға бериңлар . Йезиға киргиниңларда , техи минилип бақмиған бир тәхәйниң бағлақлиқ турғанлиғини көрисиләр . Уни йешип , бу йәргә йетиләп келиңлар .
42019031	Әгәр бири силәрдин : « Тәхәйни немишкә йешисиләр ? » дәп сорап қалса , « Рәббимизниң униңға еһтияҗи чүшти » , дәңлар .
42019032	Улар берип қариса , дәл һәзрити Әйсаниң ейтқинидәк болуп чиқти .
42019033	Улар тәхәйни йешиватқанда , егилири : — Тәхәйни немишкә йешисиләр ? — дәп сориди .
42019034	— Рәббимизниң униңға еһтияҗи чүшти , — дәп җавап бәрди улар .
42019035	Егилири мақул болғандин кейин , шагиртлар тәхәйни һәзрити Әйсаниң алдиға йетиләп келип , өз чапанлирини үстигә селип , һәзрити Әйсани йөләп миндүрди .
42019036	Һәзрити Әйса маңғанда , хәлиқләр чапанлирини йолға паяндаз қилип салди .
42019037	Һәзрити Әйса Зәйтун теғидин чүшүп Йерусалимға йеқин қалғанда , Униң нурғун шагиртлири өз көзи билән көргән һәммә әҗайип мөҗүзиләр үчүн хурсәнлик билән вақирап , Худаға мәдһийә ейтишқа башлиди :
42019038	« Пәрвәрдигаримизниң намида кәлгән Падишаға мубарәк болсун ! Инсан Худа билән яраштурулғуси , әң бүйүктики Худаға шан-шәрәп болсун ! »
42019039	Топниң ичидә бәзи пәрисийләр һәзрити Әйсаға : — Устаз , шагиртлириңизниң ундақ гәп қилмай , җим болушини буйруғайсиз ! — дейишти .
42019040	— Улар җим турған тәғдирдиму , бу ташлар чеғида Худани мәдһийиләп чуқан селишқан болатти , — деди һәзрити Әйса уларға .
42019041	Һәзрити Әйса Йерусалимға йетип кәлгәндә , шәһәрни көрүп , һәсрәттә көз йеши қилип :
42019042	— Әй йерусалимлиқлар ! Неминиң силәргә аманлиқ кәлтүридиғанлиғини бүгүн билгән болсаңлар ! Амма у һазир көзлириңлардин йошурундур .
42019043	Шундақ күнләр келидуки , дүшмәнлириңлар шәһириңларниң әтрапиға қорған қуруп , силәрни төрт тәрәптин қоршавелип ,
42019044	силәрни вә балилириңларни йәр билән йәксән қилиду , һәтта бир тал һул тешиниму җайида қалдурмайду . Чүнки Худа силәргә шапаәт қилған пурсәтни пәриқ етәлмидиңлар , — деди .
42019045	Һәзрити Әйса мәркизий ибадәтхана һойлилириға кирип , у йәрдә елим-сетим қиливатқанларни һайдап чиқирип ,
42019046	уларға : — Муқәддәс Язмиларда Худаниң : « Мениң өйүм дуа-тилавәтхана болсун » , дегән сөзи йезилған . Лекин силәр буни булаңчиларниң угисиға айландурувапсиләр ! — деди .
42019047	Шу күнләрдә һәзрити Әйса һәр күни мәркизий ибадәтханида тәлим бәрди . Алий роһанийлар , Тәврат устазлири вә ақсақаллар Уни уҗуқтурувәтмәкчи болушти .
42019048	Лекин қандақ қол селишни билмәтти . Чүнки пүтүн хәлиқ һәзрити Әйсаниң тәлимини аңлашқа шунчилик хуштар едики , Униң һәр бир еғиз сөзини қалдурмай , көңүл қоюп аңлатти .
42020001	Бир күни һәзрити Әйса мәркизий ибадәтхана һойлилирида хәлиққә тәлим берип , Хуш Хәвәрни йәткүзүвататти . Алий роһанийлар , Тәврат устазлири вә ақсақаллар Униң алдиға келип :
42020002	— Ейтип бериң , Сиз қиливатқан ишларни қайси һоқуққа тайинип қиливатисиз ? Сизгә бу һоқуқни ким бәргән ? — дәп сориди .
42020003	Һәзрити Әйса уларға : — Мән авал силәрдин бир сөзни сорай . Ейтиңларчу ,
42020004	Йәһия пәйғәмбәргә чөмүлдүрүш һоқуқини Худа бәргәнму яки инсанларму ? — деди .
42020005	Улар өз ара талишишқа башлап : — Әгәр « Худа бәргән » десәк , У : « Ундақта , силәр немә үчүн Йәһияға ишәнмидиңлар ? » дәйду .
42020006	Әгәр : « Инсанлар бәргән » десәк , халайиқ бизни чалма-кесәк қилип өлтүриду . Чүнки уларниң һәммиси Йәһияниң пәйғәмбәр екәнлигигә ишиниду , — дейишти .
42020007	Буниң билән улар : — Йәһияниң һоқуқиниң қәйәрдин кәлгәнлигини билмәймиз , — дәп җавап беришти .
42020008	— Ундақта , Мәнму бу ишларни қайси һоқуққа тайинип қиливатқанлиғимни ейтмаймән , — деди һәзрити Әйса уларға .
42020009	Һәзрити Әйса сөзини давамлаштуруп , уларға бу тәмсилни сөзләп бәрди : — Бир киши бир үзүмзарлиқ бәрпа қилип , уни иҗаригә берип , өзи жирақ бир йәргә кетипту , у йәрдә узун вақит турупту .
42020010	Үзүмләрни үзидиған мәзгил кәлгәндә , у қуллиридин бирини өзигә тегишлик үлүшини елип келишкә әвәтипту . Лекин иҗарикәшләр һелиқи қулни думбалап , қуруқ қол қайтурупту .
42020011	Ғоҗайин йәнә бир қулини әвәтипту . Иҗарикәшләр униму шундақ уруп , һақарәтләп , йәнә қуруқ қол қайтурупту .
42020012	Үчинчи қетим ғоҗайин йәнә башқа бир қулини әвәтипту . Иҗарикәшләр униму уруп яриландуруп , бағдин һайдап чиқириветипту .
42020013	Ахирида үзүмзарлиқниң ғоҗайини , « Қандақ қилсам болар ? Сөйүмлүк оғлумни әвәтсәм , һеч болмиғанда уни һөрмәт қилар » , дәп оғлини әвәтипту .
42020014	Лекин иҗарикәшләр ғоҗайинниң оғлини көрүп бир-биригә : « Бу бала ғоҗайинниң мирасхори . Уни өлтүрүветәйли , үзүмзарлиқ бизгә оңчә қалсун ! » дейишипту .
42020015	Шуниң билән улар уни үзүмзарлиқниң сиртиға сөрәп елип чиқип өлтүрүветипту . Бундақ әһвалда үзүмзарлиқниң ғоҗайини бу иҗарикәшләрни қандақ қилиду ?
42020016	Җәзмән уларни өлтүрүп , үзүмзарлиғини башқиларға иҗаригә бериду . Көпчилик буни аңлап : — Бундақ ишлар һәргиз йүз бәрмисун ! — дейишти .
42020017	Бирақ һәзрити Әйса уларға көзлирини тикип мундақ деди : — Зәбурда Қутқазғучи һәққидә : « Қурулушчилар ташлавәткән Таш Қурулушниң һул Теши болуп қалди » , дәп ениқ йезилған турса !
42020018	Бу « Ташқа » жиқилған киши парә-парә болуп кетиду . « Таш » кимниң үстигә чүшсә , шуни кукум-талқан қилиду .
42020019	Тәврат устазлири билән алий роһанийлар бу тәмсилниң өзлиригә қаритип ейтилғанлиғини чүшинип йетип , һәзрити Әйсани шу чағдила тутмақчи болди . Лекин улар хәлиқтин қорқушти .
42020020	Шуңа һәзрити Әйсани диққәт билән күзитиш үчүн пайлақчиларни әвәтти . Бу пайлақчилар сәмимий қияпәткә киривелип , һәзрити Әйсадин соалларни сорап , Уни сөзидин тутувелип , римлиқ һакимниң җазалишиға тапшурмақчи болушти .
42020021	Улар һәзрити Әйсаға мундақ деди : — Устаз , бизгә мәлумки , Сизниң тәлиматлириңизниң һәммиси һәқ , шуниңдәк Сиз үз-хәтир қилмай , һаман Худаниң йолини садиқлиқ билән үгитип кәлдиңиз .
42020022	Сизчә Рим императори Қәйсәргә баҗ тапшурушимиз Тәврат қанунимизға хилапму , қандақ ?
42020023	Уларниң һейлисини чүшәнгән һәзрити Әйса :
42020024	— Маңа бир данә күмүч тәңгә көрситиңлар . Буниң үстидики сүрәт вә исим кимниң ? — деди . — Рим мператори Қәйсәрниң , — дәп җавап бәрди улар .
42020025	— Ундақ болса , Қәйсәрниң һәққини Қәйсәргә , Худаниң һәққини Худаға тапшуруңлар , — деди һәзрити Әйса уларға .
42020026	Улар халайиқниң алдида һәзрити Әйсаниң сөзлиридин тутувалидиған бирәр путақ чиқиралмиди . Һәзрити Әйсаниң җававиға һәйран болуп зувани тутулди .
42020027	Өлгәнләр тирилмәйду дәп қарайдиған садуқий диний еқимидикиләрдин бәзилири һәзрити Әйсаниң алдиға келип , Униңдин мундақ дәп сориди :
42020028	— Устаз , Муса пәйғәмбәр Тәвратта : « Бир киши өлүп кетип , аяли тул қелип , пәрзәнт көрмигән болса , өлгән адәмниң ака яки иниси тул қалған йәңгисини әмригә елип , қериндиши үчүн нәсил қалдуруши лазим » , дәп язған .
42020029	Бурун йәттә ака-ука өткән екән , чоңи өйлинип , пәрзәнт көрмәй аләмдин өтүпту .
42020030	Кәйнидики инисиму тул қалған йәңгисини әмригә елип , аләмдин өтүпту .
42020031	Андин уни үчинчи иниси апту . Шундақ қилип , йәттинчисигичә һәммиси уни елип чиқипту . Лекин һеч қайсиси пәрзәнт көрмәй аләмдин өтүпту .
42020032	Ахири у аялму аләмдин өтүпту .
42020033	Әнди сорайдиғинимиз шуки : Қиямәт күни бу аял кимниң аяли болуп тирилиду ? Чүнки йәттә қериндашниң һәммиси уни хотунлуққа алғандә !
42020034	Һәзрити Әйса уларға мундақ җавап бәрди : — Бу дунияниң адәмлири хотун алиду , әргә тегиду .
42020035	Бирақ өлгәндин кейин тирилип , асманда яшашқа лайиқ һесапланғанлар хотунму алмайду , әргиму тәгмәйду .
42020036	Улар периштәләргә охшаш мәңгү яшайду . Улар Худаниң пәрзәнтлири болғачқа , өлгәндин кейин тирилиду .
42020037	Бирақ « Өлгәндин кейин тирилиш барму-йоқ ? » дегән соалға кәлсәк , тирилишниң барлиғини Муса пәйғәмбәр өзи испатлап бәрди . Чүнки гәрчә әҗдатлиримиз Ибраһим , Исһақ вә Яқуплар Муса пәйғәмбәргә қариғанда аллиқачан аләмдин өткән болсиму , Тәвраттики « Тикәнликниң көйүши » һәққидики баянда Муса пәйғәмбәр мундақ язған : « Худа : Мән Ибраһим , Исһақ вә Яқуплар етиқат қилип кәлгән Худа болимән ! дегән » .
42020038	Демәк , Худа өлгәнләрниң әмәс , тирикләрниң Худасидур . Худаниң нәзәридә уларниң һәммиси һаяттур .
42020039	Бәзи Тәврат устазлири : — Устаз , яхши ейттиңиз ! — деди .
42020040	Шуниңдин кейин улар һәзрити Әйсадин соал сорашқа петиналмиди .
42020041	Кейин һәзрити Әйса улардин соал сориди : — Кишиләр Қутқазғучи-Мәсиһни падиша Давутниң Әвлади , дәп турувалса қандақ болиду ?
42020042	Давут өзи Зәбурда Қутқазғучи-Мәсиһ тоғрисида мундақ дегәнғу : « Пәрвәрдигар Ғоҗайинимға ейттики : ‹ Мән Сениң дүшмәнлириңни Айиғиң астида дәссәткичә , Мениң оң йенимда олтарғин ! › »
42020043	
42020044	Қутқазғучи-Мәсиһ падиша Давутниң Әвлади болсиму , лекин падиша Давут Мәсиһни « Ғоҗайиним » дегән йәрдә , Мәсиһ униңдин улуқ болмамду ? !
42020045	Җамаәт қулақ селип аңлаватқанда , һәзрити Әйса шагиртлириға мундақ деди :
42020046	— Тәврат устазлиридин пәхәс болуңлар . Улар узун тонларни кийишивелип , гедийип жүрүшни яхши көриду . Базарларда башқиларниң өзлиригә салам берип һөрмәтлишини , ибадәтханиларда алаһидә орунда олтиришни , зияпәтләрдиму төрдә олтиришни яхши көриду .
42020047	Улар тул аяллардин пайда елип , уларниң мал-мүлкини йәвелип , андин әттәй башқилар көрсун дәп , узундин-узун дуа қилиду . Улар җәзмән техиму қаттиқ җазаға тартилиду !
42021001	Һәзрити Әйса бешини көтирип қариведи , мәркизий ибадәтханидики сәдиқә жиғилидиған җайға өз сәдиқилирини ташлаватқан бир нәччә байни көрди .
42021002	У йәнә бир намрат тул аялниңму иккила тәңгини ташлаватқанлиғини көрүп :
42021003	— Билип қоюңларки , бу намрат тул аялниң сәдиқиси Худаниң нәзәридә һәммиңларниңкидин көп .
42021004	Чүнки башқилар өзлириниң ашқан байлиқлиридин сәдиқә қилди . Лекин бу аял намрат туруп , өзиниң барлиқ тирикчилик қилидиғинини сәдиқә қилди , — деди .
42021005	Шагиртлардин бәзилири мәркизий ибадәтханиниң нәпис ташлар вә Худаға атиған нәрсиләр билән безәлгәнлиги тоғрисида сөзлишивататти . Һәзрити Әйса :
42021006	— Шундақ бир вақит келидуки , силәр бу йәрдә көрүватқан һәммә нәрсә гумран қилиниду , һәтта бир тал һул тешиму җайида қалдурулмайду , — деди .
42021007	Улар һәзрити Әйсадин : — Устаз , бу дегәнлириңиз қачан йүз бериду ? Буларниң йүз беридиғанлиғини билдүридиған қандақ бешарәт болиду ? — дәп сориди .
42021008	Һәзрити Әйса мундақ деди : — Аздурулуп кетиштин һошияр болуңлар . Чүнки нурғун кишиләр Мениң намимни сетип , « Қутқазғучи-Мәсиһ мән болимән ! » вә « Қиямәт күни йеқинлап қалди ! » дәйду . Силәр ундақ кишиләргә әгәшмәңлар .
42021009	Уруш вә топилаңниң тивишини аңлиған вақтиңлардиму қорқуп кәтмәңлар . Бу ишларниң йүз бериши муқәррәр . Лекин бу заман ахири йетип кәлди дегәнлик әмәс .
42021010	Һәзрити Әйса сөзини давамлаштуруп йәнә мундақ деди : — Бир милләт йәнә бир милләт билән уруш қилиду . Бир дөләт йәнә бир дөләткә һуҗум қилиду .
42021011	Шиддәтлик йәр тәврәшләр , ачарчилиқлар йүз бериду , жуқумлуқ кесәлләр тарқилиду вә асманда қорқунучлуқ аламәтләр көрүниду .
42021012	Бирақ бу вақиәләр йүз бериштин илгири силәр тутқун қилинип зиянкәшликкә учрайсиләр . Кишиләр силәрни ибадәтханиларниң сорақ қилишиға тапшуриду , зинданларға ташлайду . Маңа ишәнгәнлигиңлар үчүн силәрни падиша вә һакимларниң алдиға елип бариду .
42021013	Мана бу силәрниң уларниң алдида Мениң гувачилирим болуш пурситиңлардур .
42021014	Шуңа уларниң соал-сорақлириға қандақ җавап бериш тоғрисида алдин-ала баш қатуруп кәтмәңлар .
42021015	Чүнки Мән силәргә дүшмәнлириңлар қарши чиқалмиғидәк вә рәт қилалмиғидәк сөз қабилийити вә әқил-парасәт ата қилимән .
42021016	Силәр зиянкәшликкә учриған вақитта , ата-ана , ака-ука , уруқ-туққан , яр-бурадәрлириңларму силәргә хаинлиқ қилиду . Араңлардики бәзи кишиләрму өлтүрүлиду .
42021017	Маңа ишәнгәнлигиңлар үчүн һәммә адәм силәргә өчмәнлик қилиду ,
42021018	һалбуки улар бир тал чечиңларғиму чеқилалмайду !
42021019	Чидамлиқ болғиниңларда мәңгүлүк һаятқа еришисиләр .
42021020	— Йерусалимниң дүшмән қошунлири тәрипидин қоршавелинғанлиғини көргиниңларда , униң вәйран болушқа аз қалғанлиғини билиңлар .
42021021	У чағда Йәһудийә өлкисидики аһалиләр тағларға қачсун , йерусалимлиқлар шәһәрдин чиқип кәтсун , йезилардикиләр шәһәргә кирмисун .
42021022	Чүнки шу чағ Худаниң хәлиқни җазалайдиған күнлиридур . Шуниң билән Муқәддәс Язмиларда бу тоғрилиқ йезилғанларниң һәммиси әмәлгә ашурулиду .
42021023	У күнләрдә қечиши әпсиз болған һамилдар аяллар вә бала емитидиған аниларниң һалиға вай ! Чүнки бу йәрдики кишиләргә еғир апәт келиду . Улар Худаниң ғәзивигә учрап ,
42021024	қилич астида өлиду яки тутқун қилинип , чәт дөләтләргә һайдилиду . Худаниң йәһудий әмәсләргә бәлгүләп бәргән вақти тошқичә , улар Йерусалимни аяқ асти қилиду .
42021025	— Мән келиштин бурун қуяш , ай , юлтузлар ғәйри түс алиду . Йәр йүзидики әлләр деңиз-муһитларниң ғәзәплик шавқунидин алақзадә болиду .
42021026	Асман җисимлири тәвринип кетиду . Шуниң билән инсанлар дунияға келидиған апәтләрни есигә елип , вәһимә ичидә ғал-ғал титрәп әс-һошини йоқитиду .
42021027	У чағда Инсан Оғлиниң күч-қудрәт вә улуқ шан-шәрәп билән булут ичидә келиватқанлиғини көрисиләр .
42021028	Шуңа бундақ аламәтләр көрүнгән чағда силәр бешиңларни көтирип қәддиңларни руслаңлар , чүнки бу силәрниң қутқузулушуңларға аз қалди дегәнликтур .
42021029	Һәзрити Әйса уларға мундақ бир тәмсилни сөзләп бәрди : — Әнҗир дәриғи вә башқа дәрәқләргә қараңлар .
42021030	Уларниң йеңи йопурмақ чиқарғанлиғидин язниң йетип келишигә аз қалғанлиғини билисиләр .
42021031	Шуниңдәк Мән бая дегән аламәтләрниң йүз бериватқанлиғини көргиниңларда Худаниң Падишалиғиниң намайән болуш алдида туруватқанлиғини билиңлар .
42021032	Билип қоюңларки , мана бу аламәтләрниң һәммиси әмәлгә ашурулмай туруп , бу әвлат кишиләр аләмдин өтмәйду .
42021033	Асман-зимин йоқилиду , бирақ Мениң сөзлирим йоқалмай мәңгү инавәтлик болиду .
42021034	— Һошияр болуңлар ! Әйш-ишрәт вә турмушниң ғәм-әндишилиригә берилип кәтмәңлар . Қиямәт күни силәргә гоя тосаттин бешиңларға ташланған тордәк кәлмисун .
42021035	Чүнки у апәтләр йәр йүзидики пүтүн инсанларниң бешиға келиду .
42021036	Һәр вақит һошияр болуңлар , йүз беридиған бу аламәтләрдин аман-есән өтәлишиңлар вә қиямәт күни Инсан Оғли алдида қорқмай туралишиңлар үчүн һәр дайим дуа қилиңлар , — деди .
42021037	Һәзрити Әйса күндүзлири мәркизий ибадәтханида тәлим берип , ахшамлири шәһәрдин чиқип , кечини Зәйтун теғида өткүзәтти .
42021038	Җамаәт Униң тәлимини аңлаш үчүн таң сәһәрдә ибадәтханиға қарап маңатти .
42022001	Йәһудийларниң « Петир нан » һейти , йәни « Өтүп кетиш » һейти келишкә аз қалған еди .
42022002	Алий роһанийлар вә Тәврат устазлири һәзрити Әйсани бир амал қилип өлтүрүветишниң чарисини издиди . Бирақ улар Уни қоллайдиған хәлиқтин қорққанлиқтин , Уни мәхпий һалда тутмақчи болушти .
42022003	Шу күнләрдә һәзрити Әйсаниң он икки шагиртиниң бири болған Йәһуда Ишқарийотниң көңлигә шәйтан кирди .
42022004	У алий роһанийлар вә мәркизий ибадәтхана қаравуллириниң башлиқлири билән һәзрити Әйсани уларға қандақ тутуп бериш үстидә мәслиһәтләшти .
42022005	Уларниң гүл қәқәқлири ечилип , Йәһудаға пул беришкә вәдә бәрди .
42022006	Йәһуда мақул болуп , һәзрити Әйсани җамаәттин хали қалғанда уларға тутуп бериш үчүн пурсәт издәшкә башлиди .
42022007	« Петир нан » һейтиниң қой қурванлиқ қилинидиған күни йетип кәлгән еди . « Өтүп кетиш » һейти дәп аталған бу күни йәһудийлар өйлиридә қой союп , петир нан билән йәтти .
42022008	Шуңа һәзрити Әйса Петрус билән Юһаннаға : — Биргә ғизалинишимиз үчүн силәр берип « Өтүп кетиш » һейтиниң тамиғини тәйярлаңлар , — дәп уларни әвәтти .
42022009	— Қәйәрдә тәйярлишимизни халайсиз ? — дәп сориди улар .
42022010	Һәзрити Әйса мундақ деди : — Йерусалимға кирсәңлар , у йәрдә козида су тошуватқан бир әр кишини учритисиләр . Униң кәйнидин меңип , у киргән өйгә кириңлар
42022011	вә өй егисигә : « Устазимиз : Шагиртлирим билән « Өтүп кетиш » һейтиниң тамиғини йәйдиған меһманлиқ өй қәйәрдә екән ? дәп сораватиду » , дәңлар .
42022012	У силәрни үстүнки қәвәттики җабдуп қоюлған бир еғиз чоң өйгә башлап чиқиду . Мана шу өйдә « Өтүп кетиш » һейтиниң тамиғини тәйяр қилиңлар .
42022013	Петрус билән Юһанна барса , һәммә ишлар һәзрити Әйсаниң ейтқинидәк болуп чиқти . Улар « Өтүп кетиш » һейтиниң тамиғини тәйярлашқа киришти .
42022014	Тамақ вақтида һәзрити Әйса әлчилири билән биллә келип , дәстиханда олтарди .
42022015	Андин У әлчилиригә мундақ деди : — Мән азап чекиштин илгири бу « Өтүп кетиш » һейтиниң бу тамиғида силәр билән бир дәстиханда болушқа интизар болуп кәлгән едим .
42022016	Чүнки бу һейтниң һәқиқий мәнаси Худаниң Падишалиғида әмәлгә ашурулмиғичә , Мән бундақ һейтлиқ тамақни қайта йемәймән .
42022017	Андин һәзрити Әйса бир җамни қолиға елип , Худаға шүкүр ейтти вә шагиртлириға : — Буниңдин ичиңлар .
42022018	Шуни ейтайки , Худаниң Падишалиғи толуқ намайән болмиғичә , һәргиз бундақ шарапни ичмәймән , — деди .
42022019	Андин У бир нанни қолиға елип , Худаға шүкүр ейтти вә уни уштуп туруп , уларға берип : — Бу Мениң силәр үчүн пида болидиған тенимдур . Мени әсләп туруш үчүн буниңдин йәңлар , — деди .
42022020	Тамақтин кейин У йәнә җамни қолиға елип мундақ деди : — Бу җамдики шарап Мениң силәр үчүн төкүлидиған қеним билән түзүлидиған Худаниң Йеңи келишиминиң бәлгүсидур .
42022021	Бирақ шуни билип қоюңларки , бу йәрдә Мән билән бир дәстиханда олтарғанлардин бири Маңа сатқунлуқ қилиду !
42022022	Дәрвәқә , Инсан Оғли Худаниң ирадиси билән аләмдин өтиду . Лекин Униңға сатқунлуқ қилидиған кишиниң һалиға вай !
42022023	Шагиртлар бир-биридин : — Бундақ қилидиған зади кимду ? — дәп сорашти .
42022024	Шагиртлар өз ичидә зади кимниң мәртивиси һәммидин жуқури , дәп талаш-тартиш қилишқа башлиди .
42022025	Һәзрити Әйса уларға мундақ деди : — Бу дуниядики падишалар һөкүмран сүпитидә қол астидики хәлиқни башқуриду һәм өзини хәлиқпәрвәр қилип көрситиду .
42022026	Лекин силәр бундақ қилмаңлар . Араңлардики әң мәртивиликләр өзлирини әрзимәс кишиләрдәк тутсун . Башлиқ болғиниңлар башқиларға хизмәт қилиңлар .
42022027	Адәттә ким мәртивилик ? Дәстиханда олтарғанму яки хизмәткарму ? Әлвәттә , дәстиханда олтарған әмәсму ? Бирақ Маңа кәлсәк , гәрчә Мән силәрниң Устазиңлар болсамму , араңларда хизмәткарға охшашмән .
42022028	Мән синақларни бешимдин өткүзгәндә , силәр баштин-ахир Мән билән биллә болдуңлар .
42022029	Худди Атам Маңа падишалиқ һоқуқини тәғдим қилғандәк , силәргиму шуни тәғдим қилимән .
42022030	Силәр Мениң Падишалиғимда Мән билән һәмдәстихан болисиләр вә тәхтләрдә олтирип , исраилларниң он икки қәбилисигә һөкүмранлиқ қилисиләр .
42022031	Һәзрити Әйса йәнә мундақ деди : — Әй Симун , Симун ! Шәйтанниң һәммиңларни синаш тәливигә Худа мақул болди . У силәрни худди буғдай тасқиғандәк синимақчи .
42022032	Лекин Маңа болған ишәнчиң йоқалмисун дәп , саңа дуа қилдим . Шәйтанниң синиғидин өтүп , Мениң йолумға қайтқандин кейин , қериндашлириңниң ишәнчини мустәһкәмлә .
42022033	— Әй Рәббим , мән Сиз билән биллә зинданға ташлинип , биллә өлүшкә тәйярмән ! — деди Петрус .
42022034	— Петрус , — деди һәзрити Әйса , — билип қойғинки , әтә сәһәрдә ғораз чиллиғичә , сән Мәндин үч қетим танисән .
42022035	Андин һәзрити Әйса шагиртлиридин : — Бурун Мән силәрни сәпәргә әвәткәндә пул халта , хурҗун вә аяқ алмаңлар , дегән едим . У чағда бирәр нәрсәңлар кам болуп қалғанму ? — дәп сориди . — Яқ , — дәп җавап беришти шагиртлар .
42022036	— Лекин әнди пул халта , хурҗуни барлар еливелиңлар . Қиличи йоқлар , чапиниңларни сетип бирдин қилич елиңлар , — деди һәзрити Әйса ,
42022037	— чүнки Муқәддәс Язмиларда Мән тоғрилиқ : « У җинайәтчиләр қатариға киргүзүлиду » , дәп хатириләнгән сөз чоқум әмәлгә ашурулиду . Әмәлиятта Мән тоғрилиқ йезилғанларниң һәммиси әмәлгә ешишқа аз қалди .
42022038	— Әй Рәббим , қараң , бу йәрдә икки қилич бар екән , — деди шагиртлар . — Болди , йетиду ! — деди һәзрити Әйса уларға .
42022039	Тамақтин кейин һәзрити Әйса шагиртлар билән биллә шәһәрдин чиқип , адәттикидәк Зәйтун теғиға кәтти .
42022040	У йәргә йетип барғандин кейин уларға : — Езиқтурулмаслиғиңлар үчүн дуа қилиңлар , — деди .
42022041	Андин һәзрити Әйса нериғирақ берип , тизлинип туруп :
42022042	— Әй Ата , халисаң , бу азап қәдиһини Мәндин жирақлаштурғайсән . Лекин бу иш Мениң әмәс , бәлки Сениң ирадәң бойичә болсун , — дәп дуа қилди .
42022043	У дуа қиливатқанда , асмандин кәлгән бир периштә Униңға көрүнүп , мәдәт бәрди .
42022044	Һәзрити Әйса чоңқур қайғу ичидә техиму ихлас билән дуа қиливатқанда , Униң тәрлири йәргә төкүлгән қан тамчилиридәк чүшүшкә башлиди .
42022045	Дуадин кейин һәзрити Әйса орнидин туруп , шагиртлириниң йениға келип , уларниң ғәмгә чөккәнлигидин үгдәп қалғанлиғини көрди .
42022046	— Ухлап қалғиниңлар немиси ? Езиқтурулуштин сақлиниш үчүн қопуп дуа қилиңлар , — деди һәзрити Әйса уларни ойғитип .
42022047	Һәзрити Әйсаниң сөзи аяқлашмастинла он икки шагиртиниң бири болған Йәһуда бир топ адәмни башлап кәлди . У һәзрити Әйсаниң алдиға келип , Уни сөйүп салам бәрди .
42022048	Һәзрити Әйса униңға : — Әй Йәһуда , Инсан Оғлини сөйүп қоюпла , йәнә Униңға сатқунлуқ қиламсән ? — деди .
42022049	Һәзрити Әйсаниң йенидики шагиртлар әһвалниң чатақлиғини көрүп : — Әй Рәббим , улар билән елишсақ қандақ дәйсиз ? — деди .
42022050	Шагиртларниң бири қиличини көтирип , баш роһанийниң чакириға урди . Қилич чакарниң оң қулиғиға тегип , уни шилип чүширивәтти .
42022051	Бирақ һәзрити Әйса : — Бәс ! — деди вә қолини узитип чакарниң қулиғиға тәккүзүп қоювиди , қулақ шу ан сақийип кәтти .
42022052	Һәзрити Әйса Өзини тутқили кәлгән алий роһанийлар , ибадәтхана қаравуллириниң башлиқлири вә ақсақалларға : — Силәр қилич-тоқмақларни көтирип Мени тутқили кәпсиләр , Мени қарақчи көрүватамсиләр ?
42022053	Мән һәр күни силәр билән мәркизий ибадәтхана һойлисида болғанда , Маңа қол салмидиңлар . Бирақ әнди қол салидиған вақит-саатиңлар йетип кәлди . Бу шәйтан һөкүм сүридиған қараңғу вақиттур , — деди .
42022054	Қаравуллар һәзрити Әйсани тутуп , баш роһанийниң өйигә елип келишти . Петрус жирақтин әгишип маңған еди .
42022055	Улар һойлиниң оттурисиға от йеқип , чөрисидә иссинип олтарғанда , Петрусму уларниң арисиға киривалди .
42022056	Униң иссинип олтарғинини көргән бир хизмәткар қиз униңға тикилип қарап туруп : — Бу адәмму Әйса билән бир ! — деди .
42022057	— Яқ ! Мән Уни тонумаймән ! — дәп танди Петрус .
42022058	Узун өтмәй йәнә бири уни тонуп қелип : — Сәнму Униң адимиғу ! — деди . — Қойғина , мән улар билән бир әмәс ! — деди Петрус .
42022059	Бирәр саат өткәндин кейин , йәнә бир адәм : — Шүбһисизки , бу адәм Әйса билән бир . Тәләппузидин униңму җәлилийәлик екәнлиги чиқип турмамду ? ! — дәп чиң турувалди .
42022060	Лекин Петрус : — Немә дәп билҗирлаватқиниңни чүшәнмәймән ! — деди . Униң сөзи аяқлашмастинла ғораз чиллиди .
42022061	Рәббимиз Әйса кәйнигә бурулуп , Петрусқа тикилип қариди . Петрус Рәб Әйсаниң : « Әтә сәһәрдә ғораз чиллаштин илгири сән Мәндин үч қетим танисән » , дегән сөзини есигә елип ,
42022062	ташқириға чиқип қаттиқ жиғлап кәтти .
42022063	Һәзрити Әйсаға қараватқан қаравуллар Уни мәсқирә қилатти .
42022064	Униң көзини теңип қойғандин кейин , Уни уруп туруп : — Пәйғәмбәр болсаң , ейтип баққина , Сени ким урди ? — дәп сорашти
42022065	вә Униңға буниңдин башқа йәнә нурғун һақарәтләрни яғдурушқа башлиди .
42022066	Таң атқанда йәһудийларниң алий кеңәшмисидики ақсақаллар , алий роһанийлар вә Тәврат устазлири җәм болушти . Һәзрити Әйса уларниң алдиға елип келинди .
42022067	Улар һәзрити Әйсадин : — Ейтқин , Сән Қутқазғучи-Мәсиһму ? — дәп сорашти . Һәзрити Әйса мундақ җавап бәрди : — Силәргә ейтсамму , ишәнмәйсиләр .
42022068	Силәрдин бирәр соал сорисам , җавап бәрмәйсиләр .
42022069	Лекин Инсан Оғлиниң қадир Худаниң оң йенида олтиридиғиниға аз қалди .
42022070	— Ундақта , Сән Худа Оғли екәнсәндә ? — дейишти улар . — Силәрниң дегиниңлардәк ! — дәп җавап бәрди һәзрити Әйса .
42022071	Шуниң билән улар : — Әнди башқа һеч қандақ әризә қилғучиниң һаҗити қалмиди . Чүнки Өзиниң ағзидин күпүрлүк сөзләрни аңлидуқ ! — дейишти .
42023001	Кеңәшмә башлиқлириниң һәммиси орнидин турушуп , һәзрити Әйсани һаким Пилатусниң алдиға елип беришти .
42023002	У йәрдә Униң үстидин шикайәт қилип : — Биз бу Адәмниң йәһудий хәлқини аздуруп , Рим императориға баҗ тапшурмаслиққа қутратқанлиғини вә Өзини йәһудийларниң Қутқазғучи-Мәсиһи , йәни Падишаси дәп атавалғанлиғини көрдуқ , — дейишти .
42023003	— Сән йәһудийларниң Падишасиму ? — дәп сориди Пилатус һәзрити Әйсадин . — Ейтқиниңиздәк , — дәп җавап бәрди һәзрити Әйса .
42023004	Андин Пилатус алий роһанийлар билән көпчиликкә : — Бу Адәмдин бирәр җинайәт тапалмидим , — деди .
42023005	Лекин улар техиму қәтъий түрдә : — У Өз тәлимлири билән пүтүн йәһудийлар зиминидики аммини қутритип , Җәлилийә өлкисидин башлап таки бу йәргичә кәлди , — дейишти .
42023006	Буни аңлиған Пилатус : — Бу адәм җәлилийәликму ? — дәп сориди .
42023007	У һәзрити Әйсаниң Һирод ханниң қол астидики өлкидин кәлгәнлигидин хәвәр тепип , Уни Һиродқа йоллап бәрди . ( У чағда Һиродму Йерусалимда еди . )
42023008	Һирод хан һәзрити Әйсани көрүп , интайин хошал болди . Чүнки у узундин бери һәзрити Әйсаға даир ишларни аңлап , « Мениң алдимдиму бирәр мөҗүзә көрситип бақсун ! » дәп Униң билән көрүшмәкчи болуп жүрәтти .
42023009	Шуңа у һәзрити Әйсадин бир мунчә соалларни сориди . Лекин һәзрити Әйса бир еғизму җавап бәрмиди .
42023010	Алий роһанийлар вә Тәврат устазлири һәзрити Әйсаниң үстидин һә дәп әризә-шикайәт қиливататти .
42023011	Һирод хан вә униң ләшкәрлири һәзрити Әйсани һақарәтләп мәсқирә қилишти . Андин кейин Униңға падишаларчә һашамәтлик тон кийдүрүп , Уни йәнә Пилатусниң алдиға қайтурди .
42023012	Мана шу күндин башлап Һирод хан билән һаким Пилатус дост болуп қалди . Униңдин бурун улар бир-биригә дүшмән еди .
42023013	Һаким Пилатус алий роһанийларни , йәһудий ақсақалларни вә җамаәтни жиғип ,
42023014	уларға : — Силәр бу Адәмни алдимға һайдап кәлдиңлар . Униң үстидин хәлиқни аздуруп қутратти дәп шикайәт қилдиңлар . Бирақ мән Уни силәрниң алдиңларда сорақ қилип , силәр шикайәт қилған җинайәтләрдин бириниму тапалмидим .
42023015	Һирод ханму Униңдин гуна тапалмай , маңа қайтуруветипту . Чүнки Униңда өлүмгә лайиқ һеч қандақ җинайәт йоқ екән .
42023016	Әнди мән Уни қамчилитип , қоюп беримән , — деди .
42023017	Униң мундақ дейишиниң сәвәви : у һәр қетимлиқ « Өтүп кетиш » һейтида , йәһудий җинайәтчилиридин бирини қоюп берәтти .
42023018	Бирақ көпчилик бир еғиздин чуқан селишип : — Уни өлтүрүң ! Бараббасни қоюп бериң ! — дейишти .
42023019	( Бараббас Йерусалимда топилаң көтирип , адәм өлтүрүп , зинданға ташланған бир җинайәтчи еди . )
42023020	Пилатус һәзрити Әйсани қоюп бәрмәкчи болуп , көпчиликкә қайта несиһәт қилди .
42023021	Лекин улар һә дәп : — Уни чапрас яғачқа миқлитиң , чапрас яғачқа миқлитиң ! — дәп чуқан селишти .
42023022	Пилатус үчинчи қетим уларға : — Немишкә ? У зади немә җинайәт өткүзди ? Мән Униңдин өлүмгә лайиқ җинайәт тапалмидим . Уни қамчилитип , қоюп беримән , — деди .
42023023	Бирақ көпчилик давамлиқ чуқан селишип , һәзрити Әйсани чапрас яғачқа миқлап есип өлтүрсун дәп , чиң турувалди . Уларниң чуқанлири ахири ғалибә қилди .
42023024	Пилатус уларниң тәливи бойичә һөкүм чиқарди .
42023025	Топилаң көтирип зинданға ташланған һелиқи қатилни қоюп берип , һәзрити Әйсани йәһудийларниң өз хаһиши бойичә бир тәрәп қилиш үчүн ләшкәрләргә тапшуруп бәрди .
42023026	Ләшкәрләр чапрас яғачни көтәргән һәзрити Әйсани елип кетиватқанда , йолда йезидин келиватқан Кирини шәһирилик Симун исимлиқ бир кишини учратти . Улар бу кишини тутувелип чапрас яғачни униңға көтәргүзүп , һәзрити Әйсаниң кәйнидин һайдап маңди . Чүнки һәзрити Әйса һалсирап кәткән еди .
42023027	Нурғун кишиләр һәзрити Әйсаниң кәйнидин әгишип маңди . Уларниң ичидә һәзрити Әйсаға ечинип жиға-зар қилишип маңған аялларму бар еди .
42023028	Һәзрити Әйса кәйнигә бурулуп уларға мундақ деди : — Әй Йерусалим аяллири ! Мән үчүн жиғлимаңлар . Өзәңлар вә пәрзәнтлириңлар үчүн жиғлаңлар !
42023029	Чүнки силәргә шундақ еғир күнләр келидуки , кишиләр : « Пәрзәнт көрмигән , һамилдар болмиған , бала емитмигән аяллар немә дегән бәхитлик ! » дәйду .
42023030	У чағда кишиләр Худаниң ғәзивидин қечиш үчүн тағларға : « Үстимизгә өрүл ! » , дөңләргиму : « Үстимизни яп ! » дәп ялвуриду .
42023031	Яп-йешил дәрәқ отта көйдүрүлгән йәрдә , қуруп кәткән дәрәқ техиму көйдүрүлмәсму ? ! Шуниңдәк , Мән азап чәккән йәрдә , силәр гунакар йәһудийлар техиму азап чәкмәмсиләр ? !
42023032	Ләшкәрләр һәзрити Әйса билән биргә икки җинайәтчиниму улар үстидин өлүм җазасини беҗиришкә елип келишкән еди .
42023033	Улар Йерусалимниң сиртидики « Баш сүйәк » дәп аталған җайға берип , у йәрдә һәзрити Әйсани чапрас яғачқа миқлиди . Икки җинайәтчиниңму бирини һәзрити Әйсаниң оң тәрипигә , йәнә бирини сол тәрипигә миқлиди вә чапрас яғачларни тикләп қойди .
42023034	Һәзрити Әйса : — Әй Ата , уларни кәчүрүм қилғин , чүнки улар өзиниң немә қиливатқанлиғини билмәйду , — деди . Ләшкәрләр чәк ташлишип , һәзрити Әйсаниң кийим-кечәклирини бөлүшүвалди .
42023035	Халайиқ қарап туруватқанда , йәһудий ақсақаллар Уни мәсқирә қилип : — У башқиларни қутқузуптикән ! Әгәр расттин Худа тайинлиған Қутқазғучи-Мәсиһ болған болса , Өзини қутқузуп бақсун ! — дейишти .
42023036	Ләшкәрләрму Уни мәсқирә қилишип , Униңға әрзән үзүм шарави тәңләп :
42023037	— Әгәр Сән йәһудийларниң Падишаси болсаң , Өзәңни қутқузуп бақ ! — дейишти .
42023038	Һәзрити Әйсаниң үстидики тахтиға : « Бу Киши йәһудийларниң Падишаси » , дәп йезилған еди .
42023039	Һәзрити Әйса билән биллә чапрас яғачқа миқланған икки җинайәтчиниң бири Уни һақарәтләп : — Сән Худа әвәткән Қутқазғучи әмәсмидиң ? Әнди Өзәңниму , бизниму қутқузмамсән ? ! — деди .
42023040	Йәнә бири болса һелиқи җинайәтчини әйипләп : — Сәнму Униңға охшаш җазалиниватқан туруп , Худадин қорқмидиңму ?
42023041	Бизниң җазалинишимиз һәқлиқ . Биз өз қилмишлиримизниң җазасини тарттуқ , лекин У һеч қандақ яманлиқ қилмиғанғу ! — деди .
42023042	Андин у һәзрити Әйсаға : — Әй Әйса , Падишалиғиң билән кәлгиниңдә , мени унтумиғайсән , — деди .
42023043	— Билип қойки , бүгүн сән Мән билән биллә җәннәттә болисән , — деди һәзрити Әйса униңға .
42023044	Чүш вақтида қуяш нури ғайип болуп , пүтүн зиминни қараңғулуқ басти . Бу әһвал үч саат давам қилди .
42023045	Мәркизий ибадәтханидики пәрдә тосаттин икки парчә болуп житилди .
42023046	Һәзрити Әйса қаттиқ аваз билән : — Әй Атам ! Роһумни қолуңға тапшурдум , — дедидә , тиниғи тохтап , җан үзди .
42023047	У йәрдә буни көрүп турған йүз беши Худадин қорққан һалда : — Бу Адәм һәқиқәтән дурус Адәм екән ! — дәп Худани мәдһийилиди .
42023048	Бу вақиәни көрүш үчүн жиғилған халайиқ қайғу билән мәйдисигә уруп , өйлиригә қайтишти .
42023049	Һәзрити Әйсани тонуйдиған кишиләр вә Җәлилийә өлкисидин Униңға әгишип кәлгән аяллар вақиәниң җәриянини жирақтин көрүп турди .
42023050	Йәһудийә өлкисидики Араматия дегән шәһәрдин кәлгән Йүсүп исимлиқ бир киши бар еди . У ақ көңүл , дурус адәм болуп , Худаниң Падишалиғиниң намайән болушини интизарлиқ билән күтәтти . У йәһудийларниң алий кеңәшмисиниң әзалиридин бири болсиму , уларниң һәзрити Әйса һәққидики бу қарари вә һәрикәтлиригә қошулмиған еди .
42023051	
42023052	Йүсүп һаким Пилатусниң алдиға берип , һәзрити Әйсаниң җәсидини беришни тәләп қилди .
42023053	Пилатус қошулғандин кейин , у җәсәтни чапрас яғачтин чүширип , кәндир рәхт билән кепинләп , йеңидин оюлған чоң қорам ташлиқ қәбиргә дәпнә қилди .
42023054	Бу вақиәләр һейтниң һарписида йүз бәргән болуп , дәм алидиған шәнбә күнигә аз қалған еди .
42023055	Шуңа Җәлилийә өлкисидин һәзрити Әйса билән биллә кәлгән аяллар Йүсүп билән биллә берип , қәбирни вә җәсәтниң қандақ қоюлғанлиғини көздин кәчүрди .
42023056	Андин өйлиригә қайтип берип , җәсәткә чачидиған хуш пурақлиқ буюмлар билән әтирләрни тәйярлиди . Дәм елиш күни , Худаниң әмри бойичә , улар дәм елишти .
42024001	Йәкшәнбә күни таң йоруш билән тәң , аяллар өзлири тәйярлиған хуш пурақлиқ буюмлирини елип , һәзрити Әйсаниң қәбригә барди .
42024002	Улар қәбирниң ағзидики ташниң домилитиветилгәнлигини көрди .
42024003	Қәбригә кирип қариса , һәзрити Әйсаниң җәсиди йоқ еди !
42024004	Улар көзлиригә ишәнмәй турғинида , тосаттин уларниң йенида кийимлиридин нур чақнап туридиған икки киши пәйда болди .
42024005	Аяллар интайин алақзадә болуп башлирини йәргә егишти . У периштәләр аялларға : — Силәр немә үчүн тирик Адәмни өлгәнләрниң арисидин издәйсиләр ?
42024006	У бу йәрдә әмәс , У тирилди . У Җәлилийә өлкисидә турған вақтида силәргә немә дегәнлигини әсләп беқиңлар .
42024007	У : « Инсан Оғли яман нийәтлик кишиләрниң қолиға тапшурулиду , чапрас яғачқиму миқлинип өлтүрүлиду . Бирақ үчинчи күни қайта тирилиду » , дегән әмәсму ? ! — деди .
42024008	Улар һәзрити Әйсаниң раст шундақ дегәнлигини есигә елишип ,
42024009	қәбир йенидин қайтишти . Улар көргәнлириниң һәммисини он бир әлчи вә башқа шагиртларға йәткүзди .
42024010	Бу ишларни әлчиләргә йәткүзгүчи аяллар — мәҗдәллик Мәрийәм , Йоанна , Яқупниң аниси Мәрийәм вә башқа аяллар еди .
42024011	Лекин әлчиләр бу аялларниң ейтқанлирини қуруқ гәп дәп қарап , уларниң сөзлиригә ишәнмиди .
42024012	Бирақ Петрус орнидин туруп , мазарға жүгрәп берип , қәбирниң ичигә қариғинида , һелиқи кәндир кепиндин башқа һеч нәрсә көрмиди . Уму бу ишларға интайин һәйран болуп қайтип кәтти .
42024013	Шу күни шагиртлардин иккиси Йерусалимдин он бир чақирим жирақлиқтики Емаюс дегән йезиға барди .
42024014	Улар йол бойи йеқинда йүз бәргән вақиәләр тоғрисида сөзлишип кетивататти .
42024015	Дәл шу чағда һәзрити Әйса Өзи уларға йеқинлап келип , улар билән биллә маңди .
42024016	Улар һәзрити Әйсани көргән болсиму , қандақтур Уни тонушқа қурби йәтмиди .
42024017	— Немә тоғрилиқ параңлишип кетиватисиләр ? — дәп сориди һәзрити Әйса улардин . Улар қайғулуқ һалда қәдимини тохтатти .
42024018	Улардин Клиёпас исимлиқ бири һәзрити Әйсадин : — Сәнзә Йерусалимда турупму , йеқинда йүз бәргән вақиәләрдин қилчә хәвириң йоқму немә ? — дәп сориди .
42024019	— Немә вақиә екән ? — деди һәзрити Әйса . — Насирәлик Әйсаниң вақиәсичу ! — деди улар , — У Худаниң алдидиму , хәлиқниң алдидиму сөз-һәрикәтлириниң күчи бар бир Пәйғәмбәр еди .
42024020	Алий роһанийлар вә ақсақаллиримиз Уни һаким Пилатусқа тутуп апирип , өлүм җазасиға һөкүм қилдуруп , чапрас яғачқа миқлатти .
42024021	Биз әслидә Уни исраилларға азатлиқ елип келидиған киши , дәп интизарлиқ билән күтүп кәлгән едуқ . Бирақ мундақ болмай , һазир Униң аләмдин өткинигә үч күн болди .
42024022	Лекин қизиқ йери шуки , бүгүн әтигәндә аримиздики бир нәччә аял бизни алақзадә қилип , бизгә мундақ бир хәвәрни йәткүзди : улар сәһәрдә қәбиргә берип қариса ,
42024023	һәзрити Әйсаниң җәсиди көрүнмәпту ! Периштәләр уларға көрүнүп , һәзрити Әйсаниң қайта тирилгәнлигини ейтипту .
42024024	Буниң билән биздин бир нәччә адәм қәбиргә берип , әһвалниң аялларниң ейтқинидәк екәнлигини , һәзрити Әйсаниң җәсидиниң дәрвәқә йоқ турғанлиғини көрүп кәлди .
42024025	Һәзрити Әйса уларға мундақ деди : — Әй наданлар ! Пәйғәмбәрләрниң ейтқан сөзлиригә неманчә тәстә ишинисиләр ?
42024026	Қутқазғучи-Мәсиһ Худаниң шан-шәривигә еришиштин бурун , мана шу җәбир-җапаларни бешидин кәчүрүши керәк әмәсмиди ?
42024027	Андин У Муқәддәс Язмиларда Муса вә башқа барлиқ пәйғәмбәрләрниң Өзи һәққидә алдин-ала йезилғанлирини уларға сөзләп чүшәндүрди .
42024028	Улар баридиған йезисиға йеқинлашқанда , һәзрити Әйса сәпирини йәнә давамлаштуридиғандәк туратти .
42024029	Улар Уни тутувелип : — Күн олтарди . Һели қараңғу чүшиду . Биз билән биллә қонуп қелиң , — дәп өтүнди . Һәзрити Әйса улар билән қонмақчи болуп өйгә кирди .
42024030	Улар тамаққа олтарғанда , һәзрити Әйса нанни қолиға елип , Худаға шүкүр ейтти , андин нанни уштуп уларға сунди .
42024031	Шу чағда уларниң көзлири ечилғандәк болуп , һәзрити Әйсани тониди , лекин У уштумтут ғайип болди .
42024032	Улар бир-биригә : — У йолда биз билән параңлишип , Муқәддәс Язмиларни чүшәндүргәндә , қәлбимиз гоя оттәк янмидиму ? ! — дейишти .
42024033	Улар дәрһал йолға чиқип , Йерусалимға қайтип кәлди . У йәрдә башқа әлчиләр вә шагиртларниң бир йәргә жиғилип : « Рәббимиз раст тирилипту . У Симунға көрүнүпту ! » , дейишиватқанлиғини аңлиди .
42024034	
42024035	Шуниң билән бу иккисиму йолда йүз бәргән ишларни вә һәзрити Әйса нанни уштуватқанда өзлириниң Уни қандақ тонуп қалғанлиғини көпчиликкә сөзләп бәрди .
42024036	Шагиртлар бу вақиә үстидә сөзлишиватқанда , тосаттин һәзрити Әйса Өзи уларниң арисида пәйда болуп : — Силәргә аманлиқ болсун , — деди .
42024037	Улар бирәр роһни учраттуқму немә дәп , алақзадә болушуп кәтти .
42024038	Һәзрити Әйса уларға : — Немигә шунчә қорқушуп кәттиңлар ? Немидин гуманлинисиләр ?
42024039	Қолум билән путумға қарап беқиңлар ! Бу Мән ! Тутуп бақсаңлар билисиләр , роһниң гөш-устихини йоқ . Қараңлар , Мениң бар , — деди .
42024040	Һәзрити Әйса шундақ дегәч пут-қолини көрсәтти .
42024041	Улар йәнила ишәнмәй , бир хуш болса , бир һәйран болушуп туратти . Шуниң билән һәзрити Әйса улардин : — Силәрдә йәйдиған нәрсә барму ? — дәп сориди .
42024042	Улар бир парчә белиқ кавивини сунуведи ,
42024043	һәзрити Әйса елип уларниң алдида йеди .
42024044	Андин уларға мундақ деди : — Бу ишларниң һәммисини Мән илгири силәр билән биллә болған вақтимда ейтқан едим . Мән : « Муса хатирилигән Тәврат , башқа Пәйғәмбәрләрниң Язмилири вә Зәбурда баян қилинған Маңа даир ишларниң һәммиси чоқум әмәлгә ашурулиду » , дегән әмәсму ?
42024045	Шуниңдин кейин һәзрити Әйса уларниң Муқәддәс Язмиларни чүшиниши үчүн уларниң зеһнини ечип ,
42024046	мундақ деди : — Муқәддәс Язмиларда алдин-ала мундақ хатириләнгән : Қутқазғучи-Мәсиһ азап чекип , өлтүрүлүп , үчинчи күни өлүмдин тирилиду .
42024047	« Гуналириға товва қилғанларниң һәммиси У арқилиқ кәчүрүм қилиниду » , дегән Хуш Хәвәр Йерусалимдин башлап пүтүн әлләргә тарқитилиду .
42024048	Силәр әнди бу вақиәләрниң гувачилири болисиләр .
42024049	Атам беримән дәп вәдә қилған Муқәддәс Роһни силәргә ата қилимән . Бирақ силәр асмандин кәлгән Муқәддәс Роһниң күч-қудритигә толтурулғичә , Йерусалимда күтүп туруңлар .
42024050	Һәзрити Әйса уларни Йерусалимниң сиртидики Бәйтания йезисиғичә башлап барди вә қоллирини көтирип уларға бәхит тилиди .
42024051	У бәхит тиләветип , улардин айрилип асманға көтирилди .
42024052	Шагиртлар һәзрити Әйсаға ибадәт қилишти вә интайин хошал-хорамлиқ ичидә Йерусалимға қайтип келип ,
42024053	һемишәм мәркизий ибадәтханида Худаға мәдһийә ейтип турди .
43001001	Һәммидин бурун « Сөз » бар еди . У Худа билән биллә еди һәм Өзи Худа еди .
43001002	У аләм яритилиштин бурунла Худа билән биллә еди .
43001003	У арқилиқ барлиқ мәвҗудатлар яритилди . Һеч қандақ мәвҗудат Униңсиз яритилған әмәс .
43001004	« Сөз » һаятлиқниң мәнбәси болуп , бу һаятлиқ инсанларға нур елип кәлди .
43001005	Нур қараңғулуқни йорутиду , қараңғулуқ болса нурни һәргиз йеңәлмигән .
43001006	Вақит-саати кәлгәндә , бир адәм Худа тәрипидин мәйданға кәлди . Униң исми Йәһия еди .
43001007	У инсанларниң өзи арқилиқ « Һәқиқий Нурға » ишиниши үчүн , Униңға гувалиқ беришкә кәлгән еди .
43001008	Йәһия пәйғәмбәр өзи « Һәқиқий Нур » әмәс , у пәқәт « Һәқиқий Нурға » гувалиқ бәргүчидур .
43001009	Дунияға келидиған бу « Һәқиқий Нур » пүткүл инсанни йорутидиған Нурдур .
43001010	Дуния « Сөз » арқилиқ яритилған болсиму , « Сөз » бу дунияға кәлгәндә , дуния Уни тонумиди .
43001011	У Өз йеригә кәлгән болсиму , бирақ Уни Өз хәлқи қобул қилмиди .
43001012	Шундақтиму У Өзини қобул қилип , Өзигә ишәнгәнләрниң һәммисигә Худаниң пәрзәнди болуш һоқуқини бәрди .
43001013	Бу һоқуққа еришкәнләр йә қандин , йә җинсий тәләптин , йә инсан хаһишидин әмәс , бәлки Худаниң ирадисидин роһий җәһәттин қайтидин туғулған болиду .
43001014	« Сөз » инсан болди һәм аримизда яшиди . У меһир-шәпқәт вә һәқиқәткә толған болуп , биз Униң улуқлуғини , йәни Атимиз Худаниң бирдин-бир ялғуз Оғлиниң улуқлуғини көрдуқ .
43001015	Йәһия пәйғәмбәр Униңға гувалиқ берип , халайиққа жуқури аваз билән мундақ деди : — Мән силәргә : « Мәндин кейин Кәлгүчи мәндин улуқтур , чүнки У мән туғулуштин бурунла моҗут » , дегән едимғу . У дәл мошу Кишидур !
43001016	Униң меһир-шәпқити чәксиз болғачқа , һәммимиз һәр дайим бәхит үстигә бәхиткә еришип кәлдуқ .
43001017	Чүнки Тәврат қануни Муса пәйғәмбәр арқилиқ йәткүзүлгән болса , Худаниң меһир-шәпқити вә һәқиқити Әйса Мәсиһ арқилиқ йәткүзүлди .
43001018	Худани һеч ким көрүп баққан әмәс , бирақ Уни Атимиз Худаниң һәмрайи вә ялғуз Оғли , шундақла Өзи Худа болған Әйса Мәсиһ бизгә билдүрди .
43001019	Йерусалимдики йәһудий ақсақаллири Худаниң әвәтидиған Қутқазғучисиниң Йәһия пәйғәмбәр яки әмәслигини билиш үчүн , роһанийлар билән мәркизий ибадәтханида ишләйдиған лавийларни Йәһияниң алдиға әвәтти .
43001020	Йәһия пәйғәмбәр иккиләнмәстин : — Мән Қутқазғучи-Мәсиһ әмәсмән , — дәп ениқ җавап бәрди .
43001021	Улар униңдин : — Ундақта , өзәң ким болисән ? Илияс пәйғәмбәр боламсән ? — дәп сориди . — Яқ ! Мән Илияс пәйғәмбәр әмәсмән , — деди у . — Әмсә , Муса пәйғәмбәр алдин-ала ейтқан Пәйғәмбәрмусән ? — дәп сориди улар . Йәһия пәйғәмбәр йәнә : — Яқ ! — дәп рәт қилди .
43001022	Ахири улар : — Ундақта , сән зади ким болисән ? Бизни әвәткәнләргә ейтқидәк бир җавап бәргин . Ейтқина . Сән қандақ адәмсән ? — дәп сориди .
43001023	Йәһия пәйғәмбәр мундақ җавап бәрди : — Йәшая пәйғәмбәр бурун ейтқан , Худа әвәтидиған Қутқазғучи келиштин илгири чөлдә « Рәббимизниң келишигә түз йол тәйяр қилиңлар » , дәп җар салидиған киши мәндурмән !
43001024	Йерусалимдин әвәтилгән бәзи пәрисийләрму Йәһия пәйғәмбәрниң алдиға келип , униңдин : — Сән йә Қутқазғучи-Мәсиһ , йә Илияс яки Муса пәйғәмбәр алдин-ала ейтқан Пәйғәмбәр болмисаң , немишкә кишиләрни Худаниң йолиға чақирип , суға чөмүлдүрисән ? — дәп сориди .
43001025	
43001026	Йәһия пәйғәмбәр уларға мундақ дәп җавап бәрди : — Мән кишиләрни суғила чөмүлдүримән , лекин араңларда силәр тонумайдиған Бири бар .
43001027	У мәндин кейин Кәлгүчи болуп , мән һәтта Униң айиғиниң жиплирини йешишкиму лайиқ әмәсмән !
43001028	Мана бу ишлар Иордан дәриясиниң шәрқий қетидики Бәйтания дегән йезида , йәни Йәһия пәйғәмбәр кишиләрни дәрияда чөмүлдүрүш рәсмийитидин өткүзүватқан йәрдә йүз бәргән еди .
43001029	Әтиси Йәһия пәйғәмбәр һәзрити Әйсаниң өзигә қарап келиватқанлиғини көрүп мундақ деди : — Мана Бу пүткүл дуниядики инсанларниң гунайидин азат қилиниши үчүн һазирланған Худаниң Қозисидур !
43001030	Мән силәргә : « Мәндин кейин Кәлгүчи мәндин улуқтур , чүнки У мән туғулуштин бурунла моҗут еди » , дегән едим . Мана бу дәл мән тилға алған әшу Кишидур !
43001031	Мән бурун Униң кимлигини билмисәмму , бу Қутқазғучи исраилларға аян болсун дәп , силәрни суға чөмүлдүргили кәлдим .
43001032	Йәһия пәйғәмбәр йәнә гувалиқ берип мундақ деди : — Мән Худаниң Роһиниң кәптәр һалитидә асмандин чүшүп , Униң үстигә қонғанлиғини көрдүм .
43001033	Мән Униң Қутқазғучи-Мәсиһ екәнлигини билмигән едим . Бирақ мени кишиләрни суға чөмүлдүрүш рәсмийитидин өткүзүшкә әвәткән Худа маңа : « Сән Худаниң Роһиниң чүшүп , Бириниң үстигә қонидиғанлиғини көрисән . У кишиләрни Худаниң Муқәддәс Роһиға чөмдүридиған Қутқазғучидур ! » дегән еди .
43001034	Һазир расттинла бу вақиәни өз көзүм билән көргәнлигим үчүн , Униң һәқиқәтән Худа Оғли екәнлигигә гувалиқ беримән .
43001035	Әтиси Йәһия пәйғәмбәр икки шагирти билән йәнә шу йәрдә еди .
43001036	У у йәрдин өтүп кетиватқан һәзрити Әйсани көрүп : — Қараңлар ! Худаниң қурван қилинидиған Қозиси ! — деди .
43001037	Бу сөзни аңлиған икки шагирт һәзрити Әйсаниң кәйнидин меңишти .
43001038	Һәзрити Әйса кәйнигә бурулуп , әгишип келиватқанлардин : — Немигә һаҗитиңлар чүшүп қалди ? — дәп сориди . Улар : — Раббони ( бу ибранийчә сөз болуп , « устаз » дегән мәнада ) , қәйәрдә турисиз ? — дәп сорашти .
43001039	— Келип көрүңлар , — деди һәзрити Әйса . Шуниң билән улар берип , Униң қәйәрдә туридиғанлиғини көрди . Бу чүштин кейин саат төртләр болған вақит болуп , улар у күнни һәзрити Әйса билән биллә өткүзди .
43001040	Йәһия пәйғәмбәрниң сөзини аңлап , һәзрити Әйсаниң кәйнидин маңған икки кишиниң бири Симун Петрусниң иниси Әндәр еди .
43001041	Әндәр дәрһал өз акиси Симунни тепип , униңға : — Биз « Мәсиһни » таптуқ ! — деди . ( « Мәсиһ » — « Худа тайинлиған Қутқазғучи » дегән мәнада . )
43001042	Әндәр акисини һәзрити Әйсаниң алдиға елип барди . Һәзрити Әйса униңға қарап : — Юһаннаниң оғли Симун , буниңдин кейин сениң исмиң « Кифас » болсун , — деди . ( « Кифас » грек тилидики « Петрус » дегән сөз билән мәнадаш болуп , « қорам таш » дегән мәнани билдүриду . )
43001043	Әтиси һәзрити Әйса Җәлилийә өлкисигә беришни қарар қилди . У Филипни тепип , униңға : — Маңа әгишип маң , — деди .
43001044	Филип бәйтсайдалиқ болуп , Әндәр билән Петрусниң жутдиши еди .
43001045	Филип Натанйәлни тепип , униңға : — Муса пәйғәмбәр Тәвратта алдин-ала ейтқан , башқа пәйғәмбәрләрму тилға алған Қутқазғучи-Мәсиһни таптуқ . У Йүсүпниң оғли насирәлик Әйса екән ! — деди .
43001046	Бирақ Натанйәл : — Насирәликму ? ! Әшу кичик бир шәһәрдин мундақ яхши иш чиқарму ? — деди . — Келип көрүп бақ , — деди Филип .
43001047	Һәзрити Әйса Натанйәлниң Өзиниң алдиға келиватқанлиғини көрүп , у тоғрилиқ : — Мана бу ичидә қилчә һейлә-микриси йоқ һәқиқий бир исраил ! — деди .
43001048	— Мениң қандақ адәм екәнлигимни қәйәрдин билдиңиз ? — дәп сориди Натанйәл һәйран болуп . Һәзрити Әйса : — Филип сени чақириштин авал , сениң әнҗир дәриғиниң түвидә олтарғанлиғиңни көргән едим , — дәп җавап бәрди .
43001049	Натанйәл һәзрити Әйсаниң башқилар көрәлмәйдиған ишларни көрәләйдиғанлиғидин һәйран болуп : — Устаз , Сиз һәқиқәтән Худа Оғли , исраилларниң Падишаси екәнсиз ! — дәп етирап қилди .
43001050	Һәзрити Әйса униңға мундақ деди : — Сени әнҗир дәриғиниң түвидә көргәнлигимни ейтқанлиғим үчүн ишиниватамсән ? Буниңдинму чоң ишларни көрисән техи !
43001051	Андин шагиртлириға йәнә : — Билип қоюңларки , силәр асманниң ечилип , Худаниң периштәлириниң Инсан Оғлиниң йениға чүшүп-чиқип жүридиғанлиғини көрисиләр , — деди .
43002001	Икки күндин кейин Җәлилийә өлкисиниң Кана йезисида бир той болди . Һәзрити Әйсаниң аниси Мәрийәм у йәрдә еди .
43002002	Һәзрити Әйса вә Униң шагиртлириму тойға тәклип қилинған еди .
43002003	Тойда шарап түгәп қалғанда , Мәрийәм һәзрити Әйсаға : — Уларниң шараплири түгәп қапту , — деди .
43002004	— Ана , Мени арилаштурмисиңиз . Мениң вақтим техи кәлмиди , — деди һәзрити Әйса .
43002005	Аниси чакарларға : — У силәргә немә қил десә , шуни қилиңлар , — деди .
43002006	У өйдә йәһудийларниң тазилиниш диний қаидисини ада қилиш үчүн ишлитилидиған , һәр биригә сәккиз-тоққуз челәктин су сиғидиған алтә таш туң қоюлған еди .
43002007	Һәзрити Әйса чакарларға : — Туңларға су толтуруңлар , — деди . Улар туңларни ағзиғичә толтурушти .
43002008	Андин һәзрити Әйса уларға йәнә : — Әнди буниңдин бир чинә елип , зияпәт башқурғучиға бериңлар , — деди . Улар бәҗа кәлтүрүшти .
43002009	Зияпәт башқурғучи судин өзгәргән шарапни тетип көрүп , униң қәйәрдин кәлтүрүлгәнлигини билмиди , амма буни су тошуғанлар билишәтти . Шуниң билән зияпәт башқурғучи күйоғулни чақирип ,
43002010	униңға : — Бу шарап бәк яхши екән ! Башқа саһипханлар яхши шарапни тойниң бешида қуйиду . Меһманлар хелә қанғичә ичкәндин кейин , начирини қуйиду . Һәҗәп , сән әң яхши шарапни мошу чаққичә сақлапсән ! — деди .
43002011	Бу һәзрити Әйсаниң дәсләпки мөҗүзиси болуп , Җәлилийәниң Кана йезисида көрситилгән еди . Буниң билән һәзрити Әйса Өзиниң улуқлуғини аян қилди . Униң шагиртлири Уни Худаниң әвәткәнлигигә ишәнди .
43002012	Бу иштин кейин һәзрити Әйса аниси , инилири вә шагиртлири билән Кәпәрнаһум шәһиригә берип , у йәрдә бир нәччә күн турди .
43002013	Йәһудийларниң « Өтүп кетиш » һейтиға аз қалғанда , һәзрити Әйса Йерусалимға барди .
43002014	У мәркизий ибадәтхана һойлилирида қурванлиқ үчүн ишлитилидиған кала , қой вә кәптәр сатқучиларни һәм у йәрдә олтирип пул тегишидиған кишиләрни көрүп қалди
43002015	вә ағамчидин қамча ясап , уларниң һәммисини қой-калилири билән қошуп ибадәтханидин һайдап чиқарди . Пул тегишидиғанларниң покәйлирини өрүп , пуллирини чечивәтти
43002016	вә кәптәр сатқучиларға : — Нәрсилириңни бу пак йәрдин йоқитиш , Худа Атамниң өйини базарға айландурушма ! — деди .
43002017	Буни көргән шагиртлири Зәбурда йезилған бу сөзни есигә елишти : « Әй Худа ! Сениң өйүң үчүн көрсәткән қизғин муһәббитим худди көйүватқан отниң өзидур » .
43002018	Йәһудий ақсақаллири һәзрити Әйсаға : — Бундақ қилишқа немә һоқуқуң бар ? Сени Худа әвәткән болса , буни испатлаш үчүн бизгә бир карамәт көрситип бақмамсән , қени ? — дәп соал қойди .
43002019	Һәзрити Әйса мундақ җавап бәрди : — Силәргә көрситидиған карамитим шуки , бу ибадәтханини вәйран қилсаңлар , үч күн ичидә уни яңливаштин ясап чиқимән .
43002020	Йәһудийлар һәзрити Әйсаниң җававини чүшәнмәй : — Бу ибадәтханиниң ясилиши үчүн һазирғичә қириқ алтә жил кәткән турса , Сән уни қандақсигә үч күндила ясап чиқалайсән ? — дәп Уни мәсқирә қилишти .
43002021	Һалбуки , һәзрити Әйса ейтқан « Ибадәтхана » Униң Өз тени еди .
43002022	Шуңа һәзрити Әйса өлүп , үчинчи күни тирилгәндин кейин , шагиртлири Униң бу сөзини есигә алди вә Муқәддәс Язмиларда Қутқазғучиниң тирилиши һәққидә йезилған сөзләр һәм һәзрити Әйса ейтқан сөзләрниң тегигә йетип , ишәнчи техиму күчәйди .
43002023	« Өтүп кетиш » һейти җәриянида һәзрити Әйсаниң Йерусалимда көрсәткән карамәт вә мөҗүзилирини көргән нурғун кишиләр Униңға ишиништи .
43002024	Лекин һәзрити Әйса пүткүл инсанларниң қәлбини билгәчкә , уларға ишәнмәтти .
43002025	Инсан тәбиити һәққидә һеч кимниң Униңға бир нәрсә дәп беришиниңму һаҗити йоқ еди , чүнки У Өзи кишиләрниң көңлидә немә бар екәнлигини биләтти .
43003001	Йәһудийларниң Никодим исимлиқ бир кеңәшмә башлиғи бар еди . Пәрисийләрдин болған бу адәм бир кечиси һәзрити Әйсаниң алдиға келип : — Тәхсир , Сизниң Худа әвәткән бир Устаз екәнлигиңизни билимиз . Чүнки Худа билән биллә болмиған адәм Сиз көрсәткән бу карамәт вә мөҗүзиләрни қәтъий көрситәлмәйду , — деди .
43003002	
43003003	Һәзрити Әйса : — Билип қоюңки , һеч ким қайтидин туғулмиғичә , Худаниң Падишалиғини көрәлмәйду , — деди .
43003004	Никодим : — Қерип қалған адәм қандақму қайтидин туғулсун ? Анисиниң қосиғиға кирип , қайтидин туғулуши мүмкинму ? — дәп сориди .
43003005	Һәзрити Әйса мундақ җавап бәрди : — Билип қоюңки , һәм судин , һәм Худаниң Роһидин туғулмиғичә , һеч ким Худаниң Падишалиғиға кирәлмәйду .
43003006	Ата-анисидин туғулғанлар җисманий һаятлиққила егә болиду , бирақ Худаниң Роһидин туғулғанлар роһий һаятлиққиму егә болиду .
43003007	Сизгә : « Қайтидин туғулушуңлар керәк » десәм , һәйран болмаң .
43003008	Шамал халиған йеридә чиқиду , сиз униң авазини аңлайсиз , лекин қәйәрдин келип , қәйәргә кетидиғанлиғини биләлмәйсиз . Шуниңға охшаш , Худаниң Роһиниң кишиләргә қандақ қилип һаятлиқ ата қилидиғанлиғиниму биләлмәйсиз .
43003009	Никодим һәзрити Әйсадин : — Бу иш қандақму мүмкин болар ? — дәп сориди .
43003010	Һәзрити Әйса униңға мундақ деди : — Сиз исраилларниң муһим устази туруп , буниму чүшәнмәмсиз ?
43003011	Билип қоюңки , биз билидиғинимизни вә көргинимизни ейтсақму , силәр йәнила бизниң гувалиғимизни қобул қилмайватисиләр .
43003012	Силәргә бу дуния тоғрисидики ишларни ейтсам ишәнмигән йәрдә , асман тоғрисидики ишларни ейтсам қандақму ишинисиләр ?
43003013	Һеч ким асмандики ишларниң қандақ екәнлигини билмәйду , чүнки һеч ким асмандин чүшкән әмәс . Лекин Инсан Оғли буларни билиду , чүнки У асмандин чүшкән .
43003014	Мистин ясалған илан Муса пәйғәмбәр тәрипидин чөлдә өлүватқанларниң қутулдурулуши үчүн түврүктә егиз көтирилгинидәк , Инсан Оғли болған Мәнму шундақ егиз көтирилишим керәк .
43003015	Шундақ болғанда , Маңа ишәнгәнләрниң һәммиси мәңгүлүк һаятқа еришәләйду .
43003016	Чүнки Худа дуниядики инсанларни шу қәдәр сөйдики , Өзиниң бирдин-бир ялғуз Оғлиға ишәнгән һәр бир киши һалак болмай , мәңгүлүк һаятқа еришиши үчүн , Уни қурван болушқа әвәтип бәрди .
43003017	Худа Оғлини дуниядики инсанларни сораққа тартишқа әмәс , бәлки уларни қутулдурушқа әвәтти .
43003018	Униңға ишәнгәнләр сораққа тартилмайду . Ишәнмигәнләр болса , аллибурун сораққа тартилған болиду , чүнки улар Худаниң бирдин-бир ялғуз Оғлиға ишәнмигән еди .
43003019	Улар дайим яманлиқ қилғачқа , « Һәқиқий Нур » дунияға кәлгән болсиму , улар бу Нурни әмәс , қараңғулуқни яхши көрди . Шуңа улар җазаға тартилиду .
43003020	Кимду-ким яманлиқ қилса , нурға өч болиду вә қилған-әткәнлирим ашкарә болуп қалмисун , дәп нурдин қачиду .
43003021	Лекин кимду-ким һәқиқәт бойичә иш қилса , ишлиримни Худаға тайинип қилғанлиғим мәлум болсун , дәп нурға йеқин келиду .
43003022	Бу иштин кейин һәзрити Әйса шагиртлири билән Йәһудийә өлкисигә барди . Һәзрити Әйса улар билән биллә у йәрдә бир мәзгил туруп , кишиләрни чөмүлдүрди .
43003023	Шу чағда Салим йезисиниң йенидики Айнон дегән йәрдә Йәһия пәйғәмбәрму кишиләрни чөмүлдүрүвататти , чүнки у йәрниң сүйи мол еди . Кишиләр униң алдиға келишип чөмүлдүрүшни қобул қилишатти .
43003024	Бу Йәһия пәйғәмбәр техи зинданға чүшмигән вақит еди .
43003025	Йәһия пәйғәмбәрниң шагиртлири бир йәһудий билән тазилиниш диний қаидиси тоғрисида талишип қалди .
43003026	Шагиртлар Йәһия пәйғәмбәрниң йениға келип : — Устаз , өткәндә Иордан дәриясиниң у қетида сиз билән биргә болған , өзиңиз « Бу Адәм мәндин улуқ » , дәп гувалиқ бәргән Киши һазир башқиларни чөмүлдүрүватиду . Әнди һәммиси биздин қечип , Униң йениға кетиватиду , — деди .
43003027	Йәһия пәйғәмбәр мундақ җавап бәрди : — Худа бәрмисә , инсан һеч немигә еришәлмәйду .
43003028	Мән силәргә : « Мән Қутқазғучи-Мәсиһ әмәс , пәқәт Униң алдида кәлгән йол һазирлиғучи » , дегән . Буниңға силәр өзәңларму гувалиқ берәләйсиләр .
43003029	Қиз чоқум өзи билән той қилидиған жигиткә мәнсүп болиду . Қолдаш болса , жигитниң тәйярлиғини қилип , униң келишини күтиду һәм униң авазини аңлап хурсән болиду . Шуниңға охшаш , мәнму һәзрити Әйсаниң келишидин хошаллинип , қин-қинимға патмай қалдим .
43003030	Әнди Униң шөһрити өсүши , мениң болса төвәнлиши керәк .
43003031	У асмандин Кәлгүчи болуп , һәммидин үстүндур . Мән болсам , бу дуниядин кәлгүчи , шуңа қилидиған сөзлиримму бу дуниядики ишлар биләнла чәклиниду . Асмандин Кәлгүчи һәммидин үстүн болуп ,
43003032	У Өзиниң асманда көргән вә аңлиғанлириға гувалиқ бериду . Бирақ Униң гувалиғиға ишинидиғанлар наһайити аз болиду .
43003033	Һалбуки , уларниң гувалиғиға ишинидиғанлар Худаниң һәқ екәнлигигиму гувалиқ бериду .
43003034	Худа әвәткән Қутқазғучи Худаниң сөзини сөзләйду , чүнки Худа Өз Роһини Униңға айимастин берип кәлмәктә .
43003035	Асмандики Атимиз Оғлини сөйиду вә һәммә ишларни Униң қолиға тапшурған .
43003036	Худа Оғлиға ишәнгән киши мәңгүлүк һаятқа еришкән болиду , лекин Уни рәт қилған киши мәңгүлүк һаяттин мәһрум қалидудә , Худаниң ғәзиви мана шундақлардин мәңгү нери болмайду .
43004001	Һәзрити Әйса Йәһия пәйғәмбәрдинму көп шагирт қобул қилип , уларни чөмүлдүрүветипту , дегән хәвәр пәрисийләргә йәтти .
43004002	( Әмәлиятта һәзрити Әйса Өзи әмәс , шагиртлири чөмүлдүрәтти ) .
43004003	Уларниң хәвәр тапқинини уққан һәзрити Әйса Йәһудийә өлкисидин чиқип , йәнә Җәлилийәгә кәтти .
43004004	Йол үстидә Самарийә өлкисидин өтүшкә тоғра кәлди .
43004005	Буниң билән һәзрити Әйса Самарийәниң Сиһар дегән йезисиға кәлди . Сиһар бурунқи заманда Яқуп өз оғли Йүсүпкә мирас қилған йәргә йеқин болуп ,
43004006	« Яқуп қудуғи » дегән қудуқму шу йәрдә еди . Һәзрити Әйса сәпәрдә чарчиғанлиғи үчүн қудуқниң йениға келип олтарди . Бу чүш вақти болуп ,
43004007	һәзрити Әйсаниң шагиртлири йемәклик сетивелиш үчүн шәһәргә кирип кәткән еди . Шу чағда самарийәлик бир аял суға кәлди . Һәзрити Әйса униңға : — Маңа бир аз уссилиқ бәргәйсиз , — деди .
43004008	
43004009	Йәһудийларниң самарийәликләрни капир дәп , һәтта уларниң чинә-қачилириниму ишләтмәйдиғанлиғини билидиған аял : — Өзиңиз йәһудий туруп , мәндәк самарийәлик аялдин қандақларчә су сорап қалдиңиз ? — дәп сориди .
43004010	Һәзрити Әйса мундақ җавап бәрди : — Әгәр сиз Худаниң соғисиниң немилиги вә сиздин уссилиқ сориған Кишиниң Ким екәнлигини билсиңизди , ундақта сиз Униңдин шуни тиләттиңиздә , Уму сизгә һаятлиқ сүйини берәтти .
43004011	Аял : — Тәхсир , қудуқ чоңқур , униң үстигә су тартидиған әсваплар йоқ турса , һаятлиқ сүйини нәдин тапалайсиз ?
43004012	Бу қудуқни әҗдадимиз Яқуп колиған . Униңдин өзи , оғуллири вә мал-варанлириму су ичкән . Һәҗәва , Сиз бу судинму яхши су беримән дәп , Өзиңизни әҗдадимиз Яқуптин улуқ демәкчиму ? — дәп сориди .
43004013	Һәзрити Әйса мундақ дәп җавап бәрди : — Бу суни ичкәнләр йәнә уссайду .
43004014	Амма Мән беридиған суни ичкәнләр мәңгү уссимайдиған болиду . Мән беридиған су ичкән кишиләрниң қәлбидә етилип чиқидиған бир булаққа айлинип , уларға мәңгүлүк һаятлиқ бериду .
43004015	— Тәхсир , маңа бу судин бәргәйсиз . Шу су билән тәшналиғимни қандуруп , қудуққа иккинчи кәлмәйдиған болай , — деди аял .
43004016	Һәзрити Әйса : — Берип ериңизни башлап келиң , — деди .
43004017	— Ерим йоқ , — дәп җавап бәрди аял . — Ерим йоқ дәп растни ейттиңиз .
43004018	Бәш әргә тәккән едиңиз , һазир сиз билән биллә яшаватқан адәм ериңиз әмәс , буни тоғра ейттиңиз , — деди һәзрити Әйса .
43004019	— Тәхсир , әнди чүшәндим , Сиз әслидә пәйғәмбәр екәнсиз !
43004020	Шуңа ейтип бәрсиңиз , әҗдатлиримиз бу тағда ибадәт қилип кәлгән , лекин силәр йәһудийлар немә үчүн « Ибадәтни Йерусалимда қилиш керәк » , дәп чиң турисиләр , — деди аял .
43004021	Һәзрити Әйса униңға мундақ деди : — Ханим , сөзлиримгә ишиниң , шундақ бир вақит келидуки , Худаға ибадәт қилиш үчүн , кишиләрниң бу таққа яки Йерусалимға беришиниң һаҗити қалмайду .
43004022	Силәр самарийәликләр Худаға ибадәт қилған билән Уни билмәйсиләр . Бирақ биз йәһудийлар Кимгә ибадәт қилғинимизни билимиз , чүнки қутқузулуш йәһудийлар арқилиқ дунияға келиду .
43004023	Лекин шундақ бир вақит келиду , шундақла келип қалдики , кишиләр роһи билән вә Худа ашкарилиған һәқиқәт бойичә Униңға ибадәт қилиду . Асмандики Атимиз Өзигә әйнә шундақ һәқиқий ибадәт қилғучиларни издимәктә .
43004024	Худа — Роһтур , Униңға ибадәт қилғучилар роһи билән вә Худа ашкарилиған һәқиқәт бойичә Униңға ибадәт қилиши керәк .
43004025	Аял һәзрити Әйсаға : — Мәсиһниң , йәни Қутқазғучиниң келидиғанлиғини билимән . У кәлгәндә бизгә һәқиқәтни толуқ чүшәндүрүп бериду , — деди .
43004026	— Сиз билән сөзлишиватқан Мән , У болимән ! — деди һәзрити Әйса .
43004027	Дәл шу чағда һәзрити Әйсаниң шагиртлири қайтип кәлди . Улар Униң бир самарийәлик аял билән сөзлишиватқанлиғиға аң-таң қелишти , лекин һеч қайсиси һәзрити Әйсадин : « Сиз униңдин немә соримақчисиз ? » яки « Сиз немишкә униң билән сөзлишисиз ? » дәпму соримиди .
43004028	Шуниң билән аял козисини ташлап , шәһәргә қайтип берип кишиләргә :
43004029	— Җүрүңлар , һаятимда қилған ишлиримниң һәммисини маңа ейтип бәргән Адәмни көрүп келиңлар . Қутқазғучи-Мәсиһ шумиду ? — деди .
43004030	Буниң билән кишиләр шәһәрдин чиқип , һәзрити Әйсаниң алдиға келишкә башлиди .
43004031	Шу вақитниң өзидә шагиртлири һәзрити Әйсаға : — Устаз , азирақ бир нәрсә йәвалсиңизчу , — дәп өтүнүшти .
43004032	Лекин һәзрити Әйса : — Мениң силәр билмәйдиған бир йемәклигим бар , — деди .
43004033	Шагиртлар бир-биригә : — Һәҗәва , бири Устазға йемәклик әкелип бәргәнмиду ? — дейишти .
43004034	— Мениң йемәклигим — Мени әвәткән Худаниң ирадисини әмәлгә ашуруш вә Униң Маңа тапшурған ишини тамамлаштур , — деди һәзрити Әйса .
43004035	Һәзрити Әйса шәһәрдин келиватқанларни көздә тутуп сөзини давамлаштуруп , шагиртлириға мундақ деди : — Силәр : « Һосул жиғишқа йәнә төрт ай бар » , дәйсиләр . Амма силәргә ейтимәнки , бешиңларни көтирип етизларға қараңлар , зираәтләр сарғийип орушқа тәйяр болғандәк , бу кишиләрму ишинишкә тәйяр болди !
43004036	Худди һосул жиққучи һәққини еливатқандәк , бу кишиләрни Маңа ишинишкә йетәкләватқанларму Худадин тегишлик һәққини еливатиду . Уларниң жиққан һосули болса , мәңгүлүк һаятқа еришкән кишиләрдур . Шундақ қилип , « териқчи » вә « омичи » тәң хошаллиниду .
43004037	« Бири терийду , йәнә бири жиғиду » дегән тәмсил тоғридур .
43004038	Мән силәрни өзәңлар әмәс , башқилар әмгәк сиңдүргән бир « һосулни » жиғишқа әвәттим . Шуниң үчүн силәр тәйяр болған бу « һосулни » жиққучисиләр .
43004039	Сиһар йезисидики нурғун самарийәликләр һелиқи аялниң : « Һаятимда қилған ишлиримниң һәммисини маңа ейтип бәрди ! » дегән сөзини аңлап , һәзрити Әйсаға ишәнди .
43004040	Шуңа улар һәзрити Әйсаниң алдиға келип , Униң өзлири билән биллә турушини илтимас қилишти . Шуниң билән һәзрити Әйса у йәрдә икки күн турди .
43004041	Униң тәлими арқилиқ техиму көп адәм Униңға ишәнди .
43004042	Улар аялға : — Бизниң ишинишимиз әнди пәқәт сизниң сөзлириңиз сәвәвидинла әмәс , бәлки өзимизниң аңлиғанлиғидинму болди . Униң һәқиқәтән дунияниң Қутқазғучиси екәнлигини билдуқ ! — дейишти .
43004043	Икки күндин кейин һәзрити Әйса Җәлилийә өлкисигә қарап йол алди .
43004044	У Өзи бурун : « Һеч қандақ пәйғәмбәр өз жутида һөрмәткә сазавәр болмайду » , дегән .
43004045	Җәлилийәгә кәлгинидә , җәлилийәликләр Уни қарши елишти , чүнки уларму « Өтүп кетиш » һейтини Йерусалимда өткүзгән вә һәзрити Әйсаниң у йәрдә яратқан мөҗүзә һәм карамәтлирини көргән еди .
43004046	Һәзрити Әйса Җәлилийә өлкисидә турған вақтида , Кана йезисиға йәнә барди . ( У дәл шу йезидики бир тойда суни шарапқа айландурған еди . ) Шу күнләрдә Кәпәрнаһум шәһиридә оғли кесәл болуп ятқан бир орда әмәлдари бар еди .
43004047	У һәзрити Әйсаниң Йәһудийәдин Җәлилийәгә кәлгәнлигини аңлап , Униң алдиға барди вә : — Өйүмгә берип , сәкратта ятқан оғлумни сақайтип бәрсиңиз ! — дәп өтүнди .
43004048	Шуниң билән һәзрити Әйса униңға : — Силәр җәлилийәликләр мөҗүзә вә карамәтләрни көрмигичә , Маңа ишәнмәйдиған охшайсиләр , — деди .
43004049	Орда әмәлдари һәзрити Әйсаға : — Һәзрәтлири , балам өлмәй турғанда барғайсиз ! — деди .
43004050	— Өйүңизгә қайтиң , оғлуңиз һаят қалиду , — деди һәзрити Әйса . Һелиқи адәм һәзрити Әйсаниң ейтқан сөзигә ишинип , өйигә қарап маңди .
43004051	Йолда хизмәткарлири униң алдиға чиқип , оғлиниң һаят һәм саламәт екәнлигини уқтурди .
43004052	Әмәлдар улардин оғлиниң қачандин башлап яхшилинишқа йүзләнгәнлигини сориғинида , улар : — Түнүгүн чүштин кейин саат бирдә қизитмиси янди , — дейишти .
43004053	Балиниң атиси буниң дәл һәзрити Әйсаниң өзигә : « Оғлуңиз һаят қалиду ! » дегән вақит екәнлигини есигә алди . Шуниң билән у вә пүтүн аилисидикиләр һәзрити Әйсаға ишәнди .
43004054	Бу һәзрити Әйсаниң Йәһудийәдин Җәлилийәгә келип көрсәткән иккинчи мөҗүзиси еди .
43005001	Буниңдин узун өтмәй йәһудийларниң бир һейти йетип кәлди . Шуңа һәзрити Әйса Йерусалимға барди .
43005002	Йерусалимдики « Қой дәрвазисиниң » йенида ибраний тилида « Бәйтәста » дәп атилидиған бир көлчәк болуп , униң әтрапида бәш пешайван бар еди .
43005003	Бу пешайванлар астида бир топ қарғу , току вә паләчләр йетишатти . { Улар йетип көлчәкниң сүйиниң чайқилишини күтәтти .
43005004	Чүнки Худаниң бир периштәси туруп-туруп көлчәккә чүшүп , суни чайқайдикән . Суниң чайқилишидин кейин көлчәккә биринчи болуп киргән киши һәр қандақ кесәлдин халас болидикән . }
43005005	У йәрдә оттуз сәккиз жил кесәлниң дәрдини тартқан бир бемар бар еди .
43005006	Һәзрити Әйса бу току адәмни көрди вә униң узундин бери шу әһвалда екәнлигини билип , униңдин : — Сақийип кетишни халамсән ? — дәп сориди .
43005007	Бемар мундақ җавап бәрди : — Һәзрәтлири , су чайқалғанда мени суға чүширидиған адимим йоқ . Мән чүшәй дегичә , башқилар мениң алдимда чүшүвалиду .
43005008	Һәзрити Әйса униңға : — Орнуңдин тур , орун-көрпәңни жиғиштуруп маң , — деди .
43005009	Һелиқи адәм шу ан сақийип , орун-көрписини жиғиштуруп меңишқа башлиди . Бу йәһудийларниң дәм елиш күни еди .
43005010	Шуңа бәзи йәһудий ақсақаллири сақайған адәмгә : — Бүгүн дәм елиш күни турса , Тәврат қанунимизда дәм елиш күни иш қилиш мәнъий қилинғанлиғини билип туруп , йәнә орун-көрпәңни көтирип жүрисәнғу ! — деди .
43005011	Лекин бемар уларға мундақ җавап бәрди : — Мени сақайтқан Киши маңа : « Орун-көрпәңни жиғиштуруп маң » , дегән турса !
43005012	— Саңа : « Орун-көрпәңни жиғиштуруп маң » , дегән зади ким екән у ? — дәп сорашти улар .
43005013	Бирақ сақайған адәм һәзрити Әйсаниң Ким екәнлигини билмәтти . У йәрдә адәм көп болғанлиқтин , һәзрити Әйса Өзини далдиға елип , астағина кетип қалди .
43005014	Бу иштин кейин һәзрити Әйса һелиқи адәмни мәркизий ибадәтханида көрүп : — Кесилиңдин сақайдиң . Әнди гуна қилма , бешиңға техиму чоң бала-қаза келип қалмисун , — деди .
43005015	Һелиқи адәм йәһудий ақсақаллириниң қешиға берип , өзини сақайтқан һәзрити Әйса екәнлигини уқтурди .
43005016	Һәзрити Әйса бу ишларни дәм елиш күни қилғанлиғи үчүн , йәһудий ақсақаллири Униңға зиянкәшлик қилишқа башлиди .
43005017	Лекин һәзрити Әйса уларға : — Худа Атам та һазирғичә тохтимастин иш қилип кәлмәктә , Мәнму шундақ қилишим керәк , — деди .
43005018	Шундақ қилип , йәһудий ақсақаллириниң Уни өлтүрүш нийити техиму күчәйди . Чүнки У дәм елиш күниниң қаидисини бузупла қалмастин , Худаниң Өз Атиси екәнлигини ейтиши билән , Өзини Худаға тәң қилған еди .
43005019	Һәзрити Әйса бу шикайәтләргә җававән йәһудий ақсақаллириға мундақ деди : — Билип қоюңларки , Оғли Өзлүгидин һеч немә қилалмайду . Пәқәт асмандики Атисиниң немә қиливатқанлиғини көрүп , андин шу ишни қилалайду . Атиси немә қилса , Уму шуни қилиду .
43005020	Чүнки Атиси Уни сөйиду вә Өзиниң қилидиған барлиқ ишлирини Униңға көрситиду һәм Оғли арқилиқ силәрни һәйран қалдурғидәк техиму зор вә улуқ ишларни аян қилиду .
43005021	Өлгәнләрни Атиси қандақ тирилдүрүп , уларға һаятлиқ ата қилған болса , Оғлиму шуниңға охшаш Өзи халиған кишиләргә мәңгүлүк һаят ата қилиду .
43005022	Шундақла Атиси һеч кимни сораққа тартмайду , бәлки Оғли тартиду . Чүнки сораққа тартишниң пүтүн һоқуқини Оғлиға бәргәндур .
43005023	Буниңдики мәхсәт , инсанларниң Өзини һөрмәтлигинидәк , Оғлиниму һөрмәтлиши үчүндур . Оғлини һөрмәтлимигәнләр Уни Әвәткүчи Атисиниму һөрмәтлимигәнләрдин болиду .
43005024	Билип қоюңларки , сөзүмни аңлап , Мени Әвәткүчигә ишәнгәнләр мәңгүлүк һаятқа еришкән болиду . Бундақ адәм сораққа тартилмайду , шундақла өлүмдин һаятлиққа өткән болиду .
43005025	Билип қоюңларки , роһи өлүкләрниң Худа Оғлиниң авазини аңлайдиған вақит-саати йетип кәлмәктә , шундақла келип қалдики , аңлап ишәнгәнләр һаятлиққа егә болиду .
43005026	Чүнки Атиси Өзи қандақ һаятлиқ мәнбәси болса , Оғлиниму шундақла һаятлиқ мәнбәси қилди .
43005027	Йәнә Униңға сорақ қилиш һоқуқиниму бәрди , чүнки У Инсан Оғлидур .
43005028	Буниңға һәйран болмаңлар , өлгәнләрниң һәммиси Мениң авазимни аңлайдиған вақит келиду
43005029	вә улар йәрликлиридин чиқишиду . Яхшилиқ қилғанлар тирилип , мәңгүлүк һаятқа еришиду , яманлиқ қилғанлар тирилип сораққа тартилиду .
43005030	Мән Өзлүгүмдин һеч немә қилалмаймән , пәқәт Атамниң ейтқини бойичә сорақ қилимән . Мениң һөкүмүм адилдур , чүнки Мениң нийитим Мениң ирадәмни әмәс , бәлки Мени Әвәткүчиниң ирадисини әмәлгә ашуруштур .
43005031	— Әгәр Өзәм үчүн Өзәм гувалиқ бәрсәм , гувалиғим бекар болиду .
43005032	Лекин Мән үчүн гувалиқ беридиған башқа Бири бар . Униң Маңа беридиған гувалиғиниң растлиғини билимән .
43005033	Йәһия пәйғәмбәргә адәм әвәткән әмәсмидиңлар ? У һәқиқәткә гувалиқ бәргән .
43005034	Әмәлиятта Маңа бир инсанниң гувалиғи керәк әмәс . Силәрни Йәһия пәйғәмбәрниң гувалиғиға ишинип қутқузулсун дәп , буларни ейтиватимән .
43005035	Йәһия пәйғәмбәр нур чечип турған бир чираққа охшайду . Силәр униң йоруқлуғидин вақитлиқ болсиму һөзүрлинишни халидиңлар .
43005036	Лекин Йәһия пәйғәмбәрниң Мән үчүн бәргән гувалиғидинму чоң бир гувалиқ бар . У болсиму , Мениң яратқан мөҗүзилирим , йәни Атам Мениң орунлишим үчүн Маңа тапшурған ишлардур . Булар Атамниң Мени әвәткәнлигигә гувалиқ бериду .
43005037	Мени әвәткән Атам Өзиму Мән үчүн гувачидур . Силәр һеч қачан Униң авазини аңлимидиңлар , қияпитини көрмидиңлар .
43005038	Униң сөзлири силәрниң қәлбиңлардин орун алмиди , чүнки Мени Униң әвәткинигә ишәнмидиңлар .
43005039	Муқәддәс Язмиларни тәтқиқ қилисиләр , чүнки униңдин мәңгүлүк һаятқа егә болушниң йолини тапалаймиз , дәп қарайсиләр . Һәҗәва , бу Язмилар Мени Худа әвәтидиған Қутқазғучи дәп тонуштурған әмәсму ?
43005040	Шундақ туруп , силәр йәнә Мениң йенимға келип , һаятлиққа еришишни халимайсиләр .
43005041	Мән инсанларниң махтишини издимәймән ,
43005042	лекин Мән силәрни билимән , қәлбиңларда Худаға болған муһәббитиңлар йоқ .
43005043	Мән Атамниң нами билән кәлсәм , силәр Мени қобул қилмайсиләр . Һалбуки , башқилар өз нами билән кәлсә , уни қобул қилисиләр .
43005044	Силәр бир-бириңларниң махтишини қобул қилисиләрю , ялғуз Худаниң махтишиға егә болушқа тиришмайсиләр . Бу һалда Маңа қандақму ишинәләйсиләр ?
43005045	Бирақ Мени үстимиздин Атамға шикайәт қилиду , дәп ойлимаңлар . Үстүңлардин шикайәт қилидиған Мән әмәс , бәлки силәр үмүт бағлиған Муса пәйғәмбәрдур .
43005046	Әгәр силәр расттин Муса пәйғәмбәргә ишәнгән болсаңлар , Маңиму ишәнгән болаттиңлар , чүнки Муқәддәс Язмиларда Муса пәйғәмбәр Мән тоғрилиқ язған .
43005047	Лекин униң Муқәддәс Язмиларда язған сөзлиригә ишәнмисәңлар , Мениң сөзлиримгә қандақму ишинисиләр ?
43006001	Бир мәзгилдин кейин һәзрити Әйса Җәлилийә көлиниң ( Тиберийә көли дәпму атилидиған көл ) у қетиға өтти .
43006002	Зор бир топ халайиқ Униң кәйнидин әгишип маңди , чүнки улар Униң кесәлләрни сақайтқан мөҗүзилирини көргән еди .
43006003	Һәзрити Әйса таққа чиқип , у йәрдә шагиртлири билән биллә олтарди .
43006004	Бу йәһудийларниң « Өтүп кетиш » һейтиға аз қалған вақит еди .
43006005	Һәзрити Әйса бешини көтирип , зор бир топ халайиқниң Өзиниң алдиға келиватқанлиғини көрүп , Филиптин : — Шунчә көп адәмни тойдурғидәк нанни нәдин тапимиз ? — дәп сориди .
43006006	Һәзрити Әйса бу сөзни уни синаш үчүн ейтқан еди , әмәлиятта қандақ қилишни Өзи биләтти .
43006007	Филип җававән : — Һәммисиниң бир бурдидин нан йейиши үчүн йерим жиллиқ киримму йәтмәйду ! — деди .
43006008	Шагиртлардин йәнә бири , Симун Петрусниң иниси Әндәр һәзрити Әйсаға :
43006009	— Бу йәрдә бир кичик бала болуп , униңда бәш арпа нан билән икки белиқ бар , лекин бунчивала адәм үчүн бу немигә йәтсун ? — деди .
43006010	— Көпчиликни олтарғузуңлар , — деди һәзрити Әйса . У йәр кәң кәткән чимәнзарлиқ еди . Халайиқниң һәммиси олтарди . У йәрдики әрләрниң санила бәш миңчә бар еди .
43006011	Һәзрити Әйса нанларни қолиға елип , Худаға шүкүр ейтқандин кейин , олтарғанларға бөлүп бәрди . Белиқларниму шундақ қилди . Көпчилик халиғанчә йеди .
43006012	Һәммиси йәп тойғанда , һәзрити Әйса шагиртлириға : — Ешип қалғинини жиғиңлар , һеч нәрсә зайә болмисун , — деди .
43006013	Шуниң билән улар көпчиликниң бәш арпа нандин йәп ешип қалғинини он икки севәткә толтуруп жиғивалди .
43006014	Халайиқ һәзрити Әйсаниң көрсәткән бу мөҗүзисини көрүп : « Дунияға келишини Муса пәйғәмбәр алдин-ала ейтқан Пәйғәмбәр һәқиқәтән мошу екән ! » дейишти .
43006015	Һәзрити Әйса уларниң Өзини исраилларниң падишаси болушқа мәҗбурлайдиғанлиғини билип , улардин айрилип , қайтидин таққа тәнһа чиқип кәтти .
43006016	Кәчқурун һәзрити Әйсаниң шагиртлири көл бойиға келишти .
43006017	Гәрчә қараңғу чүшүп кәткән болсиму , һәзрити Әйса техичә уларниң йениға кәлмигән еди . Шуниң билән улар бир кемигә олтирип , көлниң у қетидики Кәпәрнаһум шәһиригә қарап йол елишти .
43006018	Қаттиқ боран чиқип , көлдә долқун көтириливататти .
43006019	Шагиртлар палақ уруп төрт-бәш чақирим йәргичә барғандин кейин , һәзрити Әйсаниң көл үстидә меңип кемигә йеқинлишиватқанлиғини көрүп қорқушуп кәтти .
43006020	Лекин һәзрити Әйса уларға : — Қорқмаңлар , бу Мән ! — деди .
43006021	Буниң билән улар һәзрити Әйсани кемигә чиқишқа чақирди . У кемигә чиққандин кейинла , улар бармақчи болған йеригә берип қалди .
43006022	Иккинчи күни көлниң у қетида қалған халайиқ түнүгүнки күндә у йәрдә пәқәт бирла кеминиң барлиғини , һәзрити Әйсаниң Өз шагиртлири билән биллә у кемигә олтармиғанлиғини , шагиртлириниң ялғуз кәткәнлигини есигә алди .
43006023	Бир нәччә кемә Тиберийә шәһиридин һәзрити Әйса дуа қилип , халайиққа нан тарқитип бәргән йәргә йеқин келип тохтиди .
43006024	Һәзрити Әйсаниң вә шагиртлириниң у йәрдә әмәслигини билгән халайиқ у кемиләргә олтирип , Кәпәрнаһум шәһиригә һәзрити Әйсани издигили маңди .
43006025	Халайиқ Уни көлниң у қетида тапқандин кейин : — Устаз , бу йәргә қачан кәлдиңиз ? — дәп сорашти .
43006026	Һәзрити Әйса мундақ җавап бәрди : — Билип қоюңларки , силәр Мени мөҗүзилиримни көрүп чүшәнгәнлигиңлар үчүн әмәс , бәлки нанлардин халиғанчә йәп тойғанлиғиңлар үчүн издидиңлар .
43006027	Бирақ силәр бузулидиған озуқлуқ үчүн әмәс , бузулмайдиған , мәңгүлүк һаят беридиған озуқлуқ үчүн җан етип ишләңлар ! Буни силәргә Инсан Оғли — Өзәм беримән , чүнки Мениң бундақ қилишимни Худа Атам тәстиқлигән .
43006028	Улар : — Қандақ қилғанда , Худаниң хизмитидә болалаймиз ? — дәп сорашти .
43006029	— Худаниң хизмити — Худаниң Әвәткинигә ишиништур , — дәп җавап бәрди һәзрити Әйса .
43006030	Улар йәнә : — Сиз қандақ мөҗүзә яритиш билән бизни Өзиңизгә ишәндүрисиз ? Бизгә немә қилип бәрмәкчисиз ?
43006031	Әҗдатлиримиз чөлдә жүргәндә , « манна » дәп аталған нан йегән . Бу һәқтә Зәбурда : « У уларға асмандин чүширилгән нан тәғдим қилди » , дейилгән . Сиз бизгә немә тәғдим қилмақчисиз ? — дейишти .
43006032	Бирақ һәзрити Әйса уларға мундақ деди : — Билип қоюңларки , әҗдатлириңларға асмандин чүшкән нанни Муса пәйғәмбәр әмәс , бәлки Худа Атам бәргән . Мана һазирму силәргә асмандин чүшкән һәқиқий нанни Худа Атам бериватиду .
43006033	Бу нан асмандин чүшкәндур вә пүтүн дунияға һаятлиқ бәргүчидур .
43006034	— Тәхсир , һемишәм бизгә бундақ нан берип турғайсиз ! — дейишти улар .
43006035	Һәзрити Әйса мундақ деди : — Һаятлиқ беридиған нан Өзәмдурмән ! Мениң йенимға кәлгәнләр һәргиз ач қалмайду . Маңа ишәнгәнләр һеч қачан уссимайду .
43006036	Лекин силәргә ейтқинимдәк , силәр Мени көргән болсаңларму , Маңа ишәнмәйватисиләр .
43006037	Худа Атам Маңа тапшурғанларниң һәммиси Мениң йенимға келиду . Мениң йенимға кәлгәнләрни һәргиз ташлавәтмәймән .
43006038	Чүнки Мән Өз ирадәмни әмәс , Мени Әвәткүчиниң ирадисини әмәлгә ашуруш үчүн асмандин чүштүм .
43006039	Мени Әвәткүчиниң ирадиси болса , Униң Маңа тапшурғанлиридин бириниму йоқатмаслиғим , шундақла қиямәт күни уларниң һәммисини тирилдүрүп , мәңгүлүк һаятқа ериштүрүшүмдин ибарәт .
43006040	Чүнки Мениң Атамниң ирадиси Оғлини , йәни Мени тонуған вә Маңа ишәнгәнләрниң һәммисини мәңгүлүк һаятқа ериштүрүштур . Мән уларни қиямәт күни тирилдүрүп , мәңгүлүк һаятқа ериштүримән .
43006041	Һәзрити Әйса : « Асмандин чүшкән нан Өзәмдурмән ! » дегәнлиги үчүн , йәһудийлар Униңға нарази болуп , ғудуңшишқа башлиди .
43006042	« Бу Йүсүпниң оғли Әйса әмәсму ? Атисиниму , анисиниму тонуйдиған турсақ , йәнә қандақларчә : Асмандин чүштүм , дәләлисун ? » дейишәтти улар .
43006043	— Маңа ғудуңшимаңлар , — деди һәзрити Әйса , —
43006044	Мени әвәткән Худа Атам Өзи кишиләрниң қәлбигә салмиса , улар Мениң йенимға келәлмәйду . Мениң йенимға кәлгән кишиләрни қиямәт күни тирилдүримән .
43006045	Пәйғәмбәрләрниң Язмилирида мундақ йезилған : « Уларниң һәммисигә Худа тәрипидин тәлим берилиду » . Шуңа Атамниң тәлимини аңлиған вә Униңдин үгәнгән кишиләр Мениң йенимға келиду .
43006046	Бу Атамни бир киши көргән дегәнлик әмәс . Атамни пәқәт Униң йенидин Кәлгүчи Мәнла көргән .
43006047	Билип қоюңларки , Маңа ишәнгәнләр мәңгүлүк һаятқа аллиқачан еришкән болиду .
43006048	Һаятлиқ беридиған « нан » Өзәмдурмән .
43006049	Гәрчә әҗдатлириңлар чөлләрдә манна йегән болсиму , йәнила өлди .
43006050	Лекин асмандин чүшкән шундақ бир « нан » барки , уни йегәнләр өлмәйду .
43006051	Асмандин чүшкән « һаятлиқ беридиған нан » Өзәмдурмән . Кимду-ким бу « нандин » йесә , мәңгү яшайду . Бу « нан » Мениң тенимдур . Мән дуниядики инсанлар һәқиқий һаятқа егә болсун , дәп уни атимақчи .
43006052	Бу сөз билән улар хапа болушуп : — Бу адәм бизниң йейишимизгә Өз тенини қандақ берәләйду ? — дейишип талаш-тартиш қилишқа башлиди .
43006053	Һәзрити Әйса уларға мундақ деди : — Билип қоюңларки , Инсан Оғлиниң тенини йемигичә вә қенини ичмигичә силәрдә мәңгүлүк һаят болмайду .
43006054	Тенимни йегән вә қенимни ичкән киши мәңгүлүк һаятқа еришкән болиду . Мән у кишини қиямәт күни тирилдүримән .
43006055	Чүнки теним һәқиқий йемәклик , қеним болса һәқиқий ичимликтур .
43006056	Тенимни йегән вә қенимни ичкән киши Мәндә яшайду , Мәнму униңда яшаймән .
43006057	Һаятлиқниң мәнбәси болған Атам Мени әвәтти . Мән Униң бар болғанлиғидин яшаймән . Шуниңға охшаш , Мениң тенимни йегән кишиму Мениң бар болғанлиғимдин яшайду .
43006058	Мана бу асмандин чүшкән « нандур » . Әҗдатлириңлар « манна » дәп аталған нанни йегән болсиму өлди , бирақ бу нанни йегәнләр болса , мәңгү яшайду !
43006059	Һәзрити Әйса бу сөзләрни Кәпәрнаһум шәһиридики ибадәтханида тәлим бәргинидә ейтқан еди .
43006060	Нурғун шагиртлар буни аңлиғанда : — Бу тәлимни һәзим қилиш бәк тәс екән , буни ким қобул қилалисун ? — дейишти .
43006061	Шагиртлириниң ғудуңшиғинини билгән һәзрити Әйса : — Сөзлирим чишиңларға тегиватамду ?
43006062	Мабада Инсан Оғлиниң әсли кәлгән җайи — асманға көтириливатқанлиғини көрсәңлар , немә дәйсиләр ?
43006063	Инсанға һаятлиқ Бәргүчи — Худаниң Роһидур . Бу иш инсанниң қолидин кәлмәйду . Силәргә ейтқан сөзлирим Худаниң Роһидин кәлгән болуп , у һаятлиқ тәғдим қилиду .
43006064	Лекин араңларда ишәнмигәнләрму бар , — деди . ( Чүнки һәзрити Әйса ишәнмигәнләрни вә Өзигә сатқунлуқ қилмақчи болған кишиниң ким екәнлигини бурундин биләтти . )
43006065	— Мән силәргә дедимғу , Атам Маңа йеқинлаштурғанлардин башқа һеч ким Мениң йенимға келәлмәйду ! — деди һәзрити Әйса йәнә қошумчә қилип .
43006066	Буниң билән әгәшкүчилиридин хелә көпи чекинип чиқип , Униңға әгәшмәйдиған болди .
43006067	Һәзрити Әйса он икки шагиртидин : — Силәрчу , силәрму Мәндин кәтмәкчиму ? — дәп сориди .
43006068	Симун Петрус мундақ җавап қайтурди : — Әй Рәббим , мәңгү һаятлиқ беридиған сөзләр пәқәт Сиздила турса ! Биз кимниң йениға кетәттуқ ?
43006069	Ишинимиз вә билимизки , Сиз Худа әвәткән Муқәддәссиз !
43006070	Һәзрити Әйса җававән : — Мән силәр он иккиңларни таллидим , бирақ араңларда бири шәйтанниң илкидидур , — деди .
43006071	Һәзрити Әйса Симунниң оғли Йәһуда Ишқарийотни демәкчи еди , чүнки Йәһуда он икки шагиртниң бири болуп турсиму , кейин һәзрити Әйсаға сатқунлуқ қилатти .
43007001	Шуниңдин кейин һәзрити Әйса Җәлилийә өлкисидә кезип жүрди . Йәһудий ақсақаллири Уни өлтүрүшни мәхсәт қилғанлиғи үчүн , У Йәһудийә өлкисидә турушни халиматти .
43007002	Бу чағда йәһудийларниң « Кәпә тикиш » һейтиға аз қалған еди ,
43007003	шуңа һәзрити Әйсаниң инилири Униңға : — Һейттин бурун Йәһудийәгә бериң , әгәшкүчилириңизму карамәтлириңизни көрсун !
43007004	Чүнки өзини тонутмақчи болған киши йошурун иш қилмайду . Бу ишларни қиливатқан екәнсиз , Өзиңизни инсанларға көрситиң , — дейишти .
43007005	( Сәвәви инилириму Униңға ишәнмигән еди . )
43007006	Һәзрити Әйса уларға : — Мениң вақит-саатим техи кәлмиди , лекин силәргә қачанла болса пурсәт бар .
43007007	Бу дуниядики кишиләр силәрни һәргиз өч көрмәйду , лекин Мени өч көриду . Чүнки Мән уларниң қилмишлири яман , дәп гувалиқ бериватимән .
43007008	Силәр һейтқа баривериңлар , Мән һазирчә бармаймән , чүнки Мениң вақит-саатим техи йетип кәлмиди , — деди .
43007009	Һәзрити Әйса бу сөзләрни қилип , Җәлилийәдә қалди .
43007010	Һәзрити Әйсаниң инилири Йерусалимға һейт үчүн кәткәндин кейин , һәзрити Әйса Өзиму у йәргә барди . Амма ашкарә әмәс , йошурун барди .
43007011	Һейт-айәм күнлиридә йәһудий ақсақаллири Уни издәп , халайиқтин : « Әйсани көрдүңларму ? » — дәп сорашти .
43007012	Кишиләр арисида Униңға мунасивәтлик көп гәп-сөзләр еқип жүрди . Бәзиләр Уни : « Яхши адәм ! » десә , йәнә бәзиләр : « Яқ , дәл әксичә хәлиқни аздуруватиду ! » дейишти .
43007013	Бирақ һеч ким Униң яхшилиғи тоғрилиқ ашкарә сөзлимәтти , чүнки йәһудий ақсақаллиридин қорқатти .
43007014	Һейтниң йерими өткәндә , һәзрити Әйса мәркизий ибадәтхана һойлилириға кирип , хәлиққә тәлим беришкә башлиди .
43007015	Йәһудий ақсақаллири : — Бу Адәм һеч қандақ тәлим алмиған туруп , униң қандақму мунчә көп билими болсун ? — дәп аң-таң қелишти .
43007016	Һәзрити Әйса уларға : — Бу тәлимләр Мениң әмәс , бәлки Мени Әвәткүчи Худаниңкидур .
43007017	Худаға чин дилидин бойсунушни халайдиған киши бу тәлимләрниң Худадин кәлгәнлигини яки Өзлүгүмдин ейтиватқанлиғимни биләләйду .
43007018	Өз алдиға сөзлигән киши өз шан-шәривини издәйду , лекин өзини әвәткүчиниң шан-шәривини издәйдиған киши һәқ сөзләйду . Ундақ кишидә һәқсизлик йоқтур .
43007019	Муса пәйғәмбәр силәргә Тәврат қанунини өзи йәткүзгән , шундаққу ? ! Лекин һеч қайсиңлар бу қанунға әмәл қилмидиңлар ! Ейтиңларчу , немишкә Мени өлтүрмәкчи болисиләр ? — деди .
43007020	Көпчилик : — Сизгә җин тегипту ! Сизни өлтүрмәкчи болған ким екән ? — дейишти .
43007021	— Мән дәм елиш күнидә бир мөҗүзә яритип қойсам , һәммиңлар аң-таң қелиштиңлар , — деди һәзрити Әйса ,
43007022	— бирақ силәрму Муса пәйғәмбәрниң бала туғулуп , сәккизинчи күни хәтнисини қилиш керәк дегән буйруғини ада қилимиз дәп , дәм елиш күни болсиму , балиларниң хәтнисини қиливерисиләр . Әмәлиятта хәтнә қилиш Муса пәйғәмбәрдин әмәс , әҗдадиңлар Ибраһимдин қалған .
43007023	Тәврат қануни бузулмисун дейилип туруп , дәм елиш күни хәтнә қилинидую , бундақ күндә бир адәмни сақайтсам , немә үчүн Маңа аччиқлинисиләр ?
43007024	Тәкшүрмәй туруп һөкүм қилмаңлар , һөкүмүңлар адил болсун !
43007025	Йерусалимлиқларниң бәзилири : — Ақсақаллар өлтүрмәкчи болған Адәм бу әмәсмиди ?
43007026	Ашкарә сөзләватсиму , Униңға қарши һеч нәрсә демәйватқинини ! Ақсақаллар Униң Қутқазғучи-Мәсиһ екәнлигигә һәқиқәтән көзлири йәттиму ?
43007027	Һалбуки , Мәсиһ кәлгәндә , Униң қәйәрдин кәлгәнлигини һеч ким биләлмәйдиғу . Бирақ бу Адәмниң болса қәйәрдин кәлгәнлигини ениқ билимиз , — дейишти .
43007028	У чағда мәркизий ибадәтханиниң бир һойлисида тәлим бериватқан һәзрити Әйса жуқури аваз билән мундақ деди : — Силәр Мени тонуймиз һәм Мениң қәйәрдин кәлгәнлигимниму билимиз , дәп қарайсиләр , шундақму ? ! Бирақ Мән Өзлүгүмдин әмәс , Мән вәкиллик қилғучиниң әвәтиши билән кәлдим . У һәқтур , бирақ силәр Уни тонумайсиләр .
43007029	Мән Уни тонуймән . Чүнки Мән Униң йенидин кәлдим , Мени У әвәтти .
43007030	Шуниң билән бәзиләр һәзрити Әйсани тутмақчи болушти , лекин Униңға қол салидиған адәм чиқмиди , чүнки Униң вақит-саати техи йетип кәлмигән еди .
43007031	Халайиқ арисидики нурғун кишиләрму Униңға ишәнди . Улар : « Мәсиһ қандақму Униңдин көп мөҗүзә яритар ? ! » — дейишти .
43007032	Пәрисийләр хәлиқ ичидә һәзрити Әйса һәққидики ейтилип жүргән гәп-сөзләрни аңлап , алий роһанийлар билән мәслиһәтлишип , һәзрити Әйсани тутуш үчүн ибадәтхана қаравуллирини әвәтти .
43007033	Һәзрити Әйса : — Йәнә бир аз вақит силәр билән биллә болимән , кейин Мени Әвәткүчиниң йениға кетимән .
43007034	Мени издәйсиләр , лекин тапалмайсиләр . Мән баридиған йәргә баралмайсиләр , — деди .
43007035	Буниң билән йәһудий ақсақаллири бир-биригә : — У биз тапалмиғидәк қәйәрләргә кетәр ? Чәт әлдә туруватқан йәһудий мусапирларниң йениға берип , грекларға тәлим берәмдиғанду ?
43007036	« Мени издәйсиләр , лекин тапалмайсиләр . Мән баридиған йәргә баралмайсиләр » , дегини немисиду ? — дейишти .
43007037	Һейтниң ахирқи һәм әң тәнтәнилик күни һәзрити Әйса орнидин туруп , жуқури аваз билән мундақ җакалиди : — Кимду-ким уссиса , Мениң йенимға келип ичсун !
43007038	Чүнки Муқәддәс Язмиларда Маңа ишәнгәнләр һәққидә : « Уларниң көңлидин һаятлиқ сүйиниң дәриялири еқип чиқиду ! » дәп йезилған .
43007039	У бу сөзни Өзигә ишәнгәнләргә ата қилинидиған Худаниң Муқәддәс Роһиға қарита ейтқан еди . Худаниң Роһи техи һеч кимгә чүшмигән еди , чүнки һәзрити Әйса техи Атисиниң асмандики шан-шәривигә кирмигән еди .
43007040	Хәлиқ ичидә бәзи кишиләр бу сөзләрни аңлап : — Муса пәйғәмбәр алдин-ала ейтқан Пәйғәмбәр һәқиқәтән У екән ! — дейишти .
43007041	Бәзиләр : « Бу Қутқазғучи-Мәсиһ ! » — дейишәтти . Йәнә бәзиләр болса : « Ундақ әмәсту ! Мәсиһ Җәлилийәдин кәлмәттиғу ?
43007042	Муқәддәс Язмиларда Мәсиһниң падиша Давутниң әвладидин һәм падиша Давутниң жути Бәйтләһәм йезисидин келиши һәққидә дейилмигәнмиди ? » дейишти .
43007043	Буниң билән халайиқ һәзрити Әйсаниң сәвәвидин иккигә бөлүнүп кәтти .
43007044	Бәзилири Уни тутушни ойлиған болсиму , һеч ким Униңға қол салмиди .
43007045	Ибадәтхана қаравуллири ибадәтханидин қайтип кәлгәндә , алий роһанийлар билән пәрисийләр : — Немә үчүн Уни тутуп кәлмидиңлар ? — дәп сорашти .
43007046	Ибадәтхана қаравуллири : — Һеч ким һеч қачан бу Адәмдәк сөзлигән әмәс ! — дәп җавап беришти .
43007047	Пәрисийләр : — Силәрму аздурулмиғансиләр ?
43007048	Ақсақаллардин яки пәрисийләрдин Униңға ишәнгәнләр барму немә ?
43007049	Униңға ишәнгән груһниң Муқәддәс Язмилардин хәвири йоқ , шуңа у хәқни Худа уриду ! — дейишти .
43007050	Уларниң арисидин бири , йәни бурун бир ахшими һәзрити Әйсаниң алдиға кәлгән Никодим уларға :
43007051	— Тәврат қанунимизда бир адәмниң өз иқрарини аңлимай вә қилмишлирини билмәй туруп , униң үстидин һөкүм чиқиришқа болмайду , дәп йезилған , — деди .
43007052	— Һәҗәва , сәнму җәлилийәликму немә ? — дейишти ақсақаллар , — Муқәддәс Язмиларни оқусаң , Җәлилийәдин пәйғәмбәр чиқмайдиғанлиғини биләләйсән ! {
43007053	Буниң билән көпчилик өйлиригә қайтишти .
43008001	Һәзрити Әйса Зәйтун теғиға чиқип кәтти .
43008002	Әтиси сәһәрдә У йәнә мәркизий ибадәтхана һойлилириға кәлди . Пүтүн җамаәт Униң йениға келивалған еди . У олтирип , уларға тәлим беришкә башлиди .
43008003	Шу чағда бәзи Тәврат устазлири билән пәрисийләр нека садиқлиғини бузуп тутулуп қалған бир аялни Униң алдиға елип келишти . Улар аялни оттуриға чиқирип ,
43008004	һәзрити Әйсадин : — Устаз , бу аял нека садиқлиғини бузуш үстидә тутувелинди .
43008005	Муса пәйғәмбәр Тәврат қанунида нека садиқлиғини бузған аялларни чалма-кесәк қилип өлтүрүшни буйруған . Сизчә қандақ қилиш керәк ? — дәп сорашти .
43008006	Уларниң бундақ дейиштики ғәризи , һәзрити Әйсани алдам халтиға чүширип , Уни гунакар дәп әйипләшкә банә издәш еди . Бирақ һәзрити Әйса иңишип , қоли билән йәргә бир немиләрни язғили турди .
43008007	Улар шу соални соравәрди , шуңа һәзрити Әйса руслинип , уларға : — Араңлардики гунасиз киши бу аялға биринчи ташни атсун ! — деди .
43008008	Андин йәнә иңишип , йәргә йезишни давамлаштурди .
43008009	Улар бу сөзләрни аңлап , алди билән чоңлири , андин кейин башқилири бириниң кәйнидин бири у йәрдин чиқип кетишти . Ахирида һәзрити Әйса алдида өрә турған һелиқи аял билән ялғуз қалди .
43008010	Һәзрити Әйса руслинип туруп , униңға : — Ханим , сизниң үстиңиздин шикайәт қилғанлар қени ? Сизни сораққа тартидиған адәм чиқмидиму ? — дәп сориди .
43008011	— Чиқмиди , һәзрәтлири , — деди аял . Һәзрити Әйса : — Мәнму сизни сорақ қилмаймән . Қайтиң , буниңдин кейин гуна қилмаң , — деди . }
43008012	Һәзрити Әйса йәнә көпчиликкә мундақ деди : — Дунияниң нури Өзәмдурмән . Маңа әгәшкәнләр қараңғулуқта қалмайду , әксичә һаятлиқ нуриға еришиду .
43008013	Пәрисийләр : — Сән Өзәңгә Өзәң гувалиқ бериватисән . Шуңа Сениң гәплириңгә ишәнгили болмайду , — дейишти .
43008014	Һәзрити Әйса уларға мундақ деди : — Мән Өзәмгә гувалиқ берип сөзлисәмму , сөзлирим һәқтур , чүнки Мән Өзәмниң қәйәрдин кәлгәнлигимни вә қәйәргә кетидиғанлиғимни билимән , лекин силәр буни билмәйсиләр .
43008015	Силәр инсанларниң өлчими бойичә һөкүм қилисиләр , бирақ Мән һеч кимгә һөкүм қилмаймән .
43008016	Һөкүм қилип қалсамму , һөкүмүм тоғра болатти , чүнки һөкүм қилғанда Мән ялғуз әмәс , бәлки Мени әвәткүчи Атам Мән билән биллидур .
43008017	Силәр риайә қилидиған Тәврат қанунида : « Икки гувачиниң сөзи охшаш чиқса , уларниң сөзлири тоғра » , дәп йезилған .
43008018	Мән Өзәм үчүн Өзәм гувалиқ беримән , Мени әвәткән Атамму Мән үчүн гувачидур .
43008019	— Атаң қәйәрдә ? — дәп сорашти улар . — Силәр йә Мени тонумайсиләр , йә Атамни . Мени тонуған болсаңлар , Атамниму тонаттиңлар , — дәп җавап бәрди һәзрити Әйса .
43008020	Һәзрити Әйса бу тәлимләрни мәркизий ибадәтханидики сәдиқә топлинидиған йәрдә ейтқан еди . Бирақ һеч ким Уни тутмиди , чүнки Униң вақит-саати техи йетип кәлмигән еди .
43008021	Һәзрити Әйса уларға йәнә : — Мән бу йәрдин кетимән , силәр Мени издәйсиләр , бирақ тапалмайсиләр . Шундақла гуналириңлар кәчүрүм қилинмайла өлисиләр . Мән кетидиған йәргә силәр баралмайсиләр , — деди .
43008022	Буниң билән йәһудий ақсақаллири : — У : « Мән кетидиған йәргә силәр баралмайсиләр » , дәйду . Бу Өзәмни өлтүрүвалимән дегәнлигимиду ? — дейишти .
43008023	Һәзрити Әйса уларға : — Силәр бу йәрлик болуп , бу дунияға тәвә . Мән болсам асмандин кәлгән болуп , бу дунияға тәвә әмәс .
43008024	Шуниң үчүн силәргә : « Гуналириңлар кәчүрүм қилинмай өлисиләр » , дедим . Чүнки силәр Мениң « Мәңгү Бар Болғучи » екәнлигимгә ишәнмисәңлар , гуналириңлар кәчүрүм қилинмай өлисиләр , — деди .
43008025	— Сән зади Ким ? — дәп сорашти улар . — Баштин тартип силәргә немә дегән болсам , Мән шу .
43008026	Әсли Мениң силәрни сораққа тартидиған нурғун сөзлирим бар еди . Шундақ болсиму , Мени Әвәткүчидин аңлиғанлиримнила инсанларға уқтуруватимән , чүнки У һәқтур , — деди һәзрити Әйса .
43008027	Улар һәзрити Әйсаниң өзлиригә ейтқанлириниң Атиси Худа тоғрилиқ екәнлигини чүшинәлмиди .
43008028	Шуңа һәзрити Әйса мундақ деди : — Силәр Инсан Оғлини чапрас яғачқа миқлап тиклигәндин кейин , Униң « Мәңгү Бар Болғучи » екәнлигини билисиләр . Шундақла һеч ишни Өзлүгүмдин қилмиғанлиғимни вә пәқәт Атамниң үгәткининила сөзлигәнлигимниму билисиләр .
43008029	Мени Әвәткүчи Мән билән биллидур , У Мени һәргиз ялғуз қоймиди , чүнки Мән һемишәм Уни хуш қилидиған ишларни қилимән .
43008030	Һәзрити Әйса бу сөзләрни қиливатқан чағниң өзидә нурғун кишиләр Униңға ишәнди .
43008031	Һәзрити Әйса Өзигә ишәнгән йәһудийларға : — Әгәр Мениң тәлимим бойичә иш көрсәңлар , Мениң һәқиқий шагиртлирим болисиләр .
43008032	Һәқиқәтни билисиләр вә һәқиқәт силәрни әркинликкә ериштүриду , — деди .
43008033	— Биз Ибраһимниң әвлатлиримиз , — дәп җавап беришти улар , — һеч кимгә һеч қачан қул болмидуқ . Сизниң : « Һәқиқәт силәрни әркинликкә ериштүриду » , дегиниңизниң мәнаси зади немә ?
43008034	— Билип қоюңларки , гуна қилған киши гунаниң қулидур , — деди һәзрити Әйса уларға ,
43008035	— қул аилиниң мәңгүлүк әзаси болалмайду . Оғул болса , шу аилиниң мәңгүлүк әзасидур .
43008036	Шуниң үчүн Худа Оғли силәрни әркин қилса , һәқиқий әркин болисиләр .
43008037	Силәрниң Ибраһимниң әвлади екәнлигиңларни билимән , бирақ Мени өлтүрмәкчи болуватисиләр , чүнки Мениң тәлимим силәрниң қәлбиңларда орун алмиди .
43008038	Мән Атамниң йенида көргәнлиримни силәргә ейтиватимән . Силәр өз атаңлардин аңлиғанлириңларни қиливатисиләр !
43008039	— Бизниң атимиз әҗдадимиз Ибраһим , — дәп җавап қайтурушти улар . — Ибраһимниң пәрзәнтлири болсаңлар , Ибраһимниң яхши әмәллирини қилған болаттиңлар .
43008040	Бирақ һазир әксичә Мени , йәни Худадин аңлиған һәқиқәтни силәргә йәткүзгән Кишини өлтүрмәкчи болуватисиләр . Әҗдадиңлар Ибраһим һәргиз ундақ ишни қилмиған .
43008041	Силәр өз атаңларниң қилғинини қиливатисиләр ! — деди һәзрити Әйса . — Биз һарамдин болмидуқ . Бизниң пәқәт бирла Атимиз бар , У болса Худадур ! — дейишти улар .
43008042	— Атаңлар Худа болған болса , Мени сөйгән болаттиңлар , — деди һәзрити Әйса , — чүнки Мән Худаниң йенидин кәлдим , шуниң үчүн бу йәрдимән . Өзлүгүмдин кәлгән әмәсмән , бәлки У тәрипидин әвәтилгәнмән .
43008043	Сөзлиримни немишкә чүшәнмәйсиләр ? Ениқки , Мениң тәлимим қулиғиңларға яқмайватиду .
43008044	Атаңлар шәйтан болғачқа , силәрму униң һәвәслири бойичә иш қилисиләр . У әзәлдин қатил һәм һәқиқәттә турмайду , чүнки униңда һәқиқәт йоқтур . Ялған сөзләш униң тәбиий хусусийити , чүнки у ялғанчи вә ялғанчилиқниң атисидур .
43008045	Мән болсам һәқиқәтни сөзләймән , шуңа Маңа ишәнмәйсиләр .
43008046	Қайсиңлар Мениң гунайим бар екәнлигини испатлап берәләйсиләр , қени ? Һәқиқәтни сөзлисәм немә үчүн Маңа ишәнмәйсиләр ?
43008047	Худаниң пәрзәнтлири Худаниң сөзлирини аңлайду , силәр Худаниң пәрзәнтлири болмиғанлиғиңлар үчүн , Униң сөзлирини аңлимайсиләр .
43008048	Йәһудий ақсақаллири һәзрити Әйсаға җававән : — Һәҗәва , бизниң Сени : « Самарийәлик һәм җин чаплашқан адәмсән » , дегән сөзимиз тоғра әмәсму ? — дейишти .
43008049	— Маңа җин чаплашқини йоқ , — деди һәзрити Әйса , — Мән Атамни һөрмәт қилимән , лекин силәр Маңа һөрмәтсизлик қиливатисиләр .
43008050	Мениң Өзәмни улуқлиғим йоқ , лекин Мениң улуқ болушумни халайдиған Бири бар . Униң һөкүми адилдур .
43008051	Билип қоюңларки , Мениң тәлимим бойичә яшиған киши мәңгү өлмәйду .
43008052	Улар һәзрити Әйсаға : — Саңа җин чаплашқанлиғини әнди ениқ билдуқ , — дейишти — һәтта әҗдадимиз Ибраһим вә башқа пәйғәмбәрләрму өлгән турса , сән қандақчә : « Тәлимим бойичә яшайдиған киши мәңгү өлмәйду ! » дәләләйсән ?
43008053	Һәҗәва , Сән аләмдин өткән атимиз Ибраһимдин вә вапат болған башқа пәйғәмбәрләрдинму үстүн турамсән ? Сән Өзәңни зади қандақ адәм дәп һесаплайсән ?
43008054	Һәзрити Әйса мундақ җавап бәрди : — Әгәр Мән Өзәмни Өзәм улуқлисам , Мениң улуқлуғум бекар болатти . Бирақ Мени Улуқлиғучи — силәр « Худайимиз » дәп атайдиған Атамниң Өзидур .
43008055	Силәр Уни тонуп йетәлмидиңлар , лекин Мән Уни тонуймән . Уни тонумаймән десәм , силәрдәк ялғанчи болған болимән , бирақ Мән Уни тонуймән вә Униң сөзи бойичә иш көримән .
43008056	Атаңлар Ибраһим Мениң келишимгә интизар болған һәм кәлгәнлигимни алдин-ала көрүп , интайин хошал болған .
43008057	— Сән техи әллик яшқа кирмигән туруп , әҗдадимиз Ибраһимниму көрдүңму ? — дейишти улар .
43008058	Һәзрити Әйса уларға : — Билип қоюңларки , Мән Ибраһим туғулмастинла бар едим ! — деди .
43008059	Буниң билән улар йәрдин таш елип , һәзрити Әйсани чалма-кесәк қилмақчи болушти , лекин У Өзини далдиға елип , мәркизий ибадәтханидин чиқип кәтти .
43009001	Һәзрити Әйса йолда кетиветип , туғма қарғу бир адәмни көрди .
43009002	Шагиртлири һәзрити Әйсадин : — Устаз , бу адәмниң туғма қарғу болуши кимниң гуна қилғанлиғидин болған ? Өзиниңму яки ата-анисиниңму ? — дәп сорашти .
43009003	Һәзрити Әйса мундақ җавап бәрди : — Өзи яки ата-анисиниң гуна қилғанлиғидин әмәс , бәлки Худаниң Өз қудритини униң һаятида аян қилмақчи болғанлиғидиндур .
43009004	Күнниң йоруқ вақтида Мени Әвәткүчиниң бизгә тапшурған вәзиписини ада қилишимиз керәк . Кәч кирип қараңғу чүшүп кәтсә , һеч ким иш қилалмайду .
43009005	Дунияда болған мәзгилимдә дунияниң нури Өзәмдурмән .
43009006	Һәзрити Әйса бу сөзләрни қилғандин кейин , йәргә түкүрүп , түкүрүк билән лай қилип , лайни һелиқи адәмниң көзлиригә сүркәп қойди
43009007	вә униңға : « Силоһа көлчигигә берип , көзлириңни жуй » , деди . ( « Силоһа » ибранийчә сөз болуп , « әвәтилгүчи » дегән мәнани бериду . ) Һелиқи адәм һәзрити Әйсаниң дегини бойичә қилди вә көзлири ечилған һалда қайтти .
43009008	Хошнилири вә тиләмчилик қилғинида уни көргәнләр : — Бу олтирип тиләмчилик қилидиған һелиқи адәм әмәсму ? — дейишти .
43009009	Бәзиләр : « Һә-ә , шу » — десә , йәнә бәзиләр : « Яқ , у әмәс , амма униңға охшайдикән » , дейишти . Бирақ у өзи : — Мән дәл шу киши болимән ! — деди .
43009010	— Ундақта , көзлириң қандақ ечилди ? — дәп сорашти улар .
43009011	У мундақ җавап бәрди : — Әйса дегән бир Киши түкүрүгидин лай қилип , көзлиримгә сүркәп қоюп , маңа : « Силоһа көлчигигә берип , көзлириңни жуй » , дегән еди . Мән у йәргә берип жуйсам , көзлирим ечилип кәтти .
43009012	— У һазир қәйәрдә ? — дәп сорашти улар . — Билмәймән , — деди у .
43009013	Халайиқ илгири қарғу болған бу адәмни пәрисийләрниң йениға елип беришти .
43009014	Һәзрити Әйса лай қилип , бу адәмниң көзлирини сақайтқан күн — дәл дәм елиш күни еди .
43009015	Пәрисийләр бу адәмдин көзлириниң қандақ ечилғанлиғини сориведи , у : « У көзлиримгә лай сүркәп қойди , андин көзүмни жуйдум . Һазир мана көрәләйдиған болдум ! » деди .
43009016	Шуниң билән пәрисийләрдин бәзилири : — У Адәм Худаниң йенидин кәлгән әмәс , чүнки У дәм елиш күни иш қилмаслиқ әмригә хилаплиқ қилди , — дейишти . Йәнә бәзилири : — Гунакар болса , қандақларчә бундақ мөҗүзиләрни яриталайду ? — дейишти . Буниң билән уларниң арисида бөлүнүш пәйда болди .
43009017	Улар қарғу адәмдин йәнә : — Көзлириңни ачқан бу адәм сениңчә қандақ адәмду ? — дәп сорашти . — У бир пәйғәмбәр , — деди һелиқи адәм .
43009018	Йәһудий ақсақаллири көзлири ечилған адәмниң ата-анисини тепип кәлмигичә , бурун униң қарғу екәнлигигә вә һазир көзлириниң ечилғанлиғиға ишәнмәтти . Шуңа улар униң ата-анисини чақиртип ,
43009019	улардин : — Туғма қарғу дегән оғлуңлар мошуму ? Һазир қандақларчә көрәләйдиған болуп қалди ? — дәп сорашти .
43009020	— Униң бизниң оғлумиз екәнлиги вә туғулушидинла қарғу екәнлиги раст ,
43009021	лекин һазир қандақларчә көрәләйдиған болуп қалғанлиғини , көзлирини ким ачқанлиғини билмәймиз . Уни өзәңлар сораңлар , у чоң адәм турса , өз ишини өзи сөзләп бәрсун , — дәп җавап бәрди униң ата-аниси .
43009022	Улар йәһудий ақсақаллиридин қорққанлиғи үчүн шундақ дейишти , чүнки йәһудий ақсақаллири һәзрити Әйсани Қутқазғучи-Мәсиһ , дәп етирап қилғанларни ибадәтхана җамаитидин қоғлап чиқиришни қарар қилған еди .
43009023	Шуниң үчүн һелиқи адәмниң ата-аниси : « У чоң адәм турса , өзидин сораңлар » , дегән еди .
43009024	Пәрисийләр илгири қарғу болған у адәмни йәнә чақирип : — Худа алдида қәсәм қил ! Биз бу Адәмниң гунакар екәнлигини билимиз , — дейишти .
43009025	У мундақ җавап бәрди : — Униң гунакар яки гунакар әмәслигини билмәймән . Мән пәқәт бирла нәрсини билимән , у болсиму қарғу едим , һазир көрәләйдиған болдум .
43009026	Бу чағда улар : — У саңа немә чарә қилди ? Көзлириңни қандақ ачти ? — дәп сорашти .
43009027	У җававән : — Силәргә ейтсам , қулақ салмидиңлар . Йәнә қандақларчә аңлимақчи болуп қалдиңлар ? Силәрму Униң шагиртлири болмақчиму немә ? ! — деди .
43009028	Буниң билән улар уни һақарәтләп : — Сән У әбләхниң шагирти ! Биз болсақ Муса пәйғәмбәрниң шагиртлири .
43009029	Худаниң Муса пәйғәмбәргә сөзлигәнлигини билимиз . Бу әбләхниң болса , әң қисқиси , қәйәрдин кәлгәнлигиниму билмәймиз , — дейишти .
43009030	Һелиқи адәм уларға мундақ җавап қайтурди : — Әҗайип ишқу бу ! У көзлиримни ачти . Шундақтиму силәр Униң қәйәрдин кәлгәнлигини билмидиңлар .
43009031	Биз билимизки , Худа гунакарларниң тилигини аңлимайду , бәлки Өзигә ибадәт қилған вә ирадисини ишқа ашурғанларниңкини аңлайду .
43009032	Дуния яритилғандин бери бирәр кишиниң туғма қарғуниң көзини ачқанлиғини аңлап баққан әмәсмиз .
43009033	Бу Адәм Худа тәрипидин әвәтилмигән болса , һеч немә қилалмиған болатти .
43009034	Улар уни : — Сән гуна ичидә туғулған туруп , әнди бизгә тәлим бәрмәкчимусән ? — дейишип , ибадәтханидин қоғлап чиқиришти .
43009035	Һәзрити Әйса уларниң һелиқи адәмни ибадәтханидин қоғлап чиқарғанлиғини аңлап , уни издәп тепип : — Сән Инсан Оғлиға ишинәмсән ? — дәп сориди .
43009036	— Һәзрәтлири , У Ким ? Ейтип бәргәйсиз , Униңға ишинәй , — деди һелиқи адәм .
43009037	— Уни көрүп турупсән , һазир сән билән сөзлишиватқан дәл шуниң Өзи , — деди һәзрити Әйса униңға .
43009038	Һелиқи адәм : — Әй Рәббим , Саңа ишәндим ! — дәп һәзрити Әйсаға сәҗдә қилди .
43009039	— Дуниядики адәмләр үстидин һөкүм чиқарғили кәлдим , корларни көридиған қилиш , көримән дәйдиғанларға уларниң кор екәнлигини көрситиш үчүн кәлдим , — деди һәзрити Әйса .
43009040	Униң йенидики бәзи пәрисийләр бу сөзләрни аңлап : — Бу бизниму кор дәп қариғанлиқ әмәсту ? — дәп сорашти .
43009041	— Кор болған болсаңлар , гунакар болмиған болаттиңлар , — деди һәзрити Әйса , — лекин һазир « көрүватимиз » дегәнлигиңлар үчүн гунакарсиләр .
43010001	Һәзрити Әйса мундақ бир тәмсилни ейтип бәрди : — Билип қоюңларки , қой қорасиға ишиктин кирмәй , темиға ямишип киргән киши оғри вә қарақчидур .
43010002	Ишиктин киридиған киши болса , шу қойларниң қойчисидур .
43010003	Күзәтчи ишикни қойчиға ечип бериду . Қойлар қойчиниң авазини тонуйду , уму өз қойлириниң исимлирини чақирип , уларни сиртқа елип чиқиду .
43010004	Қойчи қойлириниң һәммисини сиртқа чиқирип болуп , өзи уларниң алдида маңиду , қойларму униң кәйнидин әгишип меңишиду , чүнки униң авазини тонуйду .
43010005	Ят бириниң кәйнидин маңмайду , әксичә униңдин қачиду , чүнки ятларниң авазини тонумайду .
43010006	Әтрапидикиләр һәзрити Әйсаниң бу тәмсилни сөзләш арқилиқ өзлиригә немә демәкчи болғанлиғини чүшәнмиди .
43010007	Шуңа һәзрити Әйса чүшәндүрүп , мундақ деди : — Билип қоюңларки , қойлар киридиған ишик Өзәмдурмән .
43010008	Мәндин илгири кәлгәнләрниң һәммиси оғри вә қарақчидур , лекин қойлар уларға бой бәрмиди .
43010009	Ишик Өзәмдурмән , Мән арқилиқ киргини қутқузулиду һәм кирип-чиқип жүрүп , яп-йешил от-чөпләрни тепип йәләләйду .
43010010	Оғри болса , оғрилаш , өлтүрүш вә бузуш үчүнла келиду . Мән болсам адәмләр һаятлиққа еришсун вә у һаятлиқ мол болсун , дәп кәлдим .
43010011	Яхши Қойчи Өзәмдурмән . Яхши қойчиниң қойлири үчүн җени пидадур .
43010012	Ялланған қойчи ундақ қилмайду . У қойларниң ғоҗайини һәм қойчиси болмиғанлиғи үчүн , бөриниң кәлгәнлигини көрсә , қойларни ташлап қачиду . Шуниң билән бөрә қойларни тутувелип , тери-перәң қиливетиду .
43010013	Ялланған қойчи немишкә қачиду ? Чүнки у қойларниң егиси әмәс , шуңлашқа уларға көңүл бөлмәйду .
43010014	Яхши қойчи Өзәмдурмән . Атам Мени вә Мән Атамни — Биз бир-биримизни тонуйдиғинимиздәк , Мән Өз қойлиримни тонуймән , уларму Мени тонуйду . Қойлирим үчүн җеним пида .
43010015	
43010016	Бу қорадин болмиған башқа қойлиримму бар , уларниму чақиришим керәк , уларму авазимни аңлайду . Һәммә қойлар бир пада болушуп , бир қойчиға әгишиду .
43010017	Атам Мени сөйиду . Чүнки Мән Өзәмни қурван қилғандин кейин тирилишим үчүн , җенимни пида қилишни халаймән .
43010018	Җенимни һеч ким алалмайду , Мән уни Өз ихтиярим билән пида қилимән . Мән уни беришкә вә қайтурувелишқа һоқуқлуқ . Атам Маңа шундақ қилишни буйруған .
43010019	Бу сөзләр түпәйлидин йәһудийлар арисида йәнә бөлүнүш чиқти .
43010020	Бир мунчә кишиләр : — Униңға җин тегипту , сараң болуп қапту , немә үчүн Униң сөзигә қулақ салғидәкмиз ? — дейишәтти .
43010021	Йәнә бәзиләр болса : — Җин тәккән адәмниң сөзлири бундақ болмайду . Җин тәккән адәм қандақму қарғуларниң көзлирини ачалисун ? ! — дейишти .
43010022	Қиш пәсли болуп , Йерусалимда мәркизий ибадәтханиниң қайта ечилғанлиғини хатириләйдиған мәйрәм өткүзүлүвататти .
43010023	Һәзрити Әйса ибадәтханидики « Сулайман падишаниң пешайвини » дегән йәрдә айлинип жүрәтти .
43010024	Хәқләр Униң әтрапиға олишивелип : — Бизни йәнә қачанғичә гуманда қалдурисән ? Әгәр Қутқазғучи-Мәсиһ болсаң , бизгә очуғини ейт , — дейишти .
43010025	Һәзрити Әйса мундақ җавап бәрди : — Мән силәргә ейтқан , лекин силәр Маңа ишәнмидиңлар . Атамниң нами билән қилған ишлирим Мениң Ким екәнлигимгә гувалиқ бериду .
43010026	Бирақ силәр ишәнмидиңлар , чүнки Мениң қойлиримдин әмәссиләр .
43010027	Мениң қойлирим гепимни аңлайду . Мән уларни тонуймән . Улар Маңа әгишиду .
43010028	Уларға мәңгүлүк һаят ата қилимән . Улар әсла һалак болмайду вә уларни һеч ким қолумдин тартивалалмайду .
43010029	Уларни Маңа тәғдим қилған Атам һәммидин үстүндур . Уларни Атамниң қолидин тартивелишқа һеч кимниң күчи йәтмәйду .
43010030	Атам иккимиз әслидә бирмиз .
43010031	Буниң билән йәһудийлар йәнә Уни чалма-кесәк қилиш үчүн йәрдин таш елишти .
43010032	— Атам Маңа буйруған нурғун яхши ишларни алдиңларда көрсәттим . Бу ишларниң қайсиси үчүн Мени чалма-кесәк қилмақчисиләр ? — деди һәзрити Әйса уларға .
43010033	— Сени яхши ишлириң үчүн әмәс , күпүрлүк қилғанлиғиң үчүн чалма-кесәк қилимиз . Чүнки Сән адәм туруп , Өзәңни Худа қилип көрсәттиң ! — дәп җавап қайтурушти халайиқ .
43010034	Һәзрити Әйса мундақ деди : — Муқәддәс Язмиларда Худаниң бурунқи замандики йәһудий йетәкчиләргә : « Силәр илаһлар » дегини йезилған әмәсму ?
43010035	Муқәддәс Язмиларда ейтилғини мәңгү өзгәрмәйдудә ! Худа Өзиниң сөзлирини йәткүзгәнләрни : « илаһлар » дәп атиғанғу !
43010036	Әнди Маңа кәлсәк , Атам Мени таллап паний дунияға әвәтти . Шундақ туруп , немә үчүн « Худа Оғлимән » десәм , Мени « күпүрлүк қилдиң » дәйсиләр ?
43010037	Әгәр Атам буйруған ишларни қилмисам , Маңа ишәнмәңлар .
43010038	Лекин қилсам , сөзлиримгә ишәнмигән һаләттиму , қилғанлиримни көрүп , уларниң һәқлиғигә ишиниңлар . Буниң билән Атамниң Мәндә екәнлигини , Мениңму Атамда екәнлигимни һәқ дәп билип йетисиләр .
43010039	Буниң билән улар йәнә Уни тутмақчи болди , бирақ һәзрити Әйса Өзини улардин қачуруп қутулди .
43010040	Андин Иордан дәриясиниң у қетиға , йәни бурун Йәһия пәйғәмбәр адәмләрни чөмүлдүргән йәргә кетип , у йәрдә турди .
43010041	Нурғун кишиләр Униң йениға кәлди . Улар : — Йәһия пәйғәмбәр һеч бир мөҗүзә көрсәтмигән , лекин бу Адәм тоғрисида ейтқанлириниң һәммиси тоғра чиқти ! — дейишти .
43010042	Шундақ қилип , нурғунлиған кишиләр бу йәрдә һәзрити Әйсаға ишәнди .
43011001	Лазар исимлиқ бир адәм кесәл болуп қалған еди . У һәдилири Мәрийәм вә Марта билән Йәһудийә өлкисидики Бәйтания йезисида туратти . Мәрийәм болса , һәзрити Әйсаниң путлириға хуш пурақлиқ яғ сүркәп , чачлири билән уларни сүртүп қурутқан аял еди .
43011002	
43011003	Лазарниң һәдилири һәзрити Әйсаға : « Әй Рәббимиз , Сиз яхши көридиған достуңиз кесәл болуп қалди » , — дәп хәвәр беришти .
43011004	Һәзрити Әйса буни аңлап : — Бу кесәллик Лазарниң өлүми билән аяқлашмайду . Әксичә бу арқилиқ Худа Оғлиниң улуқлуғи аян болуп , халайиқ Худаға мәдһийә ейтиду , — деди .
43011005	Һәзрити Әйса Марта , Мәрийәм вә Лазарни бәк яхши көрәтти .
43011006	Гәрчә У Лазарниң кесәл екәнлигини аңлиған болсиму , Өзи туруватқан йәрдә йәнә икки күн турди .
43011007	Андин кейин шагиртлириға : — Йәһудийәгә қайта барайли , — деди .
43011008	Шагиртлири Униңға : — Устаз , йеқиндила у йәрдики хәқләр Сизни чалма-кесәк қилмақчи болған турса , йәнә у йәргә қайта барамсиз ? — дейишти .
43011009	Һәзрити Әйса мундақ деди : — Күндүз он икки саат әмәсму ? Күндүзи йол маңған жиқилмас , чүнки у бу дунияниң йоруғини көриду .
43011010	Лекин кечиси йол маңған жиқилар , чүнки униңда йоруқлуқ йоқтур .
43011011	Һәзрити Әйса бу сөзләрни қилғандин кейин : — Достумиз Лазар ухлап қалди , Мән уни ойғатқили баримән , — дәп қошуп қойди .
43011012	Шагиртлар : — Ухлиған болса яхши болуп қалиду , әй Рәббимиз , — деди .
43011013	Һәзрити Әйса Лазарниң өлүмини демәкчи еди , лекин улар адәттики уйқини дәватиду , дәп ойлашти .
43011014	Шуниң билән һәзрити Әйса уларға очуғини ейтип : — Лазар аләмдин өтти демәкчимән .
43011015	Силәрни дәп , униң қешида болмиғанлиғимға хошалмән , чүнки бу силәрниң ишәнчиңларниң күчәйтилиши үчүн йәнә бир пурсәт яритип бәрди . Әнди у бар йәргә барайли , — деди .
43011016	« Қош гезәк » дәп атилидиған Томас башқа шагиртларға : — Бизму Униң билән биллә барайли һәм Униң билән биллә өләйли , — деди .
43011017	Һәзрити Әйса шагиртлири билән Бәйтанияға барғанда , Лазарниң йәрликкә қоюлғиниға төрт күн болғанлиғидин хәвәр тапти .
43011018	Бәйтания Йерусалимдин үч чақирим жирақлиқта еди .
43011019	Нурғун йәһудийлар Марта билән Мәрийәмниң инисиниң өлүмигә тәсәлла бериш үчүн уларниң йениға кәлгән еди .
43011020	Марта һәзрити Әйсаниң келиватқанлиғидин хәвәр тепип , Униң алдиға чиқти . Мәрийәм болса өйдә қалди .
43011021	— Әй Рәббим , — деди Марта һәзрити Әйсаға , — бу йәрдә болған болсиңиз , иним өлмәс еди .
43011022	Һелиму , Худадин немә тилисиңиз , Униң Сизгә шуни беридиғанлиғини билимән .
43011023	— Иниңиз тирилиду , — деди һәзрити Әйса .
43011024	Марта : — Қиямәт күни униң җәзмән тирилидиғанлиғини билимән , — деди .
43011025	— Инсанларни өлүмдин тирилдүргүчи вә һаятлиқ бәргүчи Өзәмдурмән , — деди һәзрити Әйса униңға , — Маңа ишәнгән киши өлсиму , йәнә һаят болиду .
43011026	Маңа ишинип , мәңгүлүк һаятқа еришкәнләр әсла өлмәйду , буниңға ишинәмсиз ?
43011027	— Ишинимән , Рәббим , — деди Марта , — Сизниң инсанлар арисиға келишкә тайинланған Қутқазғучи-Мәсиһ , Худа Оғли екәнлигиңизгә ишинимән .
43011028	Марта буни дәп болғандин кейин , қайтип сиңлиси Мәрийәмни астағина чақирип : — Устазимиз келип болди . Сени чақириватиду , — деди .
43011029	Мәрийәм буни аңлап , дәрһал орнидин туруп , һәзрити Әйса билән көрүшкили маңди .
43011030	У пәйттә һәзрити Әйса техи йезиға кирмигән болуп , Марта алдиға чиққан йәрдә еди .
43011031	Өйдә Мәрийәмгә тәсәлла бериватқан халайиқ Мәрийәмниң бирдинла орнидин туруп , сиртқа чиқип кәткәнлигини көрүшти вә уни қәбирстанлиққа жиға-зар қилғили маңди , дәп ойлап , униң кәйнидин меңишти .
43011032	Бирақ Мәрийәм һәзрити Әйса бар йәргә барди вә Уни көрүп , айиғиға жиқилип : — Әй Рәббим , бу йәрдә болған болсиңиз иним өлмәс еди ! — деди .
43011033	Мәрийәмниң вә униң билән биллә кәлгән халайиқниң жиға-зар қилишқинини көргән һәзрити Әйса ғәзәплинип , көңли қаттиқ азаплинишқа башлиди вә :
43011034	— Уни қәйәргә қойдуңлар ? — дәп сориди . — Әй Рәббимиз , келип көрүң , — дейишти улар .
43011035	Һәзрити Әйса көз йеши қилди .
43011036	Хәқләр : — Қараңлар , У Лазарни немә дегән яхши көргән ! — дейишти .
43011037	Уларниң ичидә бәзилири : — Қарғуниң көзини ачқан Киши Лазарниң һаятини өлүмдин сақлап қалалматтиму ? — дейишти .
43011038	Һәзрити Әйса ичидә йәнә ғәзәплинип , йәрликниң алдиға барди . Йәрлик кириш ағзи чоң таш билән тосалған өңкүр еди .
43011039	Һәзрити Әйса : — Ташни еливетиңлар ! — деди . Өлгән адәмниң һәдиси Марта : — Әй Рәббим , аләмдин өткинигә төрт күн болди , һазир җәсиди пурап кәткәнду , — деди .
43011040	Һәзрити Әйса униңға : — Мән саңа : « Ишәнсәң , Худаниң улуқлуғини көрисән » , дегән едимғу , — деди .
43011041	Буниң билән халайиқ ташни еливәтти , һәзрити Әйса көзлирини асманға тикип , мундақ дуа қилди : — Әй Атам , тилигимни аңлайдиғиниң үчүн Саңа шүкүр ейтимән .
43011042	Тиләклиримни һемишәм аңлайдиғанлиғиңни билимән . Шундақ болсиму әтрапимдики халайиқ Сениң Мени әвәткәнлигиңгә ишәнсун , дәп буни ейтиватимән .
43011043	Һәзрити Әйса бу сөзләрни қилғандин кейин жуқури авазда : — Лазар , ташқириға чиқ ! — дәп чақирди .
43011044	Лазар қол-путлири кепинләнгән , иңиги теңилған һалда ташқириға чиқти . Һәзрити Әйса уларға : — Кепинликни салдуруп , уни өз мәйлигә қоюветиңлар ! — деди .
43011045	Мәрийәмниң йениға пәтиләп кәлгән вә һәзрити Әйса көрсәткән бу мөҗүзини көргән нурғун хәқләр һәзрити Әйсаға ишәнди .
43011046	Лекин уларниң ичидә бәзилири пәрисийләрниң йениға берип , һәзрити Әйсаниң қилған ишлирини мәлум қилишти .
43011047	Шуңа пәрисийләр вә алий роһанийлар йәһудийларниң алий кеңәшмисини жиғип : — Қандақ қилғулуқ ? Бу Адәмниң яратқан нурғун мөҗүзилиригә қарап беқиңлар .
43011048	Уни бундақ қоюп бәрсәк , һәммә адәм Униңға ишинип кетиду . Шундақ болғанда Рим һөкүмити ибадәтханимизни , һәтта миллитимизни вәйран қиливетиду ! — дейишти .
43011049	Уларниң ичидә бири , йәни шу жили баш роһаний болған Қаяпа : — Силәр һеч немини билмәйдикәнсиләр !
43011050	Пүтүн хәлиқниң һалак болушиниң орниға , бирла адәмниң улар үчүн өлүшиниң яхши екәнлигини чүшәнмәйдикәнсиләр , — деди .
43011051	Бу сөзни у өзлүгидин ейтмиған еди . У шу жили баш роһаний болғачқа , һәзрити Әйсаниң йәһудий хәлқи үчүн , шундақла пәқәт у хәлиқ үчүнла әмәс , бәлки Худаниң һәр янға чечилип кәткән пәрзәнтлириниң һәммисини бир қилип уюштуруш үчүн өлидиғанлиғини алдин-ала ейтқан еди .
43011052	
43011053	Шундақ қилип , улар шу күндин етиварән һәзрити Әйсани өлтүрүветиш үчүн сүйиқәстлик қилишқа башлиди .
43011054	Шуңа һәзрити Әйса әнди йәһудийлар арисида ашкарә жүрмәй , у йәрдин кетип , чөлгә йеқин райондики Әфраим шәһиригә келип , шагиртлири билән биллә у йәрдә турди .
43011055	Йәһудийларниң « Өтүп кетиш » һейтиға аз қалған еди . Нурғун кишиләр тазилиниш диний қаидисини ада қилиш үчүн , һейттин бир қанчә күн илгири йезилардин Йерусалимға келишти .
43011056	Улар һәзрити Әйсани издәтти . Улар мәркизий ибадәтханиға жиғилғинида , бир-биригә : — Сениңчә қандақ болар , һәзрити Әйса һейтқа кәлмәмдикин ? — дейишәтти .
43011057	Алий роһанийлар билән пәрисийләр һәзрити Әйсани тутуш үчүн Униң қәйәрдилигини билидиғанларниң өзлиригә мәлум қилишини буйруған еди .
43012001	« Өтүп кетиш » һейтидин алтә күн илгири һәзрити Әйса Өзи өлүмдин тирилдүргән Лазар турған җай — Бәйтанияға кәлди .
43012002	У йәрдә Униңға зияпәт берилди , Марта у йәрдә меһманларни күтүвататти . Лазар һәзрити Әйса билән һәмдәстихан болғанлардин бири еди .
43012003	Мәрийәм сап сумбулдин ясалған интайин қиммәт баһалиқ әтирдин бир қадақ әкелип , һәзрити Әйсаниң путлириға қуйди вә чачлири билән әтирни Униң путлириға сүрди . Өй әтирниң хуш пуриғи билән толди .
43012004	Лекин һәзрити Әйсаниң шагиртлиридин бири , йәни кейин Униңға сатқунлуқ қилидиған Йәһуда Ишқарийот :
43012005	— Бу әтирниң қиммити бир адәмниң жиллиқ киримгә тәң келидикән ! Немишкә бу әтир сетилип , пули кәмбәғәлләргә берилмиди ? — деди .
43012006	Бу сөзни у кәмбәғәлләргә көңүл бөлидиғанлиғи үчүн әмәс , оғри болғанлиғи үчүн дегән еди . У шагиртларниң ортақ пулини башқуратти вә оғрилап хәшләтти .
43012007	— Аялниң ихтияриға қоюп бәр , — деди һәзрити Әйса , — у бу арқилиқ Мениң дәпнә қилинидиған күнүмгә тәйярлиқ қиливатиду .
43012008	Кәмбәғәлләр һәр дайим араңларда , лекин Мән һәр дайим араңларда болмаймән .
43012009	Зор бир түркүм йәһудийлар һәзрити Әйсаниң Бәйтанияда екәнлигини аңлиди вә ялғуз һәзрити Әйсани әмәс , У өлүмдин тирилдүргән Лазарниму көрүш үчүн у йәргә кәлди .
43012010	Алий роһанийлар болса , Лазарниму өлтүрүшни қәстлиди .
43012011	Чүнки униң сәвәвидин нурғун йәһудийлар улардин үз өрүп , һәзрити Әйсаға ишинивататти .
43012012	Әтиси « Өтүп кетиш » һейтини өткүзүшкә кәлгән зор бир түркүм халайиқ һәзрити Әйсаниң Йерусалимға келиватқанлиғини аңлиди .
43012013	Улар қоллириға хорма шахлирини тутушқан һалда Уни қарши алғили чиқишти вә « Худаға шүкүр ! Пәрвәрдигарниң намида Кәлгүчигә мубарәк болсун ! Исраилларниң Падишасиға мубарәк болсун ! » — дәп вақирашти .
43012014	Һәзрити Әйса бир тәхәй тепип минди . Бу ишни Зәкәрия пәйғәмбәр хелә бурун алдин-ала ейтип , мундақ язған еди :
43012015	« Әй Йерусалим хәлқи , әнди қорқмаңлар ! Мана Падишариңлар тәхәй минип келиватиду » .
43012016	Униң шагиртлири у чағда буни чүшәнмигән еди , лекин һәзрити Әйса өлүмдин тирилиш вә асманға чиқиш билән улуқланғандин кейин , Зәкәрия пәйғәмбәр язған бу сөзләрни һәм бу иш дәл пәйғәмбәр алдин-ала ейтқандәк болуп чиққанлиғини тонуп йәтти .
43012017	Һәзрити Әйсаниң Лазарни йәрлигидин чақирип тирилдүргәнлигини көргән кишиләр бу мөҗүзә тоғрисида башқиларға тохтимастин хәвәр қилди .
43012018	Халайиқ һәзрити Әйсаниң яратқан бу мөҗүзисини аңлиғачқа , Уни қарши алғили чиқишти .
43012019	Пәрисийләр болса , бир-биригә : — Қараңлар , бизниң қилғинимиз бекар кәтти ! Мана әнди пүтүн дуния Униңға әгишип кәтмәктә ! — дейишти .
43012020	« Өтүп кетиш » һейтида Йерусалимға ибадәт қилғили кәлгәнләр ичидә йәһудий диниға киргән бәзи грекларму бар еди .
43012021	Булар Җәлилийәниң Бәйтсайда йезисидин болған Филипниң йениға келип : — Җанаплири , биз һәзрити Әйса билән көрүшмәкчидуқ , — дәп тәләп қилишти .
43012022	Филип берип буни Әндәргә мәлум қилди . Андин улар иккиси һәзрити Әйсаға хәвәр қилди .
43012023	Һәзрити Әйса мундақ деди : — Инсан Оғлиниң шан-шәрәпкә егә болидиған вақит-саати йеқинлишип қалди .
43012024	Билип қоюңларки , буғдай дени топиға ташлинип өлмигичә , йәнила бир тал дан пети туриду . Өлсә , бих чиқирип , көп һосул бериду .
43012025	Һаятини айиғанлар униңдин мәһрум болиду , лекин бу дунияда һаятини айимиғанлар уни мәңгү сақлалайду .
43012026	Кимду-ким Маңа хизмәт қилишни халиса , Маңа әгәшсун . Мән қәйәрдә болсам , Мениң чакирим шу йәрдә болиду . Маңа хизмәт қилғучиларни асмандики Атам һөрмәтләйду .
43012027	— Һазир көңлүм қаттиқ азаплиниватиду . Буниңға немә дейишим керәк ? « Ата , Мени келидиған азап-оқубәтлик вақит-сааттин қутқуз ! » дәйму ? Яқ ! Мән шу вақит-саатни бешимдин өткүзүш үчүн кәлдим .
43012028	Ата , улуқлуғуңни көрсәткин ! Шу вақитта асмандин бир аваз аңланди : — Улуқлуғумни көрсәттим вә йәнә көрситимән .
43012029	Шу мәйдандики буни аңлиған халайиқ : — Һава гүлдүрлиди , — дейишти . Йәнә бәзиләр болса : — Бир периштә Униңға гәп қилди , — дейишти . Бирақ һәзрити Әйса :
43012030	— Бу сөзләр Мени дәп әмәс , силәрни дәп ейтилған .
43012031	Бу дуния әнди сораққа тартилиду . Бу дунияниң һөкүмдари — шәйтанму әнди ағдурулиду .
43012032	Мән йәрдин көтирилгинимдә , пүткүл инсанларни Өзәмгә җәлип қилимән , — деди .
43012033	( У буни дейиш арқилиқ Өзиниң қандақ өлидиғанлиғини уқтурди . )
43012034	Халайиқ бу гәпләрни чүшәнмәй , һәзрити Әйсадин : — Муқәддәс Язмиларда : « Қутқазғучи-Мәсиһ өлмәй , мәңгү һаят яшайду » , дейилгән турса , Сиз қандақсигә « Инсан Оғли көтирилиши керәк » , дәп дәләләйсиз ? ! Инсан Оғли зади Ким болиду ? — дәп сориди .
43012035	— Нурниң араңларда чақнайдиған вақти узун әмәстур . Шуңа қараңғулуқниң силәрни бесивалмаслиғи үчүн , Нур бар вақтида давамлиқ меңиңлар . Қараңғулуқта маңған киши өзиниң қәйәргә кетиватқанлиғини билмәйду .
43012036	Шуңлашқа Нур араңларда бар вақитта Униңға ишиниңлар . Буниң билән Нурниң пәрзәнтлири болисиләр , — деди һәзрити Әйса . Һәзрити Әйса бу сөзләрни қилғандин кейин , халайиқтин кетип , йошурунувалди .
43012037	Гәрчә У халайиқниң көз алдида шунчә мөҗүзә көрсәткән болсиму , улар Униңға ишәнмиди .
43012038	Бу әһвал дәл Йәшая пәйғәмбәрниң Язмисида алдин-ала көрситилгәндәк чиқти : « Әй Пәрвәрдигар , биз йәткүзгән сөзләргә ким ишәнди ? Сениң күч-қудритиң кимгә аян болди ? »
43012039	Халайиқ һәзрити Әйсаға ишинәлмиди . Буниң сәвәвини Йәшая пәйғәмбәр алдин-ала чүшәндүрүп бәргән еди : « Пәрвәрдигар уларниң көзлирини кор қилди , қәлбини қатурди . Униң нәтиҗисидә уларниң көзлири көрмәс , қәлби сәзмәс болуп қалди . ‹ Улар гуналириға товва қилип , Маңа қайтишни халимайду . Халисиди , мән уларни сақайтаттим › , дәйду Худа » .
43012040	
43012041	Йәшая пәйғәмбәр һәзрити Әйсаниң улуқлуғини көргәнлиги үчүн , бу сөзләрни Униңға қарита алдин-ала ейтқан еди .
43012042	Һалбуки , нурғунлиған кишиләр , һәтта йәһудий ақсақаллириму һәзрити Әйсаға ишәнди . Лекин улар өзлириниң пәрисийләр тәрипидин ибадәтхана җамаитидин қоғлап чиқириветилмәслиги үчүн , ишәнгәнлигини ашкарилимиди .
43012043	Буниң сәвәви , улар инсандин келидиған махташни Худадин келидиған махташтинму яхши көрәтти .
43012044	Һәзрити Әйса жуқури аваз билән мундақ деди : — Маңа ишәнгәнләр Маңила әмәс , Мени Әвәткүчигә ишәнгән болиду .
43012045	Мени көргәнләр Мени Әвәткүчиниму көргән болиду .
43012046	Мән Маңа ишәнгәнләр қараңғулуқта қалмисун , дәп дунияға нур болуп кәлдим .
43012047	Сөзлиримни аңлап , сөзлиримгә әмәл қилмиғанларни сораққа тартмаймән , чүнки Мән инсанларни сораққа тартқили әмәс , бәлки уларни қутқузғили кәлдим .
43012048	Бирақ Мени рәт қилғанларни вә сөзлиримни қобул қилмиғанларни сораққа тартқучи бар . У болсиму ейтқан сөзлирим болуп , қиямәт күни кишиләрни сораққа тартиду .
43012049	Чүнки Мән Өзлүгүмдин сөзлигиним йоқ . Немини сөзлишим вә қандақ сөзлишим керәклигини Мени әвәткән Атам Маңа буйриди .
43012050	Униң буйруғиниң мәңгүлүк һаят елип келидиғанлиғини билимән . Шуңа немини сөзлисәм , Худа Атамниң Маңа буйруғинидәк сөзләймән .
43013001	« Өтүп кетиш » һейтиниң һарписи еди . Һәзрити Әйса бу дуниядин айрилип , Атисиниң йениға кетидиған вақитниң йетип кәлгәнлигини билди . У бу дуниядики Өз адәмлиригә болған меһир-муһәббитини бурунла көрсәткән болуп , униң қанчилик чоңқурлуғини әнди толуқ көрсәтмәкчи еди .
43013002	Һәзрити Әйса шагиртлири билән кәчлик тамақта биллә болди . Шәйтан аллибурун Симунниң оғли Йәһуда Ишқарийотниң көңлигә һәзрити Әйсани йәһудий ақсақаллириға тутуп бериш вәс-вәсисини салған еди .
43013003	Һәзрити Әйса Атисиниң һәммә һоқуқни Өзигә аманәт қилғанлиғини , Атиси Худаниң йенидин келип , Худаниң йениға кетидиғанлиғини биләтти .
43013004	У дәстихандин туруп , тонини йешип , бир лөңгә билән белини бағлиди .
43013005	Андин бир җавурға су қуюп , шагиртларниң путлирини жуюшқа вә белигә бағлиған лөңгә билән сүртүп қурутушқа башлиди .
43013006	Новәт Симун Петрусқа кәлгәндә , Петрус : — Әй Рәббим , путумни Сиз жуйсиңиз қандақ болғини ? ! — деди .
43013007	Һәзрити Әйса униңға : — Немә қиливатқинимни һазир чүшәнмәйсән , лекин кейин чүшинисән , — деди .
43013008	— Мән путумни һәргиз сизгә жуйғузмаймән ! — деди Петрус . — Путуңни жуймисам , сән Мән билән биргә болалмайсән , — дегән җавапни қайтурди һәзрити Әйса .
43013009	Симун Петрус : — Әй Рәббим , ундақта путлиримнила әмәс , қоллиримниму , бешимниму жуйғайсиз ! — деди .
43013010	Һәзрити Әйса униңға : — Жуюнуп болған адәмниң қайта жуюнушиниң һаҗити йоқ , пәқәт путлирини жуйсила , пүтүн әзаси пак болиду . Силәрму гуналириңлардин пак , лекин һәммиңлар әмәс , — деди .
43013011	( Һәзрити Әйса Өзини кимниң тутуп беридиғанлиғини биләтти . Шуниң үчүн У һәммисиниңла пак әмәслигини дегән еди . )
43013012	Һәзрити Әйса уларниң путлирини жуюп болғандин кейин , тонини кийип йәнә дәстиханға олтарди вә уларға мундақ деди : — Силәр немә қилғанлиғимни чүшәндиңларму ?
43013013	Силәр Мени « Рәббим » вә « Устазим » дәйсиләр , раст ейтисиләр , әмәлияттиму шундақ .
43013014	Мән Рәббиңлар вә Устазиңлар туруп путлириңларни жуйғандин кейин , силәрму бир-бириңларниң путлирини жуюшуңлар керәк .
43013015	Бу силәрниң Маңа охшаш башқиларға хизмәт қилишиңлар үчүн көрсәткән үлгәмдур .
43013016	Билип қоюңларки , қул ғоҗайинидин үстүн турмайду , әлчиму өзини әвәткүчидин үстүн турмайду .
43013017	Бу ишларни билгән екәнсиләр , силәрму шундақ қилсаңлар , нәқәдәр бәхитликсиләр !
43013018	« Силәр гуналириңлардин пак » дегән сөзүм һәммиңларға қаритилған әмәс . Мән таллиғанлиримни билимән , лекин Муқәддәс Язмиларда алдин-ала ейтилған : « Мән билән һәмдәстихан болуп , ненимни йегән достум Мәндин үз өриди » , дәп ейтилған бу сөз әмәлгә ашурулуши керәк .
43013019	Силәргә бу иш йүз бериштин авал ейтип қояйки , у ишлар йүз бәргәндә Мениң « Мәңгү Бар Болғучи » екәнлигимгә ишинисиләр .
43013020	Йәнә шуни билип қоюңларки , Мән әвәткән һәр қандақ бир кишини қобул қилғанлар Мени қобул қилған болиду . Мени қобул қилғанлар болса , Мени Әвәткүчи Худани қобул қилған болиду .
43013021	Һәзрити Әйса бу сөзләрни қилғандин кейин , қаттиқ азапланған һалда очуғини ейтти : — Билип қоюңларки , араңларда бири Маңа сатқунлуқ қилиду .
43013022	Шагиртлар кимни дәватқанлиғини чүшәнмәй , бир-биригә қарашти .
43013023	Һәзрити Әйса интайин яхши көриду дәп қаралған шагирт Униң йенида йеничә ятатти .
43013024	Симун Петрус униңға һәзрити Әйсадин кимни демәкчи болғанлиғини сорап беқишни ишарәт қилди .
43013025	Шуңа у һәзрити Әйсаға йеқин келип , төвән авазда : — Әй Рәббим , Сизгә сатқунлуқ қилидиған ким ? — дәп сориди .
43013026	Һәзрити Әйса : — Бир чишләм нанни ашқа чилап кимгә сунсам , шу , — дәп җавап бәрди . Кейин У нанни ашқа чилап , Симунниң оғли Йәһуда Ишқарийотқа сунди .
43013027	Йәһуда нанни елишиғила ичигә шәйтан кирди . — Қилидиғиниңни чапсан қил , — деди һәзрити Әйса униңға .
43013028	Дәстиханда олтарғанларниң һеч қайсиси һәзрити Әйсаниң Йәһудаға бу сөзләрни немә үчүн қилғанлиғини чүшәнмиди .
43013029	Уларниң ортақ пули Йәһудада болғанлиқтин , бәзиләр һәзрити Әйса униңға : « Һейтлиқ нәрсиләрни елип кәл » яки « Кәмбәғәлләргә бир нәрсә бәр » , демәкчи болса керәк , дәп ойлашти .
43013030	Йәһуда нанни елипла ташқириға чиқип кәтти . Бу чағ кечә еди .
43013031	Йәһуда ташқириға чиқип кәткәндин кейин һәзрити Әйса мундақ деди : — Әнди Инсан Оғлиниң шан-шәриви көрүнидиған вақит-саат йетип кәлди . У арқилиқ Худаниң шан-шәривиму аян болиду .
43013032	Худаниң шан-шәриви У арқилиқ аян болған екән , Худа Өзиму Инсан Оғлиниң шан-шәривини дәрһал аян қилиду .
43013033	Балилирим , Мениң әнди силәр билән биллә болидиған вақтим аз қалди . Кейин силәр Мени издәйсиләр , лекин йәһудий ақсақаллириға ейтқинимдәк , силәргиму ейтимәнки , Мән баридиған йәргә силәр баралмайсиләр .
43013034	Һазир силәргә йеңи бир әмир беримән . « Бир-бириңларға меһир-муһәббәт көрситиңлар . Силәрни сөйгинимдәк , силәрму бир-бириңларни сөйүңлар » .
43013035	Бир-бириңларға меһир-муһәббитиңлар болса , һәммиси силәрниң Мениң шагиртлирим екәнлигиңларни тонуйду .
43013036	Симун Петрус һәзрити Әйсадин : — Әй Рәббим , қәйәргә барисиз ? — дәп сориди . — Мән кетидиған йәргә һазирчә әгишип баралмайсән , лекин кейин барисән , — дәп җавап бәрди һәзрити Әйса .
43013037	Петрус Униңға : — Әй Рәббим , немә үчүн һазир Сизниң кәйниңиздин баралмаймән ? Сиз үчүн җеним пида ! — деди .
43013038	Һәзрити Әйса мундақ деди : — Мән үчүн расттинла җениң пидаму ? Билип қойғинки , ғораз чиллаштин бурун , сән Мәндин үч қетим танисән .
43014001	Һәзрити Әйса шагиртлириға йәнә мундақ деди : — Көңлүңларни беарам қилмаңлар , Худаға ишиниңлар , Маңиму ишиниңлар .
43014002	Худа Атамниң дәргаһида нурғун өй-маканлар бар . Ундақ болмиса , буни силәргә ейтип жүрмигән болаттим . Мән һәр бириңларға орун тәйярлаш үчүн шу йәргә кетип баримән .
43014003	Мән тәйярлиқ қилғили баридиған екәнмән , чоқум қайтип келип , силәрни Өзәм билән биллә елип кетимән . Шундақ болғанда , Мән қәйәрдә болсам , силәрму шу йәрдә болисиләр .
43014004	Силәр Мениң қәйәргә кетидиғанлиғимни вә у йәргә баридиған йолни билисиләр .
43014005	— Әй Рәббим , Сизниң қәйәргә кетидиғанлиғиңизни билмәймиз . Шундақ турса , у йолни қандақ билимиз ? — деди Томас .
43014006	Һәзрити Әйса униңға : — Йол , һәқиқәт вә һаятлиқ Өзәмдурмән . Мениңсиз һеч ким Худа Атамниң йениға баралмайду .
43014007	Әгәр Мени тонуған болсаңлар , Атамниму тонуған болаттиңлар . Һазирдин башлап Уни тонудуңлар һәм Уни көрдүңлар , — деди .
43014008	— Әй Рәббим , Атиңизни көрситип қойсиңизла , рази болаттуқ , — деди Филип .
43014009	— Филип , — деди һәзрити Әйса , — силәр билән биргә болғинимға талай вақит болди , Мени техичә тонумидиңму ? Мени көргән киши Атам Худани көргән болиду . Шундақ туруп , сән немишкә йәнә : « Бизгә Атиңизни көрситиң » , дәйсән ?
43014010	Мән Атамда , Атам Мәндә екәнлигигә ишәнмәмсән ? Силәргә ейтқан сөзлиримни Өзлүгүмдин ейтқиним йоқ , бәлки Мениң Атам ейтқан . У Мәндә туруп , хизмәтлирини қиливатиду .
43014011	« Мән Атамда , Атам Мәндә » дегинимгә ишиниңлар . Һеч болмиғанда , Мениң қилғанлиримдин Маңа ишиниңлар .
43014012	Билип қоюңларки , Маңа ишәнгән киши Мениң әмәлиятимдәк қилалайду . Мундақ киши буниңдинму улуқ ишларни қилиду , чүнки Мән Атамниң йениға қайтип кетимән .
43014013	Мениң намим билән немини тилисәңлар , Өз Атамниң улуқлуғи Мән арқилиқ аян болуши үчүн , тиләклириңларни иҗавәт қилимән .
43014014	Мениң намим билән немә тилисәңлар , Мән силәргә шуни беримән .
43014015	Һәзрити Әйса шагиртлириға йәнә мундақ деди : — Мени сөйсәңлар , әмирлиримгә әмәл қилисиләр .
43014016	Мәнму Худа Атамдин силәргә башқа бир Ярдәмчи ата қилишини тиләймән . У силәр билән мәңгү биргә болиду .
43014017	У болсиму , һәқиқәткә башлиғучи — Муқәддәс Роһтур . Уни бу дунияниң адәмлири қобул қилалмайду , чүнки Уни көрмәйду , тонумайду . Бирақ силәр Уни тонуйсиләр , чүнки У дайим силәр билән биллә туриду һәм силәрдә яшимақчи .
43014018	Мән силәрдин айрилғанда , силәрни житим қалдурмаймән . Силәрниң йениңларға йәнә қайтип келимән .
43014019	Аз вақиттин кейин , бу дунияниң адәмлири Мени көрмәйду , лекин силәр көрисиләр . Мән һаят болғанлиғим үчүн , силәрму һаят болисиләр .
43014020	Шу вақит кәлгәндә билисиләрки , Мән Атамда болимән , силәр Мәндә болисиләр , Мәнму һәм силәрдә болимән .
43014021	Ким әмирлиримни қобул қилип , униңға әмәл қилса , Мени сөйидиған киши шу болиду . Мени сөйидиған кишини Атамму сөйиду , Мәнму уни сөйимән вә Өзәмни униңға аян қилимән .
43014022	Йәһуда исимлиқ башқа бир шагирт ( Йәһуда Ишқарийот әмәс ) һәзрити Әйсадин : — Әй Рәббим , немә үчүн Өзиңизни бу дунияниң адәмлиригә аян қилмай , бизгила аян қилисиз ? — дәп сориди .
43014023	Һәзрити Әйса униңға мундақ җавап қайтурди : — Мени сөйидиған киши дегинимни қилиду , Атамму уни сөйиду . Атам Иккимиз мундақ кишиниң йениға берип , униң билән биллә макан қуримиз .
43014024	Мени сөймәйдиған киши дегинимни қилмайду . Силәр аңлаватқан сөзләр Мениң әмәс , бәлки Мени әвәткән Атамниңкидур .
43014025	Мән силәр билән биллә болуватқан чеғимда силәргә буларни дедим .
43014026	Лекин Атам Мениң намим билән әвәтидиған Ярдәмчи , йәни Өзиниң Муқәддәс Роһи силәргә һәммини үгитиду һәм Мениң ейтқан һәммә сөзлиримни есиңларға салиду .
43014027	Силәргә аманлиқ қалдуримән , Өз аманлиғимни силәргә тәғдим қилимән . Мениң силәргә тәғдим қилғиним бу дунияниң адәмлириниң силәргә бәргинигә охшимайду . Көңлүңларни беарам қилмаңлар , қорқмаңлар .
43014028	Силәр Мениң : « Мән силәрдин айрилип кетимән , кейин силәрниң йениңларға қайтип келимән » , дегән сөзүмни аңлидиңлар . Мени сөйсәңлар , Атамниң йениға кетидиғанлиғим үчүн хошал болаттиңлар . Чүнки Атам Мәндин улуқтур .
43014029	Силәрни бу ишлар йүз бәргәндә Маңа ишәнсун дәп , буларни силәрдин айрилиштин бурун ейттим .
43014030	Силәр билән сөзлишидиған вақит көп қалмиди , чүнки бу дунияниң һөкүмдари — шәйтан келиш алдида туриду . Униң Мени бесип чүшкидәк қудрити әсла йоқтур .
43014031	Лекин бу дунияниң адәмлири Мениң Атамни сөйидиғанлиғимни билсун дәп , Атам Маңа әмир қилған ишни әмәлгә ашуримән . Туруңлар , бу җайдин кетәйли .
43015001	Һәзрити Әйса шагиртлириға мундақ деди : — Һәқиқий « Үзүм ғоли » Өзәмдурмән , Атам Худа болса бағвәндур .
43015002	Бағвән Мәндики мевә бәрмәйдиған һәр бир шахни кесип ташлайду . Мевә бәргәнлирини болса , техиму көп мевә бәрсун , дәп путап туриду .
43015003	Силәр путалған шахларға охшаш болуп , Мән силәргә йәткүзгән сөзләр арқилиқ аллибурун пак болдуңлар .
43015004	Силәр Мәндә болуңлар , Мәнму силәрдә болимән . Шах ғолда болмай туруп өзлүгидин мевә берәлмәйдиғинидәк , силәрму Мәндә болмисаңлар мевә берәлмәйсиләр .
43015005	« Үзүм ғоли » Өзәмдурмән , силәр болсаңлар шахлирисиләр . Ким Мәндә болса , Мәнму униңда болимән . Шундақ болғанда , у көп мевә бериду , чүнки Худа яқтуридиған һәр қандақ ишни Мәнсиз қилалмайсиләр .
43015006	Мәндә болмиған киши керәксиз шахларға охшаш ташлаветилип , қуруп кетиду . Бундақ шахлар жиғип отқа ташлиниду .
43015007	Силәр Мәндә болсаңлар вә сөзлирим силәрниң қәлбиңларда сақланса , немини тилисәңлар , шуниңға еришисиләр .
43015008	Силәр көп мевә беришиңлар арқилиқ Мениң шагиртлирим екәнлигиңларни испатлайсиләр . Бу Атамға шан-шәрәп елип келиду .
43015009	Атам Мени сөйгинидәк , Мәнму силәрни сөйдүм , Мениң меһир-муһәббитимдә болуңлар .
43015010	Әгәр әмирлиримгә әмәл қилсаңлар , худди Мән Атамниң әмирлиригә әмәл қилған вә һемишәм Униң меһир-муһәббитидә болғинимдәк , силәрму һемишәм Мениң меһир-муһәббитимдә болисиләр .
43015011	Буларни силәргә хошаллиғимдин һөзүрләнсун вә хошаллиғи толуп ташсун , дәп ейттим .
43015012	Мениң әмрим шуки , Мән силәргә меһир-муһәббәт көрсәткәндәк , силәрму бир-бириңларға меһир-муһәббәт көрситиңлар .
43015013	Өз достлири үчүн җенини пида қилиштин чоңқур меһир-муһәббәт йоқтур .
43015014	Силәргә буйруған әмирлиримни ада қилсаңлар , Мениң достлирим болисиләр .
43015015	Әнди силәрни « чакар » демәймән , чүнки чакар ғоҗайининиң немә қилидиғанлиғини билмәйду . Униң орниға силәрни « дост » дәймән , чүнки Атамдин аңлиғанлиримниң һәммисини силәргә йәткүздүм .
43015016	Силәр Мени таллиғиниңлар йоқ , әксичә Мән силәрни таллидим . Мән силәрни мевә бәрсун һәм мевилириңлар мәңгү сақлансун , дәп тайинлидим . Мошундақ мевә бәргиниңларда , Мениң намим билән Атамдин немә тилисәңлар , Атам шуни бериду .
43015017	Силәргә шуни әмир қилимәнки , бир-бириңларға меһир-муһәббәт көрситиңлар .
43015018	— Бу дунияниң адәмлири силәрдин нәпрәтләнсә , силәрдин авал Мәндин нәпрәтләнгәнлигини билиңлар .
43015019	Силәрму бу дунияниң адәмлиридин болған болсаңлар , бу дунияниң адәмлири силәрни өзиниң дәп сөйгән болатти . Бирақ Мән силәрни бу паний дуниядин айрип , таллиғанлиғим үчүн , әнди бу дунияға мәнсүп әмәссиләр . Шуниң үчүн бу дунияниң адәмлири силәрдин нәпрәтлиниду .
43015020	Мән силәргә ейтқан сөзни есиңларда тутуңлар : « Қул ғоҗайинидин үстүн турмайду » . Маңа зиянкәшлик қилғанлар силәргиму зиянкәшлик қилиду . Мениң сөзүмгә әмәл қилғанлар силәрниңкигиму әмәл қилиду .
43015021	Мениң намим сәвәвидин улар силәргә зиянкәшлик қилиду , чүнки улар Мени Әвәткүчини тонумайду .
43015022	Әгәр Мән келип уларға тәлим бәрмигән болсам , уларниң гуналири гуна дәп қаралматти . Лекин һазир улар өз қилмишлириниң яман екәнлигини билмидуқ дәләлмәйду .
43015023	Уларниң Мәндин нәпрәтләнгәнлиги Атамдинму нәпрәтләнгәнлиги болиду .
43015024	Мән уларниң арисида башқа һеч ким қилип бақмиған ишларни қилмиған болсам , уларниң гуналири гуна дәп қаралматти . Әмәлиятта улар Мениң қилған ишлиримни көргән , шундақтиму йәнә Мәндин вә Атамдин нәпрәтләнди .
43015025	Лекин буниң билән Муқәддәс Язмиларда йезилған : « Һеч қандақ сәвәпсизла Мәндин нәпрәтләнди » , дегән сөз әмәлгә ашурулди .
43015026	Мән силәргә Атамниң йенидин Ярдәмчи , йәни һәқиқәткә башлиғучи — Муқәддәс Роһни әвәтимән . У Атамниң йенидин келип , Мән тоғрилиқ гувалиқ бериду .
43015027	Силәрму Маңа гувалиқ берисиләр , чүнки силәр баштин тартип Мән билән биллә болдуңлар .
43016001	— Буларни силәргә ишәнчини йоқитип қоймисун , дәп ейттим .
43016002	Силәр ибадәтхана җамаитиңлардин қоғлап чиқириветилисиләр һәм шундақ бир вақит-саатлар келидуки , силәрни өлтүридиғанлар өзлирини Худаға хизмәт қиливатимән , дәп һесаплайду .
43016003	Улар буларни йә Атамни , йә Мени тонумиғанлиғи үчүн қилиду .
43016004	Шуниң үчүн ейтимәнки , улар силәргә зиянкәшлик қилғанда , Мениң агаһландурғанлиғимни есиңларға кәлтүрүңлар . — Мән дәсләптә буларни силәргә ейтмидим , чүнки силәр билән биллә едим .
43016005	Лекин әнди Мени Әвәткүчиниң йениға қайтип кетимән . Шундақ болсиму , араңлардин һеч ким Мәндин : « Нәгә кетисиз ? » дәп соримайватиду .
43016006	Буниң орниға , силәргә буларни ейтқанлиғим үчүн , қәлбиңлар һәсрәт билән толди .
43016007	Билип қоюңларки , Мениң кетишим силәргә пайдилиқ , кәтмисәм силәргә Ярдәмчи кәлмәйду , амма кәтсәм , Уни силәргә әвәтимән .
43016008	У кәлгәндә , бу дуниядики кишиләрни өзлириниң гунакар екәнлигигә , Мениң һәққанийлиғимға вә ахирқи замандики соал-сорақниң болидиғанлиғиға қайил қилиду .
43016009	Улар гунакар екәнлигигә қайил болиду , чүнки улар Маңа ишәнмиди .
43016010	Улар Мениң һәққанийлиғимға қайил болиду , чүнки Мән һәққаниймән һәм шуңа Атамниң йениға қайтишқа лайиқтурмән . Шундақ қилип , силәр Мени көрәлмәйсиләр .
43016011	Улар ахирқи замандики соал-сорақниң чоқум болидиғанлиғиға қайил болиду , чүнки Худа бу дунияниң һөкүмдари болған шәйтанни сораққа тартти .
43016012	Силәргә ейтидиған йәнә көп сөзлирим бар еди , бирақ силәр униңға бәрдашлиқ берәлмәйсиләр .
43016013	Лекин һәқиқәткә башлиғучи — Муқәддәс Роһ кәлгәндә , силәргә барлиқ һәқиқәтни үгитиду . У Өзлүгидин сөзлимәйду , әксичә Атам Иккимизниң сөзлирини аңлиғандин кейин сөзләйду вә кәлгүсидә болидиған ишларни силәргә йәткүзиду .
43016014	У Мәндә бар болғанни силәргә йәткүзүп , Мениң улуқлуғумни аян қилиду .
43016015	Атамда бар болғанниң һәммиси һәм Мениңдур . Шуниң үчүн Муқәддәс Роһ Мәндә бар болғанни силәргә йәткүзиду , дәп ейттим .
43016016	— Аз вақиттин кейин , Мени көрмәйсиләр . Йәнә бир аз вақит өткәндин кейин , Мени қайта көрисиләр .
43016017	Шагиртларниң бәзилири бир-биригә : — Бу қандақ гәп ? У бизгә : « Аз вақиттин кейин Мени көрмәйсиләр , йәнә бир аз вақит өткәндин кейин Мени қайта көрисиләр » , дәйду . У йәнә : « Чүнки Мән Атамниң йениға кетимән » , дәйду .
43016018	« Аз вақиттин кейин » дегән сөзиниң мәнаси зади немиду ? Униң немиләрни дәватқанлирини биләлмидуқ , — дейишти .
43016019	Һәзрити Әйса уларниң соримақчи болған соалини билип , мундақ деди : — Мениң « Аз вақиттин кейин Мени көрмәйсиләр , йәнә бир аз вақит өткәндин кейин Мени көрисиләр » дегинимниң мәнасини бир-бириңлардин сораватамсиләр ?
43016020	Билип қоюңларки , силәр жиға-зар қилип қайғурисиләр , лекин бу дунияниң адәмлири хошал болушуп кетиду . Силәр болсаңлар қайғурисиләр , лекин қайғулириңлар хошаллиққа айлиниду .
43016021	Аял туғутта азаплиниду , чүнки униң азап-оқубәтлик вақит-саати йетип кәлгән . Лекин бовиғи туғулуп болғандин кейин , бир пәрзәнтниң дунияға кәлгәнлигиниң хошаллиғи билән тартқан азавини унтуп қалиду .
43016022	Шуниңға охшаш , силәрму һазир азаплиниватисиләр , лекин Мән силәр билән қайта көрүшимән . Шу чағда қәлбиңлар хошаллиққа чөмиду . Хошаллиғиңларни һеч ким силәрдин тартивалалмайду .
43016023	Билип қоюңларки , шу вақит кәлгәндә , Мәндин һеч нәрсә соришиңларниң һаҗити йоқ . Чүнки Мениң намим билән Атамниң Өзидин немини тилисәңлар , У шуни бериду .
43016024	Һазирғичә Мениң намим билән һеч немә тилимидиңлар . Әнди тиләңлар , еришисиләр . Буниң билән хошаллиғиңлар толуп ташсун .
43016025	— Силәргә буларни тәмсилләр билән билдүрдүм . Бирақ шундақ бир вақит келидуки , у чағда тәмсилләр билән сөзлимәймән , Атам тоғрилиқ очуқ ейтимән .
43016026	Шу күнләр кәлгәндә , тиләклириңларни Мениң намим билән тиләйсиләр . Мән силәр үчүн Атамдин тәләп қилимән демәкчи әмәсмән .
43016027	Буниң сәвәви , Атам Өзиму силәрни сөйиду , чүнки силәр Мени сөйисиләр вә Мени Атамниң әвәткәнлигигә ишәндиңлар .
43016028	Мән Атамниң йенидин бу дунияға кәлдим . Әнди бу дуниядин Атамниң йениға кетимән .
43016029	Шагиртлири : — Әнди тәмсил кәлтүрмәй , очуқ ейттиңиз .
43016030	Биз Сизниң һәммини билидиғанлиғиңизни әнди чүшәндуқ , чүнки биз соал соримисақму , Сиз көңлимиздикини билидикәнсиз . Буниңдин сизниң Худаниң йенидин кәлгәнлигиңизгә ишәндуқ , — дейишти .
43016031	Һәзрити Әйса уларға : — Һазир ишәндиңлар , шундақму ?
43016032	Мана шундақ вақит келәй дәп қалди , шундақла келип қалдики , һәммиңлар Мени ялғуз ташлап өз йоллириңларға кетисиләр . Бирақ Мән ялғуз қалмаймән , чүнки Атам Мән билән биллидур .
43016033	Буларни силәргә Мән арқилиқ аманлиқ тапсун , дәп ейттим . Бу дунияниң адәмлири силәрни азап-оқубәткә салиду . Амма ғәйрәтлик болуңлар , чүнки Мән бу дуния үстидин ғалибә қилдим !
43017001	Һәзрити Әйса бу сөзләрни қилғандин кейин , көзлирини асманға тикип мундақ дуа қилди : — Әй Ата , Мениң вақит-саатим йетип кәлди . Сән Оғлуңниң улуқлуғини аян қилғин . Буниң билән Оғлуңму улуқлуғуңни аян қилсун .
43017002	Чүнки Сән Униңға пүткүл инсанийәттин үстүн һоқуқ ата қилдиң . Буниң билән У Сән Униңға бәргән адәмләрниң һәммисигә мәңгүлүк һаят ата қилсун .
43017003	Мәңгүлүк һаят болса , һәқиқий бирдин-бир Худа — Сени вә Сән әвәткән Әйса Мәсиһни тонуштур .
43017004	Мән Сән Маңа буйруған һәммә ишларни орунлаш билән Сениң улуқлуғуңни йәр йүзидә аян қилдим .
43017005	Әй Ата , Сениң йениңға қайтқинимда , дуния яритилиштин бурун Биз һөзүрләнгән улуқлуқтин Мени қайта һөзүрләндүргәйсән .
43017006	Сән бу дуниядин Маңа таллап бәргәнләргә Сени аян қилдим . Улар Сениңки еди , уларни Маңа бәрдиң , улар Сениң сөзүңгә әмәл қилди .
43017007	Улар Сән Маңа бәргән һәммә нәрсиләрниң Сениңдин кәлгәнлигини әнди билди .
43017008	Чүнки Сән Маңа қилған сөзләрни уларға йәткүздүм , уларму қобул қилди . Сәндин кәлгәнлигимни һәқ дәп билди һәм Мени әвәткәнлигиңгиму ишәнди .
43017009	Булар үчүн дуа қилимән . Бу дунияниң адәмлиригә әмәс , бәлки Сән Маңа бәргән адәмләргә дуа қилимән , чүнки улар Сениңкидур .
43017010	Мениңки Сениңкидур , Сениңки болса , Мениңкидур . Мениң улуқлуғум улар арқилиқ аян болди .
43017011	Мән әнди айрилиш алдида туримән . Уларни бу дунияда қалдуруп , Сениң йениңға кетиватимән . Әй муқәддәс Ата , уларниң Саңа болған садиқлиғини сақлиғин . Биз Иккимиз бир болғандәк , уларму бир болсун .
43017012	Мән улар билән биллә болған вақтимда , уларниң Саңа болған садиқлиғини сақлидим һәм қоғдидим . Уларниң ичидә һалакәт йолиға маңған кишидин башқа бириму йоқалмиди . Муқәддәс Язмилардики Маңа сатқунлуқ қилидиған киши тоғрилиқ ейтилғанларниң әмәлгә ашурулуши үчүн , мошундақ болди .
43017013	Мана әнди Сениң йениңға кетимән . Уларниң қәлбидә Мениң хошаллиғим толуп ташсун , дәп бу сөзләрни дуниядики вақтимда сөзлидим ,
43017014	сөзлириңни йәткүздүм . Бу дунияниң адәмлири улардин нәпрәтләнди , чүнки Мән бу дунияға мәнсүп болмиғинимдәк , уларму бу дунияға мәнсүп әмәстур .
43017015	Уларни бу дуниядин айривәт дәп әмәс , бәлки шәйтандин сақла дәп тиләймән .
43017016	Мән бу дунияға мәнсүп болмиғинимдәк , уларму бу дунияға мәнсүп әмәстур .
43017017	Уларни һәқиқитиң арқилиқ Өзәңгә атиғузғайсән , чүнки Сениң сөзлириң һәқтур .
43017018	Сән Мени дунияға әвәткиниңдәк , Мәнму уларни дунияға әвәттим .
43017019	Уларму өзлирини һәқиқий атисун , дәп Өзәмни Саңа атаймән .
43017020	Мән улар үчүнла әмәс , йәнә уларниң йәткүзидиған сөзлирини аңлап , Маңа ишинидиғанлар үчүнму дуа қилимән .
43017021	Уларниң һәммиси бир болсун . Әй Ата , Сән Мәндә , Мән Сәндә болғандәк , уларму Биздә болсун . Шу арқилиқ бу дунияниң адәмлири Мени Сениң әвәткәнлигиңгә ишәнсун , дәп дуа қилимән .
43017022	Биз Иккимиз бир болғандәк , уларму бир болсун , дәп Сән Маңа бәргән улуқлуқни уларға ата қилдим .
43017023	Мән уларда , Сән Мәндә ; бу уларниң иттипақлиғиниң мукәммәллишиши үчүндур . Бу дунияниң адәмлири шу арқилиқ Мени әвәткәнлигиңни һәм Мени сөйгиниңдәк Маңа ишәнгәнләрниму сөйидиғанлиғиңни билсун .
43017024	Әй Ата , Сән Маңа бәргән кишиләрниң һәммисиниң Мән билән бир йәрдә болушини һәм уларниң улуқлуғумни көрүшини арзу қилимән . Бу дуния яритилиштин бурун , Мени сөйгәнлигиң үчүн Маңа бәргән улуқлуқтур .
43017025	Әй адил Ата , бу дунияниң адәмлири Сени тонумайду , амма Мән Сени тонуймән . Шагиртлиримму Мени Сениң әвәткәнлигиңни билиду .
43017026	Мән Сени уларға аян қилдим , йәнә давамлиқ аян қилимән . Буниң билән Маңа болған меһир-муһәббитиң уларда болсун һәм Мәнму уларда болай .
43018001	Һәзрити Әйса бу дуани қилғандин кейин , шагиртлири билән биллә ташқириға чиқип , Йерусалимниң сиртидики Кидрон вадисиниң у қетиға өтти . У йәрдә бир бағчә бар еди . Һәзрити Әйса билән шагиртлири у бағчигә кирди .
43018002	Униңға сатқунлуқ қилидиған Йәһудаму бу йәрни биләтти , чүнки һәзрити Әйса шагиртлири билән пат-пат у йәрдә җәм болатти .
43018003	Шундақ қилип , Йәһуда бир қисим Рим ләшкири билән алий роһанийлар вә пәрисийләр әвәткән ибадәтхана қаравуллирини башлап бу йәргә кәлди . Уларниң қоллирида панус , мәшъәл вә қураллар бар еди .
43018004	Һәзрити Әйса бешиға келидиғанларниң һәммисини билип , уларниң алдиға чиқип : — Кимни издәватисиләр ? — дәп сориди .
43018005	— Насирәлик Әйсани , — дәп җавап беришти улар . Һәзрити Әйса уларға : — Мана Мән Шу , — деди . Униңға сатқунлуқ қилған Йәһудаму уларниң қатарида туратти .
43018006	Һәзрити Әйса : « Мана Мән Шу » дейишигила , улар арқилириға йенип йәргә жиқилишти .
43018007	Һәзрити Әйса улардин йәнә бир қетим : — Кимни издәватисиләр ? — дәп сориди . — Насирәлик Әйсани , — дейишти улар .
43018008	— Силәргә ейттимғу , Мана Мән Шу . Әгәр Менила издигән болсаңлар , буларни тутмаңлар , — деди һәзрити Әйса .
43018009	Буниң билән Өзиниң : « Ата , Сән Маңа бәргәнләрдин һеч қайсисини йоқатмидим » , дегән сөзи әмәлиятта испатланди .
43018010	Симун Петрус йенидики қиличини қолиға елип , баш роһанийниң Малкос исимлиқ чакирини урди . Қилич чакарниң оң қулиғиға тегип , уни шилип чүширивәтти .
43018011	Һәзрити Әйса Петрусқа : — Қилични ғиливиңға сал ! Мени Атам әмир қилған бу азап қәдиһини ичмәйду дәмсән ? — деди .
43018012	Шуниң билән ләшкәр топи билән командани һәм йәһудийлар әвәткән ибадәтхана қаравуллири һәзрити Әйсани тутуп бағлашти .
43018013	Андин Уни алди билән шу жили баш роһаний болуп турған Қаяпаниң қейинатиси Һаннанниң алдиға елип беришти .
43018014	Бурун йәһудий ақсақаллириға : « Пүтүн хәлиқниң һалак болушидин сақлиниш үчүн , бирла адәмниң өлүши әвзәл » , дегән киши дәл шу Қаяпа еди .
43018015	Симун Петрус билән йәнә бир шагирт һәзрити Әйсаниң кәйнидин әгишип маңған еди . У шагирт баш роһанийниң тонуши болғанлиғи үчүн , һәзрити Әйса билән баш роһанийниң һойлисиға кирәлиди .
43018016	Симун Петрус болса , ташқирида дәрвазиниң йенида қалди . Шуңа баш роһанийниң тонуши болған шагирт ташқириға чиқип , дәрвазини күзитиватқан қиз билән сөзлишип , Петрусни ичкиригә башлап кирди .
43018017	Дәрвазини күзитиватқан қиз Петрустин : — Сизму Әйсаниң шагиртлиридин әмәсму ? — дәп сориди . — Яқ , мән әмәс , — деди Петрус .
43018018	Һава соғ болғанлиғи үчүн , баш роһанийниң чакарлири вә ибадәтхана қаравуллири яғач көмүрдин йеқилған гүлханниң чөрисидә иссинип турушатти . Петрусму уларниң йенида туруп отқа қахланди .
43018019	Баш роһаний һәзрити Әйсадин шагиртлирини вә Униң тәлим бериши билән мунасивәтлик соалларни сориди .
43018020	Һәзрити Әйса униңға мундақ җавап бәрди : — Мән сөзлиримни һәммә адәмләргә ашкарә сөзлидим . Йәһудийлар жиғилидиған йәрлик ибадәтханиларда вә мәркизий ибадәтханида дайим тәлим бәрдим . Һеч қандақ мәхпий сөз қилмидим .
43018021	Буларни немишкә Мәндин сорайсиз ? Сөзлиримни аңлиғанлардин сораң , улар немә дегәнлигимни билиду .
43018022	Һәзрити Әйса бу сөзләрни қилғанда , йенида турған ибадәтхана қаравуллиридин бири Уни бир качат уруп : — Баш роһанийға мошундақ җавап қайтурамсән ? — деди .
43018023	— Әгәр хата гәп қилған болсам , буни көпчиликниң алдида көрсәт . Амма ейтқанлирим тоғра турса , Мени немә үчүн урисән ? — деди һәзрити Әйса униңға .
43018024	Буниң билән Һаннан Уни бағлақлиқ пети баш роһаний Қаяпаға йоллиди .
43018025	Симун Петрус отниң алдида иссинип туруватқанда , башқилар : — Сәнму Әйсаниң шагиртлиридин әмәсму ? — дейишти . — Яқ , мән әмәс , — дәп танди Петрус .
43018026	У йәрдә баш роһанийниң чакарлиридин бири , йәни Петрус қулиғини чепип ташлиған адәмниң туққиниму бар еди . У Петрусқа : — Бағчидә сени Әйса билән биллә көрдүмғу ! — деди .
43018027	Петрус йәнә танди . Дәл шу чағда ғораз чиллиди .
43018028	Таң йоруғанда һәзрити Әйса Қаяпаниң йенидин римлиқ һаким Пилатусниң ордисиға елип келинди . Уни елип кәлгән йәһудий ақсақаллири болса өзимизниң етиқадини булғавалмайли , дәп ордиға кирмәй , сиртта күтүп туратти . Болмиса « Өтүп кетиш » һейтиниң дәстихиниға җәм болалматти .
43018029	Шуңа һаким Пилатус ташқириға чиқип , уларниң алдиға келип : — Бу Адәмниң үстидин немә иш тоғрилиқ әризә қилисиләр ? — дәп сориди .
43018030	Улар : — Бу Адәм яман иш қилмиған болса , Уни сизгә тапшурмиған болаттуқ , — дәп җавап беришти .
43018031	— Уни өзәңлар елип кетип , өз қанунуңлар бойичә сорақ қилиңлар , — деди һаким Пилатус уларға . Улар : — Бизниң өлүм җазасини бериш һоқуқумиз йоқ турса , — дейишти .
43018032	Һәзрити Әйсаниң Өзиниң қандақ өлидиғанлиғи тоғрисидики алдин-ала ейтқининиң әмәлгә ашурулуши үчүн бу ишлар йүз бәрди .
43018033	Һаким Пилатус йәнә ордисиға кирип , һәзрити Әйсани чақиртип , Униңдин : — Сән йәһудийларниң Падишасиму ? — дәп сориди .
43018034	Һәзрити Әйса униңға : — Бу соални өзиңиз қоюватамсиз яки башқилар Мән тоғрилиқ сизгә шундақ ейтқанму ? — деди .
43018035	— Мән йә йәһудий болмисам мундақ соалларни сорайдиған ? ! Сени маңа тапшурғанлар Өз хәлқиң вә алий роһанийларғу ! Немә җинайәт өткүзгән едиң ? — деди һаким Пилатус .
43018036	— Мениң Падишалиғим бу дунияға мәнсүп әмәс . Әгәр мәнсүп болсиди , шагиртлирим Мениң йәһудийларға тапшурулмаслиғим үчүн җәң қилған болатти . Һалбуки , Мениң Падишалиғим бу дуниядики падишалиққа охшимайду , — деди һәзрити Әйса .
43018037	— Демәк , Сән бир Падиша , шундақму ? — деди һаким Пилатус . — Ейтқиниңиздәк , Мән Падиша , Мән һәқиқәткә гувалиқ бериш үчүн дунияға кәлдим , һәқиқәттә туридиған кишиләр Мениң сөзлиримни аңлайду , — деди һәзрити Әйса .
43018038	Һаким Пилатус Униңдин : — « Һәқиқәт » дегән немә ? — дәп сориди . Һаким Пилатус бундақ дәп сориғандин кейин , йәнә ташқириға чиқип йәһудийларға : — Мән Униңдин һеч қандақ җинайәт тапалмидим .
43018039	Лекин силәрниң һәр жили « Өтүп кетиш » һейтида йәһудий мәһбуслардин бирни қоюп беришни тәләп қилиш адитиңлар бар . Шуңа , әгәр халисаңлар , бу « Йәһудийларниң Падишасини » қоюп берәй ? — деди .
43018040	Улар йәнә : — Бу Адәмни әмәс , Бараббасни қоюп бериң ! — дәп чуқан селишти . ( Бараббас бир қарақчи еди . )
43019001	Буниң билән һаким Пилатус һәзрити Әйсани қамчилатти .
43019002	Ләшкәрләр тикән шахлирини өрүп , бир таҗа ясап , һәзрити Әйсаниң бешиға кийдүрүшти . Андин Униңға падишаларға хас сөсүн рәңлик тон кийдүрүшти .
43019003	Улар йәнә Униң алдиға келишип : — Яшисун йәһудийларниң « Падишаси » ! — дәп мәсқирә қилишип , Униң качитиға урушти .
43019004	Һаким Пилатус йәнә ордисидин чиқип халайиққа : — Диққәт ! Униңдин һеч қандақ җинайәт тапалмиғанлиғимни билишиңлар үчүн , Уни силәрниң алдиңларға елип чиқимән , — деди .
43019005	Буниң билән һәзрити Әйса бешидики тикәнлик таҗа вә учисидики сөсүн рәңлик тон билән ташқириға елип чиқилди . Һаким Пилатус уларға : — Мана бу Адәм ! — деди .
43019006	Алий роһанийлар вә ибадәтхана қаравуллири һәзрити Әйсани көрүп : — Уни чапрас яғачқа миқлитиң , чапрас яғачқа миқлитиң ! — дәп вақирашти . — Уни өзәңлар миқлаңлар ! Мән Униңдин һеч қандақ җинайәт тапалмидим ! — деди Пилатус .
43019007	Йәһудийлар мундақ дейишти : — Биздә шундақ бир қанун бар , шу қанунға асасән , У Өзини Худа Оғли дәп атиғанлиғи үчүн , өлтүрүлүшкә тегишлик .
43019008	Һаким Пилатус бу сөзни аңлап , техиму қорқуп ,
43019009	йәнә ордисиға кирип , һәзрити Әйсадин : — Сән зади қәйәрдин кәлгән ? — дәп сориди . Һәзрити Әйса җавап бәрмиди .
43019010	— Сән маңа гәп қилмамсән ? Сени қоюп беришкә һоқуқум болғинидәк , чапрас яғачқа миқлитишқиму һоқуқум барлиғини билмәмсән ? — деди һаким Пилатус .
43019011	— Сизгә бу һоқуқ асмандин берилмигән болса , Маңа нисбәтән һеч қандақ һоқуқуңиз болмиған болатти . Шуниң үчүн Мени сизгә тапшуруп бәргән адәмниң гунайи техиму еғирдур , — деди һәзрити Әйса .
43019012	Шуниң билән Пилатус һәзрити Әйсани қоювәтмәкчи болди , лекин йәһудийлар : — Бу Адәмни қоювәтсиңиз , Рим императориниң дости болмиған болисиз ! Ким өзини падиша десә , у киши императорға қарши чиққан болиду ! — дәп чуқан селишти .
43019013	Һаким Пилатус бу сөзләрни аңлап , һәзрити Әйсани ташқириға чиқарди вә « Таш билән қопирилған мәйдан » ( арамий тилида « Ғаббата » ) дегән йәрдики һөкүм чиқириш орнида олтарди .
43019014	У күни « Өтүп кетиш » һейтиниң һарписи болуп , саат он иккигә аз қалған еди . Һаким Пилатус йәһудийларға : — Мана бу силәрниң Падишариңлар ! — деди .
43019015	— Йоқитиң , йоқитиң , Уни чапрас яғачқа миқлитиң ! — дәп вақирашти йәһудийлар . — Мени Падишариңларни чапрас яғачқа миқлатсун дәмсиләр ? — деди Пилатус . Алий роһанийлар : — Рим императоридин башқа падишаримиз йоқ ! — дәп вақирашти .
43019016	Буниң билән һәзрити Әйса һаким Пилатусниң буйруғи билән чапрас яғачқа миқлинишқа тапшурулди .
43019017	Ләшкәрләр һәзрити Әйсани елип маңди . У Өз чапрас яғичини дүмбисигә артип , « Баш сүйәк » ( арамий тилида « Голгота » ) дегән йәргә барди .
43019018	Улар Уни шу йәрдә чапрас яғачқа миқлап , чапрас яғачни тиклиди . Һәзрити Әйсаниң икки тәрипидә йәнә икки җинайәтчи бар болуп , уларму Униң билән тәң миқланди . Һәзрити Әйсаниң чапрас яғичи икки җинайәтчиниң оттурисиға тикләнгән еди .
43019019	Һаким Пилатус тахтиға « Насирәлик Әйса — йәһудийларниң Падишаси » дәп йезип , чапрас яғачқа астуруп қойди .
43019020	Тахтидики сөзләр ибранийчә , латинчә вә грекчә үч хил йезиқта йезилғанлиғи һәм һәзрити Әйса миқланған йәр шәһәргә йеқин болғанлиғи үчүн , нурғун йәһудийлар тахтидики сөзләрни оқуған еди .
43019021	Шуңа йәһудийларниң алий роһанийлири һаким Пилатусқа : — « Йәһудийларниң Падишаси » дәп язмаң , Өзини « Мән йәһудийларниң Падишаси дегән » дәп йезиң , — дейишти .
43019022	Бирақ һаким Пилатус уларға : — Язидиғинимни яздим ! — деди .
43019023	Ләшкәрләр һәзрити Әйсани чапрас яғачқа миқлиғандин кейин , Униң кийимлирини елип , төрткә бөлүп , һәр бири бир үлүштин елишти . Тониниң ичидики узун көйнәкниму елишти . Бу көйнәк тикилмигән болуп , баштин аяқ бир туташ тоқулған еди .
43019024	Шуниң билән ләшкәрләр бир-биригә : — Буни житмай , чәк ташлайли , кимгә чиқса шу алсун , — дейишти . Буниң билән Муқәддәс Язмилардики мону сөзләр әмәлгә ашурулди : « Тонумни бөлүшти улар , Көйнигим үчүн тартишти чәкләр » . Дәрвәқә , ләшкәрләр шундақ қилишти .
43019025	Һәзрити Әйсаниң чапрас яғичиниң йенида аниси , анисиниң сиңлиси , Клопаниң аяли Мәрийәм вә мәҗдәллик Мәрийәмләр туратти .
43019026	Һәзрити Әйса аниси билән Өзи яхши көридиған шагиртиниң биргә турғанлиғини көрүп , анисиға : — Ана , бу сизниң оғлуңиз болсун , — деди .
43019027	Кейин шагиртиға : — Бу сениң анаң болсун , — деди . Шу вақиттин етиварән , һәзрити Әйсаниң у шагирти Мәрийәмни өзиниң өйидә турғузди .
43019028	Һәзрити Әйса һәммә ишлириниң тамамланғанлиғини билди . Андин : — Уссидим ! — деди . Буниң билән Муқәддәс Язмиларда йезилған сөзләр әмәлгә ашурулди .
43019029	У йәрдә әрзән үзүм шарави билән толтурулған бир туң бар еди . Улар үзүм шаравиға чиланған бир парчә латини лепәкгүл ғолиға бағлап , һәзрити Әйсаниң ағзиға узатти .
43019030	Һәзрити Әйса үзүм шаравини тетиғандин кейин : — Тамам болди ! — дедидә , бешини төвән чүширип , җан бәрди .
43019031	У күни « Өтүп кетиш » һейтиниң һарписи еди . Бу һейт дәм елиш күнигә тоғра кәлгән еди . Йәһудийлар чапрас яғачқа миқланғанларниң җәсидини дәм елиш күнидә чапрас яғачта қалдурушни тоғра көрмәтти . Шуңа йәһудий ақсақаллири җәсәтләрни чапрас яғачтин еливетиш мәхситидә , һаким Пилатустин миқланғанларниң тезирәк өлүши үчүн уларниң путлирини чеқиветишни тәләп қилди .
43019032	Шуниң билән ләшкәрләр берип , һәзрити Әйса билән биллә чапрас яғачқа миқланған һелиқи икки адәмниң путлирини чеқивәтти .
43019033	Лекин һәзрити Әйсаға кәлгәндә , Униң аллиқачан өлгәнлигини көрди , шуниң билән Униң путини чақмиди .
43019034	Бирақ ләшкәрләрдин бири Униң биқиниға нәйзисини санчиведи , шу ан қан вә су еқип чиқти .
43019035	Силәрни ишәнсун дәп , буни көргүчи гувалиқ бәрди . Униң гувалиғи һәқтур . Көргүчи өзиниң ейтқанлириниң һәқ екәнлигини билиду .
43019036	Бу ишларниң һәммиси Муқәддәс Язмиларда : « Униң бир тал сүйигиму сунмайду » вә « Улар өзлири нәйзә санчиған Адәмгә қаришип қалиду » , дәп алдин-ала ейтилғанларни әмәлгә ашурди .
43019037	
43019038	Бу ишлар йүз бәргәндин кейин , араматиялиқ Йүсүп һәзрити Әйсани дәпнә қилиш үчүн һаким Пилатустин Униң җәсидини елип кетишни тәләп қилди . ( Йүсүп һәзрити Әйсаниң әгәшкүчиси еди , лекин йәһудий ақсақаллиридин қорққинидин буни мәхпий тутатти . ) Һаким Пилатус рухсәт бәргәндин кейин , Йүсүп берип һәзрити Әйсаниң җәсидини чапрас яғачтин чүширип елип кәтти .
43019039	Бурун бир кечиси һәзрити Әйсаниң йениға кәлгән Никодимму җәсәткә чачидиған сәбрә арилаш мурмәкки дегән дора-дәрмандин оттуз нәччә килограмм елип , Йүсүп билән биллә кәлди .
43019040	Иккиси һәзрити Әйсаниң җәсидини йәһудийларниң дәпнә қилиш адити бойичә дора-дәрманларни чечип , кәндир рәхт билән орап кепинлиди .
43019041	Һәзрити Әйса чапрас яғачқа миқланған йәрдә бир бағ болуп , бағниң ичидә техи һеч ким қоюлмиған йеңи бир өңкүр йәрлик бар еди .
43019042	Бу күн һейтниң һарписи һәм бу йәрлик йеқин җайда болғанлиғи сәвәвидин , улар һәзрити Әйсани шу йәргә дәпнә қилди .
43020001	Йәкшәнбә күни таң техи йорумиғанда , мәҗдәллик Мәрийәм һәзрити Әйсаниң йәрлигигә барди вә өңкүрниң ағзидики ташниң еливетилгәнлигини көрди .
43020002	У жүгригән пети Симун Петрус вә һәзрити Әйса яхши көридиған һелиқи шагиртниң йениға келип , уларға : — Рәббимизни йәрлигидин еливетипту , қәйәргә қойғанлиғини билмидуқ ! — деди .
43020003	Петрус билән һелиқи шагирт ташқириға чиқип , йәрликкә қарап йол алди .
43020004	Иккиси биллә жүгришип маңди , лекин һелиқи шагирт Петрустин тез жүгрәп , йәрликкә биринчи болуп йетип барди .
43020005	У иңишип ичигә қарап , кәндир кепинниң у йәрдә йейиқлиқ турғанлиғини көрди , лекин ичкиригә кирмиди .
43020006	Кәйнидин Симун Петрус йетип келип , йәрликкә кирди вә у йәрдә йейиқлиқ турған кепинни көрди .
43020007	Һәзрити Әйсаниң бешиға чигилгән яғлиқниму көрди . Яғлиқ кепин билән бир йәрдә әмәс , бәлки айрим йәрдә йөгәклик туратти .
43020008	Андин йәрликкә авал кәлгән шагиртму йәрликниң ичигә кирип , әһвални көрүп , һәзрити Әйсаниң тирилгәнлигигә ишәнди .
43020009	Шундақ болсиму , улар һәзрити Әйсаниң өлүп қайта тирилиши керәклиги һәққидә Муқәддәс Язмиларда йезилған сөзләрни техичә чүшәнмигән еди .
43020010	Шуниңдин кейин иккиси өзлири туруватқан җайға қайтишти .
43020011	Мәрийәм болса йәрликниң сиртида туруп жиғлавататти . У жиғлап туруп йәрликниң ичигә иңишип қариведи ,
43020012	ақ кийим кийгән икки периштәни көрди . Уларниң бири һәзрити Әйсаниң җәсиди қоюлған йәрниң баш тәрипидә , йәнә бири аяқ тәрипидә олтиратти .
43020013	Улар Мәрийәмдин : — Ханим , немишкә жиғлайсиз ? — дәп сориди . — Рәббимни елип кетипту , Уни нәгә қойғанлиғини биләлмәйватимән , — деди Мәрийәм .
43020014	У шу гәпни қилипла кәйнигә қариведи , бириниң у йәрдә турғинини көрди . У дәл һәзрити Әйса еди . Лекин у һәзрити Әйса екәнлигини биләлмиди .
43020015	— Ханим , немишкә жиғлайсиз , кимни издәйсиз ? — дәп сориди һәзрити Әйса . Мәрийәм Уни бағвән дәп ойлап : — Тәхсир , әгәр Уни сиз йөткәвәткән болсиңиз , қәйәргә қойғанлиғиңизни ейтип бәргәйсиз , мән Уни елип кәлсәм , — деди .
43020016	— Мәрийәм ! — деди һәзрити Әйса униңға . Мәрийәм бурулупла , ибраний тилида : — Раббони ! — деди . ( Бу сөз « устаз » дегән мәнада . )
43020017	— Маңа қолуңизни тәккүзмәң , чүнки Мән техи Атамниң йениға қайтип чиқмидим . Берип қериндашлиримға ейтиң : « Силәрниңму Атаңлар болған Атамниң , йәни Худайиңлар болған Худайимниң йениға қайтип чиқимән ! » — деди һәзрити Әйса .
43020018	Шуниң билән мәҗдәллик Мәрийәм шагиртларниң йениға берип , уларға : — Рәббимизни көрдүм ! — деди . Андин һәзрити Әйсаниң өзигә ейтқанлирини уларға сөзләп бәрди .
43020019	Шу йәкшәнбә күни кәчтә шагиртлар җәм болған йеридә йәһудийлардин қорққанлиғидин өйниң ишиклирини тақавәткән еди . Шу пәйттә һәзрити Әйса уларниң арисида пәйда болуп , өрә турған һалда уларға : — Аман болуңлар ! — деди
43020020	вә арқидинла қоллири вә биқинини уларға көрсәтти . Шагиртлар Рәббини көргинидин қин-қиниға патмай хошал болушуп кәтти .
43020021	Һәзрити Әйса уларға йәнә : — Аман болуңлар ! Атам Мени әвәткинидәк , Мәнму силәрни әвәтимән , — деди .
43020022	Бу сөзләрни қилип болғандин кейин , уларға бир пүвләп : — Худаниң Муқәддәс Роһиға муйәссәр болуңлар .
43020023	Кимниң гуналирини кәчүрсәңлар , униң гуналири кәчүрүм қилиниду . Кимниң гуналирини кәчүрүм қилмисаңлар , униң гуналири кәчүрүм қилинмайду , — деди .
43020024	Он икки шагирттин бири , йәни « қош гезәк » дәп атилидиған Томас һәзрити Әйса кәлгәндә , уларниң йенида әмәс еди .
43020025	Кейин улар униңға : — Биз Рәббимизни көрдуқ ! — дейишти . Лекин Томас : — Униң қоллирида миқниң изини көрмигичә , миқларниң изиға өз бармиғимни вә биқиниға өз қолумни тәккүзүп бақмиғичә һәргиз ишәнмәймән , — деди .
43020026	Бир һәптидин кейин шагиртлар йәнә шу өйдә җәм болған болуп , Томасму улар билән биллә еди . Ишикләр тақақлиқ болсиму , һәзрити Әйса кирип уларниң арисида туруп : — Аман болуңлар ! — деди .
43020027	Андин Томасқа : — Бармиғиңни бу йәргә тәккүзүп , қоллиримға қара . Қолуңни узитип , биқинимға тәккүзүп бақ . Гуман қилмай , Маңа ишән , — деди .
43020028	— Сән мениң Рәббим һәм Худайимсән ! — деди Томас Униңға җававән .
43020029	Һәзрити Әйса униңға : — Мени көргәнлигиң үчүн ишәндиңму ? Көрмәй туруп ишәнгәнләр нәқәдәр бәхитлик һә ! — деди .
43020030	Һәзрити Әйса шагиртлириниң алдида бу китапта йезилмиған башқа нурғун мөҗүзиләрниму көрсәтти .
43020031	Бу хатириләр силәрни һәзрити Әйсаниң Қутқазғучи-Мәсиһ , шундақла Худа Оғли екәнлигигә ишәнсун һәм бу арқилиқ Униңға бағлинип һаятлиққа еришсун , дәп йезилди .
43021001	Бу ишлардин кейин һәзрити Әйса Тиберийә көлиниң бойида шагиртлириға йәнә бир қетим көрүнди . Бу қетимқи көрүнүшниң җәрияни мундақ болди :
43021002	Симун Петрус , « Қош гезәк » дәп атилидиған Томас , Җәлилийәдики каналиқ Натанйәл , Зәбәдийниң оғуллири вә башқа икки шагирт биллә еди .
43021003	Симун Петрус : — Мән белиқ тутқили баримән , — деди . Көпчилик : — Бизму сән билән биллә баримиз , — дейишти . Улар ташқириға чиқип , кемигә олтарди , лекин кечичә һеч нәрсә туталмиди .
43021004	Таң атқанда һәзрити Әйса су бойида туратти , бирақ шагиртлар Униң һәзрити Әйса екәнлигини билмиди .
43021005	Һәзрити Әйса : — Балилар , силәрдә белиқ йоқму ? — дәп сориди . — Йоқ , — дәп җавап бәрди улар .
43021006	— Торни кеминиң оң тәрипигә ташлаңлар , андин туталайсиләр , — деди һәзрити Әйса . Улар торни шу яққа ташлаведи , шундақ көп белиқ туттики , һәтта торни тартип чиқиралмай қалди .
43021007	Һәзрити Әйсаниң яхши көргән шагирти Петрусқа : — Бу Рәббимизғу ! — деди . Симун Петрус Униң һәзрити Әйса екәнлигини аңлап , селивәткән чапинини кийип , суға сәкриди .
43021008	Қалғанлар қирғақтин анчә жирақ әмәс , тәхминән йүз метрчә жирақлиқта болуп , белиқ билән толған торни кемә билән тартип қирғаққа кәлди .
43021009	Улар қирғаққа чиққанда , яғач көмүрдин йеқилған үстидә белиқ бар гүлханни вә нанни көрди .
43021010	Һәзрити Әйса : — Әнди тутқан белиғиңлардин әкелиңлар , — деди .
43021011	Симун Петрус кемигә чиқип , торни қирғаққа тартип чиқарди . Тор чоң белиқлар билән толған болуп , җәми бир йүз әллик үч белиқ бар еди . Белиқ шунчә көп болсиму , тор житилмиған еди .
43021012	Һәзрити Әйса : — Келиңлар , тамақ йәңлар , — деди . Шагиртларниң ичидә бирәрсиму Униңдин : — Сиз Ким болисиз ? — дәп сорашқа петиналмиди , чүнки улар Униң өзлириниң Рәбби екәнлигини билди .
43021013	Һәзрити Әйса нан билән белиқни әкелип уларға бәрди .
43021014	Мана бу һәзрити Әйсаниң өлгәндин кейин тирилип , шагиртлириға үчинчи қетимқи көрүнүши еди .
43021015	Тамақтин кейин һәзрити Әйса Симун Петрустин : — Юһанна оғли Симун , сән Мени булардинму чоңқур сөйәмсән ? — дәп сориди . — Шундақ , Рәббим , мениң Сизни сөйидиғанлиғимни Сиз билисиз , — деди Петрус . Һәзрити Әйса униңға : — Ундақта , қозилиримни отлат ! — деди .
43021016	Иккинчи қетим йәнә униңдин : — Юһанна оғли Симун , Мени сөйәмсән ? — дәп сориди . Петрус йәнә : — Шундақ , Рәббим , мениң Сизни сөйидиғанлиғимни билисиз , — деди . Һәзрити Әйса униңға : — Ундақта , қойлиримни бақ , — деди .
43021017	Үчинчи қетим йәнә : — Юһанна оғли Симун , Мени сөйәмсән ? — дәп сориди . Петрус һәзрити Әйсаниң бу соални үч қетим сориғанлиғиға көңли бир қисма болуп : — Рәббим , Сиз һәммини билисиз , Сизни сөйидиғанлиғимниму билисиз , — деди . Һәзрити Әйса униңға : — Ундақта , қойлиримни отлат .
43021018	Билип қойғинки , яш вақтиңда өз бәлбеғиңни өзәң бағлап , халиған йериңгә кетәттиң , лекин қериғанда қоллириңни узитип берисән . Башқилар сени бағлап , сән халимайдиған йәргә елип кетиду , — деди .
43021019	Һәзрити Әйса бу сөзни Петрусниң қандақ өлүм арқилиқ Худаға шан-шәрәп кәлтүридиғанлиғини билдүрүш үчүн ейтти . Андин униңға йәнә : — Маңа әгишивәр , — деди .
43021020	Петрус кәйнигә бурулуп , һәзрити Әйсаниң яхши көридиған шагиртиниң әгишип келиватқанлиғини көрди . ( Бу һәзрити Әйсаниң ахирқи кәчлик тамиғида Униңға йеқин олтирип : « Әй Рәббим , Сизни тутуп бәрмәкчи болған кимду ? » дәп сориған шагирт еди . )
43021021	Петрус уни көрүп , һәзрити Әйсадин : — Әй Рәббим , бу адәм кәлгүсидә қандақ болар ? — дәп сориди .
43021022	— Әгәр Мән қайта кәлгичә униң һаят болушини халисам , буниң сән билән немә мунасивити бар ? Маңа әгишивәр , — деди һәзрити Әйса униңға .
43021023	Буниң билән қериндашлар арисида һелиқи шагиртниң өлмәйдиғанлиғиға даир гәп тарқалди . Лекин һәзрити Әйса Петрусқа : « У өлмәйду » , демигән еди . Пәқәт : « Әгәр Мән қайта кәлгичә униң һаят болушини халисам , буниң сениң билән немә мунасивити бар ? » дегән еди .
43021024	Бу ишларға гувалиқ бәргүчи һәм бу ишларни хатирилигүчи әйнә шу шагирттур . Бизму билимизки , униң гувалиғи һәқтур .
43021025	Һәзрити Әйса булардин башқа нурғун ишларниму қилған еди . Әгәр уларниң һәммиси айрим-айрим йезилған болса , мениңчә китаплар пүтүн дунияға сиғматти !
44001001	Һөрмәтлик Теофилос : Дәсләпки хетимдә һәзрити Әйса Өзиниң вәзиписини башлиғандин тартип , таки асманға көтирилгичә қилған һәммә ишлирини вә бәргән барлиқ тәлимлирини баян қилған едим .
44001002	У асманға көтирилиштин илгири Худаниң Муқәддәс Роһиниң күч-қудрити билән Өзи таллиған әлчилиригә йол-йоруқларни бәргән еди .
44001003	У өлүп , тирилгәндин кейин қириқ күн ичидә уларға көп қетим көрүнүп , Өзиниң тирилдүрүлгәнлигиниң гумансиз екәнлигини нурғун дәлилләр билән испатлиған еди вә Худаниң Падишалиғиға даир сөзләрни қилған еди .
44001004	Бир қетим һәзрити Әйса әлчиләр билән ғизалиниватқанда , уларға йол-йоруқ берип мундақ деди : — Йерусалим шәһиридин кәтмәй туруп , Мән силәргә ейтқинимдәк , Худа Атам силәргә беришни вәдә қилған Муқәддәс Роһни күтүңлар .
44001005	Чүнки Йәһия пәйғәмбәр кишиләрни суда чөмүлдүрди , силәр болсаңлар бир нәччә күн ичидә Худаниң Муқәддәс Роһиға чөмдүрүлисиләр .
44001006	Әлчиләр һәзрити Әйса билән җәм болған вақитта , Униңдин : — Әй Рәббимиз , шу вақитта Исраил падишалиғини әслигә кәлтүрмәкчимусиз ? — дәп сориди .
44001007	Һәзрити Әйса уларға мундақ деди : — Худа Атам у вақит-саатни Өз һоқуқиға асасән бәлгүлигән . Силәрниң буни билишиңлар тегишлик әмәс .
44001008	Бирақ шуни билишиңлар керәкки , Муқәддәс Роһ вуҗудуңларға чүшкәндә , силәр күч-қудрәткә толуп , Йерусалим , пүтүн Йәһудийә вә Самарийә өлкилири , һәтта дунияниң булуң-пушқақлириғичә Маңа гувачи болисиләр .
44001009	Һәзрити Әйса бу сөзләрни қилип болуп , уларниң көз алдидила асманға көтирилди . Бир парчә булутниң оравелиши билән , У көпчиликниң нәзәридин ғайип болди .
44001010	У асманға көтирилгәндә , әлчиләр көзлирини көккә тикип қаришип қалди , тосаттин уларниң йенида ақ кийим кийгән адәм қияпитидики икки периштә пәйда болуп :
44001011	— Әй җәлилийәликләр , немишкә бу йәрдә асманға қарап турисиләр ? Һәзрити Әйса асманға чиқип кәтти , бирақ У қандақ көтирилгән болса , кәлгүсидә йәнә шундақ қайтип келиду , — деди .
44001012	Шуниңдин кейин әлчиләр Йерусалимдин бир чақиримчә жирақлиқтики Зәйтун теғи дегән җайдин Йерусалимға қайтип кәлди .
44001013	Улар шәһәргә кирип , өзлири туруватқан өйниң үстүнки қәвитидики һоҗриға чиқти . Уларниң арисида Петрус , Юһанна , Яқуп , Әндәр , Филип , Томас , Бартоломай , Мәтта , Һалпайниң оғли Яқуп , вәтәнпәрвәр Симун вә башқа бир Яқупниң оғли Йәһудалар бар еди .
44001014	Улар башқа мәсиһийләр билән дайим бир йәргә җәм болуп , бир нийәттә дуа-тилавәт қилишатти . Уларниң ичидә һәзрити Әйсаниң аниси Мәрийәм , һәзрити Әйсаға әгәшкән аяллар вә Униң инилириму бар еди .
44001015	Шу күнләрниң биридә мәсиһийләрдин бир йүз жигирмигә йеқин киши җәм болушти . Уларниң ичидин Петрус өрә туруп мундақ деди :
44001016	— Бурадәрләр ! Һәзрити Әйсани тутуп бәргән Йәһуда һәққидә Муқәддәс Роһниң бурун падиша Давут арқилиқ алдин-ала ейтқан Муқәддәс Язмилардики сөзлири әмәлгә ешиши керәк еди .
44001017	Йәһудаму биздәк бир әлчи болуп , биз билән биллә Худаниң хизмитидә болған еди .
44001018	( Йәһуда қилған әскилиги төләмигә егә болған пулға бир парчә йәр сетивелип , шу йәрдә башчилап жиқилип , үчәй-қерини чугулуп өлди .
44001019	Бу иштин хәвәр тапқан пүтүн Йерусалим аһалиси у йәрни өз тили билән « Һәқәлдәма » дәп аташти . Буниң мәнаси « қан төкүлгән йәр » демәктур . )
44001020	Петрус сөзини давамлаштуруп мундақ деди : — Зәбурда падиша Давутниң Йәһудаға қаритилған мону сөзлири бар : « Униң өйи чөлгә айлансун , Униңда һеч ким олтармисун ! » вә « Униң вәзиписини башқа бир киши үстигә алсун ! »
44001021	Шуниң үчүн Рәббимиз Әйсаниң тирилгәнлигигә биз билән тәң гувалиқ бериши үчүн , Йәһуданиң орниға бир кишини таллишимиз керәк . Бу киши һәзрити Әйса Йәһия пәйғәмбәрдин чөмүлдүрүшни қобул қилған күндин башлап , таки асманға көтирилгән күнгичә биз билән баштин ахир биллә болған кишиләрдин болсун , — деди .
44001022	
44001023	Шуниң билән көпчилик Йүсүп ( ләқими Барсаба , грекчә исми Юстус ) билән Матия дегән икки кишини алдиға чиқирип , мундақ дуа қилишти :
44001024	— Әй Рәббимиз , һәммә адәмниң көңлидики йошурун ойи Саңа аян . Йәһуда өзиниң вәзиписини ташлап өлди вә өзигә тегишлик йәргә кәтти . Әнди у ташлавәткән әлчилик вәзиписигә егә болғучиға бу иккисидин қайсисини таллиғанлиғиңни көрсәткин .
44001025	
44001026	Дуадин кейин улар бу икки кишигә чәк ташлаведи , чәк Матияға чиқти . Шуниң билән Матия он бир әлчиниң қатариға он иккинчиси болуп қошулди .
44002001	« Өтүп кетиш » һейтидин кейинки әллигинчи күни кәлгән « Ома » һейтида мәсиһийләрниң һәммиси Йерусалимда бир йәргә җәм болған еди .
44002002	Асмандин туюқсиз гоя қаттиқ шамал чиққандәк бир аваз аңлинип , улар олтарған өйни қаплиди .
44002003	Мәсиһийләрниң һәммиси өзлириниң үстигә худди от ялқунидәк бир нәрсиниң айрим-айрим чүшкәнлигини көрди .
44002004	Уларниң һәммиси Худаниң Муқәддәс Роһиға чөмүп , У ата қилған алаһидә қабилийәт билән өзлиригә намәлум болған тилларда Худаға мәдһийә ейтишқа башлиди .
44002005	У чағда Йерусалимда дуниядики һәр қайси дөләтләрдин кәлгән нурғун садақәтмән йәһудийларму бар еди .
44002006	Улар бу авазни аңлап , мәсиһийләр бар йәргә җәм болушти һәм өзлириниң тиллирида сөзлишиватқан мәсиһийләрни көрүп һаң қетип қелишти .
44002007	Улар һәйран болуп : — Қараңлар , сөзлишиватқанлар җәлилийәликләр әмәсму ?
44002008	Улар қандақларчә бизниң тиллиримизда сөзлишәләйду ?
44002009	Аримизда Партия , Медия , Елам , Месопотамийә , Йәһудийә , Кападокия , Понтус , Асия ,
44002010	Фригийә , Памфилийә , Мисир , Ливийәниң Киринигә йеқин җайлиридин кәлгәнләр , Крит вә Әрәпстандин кәлгәнләрму бар ! Йәнә Рим шәһиридин кәлгән йәһудийлар вә йәһудий диниға киргән башқа милләтләрму бар . Амма һәммимиз уларниң Худаниң қилған улуқ ишлирини бизниң тиллиримизда махтиғанлирини аңлаватимиз ! — дейишти .
44002011	
44002012	Улар тиңирқап қалғанлиғидин һәйранлиқ билән бир-биригә : — Бу зади қандақ ишту ? — дейишти .
44002013	Бәзиләр : — Булар убданла мәс болуп қапту ! — дәп мәсқирә қилишти .
44002014	Буни аңлиған Петрус башқа он бир әлчи билән биллә орнидин туруп , жуқури аваз билән көпчиликкә : — Әй Йерусалим аһалилири вә башқа йәһудий қериндашлар ! Силәргә әһвални чүшәндүрүп өтәй , сөзлиримгә қулақ селиңлар .
44002015	Силәр бизни мәс болуп қапту дәватамсиләр ? Ундақ әмәс , техи әнди әтигән саат тоққуз болди .
44002016	Һалбуки , Худа бурун бу иш һәққидә Йоел пәйғәмбәр арқилиқ алдин-ала ейтип мундақ дегән :
44002017	« Худа шуни вәдә қилдики : ‹ Мән ахир заманда һәммә инсанларни Муқәддәс Роһумға чөмдүримән . Оғул-қизлириңлар Мениң пәйғәмбәрлик сөзлиримни йәткүзиду . Сөзлирим жигитләргә ғайибанә аламәтләр , чоңларға чүшләр арқилиқ йәткүзүлиду .
44002018	У күнләрдә барлиқ әр-аял хизмәткарлирим Роһумға чөмдүрүлүп , Мәндин кәлгән пәйғәмбәрлик сөзләрни сөзләйду .
44002019	Сорақ қилидиған улуқ күн келиштин бурун , көктә карамәт көрситимән , йәр йүзидиму мөҗүзиләрни яритимән . Йәрдә қан , от вә қап-қара ис-түтәкләр көрүниду , көктә қуяш нури қараңғулуққа чөкүп , айму қан рәңгигә кириду .
44002020	
44002021	Пәрвәрдигардин ниҗатлиқ тиләйдиғанларниң һәммиси қутқузулиду › » .
44002022	Әй исраил қериндашлар , сөзлиримгә қулақ селиңлар . Худа насирәлик Әйса арқилиқ араңларда көрсәткән мөҗүзә вә карамәтлири билән һәзрити Әйсани Өзиниң әвәткәнлигини испатлиған . Бу иш һәммиңларға мәлум .
44002023	Һәзрити Әйса Худаниң алдин-ала билиши вә плани бойичә силәргә тапшурулди . Силәр Уни Худайимизға ишәнмигән яман адәмләргә тутуп берип , чапрас яғачқа миқлитип өлтүргүздүңлар .
44002024	Лекин У өлгәндин кейин , Худа Уни өлүмниң илкидин қутқузуп қайта тирилдүрди , чүнки өлүм Уни чирмавалалмиди .
44002025	Падиша Давут Зәбурда У һәққидә алдин-ала мундақ ейтқан : « Мән Пәрвәрдигарниң дайим йенимда турғанлиғини билдим . Мән һәргиз тәврәнмәймән , чүнки У Мениң оң йенимда туруп , Маңа ярдәм бериду .
44002026	Шуңа Мән Униңға хошаллиқ билән мәдһийә ейтимән . Өлсәмму теним үмүт ичидә туриду .
44002027	Чүнки Сән Мени өлүкләр диярида ташлап қоймайсән . Сениң садиқ Хизмәткариңниң тениниңму чиришигә йол қоймайсән .
44002028	Һәқиқий һаятлиққа йетәкләйдиған йолни Маңа көрсәттиң . Әнди Сән Мени һозуруңда хошаллиққа чөмдүрисән » .
44002029	Қериндашлар , силәргә ениқ ейталаймәнки , бу сөзләр чоқум падиша Давутниң өзигә қаритилмайду . Чүнки әҗдадимиз Давут аләмдин өтүп , йәргә көмүлди . Униң қәбри бүгүнгичә бу йәрдә сақланмақта .
44002030	У болса пәйғәмбәр болуп , Худаниң униң тәхтигә өз әвладидин бирини варислиқ қилдурушқа қәсәм билән вәдә бәргәнлигини биләтти .
44002031	Падиша Давут Худаниң алдин-ала ейтилғанлириниң чоқум әмәлгә ашурулидиғанлиғини билип , Қутқазғучи-Мәсиһниң өлгәндин кейин тирилдүрүлидиғанлиғини , йәни өлүкләр диярида ташлап қоюлмайдиғанлиғини вә тениниң чиримайдиғанлиғини ейтқан .
44002032	Бу сөз Худа өлүмдин тирилдүргән һәзрити Әйсаға қаритилған болуп , биз бу ишниң гувачилири .
44002033	Худа Уни тирилдүрүп , асманға елип чиқип кәткәндин кейин , Уни чоң шан-шәрәпкә егә қилип , Өзиниң оң йенида олтарғузди . Һәзрити Әйса Худа Ата вәдә қилған Муқәддәс Роһни Униңдин алди вә һазир көрүватқан , аңлаватқанлириңлардәк , бу Роһни бизләргә чүшәрди .
44002034	Падиша Давут һәргиз асманға чиқмиған . Униң язған мону сөзлириму Қутқазғучи-Мәсиһкә қаритилған : « Пәрвәрдигар Ғоҗайинимға ейттики : ‹ Мән Сениң дүшмәнлириңни Айиғиң астида дәссәткүчә , Мениң оң йенимда олтарғин ! › »
44002035	
44002036	Шуниң үчүн , әй исраил қериндашлар , шуни қәтъий билишиңлар керәкки , Худа силәр чапрас яғачқа миқлап өлтүргән һәзрити Әйсани һәм Рәббимиз , һәм бизни гуналиримиздин азат қилидиған Қутқазғучи-Мәсиһ қилип тайинлиди ! — деди .
44002037	Петрусниң бу сөзлири аңлиғучиларға жүрәккә санчилған хәнҗәрдәк күчлүк тәгди . Улар қайил болғинидин Петрус вә башқа әлчиләрдин : — Қериндашлар , ундақта қутқузулуш үчүн қандақ қилишимиз керәк ? — дәп сорашти .
44002038	Петрус уларға мундақ җавап бәрди : — Гуналириңларниң кәчүрүм қилиниши үчүн , яман йоллириңлардин йенип , товва қилиңлар һәм Әйса Мәсиһкә ишәнгәнлигиңларни көрситиш үчүн чөмүлдүрүшни қобул қилиңлар . Шундақ қилсаңлар , Худа силәргә Муқәддәс Роһни ата қилиду .
44002039	Бу вәдигә силәр вә силәрниң әвлатлириңлар һәм дунияниң булуң-пушқақлирида яшаватқанларму еришәләйду . Чүнки Рәббимиз Худа Өзи чақирған кишиләрниң һәммисигә Өзиниң Роһини ата қилиду .
44002040	Петрус йәнә нурғун сөзләр билән уларни агаһландурди вә уларға : — Силәр өзәңларни Худаниң бу заманниң бузулуп кәткән кишилиригә келидиған җазасидин қутулдуруңлар ! — дәп агаһландурди .
44002041	Нурғун кишиләр униң сөзлиригә ишинип , чөмүлдүрүшни қобул қилди . Шу күни үч миңчә киши мәсиһийләр җамаитигә қошулди .
44002042	Улар башқа мәсиһийләр билән дайим җәм болушуп әлчиләрниң тәлимини аңлап , һәзрити Әйсани хатириләш үчүн нанни бөлүшүп йейишәтти вә дуа қилишатти .
44002043	Әлчиләр нурғун мөҗүзә вә карамәтләрни көрсәтти . Халайиқни қорқунуч басти .
44002044	Пүтүн мәсиһийләр давамлиқ биллә инақ яшап , сениң-мениң дейишмәй , бариға ортақ болушти .
44002045	Мал-мүлүклирини сетип , пулини һәр кимниң еһтияҗиға қарап тәхсим қилишти .
44002046	Һәр күни мәркизий ибадәтхана һойлисиға кирип , ибадәт қилишатти . Өйлиридиму хошал-хорамлиқ вә ақ көңүллүк билән бир-бирини меһман қилишип , һәзрити Әйсани хатириләш үчүн нанни бөлүшүп йейишәтти .
44002047	Улар Худаға мәдһийә ейтишип , пүтүн шәһәрдикиләрниң һөрмитигә сазавәр болди . Худа һәр күни йеңи мәсиһийләрни уларниң арисиға қошатти .
44003001	Бир күни чүштин кейин саат үчләрдә , йәһудийлар адити бойичә мәркизий ибадәтханида дуа қилидиған вақитта , Петрус билән Юһаннаму ибадәтханиға барди .
44003002	Улар мәркизий ибадәтханиға йеқинлашқанда , бир туғма току адәмму бу йәргә әкелиниватқан еди . Һәр күни кишиләр уни ибадәтханиға киргәнләрдин сәдиқә тиләп җан бақсун дәп , мәркизий ибадәтханиниң « Гөзәл дәрваза » дәп атилидиған ишиги алдиға әкелип қоятти .
44003003	Току адәм Петрус билән Юһаннаниң мәркизий ибадәтханиға кирип кетиватқинини көрүп , улардин сәдиқә тилиди .
44003004	Улар току адәмгә диққәт билән қариғандин кейин , Петрус : — Бизгә қара , — деди .
44003005	Тиләмчи улардин бир нәрсә күтүп , көзлирини тикип қарап туратти .
44003006	Бирақ Петрус униңға : — Мәндә алтун яки күмүч йоқ , лекин қолумда барини саңа берәй . Насирәлик Әйса Мәсиһниң нами билән буйруймәнки , орнуңдин туруп маң ! — дедидә ,
44003007	уни оң қолидин тартип , йөләп турғузди . Шу ан у адәмниң пут вә ошуқ беғишлириға күч кирип ,
44003008	орнидин чачрап туруп меңишқа башлиди . У меңип вә сәкрәп , Худаға мәдһийә ейтқан һалда улар билән биллә мәркизий ибадәтхана һойлисиға кирди .
44003009	Униң меңип Худаға мәдһийә ейтиватқинини көргән җамаәт
44003010	униң мәркизий ибадәтханиниң « Гөзәл дәрвазиси » алдида тиләмчилик қилип олтиридиған һелиқи киши екәнлигини тонуп , һаң қетип қелишти .
44003011	Һәммә адәм һелиқи пути сақайған адәмни көрүш үчүн ибадәтханидики « Сулайман пешайвини » дегән йәргә жүгрәп келишти . Улар униң сақ пети Петрус билән Юһаннаға чиң есилип турувалғанлиғини көрүп , һәйран болушти .
44003012	Бу әһвални көргән Петрус халайиққа мундақ деди : — Исраил қериндашлар ! Бу ишқа неманчә һәйран болисиләр ? Бизгә неманчә тикилип қарайсиләр ? Силәр бизни өз күч-қудрити яки садақәтмәнлигигә тайинип бу адәмни маңдурди , дәп ойламсиләр ?
44003013	Һәргиз ундақ әмәс ! Һалбуки , Ибраһим , Исһақ , Яқуп қатарлиқ әҗдатлиримиз етиқат қилип кәлгән Худа Өзиниң Хизмәткари болған һәзрити Әйсаниң шан-шәривини намайән қилди . Силәр шу һәзрити Әйсани кеңәшмигә тутуп бәрдиңлар . Һаким Пилатус Уни қоюп бәрмәкчи болған болсиму , силәр Пилатусниң алдида Уни рәт қилип , « Өлтүрүш керәк ! » дедиңлар .
44003014	Муқәддәс вә адил болған һәзрити Әйсани рәт қилип , һаким Пилатустин Униң орниға бир қатилни қоюп беришни тәләп қилдиңлар .
44003015	Шундақ қилип , һаятлиқни Яратқучини өлтүрдүңлар ! Бирақ Худа Уни тирилдүрди . Биз мана бу вақиәниң гувачилири .
44003016	Мана шу һәзрити Әйсаға болған ишәнчимиз билән бу току адәмгә күч кирди . Силәр көрүп турған вә тонуйдиған бу адәм бизниң һәзрити Әйсаға болған ишәнчимиз арқилиқ сапму-сақ болди . Силәрму буни көрдүңлар .
44003017	Қериндашлар , мән ишинимәнки , силәр вә башлиқлириңлар һәзрити Әйсаға шунчә яманлиқ қилғанда , өзәңларниң немә қиливатқанлиғиңларни билмәттиңлар .
44003018	Мана бу Худаниң Қутқазғучи-Мәсиһниң зиянкәшликкә учрап өлидиғанлиғи тоғрисида пәйғәмбәрләр арқилиқ алдин-ала ейтқанлириниң әмәлгә ашурулушидур .
44003019	Шуниң үчүн һазир яман йоллириңлардин йенип , товва қилиңлар ! Худаниң йолиға қайтиңлар ! Шундақ қилғанда , Худа гуналириңларни кәчүрүм қилиду .
44003020	У силәргә йеңи күч ата қилип , Өзи биз үчүн тайинлиған Қутқазғучи-Мәсиһ болған Әйсани қешиңларға қайтидин әвәтиду .
44003021	Худа бурунқи заманларда муқәддәс пәйғәмбәрлири арқилиқ җакалиғинидәк , һәммә мәвҗудатлар йеңилинидиған вақит кәлгичә , һәзрити Әйса асманда туриду .
44003022	Муса пәйғәмбәр һәзрити Әйса һәққидә мундақ дегән еди : « Пәрвәрдигариңлар Худа өз қериндашлириңлар арисидин маңа охшаш бир Пәйғәмбәр тикләйду . Униң сөзлиригә толуқ әмәл қилишиңлар керәк .
44003023	Чүнки бу Пәйғәмбәрниң сөзини аңлимайдиғанлар Худаниң хәлқи қатаридин чиқирилип йоқитилиду » .
44003024	Дәрвәқә , Самуил пәйғәмбәр вә униңдин кейин келип , Худаниң сөзлирини йәткүзгән пәйғәмбәрләрниң һәммиси бу күнләрдә һәзрити Әйса тоғрисида йүз беридиған ишларниму алдин-ала ейтқан .
44003025	Силәр бу пәйғәмбәрләрниң әвлатлирисиләр вә Худа әҗдадиңлар билән түзгән келишиминиң мирасхорлирисиләр . Чүнки Худа әҗдадимиз Ибраһимға : « Сениң әвладиң арқилиқ йәр йүзидики һәммә хәлиқләргә бәхит ата қилимән » , дәп вәдә берип келишим қилған .
44003026	Шуниң үчүн Худа һәр бириңларни яман йоллириңлардин қайтуруп , бәхит-саадәткә ериштүрүш үчүн , Хизмәткари һәзрити Әйсани тикләп , Уни авал силәргә әвәтти .
44004001	Петрус билән Юһанна халайиққа гәп қиливатқанда , бир нәччә мойсүпәт роһанийлар , мәркизий ибадәтхана қаравуллириниң башлиғи вә садуқий диний еқимидики бир нәччиси келип қалди .
44004002	Әлчиләр халайиққа : « Худа һәзрити Әйсани асас қилип , өлгәнләрни тирилдүриду » , дәп тәлим бәргәнлиги үчүн , бу кишиләр интайин ғәзәпләнди .
44004003	Шуңа улар Петрус билән Юһаннани тутқун қилди . Кәч кирип қалғанлиғи үчүн , улар кечичә тутуп турулди .
44004004	Лекин әлчиләрниң тәлимлирини аңлиғанларниң көпи һәзрити Әйсаға ишәнди . Шундақ қилип , һәзрити Әйсаға әгишидиған әрләрниң санила бәш миңға йәтти .
44004005	Әтиси йәһудийларниң кеңәшмисидики барлиқ башлиқ , ақсақал вә Тәврат устазлири Йерусалимда топланди .
44004006	Уларниң арисида баш роһаний Һаннан , Қаяпа , Йәһия , Искәндәр вә баш роһанийниң башқа туққанлириму бар еди .
44004007	Улар Петрус билән Юһаннани алдиға чақиртип : — Силәр бу ишни қайси күч-қудрәткә тайинип , кимниң нами билән қилдиңлар ? — дәп сориди .
44004008	Петрус Муқәддәс Роһқа чөмгән һалда мундақ деди : — Хәлқимизниң һөрмәтлик рәһбәрлири вә ақсақаллири !
44004009	Әгәр биз бүгүн бу току адәмгә көрсәткән яхши иш һәм униң қандақ сақайтилғанлиғи сәвәплик сораққа тартилған болсақ ,
44004010	силәр вә пүтүн исраил хәлқи шуни билишиңлар керәкки , уни пүтүнләй сақайтип алдиңларда турғузған күч-қудрәт насирәлик Әйса Мәсиһниң күч-қудритидур ! Силәр һәзрити Әйсани чапрас яғачқа миқлап өлтүргән болсаңларму , лекин Худа Уни өлүмдин тирилдүрди .
44004011	Муқәддәс Язмиларда У һәққидә мундақ йезилған : « Қурулушчилар ташлавәткән бу Таш , Қурулушниң һул Теши болуп қалди » . Һәзрити Әйса дәл шу « Таштур ! »
44004012	Пәқәт һәзрити Әйсала бизни қутқузалайду , чүнки пүткүл инсанийәт дуниясида һәзрити Әйсадин башқа Худа тайинлиған һеч қандақ Қутқазғучи йоқтур !
44004013	Петрус билән Юһаннаниң бу җүръитини көргән кеңәшмә башлиқлири уларниң оқумиған адәттики адәмләрдин екәнлигини билип , һәйран болушти . Уларниң бурун һәзрити Әйса билән биллә болғанлиғиниму билди .
44004014	Лекин сақийип кәткән һелиқи адәм Петрус билән Юһаннаниң йенида дәлил болуп туруватқанлиғи үчүн , улар һеч қандақ гәп яндуралмиди .
44004015	Шуниң билән кеңәшмә башлиқлири уларни кеңәшмидин чиқишқа буйриди . Андин :
44004016	— Буларни қандақ қилимиз ? Улар көрсәткән әҗайип мөҗүзини пүткүл Йерусалим хәлқи билидикән , биз мундақ иш болмиған дейишкә амалсиз .
44004017	Лекин бу ишниң хәлиқ ичидә техиму кәң тарқилип кәтмәслиги үчүн , уларға буниңдин кейин Әйса тоғрисида һеч кимгә бир немә демәсликкә агаһландуруш берәйли , — дәп мәслиһәт қилишти .
44004018	Шундақ қилип , улар әлчиләрни чақиртип , қандақ болушидин қәтъий нәзәр буниңдин кейин һәзрити Әйсаниң намида сөзләп тәлим бәрмәсликни буйриди .
44004019	Лекин Петрус билән Юһанна : — Худаниң алдида силәргә бойсунуш тоғриму яки Худағиму ? Буниңға өзәңлар бир немә дәңлар !
44004020	Амма биз көргән вә аңлиғанлиримизни ейтмай туралмаймиз ! — дәп җавап бәрди .
44004021	Кеңәшмә башлиқлири болса , халайиқтин қорқуп , әлчиләрни җазалашқа лайиқ сәвәп тапалмай , уларни техиму қаттиқ агаһландуруп , қоюп бәрди . Чүнки халайиқ Худаға мәдһийә ейтиватқан болуп ,
44004022	буниң сәвәви қириқ жилдин бери току һелиқи адәмниң сақийип кәткәнлигидин еди .
44004023	Петрус билән Юһанна қоюп берилгәндин кейин , башқа мәсиһийләрниң йениға қайтип келип , кеңәшмидики алий роһанийлар вә ақсақалларниң қилған сөзлирини көпчиликкә уқтурди .
44004024	Мәсиһийләр буни аңлиғанда , бир нийәт , бир мәхсәттә Худаға мундақ дуа қилди : — Әй Егимиз , асман-зимин , деңиз-муһитларни вә улардики барлиқ мәвҗудатларни яратқан Өзәң .
44004025	Сән Муқәддәс Роһ билән хизмәткариң болған әҗдадимиз падиша Давут арқилиқ мундақ дегәнғу : « Немә үчүн капирлар Худадин ғәзәплинидиғанду ? Немә үчүн хәқләр бекардин-бекар сүйиқәст қилидиғанду ?
44004026	Дуниядики падишалар сәп тартип , Худа вә У тайинлиған Қутқазғучисиға қарши җәм болушти » .
44004027	Дәл шу әһвал бизниң шәһиримиздә йүз бәрди ! Һирод хан билән һаким Пилатус римлиқ ләшкәрләр вә исраил хәлқи билән бирлишип , муқәддәс Хизмәткариң , Өзәң тайинлиған Қутқазғучи Әйсаға қарши топланди .
44004028	Улар билмәстинла Өз күч-қудритиң вә ирадәң билән бурунла орунлаштурған ишларни әмәлгә ашурди .
44004029	Әй Рәббимиз , әнди уларниң Сениң хизмәткарлириң болған бизгә селиватқан қорқунучлирини көргәйсән ! Сөзлириңни жүрәклик йәткүзүшимизгә мәдәт бәргәйсән .
44004030	Өз қудритиңни көрситип , муқәддәс Хизмәткариң Әйсаниң намидин кесәлләрни сақайтип , мөҗүзә вә карамәтләр яратқайсән .
44004031	Уларниң дуалири аяқлашқанда , уларниң турған йери тәвринип кәтти . Улар Муқәддәс Роһқа чөмүп , Худаниң сөзлирини жүрәклик йәткүзүшкә башлиди .
44004032	Мәсиһийләр бир нийәттә , бир мәхсәттә еди . Һеч ким өзигә тегишлик пул-мелини « өзәмниң » демәтти , бариға ортақ еди .
44004033	Әлчиләр Худаниң зор күч-қудрити билән Рәббимиз Әйсаниң тирилгәнлигигә гувалиқ берәтти . Худа уларниң һәммисигә мол бәхит ата қилған еди .
44004034	Уларниң һеч немигә һаҗити чүшмәтти , чүнки бәзиләр йәр-зимини , өй-җайини сетип ,
44004035	пулини әлчиләргә тапшуратти . Әлчиләр пулни һәр кимниң еһтияҗиға қарап тәхсим қилатти .
44004036	Мәсилән , мәркизий ибадәтханида ишләйдиған лавийлардин Сипруста туғулған Йүсүп исимлиқ бир мәсиһий бар еди . Әлчиләр уни Барнаба , йәни « илһамландурғучи » дәп ататти .
44004037	Уму өзиниң бир парчә етизини сетип , пулини әлчиләргә тапшурди .
44005001	Һанания исимлиқ йәнә бир адәмму аяли Сәпирә билән бир парчә йерини сатти .
44005002	Һанания бир қисим пулни өзигә қалдурди , ашқан пулни « Йеримизниң һәммә пули мошу » , дәп әлчиләргә тапшурди . Аялиму буниңдин толуқ хәвәрдар еди .
44005003	Петрус униңға : — Һанания , немишкә ичиңгә шәйтанни киргүзүп , йәр сатқан пулниң бир қисмини өзәңгә қалдуруш билән Муқәддәс Роһқа ялған ейттиң ?
44005004	Йәр сетилмиғанда сениң еди , сетилғандин кейин пулму өзәңниң . Шундақ туруп , йәнә немишкә ғәрәзлик һалда : « Пулниң һәммиси мошу » , дәп кәлдиң ? Сән инсанғила әмәс , Худағиму ялған ейттиң ! — деди .
44005005	Һанания бу сөзни аңлиған һаман жиқилип , җан үзди . Бу ишни аңлиғучилар бәк қорқушуп кәтти .
44005006	Яшлардин бир нәччиси кирип , җәсәтни кепинләп , сиртқа апирип дәпнә қилди .
44005007	Тәхминән үч сааттин кейин , Һананияниң аяли кирип кәлди . Бирақ у болған вақиәдин техи хәвәр тапмиған еди .
44005008	Петрус униңдин : — Маңа ейтиң , силәр йәр сатқан пулниң һәммиси мошуму ? — дәп сориди . — Шундақ , һәммиси шу , — дәп җавап бәрди у .
44005009	Петрус : — Силәр немә үчүн Муқәддәс Роһни синап тил бириктүрдүңлар ? Қараң , ериңизни дәпнә қилип кәлгәнләр ишик алдида туриду , улар сизниму әкетиду , — деди .
44005010	Уму шу ан Петрусниң алдиға жиқилип , җан бәрди . Һелиқи яшлар кирип , униң өлгәнлигини көрүп , униму елип берип , ериниң йениға дәпнә қилди .
44005011	Пүтүн мәсиһийләр җамаитини вә бу ишни аңлиғанларни қаттиқ қорқунуч басти .
44005012	Әлчиләр хәлиқ ичидә нурғун мөҗүзә вә карамәтләрни көрсәтти . Барлиқ мәсиһийләр мәркизий ибадәтханидики « Сулайман пешайвинида » дайим җәм болатти .
44005013	Кишиләр уларни һөрмәтлисиму , бирақ уларға қошулушқа җүръәт қилалматти .
44005014	Шундақ болсиму , Рәббимиз Әйсаға ишинип , җамаәткә қошулған әр-аяллар барғансири көпийишкә башлиди .
44005015	Яритилған мөҗүзиләр сәвәвидин хәқләр кесәл кишиләрни кочиларға елип чиқип , көрпә вә зәмбилләргә ятқузуп қоятти . Улар « Петрус йолдин өткәндә , кесәлләргә қолини тәккүзмисиму , һеч болмиғанда сайиси чүшүп , сақийип кәтсун ! » дәп ойлатти .
44005016	Йәнә топ-топ кишиләр Йерусалим йенидики шәһәр-йезилардин кесәлләрни вә җин чаплишивалған кишиләрни елип келәтти . Уларниң һәммиси сақийип қайтишатти .
44005017	Баш роһаний вә униң шериклири , йәни шу йәрлик садуқий диний еқимидикиләр әлчиләрни зади көрәлмәтти .
44005018	Шуңа улар әлчиләрни тутуп , һөкүмәт зинданиға қамиди .
44005019	Лекин шу кечә Худаниң бир периштәси зинданниң қатму-қат дәрвазилирини ечип , әлчиләрни елип чиқип , уларға :
44005020	— Силәр мәркизий ибадәтхана һойлилириға кирип , җамаәткә йеңи һаят тоғрисидики тәлимләрниң һәммисини ейтиңлар , — дәп буйриди .
44005021	Әлчиләр бу сөз бойичә таң атқанда мәркизий ибадәтхана һойлисиға кирип , кишиләргә тәлим беришкә башлиди . Баш роһаний вә униң шериклири әлчиләрни сорақ қилиш үчүн , исраилларниң барлиқ ақсақаллирини алий кеңәшминиң умумий жиғиниға чақирди . Андин зиндандики әлчиләрни елип келишкә адәм әвәтти .
44005022	Лекин улар зинданға йетип барғанда , әлчиләрниң у йәрдә йоқлиғини байқап қайтип берип , кеңәшмидикиләргә :
44005023	— Биз зинданға барсақ , униң ишиги мәккәм қулуплақлиқ турупту . Сиртида қаравулларму күзитип турупту , лекин ишикни ечип қарисақ , ичидә бирму адәм йоқ ! — дәп мәлумат бәрди .
44005024	Мәркизий ибадәтхана қаравуллириниң башлиғи вә алий роһанийлар бу хәвәрни аңлап , гаңгирап қелишти . « Әнди бу иш қандақ болар ? » дәп өз-өзидин сорашқа башлиди .
44005025	Дәл шу чағда бир киши кирип : — Силәр зинданға ташлиған адәмләр мәркизий ибадәтхана һойлисида җамаәткә тәлим бериватидиғу ! — дәп хәвәр қилди .
44005026	Буниң билән һелиқи қаравуллар башлиғи қол астидикиләрни башлап берип , әлчиләрни елип кәлди . Бирақ хәлиқниң өзлирини чалма-кесәк қилишидин қорқуп , уларға зорлуқ ишләтмиди .
44005027	Улар әлчиләрни елип кәлгәндин кейин , уларни кеңәшмә башлиқлири алдида турғузди . Баш роһаний уларниң үстидин шикайәт қилишқа башлап :
44005028	— Биз силәрни Әйса һәққидә кишиләргә тәлим бәрмәңлар , дәп қаттиқ чәклигән едуқ . Лекин силәр йәнә шу тәлимиңларни пүтүн Йерусалимға яйдиңлар һәм Әйсаниң қан қәрзини бизгә артмақчи болуватисиләр ! — деди .
44005029	Петрус вә башқа әлчиләр җавап берип мундақ деди : — Биз инсанға әмәс , Худаға бойсунушимиз керәк .
44005030	Силәр һәзрити Әйсани чапрас яғачқа миқлап өлтүрдүңлар . Лекин әҗдатлиримиз етиқат қилип кәлгән Худа Уни тирилдүрди .
44005031	Худа исраил хәлқиниң гуналириға товва қилип , кәчүрүмгә еришиш пурситигә егә болуши үчүн , һәзрити Әйсани Йетәкчи һәм Қутқазғучи қилип , Өзиниң оң йениға олтарғузди .
44005032	Биз бу ишларниң гувачилири . Худа Өзигә бойсунғанларға ата қилған Муқәддәс Роһму бу ишларни испатлап бериду .
44005033	Алий кеңәшмә башлиқлири бу сөзләрни аңлап интайин ғәзәпләнди вә әлчиләрни өлтүрмәкчи болушти .
44005034	Лекин уларниң арисида пүтүн хәлиқниң һөрмитигә сазавәр болған пәрисий диний еқимидики Ғамалийил исимлиқ бир Тәврат устази бар еди . У орнидин туруп : — Уларни бир дәм сиртқа чиқирип туруңлар , — дәп буйриди .
44005035	Андин у кеңәшмә башлиқлириға мундақ деди : — Әй исраиллар , силәр бу кишиләрни бир тәрәп қилишта еһтият қилиңлар !
44005036	Өткәндә һелиқи әбләх Тәвдас оттуриға чиқип , өзини чоң тутуп , вақиә чиқарди . Униңға тәхминән төрт йүз адәм әгәшкән еди . Бирақ у римлиқлар тәрипидин өлтүрүлди . Әгәшкүчилири тарқилип кетип , иши йоққа чиқти .
44005037	Кейин нопус тизимлаш вақтида җәлилийәлик Йәһудаму баш көтирип чиқип , бир топ кишини топлап өзигә әгәштүргән . Уму өлтүрүлүп , әгәшкүчилириму тарқитиветилгән .
44005038	Әнди бу кишиләргә кәлсәк , мениңчә әң яхшиси , уларни қоюп бериңлар . Улар билән кариңлар болмисун . Әгәр уларниң мәхсити вә қиливатқини пәқәт инсанниң иши болсила , җәзмән мәғлуп болиду .
44005039	Әгәр Худадин болса , силәр уларни йоқиталмайсиләр , һәтта өзәңларни Худаға қарши орунға қойған болисиләр ! Алий кеңәшмә Ғамалийилниң тәкливини қобул қилди
44005040	вә әлчиләрни чақиртип кирип , уларни қамчилитип , һәргиз һәзрити Әйса тоғрилиқ тәлим бәрмәсликни буйриди , андин уларни қоюп бәрди .
44005041	Әлчиләр кеңәшмидин чиқип , Худаниң өзлирини һәзрити Әйсаниң нами үчүн хорлуқ азави чекишкә лайиқ көргәнлигидин интайин хурсән болушти .
44005042	Улар йәнила һәр күни мәркизий ибадәтхана һойлисида вә өйлиридиму тәлим берип , « Һәзрити Әйса — Қутқазғучи-Мәсиһтур » , дәп тохтимастин Хуш Хәвәр тарқитивәрди .
44006001	Шу күнләрдә мәсиһийләрниң сани күндин-күнгә көпийип бармақта еди . Бирақ грекчә сөзләйдиған бәзи йәһудийлар йәрлик йәһудийлардин рәнҗип қалған еди . Уларниң дейишичә , күндилик тамақни тәхсим қилишта уларниң ичидики тул аялларға берилгән тамақ башқиларниңкидин аз екән .
44006002	Шуңа он икки әлчи пүтүн мәсиһийләрни жиғип , уларға мундақ деди : — Биз әлчиләрниң Худаниң сөзини йәткүзүш хизмитини ташлап қоюп , озуқ-түлүк тәхсимләш билән болуп кетишимиз тоғра әмәс .
44006003	Шуниң үчүн , қериндашлар , араңлардики һөрмәткә сазавәр болған , Муқәддәс Роһқа чөмгән дана кишидин йәттини таллаңлар . Бу ишларни шулар башқурсун .
44006004	Биз болсақ өзимизни дуа қилиш вә Хуш Хәвәр һәққидә тәлим беришкә беғишлайли .
44006005	Әлчиләрниң тәкливигә һәммиси қошулушти . Шуниң билән көпчилик имани камил вә Муқәддәс Роһқа чөмгән Истипан исимлиқ бир мәсиһийни таллиди . Униңдин башқа Филип , Прокорус , Никанор , Тимон , Парменас һәм бурун йәһудий диниға киргән антакялиқ Николасларни таллап ,
44006006	уларни әлчиләрниң алдиға елип чиқти . Әлчиләр уларни бу хизмәткә тайинлаш үчүн қоллирини уларниң учисиға тәккүзүп туруп дуа қилишти .
44006007	Худаниң сөзи давамлиқ тарқалғансири , Йерусалимдики мәсиһийләрниң саниму барғансири көпәйди . Нурғун роһанийларму һәзрити Әйсаға ишәнди .
44006008	Худаниң меһир-шәпқити вә күч-қудритигә толған Истипан хәлиқ ичидә зор мөҗүзә вә карамәтләрни көрсәтти .
44006009	Бирақ Кирини вә Искәндәрийә шәһәрлири һәм Киликийә вә Асия өлкилиридин кәлгән , қуллуқтин азат болғанлиғи үчүн « әркинләр » дәп аталған ибадәтханиниң әзалири болған бәзи йәһудийлар Истипанға қарши чиқип , униң билән муназирә қилишқа башлиди .
44006010	Лекин Муқәддәс Роһ Истипанға әқил-парасәт бәргәчкә , улар униң сөзлиригә тақабил турушқа амалсиз еди .
44006011	Буниң билән улар бәзи адәмләрниң гелини яғлап : — Биз бу адәмниң Муса пәйғәмбәр вә Худаға қарита күпүрлүк сөзлигәнлигини аңлидуқ , — дәп төһмәт қилдурди .
44006012	Улар мошу усул билән хәқни , ақсақалларни вә Тәврат устазлирини қутритип , Истипанни тутқун қилдуруп , уни алий кеңәшмигә елип барди .
44006013	Уларға сетилған сахта гувачилар оттуриға чиқип : — Бу адәм һемишәм бу муқәддәс мәркизий ибадәтханимизға вә Тәврат қанунимизға қарши сөзләрни қилиду .
44006014	Биз униң : « Насирәлик Әйса бу ибадәтханини гумран қилиду , Муса пәйғәмбәрдин мирас қалған әнъәнивий қаидә-түзүмлиримизни өзгәртиветиду » , дегәнлигини аңлидуқ , — деди .
44006015	Кеңәшмидә олтарғанларниң һәммиси Истипанға көз тикип қариғинида , униң чирайиниң худди периштәниң чирайиға охшаш пақираватқанлиғини көрди .
44007001	Баш роһаний Истипандин : — Уларниң әризилири растму ? — дәп сориди .
44007002	Истипан мундақ җавап бәрди : — Атилар вә ака-укилар , сөзүмгә қулақ селиңлар ! Әҗдадимиз Ибраһим техи Месопотамийә районидин Һаран шәһиригә көчүп бармиған вақитта , шану-шәвкәтлик Худа униңға көрүнүп :
44007003	« Сән өз жутуң вә уруқ-җамаитиңдин айрилип , Мән көрсәтмәкчи болған йәргә барғин » , дегән еди .
44007004	Буниң билән әҗдадимиз Ибраһим калданиларниң зимини болған өз жутини ташлап , Һаран шәһиригә берип орунлашти . Атиси өлгәндин кейин , Худа уни бу җайға , йәни силәр һазир туруватқан җайға йөткәп кәлди .
44007005	У вақитта Худа униңға тәвә бир ғеричму йәр бәрмигән еди . Бирақ Ибраһимниң техичә пәрзәнди болмиған болсиму , Худа вәдә қилип , бу зиминни униңға вә униң әвлатлириға бәрмәкчи болди .
44007006	Худа әҗдадимиз Ибраһимға мундақ деди : « Сениң әвлатлириң мәлум бир чәт дөләттә мусапирлиққа төрт йүз жил қул болуп , хорлуқта яшайду .
44007007	Бирақ уларни қул қилған хәлиққә җаза беримән . Униңдин кейин әвлатлириң у йәрдин чиқип , бу йәрдә Маңа ибадәт қилиду » .
44007008	Кейин Худа Ибраһимға : « Сән билән түзгән келишимимниң бәлгүси хәтнә қилиш болсун » , деди . Әҗдадимиз Ибраһимдин Исһақ төрәлди . У туғулуп сәккизинчи күни хәтниси қилинди . Исһақтин исраилларниң атиси болған Яқуп төрәлди . Яқуптин исраилларниң он икки қәбилисиниң бовилири болған он икки оғул төрәлди . Уларниңму хәтниси қилинди .
44007009	Кейин әҗдадимиз Яқупниң оғуллири иниси Йүсүптин көрәлмәслик қилип , уни Мисирға баридиған содигәрләргә қул орнида сетивәтти . Лекин Худа униң билән биллә болғачқа ,
44007010	уни пүтүн тартқан қийинчилиқтин қутқузуп , униңға данишмәнлик ата қилип , Мисир падишасиниң һөрмитигә ериштүрди . Падиша уни Мисирға баш вәзир вә ординиң баш ғоҗидари қилди .
44007011	Кейин пүтүн Мисир вә Қанан йәрлиридә еғир ачарчилиқ йүз берип , зор апәт болди . Әҗдатлиримиз озуқ-түлүксиз қалди .
44007012	Мисирниң амбирида ашлиқ барлиғини аңлиған Яқуп оғуллирини , йәни әҗдатлиримизни у йәргә әвәтти . Биринчи қетим барғинида , улар инимиз Йүсүп өлгән дәп , уни тонумиған еди .
44007013	Шуңа иккинчи қетим барғанда , әҗдадимиз Йүсүп акилириға өзиниң ким екәнлигини ашкарилиди вә уларниму падишаға тонуштурди .
44007014	Шуниң билән әҗдадимиз Йүсүп атиси әҗдадимиз Яқупниң алдиға акилирини әвәтип , уни пүтүн аилә-җамаити билән , җәми йәтмиш бәш кишини Мисирға тәклип қилди .
44007015	Әҗдадимиз Яқуп Мисирға берип , кейин әвлатлири билән шу йәрдә аләмдин өтти .
44007016	Уларниң җәсәтлири Шәкәм шәһиригә қайтурулуп , әҗдадимиз Ибраһим бурун Һамурниң оғуллиридин сетивалған йәрликкә қоюлди .
44007017	Худа әҗдадимиз Ибраһимға : « Сениң әвлатлириңни қуллуқтин азат қилимән » , дегән вәдисини әмәлгә ашуридиған вақит йетип келишкә аз қалғанда , Мисирдики йәһудийларниң нопуси хелә көпәйгән еди .
44007018	У вақитта әҗдадимиз Йүсүпниң Мисир хәлқигә қилған яхши ишлиридин хәвири болмиған йеңи бир падиша Мисирда тәхткә чиқти .
44007019	Бу падиша әҗдатлиримизни һейлә-микирләр билән езип хорлиди , һәтта уларни өз бовақлирини ташлаветишкә мәҗбур қилди .
44007020	Муса пәйғәмбәр мана шу чағларда туғулған еди . У Худаниң нәзәридә алаһидә бала еди . Ата-аниси уни өйдә үч ай баққандин кейин ,
44007021	сиртқа ташлаветишкә мәҗбур болди . Бирақ падишаниң қизи уни қутқузуп , өз оғли қилип чоң қилди .
44007022	Муса пәйғәмбәр мисирлиқларниң алий билимлири билән тәрбийилинип , сөз қабилийити вә иш беҗириш қабилийитигә егә адәм болуп чиқти .
44007023	У қириқ яшларға киргәндә , өз қериндашлири болған йәһудийларниң һалидин хәвәр елиш қарариға кәлди .
44007024	У бир мисирлиқниң бир йәһудий қулни сәвәпсизла бозәк қиливатқанлиғини көрүп , уни қоғдап , йолсизлиқ қилған мисирлиқни өлтүрүп , униң интиқамини елип бәрди .
44007025	У Худаниң мән арқилиқ йәһудийларни қутқузидиғанлиғини йәһудий қериндашлирим чүшинидиғу , дәп ойлиған еди , лекин улар буни чүшәнмиди .
44007026	Әтиси Муса пәйғәмбәр икки йәһудий қериндашниң урушуватқанлиғини көрүп , уларни яраштурмақчи болуп : « Силәр қериндаш туруп , немишкә бир-бириңларға йолсизлиқ қилисиләр ? » деди .
44007027	Қериндишини бозәк қилған киши Муса пәйғәмбәрни иштириветип : « Ким сени бизгә башлиқ яки сорақчи болсун дәпту ? !
44007028	Мениму түнүгүнки мисирлиқни өлтүргәндәк өлтүрмәкчимусән ? » деди .
44007029	Муса пәйғәмбәр бу сөзләрни аңлап , бу ишни башқиларму билидиған охшайду , дәп қорқуп , Мисирдин Мидиян райониға қечип барди вә у йәрдә мусапир болуп туруп қелип , икки оғулға ата болди .
44007030	Қириқ жилдин кейин Муса пәйғәмбәргә Синай теғиниң йенидики чөлдә көйүватқан тикәнликниң от ялқунида бир периштә көрүнди .
44007031	Бу һални көргән Муса пәйғәмбәр интайин һәйран болуп , теги-тәктини билиш үчүн тикәнликниң йениға барди . Бу чағда у Худаниң :
44007032	« Мән сениң әҗдатлириң Ибраһим , Исһақ вә Яқуп етиқат қилип кәлгән Худа болимән » , дегән авазини аңлиди . Муса пәйғәмбәр қорқунучта титрәп , қарашқиму җүръәт қилалмиди .
44007033	Худа униңға йәнә : « Сән туруватқан йәр муқәддәстур . Шуңа айиғиңни селивәт !
44007034	Мән Мисирдики бәндилиримниң харлиниватқанлиғини көрдүм . Уларниң налә-пәриятлирини һәқиқәтән аңлидим . Шуңа Мән уларни қутқузғили чүштүм . Әнди барғин , Мән сени Мисирға әвәтәй » , деди .
44007035	Мана шу Муса пәйғәмбәрни һелиқи йәһудийлар : « Ким сени бизгә башлиқ яки сорақчи болсун дәпту ? ! » дәп рәт қилған еди . Лекин Муса пәйғәмбәргә Худаниң периштәси көйүватқан тикәнликтә көрүнүп : « Исраил хәлқини қутқузуп , уларға йетәкчилик қилисән » , дәп уни Мисирға әвәтти .
44007036	Әйнә шу Муса пәйғәмбәр хәлиққә йетәкчилик қилип , уларни Мисирдин чиқарған еди һәм Мисирда Қизил деңизниң бойида вә қириқ жилни өткүзгән шу чөлләрдә әҗайип зор мөҗүзә вә карамәтләрни көрсәткән еди .
44007037	Шу Муса пәйғәмбәр өзи уларға : « Худа қериндашлиримиз арисидин маңа охшаш бир Пәйғәмбәрни тикләйду » , дегән еди .
44007038	У чөлләрдә әҗдатлиримизға башчилиқ қилған вақитларда Синай теғида Худаниң периштәси униңға йәнә көрүнүп , сөз қилди . Муса пәйғәмбәр һаятлиқ бәхш етидиған сөзләрни аңлап , уни әҗдатлиримизға вә улар арқилиқ бизгә йәткүзди .
44007039	Шундақ болсиму , әҗдатлиримиз Муса пәйғәмбәрниң гепигә кирмәй , уни рәт қилип , көңлидә Мисирға қайтишни арзу қилди .
44007040	Муса пәйғәмбәр Синай теғидин техи чүшмигән вақитта , улар униң акиси Һарунға : « Бизгә йол башлайдиған бутлар ясап бериң ! Бизни Мисирдин елип чиққан һелиқи Мусаниң немә болуп кәткәнлигини билмәймиз » , деди .
44007041	Шуниң билән улар мозай сүритидә бир бут ясап , униңға атап қурванлиқ қилип , сәҗдә қилди . Өз қоллири билән ясиған бу бутни хошал-хорамлиқ билән тәбрикләшти .
44007042	Буни көргән Худа әҗдатлиримиздин нәзәрини йөткәп , уларни өз ихтияриға қоюп бәрди . Улар асмандики юлтузларға ибадәт қилишқа башлиди . Шуниң билән пәйғәмбәрләр Муқәддәс Язмиларда хатирилигәндәк , Худа уларни мундақ әйиплиди : « Әй исраиллар ! Силәр қириқ жил җәриянида чөлдә қурванлиқ қилғиниңларда , Маңа әмәс , бәлки өз қоллириңлар билән ясиған бутларға ,
44007043	Йәни ‹ Молохниң › чедири вә ‹ Рифанниң › юлтуз шәкиллик сүритини көтирип меңип , уларға сәҗдә қилдиңлар ! Шуңлашқа силәрни Бабил шәһириниң чәтлиригә қоғлап , сүргүн қилимән ! »
44007044	Әҗдатлиримиз чөлдә яшиған вақтида , келишим чедири дәпму аталған ибадәт чедири тиккән еди вә қәйәргә барса уни өзлири билән биллә йөткәп , униңда Худаға ибадәт қилатти . Ибадәт чедири Худа Муса пәйғәмбәргә көрсәткән нусха бойичә ясалған еди .
44007045	Әҗдатлиримиз ибадәт чедириға әвлатму-әвлат егидарчилиқ қилған вә кейин Йәшуниң йетәкчилигидә Худа қоғлиған милләтләрниң зиминлирини бесивелип , ибадәт чедирини бу йәргә елип кәлгән . Һәтта падиша Давутниң заманиғичә шу чедирда Худаға ибадәт қилған .
44007046	Падиша Давут Худаниң , Яқуп етиқат қилип кәлгән Худаниң шапаитигә еришип , Униң үчүн бир ибадәтхана селишқа Униң Өзидин иҗазәт сориған .
44007047	Бирақ Худа қошулмиған . Кейин падиша Сулайман Худа үчүн бир ибадәтхана салған .
44007048	Һалбуки , улуқ Худа адәм салған ибадәтханиларда турмайду ! Йәшая пәйғәмбәр арқилиқ Худа мундақ дегән еди :
44007049	« Асман Мениң тәхтим болиду . Зимин Мениң пут қоюдиған йеримдур . Силәр Маңа буниңдинму яхши ибадәтхана салаламсиләр ? ! Буниңдинму яхши арамгаһ ясаламсиләр ? ! Асман-зиминдики мәвҗудатларни Мән яраттимғу ! »
44007050	
44007051	Истипан сөзини аяқлаштуруп : — Әй бойни , жүриги вә қулиғи қаттиқлар ! Силәр хәтнә қилинмиған капирларға охшаш җаһил . Силәр әҗдатлириңларға охшаш Худаниң Муқәддәс Роһиға дайим қаршилиқ қиливатисиләр .
44007052	Силәрниң әҗдатлириңлар зиянкәшлик қилмиған бирәр пәйғәмбәр барму һә ? Улар « Худаниң Адаләтчиси » болған һәзрити Әйсаниң келидиғанлиғини алдин-ала җакалиғанларниму өлтүрүшкән . Әнди У Өзи кәлгәндә , силәр Униңға сатқунлуқ қилип , Униму өлтүрдүңлар .
44007053	Һәҗәп иш һә ! Худаниң қанунини периштәләр өзи силәргә йәткүзгән болсиму , силәр униңға әмәл қилмидиңлар ! — деди .
44007054	Истипанниң бу сөзлирини аңлиған алий кеңәшмә башлиқлири интайин ғәзәплинип , униңға чишлирини ғучурлатти .
44007055	Муқәддәс Роһқа чөмгән Истипан болса , көзлирини көккә тикип , Худаниң парлақ нурини вә Униң оң йенида турған һәзрити Әйсани көрди .
44007056	— Қараңлар ! Асман ечилип , Инсан Оғли һәзрити Әйсаниң Худаниң оң йенида турғанлиғини көрдүм ! — деди у .
44007057	Буни аңлиған башчилар қоллири билән қулақлирини йепивелишип , чуқан селишти вә етилип берип ,
44007058	уни шәһәрниң сиртиға иштирип чиқирип , чалма-кесәк қилишқа башлиди . Истипанни гунакар дәп гувалиқ бәргәнләр уни чалма-кесәк қилиштин бурун , чапанлирини Саул исимлиқ бир жигитниң йениға қоюп қойған еди .
44007059	Истипан ямғурдәк йеғиватқан ташниң астида туруп : — Әй Рәббим Әйса , мениң роһумни қобул қилғайсән ! — дәп вақириди .
44007060	Кейин у тизлинип туруп қаттиқ аваз билән : — Әй Рәббим , бу гунани дәп уларни җазалимиғайсән , — деди . У бу сөзни қилип болупла , җан үзди .
44008001	Истипанниң өлтүрүлүшини Саулму қоллатти . Шу күндин башлап , Йерусалимдики мәсиһийләр җамаити интайин дәһшәтлик зиянкәшликкә учрашқа башлиди . Әлчиләрдин башқа пүтүн мәсиһийләр Йәһудийә вә Самарийә өлкилириниң һәр хил җайлириға тарқилип кетишти .
44008002	Бәзи садақәтмән кишиләр Истипанни дәпнә қилип , униңға чоң һаза тутушти .
44008003	Лекин Саул мәсиһийләр җамаитигә вәйранчилиқ селип , әр-аял мәсиһийләрни өйму-өй издәп тутуп , зинданға ташлашқа башлиди .
44008004	Мәсиһийләр қәйәргә тарқилиштин қәтъий нәзәр , улар шу йәрдә Хуш Хәвәр йәткүзди .
44008005	Мәсилән , Филип Самарийә өлкисиниң мәлум бир шәһиригә берип , йәрлик кишиләргә : « Һәзрити Әйса — Қутқазғучи-Мәсиһ » , дәп җакалиди .
44008006	Көпчилик буни аңлап һәм униң мөҗүзилирини көрүп , пүткүл диққити билән униң сөзлиригә қулақ салди .
44008007	Җинлар өзлири чаплишивалған кишиләрниң тенидин қаттиқ вақириған пети чиқип кәтти . Нурғун паләч , токуларму сақайтилди .
44008008	Шуниң билән шу шәһәрдики кишиләр чоңқур хошаллиққа чөмди .
44008009	У шәһәрдә Шимон исимлиқ бир бахши болуп , өзиниң сехиргәрлиги билән шу җайдики хәлиқни бир мәзгил аң-таң қалдурған еди . У өзини қалтис һесаплап , бәк махтинатти .
44008010	Жуқури вә төвән дәриҗилик кишиләр униң сөзлирини пүтүн диққити билән аңлатти . Көпчилик : « Худаниң улуқ күч-қудрити мана шу » , дейишәтти .
44008011	У узундин бери сехиргәрлиги билән халайиқни аң-таң қалдуруп кәлгәнлигидин кишиләр униңға интайин диққәт қилип кәлгән еди .
44008012	Лекин улар әнди Филип йәткүзгән Худа Падишалиғиға вә Әйса Мәсиһкә даир Хуш Хәвәргә ишәнди . Шуниң билән уларниң арисидин нурғунлиған әр-аяллар чөмүлдүрүшни қобул қилди .
44008013	Шимон өзиму ишәнди вә чөмүлдүрүлди . У һемишәм Филип билән биллә болди һәм Филип көрсәткән зор мөҗүзә вә карамәтләрни көрүп , интайин һәйран болди .
44008014	Йерусалимдики әлчиләр самарийәликләрниң Худаниң сөзини қобул қилғанлиғини аңлап , Петрус билән Юһаннани уларға әвәтти .
44008015	Иккиси у йәргә бериши билән мәсиһийләргә Муқәддәс Роһниң ата қилиниши үчүн дуа қилди .
44008016	Чүнки улар Рәббимиз Әйсаниң нами билән чөмүлдүрүлгән болсиму , уларниң һеч қайсисиға Муқәддәс Роһ техи чүшмигән еди .
44008017	Петрус билән Юһанна уларниң учисиға қолини тәккүзүп туруп дуа қилғандин кейин , Муқәддәс Роһ уларға чүшти .
44008018	Әлчиләр қолини тәккүзүп қойған кишиләргә Муқәддәс Роһниң ата қилинғанлиғини көргән Шимон әлчиләргә пул тәңләп :
44008019	— Бу күч-қудрәттин маңиму бериңлар . Мәнму кишиләрниң учисиға қоллиримни тәккүзәй , улар мән арқилиқму Муқәддәс Роһни қобул қилсун , — деди .
44008020	Лекин Петрус униңға мундақ җавап бәрди : — Худаниң бу соғисини пулға сетивалғили болиду , дәп ойлиған болсаң , пулуң билән биллә һалак бол !
44008021	Бизниң ишимизда сениң һәссәң йоқ , чүнки Худа алдида нийитиң халис әмәс .
44008022	Шуңа яман нийитиңдин йенип , Худадин кәчүрүм тилә . Шундақ қилсаң , Худа сени кәчүрәр ,
44008023	чүнки сениң көрәлмәсликкә толуп , гунаниң торида екәнлигиң маңа мәлум .
44008024	Шимон уларға : — Мән үчүн Худадин тиләңларки , ейтқанлириңлардин бириму бешимға кәлмисун ! — деди .
44008025	Петрус билән Юһанна йәнә шу шәһәрдә һәзрити Әйса һәққидә гувалиқ берип , Худаниң сөзини йәткүзгәндин кейин , Самарийәниң нурғун йеза-кәнтлиригә берип Хуш Хәвәр йәткүзгәч , Йерусалимға қайтип кәтти .
44008026	Шу вақитта Худаниң бир периштәси Филипқа : — Җәнупқа қарап Йерусалимдин Газа шәһиригә маңидиған чөлдики йолға маң , — деди .
44008027	Филип йолға чиқти . Йолда у ефиопийәлик бир жуқури дәриҗилик әмәлдарни учратти . Бу киши Кандас исимлиқ Ефиопийә аял падишасиниң баш ғәзничиси болуп , Йерусалимға Худаға ибадәт қилғили барған еди .
44008028	Қайтиш йолида өзиниң һарвусида олтирип , Йәшая пәйғәмбәрниң Язмисини оқуп кетип баратти .
44008029	Муқәддәс Роһ Филипқа : — Һарвуға йетишип маң , — деди .
44008030	Филип жүгрәп берип , әмәлдарниң Йәшая пәйғәмбәрниң Язмисидин оқуватқанлирини аңлап , униңдин : — Оқуғанлириңизни чүшәндиңизму ? — дәп сориди .
44008031	Әмәлдар униңға : — Бири маңа чүшәндүрүп бәрмисә , мән қандақму чүшинәләймән , — дәп Филипни һарвусиға чиқип , йенида олтиришқа тәклип қилди .
44008032	Әмәлдар Язминиң мону қисмини оқувататти : « У гоя боғузлашқа елип берилған қойдәк , қой қирқиғучи алдида ятқан пахландәк үн-түн чиқармай җим туриду .
44008033	У хорлиниду , адиллиқ билән сотланмайду . У әнди пәрзәнт үзи көрәлмәйду , чүнки Униң йәр йүзидики һаяти елип кетилиду » .
44008034	Ефиопийәлик әмәлдар Филиптин : — Пәйғәмбәрниң бу сөзи кимгә қаритилған болғиди ? Өзигиму яки башқиларғиму ? — дәп сориди .
44008035	Филип чүшәндүрүшкә башлиди , у Язминиң шу қисмидин башлап әмәлдарға һәзрити Әйсаға даир Хуш Хәвәрни сөзләп бәрди . Шундақ қилип , әмәлдар һәзрити Әйсаға ишәнди .
44008036	Улар йолда кетиветип , су бар бир йәргә кәлгәндә , әмәлдар : — Бу йәрдә су бар екән . Мошу йәрдила чөмүлдүрүлсәм болмамду ? — деди .
44008037	
44008038	Әмәлдар һарвуни тохтитишни буйриди . Филип униң билән биллә суға чүшүп , уни чөмүлдүрди .
44008039	Улар судин чиққанда , Муқәддәс Роһ Филипни башқа бир шәһәргә елип кәтти . Әмәлдар уни қайта көрәлмигән болсиму , хошал-хорамлиқ билән йолини давамлаштурди .
44008040	Филип болса , өзиниң Ашдод шәһиридә екәнлигини билгәндин кейин , у йәрдин Қәйсәрийә шәһиригичә болған һәммә шәһәрләрни кезип , Хуш Хәвәрни йәткүзди .
44009001	Шу чағларда Саул Рәббимиз Әйсаға ишәнгүчиләргә давамлиқ өлүм җазаси билән қорқунуч селивататти . У баш роһанийниң алдиға берип ,
44009002	Дәмәшқ шәһиридики йәһудий ибадәтханилириға тонуштуруш хетини йезип беришни тәләп қилди . Шундақ қилип , Саул Дәмәшқтики йәһудийларниң ярдимини елип , һәзрити Әйсаниң йолида маңған әр-аялларни тутқун қилип , уларни Йерусалимға сорақ қилишқа елип кәлмәкчи болди .
44009003	Саул хәтләрни елип , йолға чиқти . Дәмәшқ шәһиригә йетип келишкә аз қалғанда , туюқсиз асмандин бир күчлүк нур чүшүп , Саулниң әтрапини йорутувәтти .
44009004	Йәргә жиқилған Саулға : — Саул , Саул ! Маңа немишкә зиянкәшлик қилисән ? — дегән бир аваз аңланди .
44009005	— Әй Рәббим , Сән Кимсән ? — дәп сориди у . — Мән сән зиянкәшлик қиливатқан Әйса .
44009006	Орнуңдин туруп , шәһәргә кир , немә қилишиң керәклигини бири саңа ейтип бериду , — дегән җавап кәлди һелиқи аваздин .
44009007	Саул билән биллә маңған кишиләрниң қорққинидин зуванлири тутулуп , турған йеридә қетипла қалди . Чүнки улар авазни аңлисиму , гәп қилған бирәрсини көрәлмигән еди .
44009008	Саул орнидин туруп , көзлирини ечип қариди , лекин һеч нәрсини көрәлмиди . Һәмралири униң қолидин йетиләп Дәмәшққә елип кирди .
44009009	Үч күнгичә һеч немини көрәлмигән кор Саулниң гелидин һеч нәрсә өтмиди .
44009010	Дәмәшқтә һәзрити Әйсаға ишинидиған Һанания исимлиқ бири бар еди . Униңға бир көрүнүш кәлди . Рәббимиз Әйса уни : — Һанания ! — дәп чақирди . — Әй Рәббим , мана мән , — дәп җавап бәрди у .
44009011	Рәббимиз Әйса униңға : — Сән дәрһал « Түз » кочисиға берип , Йәһуданиң өйидин тарсуслуқ Саул исимлиқ бирини тап , чүнки шу тапта у дуа-тилавәт қиливатиду .
44009012	Дуа қиливатқинида , Мән униңға Һанания исимлиқ бир кишиниң келип , униңға қолини тәккүзүши биләнла көзиниң әслигә келидиғанлиғини аян қилдим , — деди .
44009013	Һанания унимай , мундақ җавап бәрди : — Әй Рәббим , нурғун кишиләрниң бу адәм һәққидә ейтқанлирини аңлидим . У Йерусалимда Саңа ишәнгүчиләргә интайин рәһимсизләрчә зиянкәшлик қилған !
44009014	Һазир у Дәмәшққә келип , Саңа ибадәт қилған кишиләрни тутуш үчүн алий роһанийлардин һоқуқ апту .
44009015	Рәббимиз Әйса униңға : — Баривәр , Мән бу адәмни йәһудий әмәсләргә вә уларниң падишалириға һәм исраилларға Мени тонуштуруш үчүн Өзәм таллидим .
44009016	Мән униңға Мениң үчүн җәзмән хилму-хил азап-оқубәт тартишқа тоғра келидиғанлиғиниму көрситимән , — деди .
44009017	Буниң билән Һанания һелиқи өйгә берип , қоллирини Саулниң учисиға тәккүзүп : — Қериндишим Саул , бу йәргә келиватқиниңда йолда саңа көрүнгән Рәббимиз Әйса көзлириң әслигә кәлсун вә сени Муқәддәс Роһқа чөмсун , дәп мени шәхсән Өзи әвәтти , — деди .
44009018	Шу һаман Саулниң көзлиридин белиқ қасириғидәк нәрсиләр чүшүп , көзлири ечилип көрәләйдиған болди . У орнидин туруп чөмүлдүрүшни қобул қилди .
44009019	Тамақ йегәндин кейин җисманий қувитиму әслигә кәлди . Саул Дәмәшқтики мәсиһийләрниң йенида бир нәччә күн турди вә
44009020	дәрһал йәһудий ибадәтханилириға берип , « һәзрити Әйса Худа Оғли » , дәп тәлим беришкә башлиди .
44009021	Аңлиғучилар униң сөзлиридин һәйран болушуп : — Бу адәм Йерусалимда Әйсаға ишәнгүчиләргә вәһшиләрчә зиянкәшлик қилған һелиқи адәм әмәсму ? Бу йәргиму мәсиһийләрни алий роһанийларға тутуп бериш мәхситидә кәлгәнмиду ? — дейишти .
44009022	Лекин Саул техиму қайил қиларлиқ тәлим берип , Дәмәшқтики йәһудийларни һәзрити Әйсаниң Қутқазғучи-Мәсиһ екәнлигини рәт қилишқа амалсиз қалдурди .
44009023	Бир мәзгилдин кейин йәһудийлар Саулға сүйиқәст қилмақчи болди .
44009024	Саулни тутуп өлтүрүш үчүн улар кечә-күндүз шәһәр дәрвазисида уни күтти . Бирақ бири уларниң уни қәстлимәкчи болғинини Саулға йәткүзүп қойди .
44009025	Шуңа униң шагиртлири бир күни кечидә уни чоң севәткә олтарғузуп , сепилдин артилдуруп чүшәрди .
44009026	Саул Йерусалимға берип , у йәрдики мәсиһийләргә қошулмақчи болди . Лекин мәсиһийләр униң һәзрити Әйсаға ишәнгәнлигигә ишәнмәй , униңдин қорқти .
44009027	Бирақ Барнаба униңға ярдәмчи болуп , уни әлчиләр билән көрүштүрди . Уларға Саулниң Дәмәшқ йолида Рәббимиз Әйсани қандақ көргәнлигини , Рәббимиз Әйсаниңму униңға гәп қилғанлиғини чүшәндүрди вә Дәмәшқтә униң һәзрити Әйса һәққидә қандақ җүръәт билән тәлим бәргәнлигини уқтуруп , уларни қайил қилди .
44009028	Буниң билән Саул Йерусалимда әлчиләр билән биллә болуп , жүрәклик һалда Рәббимиз Әйса һәққидә тәлим бәрди .
44009029	У йәнә грекчә сөзлишидиған йәһудийлар биләнму сөзлишип , талишип қалди . Буниң билән улар уни өлтүрүвәтмәкчи болди .
44009030	Мәсиһийләр бу иштин хәвәр тепип , уни Қәйсәрийә шәһиригә елип берип , у йәрдин Тарсус дегән шәһәргә йолға салди .
44009031	У чағда Йәһудийә , Җәлилийә вә Самарийәләрдики мәсиһийләр җамаити бир мәзгил течлиққа еришти . Муқәддәс Роһниң ярдими билән уларниң ишәнчи күчийип , һемишәм садақәтмәнлик билән Худа йолида маңди . Уларниң саниму күндин-күнгә көпәйди .
44009032	Шу вақитта мәсиһийләрни йоқлаш үчүн һәр қайси җайларни арилап жүргән Петрус бир қетим Лидда шәһиридә туридиған мәсиһийләр билән көрүшти .
44009033	У йәрдә у Әнеяс исимлиқ бир адәмни учратти . Бу адәм паләч болуп , орун тутуп ятқили сәккиз жил болған екән .
44009034	Петрус униңға : — Әнеяс , Әйса Мәсиһ сени сақайтти . Орнуңдин туруп , көрпәңни жиғиштур , — деди . Әнеяс дәрһал орнидин турди .
44009035	Буни көргән Лидда шәһиридики вә Шарон районидики нурғун адәмләр Рәббимиз Әйсаға ишәнди .
44009036	Җаффа шәһиридә Табита исимлиқ бир аял мәсиһий бар еди . ( Грекчә исми « Доркас » болуп , « кейик » дегән мәнада . ) У һәр вақит яхши иш қилидиған болуп , намратларға ярдәм берәтти .
44009037	Бир күни у кесәл болуп , өлүп кәтти . Кишиләр җәсәтни жуюп кепинләп , үстүнки қәвәттики өйгә ятқузуп қойди .
44009038	Җаффа шәһири Лидда шәһиригә йеқин еди . Шуңа Җаффадики мәсиһийләр Петрусниң Лиддада екәнлигини аңлап , униң алдиға икки адәм әвәтип : — Чапсан йетип келиң ! — дәп тәклип қилди .
44009039	Петрус дәрһал йолға чиқип , улар билән биллә Җаффаға кәлди . Петрус Җаффаға йетип келиши билән үстүнки қәвәттики өйгә башлап чиқилди . Барлиқ тул аяллар Петрусниң әтрапиға олишип , жиға-зар қилишти вә Доркасниң һаят вақтида өзлиригә тикип бәргән кийимлирини униңға көрситишти .
44009040	Петрус һәммисини чиқириветип , тизлинип олтирип , Худаға дуа қилғандин кейин , җәсәткә қарап : — Табита , орнуңдин тур ! — деди . Табита көзини ечип , Петрусни көрүп , бешини көтирип олтарди .
44009041	Петрус алдиға берип , уни йөләп турғузди вә тул аяллар билән башқа мәсиһийләрни чақирип , Доркасни уларға тирик тапшуруп бәрди .
44009042	Бу хәвәр пүтүн Җаффаға тарқилип , нурғун кишиләр Рәббимиз Әйсаға ишәнди .
44009043	Петрус Җаффада Шимон исимлиқ бир терә әйлигүчиниң өйидә бир мәзгил турди .
44010001	Қәйсәрийә шәһиридә Корнилий исимлиқ бир адәм болуп , у Рим қошунидики « Италия » дәп аталған қисимниң йүз беши еди .
44010002	У Худани қәдирләйдиған адәм болуп , өзи вә өйдикилириниң һәммиси Худаға ибадәт қилатти . У гәрчә йәһудийларниң хуши йоқ римлиқлардин болсиму , мәртлик билән намрат йәһудийларға пул берәтти вә дайим Худаға дуа қилатти .
44010003	Бир күни чүштин кейин саат үчләрдә униңға бир ғайибанә аламәт көрүнди . У Худаниң бир периштәсиниң өзиниң йениға кәлгәнлигини очуқ көрди . Периштә уни : — Корнилий ! — дәп чақирди .
44010004	Корнилий интайин чөчүгән һалда униңға көзлирини тикип : — Тәхсир , немә иш ? — дәп сориди . Периштә униңға : — Сениң дуалириң вә намратларға қилған хәйир-сахавитиң һәққидики хәвәрләр Худаға йәтти .
44010005	Әнди сән Җаффаға адәм әвәтип , Симун Петрус исимлиқ кишини чақиртип кәл .
44010006	У Шимон исимлиқ бир терә әйлигүчиниң өйидә меһман болуп туруватиду . Шимонниң өйи болса деңиз бойида , — деди .
44010007	Униңға гәп қилған периштә ғайип болғандин кейин , Корнилий өй хизмәтчилиридин иккисини вә шәхсий ярдәмчилири ичидики садақәтмән бир ләшкәрни чақирди .
44010008	Болған ишларни уқтурғандин кейин , уларни Җаффаға әвәтти .
44010009	Әтиси улар Җаффаға йеқин барғанда , чүш вақти болуп , Петрус дуа қилиш үчүн өгүзгә чиқти .
44010010	Униң қосиғи ечип , бир нәрсә йегүси кәлгән еди . Тамақ тәйярлиниватқанда , Петрусниң көзигә бир ғайибанә аламәт көрүнди .
44010011	Асман ечилип , кәң дәстихандәк бир нәрсиниң төрт бүҗигидин бағланған һалда йәр йүзигә чүшириливатқанлиғидәк бир һаләтни көрди .
44010012	Дәстиханда һәр хил төрт путлуқ һайванлар , йәр-беғирлиғучилар , учар қанатларму бар болуп , уларниң арисида һарам һайванларму бар еди .
44010013	Униңға : — Орнуңдин тур , Петрус , уларни союп йә ! — дегән аваз аңланди .
44010014	— Әй Рәббим , һәргиз болмайду ! Мән һеч қачан һеч қандақ напак , һарам нәрсини ағзимға алған әмәсмән ! — деди Петрус .
44010015	Бирақ Петрусқа йәнә : — Худа һалал дегәнни сән һарам десәң болмайду , — дегән аваз аңланди .
44010016	Бу иш үч қетим тәкрарлинип , дәстиханға охшайдиған һелиқи нәрсә асманға елип чиқип кетилди .
44010017	Петрус көзигә көрүнгән аламәтниң мәнасини чүшинәлмәй ойлап турғанда , Корнилий әвәткән кишиләр Шимонниң өйини тепип , дәрваза алдида туруп :
44010018	— Симун Петрус исимлиқ бир меһман бу йәрдә турамду , қандақ ? — дәп вақириди .
44010019	Петрус техичә һелиқи ғайибанә аламәтниң мәнаси зади немиду , дәп ойлавататти . Муқәддәс Роһ униңға : — Сени үч адәм издәп кәлди .
44010020	Пәскә чүш . Улар йәһудий болмисиму , уларни капир демәй вә иккиләнмәй улар билән биллә бар , чүнки уларни Мән әвәттим , — деди .
44010021	Петрус пәскә чүшүп , һелиқи адәмләргә : — Силәр издигән киши мән болимән . Бу яққа келишиңларниң сәвәви немикин ? — дәп сориди .
44010022	— Бизни римлиқ йүз беши Корнилий әвәтти . У Худаға ибадәт қилидиған дурус адәм болуп , пүтүн йәһудий хәлқиниң һөрмитигә сазавәрдур . Худаниң бир муқәддәс периштәси униңға сизни өйигә чақиртип , тәлимиңизни аңлашни буйруған , — дәп җавап бәрди улар .
44010023	Бу сөзләрни аңлиған Петрус уларни өйгә тәклип қилип , қондуруп меһман қилди . Әтиси Петрус улар билән биллә йолға чиқти . Җаффадики мәсиһийләрниң бәзилириму улар билән биллә барди .
44010024	Иккинчи күни улар Қәйсәрийәгә йетип барди . Корнилий туққанлири вә йеқин яр-бурадәрлирини өйигә жиғип , Петрусларни күтүп туратти .
44010025	Петрус өйгә киргәндә , Корнилий алдиға чиқип , айиғиға баш қоюп сәҗдә қилди .
44010026	Петрус дәрһал уни йөләп турғузуп : — Орнуңиздин туруң ! Мәнму сизгә охшашла бир адәм ! — деди .
44010027	Петрус Корнилийгә гәп қилғач өйгә кирди . У өйниң ичигә жиғилған җамаәтни көрүп ,
44010028	уларға : — Силәргә мәлумки , биз йәһудийларниң йәһудий әмәсләр билән алақә қилишимиз әнъәнивий қаидимизгә хилап , һәтта өйлириңларға кирсәкму болмайду . Лекин Худа маңа бир көрүнүш арқилиқ һәр қандақ кишини напак демәслигим керәклигини көрсәтти .
44010029	Шуниң үчүн силәр адәм әвәтип мени чақирғанда , иккиләнмәй алдиңларға кәлдим . Әнди мениң соримақчи болғиним , мени немишкә чақирдиңлар ? — деди .
44010030	Корнилий мундақ деди : — Төрт күнниң алдида , дәл мошу вақитта , йәни чүштин кейин саат үчләрдә , мән өйдә дуа қиливататтим . Туюқсиз кийимлиридин нур чақнап туридиған бир периштә адәм шәклидә алдимда пәйда болуп :
44010031	« Корнилий ! Дуайиң Худаға йәтти . Худа намратларға қилған хәйир-сахавитиңдинму хәвәрдар .
44010032	Шуңа Җаффаға адәм әвәтип , Симун Петрус исимлиқ адәмни чақиртип кәл . У терә әйлигүчи Шимонниң өйидә меһман болуп туриду . Шимонниң өйи деңиз бойида » , деди .
44010033	Шуниң үчүн дәрһал өзлирини чақирип келишкә адәм әвәткән едим . Өзлириниң қәдәм тәшрип қилғанлири толиму убдан болди . Әнди биз һәммимиз Худа өзлиригә дегән барлиқ сөзләрни аңлаш үчүн Худаниң алдида тәйяр туруптимиз .
44010034	Петрус сөзини башлап мундақ деди : — Худаниң һәр қандақ адәмни , мәйли у қайси милләттин болушидин қәтъий нәзәр тәң көридиғанлиғини , садақәтмән вә тоғра иш қилидиған киши болсила , Худаниң уни қобул қилидиғанлиғини әнди чүшәндим .
44010035	
44010036	Силәр Худа исраил хәлқигә йәткүзгән Хуш Хәвәрни аңлиғанғу . Худа пүтүн инсанларниң Егиси болған Әйса Мәсиһ арқилиқ бизни Өзи билән яраштурди .
44010037	Силәрниң Йәһия пәйғәмбәр чөмүлдүрүш чақириғини йәткүзгәндин тартип , Җәлилийә өлкисидин башлап пүткүл Йәһудийә зиминлирида йүз бәргән насирәлик Әйсаға мунасивәтлик зор вақиәләрдин хәвириңлар бар .
44010038	Худа Уни тайинлап , Униңға Өзиниң Муқәддәс Роһи вә күч-қудритини ата қилди . У һәммә йәрни кезип , яхши ишларни қилип , шәйтанниң илкидә болғанларниң һәммисини сақайтти , чүнки Худа Униңға яр еди .
44010039	Биз әлчиләр Униң Йерусалим вә Исраилниң башқа йәрлиридә қилған пүтүн ишлириниң гувачилири . Гәрчә һәзрити Әйса Йерусалимда чапрас яғачқа миқлинип өлтүрүлгән болсиму ,
44010040	үчинчи күни Худа Уни қайта тирилдүрүп кишиләр арисида намайән қилди . Бирақ һәммә кишигә әмәс , пәқәт Өзи таллиған гувачилар , йәни У өлүмдин тирилгәндин кейин Униң билән бир дәстиханда олтарған биз әлчиләр арисида намайән қилди .
44010041	
44010042	У бизниң Хуш Хәвәрни йәткүзүшимизни , тирикләр вә өлгәнләрниң Сорақчиси қилинип тайинланған Кишиниң Өзи екәнлигини хәлиққә җакалишимизни буйриди .
44010043	Пәйғәмбәрләрниң һәммиси У һәқтә : « Һәзрити Әйсаға ишәнгәнләрниң гуналири Униң нами билән кәчүрүм қилиниду » , дегән .
44010044	Петрус Худаниң бу сөзлирини қиливатқанда , аңлаватқан һәммә кишиниң вуҗудиға Муқәддәс Роһ чүшти .
44010045	Петрус билән биллә Җаффадин кәлгән һәзрити Әйсаға ишәнгән йәһудийлар Худаниң Муқәддәс Роһни йәһудий әмәсләргиму ата қилғанлиғини көрүп бәк һәйран болушти .
44010046	Уларниң башқиларниң өзлиригиму намәлум болған тилларда сөзлишип , Худаниң улуқлуғини мәдһийиләватқанлиғини аңлиғанлиғи шүбһисиз еди . Шуңа Петрус :
44010047	— Худа худди бизгә ата қилғандәк , уларғиму Муқәддәс Роһни ата қилған турса , уларни суға чөмүлдүрүшни қобул қилишқа ким қошулматти ? ! — деди .
44010048	Шуниң билән Петрус уларниң Әйса Мәсиһниң намида чөмүлдүрүлүшини буйриди . Кейин уларниң тәливи бойичә Петрус улар билән биллә бир нәччә күн турди .
44011001	Әлчиләр вә пүткүл Йәһудийә өлкисидики башқа мәсиһийләр бәзи йәһудий әмәсләрниңму Худаниң сөзини қобул қилғанлиғини аңлиди .
44011002	Шуңа Петрус Йерусалимға қайтқанда , һәзрити Әйсаға ишәнгән йәһудийларниң бәзилири уни әйипләп :
44011003	— Сениң хәтнә қилинмиған йәһудий әмәсләрниң өйидә меһман болуп , улар билән һәмдәстихан болғиниң зади қандақ иш ? ! — деди .
44011004	Петрус пүтүн ишниң җәриянини уларға бир-бирләп чүшәндүрди .
44011005	У мундақ деди : — Җаффа шәһиридә дуа қиливатқинимда , бир ғайибанә аламәтни көрдүм . Кәң дәстихандәк бир нәрсә төрт бүҗигидин бағланған һалда асмандин чүшүп , мениң йенимда тохтап қалди .
44011006	Сәп селип қарисам , униң ичидә һәр хил төрт путлуқ һайванлар , явайи һайванатлар , йәр-беғирлиғучилар , учар қанатларму бар екән .
44011007	Кейин маңа : « Орнуңдин тур , Петрус , уларни союп йә ! » дегән аваз аңланди .
44011008	Мән : « Әй Рәббим , һәргиз болмайду ! Мән һеч қачан һәр қандақ напак , һарам нәрсини ағзимға алған әмәсмән ! » дедим .
44011009	Бирақ маңа йәнә : « Худа һалал дегәнни сән һарам демә » , дегән аваз аңланди .
44011010	Бу иш үч қетим шундақ тәкрарлинип , ахири һелиқи нәрсә асманға елип чиқип кетилди .
44011011	Дәл шу чағда Қәйсәрийәдин мени чақиришқа әвәтилгән үч киши мән турған өйниң дәрвазисиниң алдиға кәлди .
44011012	Муқәддәс Роһ мени , гәрчә улар йәһудий болмисиму , иккиләнмәй улар билән биллә беришқа буйриди . Җаффадин кәлгән бу алтә қериндашму мениң билән биллә барди . Қәйсәрийәгә йетип келип , Корнилий исимлиқ адәмниң өйигә кирдуқ .
44011013	Корнилий бизгә өзиниң өйидә бир периштәни қандақ көргәнлигини ейтти . Периштә униңға : « Сән Җаффаға адәм әвәтип , Симун Петрус исимлиқ адәмни чақиртип кәл ,
44011014	у саңа сениң вә аиләңниң қутқузулуш йолини сөзләп бериду » , дегән екән .
44011015	Мән гәп қилишқа башлиғанда , Муқәддәс Роһ худди бурун бизниң вуҗудумизға чүшкинидәк , уларғиму чүшти .
44011016	Шу чағда Рәббимиз Әйсаниң : « Йәһия пәйғәмбәр кишиләрни чөмүлдүргән , лекин силәр Муқәддәс Роһқа чөмдүрүлисиләр » , дегинини есимгә алдим .
44011017	Наһайити рошәнки , биз Әйса Мәсиһкә ишәнгәнликтин , Худа бизгә Өзиниң Роһини ата қилғиниға охшаш , Уни йәһудий әмәсләргиму ата қилди . Шундақ турса , мән Худаға қандақму тосқунлуқ қилалаттим ? !
44011018	Улар бу сөзләрни аңлиғанда , Петрусни әйипләшни тохтитип , Худаға мәдһийә ейтип : — Йәһудий әмәсләрму яман йоллиридин йенип товва қилса , Худа уларғиму мәңгү һаятқа еришиш пурсити яритип беридикән ! — дейишти .
44011019	У чағда Истипанниң өлтүрүлүш вақиәсидин кейин чиққан зиянкәшлик түпәйлидин һәр қайси җайларға тарқилип кәткән мәсиһийләрниң бәзилири һәтта Фәникийә райони , Сипрус арили вә Сурийәдики Антакя шәһири дегән җайларға кетишти . Улар Худаниң сөзини пәқәт йәһудийларғила йәткүзәтти .
44011020	Лекин Сипрус арили вә Кирини шәһиридин кәлгән бәзи мәсиһийләр Антакя шәһиригә берип , Рәббимиз Әйса һәққидики Хуш Хәвәрни йәһудий әмәсләргиму йәткүзди .
44011021	Рәббимизниң күч-қудрити улар билән биллә болғачқа , нурғун кишиләр уларниң сөзлиригә ишинип , Рәббимиз Әйсаға ишәнди .
44011022	Бу хәвәр Йерусалимдики мәсиһийләр җамаитигә йетип кәлди . Улар билип беқиш үчүн Барнабани Антакяға әвәтти .
44011023	Барнаба йетип берип , Худаниң у йәрдики хәлиққә бәхит ата қилғанлиғини көрүп , хошал болди . У көпчиликни җан-дили билән Рәббимиз Әйсаға садиқ болушқа илһамландурди .
44011024	У Муқәддәс Роһқа чөмгән , имани камил , яхши бир адәм болуп , униң түрткисидә нурғун адәм Рәббимиз Әйсаға ишәнди .
44011025	Кейин Барнаба Тарсус шәһиригә Саулни издәп берип ,
44011026	уни тепип Антакяға елип кәлди . Иккиси мәсиһийләр җамаити билән биллә толуқ бир жил туруп , нурғун адәмгә һәзрити Әйса һәққидә тәлим бәрди . Әйса Мәсиһкә ишәнгәнләрни « мәсиһийләр » дәп аташ Антакядин башланди .
44011027	У күнләрдә Йерусалимдин Антакяға бәзи пәйғәмбәрләр кәлди .
44011028	Булардин Агабус исимлиқ бири Муқәддәс Роһниң тәсири билән оттуриға чиқип , пүткүл Рим дуниясида қаттиқ ачарчилиқ болидиғанлиғини алдин-ала ейтти . ( Бу ачарчилиқ дәрвәқә Клавдиюс падиша һөкүм сүргән жилларда йүз бәрди . )
44011029	Буниң билән Антакядики мәсиһийләр һәр бири өз әһвалиға қарап , сәдиқә пул жиғип , Йәһудийә өлкисидә яшайдиған мәсиһийләргә ярдәм беришни қарар қилди .
44011030	Улар бу қарарни әмәлгә ашуруп , топлиған сәдиқә пуллирини Барнаба вә Саул арқилиқ Йәһудийәдики мәсиһийләр җамаитиниң йетәкчилиригә йәткүзүп бәрди .
44012001	Шу чағларда Һирод хан мәсиһийләр җамаитидики бәзи кишиләрни тутуп , уларға зиянкәшлик қилишқа башлиди .
44012002	У Юһаннаниң акиси Яқупниң каллисини алдурди .
44012003	Өзиниң бу һәрикитидин йәһудийларниң рази болғанлиғини көрүп , Петрусни тутқун қилишни буйриди . Бу вақиә « Петир нан » һейти мәзгилидә йүз бәрди .
44012004	Петрусни тутқандин кейин , уни зинданға ташлап , һәр бири төрт ләшкәрдин тәшкил тапқан төрт новәтчи қаравуллар топиға тапшурди . Һейттин кейин Һирод хан уни очуқ сот қилип өлтүрмәкчи болди .
44012005	Петрус зинданда тутуп турулди . Лекин мәсиһийләр җамаитидики қериндашлар униң үчүн Худаға сәмимий дуа қилишти .
44012006	Һирод хан Петрусни елип чиқип сот қилишниң алдинқи кечиси Петрус икки зәнҗир билән бағланған болуп , икки қаравулниң оттурисида ухлавататти . Ишикниң сиртиғиму қаравул қоюлған еди .
44012007	Туюқсиз зинданға күчлүк бир йоруқ нур чүшүп , Худаниң бир периштәси көрүнди . Периштә Петрусниң мүрисигә қеқип : — Тез тур ! — дәп ойғатти . Петрусниң қоллиридики зәнҗир шу ан бошап чүшүп кәтти .
44012008	Периштә униңға : — Кийимиңни кийивал . Айиғиңниму кий , — деди . Петрус униң дегинини қилди . Периштә йәнә : — Чапиниңни йепинчақлап кәйнимдин маң , — деди .
44012009	Петрус униңға әгишип зиндандин чиқти , бирақ у периштәниң қиливатқининиң растлиғини билмәй , бир ғайибанә аламәт көрүптимән , дәп ойлиған еди .
44012010	Улар биринчи вә иккинчи қаравул постидин өтүп , зинданниң шәһәргә чиқидиған төмүр дәрвазисиға барғанда , дәрваза өзлүгидин ечилип кәтти . Улар дәрвазидин чиқип , бир кочидин өткәндә , периштә туюқсиз Петрусниң йенидин ғайип болди .
44012011	Шу чағда Петрус есигә келип , өзигә : « Әнди мән бу ишниң растлиғини билдим . Рәббим бир периштә әвәтип , мени Һирод ханниң қолидин вә йәһудийларниң маңа қилмақчи болған барлиқ зиянкәшлигидин қутқузупту » , деди .
44012012	Петрус бу әһвални чүшинип , Маркус дәпму аталған Юһаннаниң аниси Мәрийәмниң өйигә барди . У йәрдә нурғун кишиләр жиғилип , дуа-тилавәт қиливататти .
44012013	Петрус дәрвазини қаққанда , Рода исимлиқ бир хизмәткар қиз авазни аңлап чиқти .
44012014	У Петрусниң авазини тонуп , хошаллиғидин ишикниму ачмай жүгрәп кирип , көпчиликкә : — Петрус дәрваза алдида туриду ! — дәп хәвәр қилди .
44012015	— Сараң болуп қалдиңму ? ! — дейишти улар . Лекин хизмәткар қиз раст , дәп турувалди . Улар : — Бу униң роһи болса керәк ! — дейишти .
44012016	Петрус дәрвазини қеқивәргәндин кейин , улар чиқип дәрвазини ечип қариса , дәрвәқә у екән ! Һәммиси аң-таң болушти .
44012017	Петрус көпчиликкә аваз чиқармаслиққа қол ишаритини қилип , уларға Худаниң өзини зиндандин қандақ елип чиққанлиғини чүшәндүрди . Андин кейин у : — Бу хәвәрни Яқупқа вә башқиларға уқтуруп қоюңлар , — дәп өзи у йәрдин башқа яққа кәтти .
44012018	Таң атқанда қаравуллар алақзадә болушуп кәтти . Улар Петрусниң қандақ чиқип кәткәнлигини биләлмиди .
44012019	Һирод хан уни издәшкә әмир қилди , лекин униң из-деригини тапалмиди . Шуниң билән у қаравулларни сорақ қилип , уларға өлүм җазаси беришни буйриди . Униңдин кейин Һирод хан Йәһудийә өлкисидин Қәйсәрийә шәһиригә қайтип кәтти .
44012020	Кейин Һирод хан Тир вә Сидон хәлқигә қаттиқ аччиқланди . Бу хәлиқләр ашлиқни ханниң илкидики җайлардин алидиған болғачқа , улар бирлишип , Һирод хан билән яришивелиш үчүн униң алдиға вәкил әвәтти . Улар алди билән Виластус исимлиқ муһим әмәлдарниң һисдашлиғини қолға кәлтүрди .
44012021	Бәлгүләнгән көрүшүш күнидә Һирод ханлиқ тонини кийип , тәхтидә олтирип , уларға нутуқ сөзлиди .
44012022	Улар : — Бу адәмниң сөзлири әмәс , бәлки худаларниң бириниң сөзидур ! — дәп жуқури аваз билән уни махташти .
44012023	Һирод Худаға тәәллуқ шан-шәрәпни өзиниң қиливалғанлиғи үчүн , Худаниң периштәси шу ан уни урди . Нәтиҗидә у қурутлап өлди .
44012024	Лекин Худаниң сөзи давамлиқ тарқилип , Униңға ишәнгүчиләрниң сани көпәймәктә еди .
44012025	Барнаба билән Саул Йерусалимда сәдиқә пулни тапшуруп бәргәндин кейин , Антакяға қайтип кәтти . Улар Юһанна ( Маркус ) ни биллә елип кәтти .
44013001	Антакядики мәсиһийләр җамаитидә бәзи пәйғәмбәрләр вә тәлим бәргүчиләр бар еди . Улар Барнаба , « Қара » ләқәмлик Шимон , киринилик Луки , Һирод хан билән биллә чоң болған Менаһен вә Саул қатарлиқлар еди .
44013002	Бир күни улар Худаға ибадәт қилип , роза тутуватқан вақтида Муқәддәс Роһ уларға : — Барнаба билән Саулни Мән чақирған хизмәтләрни қилишқа аҗритиңлар , — деди .
44013003	Шуниң билән улар йәнә азирақ вақит роза тутуп , дуа қилғандин кейин , Барнаба билән Саулни хизмәткә аҗритиш үчүн , уларниң учисиға қоллирини тәккүзүп уларни узитип қойди .
44013004	Муқәддәс Роһниң буйруғи билән йолға чиққан Барнаба билән Саул Сәләкийә шәһиригә берип , у йәрдин кемигә олтирип , Сипрус дегән аралға қарап йолға чиқти .
44013005	Улар Саламис шәһиригә йетип келип , йәһудий ибадәтханилирида Худаниң сөзлирини йәткүзүшкә башлиди . Юһанна ( Маркус ) уларниң ишлириға ярдәмләшти .
44013006	Улар пүтүн арални арилап чиқип , Пафос шәһиригә кәлди . Улар у йәрдә өзини пәйғәмбәр дәп атавалған Барйәшу исимлиқ бир йәһудий сехиргәр билән учришип қалди .
44013007	У сехиргәр бу аралниң билимлик римлиқ һакими Сергиюс Паулниң тонуши еди . Һаким Сергиюс Барнаба билән Саулни чақиртип , Худаниң сөзлирини аңлимақчи болди .
44013008	Лекин һелиқи сехиргәр ( униң грекчә исми Әлимас болуп , сехиргәр дегән мәнада ) қарши чиқип , һакимниң Әйса Мәсиһкә ишинишигә тосалғулуқ қилишқа тиришти .
44013009	Бирақ Муқәддәс Роһқа чөмгән Саул ( грекчә исми Павлус ) һелиқи сехиргәргә тиклинип қарап ,
44013010	униңға : — Һәй , шәйтанниң оғли ! Һәммә адиллиқниң дүшминисән . Қәлбиң һәр хил һелигәрлик вә алдамчилиқ билән толған . Худаниң тоғра йоллирини бурмилашни зади тохтатмамсән ?
44013011	Әнди Худа сени җазаға тартиду ! Көзлириң кор болуп , бир мәзгил күнниң йоруғини көрәлмәйсән ! — деди . Шу ан Әлимас көзлирини бир қара туман тосиғанлиғини сәзди . У қоллирини узитип , башқиларниң йетәклишини өтүнди .
44013012	Йүз бәргән әһвални көргән һаким уларниң Рәббимиз Әйса һәққидики тәлимлиригә һәйран болуп , һәзрити Әйсаға ишәнди .
44013013	Павлус билән униң һәмралири кемигә олтирип , Пафостин Памфилийә өлкисиниң Пәргә шәһиригә барди . У йәрдә Юһанна ( Маркус ) улардин айрилип Йерусалимға қайтти .
44013014	Павлуслар болса Пәргә шәһиридин сәпирини давамлаштуруп , Писидийә районидики Антакя шәһиригә берип , дәм елиш күни йәһудийларниң ибадәтханисиға кирди .
44013015	Тәврат вә Пәйғәмбәрләрниң Язмилиридин тәлимләр оқулғандин кейин , ибадәтханиниң җавапкәр адәмлири уларни чақиртип : — Қериндашлар , әгәр җамаәтни илһамландуридиған гәп-сөзүңлар болса , ейтиңлар , — деди .
44013016	Павлус орнидин туруп , қолини көтирип , халайиқни тиничлитип , мундақ деди : — Әй исраиллар вә йәһудий әмәс садақәтмәнләр , қулақ селиңлар !
44013017	Исраиллар әзәлдин бери етиқат қилип кәлгән Худа әҗдатлиримизни таллиди . Улар Мисирда яшиған мәзгилдә Худа уларни улуқ бир милләт қилди . Худа күч-қудритини көрситип , қуллуқ әһвалға чүшүп қалған уларни Мисирдин қутқузуп чиқти ,
44013018	чөлдә уларға тәхминән қириқ жил ғәмхорлуқ қилди .
44013019	У Қанан зиминидики йәттә милләтни йоқитип , уларниң зиминлирини исраил хәлқигә зиминлиққа бәрди .
44013020	Бу ишларға илгири ахир болуп төрт йүз әллик жил кәтти . Кейин Худа Самуил пәйғәмбәрниң заманиғичә уларға батур йетәкчиләрни тикләп бәрди .
44013021	Кейин улар Самуил пәйғәмбәрдин бир падиша тайинлашни тәләп қилған еди . Шуңа Худа уларға Бинямин қәбилисидин Киш исимлиқ адәмниң оғли Саулни таллап бәрди . Саул қириқ жил падишалиқ қилди .
44013022	Бирақ Худа Саулни тәхтидин чүширип , Давутни падиша қилип бәрди . Худа Падиша Давут һәққидә мундақ дегән еди : « Йишайниң оғли Давут Мени бәк хуш қилди . У Мән немә десәм , шуни қилиду ! »
44013023	Худа бурун вәдә бәргинидәк , Давут падишаниң әвлатлиридин исраилларға бир Қутқазғучи тайинлиди . У — һәзрити Әйсаниң Өзидур !
44013024	Һәзрити Әйса Өзиниң вәзиписини башлаштин бурун , Йәһия пәйғәмбәр чиқип , исраил хәлқини гуналириға товва қилип чөмүлдүрүшни қобул қилишқа дәвәт қилди .
44013025	Йәһия пәйғәмбәр вәзипини тамамлаш алдида , халайиққа мундақ дегән еди : « Силәр мени ким дәйсиләр ? Мени Худа әвәтидиған Қутқазғучи дәмсиләр ? Яқ ! Мән силәр күткән Адәм әмәсмән . У мәндин кейин келиду , мән һәтта Униң айиғиниң жиплирини йешишкиму лайиқ әмәсмән ! »
44013026	Әй Ибраһимниң әвлатлири болған қериндашлар вә йәһудий динини яқлайдиған йәһудий әмәсләр , қулақ селиңлар ! Худа һәммимизни қутқузулсун дәп , бу Хуш Хәвәрни йәткүзди .
44013027	Йерусалим хәлқи вә уларниң башлиқлири һәр дәм елиш күни ибадәтханида пәйғәмбәрләрниң һәзрити Әйса тоғрисидики язған сөзлириниң оқулушини аңлисиму чүшәнмәтти , һәзрити Әйсаниң Қутқазғучи екәнлигини тонуп йәтмигән еди . Уларниң һәзрити Әйсани өлүм җазасиға лайиқ дейиши билән , пәйғәмбәрләрниң алдин-ала ейтқанлири әмәлгә ашти .
44013028	Улар һәзрити Әйсани өлүм җазасиға һөкүм қилишқа бирәр гуна тапалмиған болсиму , һаким Пилатустин йәнила Униңға өлүм җазасини беришни тәләп қилди . Пилатус қошулди .
44013029	Улар бу ишларни пәйғәмбәрләрниң Қутқазғучи һәққидә алдин-ала ейтқанлирини билмәстин қилди . Һәзрити Әйса өлгәндин кейин , Униң җәсиди чапрас яғачтин чүширилип , дәпнә қилинди .
44013030	Лекин Худа һәзрити Әйсани өлүмдин тирилдүрди !
44013031	Тирилгәндин кейин һәзрити Әйса бурун Өзи билән биллә Җәлилийә өлкисидин Йерусалимғичә әгишип кәлгәнләргә көп қетим көрүнди . Һазир бу кишиләр исраил хәлқигә һәзрити Әйсаниң гувачиси болуватиду .
44013032	Бизму һазир бу Хуш Хәвәрни силәргә йәткүзүватимиз . Худа һәзрити Әйсани тирилдүрүш билән , әҗдатлиримизға қилған вәдисини бизниң дәвримиздә әмәлгә ашурди ! Бу һәқтә падиша Давут Зәбурниң иккинчи нәзмисидә алдин-ала мундақ хатирилигән : « Сән Мениң Оғлум . Бүгүн Сениң Атаң екәнлигимни җакалидим » .
44013033	
44013034	Худаниң һәзрити Әйсани мәңгү чиримас қилип тирилдүргәнлиги һәққидә Муқәддәс Язмиларда алдин-ала мундақ йезилған : « Падиша Давутқа қилған вәдәмдә туруп , силәргә муқәддәс вә муқәррәр бәхит ата қилимән ! »
44013035	Бу һәқтә Зәбурниң йәнә бир йеридә техиму айдиңлаштурулуп мундақ йезилған : « Худа , Сән садиқ Хизмәткариңниң тениниңму чиришигә йол қоймайсән » .
44013036	Бу йәрдики « садиқ Хизмәткар » дегән сөз падиша Давутқа қаритилған әмәс . Чүнки падиша Давут өзиниң заманида Худаниң ирадиси бойичә хизмәт қилип , аләмдин өтүп йәргә көмүлгән . Униң тени чирип кәткән .
44013037	Һәзрити Әйса болса , Худа тәрипидин тирилдүрүлди . Униң тени пәқәт чиримиди .
44013038	Шуңа , қериндашлар , шуни билишиңлар керәкки , бизниң силәргә йәткүзүватқан гунадин кәчүрүм қилиниш йоли һәзрити Әйсаниң қилғанлири арқилиқла мүмкин болиду .
44013039	Муса пәйғәмбәргә чүширилгән Тәврат қануниға бойсунушқа һәр қанчә тиришсаңларму , гуналириңлар кәчүрүм қилинмайду . Худа пәқәт һәзрити Әйса арқилиқла силәрни һәққаний адәм дәп қарайду .
44013040	Шуңа пәйғәмбәрләр алдин-ала ейтқан балаю-апәт бешиңларға келип қалмаслиқ үчүн , еһтият қилип , уларниң сөзлиригә диққәт қилиңлар :
44013041	« Қулақ селиңлар , әй Мени мәсқирә қиливатқанлар ! Алақзадиликкә чүшүп , өлисиләр ! Чүнки Мениң заманиңларда қилмақчи болған ишлиримни көргиниңларда , Кишиләр уни силәргә чүшәндүрсиму ишәнмәйсиләр ! »
44013042	Павлус билән Барнаба ибадәтханидин чиқиватқанда , җамаәт уларни келәрки дәм елиш күни бу ишлар һәққидә йәнә тәлим беришкә тәклип қилди .
44013043	Җамаәт тарқалғанда , нурғун йәһудийлар вә уларниң динини яқлайдиған йәһудий әмәсләрму Павлус билән Барнабаға әгәшти . Бу иккиси уларға сөз қилип , « Худаниң меһир-шәпқитидә яшашни давамлаштуруңлар ! » дәп илһамландурди .
44013044	Кейинки дәм елиш күни пүтүн шәһәр хәлқи дегидәк Рәббимиз Әйса һәққидики сөзләрни аңлиғили келишти .
44013045	Бирақ бунчә көп адәмләрни көргән бир қисим йәһудийлар көрәлмәслик қилишқа башлиди . Улар Павлусниң сөзлирини рәт қилди вә уни һақарәтлиди .
44013046	Лекин Павлус билән Барнаба техиму жүрәклик һалда мундақ деди : — Биз Худаниң сөзлирини алди билән йәһудий қериндашлиримизға йәткүзүшимиз керәк еди , лекин силәр йәһудийлар уни қобул қилмидиңлар . Өзәңларни мәңгүлүк һаятқа еришишкә лайиқ көрмидиңлар . Шуңа биз силәрдин айрилдиған болдуқ , әнди биз Хуш Хәвәрни йәһудий әмәсләргә йәткүзимиз !
44013047	Чүнки Муқәддәс Язмиларда Худа бизгә мундақ буйруған : « Йәр йүзиниң бу четидин у четигичә барлиқ инсанларниң қутқузулуши үчүн , Сени йәһудий әмәсләргә Нур қилип әвәттим » .
44013048	Йәһудий әмәсләр бу сөзни аңлап , хошал болушти вә һәзрити Әйса һәққидики бу тәлимләр үчүн Худаға мәдһийә ейтишти . Худа тәрипидин мәңгүлүк һаятни қобул қилишқа талланғанларниң һәммиси һәзрити Әйсаға ишәнди .
44013049	Шундақ қилип , Рәббимиз Әйса һәққидики Хуш Хәвәр пүтүн зиминға кәң тарқалди .
44013050	Бирақ йәһудийлар шәһәр башлиқлирини вә абройлуқ диндар аялларни Павлус билән Барнабаға қарши турушқа қутратти . Улар у иккисигә зиянкәшлик қилғузуп , уларни өз йәрлиридин қоғлап чиқарди .
44013051	Шуңа Павлус билән Барнаба һелиқи йәһудийларни әйипләш үчүн аяқлиридики топини қеқиветип , Коня шәһиригә кетип қалди .
44013052	Антакядики мәсиһийләр болса , хошаллиққа һәм Муқәддәс Роһниң күч-қудритигә чөмди .
44014001	Павлус билән Барнаба Коня шәһиридиму адити бойичә йәһудийларниң ибадәтханисиға кирди . Улар җамаәткә шундақ сөзлидики , нәтиҗидә нурғун йәһудийлар вә йәһудий әмәсләрму һәзрити Әйса һәққидики Хуш Хәвәргә ишәнди .
44014002	Бирақ ишәнмигән йәһудийлар башқа йәһудий әмәсләрниң идеясини зәһәрләп , уларни мәсиһийләргә қарши турушқа қутратти .
44014003	Павлус билән Барнаба у йәрдә хелә узун туруп , Рәббимиз Әйсаниң меһир-шәпқити тоғрисидики Хуш Хәвәрни жүрәклик һалда йәткүзди . Рәббимиз Әйсаму уларға мөҗүзә вә карамәтләрни көрситиш қабилийитини берип , улар йәткүзгән Хуш Хәвәрниң раст екәнлигини испатлиди .
44014004	Буниң билән шәһәр хәлқи иккигә бөлүнүп кәтти . Бәзилири һәзрити Әйсаға ишәнмәйдиған йәһудийлар тәрәптә , бәзилири болса әлчиләр тәрәптә турди .
44014005	Ахирида һәзрити Әйсаға ишәнмәйдиған йәһудийлар билән йәһудий әмәсләр өз башлиқлири билән бирликтә әлчиләрни қийнап , чалма-кесәк қилип өлтүрмәкчи болди .
44014006	Бу иштин хәвәр тапқан Павлус билән Барнаба шәһәрдин қечип , Ликавуня районидики Листра вә Дәрбә шәһәрлири һәм әтраптики җайларға берип , Хуш Хәвәрни давамлиқ тарқитивәрди .
44014007	
44014008	Шу чағда Листра шәһиридә бир туғма паләч адәм бар еди .
44014009	Бу адәм Павлусниң сөзлиригә қулақ селип олтиратти . Уни диққәт билән күзәткән Павлус униң һәзрити Әйсаға ишәнгәнлигини вә сақайтилип кетишкә ишәнчи барлиғини сезип ,
44014010	жуқури аваз билән : — Орнуңдин тур ! — деди . Һелиқи адәм шу ан дәс туруп меңишқа башлиди .
44014011	Павлусниң бу карамитини көргән көпчилик ликавуня тили билән : — Худалар инсан қияпитидә аримизға кәпту ! — дәп вақиришип кәтти .
44014012	Улар Барнабани илаһ Зеус , дәп аташти . Павлус көпирәк сөзлигәнлиги үчүн , уни илаһ Һермис , дәп аташти .
44014013	Шәһәрниң сиртида « Зеус илаһниң » бутханиси бар еди . Шу бутханида ишләйдиған роһаний хәлиқ билән биллә әлчиләргә атап қурванлиқ қилмақчи болуп , шәһәр дәрвазисиға өкүз вә гүл чәмбирәкләрни елип кәлди .
44014014	Барнаба билән Павлус уларниң қилмақчи болған ишини аңлап , жиркәнгән һалда наразилиқ билдүрүш үчүн көйнәклирини житип , көпчиликниң арисиға жүгрәп кирип , вақирап мундақ деди :
44014015	— Ундақ қилмаңлар ! Бизму адәм , силәргә охшаш инсан ! Биз силәргә Хуш Хәвәр йәткүзүшкә кәлдуқ . Хуш Хәвәр шуки : әрзимәс нәрсиләргә ибадәт қилмай , мәңгү һаят болған бирдин-бир Худағила ибадәт қилиңлар ! У асман-зимин , деңиз-муһит вә униңдики барлиқ мәхлуқларни яратқан Худадур !
44014016	Бурунқи заманларда Худа һәр қайси әлләрниң адәмлирини өзлири таллиған йолда меңишиға қоюп бәргән .
44014017	Шундақтиму У Өзиниң моҗутлуғини һемишәм испатлап кәлгән . У һемишәм һәммимизгә шапаәт қилип , ямғурни өз вақтида яғдуруп мол һосул беғишлап , рисқимизни берип , қәлбимизни хошаллиққа чөмдүрди . Шундақ әмәсму ?
44014018	Улар бу сөзләрни қилған болсиму , халайиқниң уларға атап қурванлиқ қилишини тосап қалалмиғили тасла қалди .
44014019	Лекин Антакя вә Коня шәһәрлиридин кәлгән бәзи йәһудийлар кишиләрни қутратти . Нәтиҗидә хәлиқ Павлусни чалма-кесәк қилди . Улар Павлусни өлди дәп ойлап , шәһәр сиртиға сөрәп апирип ташлавәтти .
44014020	Лекин мәсиһийләр униң әтрапиға топланғанда , Павлус орнидин туруп , шәһәргә қайтип кирди . Әтиси у Барнаба билән биллә Дәрбә шәһиригә кәтти .
44014021	Павлус билән Барнаба Дәрбә шәһиридә Хуш Хәвәр йәткүзүп , нурғун адәмләрни һәзрити Әйсаға ишинишкә йетәклиди . Кейин иккиси Листра , Коня вә Антакя шәһәрлиригә қайтип барди .
44014022	Улар у йәрләрдә мәсиһийләрниң ишәнчини күчәйтип , давамлиқ Рәббимиз Әйсаға уларни садиқ болушқа илһамландурди . Улар мәсиһийләргә мундақ деди : — Биз Худаниң Падишалиғиға кириш үчүн , чоқум нурғун җапаларни бешимиздин өткүзүшимизгә тоғра келиду .
44014023	Павлус билән Барнаба йәнә һәр қайси мәсиһийләр җамаитигә йетәкчиләрни бәлгүләп , дуа қилиш вә роза тутуш арқилиқ уларни өзлири ишинидиған Рәббимиз Әйсаға тапшурди .
44014024	Иккиси Писидийә районидин өтүп , Памфилийә өлкисигә кәлди .
44014025	Улар Пәргә шәһиридә Худаниң сөзлирини йәткүзгәндин кейин , деңиз бойидики Анталя шәһиригә барди .
44014026	Андин у йәрдин кемигә олтирип , Сурийәдики Антакяға қайтти . Улар өзлири тамамлиған бу вәзипини ада қилиштин бурун , Антакядики мәсиһийләрниң дуасини алған болуп , мәсиһийләр уларни Худаға тапшуруп , шу чәт зиминларға Хуш Хәвәр йәткүзүшкә әвәткән еди .
44014027	Улар Антакяға қайтип келип , мәсиһийләрни бир йәргә җәм қилип , уларға Худаниң өзлири арқилиқ қандақ ишларни қилғанлиғини вә Худаниң йәһудий әмәсләргә қандақ йол ечип , уларниму ишәнчи арқилиқ қутқузғанлиғини сөзләп бәрди .
44014028	Улар у йәрдә мәсиһийләр билән биллә узун мәзгил турди .
44015001	Һәзрити Әйсаға ишәнгән бәзи йәһудийлар Йәһудийә өлкисидин келип , Антакядики йәһудий әмәс мәсиһийләргә : — Силәр Муса пәйғәмбәр арқилиқ чүширилгән Тәвраттики хәтнә қилиниш һәққидики бәлгүлимини қобул қилмисаңлар , қутқузулмайсиләр , — дәп тәлим беришкә башлиди .
44015002	Бу мәсилә тоғрисида Павлус билән Барнаба иккиси улар билән кәскин муназирә вә талаш-тартиш қилишти . Шуңа Антакядики мәсиһийләр Павлус билән Барнабаға бир нәччә адәм қошуп : « Бу мәсилини һәл қилиш үчүн Йерусалимға берип , башқа әлчиләр вә мәсиһийләр җамаитиниң йетәкчилири билән көрүшүңлар » , дәп қарар қилди .
44015003	Шундақ қилип , Антакядики мәсиһийләр Павлусларни йолға салди . Улар сәпиридә Фәникийә райони вә Самарийә өлкисини бесип өтүп , барғанла йеридә йәһудий әмәсләрниңму яман йоллиридин йенип , һәзрити Әйсаға йүзләнгәнлик вақиәсини сөзлиди . Бу хәвәрни аңлиған пүткүл мәсиһийләр наһайити хурсән болушти .
44015004	Павлуслар Йерусалимға кәлгинидә , әлчиләр , йетәкчиләр вә башқа мәсиһийләрниң қарши елишиға муйәссәр болди . Улар көпчиликкә Худаниң өзлири арқилиқ қилған ишлирини йәткүзди .
44015005	Лекин пәрисий диний еқимидикиләрдин һәзрити Әйсаға ишәнгән бәзиләр орнидин турушуп : — Һәзрити Әйсаға ишәнгән йәһудий әмәсләрму хәтнә қилинмиса болмайду . Униңдин башқа Тәвраттики барлиқ түзүмгә әмәл қилиши керәк , — деди .
44015006	Шуңа әлчиләр билән йетәкчиләр бу мәсилини музакирә қилиш үчүн җәм болушти .
44015007	Узун сөһбәтлишиштин кейин Петрус орнидин туруп мундақ деди : — Қериндашлар , Худаниң мени бир нәччә жил бурун силәрниң ичиңлардин йәһудий әмәсләргә Хуш Хәвәр йәткүзүп , уларни һәзрити Әйсаға ишәндүрүшкә таллиғанлиғидин хәвириңлар бар .
44015008	Инсанларниң қәлбини билидиған Худа Өзиниң Роһини бизгә ата қилғинидәк , йәһудий әмәсләргиму ата қилди . Буниң билән Худа йәһудий әмәсләрниму қобул қилидиғанлиғини билдүрди .
44015009	Худа уларни биз билән тәң көрди . Уларниң һәзрити Әйсаға болған ишәнчи арқилиқ Худа уларниң қәлбилирини пак қилди .
44015010	Әһвал мана шундақ екән . Әнди силәр немә үчүн йәһудий әмәсләрниң боюнлириға шунчә еғир жүкни артмақчи болисиләр ? Уни өзимиз вә әҗдатлиримизму көтирәлмигән турсақ ! Ундақ қилсаңлар , Худаниң йолини синиған болмамсиләр ? !
44015011	Яқ ! Ундақ қилмаңлар ! Биз йәһудийлар Рәббимиз Әйсаниң меһир-шәпқитигә тайинип , ишәнчимиз арқилиқ қутқузулғандәк , уларму шундақ қутқузулиду !
44015012	Петрус гепини аяқлаштурғандин кейин , өйдә җим-җитлиқ һөкүм сүрди . Андин Барнаба билән Павлус чиқип , Худаниң өзлири арқилиқ йәһудий әмәсләрниң арисида көрсәткән барлиқ мөҗүзә вә карамәтлирини баян қилди .
44015013	Улар сөзләп болғандин кейин , Яқуп мундақ деди : — Қериндашлар , қулақ селиңлар !
44015014	Баятин Петрус Худаниң йәһудий әмәсләргиму көңүл бөлидиғанлиғини , йәһудий әмәсләрниң арисидинму адәм таллап , Өзиниң хәлқи қилғанлиғини чүшәндүрүп өтти .
44015015	Пәйғәмбәрләрниң ейтқанлириму буниңға пүтүнләй уйғун келиду . Муқәддәс Язмиларда Худаниң Амос пәйғәмбәргә ейтқан мону сөзлири йезилған :
44015016	« Кейин Мән қайтип келип , падиша Давутниң вәйран болған падишалиғини қайтидин қуруп чиқимән . Уни харабиликтин қайта қуруп , әслигә кәлтүримән .
44015017	Шундақ қилип , башқа һәр қандақ адәм , җүмлидин Мән Өз хәлқим болушқа чақирған йәһудий әмәсләрму Мени тапиду . Мән — силәрниң Пәрвәрдигариңлар ,
44015018	худди бурунла вәдә қилғинимдәк , бу ишларни әмәлгә ашуримән ! »
44015019	Яқуп сөзини хуласиләп , мундақ деди : — Шуниң үчүн мениңчә Худаға ишәнгән йәһудий әмәсләргә орунсиз тәләп қоймаслиғимиз керәк !
44015020	Пәқәт уларға : « Бутларға атап нәзир қилинған гөшләрни йемәңлар , җинсий әхлақсизлиқ қилмаңлар , қанни вә боғуп өлтүрүлгән һайванниң гөшлириниму йемәңлар ! » дәп тапилап , бир парчә хәт язайли .
44015021	Чүнки йәһудийлар Муса пәйғәмбәр арқилиқ чүширилгән Тәврат қанунидики бу тәлимләрни узундин бери һәр дәм елиш күни һәр қайси шәһәрдики ибадәтханиларда жиғилип , үгинип кәлгән .
44015022	Шундақ қилип , әлчиләр , йетәкчиләр вә Йерусалимдики башқа пүтүн мәсиһийләр өзлириниң арисидин бир нәччә адәмни таллап , уларни Павлус вә Барнаба билән биллә Антакяға әвәтишни қарар қилди . Йәһуда ( Барсаба дәпму атилиду ) билән Силас буниңға талланди . Бу иккиси бурундин мәсиһийләрниң һөрмитигә сазавәр болуп кәлгән еди . Хәттә мундақ йезилған :
44015023	« Һөрмәтлик Антакя , Сурийә вә Киликийә өлкилиридики барлиқ йәһудий әмәс мәсиһийләр ! Йерусалимдики қериндашлириңлардин , йәни биз әлчиләр билән йетәкчиләрдин силәргә салам !
44015024	Биздин йениңларға барған бәзи кишиләрниң сөзлири силәрни беарам вә паракәндә қилип қойғанлиғини аңлидуқ . Лекин биз уларниң ундақ сөзләрни қилишини тапшурмиған едуқ .
44015025	Шу сәвәптин биз бу ишни музакирә қилғандин кейин , аримиздин бир нәччә кишини таллап , уларни қәдирдан достлиримиз Барнаба вә Павлус билән биллә йениңларға әвәтишни қарар қилдуқ .
44015026	Бу иккиси һаятиниң хәтәргә учришиға қаримай , Рәббимиз Әйса Мәсиһниң хизмитидә болған кишиләрдур .
44015027	Шуңа биз Йәһуда билән Силасниму хетимиздики қарарлиримизни силәргә өз ағзи билән сөзләп бәрсун дәп , йениңларға әвәтишни қарар қилдуқ .
44015028	Мәхсәткә кәлсәк , биз Муқәддәс Роһниң ярдими билән зөрүр болған икки-үч бәлгүлимидин сирт силәргә һәр қандақ бир еғир жүк жүклимәсликни қарар қилдуқ .
44015029	Зөрүр болған бәлгүлимиләр төвәндикичә : Бутларға атап нәзир қилинған гөшләрни йемәңлар . Қанни вә боғуп өлтүрүлгән һайванниң гөшлириниму йемәңлар . Җинсий әхлақсизлиқ қилмаңлар . Силәр мошу бир нәччә иштин хали болсаңлар , яхши қилған болисиләр . Силәргә аманлиқ тиләймиз ! »
44015030	Вәкилләр йолға чиқип , Барнаба вә Павлус билән биллә Антакяға барди . У йәрдә пүтүн мәсиһийләрни жиғип , хәтни уларға тапшурди .
44015031	Улар хәттики мәдәт беридиған сөзләрни оқуп , интайин хурсән болушти .
44015032	Йәһуда вә Силаслар пәйғәмбәр болуп , мәсиһийләргә нурғун сөзләрни қилип , уларни илһамландуруп , ишәнчини күчәйтти .
44015033	Йерусалимдин кәлгәнләр у йәрдә азирақ вақит туруп , Йерусалимдики өзлирини әвәткән мәсиһийләрниң қешиға қайтти . Антакядики мәсиһийләр уларни узитип , сәпиригә аманлиқ тилиди .
44015034	Лекин Павлус вә Барнаба Антакяда йәнә бир мәзгил туруп , башқа нурғун кишиләр билән биллә Рәббимиз Әйса тоғрисидики тәлимни йәткүзүп турди .
44015035	
44015036	Аридин бир аз вақит өткәндин кейин Павлус Барнабаға : — Биз бурун Рәббимизниң Хуш Хәвирини йәткүзгән һәммә шәһәр-йезиларға берип , мәсиһийләрниң әһвалини көрүп келәйли , — деди .
44015037	Барнаба мақул көрүп , Юһанна ( Маркус ) ни биллә елип бармақчи болған еди .
44015038	Бирақ Павлус буни дана пикир әмәс дәп қариди . Чүнки Маркус алдинқи қетим улар билән биллә ишләшни давамлаштурмай , Памфилийә өлкисидә улардин айрилип кәткән еди .
44015039	Павлус билән Барнаба бу иш үстидин қаттиқ талаш-тартиш қилишип , ахир бир-биридин айрилип кетишти . Барнаба Маркусни елип , кемигә олтирип , Сипрус арилиға кәтти .
44015040	Павлус болса Силасни таллап , мәсиһийләрниң өзи билән Силасни Худаға аманәт қилиши билән улардин айрилип йолға чиқти .
44015041	Павлуслар Сурийә вә Киликийә өлкилирини арилап , һәр қайси җайларда мәсиһийләр җамаитидики кишиләрниң ишәнчини күчәйтти .
44016001	Павлуслар Дәрбә вә Листра шәһәрлиригиму кирип өтти . Листрада Тимотий исимлиқ бир мәсиһий бар еди . Униң аниси Әйса Мәсиһкә ишәнгән йәһудий аял еди , атиси болса , грек еди .
44016002	Листра вә Коня шәһәрлиридики мәсиһийләрниң һәммиси Тимотийни махтишатти .
44016003	Шуңа Павлус уни өзи билән биллә елип маңмақчи болди . Бирақ бу йәрдики йәһудийларниң һәммиси Тимотийниң атиси грек екәнлигини билгәчкә , Павлус йәһудийларниң уни қобул қилмаслиғиниң алдини ейтиш үчүн , уни хәтнә қилдурди .
44016004	Улар шәһәр-йезилардин өткәч , Йерусалимдики әлчиләр билән йетәкчиләр бәлгүлигән йәһудий әмәсләргә мунасивәтлик , риайә қилишқа тегишлик болған қарарларни мәсиһийләргә йәткүзди .
44016005	Шундақ қилип , һәр қайси җамаәтләрниң ишәнчи күчәйтилип , мәсиһийләрниң саниму күндин-күнгә көпәйди .
44016006	Павлуслар Фригийә вә Галатия районлириға кирип өтүп кәтти , чүнки у вақитта Муқәддәс Роһ уларниң Асия өлкисидә Хуш Хәвәр тарқитишиға йол қоймиған еди .
44016007	Улар Мисийә райониға кәлгәндин кейин , Битинийә өлкисигә кирмәкчи болди . Бирақ һәзрити Әйсаниң Роһи уларниң киришигә йәнә бир қетим йол қоймиди .
44016008	Шуниң билән улар Мисийәдин өтүп , деңиз бойидики Троас шәһиригә барди .
44016009	Шу күни кәчтә Павлусқа бир ғайибанә аламәт көрүнүп , македонийәлик бир киши униң алдида өрә туруп : — Деңиздин өтүп , Македонийә өлкисигә келип , бизгә ярдәм бәрсиңиз ! — дәп тәләп қилди .
44016010	Павлус бу аламәтни көргәндин кейин , биз дәрһал Македонийәгә беришқа тәйярландуқ . Чүнки Худаниң бизни у кишиләрниң қешиға берип , Хуш Хәвәр йәткүзүшкә чақирғанлиғини чүшәнгән едуқ .
44016011	Биз кемигә олтирип , Троастин йолға чиқип , Семадирәг арилиға қарап йол елип , әтиси Македонийәдики Неаполис шәһиригә бардуқ .
44016012	У йәрдин ичкириләп , Македонийәниң шу райондики Филипи дегән муһим шәһәргә кирдуқ . Буму римлиқлар орунлишивалған вә улар башқуруватқан шәһәр еди . Биз бу йәрдә бир нәччә күн турдуқ .
44016013	Дәм елиш күни шәһәр сиртидики дәрия бойиға бардуқ . Худди ойлиғинимиздәк , у йәрдә йәһудийлар дуа-тилавәт қилидиған бир җайни таптуқ . Биз олтирип , у йәргә топланған аяллар билән сөһбәтләштуқ .
44016014	Аңлиғучилар ичидә Тиятира шәһиридин кәлгән Лидия исимлиқ бир аял бар еди . Сөсүн рәңлик рәхт сатидиған Лидия гәрчә йәһудий болмисиму , Худаға ибадәт қилатти . Худа униң қәлбини йорутуши билән , у Павлусниң тәлимини қобул қилди .
44016015	У аилисидикиләр билән чөмүлдүрүлгәндин кейин , бизни өйигә тәклип қилип : — Әгәр силәр мени Рәббимиз Әйсаға ишәнди , дәп қарисаңлар , мениң өйүмгә берип туруп кетиңлар ! — дәп чиң турувалди . Шуниң билән биз униңға мақул болуп , өйигә бардуқ .
44016016	Бир күни биз йәһудийлар дуа қилидиған җайға йәнә бир қетим барғанда , алдимизға бир хизмәткар қиз чиқти . Бу қизға җин чаплишивалған болуп , бу роһ уни башқиларниң кәлгүсидики ишлириға пал ачидиған қилип қойған еди . У ғоҗайинлириға пал ечиш арқилиқ нурғун пул тепип бәргән еди .
44016017	У йол бойи Павлус вә бизгә әгишип : — Бу кишиләр улуқ Худаниң хизмәткарлири , улар силәргә қутқузулуш йолини йәткүзиду ! — дәп вақирап маңди .
44016018	У хелә көп күн уда шундақ вақириған еди . Буниңдин интайин безар болған Павлус қизға җин чаплишивалғанлиғини билип , униңға бурулуп , һелиқи җинға : — Әйса Мәсиһниң нами билән буйруймәнки , униң тенидин чиқ ! — дейишигила , җин шу ан чиқип кәтти .
44016019	Хизмәткар қиз пал ачалмайдиған болуп қалғандин кейин ғоҗайинлири пул тепиш хияллириниң йоққа чиққанлиғини билишип , Павлус билән Силасни тартип чиқип , уларни шәһәр мәйданиға , башлиқларниң алдиға елип барди .
44016020	Улар Павлус билән Силасни Рим әмәлдарлириниң алдиға чиқирип : — Бу йәһудийлар шәһиримизни қалаймиқанлаштурувәтти .
44016021	Улар қанунимизға хилап қаидә-түзүмләрни тарқитиватиду ! Биз римлиқ болғандикин , уларниң тарқатқанлирини қобул қилсақ вә иҗра қилсақ болмайду ! — дәп шикайәт қилди .
44016022	Көпчиликму уларға қошулуп , һуҗумға өткән еди . Әмәлдарлар Павлус билән Силасниң кийимлирини жиртип , ялиңачлап , калтәк билән урушқа әмир чүшәрди .
44016023	Улар қаттиқ таяқ йегәндин кейин , зинданға ташланди . Гундипайға қаттиқ күзитиш буйрулди .
44016024	Бу буйруқ билән гундипай уларни зинданниң ичкиридики бөлмигә солап , путлириға кишән салди .
44016025	Түн йеримиға йеқин , Павлус билән Силас Худаға дуа қилип , Худаға мәдһийә нахшилирини ейтивататти . Башқа мәһбуслар болса , қулақ селип аңлавататти .
44016026	Туюқсиз қаттиқ йәр тәврәп , зинданниң һуллириму силкинип кәтти . Зинданниң пүтүн ишиклири ечилип , мәһбуслардики кишәнләрму чүшүп кәтти .
44016027	Уйқидин ойғинип зинданниң ишиклириниң очуқ турғанлиғини көргән гундипай һәммә мәһбуслар қечип кәтсә , әмәлдарлар чоқум мени өлтүриду , дәп қиличини суғирип елип , өзини өлтүрүвалмақчи болди .
44016028	Лекин Павлус : — Җениңға зиян қилма , биз һәммимиз бар ! — дәп қаттиқ вақириди .
44016029	Гундипай чирақ әкәлдүрүп , Павлус билән Силасниң алдиға жүгрәп кирип , титригән һалда уларниң айиғиға жиқилди .
44016030	Кейин уларни ташқириға елип чиқип : — Қутқузулуш үчүн қандақ қилишим керәк ? — дәп сориди .
44016031	— Рәббимиз Әйсаға ишинишиң керәк . Шундақ қилсаң , һәм өзәң , һәм аиләңдикиләрму қутқузулиду ! — деди улар .
44016032	Шуниң билән иккиси униңға вә униң аилисидикиләргә Рәббимиз Әйса һәққидә чүшәнчә бәрди .
44016033	Шу вақитниң өзидила гундипай уларни башлап чиқип , ярилирини жуюп тазилиди . У дәрһал аилисидикиләр билән чөмүлдүрүшни қобул қилди .
44016034	У Павлус билән Силасни өз өйигә башлап келип , алдиға дәстихан салди . Улар Худаға ишәнгәнликтин аилә бойичә хошаллиққа чөмгән еди .
44016035	Әтиси әтигәндә Рим әмәлдарлири зинданға ясавулларни әвәтип : — У иккисини қоюветиңлар ! — дәп буйриди .
44016036	Гундипай Павлусқа : — Әмәлдарлар Силас иккиңларни қоюветиш әмрини бәрди . Силәр әнди зиндандин чиқсаңлар болиду , теч-аман қайтиңлар , — деди .
44016037	Бирақ Павлус ясавулларға : — Биз Рим пухралири болсақму , әмәлдарлар бизни соал-сорақ қилмайла халайиқниң алдида қанунсиз һалда калтәк билән урғузуп , зинданға ташлиди . Әнди улар бизни оғрилиқчә қоғлимақчиму ? Бундақ қилса болмайду , бизни Рим әмәлдарлири өзлири келип елип кәтсун ! — деди .
44016038	Ясавуллар бу сөзләрни Рим әмәлдарлириға йәткүзди . Улар Павлус билән Силасниң Рим пухраси екәнлигини аңлап қорқуп кәтти вә зинданға берип , улардин кәчүрүм сориди . Уларни зиндандин елип чиққандин кейин , шәһәрдин чиқип кетишини тәләп қилди .
44016039	
44016040	Зиндандин чиққан Павлус билән Силас Лидияниң өйигә берип , у йәрдә қериндашлири билән көрүшүп , уларни илһамландуруп , шәһәрдин чиқип кәтти .
44017001	Павлус билән униң һәмралири сәпирини давамлаштуруп , Амфиполис вә Аполлония шәһәрлиридин өтүп , Салоника шәһиригә кәлди . У йәрдә йәһудийларниң ибадәтханиси бар еди .
44017002	Павлус адити бойичә ибадәтханиға кирип , уда үч дәм елиш күни у йәрдә җәм болған кишиләр билән Муқәддәс Язмиларни асас қилған һалда муназирилишип , уларға Қутқазғучи-Мәсиһниң Худаниң ирадиси билән өлтүрүлүп , андин өлүмдин тирилдүрүлгәнлигини ениқ чүшәндүрүп бәрди . — Мән силәргә җакалиған һәзрити Әйса дәл Қутқазғучи-Мәсиһниң Өзи ! — деди у .
44017003	
44017004	Йәһудийларниң ичидә бәзиләр қайил болуп , Павлус билән Силасқа әгишип һәзрити Әйсаға ишәнди . Йәһудий динини яқлайдиған нурғун грек әрләр вә жуқури дәриҗидики грек аялларму һәзрити Әйсаға ишәнди .
44017005	Бирақ йәһудийлар буниңға көрәлмәслик қилди . Улар кочида бекар жүридиған һарамтамақларни топлап , шәһәрдә топилаң көтәрди . Йәһудийлар Павлус билән Силасни тутуп , топилаңчиларға тапшуруп бериш мәхситидә Ясун исимлиқ бир мәсиһийниң өйигә бастуруп кирди .
44017006	Лекин улар Павлус билән Силасни тапалмай , Ясун вә башқа бир нәччә мәсиһийләрни йәрлик әмәлдарларниң алдиға тартип апирип : — Һәммә җайларда аләмни астин-үстүн қилмақчи болған һелиқи адәмләр шәһиримизгиму йетип кәлди .
44017007	Ясун уларни өйигә қобул қилди . Улар Әйса исимлиқ башқа бир Падиша бар дәп , Рим императориниң пәрманиға хилаплиқ қиливатиду ! — дәп чуқан селип ялған шикайәт қилди .
44017008	Бу сөзләр йәрлик әмәлдарлар билән халайиқни дәккә-дүкигә селип қойди .
44017009	Йәрлик әмәлдарлар Ясун вә биллә тутуп келингән мәсиһийләрдин капаләт пули алғандин кейинла , андин уларни қоювәтти .
44017010	Мәсиһийләр Павлус билән Силасни шу күни кәч кириш биләнла Берия шәһиригә әвәтивәтти . Улар у йәргә берип , йәһудийларниң ибадәтханисиға кирди .
44017011	У йәрниң адәмлири Салоникидикиләргә қариғанда кәң миқияста болуп , улар Павлус билән Силасниң һәзрити Әйса һәққидә бәргән тәлимини қизиқип аңлиди вә уларниң ейтқанлириниң тоғра-хаталиғини билиш үчүн , һәр күни Муқәддәс Язмиларни издинип үгәнди .
44017012	Нәтиҗидә нурғун йәһудийлар , униңдин башқа хелә көп грек әрләр вә жуқури дәриҗидики грек аялларму һәзрити Әйсаға ишәнди .
44017013	Лекин Салоникидики йәһудийлар Павлусниң Берияда һәзрити Әйса һәққидики Хуш Хәвәрни йәткүзгәнлигини аңлап , у йәргә берип Павлусқа зиянкәшлик қилиш мәхситидә топилаң көтирип , аммини қутратти .
44017014	Шуңа мәсиһийләр Павлусни дәрһал деңиз бойидики җайларға әвәтивәтти . Силас билән Тимотий болса , Берияда қалди .
44017015	Павлусқа һәмра болуп маңғанлар уни Афина шәһиригичә елип берип , андин Берияға қайтип кәлди . Улар Павлусниң « Силас билән Тимотий мүмкин қәдәр мениң йенимға тезирәк кәлсун » , дегән сөзини елип кәлди .
44017016	Павлус Афина шәһиридә Силас билән Тимотийни күтүп турғанда , шәһәрниң һәммә йерини бут қаплап кәткәнлигини көрүп , интайин беарам болди .
44017017	Шуңа у йәһудийларниң ибадәтханисида йәһудийлар вә уларниң динини яқлайдиған йәһудий әмәсләр билән сөһбәтлишәтти һәм һәр күни базарда учриғанла кишиләр билән бу тоғрилиқ муназирилишәтти .
44017018	« Епикурлар » вә « Стоиклар » дәп тонулған бәзи пәйласопларму униң билән муназирилишишкә башлиди . Бәзиләр : — Бу җаһанкәзди почи немә дәп җөлүватиду ? — дейишти . Йәнә бәзиләр Павлусниң һәзрити Әйсаниң өлүп тирилдүрүлгәнлиги һәққидики тәлимлирини аңлап : — У чәт әлликләрниң худалирини тәшвиқ қиливатса керәк , — дейишти .
44017019	Шуңа улар Павлусни « Ареопагус » дегән чоң кеңәш мәйданиға елип берип : — Сән тарқитиватқан йеңи тәлиматлириңдин бизниму азду-тола хәвәрдар қилип қойсаң қандақ ?
44017020	Бәзи ишларни аңлап интайин һәйран болдуқ , зади немә демәкчи болғиниңни билмәкчимиз , — дейишти .
44017021	( Афинилиқлар вә у йәрдә туруватқан чәт әлликләрниң һәммиси көп вақтини йеңи ой-пикирләрни аңлашқа вә алмаштурушқа сәрип қилишатти . )
44017022	Шуңа Павлус алдиға чиқип мундақ деди : — Әй Афина хәлқи ! Силәрниң күчлүк диний қизғинлиғиңларниң барлиғини билимән .
44017023	Чүнки шәһәр ичидә һәммә йәрни арилап , силәрниң ибадәт қилидиған җайлириңларни көздин кәчүргинимдә қурванлиқ супилириниң бириниң үстидә « Мәлум болмиған худаға » дәп беғишлима йезилғанлиғини көрдүм . Мән һазир дәл силәргә мәлум болмиған , лекин силәр ибадәт қиливатқан мана шу Худани силәргә тонуштурай .
44017024	Пүткүл дунияни вә униңдики барлиқ мәвҗудатларни яратқан Худа аләмниң Егисидур . У инсанларниң қоли билән селинған бутханиларда турмайду .
44017025	Униң инсанларға һеч қандақ һаҗити чүшмәйду . Әксичә инсанларға һаятлиқ , нәпәс шундақла улар еһтияҗлиқ болған һәр қандақ нәрсини ата қилип , уларниң еһтияҗлирини қандуриду .
44017026	У бир адәмдин пүткүл милләтләрни яратти , уларни пүтүн йәр йүзигә орунлаштуруп , уларниң гүллиниши вә гумранлиққа йүзлиниши һәм туридиған җайлирини алдин-ала бәлгүләп бәрди .
44017027	У : « Инсанлар Мени издәп тапсун » , дәп шундақ қилди . Әмәлиятта У биздин жирақ әмәс .
44017028	Биз У арқилиқ яшаймиз , һәрикәт қилимиз , моҗутмиз . Араңлардики бәзи шаирлар язғандәк : « Биз Худаниң пәрзәнтлири ! »
44017029	Биз Худаниң пәрзәнтлири болғачқа , Уни һүнәрвәнниң маһарити билән оюп ясалған алтун-күмүч яки таш бутларға охшатмаслиғимиз керәк !
44017030	Бурунқи заманларда Худа : « Бутқа ишинидиғанлар һазирчә Мениң йоллиримни билмәйду » , дәп уларниң һәрикәтлирини көрмәскә салди . Лекин бүгүнки күндә У пүтүн инсанларни гуналириға товва қилип , Өзиниң йолиға қайтишқа буйрумақта !
44017031	Чүнки У Өзи таллиған Адәм арқилиқ пүтүн дунияни адиллиқ билән сорақ қилидиған қиямәт күнини бәлгүлиди . Худаниң Уни өлүмдин тирилдүргәнлиги бу ишниң муқәррәр екәнлигини испатлиди .
44017032	Павлусниң өлгәнләрниң тирилиши һәққидә ейтқанлирини аңлиған бәзи кишиләр уни мәсқирә қилишқа башлиди . Йәнә бәзиләр : — Бу ишни йәнә бир аңлашни арзу қилимиз , — деди .
44017033	Буниң билән Павлус кеңәшмә мәйданидин қайтип кәтти .
44017034	Бәзиләр униңға қошулуп һәзрити Әйсаға ишәнди . Буниң ичидә кеңәшмә башлиқлиридин Дийонисиюс , Дамарис исимлиқ бир аял вә башқа бир қанчә кишиму бар еди .
44018001	Бу ишлардин кейин Павлус Афина шәһиридин Коринт шәһиригә барди .
44018002	Павлус у йәрдә Понтус өлкисидә туғулған Аквила исимлиқ бир йәһудий билән униң аяли Прискилани учратти . Улар римлиқ Клавдиюс падишаниң пүтүн йәһудийларниң Рим шәһиридин чиқип кетиши тоғрисидики буйруғи сәвәвидин йеқинда Италиядин кәлгән еди . Павлус улар билән көрүшүп ,
44018003	уларниң йенида қелип ишлиди . Чүнки бурундин чедир ясаш билән турмуш кәчүридиған Павлус улар билән кәсипдаш чиқип қалди .
44018004	Йәһудийларниң һәр бир дәм елиш күнидә Павлус ибадәтханиға берип , йәһудийлар вә греклар билән сөзлишип , уларни өз тәлиминиң раст екәнлигигә қайил қилишқа тиришатти .
44018005	Силас билән Тимотий Македонийәдин кәлгәндин кейин , Павлус барлиқ вақтини Худаниң Хуш Хәвирини йәткүзүшкә сәрип қилип , йәһудийларға һәзрити Әйсаниң Қутқазғучи-Мәсиһ екәнлигигә гувалиқ бәрди .
44018006	Лекин улар униңға қарши чиқти вә уни һақарәтлиди . Буниң билән Павлус пешини қеқип , уларға : — Әгәр силәр қутқузулмисаңлар , мән җавапкәр әмәс , өзәңлар җавапкәр . Бүгүндин башлап мән Хуш Хәвәрни силәргә әмәс , йәһудий әмәсләргә йәткүзимән , — деди .
44018007	Буниң билән Павлус улардин айрилип , Титиюс Юстус исимлиқ бир кишиниң өйигә берип турди . У йәһудий болмисиму , йәһудий динини яқлайдиған адәм болуп , униң өйи ибадәтханиниң йенида еди .
44018008	Ибадәтханиниң җавапкәр адими Криспус пүткүл аилисидикиләр билән Рәббимиз Әйсаға ишәнди . Йәнә нурғун йәһудий әмәс коринтлиқларму Павлусниң сөзлирини аңлап , һәзрити Әйсаға ишинишкә башлиди вә чөмүлдүрүшни қобул қилди .
44018009	Бир кечә Павлусқа бир ғайибанә аламәт көрүнди . Бу аламәттә Рәббимиз Әйса униңға : — Қорқма , сүкүт қилмай сөзлә .
44018010	Мән сән билән биллә , саңа һеч ким зиянкәшлик қилалмайду , чүнки бу шәһәрдә нурғун кишилирим бар ! — деди .
44018011	Шуниң билән Павлус у йәрдә бир йерим жил туруп , у йәрдики кишиләргә Худаниң сөзлирини йәткүзди .
44018012	Ғаллийо Юнан өлкисиниң һакими болған вақтида , йәһудийлар бирлишип Павлусни тутуп сотқа апирип , униң үстидин :
44018013	— Бу адәм кишиләрни қанунға хилап һалда Худаға ибадәт қилишқа қутратти ! — дәп шикайәт қилди .
44018014	Павлус сөз башлай дәп турушиға , һаким Ғаллийо уларға : — Әй йәһудийлар ! Әгәр силәрниң шикайитиңлар бир наһәқлиқ яки бирәр еғир җинайәт тоғрисида болсиди , әлвәттә сәвирчанлиқ билән силәргә қулақ селишимға тоғра келәтти .
44018015	Бирақ талаш-тартишиңлар диний қанунуңлардики бәзи исимлар вә сөзләр тоғрисида екән , уни өзәңлар һәл қилиңлар . Мән бундақ кичик ишларни сорақ қилмаймән ! — деди .
44018016	Буниң билән улар соттин һайдап чиқирилди .
44018017	Халайиқ йәһудий ибадәтханисиниң җавапкәр адими Состенисни тартип чиқип , сорақханиниң алдида қаттиқ урди . Бирақ һаким Ғаллийо бу ишқа қилчә писәң қилмиди .
44018018	Павлус Коринт шәһиридә мәсиһийләр билән йәнә бир мәзгил турди . Кейин улар билән хошлишип , Прискила вә Аквилалар билән кемигә олтирип , Сурийә өлкисигә кәтти . Йолға чиқиштин илгири у деңиз бойидики Кенһерийә шәһиридә чачлирини чүширивәтти . Чүнки у Худаға бир қәсәм қилған еди .
44018019	Улар Әфәс шәһиригә барғандин кейин , Павлус Прискила вә Аквила биләнму хошлашти . У кетиштин бурун ибадәтханиға берип , йәһудийлар билән һәзрити Әйса һәққидә сөһбәтләшти .
44018020	Улар уни бир нәччә күн узағирақ турушқа тәклип қилди , лекин Павлус қошулмиди .
44018021	Павлус у йәрдин кетиш вақтида уларға : — Худа буйриса , силәрниң йениңларға йәнә келимән , — деди , андин Әфәстин кемә билән йолға чиқти .
44018022	Павлус Қәйсәрийә шәһиридә кемидин чүшүп , Йерусалимға барди . У йәрдики мәсиһийләр билән көрүшкәндин кейин , Антакя шәһиригә кәтти .
44018023	У Антакяда мәсиһийләр билән хелә көп вақит туруп , йәнә йолға чиқти вә Галатия , Фригийә районлирини арилап , барғанла йеридә мәсиһийләрниң ишәнчини күчәйтти .
44018024	Бу арида Искәндәрийә шәһиридә туғулған Аполлос исимлиқ бир йәһудий Әфәс шәһиригә кәлди . Униң сөз қабилийити үстүн болуп , Муқәддәс Язмилардин хелә савати бар еди .
44018025	Рәббимизниң йоли тоғрилиқ мәлум дәриҗидә тәлим алған Аполлос Рәббимиз Әйса һәққидә қизғин сөзләп тәлим берәтти . Униң тәлими тоғра болсиму толуқ әмәс еди . Чүнки у чөмүлдүрүлүш тоғрилиқ Йәһия пәйғәмбәрниң суға чөмүлдүрүшидинла биләтти .
44018026	Аполлос ибадәтханида жүрәклик сөзләшкә башлиди . Аңлаватқанлардин Прискила билән Аквила уни өйигә тәклип қилип , униңға Худаниң йолини техиму толуқ чүшәндүрди .
44018027	Кейин Аполлос Юнан өлкисигә бармақчи болғанда , әфәслик мәсиһийләр униңға ярдәмчи болуп , Юнандики мәсиһийләргә хәт йезип , улардин Аполлосни күтүвелишини сориди . Аполлос Юнанға берип , Худаниң меһир-шәпқити арқилиқ һәзрити Әйсаға ишәнгәнләргә чоң ярдәмдә болди .
44018028	У җамаәт алдида йәһудийлар билән муназирилишип , уларни күчлүк рәт қилди һәм Муқәддәс Язмиларни асас қилип , һәзрити Әйсаниң Қутқазғучи-Мәсиһ екәнлигини ениқлап бәрди .
44019001	Аполлос Коринт шәһиридики вақтида , Павлус сәпәр қилип , ички қуруқлуқ арқилиқ Әфәс шәһиригә кәлди . У йәрдә мәрһум Йәһия пәйғәмбәрниң бәзи шагиртлири билән учришип ,
44019002	улардин : — Силәр Худаниң йолиға меңишқа башлиғанда , Униң Муқәддәс Роһи силәргә ата қилинғанму ? — дәп сориди . — Яқ , биз Муқәддәс Роһ бар дегәнни зади аңлимаптикәнмиз , — дәп җавап бәрди улар .
44019003	Павлус йәнә : — Ундақта , силәр чөмүлдүрүлгәндә , униң мәнасини немә дәп чүшәндиңлар ? — дәп сориди . — Бизниң чүшәнчимиз Йәһия пәйғәмбәр бәргән тәлимгә асас қилинған , — дәп җавап бәрди улар .
44019004	— Шу чағда Йәһия пәйғәмбәр кишиләргә чөмүлдүрүшни қобул қилғанларниң гунайиға товва қилип , Худаға йүзлиниш нийитини ипадилиши керәклигини һәм өзидин кейин Кәлгүчигә , йәни һәзрити Әйсаға ишиниши керәклигини тапилиған , — деди Павлус .
44019005	Улар бу гәпни аңлиғандин кейин , Рәббимиз Әйсаға ишинип , Униң нами билән чөмүлдүрүшни қобул қилди .
44019006	Павлус қолини уларға тәккүзүп туруп дуа қиливатқанда , уларниң вуҗудиға Муқәддәс Роһ чүшти . Буниң билән улар өзлиригә намәлум болған тилларда Худаға мәдһийә ейтишти һәм Худадин кәлгән пәйғәмбәрлик сөзләрни йәткүзүшкә башлиди .
44019007	Улар тәхминән он икки киши еди .
44019008	Үч ай давамида Павлус Әфәс шәһиридики йәһудийлар ибадәтханисиға кирип , улар билән жүрәклик сөзлишип , уларни Худаниң Падишалиғи тоғрисидики тәлимгә қайил қилишқа тиришти .
44019009	Лекин бәзилири җаһиллиқ қилип ишәнмәй , җамаәт алдида Рәббимиз Әйсаниң йолиға һақарәт кәлтүрди . Шуңа Павлус мәсиһийләрни елип улардин айрилди вә һәр күни Тираннус исимлиқ адәмниң мәктивидә сөһбәтлишишни давамлаштурди .
44019010	Бу хизмәт икки жил давамлашти . Нәтиҗидә Асия өлкисидики пүтүн хәлиқ , йәһудийлар яки йәһудий әмәсләр болсун , һәммиси Рәббимиз Әйса һәққидики сөзләрдин хәвәрдар болди .
44019011	Худа Павлус арқилиқ әҗайип мөҗүзиләрни яратти .
44019012	Бәзиләр һәтта қол яғлиқ вә лөңгилирини Павлусниң тенигә тәккүзүп , андин кесәлләрниң йениға апирип , уларниң учисиға йепип қоятти . Нәтиҗидә кесәлләр сақийип , җинлар уларниң тенидин чиқип кетәтти .
44019013	Шу әтрапта айәт оқуп җин қоғлашни кәсип қиливалған бәзи йәһудийларму бар еди . Улар Рәббимиз Әйсаға ишәнмигән болсиму , Униң намини ишлитип , җинларни һайдавәтмәкчи болушатти . Улар җинларға : « Павлус ейтқан Әйсаниң намидин буйруймәнки , бу тәндин чиқип кетиңлар ! » дәйдиған болди .
44019014	Бу ишни қилғанларниң арисида Скева исимлиқ бир йәһудий алий роһанийниң йәттә оғлиму бар еди .
44019015	Бир күни улар җин чаплишивалған бир кишиниң тенидики җинни қоғлимақчи болғанда , җин чиқишқа унимай , улардин : — Мән Әйсани тонуймән , Павлусниң ким екәнлигиниму билимән , бирақ өзәңларчу ? Өзәңлар ким болисиләр ? — дәп сориди .
44019016	Шуниң билән җин чаплишивалған киши шиддәтлик һуҗумға өтүп , җин қоғлиғучиларни йәр билән йәксән қиливәтти . Улар җараһәтлинип , кийимлири житилип , ялиңач һалда өйдин қечип чиқип кәтти .
44019017	Әфәс шәһиридә яшайдиған пүтүн йәһудийлар вә йәһудий әмәсләрму бу ишни аңлап , наһайити қорқушти . Шуниңдин кейин Рәббимиз Әйсаниң нами бу йәрдиму көп һөрмәткә сазавәр болди .
44019018	Нәтиҗидә нурғун мәсиһийләр бурун қилған яманлиқлирини очуқ иқрар қилишқа башлиди .
44019019	Сехиргәрлик қилған бир мунчә адәмләр өзлириниң сехиргәрлик тоғрисидики китаплирини әкелип бир йәргә догилап , көпчиликниң алдида көйдүрүшти . Бу китапларниң қиммити җәми әллик миң күмүч тәңгигә йетәтти .
44019020	Шундақ қилип , Рәббимизниң тәлими умумйүзлүк тарқилип , зор тәсир пәйда қилди .
44019021	Бу ишлардин кейин Павлус Македонийә вә Юнан өлкиси арқилиқ Йерусалимға қайтиш қарариға кәлди . У : — У йәргә барғандин кейин Рим шәһиригә беришим керәк , — деди .
44019022	Буниң билән у ярдәмчилиридин Тимотий билән Ераст иккисини өзиниң беришиға тәйярлиқ қилиш үчүн , Македонийә өлкисигә әвәтиветип , өзи йәнә бир мәзгил Асия өлкисидә қалди .
44019023	Дәл шу чағда Әфәс шәһиридә Рәббимиз Әйса йолиға қарши еғир қалаймиқанчилиқ йүз бәрди .
44019024	Аял илаһ Артемисниң шәривигә ясалған бутханиниң күмүч һәйкәллирини ясиған Димитрий исимлиқ бир зәргәр бар еди . Униң һүнәрвәнлири бу һүнәр билән көп пайда алған еди .
44019025	Димитрий һүнәрвәнлири вә өз хизмитигә мунасивәтлик устиларни жиғип , уларға : — Қериндашлар , бизниң риваҗ тепишимиз һүниримизгә бағлиқ екәнлигини билисиләр .
44019026	Һазир һелиқи Павлус дегән әбләхниң немә ишларни қилип жүргәнлигини аңлиған һәм көргән болушуңлар керәк . У « Қол билән ясавалған бутлириңлар Худа әмәс » , дейиш билән Әфәс вә пүтүн Асия өлкисидики нурғунлиған кишиләрни қаймуқтуруп , туюқ йолға башлаватиду .
44019027	Бундақ болғанда , бизниң бу кәспимизниң намиға дағ чүшүш ховупи болупла қалмай , бәлки улуқ аял худайимиз Артемисниң бутханисиму қәдирләнмәй , һәтта Асия өлкиси вә пүткүл йәр йүзидикиләр ибадәт қилип кәлгән аял худайимизниң шан-шәривиниң йоқилиш ховупиму болиду ! — деди .
44019028	Бу сөзләрни аңлиған көпчиликниң ғәзиви өрләп , қайта-қайта : — Биз әфәсликләрниң аял худаси Артемис улуқтур ! — дәп чуқан селишқа башлиди .
44019029	Буниң билән пүтүн шәһәр астин-үстүн болуп кәтти . Топилаңчилар Павлусниң сәпәрдашлиридин македонийәлик Гаюс вә Аристархусларни тутувелип , алдиға селип , үсти очуқ театрханиға елип барди .
44019030	Павлус топилаңчилар арисиға кирип сөзлимәкчи болуведи , лекин мәсиһийләр уни кириштин тосиди .
44019031	Һәтта Павлусниң достлири болған бәзи жуқури дәриҗилик әмәлдарларму Павлусқа адәм әвәтип , уни театрханиға бериш ховупиға тавакәл қилмаслиққа өтүнди .
44019032	Бу чағда пүтүн театрниң ичи вараң-чуруңға толған болуп , бири бир немә дәп вақириса , йәнә бири йәнә бир немә дәп вақиратти . Көп сандики кишиләр өзлириниң немигә жиғилғанлиғиниму билмәтти .
44019033	Йәһудийлар өзлириниң Павлусниң тәрәпдарлири әмәслигини көрситиш үчүн , Искәндәр исимлиқ адәмни өзлирини ақлаш мәхситидә алдиға чиқарди . Искәндәр көпчиликкә қол ишаритини қилип , йәһудийларни ақлашқа башлиди .
44019034	Бирақ көпчилик униң йәһудий екәнлигини билгәндә , бу ишта униңму җавапкәрчилиги бар охшайду , дәп қалди . Шуңа көпчилик тәңла : — Худайимиз Артемис улуқтур ! — дәп икки саатчә чуқан селишти .
44019035	Ахирида шәһәрниң йәрлик әмәлдари халайиқни тиничландуруп мундақ деди : — Әй Әфәс хәлқи ! Биз әфәсликләрниң улуқ Артемис бутханисиниң вә униң асмандин чүшкән муқәддәс тешиниң қоғдиғучиси екәнлигини билмәйдиған киши барму ? !
44019036	Бу ишларни һеч ким йоққа чиқириветәлмәйду . Шуңа силәр өзәңларни бесивелишиңлар , ойлимай бирәр көңүлсиз иш чиқирип қоймаслиғиңлар керәк .
44019037	Силәр бу кишиләрни бу йәргә сорақ қилишқа елип кәлдиңлар . Лекин улар йә бутханиниң бирәр нәрсисини оғрилап кәткини , йә бизниң аял худайимизға күпүрлүк қилғини йоқ .
44019038	Әгәр Димитрий вә униң кәсипдашлириниң һәр қандақ бир кишиниң үстидин шикайити болса , сорақханилар очуқ . Сорақчиларму бар . Шикайитини шу йәргә берип қилсун .
44019039	Башқа мәсилилириңлар болсиму , қануний жиғинларға берип бир тәрәп қилишиңлар лазим .
44019040	Римлиқлар бүгүнки вақиәни топилаң дәп , бизгә җаза бериши еһтималға наһайити йеқин . Бу қалаймиқанчилиқниң һеч сәвәви болмиған екән , һесавиниму берәлмәймиздә !
44019041	Бу сөзләрни қилғандин кейин , у хәлиқни тарқитивәтти .
44020001	Топилаң бесилғандин кейин , Павлус мәсиһийләрни чақирип , уларни илһамландурди вә улар билән хошлишип , Македонийә өлкисигә кәтти .
44020002	У шу әтраптики җайларни арилап , мәсиһийләрни илһамландуридиған нурғун сөзләрни қилғандин кейин , Юнанға берип ,
44020003	у йәрдә үч ай турди . Павлус кемигә олтирип Сурийә өлкисигә қайтмақчи болуп турғанда , йәһудийларниң уни өлтүрүш сүйиқәстидә екәнлигидин хәвәр тепип , Македонийә өлкисидин өтүп , қуруқлуқ билән қайтип кетиш қарариға кәлди .
44020004	Униң билән биллә болғанлар , бериялиқ Пирус оғли Сопатер , салоникилиқлардин Аристархус билән Секундус , дәрбәлик Гаюс , Тимотий вә Асия өлкисидин Тикикус билән Трофимлар еди .
44020005	Улар башта Троас шәһиригә кемә билән берип , бизниң йетип беришимизни күтүп турди .
44020006	« Петир нан » һейтидин кейин , биз Филипи шәһиридин кемигә олтирип , бәш күндин кейин Троасқа келип , улар билән учраштуқ вә у йәрдә бир һәптә турдуқ .
44020007	Йәкшәнбә күни биз нанни бөлүшүп , һәзрити Әйсани хатириләш үчүн бир йәргә җәм болдуқ . Павлус әтиси кәтмәкчи болғачқа , көпчиликкә түн йеримғичә тәлим бәрди .
44020008	Биз җәм болған жуқурқи қәвәттики һоҗрида нурғун май чирақлар йенип туратти .
44020009	Әфтикус исимлиқ бир жигит деризидә олтарған еди . Павлусниң сөзи давамлашқансири май чирақниң иси һоҗрини қаплап , һелиқи жигитни үгдәк басти . Кейин у қаттиқ уйқиға кетип , үчинчи қәвәттин йәргә жиқилип чүшти . Көпчилик уни йәрдин көтирип қариса , у өлүп боптекән .
44020010	Павлус пәскә чүшүп , өзини униң үстигә етип , қучақлап туруп : — Һодуқмаңлар , у тирик , — деди .
44020011	Кейин үстүнки қәвәткә чиқип , һәзрити Әйсани хатириләш үчүн нанни бөлүшүп йәп , ибадәт қилдуқ . Павлус таң атқичә сөзини давамлаштурғандин кейин , биз бу йәрдин йолға чиқтуқ .
44020012	Троастики мәсиһийләр болса , һелиқи жигитни өйигә һаят апирип қойди . Көпчилик бу вақиәдин чоңқур тәсәлла тапти .
44020013	Павлус Троас шәһиридин Асос шәһиригә пиядә бармақчи болди . Шуңа у бизниң кемә билән алдин-ала жүрүп , у шәһәргә униңдин бурун йетип берип , у йәрдә бизниң униң билән учришишимизни орунлаштурған еди .
44020014	Кейин Асоста учраштуқ вә кемигә чүшүп , Мидилли шәһиригә кәлдуқ .
44020015	Андин йәнә йолға чиқип , әтиси Хийос арилиниң йениға кәлдуқ . Үчинчи күни Әфәстин өтүп Самос арилиға кәлдуқ вә униң әтиси кемә билән Милет шәһиригә бардуқ .
44020016	Асия өлкисидә көп вақитни өткүзүвәтмәслик үчүн , Павлус Әфәстә тохтимаслиқни қарар қилған еди . У йәһудийларниң ома һейтини мүмкин қәдәр Йерусалимда өткүзүш үчүн алдиратти .
44020017	Павлус Милет шәһиридин Әфәскә адәм әвәтип , мәсиһийләр җамаити йетәкчилирини чақирди .
44020018	Улар кәлгәндин кейин , Павлус уларға мундақ деди : — Мән Асия өлкисигә аяқ басқан биринчи күндин тартип , силәр билән қандақ өткәнлигим һәр бириңларға мәлум .
44020019	Йәһудийларниң сүйиқәстлири түпәйлидин тартқан азаплар ичидә , көзүмдин яш үзүлмигән һалда кәмтарлиқ билән Рәббимиз Әйсаниң хизмитидә болдум .
44020020	Мәйли аммивий сорунларда болсун яки өйлириңларда болсун , силәргә тәлим бәргән вақитлиримда , силәргә пайдилиқ болғанла нәрсиләрни ейтмай қоймидим .
44020021	Йәһудийлар вә йәһудий әмәсләрни товва қилип , Худаға йүзлинишкә вә Рәббимиз Әйсаға ишинишкә чақирдим .
44020022	Һазир Муқәддәс Роһниң әмригә асасән Йерусалимға кетиватимән . У йәрдә қандақ ишларға дуч келидиғанлиғимни уқмаймән .
44020023	Пәқәт шуни билимәнки , Муқәддәс Роһ мән баридиғанла шәһәрләрдә мени зиндан вә азапларниң күтүп туридиғанлиғини алдин-ала ейтип кәлмәктә .
44020024	Лекин мән өз вәзипәмни түгитишим , Рәббимиз Әйсаниң тапшурған хизмитини муваппәқийәтлик орунлишим , йәни Худаниң меһир-шәпқити тоғрисидики Хуш Хәвәрниң гувачиси болушум үчүн , өз һаятимни қилчә айимай , Йерусалимға кетиватимән .
44020025	Мән силәр билән арилишип , һәр бириңларға Худаниң Падишалиғи һәққидә чүшәндүрдүм . Әнди маңа мәлумки , буниңдин кейин силәр мени қайта көрәлмәйсиләр .
44020026	Шуниң үчүн бүгүн силәргә шуни җиддий ейтип қояйки , араңларда һәр қандақ бир киши қутқузулмиса , мән җавапкәр әмәсмән .
44020027	Чүнки мән Худаниң ирадисини қилчә йошурмастин силәргә толуқ йәткүздүм .
44020028	Өзәңларға пәхәс болуңлар , Муқәддәс Роһ силәрниң йетәкчилик қилишиңларға тапшурған барлиқ қериндишиңларғиму пәхәс болуңлар . Падичи қойлирини баққандәк , силәрму Худаниң җамаитини беқиңлар , чүнки Худа уларни Өз Оғлиниң қениға сетивалған .
44020029	Маңа аянки , мән кәткәндин кейин , чил бөриләр падини қалаймиқанлаштурғанға охшаш ,
44020030	силәрниң араңлардинму бәзиләр мәсиһийләрни өзлиригә әгәштүрүш үчүн хата тәлим тарқитиду .
44020031	Шуңа һошияр болуңлар , мениң үч жил кечә-күндүз демәй , силәргә яш аққузуп несиһәт бәргәнлигимни есиңларда тутуңлар .
44020032	Әнди мән силәрни Худаға вә Униң меһир-шәпқәтлик сөзлиригә тапшурдум . Бу сөзләр арқилиқ Худа ишәнчиңларни күчәйтиду вә Өзиниң муқәддәс хәлқигә атиған мирастин силәрни һөзүрләндүриду .
44020033	Силәргә мәлумки , мән һеч қачан һәр қандақ кишиниң кийимлиригә яки алтун-күмүчлиригә көз қиримниму салмидим .
44020034	Мән икки билигимгә тайинип , өзәмниң вә һәмралиримниң һаҗитидин чиқтим .
44020035	Һәр қандақ ишта силәргә мошундақ әҗир арқилиқ һаҗәтмәнләргә ярдәм бериш лазимлиғини көрсәттим . Шундақ қилсаңлар , Рәббимиз Әйса Өзи ейтқан : « Бәрмәк алмақтинму зор бәхит » , дегинини есиңлардин чиқармайсиләр !
44020036	Павлус бу сөзләрни қилип болғандин кейин , һәммиси билән бирликтә тизлинип олтирип дуа қилди .
44020037	Көпчилик көз яш қилишип , униң билән қучақлишип , сөйүшүп хошлашти .
44020038	Уларни әң мәйүсләндүргини Павлусниң , « Буниңдин кейин силәр мени қайта көрәлмәйсиләр » , дегән сөзи болди . Кейин улар уни кемигә чиқирип узитип қойди .
44021001	Биз улар билән хошлишип , кемә билән удул Қос арилиға қарап йол алдуқ . Әтиси Родос арилиға , у йәрдин Патарая шәһиригә бардуқ .
44021002	Патараяда Фәникийә райониға баридиған бир кемини тепип , униңға олтирип йолға чиқтуқ .
44021003	Сипрус арили көрүнгәндин кейин , униң җәнубидин айлинип өтүп , Сурийә өлкисигә қарап меңип , Тир шәһиридә қуруқлуққа чиқтуқ , чүнки кемә бу йәрдә жүкини чүширәтти .
44021004	Бу йәрдә мәсиһийләрдин бәзилирини тепип , уларниң йенида йәттә күн турдуқ . Муқәддәс Роһ уларға Павлусниң Йерусалимда тартидиған азаплиридин хәвәр бәргән еди , шуңа улар униңға Йерусалимға барма , дәп несиһәт қилди .
44021005	Бирақ биз у йәрдә бир һәптә турғандин кейин , сәпиримизни давамлаштурдуқ . Мәсиһийләр вә уларниң хотун-балилириниң һәммиси бизни шәһәрниң сиртиға узитип чиқти . Һәммимиз деңиз бойида тизлинип олтирип биллә дуа қилдуқ .
44021006	Хошлашқандин кейин биз кемигә чиқтуқ , улар өйлиригә қайтишти .
44021007	Тир шәһиридин деңиз сәпиримизни давамлаштуруп , Питолимай шәһиригә кәлдуқ . У йәрдики мәсиһийләр билән көрүшүп , уларниң йенида бир күн турдуқ .
44021008	Әтиси у йәрдин чиқип , кемә билән Қәйсәрийә шәһиригә келип , Хуш Хәвәр йәткүзгүчи Филипниң өйигә берип қондуқ . У бурун Йерусалимдики мәсиһийләр тәрипидин хизмәткә талланған йәттә кишиниң бири еди .
44021009	Бу кишиниң Худаниң пәйғәмбәрлик сөзлирини ейталайдиған , техи талалиқ болмиған төрт қизи бар еди .
44021010	Биз у йәрдә бир нәччә күн турғандин кейин , Йәһудийә өлкисидин Агабус исимлиқ бир пәйғәмбәр кәлди .
44021011	Бу киши бизниң алдимизға келип , Павлусниң бәлбеғини қолиға елип , өзиниң пут-қолини бағлап : — Муқәддәс Роһ дедики , бу бәлбағниң егиси Йерусалимда йәһудийлар тәрипидин мошундақ бағлинип , римлиқларниң сорақ қилинишиға тапшурулиду , — деди .
44021012	Биз бу сөзни аңлиғандин кейин , шу йәрлик кишиләр билән бирликтә Павлусниң Йерусалимға бармаслиғини өтүндуқ .
44021013	Лекин Павлус : — Силәр немишкә мунчивала қайғуруп жүригимни езисиләр ? Мән Йерусалимда Рәббимиз Әйса үчүн тутқун болушқила әмәс , у йәрдә өлүшкиму тәйярмән , — дәп җавап бәрди .
44021014	Биз уни қайил қилалмай болди қилдуқ вә : — Худаниң халиғинидәк болсун , — дедуқ .
44021015	У йәрдә бир нәччә күн туруп , жүк-тақимизни жиғиштуруп , Йерусалимға бардуқ .
44021016	Қәйсәрийәлик мәсиһийләрдин бир нәччиси биз билән һәмсәпәр болуп , Йерусалимда бизни Минасон исимлиқ бир сипруслуқниң өйигә башлап барди . Бу киши бурунқи мәсиһийләрдин еди .
44021017	Йерусалимда мәсиһийләр бизни қизғин қарши алди .
44021018	Әтиси биз Павлус билән биллә Яқупни көргили бардуқ . Яқуп билән мәсиһийләр җамаитидики башқа йетәкчиләрниң һәммиси у йәргә жиғилған еди .
44021019	Павлус улар билән аманлашқандин кейин , Худаниң йәһудий әмәсләр ичидә өзи арқилиқ қилған пүтүн ишлирини уларға тәпсилий мәлум қилди .
44021020	Буларни аңлиған көпчилик Худаға мәдһийә ейтип , Павлусқа : — Әй қериндаш , Йерусалимда әһвал мундақ : йәһудийлар ичидә нәччә миңлиған киши һәзрити Әйсаға ишиниду . Уларниң һәммиси Тәврат қануниға қаттиқ әмәл қилиду .
44021021	Уларниң аңлишичә , сиз йәһудий әмәсләрниң арисида яшиған пүтүн йәһудийларға балилирини хәтнә қилдурмаслиқни , йәһудийларниң башқа әнъәнилиригә риайә қилишниң һаҗити йоқлиғини үгитип , Тәвратни чөрүветипсиз .
44021022	Шуңа бу йәрдики йәһудийлар сизниң бу йәргә кәлгәнлигиңизни аңлап сизгә чоқум зиянкәшлик қилмай қалмайду ! Әнди қандақ қилиш керәк ?
44021023	Бизниңчә мундақ қилсиңиз : аримизда Худани рази қилиш үчүн қәсәм бәргән төрт адәм бар .
44021024	Сиз уларни елип , улар билән бирликтә Тәвраттики тазилиниш диний қаидисидин өтүң , уларниң қурванлиқ чиқимлирини өзиңиз көтириң . Қурванлиқ қилинғандин кейин , улар қәсәмлириниң ада болғанлиғини көрситиш үчүн , чачлирини чүшириду . Буниң билән халайиқ сиз тоғрилиқ аңлиғанлириниң әмәлиятқа уйғун әмәслигини чүшиниду һәм өзиңизниңму Тәвратқа риайә қилидиғанлиғиңизни көриду .
44021025	Йәһудий әмәс мәсиһийләргә кәлсәк , улар йәһудийларниң әнъәнилиригә риайә қилмисиму болиду . Пәқәтла өткәнки хетимиздә тапилиғинимиздәк , бутқа атап қурванлиқ қилинған йемәкликләрни йемисун , қанни вә боғуп өлтүрүлгән һайванниң гөшиниму йемисун , җинсий әхлақсизлиқ қилмисун , — дейишти .
44021026	Буниң билән Павлус у төрт кишини елип , әтиси улар билән биллә тазилиниш диний қаидисини өткүзүшкә барди . У мәркизий ибадәтханиға кирип , роһанийларға өзлириниң паклиниш муддитиниң тошуп , һәр қайсиси үчүн қурванлиқ қилинидиған күнни мәлум қилип қойди .
44021027	Йәттә күнлүк муддәт тошушқа аз қалғанда , Асия өлкисидин кәлгән бәзи йәһудийлар Павлусни мәркизий ибадәтханида көрүп , уни тутувелип , җамаәтни униңға қарши тәшвиқ қилип :
44021028	— Әй исраиллар , ярдәмдә болуңлар ! Бу адәм һәммә йәрдә хәлқимизгә , Тәврат қанунимизға вә мәркизий ибадәтханимизға қарши сөзләрни тарқитиватиду . Әндиликтә у йәһудий әмәсләрни мәркизий ибадәтханимизға башлап кирип , бу муқәддәс җайни булғимақта ! — дәп чуқан көтәрди .
44021029	( Уларниң бундақ дейишиниң сәвәви , буниңдин бурун улар йәһудий әмәс әфәслик Трофимни Павлус билән биллә шәһәрдә көрүп , Павлус уни мәркизий ибадәтханиға башлап кирди , дәп хата ойлиған еди . )
44021030	Шуниң билән пүтүн шәһәр тәврәп кәтти . Тәрәп-тәрәптин жүгрәп кәлгән халайиқ Павлусни тутуп , мәркизий ибадәтханидин сөрәп елип чиқти . Ибадәтхана қаравуллири ибадәтханида қалаймиқанчилиқ чиқмисун дәп , ибадәтханиниң дәрвазилирини дәрһал йепивәтти .
44021031	Топилаңчилар Павлусни уруп өлтүрүвәтмәкчи болуп турғанда , пүтүн Йерусалимниң қалаймиқанчилиқ ичидә қалғанлиғи тоғрисидики хәвәр у йәрдә турушлуқ Рим ләшкәрлириниң команданиға йетип барди .
44021032	Командан дәрһал ләшкәр вә бир қанчә йүз бешини елип , топилаң болуватқан йәргә жүгрәп кәлди . Уларни көргән халайиқ Павлусни урушни тохтатти .
44021033	Командан алдиға өтүп , ләшкәрләргә Павлусни тутуп , икки зәнҗир билән бағлашқа буйриди . Кейин у : — Бу адәм ким ? У немә гуна қилди ? — дәп сориди .
44021034	Топилаңчиларниң ичидә бәзиләр уни десә , бәзиләр буни дейишип , қалаймиқанчилиқ болуп кәтти . Шуңа һәқиқий әһвални ениқлашқа амалсиз қалған командан ахир Павлусни яндики қорғанға елип кетишни буйриди .
44021035	Павлус қорғанниң пәләмпийигә кәлгәндә , топилаңчилар техиму зораванлишип кәтти . Шуниң билән ләшкәрләр уни қорғанға көтирип әкетишкә мәҗбур болди .
44021036	Уларниң кәйнидин әгишип маңған халайиқ : — Уни өлтүрүңлар ! — дәп вақиришатти .
44021037	Ләшкәрләр Павлусни һәрбий қорғанға әкирип кетишкә аз қалғанда , Павлус грек тилида командандин : — Бир еғиз сөзүм бар еди , ейтсам боламдикин ? — дәп сориди . — Грекчә билидикәнсән !
44021038	Ундақта , илгири қалаймиқанчилиқ чиқирип , хәнҗәрлик төрт миң топилаңчини башлап чөлгә қечип кәткән һелиқи мисирлиқ сән охшимамсән ? — дәп сориди командан .
44021039	— Яқ , мән йәһудий ! Киликийә өлкисиниң Тарсус шәһиридә туғулған . Шу муһим шәһәрниң пухрасимән . Халайиққа бир нәччә еғиз сөз қилишимға иҗазәт қилсиңиз , — деди Павлус .
44021040	Командан иҗазәт қилди . Павлус пәләмпәйдә туруп , халайиққа қол ишаритини қилди . Көпчилик тиничланғанда , у арамий тилида сөзләшкә башлиди .
44022001	— Һөрмәтлик йәһудий атилар вә ака-укилар ! Әнди өзәмни ақлайдиған сөзлиримгә қулақ селиңлар , — деди Павлус .
44022002	Улар Павлусниң арамий тилида сөзлигинини аңлап , техиму җим болушти . Павлус сөзини давамлаштуруп :
44022003	— Мәнму бир йәһудий , Киликийә өлкисиниң Тарсус шәһиридә туғулдум , лекин Йерусалимда чоң болдум . Даңлиқ Тәврат устази Ғамалийилдин тәлим елип , әҗдатлиримиздин қалған Тәврат қануниға қаттиқ риайә қилип кәлдим . Силәргә охшаш Худа йолида пүтүн вуҗудум билән қизғин ишлигән едим .
44022004	Һәзрити Әйса йолида маңғанларға зиянкәшлик қилип , уларниң өлүшигә сәвәпчи болдум . Һәзрити Әйсаға әгәшкәнләрни әр-аял демәй тутуп , зинданға ташлаттим .
44022005	Бу тоғрилиқ баш роһаний вә пүткүл алий кеңәшмә мениң сөзлиримниң растлиғини испатлап берәләйду . Мән улардин Дәмәшқтики йәһудий башлиқларға йезилған хәтләрни елип , у йәрдики һәзрити Әйсаға ишинидиғанларни җазалаш үчүн , Йерусалимға кишәнләп елип келиш нийитидә йолға чиққан едим .
44022006	Чүшкә йеқин Дәмәшққә йетип келишкә аз қалғинимда , туюқсиз асмандин бир күчлүк нур чүшүп , әтрапимни йорутувәтти .
44022007	Йәргә жиқилдим . Андин « Саул , Саул , Маңа немишкә зиянкәшлик қилисән ? » дегән авазни аңлидим .
44022008	« Әй Рәббим , Сән Кимсән ? » дәп сорисам , У : « Мән сән зиянкәшлик қиливатқан насирәлик Әйса ! » деди .
44022009	Мән билән биллә кетиватқанлар у нурни көргән болсиму , лекин маңа қилинған сөзләрни чүшәнмәпту .
44022010	Мән йәнә : « Әй Рәббим , мән немә қилай ? » дәп сорисам , У маңа : « Орнуңдин тур , Дәмәшққә кир , Худа саңа тапшурған ишларниң һәммисини у йәрдә уқисән ! » деди .
44022011	Һелиқи күчлүк нурдин көзлирим көрмәс болуп қалди . Шуңа йенимдикиләр қолумдин йетәкләп , Дәмәшққә елип кирди .
44022012	У йәрдә Һанания исимлиқ бир киши бар еди . У Худаға садақәтмән , Тәврат қанунимизға қаттиқ әмәл қилидиған киши болуп , Дәмәшқтики пүтүн йәһудийларниң һөрмитигә сазавәр еди .
44022013	У келип , йенимда туруп : « Қериндишим Саул , көзлириң әслигә кәлсун » , деди . Шу ан көзлирим әслигә келип , уни көрдүм .
44022014	У маңа : « Әҗдатлиримиз етиқат қилип кәлгән Худа сени Өзиниң ирадисини билишиң үчүн таллиди . У йәнә Өзиниң адил Хизмәткари болған һәзрити Әйсани көрүшүң үчүн вә Униң ағзидин чиққан сөзләрни аңлишиң үчүн сени таллиди .
44022015	Чүнки сән көргән-аңлиғанлириңни пүтүн инсанларға йәткүзисән !
44022016	Шундақ екән , сән йәнә немини күтүп турисән ? Орнуңдин туруп , чөмүлдүрүлгин вә Рәббимизгә дуа қилип , гуналириңдин паклан » , деди .
44022017	Кейин Йерусалимға қайтип кәлдим . Мәркизий ибадәтханида дуа қиливатқинимда , көзүмгә бир ғайибанә аламәт көрүнди .
44022018	Бу аламәттә мән Рәббим Әйсани көрдүм . У маңа : « Йерусалимдин дәрһал кәт , чүнки бу йәрниң адәмлири сениң Маңа қилған гувалиғиңни қобул қилмайду » , деди .
44022019	Мән : « Әй Рәббим , улар мениң һәммә йәрдә ибадәтханиларға кирип , Саңа ишәнгәнләрни тутқун қилип урғанлиғимни билиду .
44022020	Хәлиқни Саңа ишинишкә дәвәт қилған Истипан өлтүрүлгәндә , мәнму шу йәрдә едим . Уни өлтүргәнләрниң кийимлирини сақлап , қилмишлириға қошулған едим ! Мән бу йәрдә турсам , улар мениң гепимгә чоқум ишиниду » , дедим .
44022021	Бирақ Рәббим Әйса маңа йәнә : « Йерусалимдин чиқип кәт . Сени жирақ җайларға , йәһудий әмәсләрниң арисиға әвәтимән » , деди .
44022022	Павлусниң сөзлиригә баштин аяқ қулақ селиватқан халайиқ униң йәһудий әмәсләр һәққидики сөзини аңлаш биләнла : — Уни йоқитиш керәк ! Өлтүрүш керәк ! У өлүшкә тегишлик ! — дәп чуқан селишти .
44022023	Улар бир тәрәптин чуқан селип , бир тәрәптин кийимлирини пулаңлитип , топа соруп , чаң чиқиривәтти .
44022024	Рим командани Павлусни қорғанға әкирип кетишкә әмир қилди вә халайиқниң униңға немә үчүн бундақ чуқан салидиғанлиғини тәкшүрмәкчи болуп , ләшкәрлиригә уни қамчилап сорақ қилишни буйриди .
44022025	Улар Павлусни түврүккә бағлап қамчилимақчи болғанда , Павлус йенида турған йүз бешиға : — Бир Рим пухрасини сотлимайла қамчилишиңлар қанунға уйғунму ? — деди .
44022026	Бу сөзни аңлиған йүз беши команданниң алдиға берип : — У киши Рим пухраси екән . Сиз немә иш қиливатқанлиғиңизни билмәмсиз ? ! — деди .
44022027	Командан Павлусниң алдиға берип , униңдин : — Ейтқин , сән расттинла Рим пухрасиму ? — дәп сориди . — Раст , — дәп җавап бәрди Павлус .
44022028	— Мән нурғун пул хәшләп , аран пухралиқ салаһийитигә егә болдум , — деди командан . Павлус : — Мән туғулушумдин шундақ , — деди .
44022029	Шуниң билән Павлусни сораққа тартмақчи болған ләшкәрләр дәрһал өзини чәткә алди . Уни бағлатқан команданму униң Рим пухраси екәнлигини билип , қорқуп кәтти . Чүнки у бир Рим пухрасини қанунсиз һалда бағлап , қамчилашқа әмир қилған еди .
44022030	Командан йәһудийларниң Павлусниң үстидин қилған шикайитиниң сәвәвини һәқиқий билиш үчүн , әтиси уни йешиветип , алий роһанийлар вә пүтүн йәһудий алий кеңәшмисидикиләрниң бир йәргә жиғилишини буйриди . Андин Павлусни елип келип , уларниң алдиға турғузди .
44023001	Павлус алий кеңәшмә башлиқлириға тикилип туруп : — Қериндашлар , мән бүгүнгичә Худаниң алдида пак вижданим билән яшап кәлдим , — деди .
44023002	Буни аңлиған баш роһаний Һанания Павлусниң йенида турғанларға униң ағзиға урушни буйриди .
44023003	Павлус униңға : — Әй теши пал-пал сахтипәз ! Сени Худа уриду ! Сән у йәрдә олтирип мени Тәврат қануни бойичә сораққа тартмақчи , лекин мени урғузуп , өзәң Тәврат қануниға хилаплиқ қиливатисән ! — деди .
44023004	— Сән Худаниң баш роһанийиға һақарәт кәлтүрүватамсән ? ! — дейишти йенида турғанлар .
44023005	Павлус : — Мени кәчүрүңлар ! Мән униң баш роһаний екәнлигини билгән болсам , ундақ демәттим , чүнки Тәвратта : « Хәлқиңни башқуридиған башлиққа төһмәт қилма ! » дейилгән , — деди .
44023006	Павлус бу бир топ кишиләрниң ичидә бәзилири садуқий диний еқимидикиләр , йәнә бәзилири пәрисий диний еқимидикиләр екәнлигини билип , уларни талаш-тартишқа селиш үчүн алий кеңәшмидә жуқури аваз билән : — Қериндашлар , мән болсам пәрисийләрдин болимән вә бир пәрисийниң оғлимән ! Мән өлгәнләрниң қайта тирилишини үмүт қилғанлиғим үчүнла бүгүн бу йәрдә сораққа тартиливатимән ! — дәп вақириди .
44023007	Бу сөз униң ағзидин чиқиши билән тәң , пәрисийләр билән садуқийлар талаш-тартиш қилишип кәтти . Кеңәшмидикиләр иккигә бөлүнүп кәтти .
44023008	Чүнки садуқийлар өлгәнләрниң қайта тирилишигә , периштә вә роһларниң барлиғиға ишәнмәйду . Лекин пәрисийләр буларға ишиниду .
44023009	Буниң билән чуқан-сүрән барғансири күчәйди . Пәрисий еқимидики бәзи Тәврат устазлири орнидин туруп : — Биз бу адәмдин һеч қандақ хаталиқ тапалмидуқ ! Еһтимал , расттин бир роһ яки периштә униң билән сөзләшкән болса , һәҗәп әмәс ! — дәп қаттиқ муназириләшти .
44023010	Талаш-тартиш овҗ елип кәтти . Йәһудийларниң Павлусни тартип парчә-парчә қиливетиштин қорқуп қалған командан ләшкәрлириниң залға кирип , кишиләрниң арисидин Павлусни зорлуқ билән тартип чиқип , қорғанға әкирип кетишини буйриди .
44023011	Шу күни кечиси Рәббимиз Әйса Павлусниң йенида туруп : — Ғәйрәтлик бол ! Сән Йерусалимда Мән үчүн гувалиқ бәргиниңдәк , әнди Рим шәһиридиму шундақ қилишиң керәк , — деди .
44023012	Әтиси әтигәндә бәзи йәһудийлар мәхпий сүйиқәстлик қилишни планлап , Павлусни өлтүрмигичә һеч нәрсә йемәймиз , ичмәймиз , дәп қәсәм қилишти .
44023013	Бу сүйиқәстни планлиғучилар қириқ нәччә киши еди .
44023014	Улар алий роһанийлар вә йәһудий ақсақаллириниң алдиға берип : — Биз Павлусни өлтүрмигичә һеч нәрсә йемәймиз , дәп қаттиқ қәсәм қилдуқ .
44023015	Һазир силәр вә алий кеңәшмә Павлусниң ишлирини техиму тәпсилий тәкшүрүш баниси билән уни кеңәшмигә елип келишни Рим команданидин тәләп қилиңлар . Биз тәйяр туруп , уни кеңәшмигә елип келиштин илгирила өлтүрүветимиз , — деди .
44023016	Бирақ бу сүйиқәсттин хәвәр тапқан Павлусниң сиңлисиниң оғли дәрһал һәрбий қорғанға кирип , Павлусқа хәвәр қилип қойди .
44023017	Буниң билән Павлус йүз бешилиридин бирини чақиртип , униңға : — Бу жигитни командан билән көрүштүрүп қойсиңиз . Униң команданға мәлум қилидиған иши бар екән , — деди .
44023018	Йүз беши бу жигитни команданниң алдиға башлап кирип : — Мәһбус Павлус мени чақиртип , бу жигитни сиз билән көрүштүрүп қоюшумни тәләп қилди , чүнки униң сизгә мәлум қилидиған иши бар екән , — деди .
44023019	Командан жигитни қолидин тутуп , бир чәткә тартип : — Мәлум қилидиған немә ишиң бар ? — дәп сориди .
44023020	У җававән мундақ деди : — Йәһудий ақсақаллири Павлусниң ишлирини тәпсилий тәкшүрүш баниси билән өзлиридин әтә уни йәһудий алий кеңәшмисигә елип беришни тәләп қилишқа келишти .
44023021	Уларға мақул болмиғайсиз , чүнки қириқ нәччә адәм уни йошурун күтүп туриду . Улар Павлусни өлтүрмигичә һеч нәрсә йемәймиз һәм ичмәймиз , дәп қәсәм қилишипту . Һазир өзлириниң уларниң тәливигә қошулушлирини күтүп туриду .
44023022	Командан униңға : — Бу ишни маңа мәлум қилғанлиғиңни һеч ким уқмисун , — дәп тапилап , уни қайтурди .
44023023	Командан йүз бешидин иккини чақиртип : — Икки йүз пиядә ләшкәр , йәтмиш атлиқ ләшкәр вә икки йүз нәйзиваз ләшкәр һазирлап , бүгүн кечә саат тоққузда Қәйсәрийә шәһиригә қарап йолға чиқиңлар .
44023024	Шуниң билән биллә Павлусни һаким Феликсниң йениға сақ-саламәт йәткүзүш үчүн , униңға улақ тәйярлаңлар , — дәп буйриди .
44023025	Командан Лисияс Павлус һәққидә Феликскә йәнә мундақ бир хәт язди :
44023026	« Һөрмәтлик һаким Феликс җанаплириға Клавдиюс Лисиястин еһтирам билән салам !
44023027	Мәхсәткә кәлсәм , бу кишини йәһудийлар тутувалған болуп , өлтүрмәкчи болған еди . Лекин униң Рим пухраси екәнлигини билип қелип , ләшкәр башлап берип уни қутқуздум .
44023028	Мән уларниң бу киши үстидин қилған шикайитиниң сәвәвини тәкшүрүп ениқлимақчи болуп , уни йәһудийларниң алий кеңәшмисигә елип бардим .
44023029	Нәтиҗидә мән уларниң униң үстидин қилған шикайитиниң диний қануниға даир мәсилиләрдин башқа нәрсә әмәс екәнлигини байқидим . Униңдин өлүм җазасини беришкә яки зинданға ташлашқа лайиқ бирәр җинайәт тапалмидим .
44023030	Кейин мән бәзи йәһудийларниң уни өлтүрүветиш қәстидә болуватқанлиғидин хәвәр тепип , дәрһал уни җанаплириға йоллашни тоғра таптим . Шуниң билән биллә әризә қилғучиларниң шикайәтлирини өзлириниң алдида қилишини буйридим » .
44023031	Ләшкәрләр буйруқ бойичә Павлусни кечиләп Антипатрис шәһиригә йәткүзди .
44023032	Әтиси Павлус атлиқ ләшкәрләрниң елип беришиға тапшурулди . Пиядә ләшкәрләр болса , Йерусалимдики һәрбий қорғанға қайтип кәлди .
44023033	Атлиқлар Қәйсәрийәгә берип , хәтни һакимға сунди вә Павлусниму тапшурди .
44023034	Һаким хәтни оқуғандин кейин , Павлусниң қайси өлкидин екәнлигини сорап , униң өз башқурушидики Киликийәдин кәлгәнлигини билип ,
44023035	униңға : — Сени үстүңдин әризә қилғучилар кәлгәндә , бир тәрәп қилимән , — деди вә ләшкәрләргә уни Һирод хан салған ордидики бир өйгә солап , назарәт қилишни буйриди .
44024001	Бәш күндин кейин баш роһаний Һанания вә ақсақаллардин бир нәччиси Тәртулус исимлиқ бир қанун натиғи билән Қәйсәрийәгә келип , Павлус тоғрисидики шикайәтләрни һаким Феликскә сунди .
44024002	Павлус чақиртилди . Тәртулус униң үстидин шикайәт қилип мундақ деди : — Һөрмәтлик Феликс җанаплири ! Биз өзлириниң қоли астида узундин бу ян аман-есән яшап кәлмәктимиз , хәлқимизниң начар илләтлири түгитилип , чоң өзгиришләр барлиққа кәлди .
44024003	Буниңдин һәр вақит , һәр җайда чәксиз миннәтдармиз .
44024004	Мәнки Тәртулус өзлирини артуқчә аварә қилишни халимаймән . Қисқиғина әризилиримизни сәвирчанлиқ билән аңлашлирини өтүнүп сораймән .
44024005	Биз шуни тонуп йәттуқки , бу җедәлхор пүтүн дуниядики йәһудийлар арисида қалаймиқанчилиқ пәйда қилип , уларни Рим һакимийитигә қарши чиқишқа күшкүртүватқан бөлгүнчи вә шундақла « насирәликләр » дәп аталған бир груһниң башлиқлиридин биридур .
44024006	У бизниң мәркизий ибадәтханимизниму булғимақчи болған еди , шуңа биз уни тутувалдуқ .
44024007	
44024008	Уни сорақ қилип көрсила , бизниң әризилиримизниң тоғрилиғини чүшинәләйдила !
44024009	Жиғинға қатнашқан йәһудийларму бир еғиздин шикайәт қилишип , униң ейтқанлирини тәстиқләшти .
44024010	Павлус һаким Феликсниң рухситини алғандин кейин , сөз қилип мундақ деди : — Җанаплириниң узун жиллардин бери йәһудий хәлқини сорап кәлгәнлигидин хәвирим бар . Шуңа алдилирида өзәмни ақлашқа разимән .
44024011	Асанла биләләйдилики , мән Йерусалимға ибадәт қилишқа барғинимдин һазирғичә пәқәт он икки күнла өтти .
44024012	Мениң мәркизий ибадәтханида бирәр адәм билән талаш-тартиш қилғанлиғимни көргән киши йоқ вә мениң башқа ибадәтханиларда яки шәһәрниң башқа җайлирида аммини қутратқанлиғимниму көргән киши йоқ .
44024013	Улар җанаплириға мениң үстүмдин қилған шикайәтлиригә испат көрситип берәлмәйду .
44024014	Бирақ бирла ишни етирап қилимәнки : мән йәһудийлар хата еқим , дәп қариған һәзрити Әйсаниң йоли билән меңип , әҗдатлиримиз әзәлдин етиқат қилған Худаға ибадәт қилимән . Тәвратта вә башқа Пәйғәмбәрләрниң Язмилирида йезилғанларниңму һәммисигә ишинимән .
44024015	Мошу йәһудийларға охшаш , мәнму пүтүн инсанларниң яхши-яман болушидин қәтъий нәзәр , һәммисиниң өлгәндин кейин сорақ қилиниши үчүн өлүмдин қайта тирилдүрүлидиғанлиғиға ишинимән .
44024016	Шу сәвәптин өзәм һемишәм Худа алдидиму , инсанлар алдидиму пак вижданлиқ болушқа тиришимән .
44024017	Мән Йерусалимдин кәткинимгә хелә жиллар болған болуп , бу қетим у йәргә йәһудий қериндашлиримға ярдәм пул йәткүзүп бәргили вә Худаға қурванлиқ қилғили барған едим .
44024018	Үстүмдин шикайәт қилған йәһудийлар мени мәркизий ибадәтхана һойлисида учратқинида , мән тазилиниш диний қаидисидин өтүп , сәдиқәмни сунувататтим , әтрапимға адәм топлиғинимму йоқ , қалаймиқанчилиқ чиқарғинимму йоқ .
44024019	Асия өлкилик әшу йәһудийларниң мениң үстүмдин шикайәтлири болса , әсли улар өзлири келип , җанаплириниң алдида дейиши керәк еди .
44024020	Болмиса қени мошу жиғиндикиләр Йерусалимдики йәһудий алий кеңәшмисидә сорақ қилинған вақтимда , мениңдин қандақ җинайәт тепилғанлиғини ейтип бақсун .
44024021	Пәқәт шуни етирап қилимәнки , йәһудий алий кеңәшмисидә сорақ қилинған вақтимда , « Бүгүн өлгәнләрниң қайта тирилишигә ишәнгәнлигим үчүнла , силәрниң сориғиңларға тартиливатимән ! » дәп вақириған едим . Буниңда немә гуна бар ? !
44024022	Рәббимизниң йолиға нисбәтән хелә билими болған Феликс сорақни тохтитип , уларға : — Давариңлар тоғрисидики һөкүмни командан Лисияс кәлгәндә чиқиримән , — деди .
44024023	У йүз бешиға Павлусни давамлиқ тутуп турушни , лекин униңға бир аз кәң муамилә қилип , дост-бурадәрлириниң униң турмуш еһтияҗини тәминләп турушиға йол қоюшни буйриди .
44024024	Бир нәччә күндин кейин һаким Феликс йәһудий аяли Друсила билән биллә келип , Павлусни чақиртип , униңдин Қутқазғучи-Мәсиһ Әйсаға ишиниш йолини аңлиди .
44024025	Павлус Худаниң алдида һәққаний яшаш , өзини тутувелиш , қиямәт күнидики соал-сорақ қилиниш қатарлиқлар тоғрисида тохталғанда , вәһимигә чүшкән Феликс униңға : — Һазирчә қайтип турсиңизму болиду . Кейин вақтим чиққанда йәнә чақиртимән , — деди .
44024026	У Павлусниң пара беришини күтәтти , шуниң үчүн уни пат-пат чақиртип , униң билән сөзлишәтти .
44024027	Икки жилдин кейин һаким Феликсниң орниға Поркиюс Фестус һаким болди . Феликс йәһудийларға яхши көрүнүш үчүн Павлусни солақта қалдурди .
44025001	Фестус Феликсниң орниға һаким болуп , Йәһудийә өлкисидики Қәйсәрийәгә келип үч күндин кейин Йерусалимға барған еди .
44025002	Алий роһанийлар билән йәһудийларниң ақсақаллири Фестусқа Павлусниң үстидин шикайәт қилип , униңдин Павлусни
44025003	Йерусалимға әвәтип беришни өтүнүп сориди . Чүнки улар йол үстидә Павлусни өлтүрүшни қәстлигән еди .
44025004	Лекин Фестус уларға : — Павлус һазир Қәйсәрийәдә солақта . Мән йеқинда у йәргә қайтип кетимән .
44025005	Силәрниң ақсақаллириңлар мән билән биллә барсун . Әгәр униң бирәр қанунсиз қилмишлири болса , улар шу йәрдә шикайәт қилса болиду , — дәп җавап бәрди .
44025006	Фестус уларниң арисида он күнчә туруп , Қәйсәрийәгә қайтип кәлди . Әтиси сот ечип , Павлусни сот мәйданиға елип келишни буйриди .
44025007	Павлус кәлгәндин кейин , Йерусалимдин кәлгән йәһудийлар униң әтрапиға олишип , униңға нурғун еғир җинайәтләрни артип , униң үстидин шикайәт қилди . Бирақ һеч қайсисиға испат көрситип берәлмиди .
44025008	Шуниң билән Павлус өзини ақлап : — Мән йәһудийларниң қануниға , мәркизий ибадәтханисиға яки Рим императориға қарши һеч қандақ җинайәт өткүзмидим , — деди .
44025009	Лекин Фестус йәһудийларға яхши көрүнүш үчүн , Павлустин : — Сени Йерусалимға апирип , у йәрдә бу шикайәтләргә асасән сотлисам қандақ ? — дәп сориди .
44025010	— Болмайду ! — дәп җавап бәрди Павлус , — мән һазир Рим императориниң һоқуқи билән тайинланған сорақчи алдида туримән . Мени сорақ қилишқа тегишлик йәр мана мошу . Өзиңизгә мәлум , мән йәһудийларға қарши һеч қандақ җинайәт өткүзмидим .
44025011	Әгәр җинайитим болса вә өлүмгә лайиқ бирәр иш қилған болсам , мени җазалимаң , дәп тәләп қилмиған болаттим . Уларниң мениң үстүмдин қилған шикайәтлири әмәлиятқа уйғун әмәс . Шуниң үчүн һеч кимниң мени уларға тапшуруп беришкә һәққи йоқ . Мән Рим императориға әризә қилимән ! Өзи мени сорақ қилсун !
44025012	Һаким Фестус мәслиһәтчилири билән мәслиһәтләшкәндин кейин , Павлусқа : — Сән Рим императориниң сорақ қилишини тәләп қилдиң , шуңа униң алдиға елип берилисән , — деди .
44025013	Бир нәччә күндин кейин Агрипа хан билән сиңлиси Бәрники Фестусниң һакимлиқ мәнсивигә олтарғанлиғини тәбрикләш үчүн , Қәйсәрийәгә кәлди .
44025014	У йәрдә бир нәччә күн турғандин кейин , Фестус Павлус тоғрисида Агрипаға мундақ деди : — Бу йәрдә Феликс қалдуруп кәткән бир мәһбус бар еди .
44025015	Мән Йерусалимға барғинимда , йәһудий алий роһанийлири билән ақсақаллири униң үстидин шикайәт қилип , мәндин уни җазалашни тәләп қилишти .
44025016	Мән уларға римлиқларниң қануни бойичә сорақ қилинғучи әризә қилғучи билән йүзләштүрүлүштин вә униңға өзини ақлаш пурсити берилиштин илгири , униң үстидин һөкүм чиқиришқа болмайдиғанлиғини ейттим .
44025017	Улар бу йәргә кәлгәндин кейин , мән вақитни кечиктүрмәй , әтисила сорақни башлап , у кишини сораққа әкелишни буйридим .
44025018	Әризә қилғучилар орунлиридин туруп , униң үстидин шикайәт қилишти . Лекин уларниң шикайәтлири мениң ойлиғинимдәк җинайәт һәққидә әмәс еди .
44025019	Әксичә уларниң бу киши билән талаш-тартиш қилишқини өз дини һәққидики мәсилиләр вә Әйса исимлиқ бир Киши һәққидә еди . У Киши өлгән болуп , Павлус болса , У тирилди , дәйдикән .
44025020	Бу мәсилини мән зади қандақ ениқлашни билмидим . Шуниң үчүн мән Павлустин Йерусалимға берип у йәрдә бу шикайәтләргә асасән сораққа тартилишқа рази болуш-болмаслиғини сориған едим .
44025021	Һалбуки , Павлус Римда Рим императориниң алдида сорақ қилинишни тәләп қилди . Шуңа мән уни императорниң алдиға әвәткәнгә қәдәр , солақта тутуп турушни буйридим .
44025022	Агрипа Фестусқа : — Мәнму бу кишиниң сөзлирини аңлап бақай , — деди . — Әтә аңлайсиз , — деди Фестус .
44025023	Әтиси Агрипа билән Бәрники һәйвәтлик тәнтәнә билән жиғин залиға кирип кәлди . Һәр қайси командан вә шәһәр башлиқлириму улар билән биллә келишти . Фестусниң әмир бериши билән Павлус елип кирилди .
44025024	Һаким Фестус мундақ деди : — Агрипа хан алийлири вә жиғинға қатнашқан җанаплар ! Бу кишини көрүп турупсиләр . Пүтүн йәһудийлар бу йәрдә вә Йерусалимда өлүм җазасини беришни қаттиқ тәләп қилған киши мана шу .
44025025	Лекин мән униңдин өлүм җазасини беришкә тегишлик бирәр җинайәт тапалмидим . Һазир у « Мени Рим императори сорақ қилсун » , дәп илтимас қилди , шуниң билән уни Римға әвәтишни қарар қилдим .
44025026	Бирақ бу киши һәққидә мәндә падишаға мәлум қилғидәк очуқ мәлумат йоқ . Шуңа әһвални тәкшүрүш арқилиқ бирәр мәлуматқа егә болуш мәхситидә уни һәр бириңларниң алдиға , болупму Агрипа хан алийлириниң алдиға елип кәлдим .
44025027	Чүнки мениңчә мәһбусни Римға әвәтип , униң үстидин қилинған шикайәттин тәпсилий мәлумат бәрмәслик тоғра әмәс .
44026001	Шуниң билән Агрипа хан Павлусқа : — Өзәңни ақлишиңға рухсәт , — деди . Павлус қолини көтирип өзини ақлашқа башлиди :
44026002	— Әй Агрипа хан , бүгүн алдилирида йәһудийлар мениң үстүмдин шикайәт қилған пүтүн ишлардин өзәмни ақлаш пурситигә егә болғанлиғим үчүн , өзәмни бәхитлик һис қилимән !
44026003	Болупму хошаллинарлиқ йери шуки , өзлири йәһудийларниң әнъәнилири вә талаш-тартиш қилидиған мәсилилирини яхши билисиз . Шуниң үчүн әризә-һалимни сәвирчанлиқ билән аңлап беқишлирини өтүнимән .
44026004	Мениң дәсләптә өз жутумда һәм кейин Йерусалимда қандақ яшап кәлгәнлигим һәммә йәһудийларға аян .
44026005	Улар мениң узундин бери йәһудий дининиң пәрисий намлиқ әң күчлүк еқимиға мәнсүп екәнлигимни яхши билиду . Әгәр халиса , гувалиқ берәләйду .
44026006	Худа әҗдатлиримизға вәдә қилғинини үмүт қилғиним үчүн , әнди бүгүн өзлириниң алдида сотлиниватимән .
44026007	Бизниң хәлқимизниң он икки қәбилисидики пүтүн қериндашларму кечә-күндүз Худаға ибадәт қилип , Униң уларға қилған дәл мошу вәдисини әмәлгә ашурушини интизарлиқ билән күтүп кәлди . Әй хан , йәһудийларниң мениң үстүмдин шикайәт қилиши , дәл мана шу үмүт билән мунасивәтлик .
44026008	Силәр немишкә Худаниң өлгәнләрни тирилдүрәләйдиғанлиғиға ишәнмәйдиғансиләр ?
44026009	Бурун мәнму насирәлик Әйсаниң намиға пүтүн күчүм билән қарши турушум керәк , дәп қараттим
44026010	вә Йерусалимда мана шундақ қилған едим . Алий роһанийлардин алған һоқуқум билән нурғун мәсиһийләрни зинданға тутуп бәргән , улар өлүмгә һөкүм қилинғандиму , һөкүмгә қошулған едим .
44026011	Мән һәр қайси ибадәтханиларда уларни издәп , көп қетим уларни җазалитип , уларни ишәнчидин ваз кечишкә мәҗбурлашқа тиришқан едим . Мән уларға шу қәдәр өч едимки , һәтта башқа дөләтләрдики шәһәрләргә берип , уларға зиянкәшлик қилған .
44026012	Әй хан , бир күни алий роһанийлар бәргән һоқуқ билән һәзрити Әйсаға әгәшкәнләрни зиянкәшлик қилғили Дәмәшқ шәһиригә қарап йолға чиқтим .
44026013	Чүш вақтида йолда кетиветип , асмандин чүшкән қуяш нуридинму күчлүк бир нурниң әтрапимни вә биллә кетиватқанларни йорутувәткәнлигини көрдүм .
44026014	Һәммимиз йәргә жиқилдуқ . Мән арамий тилида ейтилған : « Саул , Саул ! Маңа немишкә зиянкәшлик қилисән ? Сән худди ғоҗайини урсиму маңмиған җаһил ешәккә охшаш , өзәң зиян тартисән ! » дегән бир авазни аңлидим .
44026015	« Әй Рәббим , Сән Кимсән ? » дәп соридим мән . Рәббим Әйса җававән : « Мән сән зиянкәшлик қиливатқан Әйса !
44026016	Орнуңдин тур ! Сени Өзәмгә хизмәт қилишқа һәм гувалиқ беришкә таллиғанлиғим үчүн , саңа көрүндүм . Сән бүгүн Мениңдин көргән ишларни һәм кәлгүсидә саңа көрситидиған ишлиримни башқиларға йәткүзисән .
44026017	Мән сени йәһудийларниңму вә йәһудий әмәсләрниңму қолидин қутқузимән . Мән сени йәһудий әмәсләрниң йениға әвәтмәкчимән .
44026018	Сән қараңғулуқта яшаватқанларниң көзлирини ечип , уларни зулмәттин йоруқлуққа , шәйтанниң илкидин Худаниң Падишалиғиға башлайсән . Буниң билән уларниң гуналири кәчүрүм қилиниду . Шундақла улар Маңа ишиниш арқилиқ пак қилинғанларниң арисидин орун алиду ! » деди .
44026019	Әй Агрипа хан , шуниң үчүн мән Худадин кәлгән ғайибанә аламәттә көрүнгән һәзрити Әйсаға чин бойсундум .
44026020	Алди билән Дәмәшқ хәлқигә , Йерусалим шәһиридики йәһудийларға , пүтүн Йәһудийә өлкисидики кишиләргә , андин йәһудий әмәсләргиму Хуш Хәвәрни йәткүздүм . Уларға « Яман йоллириңлардин йенип , Худа йолиға қайтиңлар ! « Товва қилдуқ » десәңлар , уни сөз билән әмәс , яхши әмәлиятиңлар билән испатлаңлар » , дәп уларниму товва қилишқа дәвәт қилдим .
44026021	Шу сәвәптин йәһудийлар мени мәркизий ибадәтхана һойлисида тутуп , өлтүрүвәтмәкчи болушти .
44026022	Бирақ Худа бүгүнгичә маңа ярдәм қилип , мени қоғдиди . Шуниң үчүн бүгүн бу йәрдики чоң-кичик һәммисиниң алдидиму һәзрити Әйсаға гувалиқ беримән . Мениң ейтқанлирим Муса вә башқа пәйғәмбәрләрниң келидиған Қутқазғучи-Мәсиһ һәққидә алдин-ала ейтқанлиридин башқа нәрсә әмәс .
44026023	Улар Қутқазғучи-Мәсиһниң җәзмән өлтүрүлүп , һәммидин бурун өлүмдин мәңгүгә тирилдүрүлүп , Өз хәлқи һәм пүткүл дуния хәлқигә ниҗатлиқ нурини елип кәлгәнлигини алдин-ала ейтқан еди .
44026024	Павлус өзини мана шундақ ақлиғанда , һаким Фестус жуқури аваз билән униңға : — Павлус , сараң болупсән ! Жуқури билимиң әқлиңни аздурупту ! — деди .
44026025	— Һөрмәтлик һаким Фестус ! — деди Павлус , — мән сараң болғиним йоқ , мениң ейтқанлирим раст вә әқилгә мувапиқ .
44026026	Бу ишлардин Агрипа ханниңму хәвири бар , шуңа мән ханға очуқ ейталаймән . Бу ишларниң һәммисигә ханниң диққәт қилидиғанлиғиға ишинимән . Чүнки һәзрити Әйсаниң бешидин өткән ишлар адәм көрмәйдиған булуң-пушқақларда болған ишлар әмәстә !
44026027	Андин Павлус Агрипа ханға қарап , мундақ деди : — Әй хан , өзлири пәйғәмбәрләрниң Қутқазғучи һәққидә ейтқанлириға ишинәмдила ? Ишинидиғанлиқлирини билимән .
44026028	Агрипа хан Павлусқа : — Сән мени мошунчилик қисқиғина вақитта Әйсаға ишинишкә қайил қилалаймән , дәп ойлаватамсән ? — деди .
44026029	Павлус : — Мәйли балдур яки кейин болсун , өзлириниң вә бүгүн мениң сөзүмни аңлиғучиларниң һәммисиниң маңа охшаш һәзрити Әйсаға ишиниши үчүн дуа қилимән . Пәқәтла маңа охшаш зәнҗирдә болушуңларни халимаймән , — деди .
44026030	Шуниң билән Агрипа хан , һаким Фестус , Агрипаниң сиңлиси Бәрники вә башқилар орунлиридин туруп ,
44026031	у йәрдин чиқип кәткәндин кейин , бир-биригә : — Бу кишиниң өлүмгә яки түрмигә солашқа тегишлик бирәр җинайити йоқ екән , — дейишти .
44026032	Агрипа хан Фестусқа : — Бу адәм « Мени Рим императори өзи сорақ қилсун » , демигән болса , қоюп берилсә болаттикән ! — деди .
44027001	Бизниң су йоли билән Италияниң Рим шәһиригә беришимиз қарар қилинғандин кейин , римлиқ әмәлдарлар Павлус билән башқа мәһбусларни падиша һәрбий қошундики Юлиюс исимлиқ бир йүз бешиға тапшуруп бәрди .
44027002	Биз Әдрәмит шәһиридин Асия өлкисиниң деңиз бойлиридики шәһәрләргә баридиған кемигә олтирип , сәпәргә атландуқ . Македонийә өлкисиниң Салоника шәһиридин болған Аристархус исимлиқ бир киши биз билән һәмсәпәр болди .
44027003	Әтиси Сидон шәһиригә йетип кәлдуқ . Юлиюс Павлусқа кәңчилик қилип , еһтияҗлирини һәл қилиши үчүн , униң шу йәрдики дост-бурадәрлириниң йениға беришиға рухсәт қилди .
44027004	Биз у йәрдин йәнә йолға чиқтуқ . Қарши тәрипимиздин шамал чиққанлиғи үчүн , Сипрус арилиниң шамалға далда тәрипи билән маңдуқ .
44027005	Киликийә вә Памфилийә өлкилириниң деңиз тәвәлигидин өтүп , Ликия өлкисидики Мира шәһиригә кәлдуқ .
44027006	Биз у йәрдә кемидин чүштуқ . Юлиюс Искәндәрийә шәһиридин Италиягә баридиған кемини тепип , бизни елип униңға чүшти .
44027007	Деңиздики сәпиримиз наһайити аста болди . Бир нәччә күндин кейин наһайити тәсликтә Кинидос шәһириниң бойиға кәлдуқ . Шамалға қарши маңғанлиғимиз үчүн , бурунқи йөнилишимиз бойичә илгириләлмидуқ . Шуңа Крит арилиниң шамалға далда тәрипи билән меңип Салмоний йерим арилидин өтүп ,
44027008	деңиз қирғиғини бойлап , наһайити тәсликтә илгирилидуқ , Ласея шәһиригә йеқин болған « Арамгаһ » дәп атилидиған бир йәргә кәлдуқ .
44027009	Сәпиримиз хелә вақит кәйнигә созулуп , күз пәсли болуп қалған еди . Онинчи айдин кейин боран көп болғанлиқтин , деңизда сәпәр қилиш хәтәрлик еди . Шуңа Павлус көпчиликкә :
44027010	— Қериндашлар , мениңчә бу йәрдин сәпәрни давамлаштуруш наһайити хәтәрлик . Мал вә кемә зиянға учрапла қалмай , һаятимизни сақлап қелишму тәс ! — дәп агаһландурди .
44027011	Бирақ йүз беши Юлиюс болса кемә ғоҗайини билән кемә башлиғиниң сөзигә ишинип , Павлусниң сөзигә ишәнмиди .
44027012	Униң үстигә бу йәрму қишлап қелишқа мувапиқ җай әмәс еди . Шуңа көпчилик сәпәрни давамлаштуруп , мүмкин қәдәр Феникс шәһиригә йетивелип шу йәрдә қишлашни қувәтлиди . Чүнки Крит арилидики бу яхши порт шәһиригә пәқәт шәрқий-җәнуп вә шәрқий-шимал шамили тегидиған болуп , у шәһәр қишлашқа наһайити мувапиқ җай еди .
44027013	Җәнуптин йеник шамал чиқип туратти , көпчилик әсли план бойичә маңсақ болиду , дәп деңиздин ләңгәрни чиқирип , кемини һайдап йолға чиқти вә Крит арилини бойлап маңди .
44027014	Узун өтмәй аралдин қаттиқ шәрқий шимал борини чиқип кәлди .
44027015	Кемә боранниң һуҗумиға учриғанлиқтин , алға илгириләшкә амалсиз қалдуқ . Шуниң билән кемини боранниң һайдап меңишиға қоюп бәрдуқ .
44027016	Кавда дегән бир кичик аралниң шамалға далда тәрипигә өтүвелип , қолвақни кемигә чиқиривелиш арқилиқ , уни наһайити тәстә сақлап қалалидуқ .
44027017	Кемичиләр кемә парчилинип кәтмисун дәп , кемини ағамча билән сиртидин орап бағлавалди . Кеминиң Ливийә дөлитигә йеқин йәрдә деңиз астидики қум догисиға петип қелишидин әнсирәп , йәлкәнләрни чүширип , кемини меңишиға қоюп бәрди .
44027018	Шиддәтлик боран тохтимиған еди . Әтиси улар кемини йениклитиш үчүн мални деңизға ташлашқа башлиди .
44027019	Униң әтиси кемидики қурал-сайманларниму деңизға ташлавәтти .
44027020	Биз бир қанчә күнләргичә күн вә юлтузларниму көрәлмидуқ . Боран-чапқун йәнила шиддәтлик давамлишивәрди . Ахир қутулуп қелиш үмүтүмиздинму ваз кәчтуқ .
44027021	Кемидикиләр бир нәрсә йемигинигә хелә күнләр болған еди . Павлус уларниң алдида туруп : — Қериндашлар , силәр балдурла мениң « Криттин йолға чиқмайли » , дегән сөзүмни аңлиған болсаңлар , бу зиян-зәхмәтләргә учримиған болаттуқ .
44027022	Лекин әнди силәрниң ғәйрәтлик болушуңларни өтүнимән . Кемә ғәриқ болған тәғдирдиму , һеч қайсиңларниң һаяти зиянға учримайду .
44027023	Чүнки мениң Егәм болған вә мән хизмәт қилип кәлгән Худа түнүгүн кечә бир периштәсини йенимға әвәтти ,
44027024	периштә маңа : « Павлус , қорқма ! Сән Худаға гувалиқ беришиң үчүн , Рим императориниң алдиға беришиң керәк . Меһриван Худа дуайиңни қобул қилип , сән билән биллә сәпәр қилғанларниң һәммисини қутқузиду ! » деди .
44027025	Шуниң үчүн һәммиңлар ғәйрәтлик болуңлар , ишинимәнки , Худа маңа қилған сөзлирини җәзмән әмәлгә ашуриду .
44027026	Бирақ биз қирғаққа урулуп кетиштин сақлиналмаймиз .
44027027	Сәпиримизниң он төртинчи күни кечиси кемимиз техичә Адриатик деңизида ләйләп жүрәтти . Йерим кечидә кемичиләр қуруқлуққа йеқинлап қалдуқ дәп қарап ,
44027028	деңизға ағамча ташлап , суниң чоңқурлуғини өлчәп көргән еди , қириқ метр чиқти . Сәл алдиға меңип йәнә өлчиведи , оттуз метр чиқти .
44027029	Улар кеминиң хада ташларға урулуп кетишидин қорқуп , кемини тохтитиш үчүн кеминиң кәйнидин төрт ләңгәр ташлап , таң етишини интизарлиқ билән күтүп турди .
44027030	Кемидин қачмақчи болған кемичиләр кеминиң бешидинму ләңгәр ташлаймиз , дәп банә тепип , қолвақни деңизға чүшәрди .
44027031	Лекин Павлус йүз беши Юлиюс вә ләшкәрләргә : — Бу кемичиләр кемидә қалмиса , силәр қутулалмайсиләр ! — деди .
44027032	Шуниң билән ләшкәрләр кемидики қолвақниң ағамчисини кесип , уни деңизға ташлавәтти .
44027033	Таң етишқа аз қалғанда , Павлус көпчиликни бир аз ғизалинивелишқа чақирди . У : — Силәрниң ғәм-қайғу ичидә ач жүргиниңларға он төрт күн болди .
44027034	Әнди бир аз ғизалинишиңларни өтүнимән . Һаят қелишиңлар үчүн мошундақ қилиш керәк . Һеч қайсиңларниң бир тал чечиму зиянға учримайду ! — деди .
44027035	Павлус бу сөзни қилип болуп , қолиға бир парчә нанни елип , көпчиликниң алдида Худаға шүкүр ейтип , нанни уштуп йеди .
44027036	Буни көргән һәммиси ғәйрәтлинип , ғизалинишқа башлиди .
44027037	Кемидә биз җәми икки йүз йәтмиш алтә киши едуқ .
44027038	Һәммиси қосақлирини тойдурғандин кейин , кемичиләр кемини йениклитиш үчүн , кемидики буғдайларниму деңизға ташлавәтти .
44027039	Таң атқанда кемичиләр қуруқлуқни көрди . Улар у йәрниң нәлигини ениқ биләлмигән болсиму , бирақ униңдики бир қумлуқ қолтуқни байқап , кемини бир амал қилип шу йәрдә қуруқлуққа чиқармақчи болди .
44027040	Улар алди билән ләңгәрләрниң ағамчисини кесип , ләңгәрләрни деңизға ташлавәтти . Шуниң билән бир вақитта кемини йәнә һайдаш үчүн , кеминиң йөнилишини башқуридиған икки тахтайниң ағамчисини бошитип , тахтайларни деңизға чүширивәтти . Андин кеминиң бешидики йәлкәнни чиқирип , шамалниң ярдими билән кемини қирғаққа йеқинлатти .
44027041	Лекин кемә қирғаққа йәткичә , деңиз астидики қум догисиға урулуп петип қалди . Кеминиң беши қумға петип , қозғилалмай қалди , кеминиң арқа тәрипи долқунларниң зәрбиси билән чугулуп кетишкә башлиди .
44027042	Ләшкәрләр мәһбусларниң суға сәкрәп қечип кетишидин сақлиниш үчүн һәммисини өлтүрүвәтмәкчи болди .
44027043	Лекин Павлусни қутқузушни халиған йүз беши ләшкәрләрниң бундақ қилишиға йол қоймиди . У алди билән суда үзүшни билидиғанларниң суға сәкрәп қирғаққа чиқишини ,
44027044	андин қалғанларниң кеминиң чугулуп кәткән тахтайлириға вә бәзилириниң яғачларға есиливелип , қирғаққа чиқишини буйриди . Шундақ қилип , һәммиси қуруқлуққа сақ-саламәт чиқивалди .
44028001	Биз қутулуп қирғаққа чиққандин кейин , бу аралниң Малта екәнлигини билдуқ .
44028002	Арал хәлқи бизгә интайин яхши муамилә қилди . У чағда ямғур йеғип , һава соғ болғачқа , улар гүлхан йеқип бизни күтүвалди .
44028003	Павлус бир бағлам отун терип келип отқа ташлаведи , иссиқтин қачқан бир зәһәрлик илан униң қолиға йепишивалди .
44028004	Йәрликләр Павлусниң қолиға йепишип турған иланни көрүп , бир-биригә : — Бу адәм җәзмән бир қатил ! Деңиздин қутулуп чиққан болсиму , « тәғдир » униң яшишиға йол қоймиди , — дейишти .
44028005	Лекин Павлус қолини силкип , иланни отниң ичигә атти , өзи болса һеч қандақ зәхим йемиди .
44028006	Хәлиқ Павлусниң бәдининиң ишшип кетишини яки униң туюқсиз жиқилип өлүшини күтәтти . Лекин бир дәм күтүп , униң һеч немә болмиғанлиғини көрүп , хиялини өзгәртип : — Бу бир худа болса керәк ! — дейишти .
44028007	У йәрдин анчә жирақ болмиған җайда арал башлиғи Публиюсниң бир парчә йери бар еди . У бизни өйигә башлап , чин көңли билән үч күн күтти .
44028008	У чағда Публиюсниң атиси толғақ кесилигә гириптар болуп , қизитмиси өрләп , орун тутуп йетип қалған екән . Павлус униң һоҗрисиға кирип , дуа қилип учисиға қолини тәккүзүп , сақайтип қойди .
44028009	Буниң билән аралдики кесәлләрниң һәммиси Павлусниң алдиға келишип сақийип қайтишти .
44028010	Улар бизни һөрмәтләп , нурғун соғиларни әкелишти . Үч айдин кейин , бу йәрдин кетидиған вақтимизда , бизни йолда лазим болидиған керәк нәрсиләр билән тәминлиди .
44028011	Малта арилида Искәндәрийәдин кәлгән , бешиға римлиқларниң қош гезәк худалири Кастор вә Поллуксниң нәқишлири оюлған бир кемә қишлиған еди . Қиш пәслидин кейин биз бу кемә билән йолға чиқтуқ вә
44028012	Сиракоза шәһиригә келип , у йәрдә үч күн турдуқ .
44028013	Андин сәпиримизни йәнә давамлаштуруп , Италиядики Региюм шәһиригә кәлдуқ . Әтиси җәнуптин чиққан шамалниң ярдими билән икки күндә Путейоли шәһиригә йетип кәлдуқ .
44028014	У йәрдә учратқан мәсиһийләрниң тәкливи билән бир һәптә турдуқ . Андин Рим шәһиригә қарап йолға чиқтуқ .
44028015	Римға келиватқанлиғимиздин хәвәр тапқан Римдики мәсиһийләр бизни қарши елиш үчүн Римдин чиқип , әллик нәччә чақирим йол бесип , бәзилири « Үч Сарай » дегән йәргичә вә бәзилири техиму жирақ йол меңип , Апиюс базириғичә кәлгән еди . Уларни көргән Павлус Худаға рәхмәт ейтип , техиму ғәйрәтләнди .
44028016	Рим шәһиригә киргинимиздә , Павлусниң бирла күзәткүчи ләшкәр билән бир өйдә турушиға рухсәт қилинди .
44028017	Үч күндин кейин , Павлус у йәрдики йәһудийларниң башлиқлирини өзи билән көрүшүшкә тәклип қилди . Улар кәлгәндә , Павлус мундақ деди : — Қериндашлар ! Мән хәлқимизгә яки әҗдатлиримиздин қалған әнъәниләргә қарши һеч қандақ иш қилмиған болсамму , Йерусалимда йәһудийлар тәрипидин солаққа тутулуп , римлиқларниң қолиға тапшурулдум .
44028018	Римлиқлар мени сораққа тартқандин кейин , қоювәтмәкчи болди , чүнки мәндә өлүм җазасини беришкә тегишлик бирәр җинайәт йоқ еди .
44028019	Лекин йәһудийлар буниңға қаршилиқ билдүргәчкә , гәрчә өз хәлқим үстидин бирәр шикайитим болмисиму , Рим императориға әризә қилишқа мәҗбур болдум .
44028020	Шу сәвәптин мән һәр бириңлар билән йүз көрүшүш вә бу һәқтә сөзлишиш үчүн силәрни бу йәргә тәклип қилдим . Шуни билишиңлар керәкки , хәлқимиз күтүп кәлгән Қутқазғучиға ишәнгәнлигим үчүнла , бу зәнҗир билән бағлинип , тутқун болуп қалдим .
44028021	Улар Павлусқа : — Йәһудийәдин сән тоғрилиқ хәт алмидуқ . У йәрдин кәлгән қериндашларниң һеч қайсисиму сән тоғрилиқ бирәр яман хәвәр әкәлмиди яки яман гепиңни қилмиди .
44028022	Лекин сениң пикирлириңни аңлап бақмақчимиз , чүнки сән тәәллуқ болған бу еқимниң һәммә йәрдә қаршилиққа учраватқанлиғидин хәвиримиз бар , — дейишти .
44028023	Шуниң билән улар Павлус билән көрүшүшкә бир күнни бәлгүлиди . У күни Павлусниң турған йеригә техиму көп киши кәлгән еди . Павлус әтигәндин кәчкичә уларға Худаниң Падишалиғи һәққидә чүшәндүрүш берип , Тәврат һәм Пәйғәмбәрләрниң Язмилиридин нәқил кәлтүрүп , уларни һәзрити Әйсаниң йәһудийлар күтүп кәлгән Қутқазғучи екәнлигигә қайил қилишқа тиришти .
44028024	Униң сөзлиригә бәзиләр ишәнди , бәзиләр ишәнмиди .
44028025	Улар өз ара келишәлмәй , қайтмақчи болғанда , Павлус уларға мундақ деди : — Муқәддәс Роһниң әҗдатлириңларға ейтқан сөзлири силәргиму тоғра келиду ! Муқәддәс Роһ Йәшая пәйғәмбәргә мундақ дегән еди :
44028026	« Берип бу хәлиққә Мениң сөзлиримни ейтқин : ‹ Сөзлиримни аңлайсиләр , аңлайсиләр , чүшәнмәйсиләр . Қилғанлиримға қарайсиләр , қарайсиләр , мәнасини уқмайсиләр .
44028027	Чүнки бу хәлиқниң зеһни қашаңлашқан . Улар қулақлирини етивалған , көзлириниму жумувалған . Ундақ болмисиди , көзлири көрәтти , қулақлириму аңлатти , Зеһни ойғинип , Маңа қайтатти , Мәнму уларни сақайтаттим › » .
44028028	Андин Павлус : — Шуңа билишиңлар керәкки , Худаниң қутқузуши йәһудий әмәсләргиму берилмәктә . Улар уни қобул қилмай қалмайду ! — деди .
44028029	
44028030	Павлус өзи иҗаригә алған өйдә икки жил турди вә бу йәрдә униң билән көрүшүшкә кәлгән һәммә кишиләрни қобул қилип ,
44028031	Худаниң Падишалиғи тоғрисидики Хуш Хәвәрни жүрәклик тарқитип , Рәббимиз Әйса Мәсиһкә даир һәқиқәтләрниму йәткүзди , униңға һеч ким тосқунлуқ қилмиди .
45001001	Әлчи болушқа чақирилип , Худаниң Хуш Хәвирини тарқитишқа талланған , Әйса Мәсиһниң хизмәткари болған мәнки Павлустин салам !
45001002	Бу Хуш Хәвәрни Худа өткән заманларда Өз пәйғәмбәрлири арқилиқ Муқәддәс Язмиларда вәдә қилған еди .
45001003	Бу Хуш Хәвәр Худаниң Өз Оғли , йәни Рәббимиз Әйса Мәсиһ тоғрисидидур . Җисманий җәһәттин Әйса Мәсиһ Давут падишаниң әвладидин туғулған ,
45001004	лекин роһий җәһәттин Униң Худа Оғли екәнлиги Униң өлүмдин тирилдүрүлүши арқилиқ зор қудрәт билән испатланған .
45001005	Худа Әйса Мәсиһ арқилиқ маңа меһир-шәпқәт көрситип , мени әлчиликкә таллиди . Шуңа мән һәр милләт кишилирини Худаға бойсунсун дәп , уларни Әйса Мәсиһкә ишинишкә чақиримән . Бу Әйса Мәсиһниң намиға шан-шәрәп кәлтүрүш үчүндур .
45001006	Әйса Мәсиһкә мәнсүп болған силәрму Худа тәрипидин чақирилғанлар қатаридисиләр .
45001007	Мән бу хәтни һәммиңларға , йәни Худа меһир-муһәббәт көрсәткән вә У муқәддәс хәлқим , дәп чақирған силәр римлиқларға йезиватимән . Худа Атимиз вә Рәббимиз Әйса Мәсиһ силәргә меһир-шәпқәт вә аманлиқ ата қилғай !
45001008	Алди билән Әйса Мәсиһ арқилиқ һәммиңлар үчүн Худаға шүкүр ейтимән , чүнки ишәнчиңлар дунияниң һәммила йеридә сөзләнмәктә .
45001009	Мән чин қәлбим билән хизмәт қилип келиватқан Худа мениң Өз Оғли тоғрисидики Хуш Хәвәрни йәткүзүш йолида силәрни дуалиримда дайим әсләп туруватқанлиғимға гувадур . Худаниң ирадиси билән силәрниң йениңларға беришим үчүн , ахир бир пурсәтниң болушини Униңдин тиләймән .
45001010	
45001011	Чүнки силәргә ишәнчиңларни мустәһкәмләштә бирәр ярдәм бериш үчүн , силәр билән көрүшүшни интайин арзу қилимән .
45001012	Демәк , мән араңларда болсам , бир-биримизниң ишәнчимиздин өз ара илһам алалаймиз .
45001013	Қериндашлар , шуни билишиңлар керәкки , мән йениңларға беришни көп қетим планлиған болсамму , лекин бүгүнгичә тосалғуға учрап кәлдим . Әйса Мәсиһ тоғрисидики Хуш Хәвәрни йәткүзүш йолида башқа йәһудий әмәсләрниң арисида яхши нәтиҗиләргә еришкинимдәк , силәрниң араңлардиму яхши нәтиҗиләргә еришишни арзу қилип кәлдим .
45001014	Чүнки мән һәр қандақ адәмгә , мәйли у мәдәнийәтлик яки мәдәнийәтсиз болсун , билимлик яки билимсиз болсун , һәммисигә бу Хуш Хәвәрни йәткүзүшкә қәриздармән .
45001015	Шуниң үчүн силәр римлиқларғиму бу Хуш Хәвәрни йәткүзүшкә тәшнамән .
45001016	Бу Хуш Хәвәрдин номус қилмаймән , чүнки бу Хуш Хәвәр арқилиқ Худаниң күч-қудрити аян болуп , Әйса Мәсиһкә ишәнгән һәр бир киши қутқузулиду . Бу Хуш Хәвәр авал йәһудийларға , кейин йәһудий әмәсләргә тарқитилған .
45001017	Бу Хуш Хәвәрдә Худаниң инсанларни немигә асасән һәққаний адәм дәп җакалайдиғанлиғи ашкариланған . Бундақ җакалаш баштин ахир ишәнчкә асасланғандур . Бу худди Муқәддәс Язмиларда йезилғинидәк : « Адәм ишәнч билән һәққаний адәм дәп җакалинип , һаятлиққа еришиду » .
45001018	Худа асмандин адәмләрниң барлиқ гунакарлиқ вә яманлиқлириға қарши Өз ғәзивини билдүрди . Сәвәви улар адаләтсиз ишлири арқилиқ Худаниң һәқиқитини билишни тосаватиду .
45001019	Улар халиған болсиди , Худани биләләтти , чүнки Худа тоғрисидики ишлар уларниң көз алдида турупту . Худа буларни уларға очуқ көрситип бәргән .
45001020	Дуния яритилғандин бери Худаниң көзгә көрүнмәс өзгичиликлири , йәни Униң мәңгүлүк қудрити вә бирдин-бир Худа екәнлиги Өзи яратқан мәвҗудатлар арқилиқ очуқ көрситилмәктә . Шу сәвәптин инсанлар Худани билмәймиз , дәп банә көрситәлмәйду .
45001021	Лекин инсанлар Худани билсиму , Уни Худа дәп улуқлимиди вә Униңға шүкүр ейтмиди . Әксичә уларниң Худа тоғрисидики ой-пикирлири бемәна болуп , надан қәлби қараңғулуққа толди .
45001022	Гәрчә улар өзлирини әқиллиқ һесаплисиму , лекин әқилсиз болуп чиқти .
45001023	Улар мәңгү һаят болған шану-шәвкәтлик Худаға ибадәт қилишниң орниға адимизатқа , қушларға , төрт путлуқ вә йәр беғирлиғучи һайванларға охшайдиған бутларға ибадәт қилди .
45001024	Шу сәвәптин Худа уларни қәлбидики шәһваний һәвәслиригә қоюп бәрди . Буниң билән улар һәр хил напаклиқларни қилди . Һәтта бир-бириниң тәнлирини булғашқа башлиди .
45001025	Худа тоғрисидики һәқиқәтләргә ишинишниң орниға ялған гәпләргә ишинишкә башлиди . Яратқучи Худаға бойсунушниң орниға , яритилған нәрсиләргә ибадәт қилип , шуларни мәдһийилиди . Һалбуки , пүткүл мәвҗудат тәрипидин мәңгү мәдһийилинишкә лайиқ болғини Яратқучимиз Худадур , амин !
45001026	Мана шуниң үчүн Худа уларни өзлириниң пәскәш һәвәслиригә қоюп бәрди . Аяллар тәбиий җинсий мунасивәтни тәбиий болмиған мунасивәткә , йәни охшаш җинислиқлар мунасивитигә айландурди .
45001027	Худди шуниңдәк , әрләрму аяллар билән болидиған тәбиий җинсий мунасивәтни ташлап , башқа әрләргә шәһваний һәвәсләр билән көйүп пишидиған болди . Әрләр әрләр билән шәрмәндә җинсий мунасивәтләргә киришти . Шуниң билән улар өз тәнлиридә бу қилмишлириға лайиқ җазани тартти .
45001028	Улар Худани билишни рәт қилғанлиғи үчүн , Худа уларни яман нийәтлиригә қоюп бәрди . Буниң билән улар қилмаслиғи керәк болған ишларни қилишқа киришти .
45001029	Уларниң һаяти һәр хил яманлиқ , ачкөзлүк , өчмәнлик , көрәлмәслик , қатиллиқ , урушқақлиқ , һелигәрлик , сүйиқәст вә ялғанчилиқ билән толди .
45001030	Улар төһмәтхор , Худаға нәпрәтлинидиған , зораванлиқ қилидиған , тәкәббур , махтанчақ , һәр хил әскиликләрни ойлап чиқиридиған , ата-анисиниң сөзини аңлимайдиған ,
45001031	надан , вәдисидә турмайдиған , көйүмсиз вә рәһимсиз инсанлардур .
45001032	Улар Худаниң бундақ ишларни қилғанларни өлүмгә мәһкүм қилидиғанлиғини билип турсиму , бу әскиликләрни өзлири қилипла қалмай , башқиларниңму шундақ қилишини қоллап қувәтләйду .
45002001	Шуңа сән бундақ яман ишларни қилғучилар үстидин һөкүм қилишиң мүмкин . Бирақ әй бурадәр , сәнму бундақ ишларни қиливатисәнғу ! Ундақта , сениң ким болушуңдин қәтъий нәзәр , Худа сорақ қилидиған әшу күндә өзәңни ақлашқа банә көрситәлмәйсән . Чүнки башқилар үстидин мундақ ишларда һөкүм қилсаң , өз үстиңдиму шу ишлардин һөкүм қилған болисән .
45002002	Бизгә мәлумки , Худаниң бундақ ишларни қилғанлар үстидин чиқарған һөкүми һәқтур .
45002003	Бирақ , әй бурадәр , сәнму бундақ ишларни қилип туруп , йәнила башқилар үстидин һөкүм қилсаң , Худаниң һөкүмидин қачалаймән дәп ойламсән ?
45002004	Худаниң саңа көрсәткән чоңқур меһриванлиғи , кәңчилиги вә мол сәвир-тақитини сәл чағлаватамсән ? Униң саңа меһриванлиқ көрситиштики мәхситиниң сени товва қилидиған йолға башлаш екәнлигини билмәмсән ?
45002005	Гунайиңға товва қилмай , җаһиллиқ қилишиң билән Худаниң ғәзивини техиму қозғайсән . Худа ғәзәпкә келип , Өзиниң адил һөкүмини жүргүзидиған күни сән өз бешиңға өзәң чиққан болисән .
45002006	Худа һәр кимниң әмәлиятиға қарап иш көриду .
45002007	Һемишәм сәвирчанлиқ билән яхши әмәлләрни қилип , Худадин шан-шәрәп , һөрмәт-еһтирам вә өзиниң мәңгүлүк моҗутлуғини издигәнләргә У мәңгүлүк һаят бериду .
45002008	Лекин һәқиқәтни рәт қилип , яманлиққа әгәшкән шәхсийәтчиләргә У ғәзәп-нәпрәт яғдуриду .
45002009	Худа барлиқ яманлиқ қилғучиларға , болупму алди билән Өз хәлқи болған йәһудийларға , андин йәһудий әмәсләргә охшашла еғир күнләр вә дәрт-әләм кәлтүриду .
45002010	Бирақ барлиқ яхшилиқ қилғучиларға , алди билән йәһудийларға , андин йәһудий әмәсләргә охшашла шан-шәрәп , һөрмәт-еһтирам вә аман-есәнлик ата қилиду .
45002011	Чүнки Худа һәммә инсанларға охшаш муамилә қилиду .
45002012	Тәврат қануни йәһудий әмәсләргә чүширилмигәнликтин , улар уни билмәйду . Шундақтиму улар гуна қилса , сораққа тартилиду . Тәврат қануни чүширилгән йәһудийлар болса уни пухта билиду . Лекин уларму гуна қилса , охшашла сораққа тартилиду .
45002013	Чүнки Худаниң алдида қанунни билгәнләр әмәс , бәлки қанунниң барлиқ әмирлиригә әмәл қилғанлар һәққаний адәм дәп җакалиниду .
45002014	( Тәврат қанунини билмәйдиған йәһудий әмәсләр тәбиий һалда бу қанунға уйғун ишларни қилса , улар гәрчә бу қанундин хәвәрсиз болсиму , бу қанун уларниң өз қанунидәк болиду .
45002015	Чүнки уларниң өз қәлбидә неминиң тоғра , неминиң хата екәнлигини биләлиши , бу қанунниң әмирлири қәлбигә пүтүклүк екәнлигини көрситиду . Вижданимиз буниңға гувалиқ бериду . Чүнки уларниң виждани улар хаталиқ өткүзгәндә , уларни әйипләйду , тоғра қилғанда болса , уларни ақлайду . )
45002016	Мән йәткүзүп келиватқан бу Хуш Хәвәр бойичә , Худаниң Әйса Мәсиһ арқилиқ инсанларниң йошурун ишлири үстидин һөкүм чиқиридиған күнидә жуқурида ейтилған ишлар чоқум йүз бериду .
45002017	Ундақта , сәнчу , сән өзәңни йәһудий дәйсән вә Тәврат қануниға егә болғанлиғиң үчүн , мән Худа билән йеқин , дәп махтинисән .
45002018	Саңа Тәврат қануни үгитилгәнликтин Худаниң ирадисини билисән һәм һәқ вә наһәқни пәриқ етәләйсән .
45002019	Тәврат қанунидики һәммә билим вә һәқиқәтләрни билимән дәп қарап , өзәңни корларниң йол башлиғучиси , қараңғуда қалғанларниң чириғи , наданларниң йетәкчиси , гөдәкләрниң устази дәп өзәңгә ишинисән .
45002020	
45002021	Сән башқиларға Худа тоғрисида тәлим берип туруп , өзәңгә бәрмәмсән ? Башқиларға оғрилиқ қилма дәп туруп , өзәң оғрилиқ қилмамсән ?
45002022	Башқиларға нека садиқлиғини бузма дәп туруп , өзәң нека садиқлиғини бузмамсән ? Бутлардин безар болуп туруп , өзәң бутханилардики нәрсиләрни оғрилимамсән ?
45002023	Биз йәһудийлар Тәврат қануниға егә болдуқ , дәп махтинип туруп , өзәң дәл шу қанунға хилаплиқ қилип , Худаниң намиға дағ кәлтүрмәмсән ?
45002024	Худди Муқәддәс Язмиларда дейилгинидәк : « Силәрниң қилмишиңлар түпәйлидин йәһудий әмәсләр Худаға күпүрлүк қилмақта » .
45002025	Тәврат қануниға әмәл қилсаң , хәтнә қилинғиниңниң әһмийити болиду . Лекин униңға хилаплиқ қилсаң , хәтнә қилинғиниңниң қилчиликму әһмийити болмайду , хәтнә қилинмиған адәмдин һеч пәрқиң қалмайду .
45002026	Шуниңға охшаш , хәтнә қилинмиған йәһудий әмәсләр қанунниң әмирлиригә әмәл қилса , Худа тәрипидин йәнила хәтнә қилинған болуп һесаплиниду .
45002027	Сән Тәврат қанунидин хәвәрдар һәм хәтнә қилинған туруп , шу қанунға әмәл қилмисаң , җисманий җәһәттә хәтнә қилинмиған , лекин Тәврат қануниға әмәл қилидиған йәһудий әмәсләр сени гунакар дәп әйиплимәмду ?
45002028	Пәқәт сиртқи көрүнүштә йәһудий болғанниң һәммисинила һәқиқий йәһудий дегили болмайду . Пәқәт җисманий җәһәттә хәтнә қилинишиға қарапла уни һәқиқий хәтнә дегили болмайду .
45002029	Қәлбидә Худаниң йолини тутқан адәм һәқиқий йәһудийдур . Униң һәқиқий хәтниси язма қанунға есиливелиш арқилиқ әмәс , бәлки Муқәддәс Роһ тәрипидин өзгәртилгән қәлб арқилиқ болиду . Бундақ адәм инсанлар тәрипидин әмәс , бәлки Худа тәрипидин махташқа сазавәр болиду .
45003001	Ундақта , йәһудийларниң йәһудий әмәсләрдин немә артуқчилиғи бар яки хәтнә қилинишниң немә әһмийити бар ?
45003002	Әлвәттә , уларниң һәр җәһәттин көп артуқчилиғи бар . Биринчидин , Худаниң сөзи йәһудийларға аманәт қилинған .
45003003	Бәзи йәһудийлар Худаға садақәтсизлик қилдиму дәйли . Ундақта , уларниң садақәтсизлиги сәвәвидин Худа Өзиниң уларға бәргән вәдисидә турмамду ?
45003004	Яқ , һәргиз ундақ қилмайду ! Һәммә инсан ялғанчи болған тәғдирдиму , Худа йәнила растчилдур . Бу һәқтә Зәбурда мундақ дейилгән : « Сөзлигиниңдә адил болуп испатлинисән , Әйиплинишкә учриғиниңда ғалибә қилисән » .
45003005	Лекин биз йәһудийларниң адаләтсизлиги Худаниң адиллиғини техиму ениқ көрситип бәрсә , буниңға немә дәймиз ? Худа бизни җазалиса , Уни адил әмәс десәк боламду ? ( Бәзиләр шундақ дәп ойлап жүридикән ! )
45003006	Яқ , мундақ дейишкә һәргиз болмайду ! Әгәр Худа биз йәһудийларни адиллиқ билән җазалимайдиған болса , қиямәттә қандақму дуния үстидин һөкүм чиқиралайду ?
45003007	Лекин бәзиләр : « Мениң садақәтсизлигим Худаниң растчиллиғини техиму ениқ көрситип , Униң улуқлуғини йорутуп бәрсә , мән йәнә немә үчүн гунакар дәп қарилип сораққа тартилимән ? » дейиши мүмкин .
45003008	Әгәр шундақ болса , « Яманлиқ қилайли , буниңдин яхшилиқ чиқиду ! » дегән мәна келип чиқмамду ? Бәзиләр бизни мошундақ деди , дәп төһмәт қилиду . Мундақ төһмәт қилғанларниң җазаға тартилиши һәқлиқтур .
45003009	Ундақта , Худаниң сорақ қилидиған күнидә биз йәһудийлар йәһудий әмәсләрдин үстүн турамдуқ ? Яқ , әлвәттә ундақ әмәс ! Чүнки мән һәммимизниң мәйли йәһудий болайли яки болмайли , гунаниң илкидә екәнлигимизни жуқурида көрситип өттүм .
45003010	Муқәддәс Язмиларда йезилғинидәк : « Һәққаний адәм йоқтур , һәтта бириму ,
45003011	Һәқ-наһәқни чүшинидиғиниму йоқтур . Худани издәйдиғиниму һәм .
45003012	Чәтниди һәммә адәм Худа йолидин , Қалди кирип туюқ йолға . Яхшилиқ қилғучи йоқтур , һәтта бириму » .
45003013	« Еғизлиридики гәп очуқ қәбирдәк сесиқ , Ялғанчилиқ қилиду һәм тиллири . Ләвлири худди иланниң зәһәрхәндиси » .
45003014	« Зувани ләнәт вә зәрдигә толған » .
45003015	« Улар алдирайду қан төкүшкә ,
45003016	Қилиду барғанла йеридә вәйранчилиқ вә паҗиәлик ишларни ,
45003017	Йоқтур хәвири аманлиқ йолидин қилчә » .
45003018	« Билмәйду Худадин һәм қорқушни » .
45003019	Муқәддәс Язмилардики бу айәтләрниң Тәврат қануни астида яшайдиған йәһудийларға қарита ейтилғанлиғини билимиз . Шундақ болғанда , йәһудийлар һәм йәһудий әмәсләрниң банә көрситидиған еғизлири тувақлиниду вә пүткүл дуниядики инсанлар Худаниң һөкүми астида туриду .
45003020	Демәк , һәр қандақ киши Худаниң алдида Тәврат қануниға әмәл қилиш билән һәққаний адәм дәп җакаланмайду . Бәлки шу қанунға толуқ әмәл қилалмайдиғанлиғини билип өзиниң гунакар екәнлигини тонуп йетиду .
45003021	Лекин һазир Худаниң қандақ йол билән инсанларни һәққаний адәм дәп җакалайдиғанлиғи очуқ ашкариланди . Бу Тәврат қануниға әмәл қилишқа бағлиқ әмәс . Буниңға Тәврат қануни вә Пәйғәмбәрләрниң Язмилириму гувалиқ бәргән .
45003022	Худа адәмләрни уларниң Әйса Мәсиһкә болған ишәнчи арқилиқ һәққаний адәм дәп җакалайду . Худа Әйса Мәсиһкә ишәнгән һәммә адәмгә шундақ муамилә қилиду , бу йәрдә айримчилиқ йоқтур .
45003023	Чүнки һәммә адәм гуна қилип , Худаниң инсанларни яратқанда ата қилған шан-шәривидин мәһрум қалған .
45003024	Лекин Худа бизгә меһир-шәпқәт көрситип , бизни төләмсиз һалда һәққаний адәм дәп җакалиди . Бу Әйса Мәсиһ арқилиқ әмәлгә ашурулди , чүнки У бизни гунаниң қуллуғидин азат қилди .
45003025	Худа инсанларниң гуналириниң кәчүрүм қилиниши үчүн , уларни җазалашниң орниға Әйса Мәсиһни қурван болушқа әвәтип бәрди . Әйса Мәсиһниң чапрас яғачта аққузған қени арқилиқла Худа Әйса Мәсиһкә ишәнгәнләрни Өзи билән яраштурди . Худа Әйса Мәсиһни қурван болушқа әвәтиш билән , Өзиниң бурунқи замандики кишиләрниң гуналириға сәвир-тақәтлик болуп , уларни дәрһал җазалимиғанлиғиниң адиллиқ екәнлигини көрсәтти . Чүнки Әйса Мәсиһ уларниңму гуналири үчүн қурван болди .
45003026	Мана һазирму Худа йәнә Өзиниң адиллиғини көрситиватиду . Чүнки инсанлар гунакар болсиму , Әйса Мәсиһкә ишәнгәнлиги үчүн , Худа уларни йәнила адиллиқ билән кәчүриду .
45003027	Шундақ екән , биз Тәврат қануниға әмәл қилиш билән Худа тәрипидин қобул қилиндуқ , дәп махтинимизму ? Яқ ! Бизниң махтинишимизниң орни йоқ . Немә сәвәптин ? Чүнки инсанлар Тәврат қануниға әмәл қилиш арқилиқ әмәс , бәлки Әйса Мәсиһкә ишиниш арқилиқла кәчүрүмгә еришиду .
45003028	Демәк , Худаниң бизни Тәврат қануниға әмәл қилишимиз билән әмәс , бәлки Әйса Мәсиһкә ишәнгәнлигимиз билән һәққаний адәм дәп җакалайдиғанлиғиға ишинимиз .
45003029	Силәр Худа пәқәт Тәврат қануниға егә болған йәһудийларнила қобул қилиду , дәп ойламсиләр ? Яқ , әлвәттә ундақ әмәс ! У йәһудий әмәсләрниму қобул қилиду .
45003030	Чүнки Худа бирдур . У хәтнә қилинған йәһудийларни , шундақла хәтнә қилинмиған йәһудий әмәсләрниму бирла йол билән , йәни уларниң Әйса Мәсиһкә болған ишәнчи билән һәққаний адәм дәп җакалайду .
45003031	Ундақта , биз ишәнчимиз арқилиқ Тәврат қанунини бекар қиламдуқ ? Яқ , дәл буниң әксичә биз ишәнчимиз арқилиқ Тәврат қануниниң тоғра екәнлигини испатлаймиз .
45004001	Ундақта , биз йәһудий әвлатлири атимиз Ибраһимниң һәққаний адәм дәп җакаланғанлиғидин немиләрни биливелишимиз керәк ?
45004002	Әгәр Ибраһим яхши әмәллири арқилиқ һәққаний адәм дәп җакаланған болса , униң махтинишқа һәққи болатти . Лекин Худаниң алдида униң махтинишқа һәққи йоқ .
45004003	Чүнки Муқәддәс Язмиларда мундақ дейилгән : « Ибраһим Худаниң сөзлиригә ишәнди . Худа униң ишәнчини көрүп , уни һәққаний адәм , дәп һесаплиди » .
45004004	Әмгәк қилғучиниң алғини соға әмәс , бәлки өзиниң еришишкә тегишлик һәққи болуп һесаплиниду .
45004005	Лекин бир адәм Худа тәрипидин һәққаний адәм дәп җакаланған болса , бу униң яхши әмәллиридин әмәс , бәлки униң ишәнчидин болған . Чүнки бу адәм гунакарларни һәққаний адәм дәп җакалиғучи Худаға ишиниду .
45004006	Давут падишаму Худа бир адәмдә яхши әмәлләрниң бар-йоқлуғиға қаримастин уни һәққаний адәм , дәп һесаплиса , у адәмниң нәқәдәр бәхитлик болидиғанлиғи тоғрисида Муқәддәс Язмиларда мундақ дегән :
45004007	« Қилмишлири кәчүрүм қилинған , Гуналири әпу қилинғанлар нәқәдәр бәхитлик !
45004008	Пәрвәрдигар уларниң гуналирини һесаплимиса , Улар нәқәдәр бәхитлик ! »
45004009	Буниңдин қариғанда , бу бәхит ялғуз хәтнә қилинғанлар , йәни йәһудийларғила мәнсүпму ? Яқ , ундақ әмәс . У хәтнә қилинмиған , йәни йәһудий әмәсләргиму мәнсүптур . Чүнки биз ейтқандәк : « Худа Ибраһимниң ишәнчини көрүп , уни һәққаний адәм , дәп һесаплиди » .
45004010	Бу иш қачан болған ? Худа Ибраһимни һәққаний адәм дәп һесаплиған чағда Ибраһим хәтнә қилинғанму яки қилинмиғанму ? Бу ишлар Ибраһим техи хәтнә қилинмиған вақитта болған еди .
45004011	Униң хәтнә қилиниши кейин болди . Бу униң Худа тәрипидин аллиқачан қобул қилинғанлиғини көрситиду . Ибраһимниң бурунла ишәнчи бар болуп , хәтнә пәқәт униң һәққаний адәм дәп һесапланғанлиғиниң бәлгүси болди . Буниң билән Ибраһим хәтнә қилинмиған , лекин Худаға ишинип һәққаний адәм дәп җакаланған йәһудий әмәсләрниң атиси болди .
45004012	Әгәр хәтнә қилинғанлар , йәни йәһудийлар өзлириниң хәтнә қилинғанлиғиға таянмай , әҗдадимиз Ибраһимға охшаш , униң хәтнә қилинмиған вақтидики ишәнчи бойичә яшиса , Ибраһим уларниңму атиси болиду .
45004013	Худа Ибраһим вә униң әвлатлириға уларниң бу дунияға варислиқ қилидиғанлиғиға вәдә бәргән еди . Бу уларниң Тәврат қануниға әмәл қилғанлиғидин әмәс , бәлки уларниң Худаға ишинип , һәққаний адәм дәп җакаланғанлиғидин болған .
45004014	Әгәр Тәврат қануниға әмәл қилиш арқилиқ Худаниң вәдилиригә еришкили болсиди , у чағда ишәнчниң һеч қандақ қиммити қалмиған , Худаниң вәдисиниңму әһмийити болмиған болатти .
45004015	Тәврат қануни бу қанунниң әмир-пәрманлириға әмәл қилмиғанларға Худаниң ғәзивини елип келиду . Қанун болмиса , қанунға хилаплиқ қилишму болмайду .
45004016	Шуниң үчүн ишәнчимиз арқилиқ Худаниң бизгә вәдә қилған бәхит-саадитигә еришимиз . Бу биз еришишкә тегишлик һәқ әмәс , бәлки Худаниң меһир-шәпқитидин кәлгән . Бу вәдә Ибраһимниң пүткүл әвлатлири , йәни Ибраһимға охшаш ишәнч йолида маңғанлар үчүн берилгәндур . Мәйли улар йәһудий әмәсләр болсун яки Тәврат қанунидики қаидиләр бойичә яшайдиған йәһудийлар болсун , бу вәдә һәммисиниң бу бәхит-саадәткә еришидиғанлиғиға капаләтлик қилиду . Чүнки Ибраһим барлиқ мәсиһийләрниң атисидур .
45004017	Бу худди Муқәддәс Язмиларда Худа Ибраһимға : « Сени нурғун милләтләрниң атиси қилдим » , дәп ейтқинидәк . Худаниң нәзәридә Ибраһим һәммимизниң атисидур . Чүнки Ибраһим өлгәнләрни тирилдүридиған , мәвҗудатни йоқлуқтин барлиққа кәлтүридиған Худаға ишәнч бағлиди .
45004018	Ата болуш мүмкинчилиги йоқ әһвалдиму , Ибраһим йәнила үмүтини үзмәй , Худаға давамлиқ ишәнч бағлиди . Нәтиҗидә у нурғун милләтләрниң атиси болди . Бу тоғрисида Худа униңға мундақ дегән : « Сениң әвладиң юлтузлардәк сан-санақсиз болиду » .
45004019	Ибраһим өзиниң йүз яшқа йеқинлап , пәрзәнт тепиш қабилийитидин қалғанлиғини , шундақла аяли Сарәниңму пәрзәнт көрүш қабилийитидин қалғанлиғини билгән болсиму , лекин у йәнила Худаға болған ишәнчини аҗизлаштурмиди .
45004020	У Худаниң вәдисидин гуманланмиди . Әксичә униң ишәнчи техиму күчийип , Худани улуқлиди .
45004021	У Худаниң Өз вәдисини әмәлгә ашуруш қудритигә егә екәнлигигә пүтүнләй ишәнди .
45004022	Шуңа Муқәддәс Язмиларда : « Худа уни һәққаний адәм , дәп һесаплиди » , дәп йезилған .
45004023	Бу айәт ялғуз Ибраһим үчүнла әмәс , бәлки һәққаний адәм дәп һесаплинидиған бизләр , йәни Рәббимиз Әйсани тирилдүргән Худаға ишинидиған бизләр үчүнму йезилған .
45004024	
45004025	Әйса Мәсиһ гуналиримизниң кәчүрүлүши үчүн қурванлиқ сүпитидә өлүмгә тапшурулуп , бизниң һәққаний адәм дәп җакалинишимиз үчүн тирилдүрүлди .
45005001	Шуңа биз ишәнчимиз арқилиқ һәққаний адәм дәп җакалинип , Рәббимиз Әйса Мәсиһ арқилиқ Худа билән инақ мунасивәттә болдуқ .
45005002	Ишәнчимиз болғачқа , Әйса Мәсиһ бизни биз һазир һөзүрлиниватқан бу меһир-шәпқәткә егә қилди . Шуңа биз Худаниң шан-шәривигә еришиш үмүтидә шат-хорам болмақтимиз .
45005003	Биз қийин әһваллардиму йәнила шат-хорам болимиз . Чүнки бизгә мәлумки , қийинчилиқ сәвирчанлиқни кәлтүрүп чиқириду ,
45005004	сәвирчанлиғимиз бизни Худани хурсән қилидиған мәсиһийләрдин қилиду ; Худани хурсән қилидиған мәсиһийләрдин болсақ , биздә тәврәнмәс үмүт пәйда болиду .
45005005	Бу үмүт бизни һәргиз уятта қалдурмайду . Чүнки Худа бизгә ата қилған Муқәддәс Роһ арқилиқ Өзиниң меһир-муһәббитини қәлбимизгә сиңдүргән .
45005006	Биз гунадин қутулушқа амалсиз қалғанда , Әйса Мәсиһ биз гунакарлар үчүн Худа бәлгүлигән вақитта Өзини пида қилди .
45005007	Дурус адәм үчүн җенини пида қилидиғанларниң тепилиши натайин , лекин алаһидә яхши адәмләр үчүн җенини пида қилидиғанларниң тепилиши мүмкин .
45005008	Әйса Мәсиһ биз техи гунакар вақтимиздила биз үчүн Өз җенини пида қилди . Мана бу арқилиқ Худа Өзиниң бизгә болған меһир-муһәббитини испатлиди .
45005009	Биз Әйса Мәсиһниң қурванлиқ қени арқилиқ һәққаний адәм дәп җакаландуқ . Шундақ екән , Әйса Мәсиһ арқилиқ Худаниң ғәзивидин қутулушимиз техиму ениқтур .
45005010	Биз бурун Худаға дүшмән едуқ , бирақ Худа Өз Оғлиниң қурван қилиниши арқилиқ бизни Өзи билән яраштурди . Биз Худа билән яришивалған екәнмиз , ундақта Әйса Мәсиһниң өлүмдин тирилдүрүлгән һаяти арқилиқ Худаниң җазасидин чоқум қутулдурулимиз .
45005011	Буниң биләнла қалмай , бизни Худа билән яраштурған Рәббимиз Әйса Мәсиһ арқилиқ Худа билән болған йеңи мунасивитимиздиму шат-хорам болимиз .
45005012	Гуна дунияда бир адәм , йәни Адәм ата арқилиқ пәйда болғандәк , өлүмму Адәм атиниң гунайи арқилиқ пәйда болди . Нәтиҗидә өлүм пүткүл инсан ичигә тарқалди , чүнки һәммә адәм гуна қилди .
45005013	Гуна Тәврат қануни Муса пәйғәмбәргә чүширилиштин илгирила дунияда бар еди . Бирақ у чағда һәқ-наһәқни айрийдиған Тәврат қануни болмиғанлиқтин , гунаниң һесави елинматти .
45005014	Шундақ болсиму , өлүм Адәм атидин таки Муса пәйғәмбәргичә инсанларға һөкүмранлиқ қилди . Һәтта Адәм атиниң гунайидәк гуна қилмиған инсанларму өлүмдин хали болалмиди . Адәм ата пүткүл инсанға тәсир көрсәткинидәк , кейин кәлгән Мәсиһму пүткүл инсанға тәсир қилди .
45005015	Һалбуки , Адәм ата тәрипидин өткүзүлгән гуна Худаниң бәргән меһир-шәпқәтлик соғисиға пүтүнләй охшимайду . Чүнки бир адәм , йәни Адәм атиниң гуна өткүзүши билән нурғун адәм өлгән болса , охшашла бир адәм , йәни Әйса Мәсиһниң меһир-шәпқити арқилиқ Худа инсанларға техиму көп меһир-шәпқәт көрситип , кәчүрүлүш соғисини нурғун адәмгә ата қилди .
45005016	Худаниң соғисиниң нәтиҗиси Адәм атиниң гунайиниң ақивитигә пүтүнләй охшимайду . Чүнки Адәм атиниң бир қетимлиқ гунайи арқилиқ биз һәммимиз гунакар дәп һөкүм қилиндуқ . Амма Худаниң меһир-шәпқәтлик соғиси арқилиқ биз гунакарлар гәрчә нурғун гуна өткүзгән болсақму , һәққаний адәм дәп җакаландуқ .
45005017	Бир адәмниң гунайи түпәйлидин өлүм инсанларға һөкүмранлиқ қилған йәрдә , Худаниң мол меһир-шәпқити вә һәққаний болуш соғисиға еришкән кишиләр йәнә бир адәм , йәни Әйса Мәсиһ арқилиқ һаятида гуна вә өлүм үстидин ғалибә қилмасму ?
45005018	Демәк , бир қетимлиқ гуна пүткүл инсанни гунаға мәһкүм қилған болса , бир қетимлиқ һәққаний әмәлият , йәни Әйса Мәсиһниң қурван болуши арқилиқ пүткүл инсан һәққаний адәм дәп җакалинип , мәңгүлүк һаятқа еришәләйду .
45005019	Бир адәмниң бойсунмаслиғи түпәйлидин нурғун инсанлар гунакар болуп кәткинидәк , бир Адәмниң бойсунғанлиғи биләнму нурғун инсанлар һәққаний адәм дәп җакалиниду .
45005020	Тәврат қануниниң берилиши кишиләргә өз гунайиниң интайин көплүгини очуқ көрситиш үчүндур . Лекин қәйәрдә гуна көп болса , Худаниң меһир-шәпқитиму шу йәрдә һәссиләп ашти .
45005021	Демәк , гуна инсанларға һөкүмранлиқ қилип , уларни өлүмгә апарған болса , Худаниң меһир-шәпқити инсанларға һөкүмранлиқ қилип , Рәббимиз Әйса Мәсиһ арқилиқ уларни һәққаний адәм дәп җакалап , уларға мәңгүлүк һаят елип кәлди .
45006001	Ундақта , биз немә дәймиз ? Худаниң меһир-шәпқити техиму ашсун дәп , давамлиқ гуна ичидә яшаймизму ?
45006002	Яқ , әлвәттә ундақ әмәс ! Гунаға нисбәтән биз аллиқачан өлгән . Шундақ екән , биз йәнә давамлиқ гуна ичидә яшимаслиғимиз керәк .
45006003	Силәр чоқум шуни билишиңлар керәкки , биз чөмүлдүрүлүшни қобул қилғинимизда , Әйса Мәсиһкә бағланғанлиғимиз үчүн , Униң өлүми биләнму бағландуқ .
45006004	Шуниң үчүн биз чөмүлдүрүлүш арқилиқ Әйса Мәсиһ билән биллә өлүп , биллә көмүлдуқ . Худа Атимизниң бундақ орунлаштуруштики мәхсити шуки , Әйса Мәсиһни Өзиниң улуқ күч-қудрити арқилиқ тирилдүргәндәк , бизниму йеңи һаятқа ериштүрүштур .
45006005	Биз Әйса Мәсиһкә бағлинип , Униңға охшаш өлгән екәнмиз , ундақта биз чоқум Униңға охшаш тирилдүрүлимиз .
45006006	Шуни билишимиз керәкки , кона тәбиитимиз Әйса Мәсиһ билән биллә чапрас яғачқа миқланди . Шуниң үчүн биз гунакар нәпсимизниң илкидә болмай , гунаниң қуллуғидин қутулдуқ .
45006007	Чүнки Әйса Мәсиһ билән биллә өлгән һәр қандақ киши гунаниң күчидин халас болған болиду .
45006008	Әйса Мәсиһ билән биллә өлгән екәнмиз , ундақта Униңға бағлинип , йеңи һаятқа еришишимизгиму ишинимиз .
45006009	Бизгә мәлумки , Әйса Мәсиһ тирилгәндин кейин қайта өлмәйду . Өлүм әнди Әйса Мәсиһкә өз күчини көрситәлмәйду .
45006010	Әйса Мәсиһ Өзиниң бирла қетимлиқ өлүми арқилиқ гуна үстидин ғалибә қилди . У һазир һаят болуп , Униң һаятлиғи Худаға шан-шәрәп кәлтүрүш үчүндур .
45006011	Шуниңға охшаш , силәрму һазир Әйса Мәсиһкә мәнсүп болғанлиғиңлар үчүн , өзәңларни гунаға нисбәтән өлгән , лекин Худаға хизмәт қилишқа нисбәтән тирик һесаплаңлар .
45006012	Шундақ екән , гуна һәргизму һаман өлидиған тениңларни башқурмисун . Болмиса арзу-һәвәсләргә берилип кетисиләр .
45006013	Тениңларниң һәр қандақ бир әзасини яман ишларға қурал қилип , гунаға тутуп бәрмәңлар . Әксичә өзәңларни Худаға атаңлар , чүнки силәр өлүмдин тирилдүрүлдүңлар . Тениңларниң һәр бир әзасини һәққаний ишларниң қурали қилиңлар .
45006014	Гуна силәрниң һөкүмраниңлар әмәс . Чүнки силәр Тәврат қануниниң илкидә әмәс , бәлки Худаниң бизни гунаниң күчидин халас қилидиған меһир-шәпқити астида яшаватисиләр .
45006015	Ундақта , қандақ қилиш керәк ? Тәврат қануниниң илкидә әмәс , Худаниң меһир-шәпқити астида яшаватимиз дәп , гуна қиливәрсәк боламду ? Яқ , әлвәттә болмайду .
45006016	Кимгә бойсунсаңлар , шуниң қули болидиғанлиғиңларни билмәмсиләр ? Гунаға бойсунсаңлар , у силәрни өлүмгә елип бариду . Худаға бойсунсаңлар , У һәққаний һаятлиққа елип бариду .
45006017	Худаға шүкүр ! Гәрчә силәр бурун гунаниң қули болған болсаңларму , лекин һазир гунаниң күчидин әркин қилинип , һәққанийлиқниң қуллири болдуңлар . Чүнки Худа силәргә бәргән тәлимгә чин дилиңлардин бойсундуңлар .
45006018	
45006019	Мән силәрниң тәбиитиңлардики аҗизлиқларни билгәчкә , буларни силәргә адәттики мисал билән ейтиватимән . Илгири силәр гунаниң қули болуп , тениңлардики әзаларни напак вә Тәврат қануниға хилап ишларға беғишлиғандиңлар . Әнди пак болушуңлар үчүн өзәңларни һәққанийлиқниң қули болушқа беғишлаңлар .
45006020	Силәр гунаниң қули болған вақтиңларда һәққаний һаят кәчүрүш билән кариңлар йоқ еди .
45006021	Силәр һазир номус дәп қариған бурунқи ишлардин шу чағда зади немә пайда тапқан едиңлар ? У ишларниң ақивити өлүмдур .
45006022	Бирақ һазир силәр гунаниң қуллуғидин әркин қилинип , Худаниң хизмәткарлири болдуңлар . Бу һаятиңларға пайдилиқ болуп , силәрни пак яшашқа йетәкләйду . Әң ахирида силәр мәңгүлүк һаятқа еришисиләр .
45006023	Чүнки гунаниң төләми өлүм . Бирақ Худаниң Рәббимиз Әйса Мәсиһ арқилиқ бизгә ата қилған соғиси мәңгүлүк һаяттур .
45007001	Қериндашлар , силәр қанунни чүшинисиләр . Шуңа шуниму есиңларға селип қояйки , қанун пәқәт һаят адәмгила һөкүмранлиқ қилалайду .
45007002	Мәсилән , ери бар аял ери һаятла болидикән , қанун бойичә еригә бағлиниду . Лекин ери өлүп кәтсә , нека қануниниң чәклимисигә учримайду .
45007003	Шуниң үчүн аял ери һаят вақтида башқа бир әр билән биргә болса , нека садиқлиғини бузған аял , дәп қарилиду . Лекин ери өлүп кәтсә , аял нека қанунидин әркин болиду . У чағда башқа бир әргә тәгсә , нека садиқлиғини бузған болмайду .
45007004	Худди шуниңдәк , қериндашлирим , силәр Әйса Мәсиһниң қурван болуши билән Тәврат қануниға нисбәтән өлдүңлар . Силәр һазир башқа биригә бағландиңлар , йәни өлүмдин тирилгән Әйса Мәсиһкә мәнсүп болдуңлар . Буниң билән силәр Худаниң хизмитидә болуп , Униңға шан-шәрәп кәлтүрәләйсиләр .
45007005	Бурун биз гунакар тәбиитимизниң илкидә болғачқа , бизни гунаға елип баридиған һәвәслиримизниң кәйнигә кирип кәттуқ . Бу һәвәслиримиз Тәврат қанунини билишимиз билән техиму қозғилип , тенимиздики әзаларни қутратти . Нәтиҗидә биз өзимизни өлүмгә елип баридиған ишларни қилдуқ .
45007006	Лекин һазир биз Тәврат қануниниң һөкүмидин азат қилиндуқ . Чүнки биз өзимизни боғуп туридиған бу қанунға нисбәтән өлгән . Биз кона усул бойичә , йәни Тәврат қануниға бурунқидәк әмәл қилиш арқилиқ әмәс , бәлки йеңи усул бойичә , йәни Муқәддәс Роһниң йетәкчилигидә яшаш арқилиқ Худаға хизмәт қилимиз .
45007007	Ундақта , биз немә дәймиз ? Тәврат қануниниң өзи гунаниң мәнбәси боламду ? Яқ , әлвәттә ундақ әмәс ! Гуна Тәврат қанунида көрситилмигән болса , мән қилмишлиримниң гуна екәнлигини билмәттим . Мәсилән , Тәврат қанунида : « Башқиларниң тәәллуқатлириға көз қириңни салма » , дейилмигән болса , ундақ қилишниң гуна екәнлигини билмигән болаттим .
45007008	Лекин гуна Тәврат қануниниң бу әмри арқилиқ пурсәт тепип , ичимдики һәр хил ачкөзлүкләрни қозғиди . Бу қанун болмиса , гунаниң бундақ күчиму болматти .
45007009	Тәврат қануниниң мәндин немини тәләп қилидиғанлиғини чүшәнмәйдиған вақтимда , өзәмдин рази болуп , өзәмни әркин-азадә һис қилаттим . Лекин Тәврат қанунини һәқиқий чүшинишим биләнла , өзәмниң гунакар екәнлигимни вә роһий җәһәттә өлгәнлигимни ениқ билдим . Тәврат қануни инсанларни һаятлиққа йетәкләш үчүн берилгән . Һалбуки , бу қанунға бойсуналмайдиғанлиғимдин униң маңа өлүмни елип келидиғанлиғини байқидим .
45007010	
45007011	Гуна Тәврат қануниниң әмирлиридин пурсәт тепип , мени аздуруп , өлүмгә дучар қилди .
45007012	Демәк , Тәврат қануни һәқиқәтән пактур . Униңдики әмирләрму пак , тоғра вә яхшидур .
45007013	Шундақ туруп , бу яхши қанун мени өлүмгә дучар қилдиму ? Яқ , әлвәттә ундақ әмәс ! Бәлки әйнә шу гуна бу яхши қанундики әмирләрдин пайдилинип , мени өлүмгә дучар қилди . Биз әнди гунаниң һәқиқий қияпитини тонувалалаймиз . Чүнки Тәврат қанунидики әмирләр арқилиқ гунаниң қанчилик яман екәнлиги ашкариланди .
45007014	Тәврат қануни Худадин чүширилгән болғачқа , униң яхши екәнлигини билимиз . Бирақ гунакар тәбиитимниң башқурушида болған мән болсам гунаниң қуллуғидидурмән .
45007015	Өзәмниң немә қиливатқинимни билмәймән , чүнки өзәм нийәт қилған ишларни қилмаймән , әксичә нәпрәтлинидиған ишларни қилимән .
45007016	Әгәр мән яман ишларни қилишни халимай туруп , йәнила уларни қилған болсам , у чағда вижданим Тәврат қануниниң яхши екәнлигини етирап қилған болиду .
45007017	Шуңа бу ишларни қилдуруватқини мән әмәс , бәлки ичимдә яшаватқан гуна .
45007018	Ичимдә , йәни гунакар тәбиитимдә яхшилиқниң йоқлуғини билимән , чүнки яхшилиқ қилиш нийитим бар болсиму , қабилийитим йоқ .
45007019	Шуниң үчүн өзәм нийәт қилған яхши ишларни қилмай , әксичә нийәт қилмиған яман ишларни қилимән .
45007020	Өзәм нийәт қилмиған ишни қилсам , буни қилдуруватқини мән әмәс , бәлки ичимдә яшаватқан гунадур .
45007021	Буниңдин өзәмдики шу қанунийәтни чүшәндимки , яхши ишларни қилмақчи болсамму , яманлиқ маңа һаман һәмра болуп турғачқа , мән йәнила яман ишларни қилимән .
45007022	Худаниң қанунидин ич-ичимдин сөйүнимән .
45007023	Бирақ тенимдә башқа бир қанунийәтни сезимән . Бу қанунийәт қәлбимдин қайил болған қанун билән җәң қилип , тән-әзалиримни гуна қилдурғанлиқтин , мени гунаға әсир қилиду .
45007024	Мән немә дегән бечарә адәммән һә ! Гунаниң әсири болған вә өлүмгә елип баридиған бу тенимдин кимму мени қутқузар ? !
45007025	Худаға шүкүр , Худа мени Рәббимиз Әйса Мәсиһ арқилиқ қутқузиду ! Мениң әһвалим мана мундақ : қәлбим билән Худаниң қануниға бойсунушни халаймән , лекин әмәлиятимда гунакар тәбиитим сәвәвидин гунаниң қули болимән .
45008001	Жиғинчақлап ейтсақ , Әйса Мәсиһкә мәнсүп болғанлар әнди җазаға мәһкүм қилинмайду .
45008002	Чүнки һаятлиқ елип келидиған Муқәддәс Роһниң күч-қудрити бизни өлүмгә мәһкүм қилидиған гунаниң күчидин Әйса Мәсиһ арқилиқ халас қилди .
45008003	Гунакар тәбиитимиз түпәйлидин Тәврат қануни бизни гунаниң қуллуғидин азат қилалмиди . Бирақ Худа Өз Оғлини биз гунакар инсанларниң тенидәк тән билән йәр йүзигә әвәтип , Униң гунасиз тенидә гуналиримизниң җазасини тартиши билән бизни башқуруватқан гунаниң күчини бекар қилди .
45008004	Буниң билән гунакар тәбиитимизгә әмәс , бәлки Муқәддәс Роһқа бойсунидиған бизләр арқилиқ Тәврат қануниниң адил тәләплири әмәлгә ашурулиду .
45008005	Гунакар тәбиитигә бойсунидиғанлар шу тәбиитигә хас арзу-һәвәсләрни ойлайду . Муқәддәс Роһқа бойсунидиғанлар болса , Муқәддәс Роһқа хас ишларни ойлайду .
45008006	Биз адәмниң гунакар тәбиити униң ой-пикирлирини башқурса , бу у адәмгә мәңгүлүк өлүм елип келиду . Амма у адәмниң ой-пикирлирини Муқәддәс Роһ башқурса , бу униңға һаятлиқ вә аманлиқ елип келиду .
45008007	Бир адәмниң гунакар тәбиити униң ой-пикирлирини башқурса , у адәм Худа билән дүшмәнләшкән болиду . Чүнки у Худаниң қануниға бойсунмайду һәм бойсуналмайду .
45008008	Гунакар тәбиити тәрипидин башқурулидиғанлар Худани хурсән қилалмайду .
45008009	Бирақ силәргә кәлсәк , Худаниң Роһи һәқиқәтән қәлбиңларда яшиғанлиқтин , гунакар тәбиитиңларниң башқурушида әмәс , бәлки Муқәддәс Роһниң башқурушида туруватисиләр . Қәлбидә Муқәддәс Роһ , йәни Әйса Мәсиһниң Роһи болмиған адәм Әйса Мәсиһкә мәнсүп әмәстур .
45008010	Тениңлар гуна түпәйлидин өлүмниң илкидә болсиму , амма қәлбиңларда Әйса Мәсиһ болғанлиғи үчүн , силәр Худа тәрипидин һәққаний адәм дәп җакалинип , роһуңлар һаят болди .
45008011	Худаниң Роһи Әйса Мәсиһни өлүмдин тирилдүрди . Бу Роһ силәрниң қәлбиңларда яшайду . Әйса Мәсиһни өлүмдин тирилдүргән Худа қәлбиңлардики Өз Роһи арқилиқ силәрниң чирип кетидиған тениңларға һаятлиқ ата қилиду .
45008012	Шуниң үчүн , қериндашлирим , гунакар тәбиитимизгә бойсунуп яшашқа әмәс , Муқәддәс Роһқа бойсунушқа қәриздармиз .
45008013	Чүнки гунакар тәбиитиңларға бойсунуп яшисаңлар , мәңгүлүк һалак болисиләр . Лекин Муқәддәс Роһқа тайинип , гунакар тәбиитиңлар арзу қилған гунадин қол үзсәңлар , мәңгүлүк һаятлиққа еришисиләр .
45008014	Худаниң Роһиниң йетәкчилигидә яшиғанларниң һәммиси Худаниң пәрзәнтлиридур .
45008015	Әнди силәр қобул қилған Муқәддәс Роһ силәрни қул қилип , қул ғоҗайинидин қорққандәк қорқунучқа салмайду . Әксичә силәр бу Муқәддәс Роһ арқилиқ Худаниң әтиварлап беқивалған пәрзәнтлири болуп , Худани « Әй сөйүмлүк Ата ! » дәп чақиралайдиған болдуңлар .
45008016	Бу Муқәддәс Роһ қәлб роһумиз билән биллә бизниң Худаниң пәрзәнтлири екәнлигимизгә гувалиқ бериду .
45008017	Худаниң пәрзәнтлири екәнмиз , Униң вәдә қилған һәқиқий байлиғиға мирасхормиз , шундақла униңға Әйса Мәсиһ билән биллә мирасхорлуқ қилимиз . Кәлгүсидә Әйса Мәсиһ билән бирликтә Худаниң шан-шәривидин һөзүрлиниш үчүн , бизму һазир Әйса Мәсиһкә охшаш азап-оқубәтләрни тартиватимиз .
45008018	Мениңчә һазир биз тартиватқан азап-оқубәтләрни кәлгүсидә биздә аян болидиған шан-шәрәпкә селиштурғанда һеч нәрсигә әрзимәйду .
45008019	Яритилған пүткүл мәвҗудат Худаниң Өз пәрзәнтлирини аян қилишини интизарлиқ билән күтмәктә .
45008020	Чүнки пүткүл мәвҗудат өзи һәққидики көзлигән мәхситигә еришәлмигән еди . Бу мәвҗудатниң өз ихтияри билән әмәс , бәлки уни яратқан Худаниң ирадиси билән болған . Шундақ болсиму яритилған пүткүл мәвҗудатта чирип түгәштин қутулуп , Худа пәрзәнтлиригә беридиған шәрәплик әркинликтин һөзүрлиниш үмүти бар еди .
45008021	
45008022	Та һазирғичә пүткүл мәвҗудатларниң худди толғақ азави тартиватқан аялдәк аһ уруватқанлиғини билимиз .
45008023	Пәқәт пүткүл мәвҗудатла әмәс , һәтта Муқәддәс Роһниң қәлбимизгә селиниши билән Худаниң кәлгүсидә беридиған шан-шәривини тетип баққан бизләрму дилимизда аһ урмақтимиз . Худаниң пәрзәнтлири екәнлигимиз аян қилиниши билән биз йеңи тәнгә еришишни күтмәктимиз .
45008024	Қутқузулғандин бери биздә мошундақ үмүт болуп кәлмәктә . Үмүт әмәлиятқа айланғанда , у үмүт болуштин қалиду . Кимму әмәлиятқа айланғанни қайта үмүт қилсун ?
45008025	Бирақ биз техи әмәлиятқа айланмиғанға үмүт бағлиған екәнмиз , уни сәвирчанлиқ билән күтимиз .
45008026	Униң үстигә Муқәддәс Роһ бизниң аҗизлиғимизни билип , бизгә ярдәм қилиду . Биз қандақ дуа қилишимиз керәклигини билмәймиз . Лекин Муқәддәс Роһниң Өзи сөз билән ипадилигүсиз аһ уруш арқилиқ биз үчүн Худаға мураҗиәт қилиду .
45008027	Инсанларниң қәлбини күзитип туридиған Худа Муқәддәс Роһниң немә дәватқанлиғини чүшиниду . Чүнки Муқәддәс Роһ Худаниң ирадиси бойичә , Худаниң муқәддәс хәлқи үчүн мураҗиәт қилиду .
45008028	Худаниң Өзини сөйидиғанларниң , йәни Өзиниң ирадиси бойичә чақирилғанларниң һаятида мәйли қандақ ишлар йүз бәрсун , уларниң пүткүл ишлирини маслаштуруп , һәммини шуларниң мәнпийити үчүн орунлаштуридиғанлиғини билимиз .
45008029	Чүнки Худа әзәлдинла бу кишиләрни билгән . У бу кишиләрниң кәлгүсидә Өз Оғлиға охшаш болушини алдин-ала бәлгүлигән . Буниңдики мәхсәт , Әйса Мәсиһни бу нурғун қериндашларниң арисида тунҗа Оғли қилиш еди .
45008030	Худа алдин-ала бәлгүлигән бу кишиләрни чақирди вә Өзи чақирған бу кишиләрни һәққаний адәм дәп җакалиди . Һәққаний адәм дәп җакаланған бу кишиләргә Худа чоқум шан-шәрәп ата қилиду .
45008031	Ундақта , биз буниңға немә дәймиз ? Худа биз тәрәптә турған екән , кимму бизгә қарши чиқалисун ?
45008032	Өз Оғлиниму айимай , Уни һәммимиз үчүн қурван болушқа әвәткән Худа барлиғини бизгә ата қилмай қаламду ?
45008033	Кимму Худаниң таллиған бәндилири үстидин шикайәт қилалисун ? Һеч ким ! Чүнки биз Худа тәрипидин һәққаний адәм дәп җакаланған .
45008034	Ким бизни гунаға мәһкүм қилалайду ? Һеч ким ! Чүнки Әйса Мәсиһ биз гунакарлар үчүн өлди . Униң үстигә , У тирилдүрүлүп , Худаниң оң йенида һоқуқ тутуп , биз үчүн мураҗиәт қилмақта .
45008035	Һеч ким бизни Әйса Мәсиһниң меһир-муһәббитидин айриветәлмәйду ! Һәр қандақ қийин әһвал , җапа-мәшәқәт , зиян-зәхмәт , ач-ялиңачлиқ вә хейим-хәтәр , һәтта қиличму бизни Униңдин айриветәлмәйду !
45008036	Худди Муқәддәс Язмиларда йезилғинидәк : « Сени дәп күн бойи өлүм гирдавида туруватимиз . Союлидиған қойлар орнида қариливатимиз » .
45008037	Лекин бизни сөйидиған Худаниң күчи билән буларниң һәммиси үстидин пүтүнләй ғалибә қилимиз .
45008038	Шуниңға қәтъий ишинимәнки , өлүм яки һаятлиқ болсун , периштәләр яки җин-шәйтанлар болсун , һазирқи яки кәлгүсидики һәр қандақ ишлар болсун , яки роһлар дуниясидики һәр қандақ күчләр болсун ,
45008039	яки пүткүл каинатта яритилған башқа һәр қандақ бир шәйи болсун , мәйли биз егиз асманда яки чоңқур һаңниң тегидә болайли , бизни Худаниң Рәббимиз Әйса Мәсиһ арқилиқ ата қилған меһир-муһәббитидин айриветәлмәйду .
45009001	Мән Әйса Мәсиһкә мәнсүп болғанлиғим үчүн , һәқиқәтни сөзләймән , ялған сөзлимәймән . Муқәддәс Роһниң йетәкчилигидә болған вижданимму буниңға испат болалайду .
45009002	Демәкчи болғиним , исраиллар , йәни йәһудийларниң Әйса Мәсиһкә ишәнмигәнлигигә кәлсәк , мән улар үчүн интайин көп ғәм-қайғу қиливатимән , қәлбимму һемишәм азап ичидә өртиниватиду .
45009003	Әгәр мениң Худа тәрипидин ләнәт астида қелип , Әйса Мәсиһтин айрилип қелишим қериндашлирим вә җан-җигәрлирим болған исраилларниң қутқузулуши үчүн ярдәм берәлисә , мән мундақ қилишқиму рази болаттим .
45009004	Исраиллар болса Худаниң таллиған хәлқидур . Худа уларға пәрзәнтлик салаһийитини бәрди . Өз улуқлуғини көрсәтти , улар билән келишимләрни түзүп , уларға Тәврат қанунини ата қилди . Исраиллар Худаға һәқиқий ибадәт қилишни үгинип , Худаниң вәдилиригә еришти .
45009005	Улар Ибраһим , Исһақ вә Яқупларниң әвлатлиридур . Әйса Мәсиһму уларниң Әвлади болуп , бу дунияға инсан тенидә кәлди . У барлиқ мәвҗудат үстидин һөкүм сүридиған , мәңгү мәдһийилинидиған Худадур , амин !
45009006	Мән һәргизму исраилларниң Әйса Мәсиһни рәт қилғанлиғи билән Худаниң уларға қилған вәдиси бекар болди , демәкчи әмәсмән . Чүнки Худаниң нәзәридә Исраилниң әвлади болғанларниң һәммисила һәқиқий исраил һесапланмайду .
45009007	Гәрчә улар Ибраһимниң әвлатлири болсиму , Худаниң нәзәридә уларниң һәммисила Ибраһимниң пәрзәнтлири һесапланмайду . Муқәддәс Язмиларда Худа әҗдадимиз Ибраһимға : « Мән саңа вәдә қилған әвлатлириң Исһақтин келип чиқиду » , дегән .
45009008	Демәк , җисманий җәһәттин Ибраһимниң әвлатлириниң һәммисила Худаниң пәрзәнтлири болувәрмәйду . Пәқәт Худаниң Ибраһимға қилған вәдисигә асасән туғулған әвлатларла Худаниң пәрзәнтлиридур .
45009009	Чүнки Исһақниң туғулуши тоғрисида Худа әҗдадимиз Ибраһимға вәдә бәргән . Бу вәдә мундақ еди : « Келәр жили бу чағда қайта келимән , шу чағда аялиң Сарә бир оғулға ана болиду » .
45009010	Буниңдин башқа , Рибәқа әҗдадимиз Исһақтин қош гезәккә һамилдар болғанда ,
45009011	Худа униңға : « Чоңи кичигигә хизмәт қилиду » , дегән еди . Чүнки бир атидин болған бу қош гезәкләр , йәни Әсав билән Яқуп техи туғулмиған , демәк улар бирәр яхши яки яман ишму қилмаста , Худа аллиқачан улардин бирини таллиған еди . Буниңдин шуни көрүвалғили болидуки , Худаниң адәмләрни таллиши уларниң қилған әмәлиятиға әмәс , пәқәт Өзиниң ирадисигә , йәни Өз чақириғиға асасланған .
45009012	
45009013	Бу худди Муқәддәс Язмиларда : « Яқупни таллидим , Әсавни рәт қилдим » , дәп йезилғинидәк .
45009014	Ундақта , буларға немә дәймиз ? Бу йәрдә Худани адил әмәс дәймизму ? Яқ , әлвәттә ундақ әмәс !
45009015	Чүнки Худа Муса пәйғәмбәргә мундақ дегән : « Кимгә меһриванлиқ қилғум кәлсә , шуниңға меһриванлиқ қилимән , Кимгә ич ағритқум кәлсә , шуниңға ич ағритимән » .
45009016	Демәк , Худа кимгә рәһимдиллик көрситишни Өзи таллайду . Бу инсанниң ирадисигә яки уларниң тиришчанлиғиға бағлиқ әмәс , бәлки Худаниң рәһимдиллигигә бағлиқтур .
45009017	Худа Муқәддәс Язмиларда Мисирниң падишасиға мундақ дегән : « Мениң сени тиклишимдики мәхсәт — пәқәт сениң үстүңдә күчүмни аян қилип , намимни пүтүн йәр-зиминға тарқитиштур » .
45009018	Демәк , Худа халиғиниға рәһим қилиду , халиғинини җаһиллаштуриду .
45009019	Бундақ болғанда , бәлким араңлардин бәзиләр маңа : « Һәммә ишни Худа бәлгүләйдиған турса һәм биз Униң ирадисигә қарши чиқалмайдиған турсақ , Худа немә үчүн йәнә бизни әйипләйду ? » дейиши мүмкин .
45009020	Бирақ , әй инсан , Худа билән такаллишидиған сән кимсән ? Бир сапал қача өзини ясиған хумданчиға : « Мени немә үчүн бундақ ясидиң ? » дәләләмду ?
45009021	Хумданчиниң бир калләк лайдин алаһидә ишлитилидиған яки адәттә ишлитилидиған қача ясаш һоқуқи йоқму ?
45009022	Худада әйнә шундақ һоқуқ йоқму ? ! Худа гуна қилғанларға әсли Өз ғәзивини вә күч-қудритини көрсәтмәкчи болған еди . Лекин У бу һалакәт гирдавиға берип қалғанларға ғәзивини көрсәтмәй , бәлки сәвирчанлиқ билән уларға кәңчилик қилди .
45009023	Худаниң мәхсити Өзиниң рәһим-шәпқитиниң нишани болған бизләргә Өзиниң йүксәк улуқлуғини көрситиш үчүндур . Чүнки биз бу улуқлуққа еришишкә алдин-ала талланған .
45009024	Биз Худа тәрипидин чақирилғанлар болуп , йәһудийлар арисидинла әмәс , бәлки йәһудий әмәсләр арисидинму чақирилғанмиз .
45009025	Бу худди Муқәддәс Язмиларда Худаниң Һошия пәйғәмбәр арқилиқ ейтқинидәк : « Әсли хәлқим һесапланмиған хәлиқни хәлқим , Әсли сөйгәнлирим һесапланмиғанларни сөйгәнлирим дәймән » . Һошия пәйғәмбәр йәнә ейтқанки :
45009026	« Бурун Худа уларни : ‹ Силәр Мениң хәлқим һесапланмайсиләр › , дегән болсиму , Лекин кәлгүсидә Худа уларға : ‹ Мәңгү һаят Худаниң пәрзәнтлири › , дәп нам бериду » .
45009027	Йәшая пәйғәмбәрму исраиллар тоғрисида мундақ җакалиған еди : « Исраилларниң сани деңиз әтрапидики қумдәк көп болсиму , лекин уларниң наһайити аз бир қисми қутқузулиду .
45009028	Чүнки Пәрвәрдигар бу дуния үстидин чиқарған һөкүмләрни тәл-төкүз вә тез иҗра қилиду » .
45009029	Йәшая пәйғәмбәр йәнә алдин-ала ейтқинидәк : « Әгәр һәммигә қадир Пәрвәрдигар бизниң нәслимизни сақлап қалмиған болса , Бизму Худа от яғдуруп йоқ қиливәткән Содом вә Гомора шәһиридикиләрдәк болаттуқ » .
45009030	Ундақта , буни мундақ жиғинчақлаймиз : һәққанийлиқни издимигән йәһудий әмәсләр Худа тәрипидин һәққаний адәм дәп җакаланди , улар Әйса Мәсиһкә ишиниш арқилиқ буниңға еришти .
45009031	Тәврат қануниға әмәл қилиш арқилиқ һәққанийлиқни издигән исраиллар , йәни йәһудийлар болса , униңға еришәлмиди .
45009032	Бу немә үчүн ? Чүнки улар ишәнчкә әмәс , бәлки яхши әмәллиригә тайинип һәққаний адәм дәп җакалинишқа тиришти . Буниң билән улар Ташқа , йәни Әйса Мәсиһкә путлишип жиқилип чүшти .
45009033	Бу худди Худа Муқәддәс Язмиларда ейтқандәк : « Хәлиқ путлишидиған , Хәлиқни жиқитидиған , Бир Таш Сионға Бирақ Униңға ишәнгәнләр һәргиз наүмүттә қалмайду » .
45010001	Қериндашлар , мән җан-җигәрим исраилларниң қутқузулушини бәкму арзу қилимән һәм буни Худадин дайим тиләймән .
45010002	Шуниңға гувалиқ беримәнки , уларда Худаға нисбәтән һәқиқәтәнму қизғинлиқ бар . Бирақ уларниң бу қизғинлиғи һәқиқий билимгә асасланмиған .
45010003	Чүнки улар Худадин кәлгән һәққаний адәм дәп җакалиниш йолини билмәй , Тәврат қануниға әмәл қилиши билән өзлириниң һәққаний адәм дәп җакалинишиға тиришиду . Буниң билән улар Худадин кәлгән ушбу йолни қобул қилмайду .
45010004	Һалбуки , Әйса Мәсиһ Тәврат қануниниң мәхситини әмәлгә ашурди . Нәтиҗидә Униңға ишәнгән һәммә адәм Худа алдида һәққаний адәм дәп җакалиниду .
45010005	Тәврат қануниға әмәл қилиш арқилиқ һәққаний адәм дәп җакалинишқа нисбәтән Муса пәйғәмбәр мундақ язған : « Қанунға бойсунғанлар униң әмирлиригә толуқ әмәл қилиш билән һаятлиқ тапалайду » .
45010006	Лекин ишәнч арқилиқ һәққаний адәм дәп җакалинишқа нисбәтән Муқәддәс Язмиларда мундақ дейилгән : « Өз-өзәңлардин : ‹ Асманға ким чиқиду ? › ( йәни Әйса Мәсиһни елип чүшүш үчүн ) яки болмиса ‹ Гөргә ким чүшиду ? › ( йәни Әйса Мәсиһни өлүкләр арисидин елип чиқиш үчүн ) дәп сорап жүрмәңлар » .
45010007	
45010008	Уларниң демәкчи болғини дәл « Худаниң сөзи саңа йеқиндур , у тилиңда вә дилиңдидур » . Мана бу һәм биз йәткүзүватқан ишәнч тоғрисидики сөзләрдур .
45010009	Демәк , Әйса Мәсиһниң Рәб екәнлигини өз ағзиң билән етирап қилсаң вә Худаниң Уни тирилдүргәнлигигә чин қәлбиңдин ишәнсәң , қутқузулисән .
45010010	Чүнки инсан чин қәлбидин ишиниш арқилиқ һәққаний адәм дәп җакалиниду , өз ағзи билән етирап қилиш арқилиқ қутқузулиду .
45010011	Муқәддәс Язмиларда : « Униңға ишәнч қилғанла киши наүмүттә қалмайду » , дейилгән .
45010012	Бу җәһәттә йәһудийлар билән йәһудий әмәсләрниң пәрқи йоқ . Әйса Мәсиһ һәр иккисиниң Рәббидур . У Өзигә илтиҗа қилғанларниң һәммисигә меһир-шәпқәт яғдуриду .
45010013	Дәл Муқәддәс Язмиларда йезилғинидәк : « Рәббимизгә илтиҗа қилғанларниң һәммиси қутқузулиду » .
45010014	Лекин Униңға ишәнмигәнләр Униңға қандақму илтиҗа қилсун ? У тоғрилиқ аңлимиғанлар Униңға қандақму ишәнсун ? У тоғрисида хәвәр йәткүзгүчиләр болмиса , кишиләр қандақму аңлалисун ?
45010015	Хуш Хәвәр йәткүзгүчиләр әвәтилмисә , Хуш Хәвәр қандақ йәткүзүлсун ? Муқәддәс Язмиларда йезилғинидәк : « Хуш Хәвәрни йәткүзгәнләрниң қәдими нәқәдәр мубарәк һә ! »
45010016	Бирақ худди Йәшая пәйғәмбәрниң : « Әй Пәрвәрдигар , биз йәткүзгән сөзләргә кимму ишәнди ? » дегинидәк , һәммә адәм Хуш Хәвәрни қобул қилған әмәс .
45010017	Ишәнч Хуш Хәвәрни аңлаштин келиду ; Хуш Хәвәр болса , Әйса Мәсиһ тоғрисидидур .
45010018	Лекин силәрдин шуни сораймәнки , исраиллар бу Хуш Хәвәрни аңлимиғандиму ? Әлвәттә аңлиди . Бу худди Муқәддәс Язмиларда йезилғинидәк : « Уларниң садаси пүткүл дунияға , Сөзлири зиминниң булуң-пушқақлириға йәтти » .
45010019	Силәрдин йәнә шуни сораймәнки , исраиллар Хуш Хәвәрни чүшәнмигәндиму ? Башқа хәлиқләр чүшәнгән йәрдә , улар чоқум чүшәнди . Чүнки Худа Муса пәйғәмбәр арқилиқ аллибурун мундақ ейтқан : « Өз хәлқим болмиған бир хәлиқ арқилиқ Силәр исраилларда көрәлмәслик қозғаймән . Силәр әқилсиз дәп қарайдиған хәлиқ арқилиқ ғәзивиңларни қозғаймән » .
45010020	Кейин Йәшая пәйғәмбәр техиму жүрәклик һалда Худаниң сөзлирини йәткүзүп , мундақ деди : « Мени издимигәнләр Мени тапти , Мени соримиғанларға Өзәмни көрсәттим » .
45010021	Лекин исраиллар һәққидә Худа Йәшая пәйғәмбәр арқилиқ мундақ деди : « Мән бойсунмас вә җаһил бир хәлиққә Күн бойи қоллиримни узитип турдум » .
45011001	Ундақта , шуни соримақчимән : Худа Өз хәлқи исраиллардин ваз кәчтиму ? Яқ , һәргиз ундақ әмәс ! Мәнму Ибраһим әвладидин , йәни Бинямин қәбилисидин болған бир исраилғу !
45011002	Худа әзәлдинла таллиған Өз хәлқидин ваз кәчкини йоқ . Муқәддәс Язмиларниң Илияс пәйғәмбәр һәққидики қисмида немә дейилгәнлиги силәргә аян . Илияс пәйғәмбәр исраиллардин рәнҗип , Худаға ялвуруп :
45011003	« Әй Пәрвәрдигар , улар Сениң пәйғәмбәрлириңни өлтүрүшти , қурванлиқ супилириңни чеқишти . Пәқәт өзәм ялғузла қалдим , улар йәнә мениңму җенимға замин болмақчи болушуватиду » , дегән .
45011004	Худа униңға қандақ җавап қайтурған ? Худа униңға : « Баалға
45011005	Худди шуниңдәк , бүгүнки күндә Худа Өз меһир-шәпқити билән таллиған исраиллардинму аз бир қисми йәнила бар .
45011006	Буларниң таллиниши өзлири қилған яхши әмәллири билән әмәс , бәлки Худаниң меһир-шәпқити билән болған . Ундақ болмиғанда , бу меһир-шәпқәтни меһир-шәпқәт дегили болматти .
45011007	Нәтиҗидә қандақ болди ? Исраиллар издигинигә , йәни қутқузулушқа еришәлмиди , пәқәт талланғанларниң аз бир қисмила униңға еришти . Қалғанлар болса , қәлблири җаһиллаштурулуп , Худаниң чақириғиға қулақ салмиди .
45011008	Бу худди Муқәддәс Язмиларда йезилғинидәк : « Худа уларниң қәлбини ғәпләттә қалдурди , Бүгүнгичә көзлирини көрмәс , Қулақлирини аңлимас қилди » .
45011009	Худди шуниңдәк , Давут падишаму өз дүшмәнлири тоғрисида мундақ дегән : « Уларниң дәстихини өзлиригә қапқан вә тор болсун , Улар путлишип жиқилсун , җазалансун !
45011010	Көзлири қараңғулишип көрәлмисун , Бәллири пүкүлүп , мәңгү русланмисун ! »
45011011	Ундақта , шуни сорайки : исраиллар путлишип шу жиқилғиничә пүтүнләй гумран болдиму ? Яқ , һәргиз ундақ әмәс ! Лекин исраиллар бойсунмиғанлиқтин , Худа йәһудий әмәсләрни ниҗатлиққа ериштүрди . Буниңдики мәхсәт , исраилларниң уларға болған көрәлмәслигини қозғаштур .
45011012	Демәк , исраилларниң гунайи , йәни уларниң Әйса Мәсиһни рәт қилғанлиғи йәһудий әмәсләргә бәхит елип кәлгән екән , ундақта Худа таллиған барлиқ исраиллар қутқузулушқа еришкәндә , дунияға техиму чоң бәхит елип кәлмәмду ?
45011013	Әнди йәһудий әмәс болған силәргә шуни ейтайки , силәргә әлчи болғанлиғим үчүн , бу вәзипәмни улуқ һесаплаймән .
45011014	Буниң билән бәлким Хуш Хәвәрни рәт қилған җан-җигәрлирим исраилларниң көрәлмәслик отлирини қозғап , уларниң бәзилирини қутқузулуш йолиға башлалармән .
45011015	Чүнки уларниң рәт қилиниши арқилиқ дуниядики башқа милләтләр Худа билән яраштурулған болса , ундақта уларниң Әйса Мәсиһкә ишинип , Худа тәрипидин қобул қилиниши өлүмдин тирилгәнлик болмай немә ?
45011016	Әгәр дәсләпки һосулдин пиширилип Худаға сунулған нан муқәддәс болса , у нандин қалған хемирму муқәддәстур . Шуниңдәк , әгәр бир дәрәқниң йилтизи муқәддәс болса , шахлириму муқәддәстур .
45011017	Худди явайи Зәйтун дәриғиниң шахлири бағдики шахлири сундуруветилгән Зәйтун дәриғигә уланғанға охшаш , йәһудий әмәс силәрму сундуруветилгән әшу шахларниң , йәни йәһудийларниң орниға ишәнчиңлар арқилиқ уландиңлар . Демәк , силәр бу дәрәқниң йилтизидин озуқлуқ елип , ширнисидин һөзүрлиниватқандәк , Худа Ибраһимға вәдә қилған бәхиттин һөзүрлиниватисиләр .
45011018	Шундақ екән , силәр сундуруветилгән әшу шахлар алдида махтанмаңлар . Әгәр махтансаңлар , шуни унтумаңларки , силәр йилтизни әмәс , бәлки йилтиз силәрни беқиватиду .
45011019	Силәр : « Мениң улинишим үчүн , бу шахлар сундуруветилди » , дейишиңлар мүмкин .
45011020	Тоғра , бу шахлар , йәни йәһудийлар Әйса Мәсиһкә ишәнмигәнликтин сундурулди . Силәр болсаңлар , Әйса Мәсиһкә болған ишәнчиңлар билән уландиңлар , шуңа силәр мәғрурланмаңлар , әксичә Худадин қорқуңлар !
45011021	Чүнки ишәнмисәңлар дәрәқниң әслидики шахлирини , йәни йәһудийларни айимиған Худа силәрниму айимайду .
45011022	Буниңдин Худаниң меһриванлиғи , шундақла Униң қаттиқ қол екәнлигини көрүвалғили болиду . У Өз йолидин чәтнигәнләргә қаттиқ қолдур . Лекин силәр давамлиқ Униң меһриванлиғида турсаңлар , У силәргә меһривандур . Ундақ болмиғанда , силәрму кесип ташлинисиләр .
45011023	Йәһудийлар ишәнмәслигидин ваз кечип , Әйса Мәсиһкә ишәнсә , уларму әслидики дәрәққә улиниду , чүнки Худа уларни қайта улашқа қадирдур .
45011024	Йәһудий әмәс силәр явайи Зәйтун дәриғидин кесип елинип , қанунийәткә хилап һалда алаһидә пәрвиш қилип өстүрүлгән Зәйтун дәриғигә уланған йәрдә , әслидики шахларниң өз дәриғигә улиниши техиму асан әмәсму ?
45011025	Қериндашлар , өзәңларни йәһудийлардин үстүн тутуштин сақлинишиңлар үчүн , мундақ бир сирдин хәвәрсиз қелишиңларни халимаймән . Бу сир болса : бир қисим исраиллар Худа әвәткән Қутқазғучини һазирғичә тәрсалиқ билән рәт қилсиму , бирақ бу әһвал пәқәтла қутқузулған йәһудий әмәсләрниң сани толуқланғичә давамлишиду .
45011026	Кейин пүтүн исраиллар қутқузулиду . Бу тоғрилиқ Муқәддәс Язмиларда мундақ дейилгән : « Қутқазғучи Сиондин келип , Яқупниң әвлатлириниң гунакарлиғини йоқитиветиду .
45011027	Мана бу улар билән түзидиған келишимимдур , У чағда уларниң гунайини елип ташлаветимән » .
45011028	Йәһудийлар Хуш Хәвәрни рәт қилғанлиғи үчүн , Худаға дүшмән болуп қалди . Бу йәһудий әмәс силәргә көп мәнпийәт йәткүзди . Лекин йәһудийлар Худаниң таллиған хәлқидур . Худа уларниң әҗдатлири билән келишим түзгәнликтин , йәнила уларни сөйиду .
45011029	Чүнки Худа Өзи бәргән соғилирини вә чақириғини қайтурувалмайду .
45011030	Йәһудий әмәс силәр бир чағларда Худаға бойсунматтиңлар . Лекин йәһудийлар Худаға бойсунмиғанлиғи үчүн , силәр һазир Худаниң рәһим-шәпқитигә ериштиңлар .
45011031	Йәһудийлар болса , бойсунмай келиватиду . Лекин шундақ нәтиҗә болидуки , Худа силәргә рәһим-шәпқәт көрсәткәндәк , йәһудийларғиму рәһим-шәпқәт көрситиду .
45011032	Чүнки Худа рәһим-шәпқитини пүткүл инсанға көрситиш үчүн , һәммимизни , йәни йәһудийлар вә йәһудий әмәсләрни өзлириниң бойсунмаслиғиға қоювәтти .
45011033	Аһ ! Худаниң әқил-парасити вә илим-һекмити немә дегән мол , немә дегән чоңқур һә ! Униң һөкүмлирини кимму чүшинәлисун ? Униң йоллирини кимму ойлап йетәлисун ? Муқәддәс Язмиларда йезилғинидәк :
45011034	« Кимму Пәрвәрдигарниң ой-пикрини чүшәнсун ? Кимму Униң мәслиһәтчиси болалисун ?
45011035	Кимму Униңға бир нәрсә берип , Уни қәриздар қилалисун ? »
45011036	Һеч ким ! Чүнки Пәрвәрдигаримиз барлиқ мәвҗудатниң Яратқучисидур , барлиқ мәвҗудат У арқилиқ моҗут болуп туриду вә Униң үчүн моҗуттур . Барлиқ шан-шәрәп әбәдил-әбәт Униңға мәнсүп болғай , амин !
45012001	Шуңа , әй қериндашлар , Худа бизгә шундақ рәһим-шәпқәт көрсәткән екән , өзәңларни Худани хурсән қилидиған , Униңға аталған тирик қурванлиқ сүпитидә Униңға беғишлишиңларни өтүнимән . Мана бу силәрниң Худаға қилидиған һәқиқий ибадитиңлардур .
45012002	Бу дунияниң еқимлириға әгишип жүрмәңлар , әксичә ой-пикриңлар Худаниң йеңилиши билән пүтүнләй өзгәрсун . Шу чағда Худаниң һаятиңларға болған ирадисини һәм бу ирадиниң нәқәдәр яхши , нәқәдәр хурсән қиларлиқ вә нәқәдәр мукәммәл екәнлигини биләләйсиләр .
45012003	Худаниң меһир-шәпқити маңа ата қилинғанлиғи үчүн , һәр бириңларға шуни ейтимәнки , өзәңларни артуқчә баһалимаңлар . Әксичә еғир-бесиқлиқ билән Худа силәргә бәргән ишәнч җәһәттики қабилийитиңларға қарап өзәңларни чағлап көрүңлар .
45012004	Бизниң тенимиз көплигән әзалардин тәркип тапқан һәм һәр бир әзайимизниң охшаш болмиған роли бар .
45012005	Шуниңға охшаш , биз мәсиһийләр көп болсақму , Әйса Мәсиһкә мәнсүп болғанлиғимиз үчүн һәммимиз бир тән болуп , бир-биримизгә бағлинип туримиз
45012006	һәм Худаниң бизгә ата қилған меһир-шәпқитигә асасән һәр биримиздә охшаш болмиған қабилийәтләр бар болиду . Әгәр Худаниң силәргә бәргән қабилийити Өзиниң пәйғәмбәрлик сөзини йәткүзүш болса , Униң силәргә пәйғәмбәрлик сөз арқилиқ сөзләватқанлиғиға ишәнгиниңлардәк , ишәнч билән бу пәйғәмбәрлик сөзни башқиларға йәткүзүңлар .
45012007	Худаниң силәргә бәргән қабилийити башқиларға хизмәт қилиш болса , хизмәт қилиңлар ; Худа тоғрисида тәлим бериш болса , тәлим бериңлар ;
45012008	илһамландуруш болса , илһамландуруңлар ; сәдиқә бериш болса , чин көңлүңлар билән сәдиқә бериңлар ; йетәкчилик қилиш болса , җавапкәрчилик билән йетәкчилик қилиңлар ; рәһим қилиш болса , хошаллиқ билән қилиңлар .
45012009	Меһир-муһәббитиңлар сахта болмисун . Яманлиқтин жиркиниңлар , яхши ишларда чиң туруңлар .
45012010	Бир-бириңларни қериндашларчә сөйүп , өз ара қизғин болуңлар . Башқиларни өзәңлардин жуқури көрүп , уларни һөрмәтләңлар .
45012011	Қизғинлиғиңлар совуп кәтмисун . Әксичә оттәк қизғин қәлбиңлар билән Рәббимизгә хизмәт қилиңлар .
45012012	Үмүт ичидә шат-хорам яшаңлар , қийинчилиқларға бәрдашлиқ бериңлар . Һәр вақит дуада болуңлар .
45012013	Худаниң муқәддәс хәлқи арисидин еһтияҗи чүшкәнләргә ярдәм қилиңлар вә уларға меһмандост болуңлар .
45012014	Силәргә зиянкәшлик қилғучиларға бәхит тиләңлар . Уларға пәқәт бәхит тиләңларки , уларни қарғимаңлар .
45012015	Хошал болғанлар билән биллә хошал болуңлар , қайғурғанлар билән биллә қайғуруңлар .
45012016	Өз ара инақ өтүңлар , мәғрурланмаңлар . Әксичә төвән дәриҗидики кишиләр билән бериш-келиш қилиңлар . Һәргиз биләрмән болувалмаңлар .
45012017	Һеч кимниң яманлиғиға яманлиқ билән җавап қайтурмаңлар , көпчилик яхши дәп қариған ишларни көңүл қоюп қилиңлар .
45012018	Имканийәтниң баричә көпчилик билән инақ өтүңлар .
45012019	Қәдирлик достлар , интиқам алмаңлар , буни Худаға тапшуруңлар . Чүнки Муқәддәс Язмиларда мундақ йезилған : « Пәрвәрдигар дәйдуки , интиқам алғучи Мәндурмән , уни Мән чоқум қилимән » .
45012020	Муқәддәс Язмиларда йәнә мундақ йезилған : « Дүшминиң ач болса , уни тойдур , уссиған болса , услиғини қандур . Бундақ қилиш билән униң йүзини чимилдитип , уни хиҗаләтчиликтә қалдурисән » . Силәрму интиқам елишниң орниға шундақ қилиңлар .
45012021	Демәк , яманлиқ алдида тиз пүкмәңлар , яманлиқни яхшилиқ билән йеңиңлар .
45013001	Һәммә адәм һөкүмәткә бойсунуши керәк . Чүнки һәр қандақ һакимийәт Худадин кәлгән һәм һөкүмәтни Худа Өзи тиклигән .
45013002	Шуниң үчүн һөкүмәткә қаршилиқ қилғучилар Худаниң орунлаштурушиға қаршилиқ қилған болиду . Бундақ қаршилиқ қилғучилар һөкүмәт тәрипидин җазаға тартилиду .
45013003	Тоғра йолда маңғанлар һөкүмәт әмәлдарлиридин қорқмайду , лекин яман йолда маңғанлар униңдин қорқиду . Һөкүмәт әмәлдарлиридин қорқушни халимаймән десәң , ундақта тоғра йолда маң . У чағда һөкүмәт әмәлдарлириниң махтишиға сазавәр болисән .
45013004	Чүнки һөкүмәт әмәлдарлири Худаниң хизмәтчилири болуп , улар сениң мәнпийитиң үчүн ишләйду . Лекин яман йолда маңсаң , әлвәттә қорқушуң керәк . Чүнки һөкүмәт әмәлдарлириниң җазалаш һоқуқи бардә ! Улар Худаниң хизмәтчиси болуп , яман йолда маңғучиларни җазалашқа тайинланған .
45013005	Шуниң үчүн һөкүмәт әмәлдарлириға бойсунуш керәк , бу пәқәт җазалиништин сақлиниш үчүнла әмәс , бәлки Худа алдидиму вижданлиқ болуш үчүндур .
45013006	Баҗ тапшурушуңларниң сәвәвиму мана шудур . Һөкүмәт әмәлдарлири болса , Худаниң мәхсус бу ишларни башқуруп беридиған хизмәткарлиридур .
45013007	Һәр кимгә өзигә тегишлик һәққини төләңлар . Ғәллә-парақ жиққучиға ғәллә-парақни , баҗ жиққучиға баҗни тапшуруңлар , һөрмәт қилишқа тегишлик болғанларни һөрмәт қилиңлар , иззәтләшкә тегишлик болғанларни иззәтләңлар .
45013008	Меһир-муһәббәт көрситиштә өз-ара бир-бириңларға қәриздар болғандин башқа , һеч кимгә һеч қандақ қәриздар болмаңлар . Чүнки башқиларни сөйгән киши Тәврат қануниниң тәливини әмәлгә ашурған болиду .
45013009	« Нека садиқлиғини бузма , қатиллиқ қилма , оғрилиқ қилма , башқиларниң тәәллуқатлириға көз қириңни салма » дегән пәризләр вә буниңдин башқа барлиқ пәризләр « Хошнаңни өзәңни сөйгәндәк сөй » дегән бу әмиргә жиғинчақланған .
45013010	Башқиларни сөйгән киши уларға яманлиқ қилмайду , шуниң үчүн меһир-муһәббәт Тәврат қануниниң тәливини әмәлгә ашуриду .
45013011	Һазир муһим бир дәвирдә яшаватқанлиғимизни билип , буларни силәргә дәватимән . Уйқидин ойғинидиған вақтиңлар йетип кәлди , чүнки бизниң дәсләпки ишәнгән вақтимизға қариғанда , әң ахирқи үзүл-кесил қутқузулуш күнүмиз техиму йеқинлап қалди .
45013012	Қараңғу кечә өтүп кәтти , күндүз , йәни Әйса Мәсиһниң қайтип келидиған күни йеқинлап қалди , шуңа қараңғулуқниң ишлирини ташлап , йоруқлуқниң савутини кийиңлар .
45013013	Әйш-ишрәт вә шарапхорлуққа , җинсий әхлақсизлиқ вә бузуқчилиқ , урушқақлиқ вә көрәлмәсликкә берилмәңлар . Йоруқлуқтики кишиләрдәк пак һаят кәчүрүңлар .
45013014	Әйса Мәсиһниң тәбиитини өзәңларға өзләштүрүңлар . Гунакар тәбиитиңлардики арзу-һәвәсләрни қандурушни ойлимаңлар .
45014001	Ишәнчи аҗиз қериндашларниң пикирлири үстидә һөкүм қилмай , уларни қобул қилиңлар .
45014002	Бәзи мәсиһийләр һәр қандақ йемәкликләрни йейишкә болидиғанлиғиға ишиниду , лекин бәзиләрниң ишәнчи аҗиз болғанлиғи үчүн гөш йемәйду .
45014003	Һәр қандақ йемәкликләрни йәйдиғанлар гөш йемәйдиғанларни камситмисун һәм гөш йемәйдиғанларму һәр қандақ йемәкликләрни йәйдиғанлар үстидин һөкүм қилмисун . Чүнки Худа уларни қобул қилған .
45014004	Худаниң хизмәткари үстидин һөкүм қилидиған сән ким едиң ? Уларға Егиси болған Худа Өзи җавапкәр . Хизмәткари үстидин һөкүм қилиш яки уни ақлаш Худаниң ишидур . Худа уни әйипсиз қилалайду , чүнки Рәббимиз бундақ қилишқа қадирдур .
45014005	Бәзиләр мәлум күнләрни башқа күнләрдин муһим дәп қарайду , йәнә бәзиләр һәммә күнни охшаш дәп қарайду . Бу ишта һәр ким өз виждани бойичә қарар чиқарсун .
45014006	Бәзиләр мәлум бир күнни қәдирләп , буниң билән Рәббимизгә болған һөрмитини ипадиләйду . Бәзиләр , йәни һәр қандақ йемәкликләрни йәйдиғанларму шу йегән йемәкликлири арқилиқ өзиниң Рәббимизгә болған һөрмитини ипадиләйду . Чүнки улар Худа бәргән рисқи үчүн шүкүр ейтиду . Гөш йемәйдиғанларму Худа бәргән рисқи үчүн Худаға шүкүр ейтиду .
45014007	Һеч қайсимиз пәқәтла өзимиз үчүн яшимаймиз вә һеч қайсимиз пәқәтла өзимиз үчүн өлмәймиз .
45014008	Бәлки яшисақму , өлсәкму Рәббимиз үчүндур , қисқиси , қандақла болсақ , Рәббимизгә мәнсүпмиз .
45014009	Әйса Мәсиһ һәм өлгәнләрниң , һәм тирикләрниң Рәбби болуш үчүн өлүп тирилди .
45014010	Ундақта , гөш йемәйдиған сән немә үчүн һәммә йемәкликләрни йәйдиған қериндишиң үстидин һөкүм қилисән ? Һәммә йемәкликләрни йәйдиған сәнму немә үчүн гөш йемәйдиған қериндишиңни камситисән ? Һәммимизниң Худаниң һөкүм тәхтиниң алдида һесап беридиғанлиғимизни билмәмсән ?
45014011	Бу худди Муқәддәс Язмиларда йезилғинидәк : « Пәрвәрдигар дәйдуки : ‹ Мәңгү моҗутлуғум билән қәсәм қилимәнки , Пүткүл инсан алдимда тизлинип сәҗдә қилиду , Пүткүл инсан Мениң Худа екәнлигимни етирап қилиду › » .
45014012	Демәк , һәр биримиз Худа алдида өзимиз үчүн һесап беримиз .
45014013	Шуниң үчүн бир-бириңларни әйипләшни тохтитиңлар . Қериндишиңларни тоғра йолдин аздуруп , уларни гунаға жиқитишқа сәвәп болидиған һәр қандақ иш қилмаслиқни қарар қилиңлар .
45014014	Рәббимиз Әйсаға мәнсүп болғанлиғимиз үчүн , мән шуниңға һәқиқий ишинимәнки , һәр қандақ йемәкликниң өзи һарам әмәстур . Лекин мәлум йемәкликни һарам дәп қариған киши үчүн , у йемәклик һарамдур .
45014015	Әгәр силәр йемәклигиңлар сәвәвидин ишәнчи аҗиз болған қериндишиңларни өз виждани көтәрмәйдиған ишларға дәвәт қилсаңлар , меһир-муһәббәт йолида маңмиған болисиләр . Силәр бу қериндишиңларни йемәклик сәвәвидин набут қилмаңлар , чүнки Әйса Мәсиһ униң үчүнму Өз җенини пида қилған .
45014016	Әгәр силәр өзәңлар яхши дәп қариған ишларни қилғанда башқиларниң әйиплишигә учрисаңлар , ундақта бундақ ишларни қилмаңлар !
45014017	Чүнки Худаниң Падишалиғида йемәк-ичмәк қаидилиригә риайә қилип яшаш әмәс , бәлки һәққанийлиқ , инақлиқ вә Муқәддәс Роһ ата қилған шат-хорамлиқ ичидә яшаш муһимдур .
45014018	Мундақ яшаш билән Әйса Мәсиһкә хизмәт қилған киши Худани хурсән қилиду вә инсанларниң махтишиға сазавәр болиду .
45014019	Шуниң үчүн өзимизни инақлиқни илгири сүридиған вә бир-биримизниң ишәнчини мустәһкәмләйдиған ишларға атайли .
45014020	Йемәклик сәвәвидин Худаниң қиливатқан ишлирини бузмайли . Әлвәттә , һәммә йемәклик һалалдур . Бирақ бир адәм өзиниң йемәклиги сәвәвидин башқиларниң гуна өткүзүшигә сәвәпчи болуп қалса , бу дурус болмайду .
45014021	Шуниң үчүн гөш йейиш , шарап ичиш , шундақла башқа ишларни қилишиңлар қериндишиңларниң гуна өткүзүшигә сәвәпчи болса , буларни қилмиғиниңлар түзүк .
45014022	Силәрниң қиливатқан ишиңларниң тоғра екәнлигигә болған ишәнчиңлар өзәңлар билән Худа оттурисида болсун . Өзи тоғра дәп қариған ишларни қилип , өзи үстидин һөкүм қилмиған киши немә дегән бәхитлик һә !
45014023	Лекин бирәр йемәкликкә шәк кәлтүрүп туруп , йәнә шу йемәкликни йегән киши вижданиниң әйиплишигә учрайду . Чүнки у киши өзи йегән йемәкликниң тоғра екәнлигигә ишәнч қилалмиди . Тоғра екәнлигигә ишәнч йоқ һалда қилинған һәр қандақ иш гунадур .
45015001	Ишәнчимиз күчлүк болған бизләр һәр қандақ иш қилғанда , өзимизни қанаәтләндүрүшнила ойлимастин , ишәнчи аҗиз қериндашлиримизғиму көңүл бөлүшимиз керәк .
45015002	Һәр биримиз қериндашлиримизниң ишәнчиниң мустәһкәмлиниши үчүн уларниң мәнпийитини нәзәрдә тутуп , уларни хурсән қилишимиз керәк .
45015003	Әйса Мәсиһму Өзини әмәс , Худа Атисини хурсән қилишни ойлиди . Бу тоғрисида Муқәддәс Язмиларда мундақ дейилгән : « Әй Худа , Сән һақарәт қилинған чағларда , Өзәм һақарәт қилинғандәк болдум » .
45015004	Муқәддәс Язмилардики сөзләрниң һәммиси бизгә тәлим болсун дәп бурунла йезип қалдурулған . Худаниң вәдисигә еришкәнгә қәдәр у сөзләр бизни илһамландуриду вә сәвир-тақәтлик қилиду .
45015005	Сәвир-тақәт вә илһам ата қилидиған Худа силәрниң Әйса Мәсиһни үлгә қилип , өз ара инақ яшишиңлар үчүн ярдәм қилғай .
45015006	Буниң билән силәр Худани , йәни Рәббимиз Әйса Мәсиһниң Атисини бир нийәт , бир мәхсәттә вә бир еғиздин улуқлиғайсиләр .
45015007	Шуңа Әйса Мәсиһ силәрни қобул қилғинидәк , силәрму бир-бириңларни қобул қилиңлар . Шундақ болғанда , Худаға шан-шәрәп елип келисиләр .
45015008	Силәргә шуни ейтмақчимәнки , Әйса Мәсиһ Худаниң Өз вәдисидә , йәни Ибраһим , Исһақ вә Яқупларға қилған вәдисидә туридиғанлиғини көрситиш үчүн , йәһудийларниң хизмәткари болди .
45015009	У йәһудий әмәсләрниңму Худаниң меһриванлиғини көрүп , Худани мәдһийилиши үчүн шундақ қилди . Бу худди Муқәддәс Язмиларда : « Шуңа Сени башқа милләтләр арисида мәдһийиләймән вә намиңни күйләймән » , дегинидәк болди .
45015010	Муқәддәс Язмиларниң бир йеридә : « Әй башқа милләтләр , Худаниң таллиған хәлқи билән биллә шат-хорам болуңлар ! » дейилгән болса ,
45015011	йәнә бир йеридә : « Әй башқа милләтләр , Рәббимизни мәдһийиләңлар , әй пүткүл хәлиқләр , Уни улуқлаңлар ! » дейилгән .
45015012	Йәшая пәйғәмбәрму Муқәддәс Язмиларда мундақ дегән : « Йишайниң әвладидин Бири чиқип , Башқа милләтләргә һакимлиқ қилиду . Йәһудий әмәсләр Униңға үмүт бағлайду » .
45015013	Ишәнч йолида маңғиниңларда , үмүтниң мәнбәси болған Худа қәлбиңларни шат-хорамлиқ вә течлиқ-аманлиққа толтурғай ! Буниң билән силәр Муқәддәс Роһниң күч-қудрити арқилиқ үмүткә толуп ташқайсиләр .
45015014	Қериндашлар , мән силәрниң көңлүңларниң яхшилиққа толғанлиғиға вә өзәңларға керәклик билимгә толуқ егә болуп , бир-бириңларға несиһәт берәләйдиғанлиғиңларға қайилмән .
45015015	Шундақ болсиму , бәзи ишларни силәрниң ядиңларға селиш үчүн , бу хетимни җүръәтлик һалда очуқ яздим . Мән Худа маңа ата қилған меһир-шәпқәт арқилиқ
45015016	Худаниң Хуш Хәвирини йәткүзүш хизмитидә йәһудий әмәсләр үчүн худди роһанийдәк Әйса Мәсиһниң хизмәткари болдум . Буниңдики мәхсәт , йәһудий әмәсләрниң Муқәддәс Роһ арқилиқ паклинип , худди Худани хурсән қилидиған қурванлиқтәк Худа тәрипидин қобул қилиниши үчүндур .
45015017	Шуңа Әйса Мәсиһкә тайинип , Худа үчүн қилған хизмитимдин пәхирлинимән .
45015018	Йәһудий әмәсләрниң Худаға бойсунуши үчүн , Әйса Мәсиһниң мән арқилиқ қилған ишлиридин башқа һеч нәрсә тоғрилиқ махтинишқа җүръәт қилалмаймән . Йәһудий әмәсләр мениң ейтқан сөзлирим , қилған ишлирим вә көрсәткән мөҗүзилирим арқилиқ Муқәддәс Роһниң күч-қудритини көрүп , Хуш Хәвәрни қобул қилди . Мән Йерусалимдин башлап Иллирийә өлкисигичә болған һәммә йәрдә Әйса Мәсиһ тоғрисидики бу Хуш Хәвәрни тарқаттим .
45015019	
45015020	Башқа кишиләр салған һулниң үстигә бена салмаслиқ үчүн , Әйса Мәсиһниң нами әзәлдин аңланмиған йәрләрдә бу Хуш Хәвәрни тарқитишқа тиришип кәлдим .
45015021	Бу тоғрисида Муқәддәс Язмиларда йезилғинидәк : « Худадин хәвәрсизләр Уни тонуйду , аңлимиғанлар аңлап чүшиниду » .
45015022	Йениңларға беришни көп қетим ойлиған болсамму , лекин мана шу хизмәтлирим сәвәвидин баралмидим .
45015023	Һазир бу йәрләрдә хәвәр йәткүзүш хизмитини орунлап болдум . Униң үстигә көп жиллардин бери силәрни йоқлап бериш арзуюм бар еди . Шуңа мән Испанияға кетиватқинимда , йол үстидә силәргә йолуққач , бир мәзгил силәр билән биллә турмақчимән . Андин силәрниң ярдәм қилип , йолға селип қоюшуңларни үмүт қилимән .
45015024	
45015025	Бирақ һазир Йерусалимға берип , у йәрдики мәсиһийләргә һәдийәни тапшуруп беришимгә тоғра келиватиду .
45015026	Чүнки Македонийә вә Юнан өлкилиридики мәсиһийләр җамаити сәдиқә топлап , Йерусалимдики мәсиһийләр арисидики йоқсулларға ярдәм беришни лайиқ тапти .
45015027	Улар бу ишни өз ихтияри билән қилди . Әмәлиятта бу уларниңму қәрзи еди . Чүнки йәһудий әмәсләр йәһудийларға хас болған роһий җәһәттики бәхиттин һөзүрләнгән екән , ундақта йәһудий қериндашлиримизму уларниң маддий җәһәттики ярдимигә еришишкә лайиқтур .
45015028	Мән бу сәдиқини уларға теч-аман тапшуруп болғандин кейин , силәргә йолуқуп , андин Испанияға баримән .
45015029	Маңа мәлумки , йениңларға барғинимда , Әйса Мәсиһ мән арқилиқ силәргә мол бәхит ата қилиду .
45015030	Қериндашлар , силәрниң хизмитимни қоллаш йүзисидин мән үчүн Худаға дуа қилишиңларни өтүнимән . Рәббимиз Әйса Мәсиһкә мәнсүп болғанлиғимиз вә Муқәддәс Роһ ата қилған меһир-муһәббәткә егә болғанлиғимиз үчүн , шундақ қилғайсиләр .
45015031	Мениң Йәһудийә өлкисидики Әйса Мәсиһкә ишәнмигәнләрниң зиянкәшлигигә учримаслиғим вә мән алғач баридиған бу сәдиқини Йерусалимдики мәсиһийләрниң қобул қилиши үчүн дуа қилғайсиләр .
45015032	Шундақ қилсаңлар , Худа буйриса , шат-хорамлиқ билән йениңларға берип , силәр билән биллә арам алалаймән .
45015033	Аманлиқ бәргүчи Худа һәммиңлар билән биллә болғай , амин !
45016001	Кенһерийә шәһиридики мәсиһийләр җамаитиниң хизмәтчиси болған сиңлимиз Фибини силәргә тонуштуримән .
45016002	Силәр уни Рәббимизгә мәнсүп дәп қарап , Худаниң муқәддәс хәлқидә болушқа тегишлик қизғинлиқ билән күтүвалғайсиләр . Униң силәрдин күткән һәр қандақ еһтияҗиға ярдәм қилғайсиләр , чүнки у нурғун кишиләргә , шуниңдәк маңиму чоң ярдәм қилған .
45016003	Әйса Мәсиһкә хизмәт қилиш йолида биргә ишлигән хизмәтдашлирим Прискила билән ери Аквилаға салам ейтқайсиләр .
45016004	Улар мениң үчүн өз һаятиниң хейим-хәтәргә учришиға қаримиди . Ялғуз мәнла әмәс , йәһудий әмәс һәммә мәсиһийләр җамаитиму улардин миннәтдардур .
45016005	Уларниң өйидә җәм болидиған мәсиһийләр җамаитигиму салам ейтқайсиләр . Асия өлкисидә биринчи болуп Әйса Мәсиһкә ишәнгән сөйүмлүк Епениткә салам ейтқайсиләр .
45016006	Силәр үчүн көп әҗир сиңдүргән Мәрийәмгә салам ейтқайсиләр .
45016007	Зинданда мән билән биллә ятқан йәһудий қериндашлирим Андорник вә Юнийәгә салам ейтқайсиләр . Улар мәндин бурун Әйса Мәсиһкә ишәнгән болуп , тонулған әлчиләрдур .
45016008	Рәббимизгә мәнсүп болған қәдирлик қериндишим Ампилиятқа салам ейтқайсиләр .
45016009	Әйса Мәсиһкә хизмәт қилиш йолида биргә ишлигән хизмәтдишимиз Урбан вә қәдирлик Стахисларға салам ейтқайсиләр .
45016010	Синақлардин өткән , Әйса Мәсиһкә баштин-ахир садиқ болуп кәлгән Апелисқа салам ейтқайсиләр . Аристовулниң аилисидики мәсиһийләргә салам ейтқайсиләр .
45016011	Йәһудий қериндишим Һиродийонға , Наркисниң аилисидикиләрдин Рәббимизгә мәнсүп болғанларға салам ейтқайсиләр .
45016012	Рәббимизниң хизмитидә җапалиқ ишләватқан Трифена вә Трифоса ханимларға салам ейтқайсиләр . Рәббимизниң хизмитидә җапалиқ ишләватқан қәдирлик достум Персис ханимға салам ейтқайсиләр .
45016013	Рәббимизниң хизмитидә алаһидә тонулған Руфусқа вә униң маңа анилиқ меһрини йәткүзгән анисиға салам ейтқайсиләр .
45016014	Асинкрит , Филигон , Һермис , Патровас , Һермис вә улар билән дайим җәм болидиған қериндашларға салам ейтқайсиләр .
45016015	Филолог вә Юляға , Нерий вә униң сиңлисиға , Олимпас вә улар билән дайим җәм болидиған барлиқ мәсиһийләргә салам ейтқайсиләр .
45016016	Бир-бириңлар билән меһриванларчә саламлишиңлар . Бу йәрдики Әйса Мәсиһкә мәнсүп болған һәммә җамаәттин силәргә салам .
45016017	Қериндашлар , силәрдин шуни өтүнимәнки , силәр үгәнгән тәлимгә зит тәлим бериш билән араңларда бөлүнүш вә ишәнчиңларда тәвриниш пәйда қилидиған кишиләрдин пәхәс болуңлар , улардин жирақлишиңлар .
45016018	Бундақ кишиләр Рәббимиз Әйса Мәсиһкә әмәс , бәлки өз нәпси үчүн хизмәт қилиду . Улар силиқ-сипайә гәпләр вә хошамәтчилик қилиш билән саддә адәмләрниң каллисини қаймуқтуриду .
45016019	Силәрниң Рәббимизгә бойсунидиғанлиғиңлардин һәммә хәвәр тапти , шуңа силәрдин наһайити хурсәнмән . Бирақ яхши ишларни қилишта дана болушуңларни , яман ишлардин хали болушуңларни халаймән .
45016020	Аманлиқ бәргүчи Худа узун өтмәй шәйтанни аяқ астиңларда езиду . Рәббимиз Әйсаниң меһир-шәпқити силәргә яр болғай .
45016021	Хизмәтдишим Тимотий вә йәһудий қериндашлирим Луки , Ясун һәм Сосипатерлардин силәргә салам .
45016022	( Мәнки ушбу хәтни Павлусниң ейтқанлири бойичә йезип бериватқан Тертийму Рәббимиз йолида силәргә салам йоллаймән . )
45016023	Мәнки Павлусқа вә өз өйидә җәм болидиған пүтүн мәсиһийләр җамаитигә саһипханлиқ қилидиған Гаюстин силәргә салам . Шәһәрниң ғәзничиси Ераст вә қериндишимиз Квартлардин силәргә салам . {
45016024	Рәббимиз Әйса Мәсиһниң меһир-шәпқити силәргә яр болғай , амин ! }
45016025	Барлиқ шан-шәрәп Худаға мәнсүп болғай ! Худа мән йәткүзгән Хуш Хәвәр арқилиқ ишәнчиңларни мустәһкәмләйду . Бу Хуш Хәвәр болса , Әйса Мәсиһ тоғрисидики Хуш Хәвәр болуп , у қедимдин бери сақлинип кәлгән сирдур .
45016026	Әнди бу сир Худаниң әмри бойичә вә бурунқи Пәйғәмбәрләрниң Язмилирида йезилғинидәк ашкариланди һәм йәһудий әмәсләрниң Әйса Мәсиһкә ишинип , Униңға бойсунуши үчүн уларға йәткүзүлмәктә .
45016027	Барлиқ шан-шәрәп Әйса Мәсиһ арқилиқ дана вә ялғуз Худаға әбәдил-әбәт мәнсүп болғай , амин !
46001001	Худаниң ирадиси билән Әйса Мәсиһниң әлчиси болушқа чақирилған мәнки Павлустин вә мән арқилиқ қериндишимиз Состенистин Коринт шәһиридики Худаға мәнсүп болған мәсиһийләр җамаитигә салам . Әйса Мәсиһкә ибадәт қиливатқан һәр қайси җайдики кишиләргә охшаш , силәрму бизниң вә уларниң Рәбби болған Әйса Мәсиһ арқилиқ Худа тәрипидин пак қилинип , Худаниң муқәддәс хәлқи болушқа чақирилдиңлар .
46001002	
46001003	Худа Атимиз вә Рәббимиз Әйса Мәсиһ силәргә меһир-шәпқәт вә аманлиқ ата қилғай !
46001004	Силәр Әйса Мәсиһкә мәнсүп болғанлиғиңлар үчүн , Худа силәргә меһир-шәпқәт ата қилди . Шу сәвәптин мән силәр үчүн дайим Худаға шүкүр ейтимән .
46001005	Чүнки силәр Әйса Мәсиһкә мәнсүп болғанлиғиңлар үчүн , Худа силәргә көп илтипат көрситип , силәрни Өзи һәққидә мол билимгә вә бу билимни башқиларға йәткүзидиған сөз қабилийитигә егә қилди .
46001006	Бу мән силәргә йәткүзгән Әйса Мәсиһ тоғрисидики Хуш Хәвәрниң һәқиқий екәнлигини испатлайду .
46001007	Силәр Рәббимиз Әйса Мәсиһниң қайта келишини интизарлиқ билән күтүватқан мошу күнләрдә , Муқәддәс Роһ ата қилған һеч қандақ һәдийәдин кам қалмидиңлар .
46001008	Силәрниң Әйса Мәсиһ қайта кәлгән күндә әйипсиз болушуңлар үчүн , Худа ишәнчиңларни та ахирғичә мустәһкәмләйду .
46001009	Силәрни Оғли , йәни Рәббимиз Әйса Мәсиһ билән зич бағлинишқа чақирған Худа чоқум шундақ қилиду , чүнки У ишәнчликтур .
46001010	Қериндашлар , Рәббимиз Әйса Мәсиһниң нами билән һәммиңларни иттипақлишишқа , бөлүнмәсликкә , бир нийәт , бир мәхсәттә бирлишишкә чақиримән .
46001011	Қериндашлирим , Кловиниң аилисидикилиридин аңлишимчә , мәсиһий җамаитиңларда талаш-тартишлар бар екән .
46001012	Демәкчи болғиним , аңлисам бәзилириңлар « Мән Павлус тәрәпдари » , бәзилириңлар « Мән Аполлос тәрәпдари » , бәзилириңлар болса « Мән Петрус тәрәпдари » , йәнә бәзилириңлар « Мән Әйса Мәсиһ тәрәпдари » , дәп жүрүпсиләр .
46001013	Һәҗәва , Әйса Мәсиһни парчилаш мүмкинму ? Силәр үчүн чапрас яғачқа миқланған адәм мәнмидим ? Силәр мениң намим билән чөмүлдүрүлгәнмидиңлар ?
46001014	Мән араңлардин Криспус билән Гаюстин башқа һеч қайсиңларни чөмүлдүрмигәнлигим үчүн , Худаға шүкүр ейтимән .
46001015	Шуниң үчүн һеч ким Павлусниң нами билән чөмүлдүрүлдүм , дәләлмәйду .
46001016	Дурус , йәнә Истипанасниң аилисидикиләрниму чөмүлдүрдүм . Булардин башқиларни чөмүлдүргән яки чөмүлдүрмигәнлигимни әсләлмәймән .
46001017	Әйса Мәсиһ мени кишиләрни чөмүлдүрүшкә әмәс , бәлки Хуш Хәвәрни йәткүзүшкә әвәтти . Мән бу вәзипини орунлашта натиқлиқ қилип , инсан тәрипидин дана саналған сөзләрни ишләтмидим . Әгәр мән бундақ сөзләрни ишләтсәм , Әйса Мәсиһниң чапрас яғачтики қурванлиғи тоғрисидики Хуш Хәвәрниң күч-қудрити йоқилип кәткән болатти .
46001018	Әйса Мәсиһниң чапрас яғачтики қурванлиғи тоғрисидики бу Хуш Хәвәр мәңгүлүк өлүмгә йүз тутқанларға нисбәтән бир әхмиқаниликтур . Лекин қутқузулуш йолида меңиватқан бизләр үчүн , у Худаниң бизни қутқузидиған күч-қудритидур .
46001019	Муқәддәс Язмиларда мундақ йезилған : « Өзлирини данишмән санайдиғанларниң даналиғини йоққа чиқиримән , Өзлирини әқиллиқ чағлайдиғанларниң әқлини бекар қилимән » .
46001020	Ундақта , қени у инсан тәрипидин дана саналғанлар ? Қени у өзини әқиллиқ санайдиған өлималар ? Қени у бу замандики пәйласоплар ? Худа бу дуниядики даналиқниң әмәлиятта әхмиқанилик екәнлигини көрситип бәргән әмәсму ?
46001021	Чүнки Худа Өзиниң даналиғи билән шуни бәлгүлигәнки , инсанлар өз әқил-параситигә тайинип , һәргиз Худани тоналмайду . Худаниң ирадиси болса , « әхмиқанилик » дәп қаралған бу Хуш Хәвәр арқилиқла Өзигә ишәнгәнләрни қутқузуштур .
46001022	Йәһудийлар бу Хуш Хәвәрниң растлиғиниң мөҗүзиләр арқилиқ испатлинишини тәләп қилиду . Греклар болса , бу дуниядики даналиққа интилгәчкә , бу Хуш Хәвәр уларни җәлип қилалмайду .
46001023	Шундақтиму биз йәткүзүватқан Хуш Хәвәр , йәнила Әйса Мәсиһниң чапрас яғачқа миқлинип қурван болушидин ибарәттур . Йәһудийлар уни һақарәт дәп қариса , греклар уни әхмиқанилик дәп қарайду .
46001024	Һалбуки , мәйли йәһудий яки йәһудий әмәсләр болсун , Худа тәрипидин чақирилғанларниң һәммиси Әйса Мәсиһниң чапрас яғачқа миқлинип өлүшини Худаниң күч-қудрити вә даналиғи , дәп билиду .
46001025	Чүнки Худаниң бу даналиғини инсанлар наданлиқ дәп һесаплиған болсиму , бу « наданлиқ » уларниң даналиғидин үстүн , Худаниң бу күч-қудритини инсанлар аҗиз дәп һесаплиған болсиму , бу « аҗизлиқ » уларниң күч-қудритидин күчлүктур .
46001026	Қериндашлар , Худа тәрипидин чақирилған вақиттики әһвалиңларни әсләп көрүңлар . Көпчилигиңлар бу дунияниң өлчими бойичә қариғанда , данишмәнләр , күчлүкләр яки ақсүйәкләрдин әмәс едиңлар .
46001027	Лекин Худа бу дунияниң өлчими бойичә дана саналғанларни хиҗаләтчиликтә қалдуруш үчүн , инсанларниң ичидики надан һесапланғанларни таллиди . Бу дунияниң өлчими бойичә күчлүк саналғанларни хиҗаләтчиликтә қалдуруш үчүн , Худа инсанлар аҗиз дәп қариғанларни таллиди .
46001028	Худа бу дунияда муһим дәп қаралған ишларниң Өзиниң нәзәридә һеч нәрсә әмәслигини көрситиш үчүн , әһмийәтсиз , қәдирсиз дәп қаралған вә көзгә илинмайдиған ишларни таллиди .
46001029	Буниңдики мәхсәт , Худаниң алдида һеч қандақ адәмниң « мән таллинишқа әрзиймән » , дәп махтиналмаслиғидур .
46001030	Силәр Худаниң ирадиси бойичә Әйса Мәсиһкә мәнсүп болдуңлар . Худа Уни бизниң даналиғимизниң мәнбәси қилди . Биз Әйса Мәсиһ арқилиқ Худа алдида һәққаний адәм дәп җакаландуқ . У бизни пак қилип , гунаниң қуллуғидин азат қилди .
46001031	Шуниң үчүн Муқәддәс Язмиларда : « Махтинидиғанлар Рәббимиз билән махтансун » , дәп йезилған .
46002001	Қериндашлар , мән йениңларға берип , Худаниң сөзлирини силәргә җакалиғинимда , натиқлиқ қилғиним йоқ , инсанлар дана дәп һесаплиған сөзләрниму ишләткиним йоқ .
46002002	Чүнки араңларда болған вақтимда пәқәт Әйса Мәсиһ вә Униң чапрас яғачқа миқланғанлиғидин башқа бир нәрсә демәсликни қарар қилған едим .
46002003	Силәрниң йениңларға барғинимда , аҗизлиғимдин бу вәзипини қандақ орунлармән , дәп қорқуп , һәтта титрәп кәткән едим .
46002004	Мән силәргә Хуш Хәвәр йәткүзүп , тәлим бәргинимдә , инсанлар дана дәп һесаплайдиған , силәрни қайил қилалайдиған сөзләрни ишләтмидим . Лекин Муқәддәс Роһ Өзиниң күч-қудритини көрситип , мән йәткүзгән Хуш Хәвәрниң һәқиқәтән Худадин кәлгәнлиги һәққидә силәргә ишәнч бәрди .
46002005	Бундақ қилиштики мәхситим , ишәнчиңлар инсанларниң даналиғиға әмәс , бәлки Худаниң күч-қудритигә асаслансун дегәндин ибарәт еди .
46002006	Әлвәттә , Әйса Мәсиһкә ишәнгүчиләр бизниң йәткүзүватқанлиримизда даналиқниң барлиғини тонуп йетәләйду . Бирақ бу даналиқ дунияниң даналиғи әмәс , шундақла бу дунияниң гумранлиққа йүз тутқан һоқуқдарлириниң даналиғиму әмәс .
46002007	Әксичә Худаниң инсанларға бурун ашкарилимиған даналиғидур . Бу даналиқни Худа дунияни яритиштин илгири бизниң асмандики шан-шәрәпкә еришишимиз үчүн алдин-ала бәлгүлигән .
46002008	Бу даналиқни бу дунияниң һоқуқдарлиридин һеч қайсиси чүшинип йәтмиди . Чүшинип йәткән болсиди , улуқлуқниң Егиси болған Рәббимизни чапрас яғачқа миқлимиған болатти .
46002009	Һалбуки , Муқәддәс Язмиларда йезилғинидәк : « Худани сөйгәнләргә Худаниң тәйярлиғанлири Дәл һеч қандақ көз көрүп бақмиған , Һеч қандақ қулақ аңлап бақмиған , Һеч қандақ адәм ойлап бақмиған нәрсиләрдур » .
46002010	Лекин Худа бу сирларни бизгә Муқәддәс Роһ арқилиқ ашкарилиди . Чүнки Муқәддәс Роһ һәммә ишни , һәтта Худаниң чоңқур ой-пикирлириниму билиду .
46002011	Бир адәмниң қәлбидики ойлирини шу адәмдин башқа һеч ким биләлмигинидәк , Худаниң қәлбидики ойлириниму Худаниң Роһидин башқа һеч ким биләлмәйду .
46002012	Биз болсақ бу дунияниң даналиғини әмәс , бәлки Худаниң Муқәддәс Роһини қобул қилдуқ . Шуңа биз Худаниң бизгә мәртлик билән ата қилған меһир-шәпқитини чүшинәләймиз .
46002013	Бу меһир-шәпқәт тоғрисида сөзлигинимиздә , дуниядики даналардин үгәнгән сөзләрни әмәс , бәлки Муқәддәс Роһ арқилиқ үгәнгән сөзләрни ишлитимиз . Биз бундақ сөзләр билән Худадин кәлгән һәқиқәтләрни чүшәндүримиз .
46002014	Лекин қәлбидә Худаниң Роһи болмиған кишиләр Худаниң Роһи ата қилған бу һәқиқәтләрни қобул қилалмайду , шундақла бу ишлар уларға бемәна туюлиду . Бундақ кишиләр бу ишларни чүшинәлмәйду . Чүнки бу ишларни пәқәт Худаниң Роһиниң ярдими арқилиқла чүшәнгили болиду .
46002015	Қәлбидә Худаниң Роһи бар болған киши һәммә ишқа баһа берәләйду . Лекин униңға қәлбидә Худаниң Роһи болмиған һеч қандақ киши баһа берәлмәйду .
46002016	Муқәддәс Язмиларда мундақ йезилған : « Пәрвәрдигарниң ой-пикирлирини ким биләлисун ? Униңға ким йол көрситәлисун ? » Лекин биз болсақ , Худаниң ой-пикирлирини чүшинәләймиз . Чүнки бизниң ой-пикримиз Әйса Мәсиһниңкигә охшаштур .
46003001	Қериндашлар , мән араңларда болған чеғимда , силәргә Муқәддәс Роһниң йетәкчилигидә яшаватқанларға тәлим бәргәндәк тәлим берәлмидим . Әксичә силәргә гунаниң илкидә яшаватқанларға яки ишәнч җәһәттә худди бовақларға охшаш адәмләргә сөзлигәндәк сөзләшкә мәҗбур болдум .
46003002	Мән силәргә бәргән тәлим чоңларниң озуғи әмәс , бәлки у худди бовақлар ичидиған сүткә охшайду . Бундақ қилишимдики сәвәп , силәр жирик йемәкликни йәләлмәттиңлар , һазирму йәләлмәйватисиләр .
46003003	Чүнки силәр техичә гунаниң илкидә яшаватисиләр . Араңлардики көрәлмәслик вә җедәл-маҗраларниң болуши буни испатлимамду ? Бу йәнә силәрниң Әйса Мәсиһкә мәнсүп болмиған кишиләрдәк яшаватқиниңларни көрсәтмәмду ?
46003004	Бириңлар : « Мән Павлус тәрәпдари » , йәнә бириңлар : « Мән Аполлос тәрәпдари » десәңлар , Әйса Мәсиһкә ишәнмигән кишиләрдин немә пәрқиңлар болсун ?
46003005	Аполлос яки мәнки Павлус силәрниң бөлүнүшүңларға сәвәп болғидәк муһим кишиләрдин әмәсмиз . Биз пәқәт Худа йолида силәрни Рәббимизгә ишинишкә башлайдиған хизмәткарлармиз . Рәббимиз һәр биримизгә бирдин вәзипә бәргән .
46003006	Мән силәргә Хуш Хәвәр йәткүзүш билән ишәнч уруғини теридим , Аполлос силәргә тәлим бериш арқилиқ уни суғарди , бирақ қәлбиңлардики уруқни өстүргүчи йәнила Худадур .
46003007	Демәк , муһими териғучи яки суғарғучи әмәс , бәлки уни өстүргүчи Худадур . Чүнки пәқәт Худала силәрни ишәнч җәһәттә пишип йетилдүрәләйду .
46003008	Териғучи билән суғарғучиниң иши өз-ара маслашқан болуп , иккисиниң мәхсити бирдур вә һәр иккиси қилған әҗригә яриша Худаниң мукапитиға еришиду .
46003009	Биз иккимиз Худа үчүн ишләйдиған хизмәтдашлар , силәр болсаңлар гоя биз ишләватқан , Худаға мәнсүп болған етизға охшайсиләр . Шундақла силәр йәнә биз арқилиқ селиниватқан Худаниң имаритигә охшайсиләр .
46003010	Мән Худа маңа ата қилған меһир-шәпқәт билән бу Хуш Хәвәрни йәткүзүш арқилиқ бу имарәтниң һулини худди бир уста қурулушчидәк қойдум . Башқилар силәргә тәлим бериш арқилиқ бу һулниң үстигә имарәт селиватиду . Бирақ һәр ким бу имарәтниң тоғра селинишиға диққәт қилсун .
46003011	Чүнки һеч ким қуюлуп болған һулдин , йәни Әйса Мәсиһ тоғрисидики Хуш Хәвәрдин башқа һеч қандақ һул қуялмайду .
46003012	Бир киши тоғра тәлим бәрсә , у худди һул үстигә алтун , күмүч яки башқа чидамлиқ вә қиммәтлик ташларни қойғандәк иш қилған болиду . Лекин бир киши намувапиқ тәлим бәрсә , у худди һул үстигә яғач , саман яки қомучтин ибарәт асан көйүп кетидиған нәрсиләрни қойғандәк иш қилған болиду .
46003013	Қиямәт күни һәр кимниң сиңдүргән әҗриниң қандақлиғи ашкарә болиду . У күни һәммә адәмниң сиңдүргән әҗриниң қиммити отта синилиду .
46003014	Әгәр бир кишиниң һул үстигә қойған материаллири отқа бәрдашлиқ берәлисә , у киши Худадин мукапат алиду .
46003015	Қойған материаллири көйүп кәтсә , у мукапаттин мәһрум болиду . Һалбуки , у Әйса Мәсиһкә мәнсүп болғанлиғи үчүн қутқузулиду . Лекин у худди от ичидин қутулуп чиққан адәмгә охшайду .
46003016	Һәҗәва , силәр өзәңларниң Худаниң ибадәтханиси екәнлигиңларни вә Худаниң Роһи силәрниң араңларда болидиғанлиғини билмәмсиләр ?
46003017	Әгәр бир киши Худаниң ибадәтханисини харап қилса , Худаму уни харап қилиду . Чүнки Худаниң ибадәтханиси Худаға беғишланғандур . Силәр һәммиңлар , йәни Худаға мәнсүп болған мәсиһийләр җамаити дәл Худаниң ибадәтханиси .
46003018	Силәр өзәңларни башқилардин дана чағлап , өз-өзәңларни алдимаңлар . Әгәр араңлардин бирәрси Худани тонумайдиғанларниң көз-қариши бойичә өзини дана дәп һесаплиса , ундақта у бу даналиғидин ваз кәчсун . Бундақ болғанда , у гәрчә Худани тонумайдиғанларниң нәзәридә « надан » дәп қаралсиму , лекин Худаниң нәзәридә дана һесаплиниду .
46003019	Чүнки Худани тонумайдиғанлар немини даналиқ дәп һесаплиса , Худаниң нәзәридә бу хил « даналиқ » әқилсизликтур . Муқәддәс Язмиларда бундақ даналар тоғрисида : « Худа өзлирини дана дәп санайдиғанларни , өзлириниң һейлә-микирлири билән өзлириниң қапқиниға дәсситиду » , дәп йезилған .
46003020	Муқәддәс Язмиларниң йәнә бир йеридә : « Худа данишмәнләрниң ой-пикриниң бекар хиял екәнлигини билиду » , дәп йезилған .
46003021	Шуниң үчүн һеч ким : « Мән бу киши яки у кишиниң тәрәпдари » , дәп махтанмисун . Чүнки мәйли Павлус , Аполлос яки Петруслар болсун , уларниң һәммиси Худа тәрипидин әвәтилгән , силәр үчүн ишләватқан кишиләрдур . Һәтта бу дуния , һаят-маматлиқ , һазир яки кәлгүси болсун , һәммиси силәргә мәнсүптур .
46003022	
46003023	Силәр болсаңлар Әйса Мәсиһкә , Әйса Мәсиһ болса Худаға мәнсүптур .
46004001	Шундақ екән , силәр бизни пәқәт Әйса Мәсиһниң хизмәткарлири , дәп қаришиңлар керәк . Худа бизгә Өзиниң бурун ашкарилимиған һәқиқәтлирини силәргә чүшәндүрүш вәзиписини тапшурған .
46004002	Бирәр вәзипини иҗра қилғучилардин тәләп қилинидиғини ишәнчлик болуштур .
46004003	Силәр ейтиңларчу , мән ишәнчлик хизмәткарму ? Кишиләр маңа қандақ баһа бәрсә беривәрсун . Иш қилип , уларниң баһаси маңа нисбәтән әрзимәс бир иштур . Һәтта өзәмму өзәмгә баһа бәрмәймән .
46004004	Мән өз хизмитимдә хаталиқ йоқ дәп қарисамму , лекин бу пикрим өзәмни ақлалмайду . Хизмитимни баһалиғучи пәқәт Рәббимдур .
46004005	Шуниң үчүн Рәббимиз қайтип кәлмигичә , башқиларниң хизмитигә баһа бәрмәңлар . Чүнки У қайтип кәлгәндә , кишиләрниң қараңғулуқ ичидә йошурунған барлиқ ишлирини йоруқлуққа чиқириду вә инсанларниң қәлбидики мәхсәтлирини ашкарилайду . У чағда Худа һәр кимни өзигә тегишлик махташқа сазавәр қилиду .
46004006	Қериндашлар , силәрниң мәнпийитиңлар үчүн бу ишларға өзәмни вә Аполлосни мисал қилдим . Мениң мәхситим , силәрниң « Муқәддәс Язмиларда йезилғанларға хилаплиқ қилмаңлар » , дегән сөзниң мәнасини чүшинип , биримизни йәнә биримиздин үстүн баһалап махтанмаслиғиңлар үчүндур .
46004007	Немишкә силәр өзәңларни башқилардин үстүн дәп қарайсиләр ? Һәҗәва , силәрдә бар болған барлиқ илтипатлар Худа тәрипидин берилмигәнму ? Ундақта , силәр немишкә бу илтипатларға худди өзәңларға тайинип еришкәндәк махтинисиләр ?
46004008	Силәр һазир биз муһтаҗ болған һәммә илтипатларға егә болдуқ , ишәнч җәһәттики барлиқ қабилийәтләргә ериштуқ , дәп ойлайдикәнсиләрдә ? ! Силәр өзәңларчә көрәңләп , бизни көзгә илмай , өзәңларла падишадәк болувапсиләрдә ? ! Мән һәқиқәтәнму силәрниң Худаниң падишалиғида һөкүм сүрүшүңларни үмүт қилимән . Чүнки расттинла шундақ болған болсаңлар , бизму силәр билән биллә һөкүм сүргән болаттуқ !
46004009	Лекин мениңчә Худа биз әлчиләрни әң төвән орунға қойди . Чүнки биз худди өлүмгә һөкүм қилинип , сазайи қилинған мәһбуслардәк , пүткүл каинат , йәни периштәләр вә инсанлар алдида тамашиға қалдуқ .
46004010	Биз Әйса Мәсиһкә мәнсүп болғанлиғимиз үчүн , көпчилик тәрипидин наданлар дәп қаралдуқ , лекин силәр болсаңлар Әйса Мәсиһкә мәнсүп болғанлиғиңлар үчүн , өзәңларни « әқиллиқ » дәп қараватисиләр . Биз аҗиз дәп қаралдуқ . Лекин силәр болсаңлар өзәңларни ишәнчимиз « күчлүк » дәп һесаплаватисиләр . Силәр һөрмәткә сазавәр болдуңлар , лекин биз болсақ камситилдуқ !
46004011	Биз та һазирғичә пат-патла ач-ялиңач , уруп-соқулуш , сәрсанлиқ-сәргәрданлиқта жүрүватимиз .
46004012	Икки билигимизгә тайинип , ишләп җан беқиватимиз . Бизгә тил-аһанәт қилғанларға бәхит тиләватимиз , зиянкәшликкә учрисақ , бәрдашлиқ бериватимиз .
46004013	Төһмәт қилинсақ , меһриванларчә җавап қайтуруватимиз . Биз та һазирғичә дунияниң әхлити , инсанларниң сүпүрүндиси , дәп қариливатимиз .
46004014	Бу сөзләрни йезиштики мәхситим , силәрни хиҗил қилиш әмәс , бәлки силәрни сөйүмлүк пәрзәнтлирим дәп қарап , силәргә тәлим бериштур .
46004015	Әйса Мәсиһкә бағланған йеңи һаятиңларда силәргә тәлим бәргүчиләр көп болсиму , лекин атаңлар пәқәт мән бирла . Чүнки силәр мән йәткүзгән Хуш Хәвәрни қобул қилғанда , мән силәрниң ишәнч җәһәттики атаңлар болдум .
46004016	Шуниң үчүн силәрниң мени үлгә қилишиңларни өтүнимән .
46004017	Ишәнч йолида өз оғлумдәк қәдирлик вә ишәнчлик болған Тимотийни мошундақ қилишиңларға ярдәм бәрсун дәп , йениңларға әвәтимән . У силәргә мениң Әйса Мәсиһкә мәнсүп болған йеңи һаятимни қандақ өткүзгәнлигимни әслитиду . Бу дәл мениң һәр қайси җайлардики җамаәткә үгәткәнлирим билән бирдәк .
46004018	Араңларда бәзиләр мени йенимизға кәлмәйду дәп ойлап , тәкәббурлуқ қиливатиду .
46004019	Лекин Худа буйриса , йеқинда чоқум йениңларға баримән . У чағда бу һакавурларниң немини сөзләйдиғанлиғини әмәс , бәлки уларда Муқәддәс Роһниң күч-қудритиниң зади бар яки йоқлуғини көрүп бақимән .
46004020	Чүнки Худаниң Падишалиғи сөз арқилиқ әмәс , бәлки Муқәддәс Роһниң күч-қудрити арқилиқ аян болиду .
46004021	Силәргә таяқ елип барайму яки меһир-муһәббәт вә мулайимлиқму ? Қайсисини халайсиләр ?
46005001	Мән һәқиқәтән араңларда җинсий әхлақсизлиқниң бар екәнлигини аңлидим . Бу хил әхлақсизлиқ һәтта бутпәрәсләрниң ичидиму учримайду . Бири өгәй аниси билән давамлиқ бир орунда йетипту !
46005002	Шундақ туруп , силәр йәнә ишәнчимиз камаләткә йәтти , дәп махтинип жүрисиләр . Силәр бу ишқа қаттиқ қайғуруп , бундақ қилғучини араңлардин қоғлап чиқиришиңлар керәк әмәсму ?
46005003	Мән силәрдин жирақта болсамму , қәлбим силәр билән биллә . Худди мән араңларда турғандәк , бу гунани қилғучини Рәббимиз Әйсаниң нами билән көңлүмдә сораққа тарттим .
46005004	Шуңа силәр һәммә мәсиһийләрни чақирип , Рәббимиз Әйсаниң нами билән бир йәргә җәм болғанда , мениму силәр билән биллә дәп қарап , Рәббимиз Әйсаниң күч-қудрити билән
46005005	у адәмни мәсиһийләр җамаитидин қоғлап чиқирип , шәйтанниң илкигә қайтуруңлар . Буниң билән у яман йолдин йенип , гунакар тәбиитиниң күчидин қутулуп , Рәббимиз Әйса қайта кәлгән күни қутқузулсун .
46005006	Силәрниң махтинишиңлар тоғра әмәс . « Кичиккинә хемиртуруч пүтүн хемирни болдуралайду » , дегән сөзни яхши билисиләрғу ?
46005007	Шуңа җамаәтниң пак болуши үчүн , бундақ гунакарни араңлардин чиқириветиңлар . Силәр аллибурун пакланғансиләр . Чүнки « Өтүп кетиш » һейтиниң қурванлиқ Қозиси болған Әйса Мәсиһ бизниң гуналиримизниң кәчүрүм қилиниши үчүн қурванлиқ қилинған .
46005008	Шуниң үчүн худди йәһудийлар « Өтүп кетиш » һейтини өткүзүштин илгири өйлирини хемиртуручтин хали қилғандәк , бизму бурунқи һаятимиздики хемиртуручни , йәни яманлиқ вә өчмәнликни ташлап , Әйса Мәсиһкә бағланған йеңи һаятимизни сәмимийлик вә һәқиқәт ичидә шат-хорамлиқта өткүзәйли .
46005009	Алдинқи хетимдә силәргә шәһваний һәвәсләргә берилгән әхлақсиз адәмләр билән алақә қилмаслиқ тоғрисида язған едим .
46005010	Шүбһисизки , мән Әйса Мәсиһкә ишәнмәйдиғанлар арисидики шәһваний һәвәсләргә берилгән әхлақсизлар , ачкөзлүкләр , алдамчилар яки бутпәрәсләр билән алақә қилмаңлар , демәкчи әмәсмән . Әгәр шундақ дегән болсам , бу дуниядин айрилишқа мәҗбур болаттиңлар .
46005011	Лекин һазир мән өзини мәсиһий дәп атавалған , әмәлиятта шәһваний , ачкөз , бутпәрәс , төһмәтхор , һарақкәш яки алдамчи кишиләр билән алақә қилмаслиғиңларни , һәтта улар билән һәмдәстиханму болмаслиғиңларни яздим .
46005012	Чүнки мәсиһийләр җамаитиниң әзаси әмәсләрни сорақ қилишқа бизниң немә һоқуқумиз бар ? Уларни Худа Өзи сорақ қилиду . Лекин мәсиһийләр җамаитиниң әзалирини сорақ қилишқа бизниң һоқуқумиз бар . Шуңа Муқәддәс Язмиларда йезилғинидәк : « Яманлиқ қилғучини араңлардин қоғлап чиқириңлар » .
46005013	
46006001	Араңларда бир мәсиһийниң йәнә бир мәсиһий үстидин давалири болса , уни мәсиһийләрниң бир тәрәп қилишиға тапшурмай , Худани тонумайдиған сорақчиға әризә қилип барғини қандақ болғини ?
46006002	Әйса Мәсиһ қайтип кәлгәндин кейин , бу дунияни сорақ қилидиғанларниң Худаниң муқәддәс хәлқи екәнлигини билмәмсиләр ? Силәр дунияни сорақ қилидиғанлардин екәнсиләр , ундақта бундақ кичиккинә даваларни бир тәрәп қилишқа яримамсиләр ?
46006003	Кәлгүсидә периштәләрни сорақ қилидиғанлиғиңларни билмәмсиләр ? ! Шундақ екән , һазирқи турмушуңларда мәсиһийләр арисидики кичик даваларларни һәл қилишни чоқум билишиңлар керәк .
46006004	Шундақ туруп , араңларда давалар көрүлгинидә , немишкә уни һәл қилиш үчүн Әйса Мәсиһни тонумайдиған , мәсиһийләр җамаити билән охшимайдиған көз қарашта болған сорақчиларға барисиләр ?
46006005	Бу немә дегән шәрмәндә иш-һә ! Мәсиһийләр арисида бу даваларларни һәл қилғидәк парасәтлик бирәр киши йоқму ?
46006006	Йәнә келип , силәр қериндашлар бир-бириңлар билән давалишиватисиләр , йәнә келип ишәнмәйдиғанлар алдида давалишиватисиләр !
46006007	Әмәлиятта бир-бириңлар үстидин давалишиш силәр үчүн чоң мәғлубийәттур . Ундақ қилиштин көрә , өз ара бәзи бир наһәқлиқкә учрисаңлар яки аз-тола алдансаңлар немә бопту ?
46006008	Бирақ силәр наһәқлиқкә учримай , әксичә өзәңлар наһәқлиқ қиливатисиләр вә башқиларни алдаватисиләр , һәтта қериндашлириңларғиму шундақ қиливатисиләр !
46006009	Яманлиқ қилғучиларниң Худаниң Падишалиғиға кирәлмәйдиғанлиғини билмәмсиләр ? Силәр өз-өзәңларни алдимаңлар ! Барлиқ җинсий әхлақсизлиқ қилғучилар , бутпәрәсләр , нека садиқлиғини бузғучилар , һәзиләкләр , әр билән әр яки аял билән аял ара җинсий мунасивәт қилғучилар ,
46006010	оғрилар , ачкөзләр , һарақкәшләр , төһмәтхорлар вә алдамчиларға Худаниң Падишалиғида орун йоқ .
46006011	Бәзилириңлар бурун мана шундақлардин едиңлар . Лекин Рәббимиз Әйса Мәсиһниң күч-қудрити вә Худаниң Роһи арқилиқ гунайиңлар жуюлуп , Худаға беғишландиңлар вә Худа тәрипидин һәққаний адәм дәп җакаландиңлар .
46006012	Бәзиләр : « Худа тәрипидин мәнъий қилинмиған болса , немә қилимән десәм , өз ихтиярим » , дейиши мүмкин . Лекин һәммә иш пайдилиқ болувәрмәйду . « Немә қилимән десәм , өз ихтиярим » дейилсиму , лекин һеч нәрсигә қул болмаслиғимиз керәк .
46006013	« Тамақ қосақ үчүн , қосақ тамақ үчүн » дегәнлик тоғра . Лекин бәзиләр худди шуниңдәк , җинсий әхлақсизлиқму тән үчүндур , дәп қарайду . Бундақ қараш тоғра әмәс . Қосақ вә тамақ пәқәт бу дуниядила болуп , Худа һәр иккилисини йоқитиду . Тенимиз болса , у дуниядиму болиду . Билишиңлар керәкки , тенимиз у җинсий әхлақсизлиқ үчүн әмәс , бәлки Рәббимиз үчүндур . Рәббимиз болса тенимизниң еһтияҗини тәминләйду .
46006014	Худа Өз қудрити билән Рәббимизни тирилдүргинидәк , бизниму тирилдүриду .
46006015	Бизниң тенимизниң Әйса Мәсиһниң тениниң әзалири екәнлигини билмәмсиләр ? Ундақта , араңларда бири Әйса Мәсиһниң тениниң әзаси болған өз тенини бир паһишә аял билән бирләштүрсә боламду ? Һәргиз болмайду .
46006016	Паһишә аял билән биргә болған кишиниң униң билән бир тән болидиғанлиғини билмәмсиләр ? Чүнки Муқәддәс Язмиларда әр-аял тоғрилиқ : « Иккиси бир тән болиду » , дейилгән .
46006017	Һалбуки , Рәббимиз билән бирләшкән киши болса , Униң билән роһий җәһәттә бир болиду .
46006018	Шуниң үчүн җинсий әхлақсизлиқтин жирақ болуңлар . Инсанлар қилған башқа гуналарниң һәммиси тәнниң сиртида болиду . Лекин җинсий әхлақсизлиқ қилғучи өз тенигә қарши гуна қилған болиду .
46006019	Тениңларниң Муқәддәс Роһниң ибадәтханиси екәнлигини билмәмсиләр ? Худа силәргә ата қилған Муқәддәс Роһ қәлбиңларда яшайду . Силәр өзәңларға әмәс , бәлки Худаға мәнсүпсиләр .
46006020	Чүнки У силәрни Әйса Мәсиһниң қиммәтлик қени билән Өзигә мәнсүп қилди . Шуниң үчүн тениңларни Худани улуқлашқа атаңлар .
46007001	Әнди силәр хетиңларда оттуриға қойған мәсилиләргә келәйли . Силәр « Әрләрниң өз аяллириға йеқинлашмаслиғи яхшиму ? » дәп сорапсиләр .
46007002	Мениң җававим шуки , араңларда йүз бәргән җинсий әхлақсизлиқтин сақлиниш үчүн , һәр бир җүп әр-аял өз җүплири билән бир орунда ятсун .
46007003	Әр аялиға нисбәтән әрлик мәҗбурийитини ада қилиши , аялму еригә нисбәтән аяллиқ мәҗбурийитини ада қилиши керәк .
46007004	Аялниң тени пәқәт өзигила әмәс , еригиму тәәллуқтур . Шуниңға охшашла , әрниң тениму өзигила әмәс , аялиғиму тәәллуқтур .
46007005	Әр-аял бир-бириниң җинсий тәливини рәт қилмаслиғи керәк . Пәқәт пүтүн зеһниңлар билән дуа қилиш мәхситидә өз мақуллуғуңлар билән вақитлиқ биргә ятмаслиққа келишкәндин башқа вақитларда бир-бириңлардин айрилип ятмаңлар . Болмиса , шәйтан силәрниң өзәңларни тутувалалмиғанлиғиңлардин пайдилинип , силәрни нека садиқлиғини бузушқа аздуруп кетиши мүмкин .
46007006	Вақитлиқ айрилип туруш тоғрисидики бу сөзлирим пәқәтла бир тәклип , буйруқ әмәс .
46007007	Әлвәттә , һәммиңларниң маңа охшаш той қилмаслиғиңларни халаттим . Лекин бу ишта һәммә адәм охшаш әмәс . Чүнки Худа илтипат көрситип , бәзиләргә той қилишни , бәзиләргә болса той қилмай өтүшни бәргән .
46007008	Әнди җориси өлүп кәткән әр вә аялларға кәлсәк , силәргә шуни ейтип қояйки , силәрниң маңа охшаш той қилмай яшиғиниңларни яхши дәймән .
46007009	Лекин өзәңларни тутувалалмисаңлар , некалиниңлар . Чүнки шәһвәт отида көйгәндин көрә , некалиқ болған яхшидур .
46007010	Некалиқ болған мәсиһийләргә кәлсәк , уларға шуни буйруймәнки , аял еридин аҗрашмисун . Бу мениңла әмәс , бәлки Рәббимизниңму буйруғидур .
46007011	Аҗрашқан болса , қайта той қилмисун яки өз ери билән қайтидин яришивалсун . Әрму аялини қоювәтмисун .
46007012	Қалғанлириңларға кәлсәм , гәрчә бу тоғрилиқ Рәббимиздин һеч қандақ буйруқ алмиған болсамму , лекин мән силәргә шуни ейтимәнки , әгәр той қилғандин кейин әр Әйса Мәсиһкә ишинип , аяли ишәнмигән болса , бирақ давамлиқ биргә яшашқа рази болса , у чағда ери уни қоювәтмисун .
46007013	Әгәр той қилғандин кейин аял Әйса Мәсиһкә ишинип , ери ишәнмигән болса , бирақ давамлиқ биргә яшашқа рази болса , у чағда аяли униңдин аҗрашмисун .
46007014	Чүнки Әйса Мәсиһкә ишәнмигән җүпти униң мәсиһий ери яки аяли арқилиқ Худа тәрипидин қобул қилинип , уларниң некаси Худаниң нәзәридә йәнила пак болиду . Ундақ болмиғанда , уларниң пәрзәнтлири напак болатти , әмәлиятта пактур .
46007015	Бирақ ишәнмигән тәрәп айрилимән десә , айрилсун . Мәсиһий әр болсун яки аял болсун , бундақ әһвалда өз некасини зорлап давамлаштурушиниң һаҗити йоқ . Һалбуки , Худа силәрни җүптиңлар билән инақлиқта яшашқа чақирған .
46007016	Әй мәсиһий аял , бәлким ериң сән арқилиқ Әйса Мәсиһкә ишинип , қутқузулуши мүмкин . Әй мәсиһий әр , бәлким аялиң сән арқилиқ Әйса Мәсиһкә ишинип , қутқузулуши мүмкин .
46007017	Һәр ким Худа тәрипидин чақирилғанда Рәббимиз Әйса униңға ата қилған салаһийәт бойичә яшавәрсун . Буни һәммә мәсиһийләр җамаитигә буйруймән .
46007018	Мәсилән , бир киши Худа тәрипидин чақирилиштин бурун йәһудий диниға кириш үчүн хәтнә қилинған болса , у буни йошурмисун . Бир киши Худа тәрипидин чақирилғанда хәтнә қилинмиған болса , шундақ туривәрсун .
46007019	Ишәнгүчиниң хәтнә қилинған яки қилинмиғанлиғи муһим әмәс , әң муһими униң Худаниң әмирлиригә әмәл қилишидур .
46007020	Һәр ким Худа тәрипидин чақирилғанда қандақ салаһийәттә болған болса , шу салаһийәтни сақлисун .
46007021	Әгәр сән Худа тәрипидин чақирилғанда қул болған болсаң , өзәңниң қул болғанлиғиңдин қайғурма . Лекин әркин болалисаң , пурсәтни қолдин бәрмә .
46007022	Худа тәрипидин чақирилған киши қул болса , у Рәббимиз Әйсаға мәнсүп болғанлиғидин роһий җәһәттә азат қилинған әркин адәмгә айлиниду . Шуниңдәк Худа тәрипидин чақирилған киши әркин адәм болса , у Әйса Мәсиһкә бойсунғанлиғидин Униң қулиға айлиниду .
46007023	Худа Әйса Мәсиһниң қиммәтлик қени билән силәрни гунаниң илкидин әркинликкә чиқарди . Шуңа әнди силәр Худаға бойсунуңлар , инсанларниң ой-пикирлиригә қул болмаңлар .
46007024	Қериндашлар , һәр ким Худа тәрипидин чақирилғанда қандақ салаһийәттә болған болса , Худаға бағланған йеңи һаятида шу бойичә яшисун .
46007025	Хетиңлардики бойиға йәткән қизлар мәсилисигә кәлсәк , Рәббимиздин улар тоғрисида бирәр әмир алмидим . Шундақтиму өз пикирлиримни оттуриға қоймақчимән . Рәббимиз маңа рәһим-шәпқәт көрсәткәнлиги үчүн , мениң сөзлирим ишәнчликтур .
46007026	Мән шундақ қараймәнки , бүгүнки қийинчилиқларға нәзәр салғанда , һәр ким Әйса Мәсиһкә ишәнгән чағдики салаһийитидә қалғини яхши .
46007027	Өйләнгән болсаң , аялиңни қоюветишни ойлима . Өйләнмигән болсаң , өйлинимән демә .
46007028	Лекин өйләнсәңму гуна қилған болмайсән . Бойиға йәткән қизларму әргә тәгсә , гуна қилған болмайду . Бирақ некалиқ болғанларниң күндилик турмушта хилму-хил қийинчилиқлири болиду . Мән силәрниң бу қийинчилиқлардин сақлинишиңларни халаймән .
46007029	Қериндашлар , шуни демәкчимәнки , Худаға хизмәт қилидиған вақтимиз қистур . Буниңдин кейин Худаға хизмәт қилишта өйләнгән әрләр өйләнмигәндәк , пүтүн нийити билән Худаға хизмәт қилсун .
46007030	Матәм тутуш , хошал болуш яки бай болуш Худаға хизмәт қилишта һәргиз тосалғу болмисун .
46007031	Бу дуния байлиқлиридин һөзүрлиниватқанларму байлиққа берилип кәтмисун . Чүнки бу дуния өткүнчидур .
46007032	Ғәмсиз болушуңларни үмүт қилимән . Өйләнмигән әр Рәббимизни хурсән қилиш үчүн , Рәббимизниң ишлириниң ғемини қилиду .
46007033	Лекин өйләнгән әр аялини хурсән қилиш үчүн , бу дунияниң ишлириниң ғемини қилиду .
46007034	Шуниң билән униң көңли иккигә бөлүнүп кетиду . Әрсиз аял яки некалиқ болмиған қиз болса , җисманий вә роһий җәһәттә өзини Худаға беғишлаш мәхситидә Рәббимизниң ишлириниң ғемини қилиду . Лекин некаланған аял болса ерини хурсән қилиш үчүн , бу дунияниң ишлириниң ғемини қилиду .
46007035	Буни силәрниң пут-қолуңларни чүшәп қоюш үчүн әмәс , бәлки силәргә пайдиси болсун вә көңлини иккигә бөлмәй , өзлирини Рәббимизгә атап , Униң үчүн яшисун , дәп ейтиватимән .
46007036	Әгәр бир киши вәдиләшкән қизини артуқчә күткүзүп қоюп , униң билән той қилмиған болса вә шу сәвәптин бу қизға үз келәлмәйдиғанлиғини һис қилса , ундақта тегишлик дәп қариған ишни қилсун , йәни уни әмригә алсун . Бундақ қилиш гуна қилғанлиқ болмайду .
46007037	Бирақ бир киши бесим астида әмәс , өз ирадиси билән вәдиләшкән қизини әмригә алмаслиққа қарар қилған болса һәм шәһвитини бесивалалайдиған болса , яхши қилған болиду .
46007038	Қисқиси , той қилиш яхши , той қилмаслиқ техиму яхши .
46007039	Ери һаят чағда аяли еригә некада бағланған болиду . Лекин ери өлүп кәтсә , халиған киши билән некалинишқа әркиндур . Лекин у киши мәсиһий болуши керәк .
46007040	Бирақ тул аял тул пети турса , техиму бәхитлик болиду . Бу мениң көз қаришим . Лекин мән ойлаймәнки , бу көз қаришимға Худаниң Роһи йетәкчилик қилди .
46008001	Әнди хетиңлардики бутқа атап нәзир қилинған гөшни йейиш яки йемәслик мәсилисигә келәйли . Силәр һәммимизниң бу мәсилигә нисбәтән билимимиз бар , дәп қарайсиләр . Бирақ билими көп болған адәм тәкәббурлишип кетиши мүмкин . Лекин меһир-муһәббити көп болған адәм болса , қериндишиниң ишәнчини мустәһкәмләшкә пурсәт издәйду .
46008002	Өзини биләрмән чағлайдиған киши әмәлиятта билишкә тегишлик нәрсиләрни билмәйду .
46008003	Лекин Худани сөйгән киши Худаниң көз қаришида һәқиқәтән билимгә егә адәм болиду .
46008004	Хош , әнди бутқа атап нәзир қилинған гөш мәсилисигә келәйли . Бизгә мәлумки , көп адәмләр ибадәт қиливатқан бутлар Худа әмәстур . Ялғуз бир Худадин башқа Илаһ йоқтур .
46008005	Гәрчә бәзиләр дунияда нурғун илаһлар бар , улар зимин вә асманда яшайду , дәп қариған һәм уларни өзиниң худаси вә рәбби дәп етирап қилған болсиму ,
46008006	бирақ биз үчүн пәқәтла ялғуз бир Худа , йәни асмандики Худа Атимизла бардур . У пүткүл мәвҗудатниң Яратқучисидур , биз Униң үчүн яшаймиз . Шуниңға охшаш биз үчүн ялғуз бир Рәб , йәни Рәббимиз Әйса Мәсиһ бардур . Пүткүл мәвҗудат У арқилиқ моҗуттур . Бизму У арқилиқ йеңи һаятқа егә болдуқ .
46008007	Лекин һәммә мәсиһийләр бундақ билимни тонуп йәтмиди . Уларниң бәзилири мәсиһий болуштин бурун бутпәрәслик адәтлиригә көнүп қалғачқа , һазирму бутқа атап нәзир қилинған гөшни йейишни бутқа ибадәт қилиш билән баравәр дәп қарайду . Шуңа улар бу гөшни йейишкә җүръәт қилалмайду . Әгәр улар бу гөшни йәп қалған болса , өзлирини булғандуқ дәп һис қилип , виждани азаплиниду .
46008008	Әмәлиятта һәр қандақ бир йемәкликни йейиш яки йемәслик билән өзимизни Худаға йеқинлаштурғили болмайду . Уни йесәк , Худаға йеқинлишип қалмаймиз , йемисәкму Худадин жирақлишип кәтмәймиз .
46008009	Лекин еһтият қилиңларки , силәрниң мәлум йемәкликни йейиш яки йемәслик әркинлигиңлар бундақ билимни тонуп йәтмигән мәсиһий қериндашлириңларниң гуна қилишиға сәвәп болуп қалмисун .
46008010	Чүнки бундақ билимни тонуп йәтмигән бир мәсиһий бутниң Худа әмәслигини билидиған силәрниң бутханида өткүзүлүватқан зияпәттә бутқа атап нәзир қилинған гөшни йәватқанлиғиңларни көрсә , силәргә әгишип , өз вижданиға қарши һалда уму шу гөшни йейиши мүмкин . Ундақта , силәр униң өз вижданиға қарши һалда гуна қилишиға сәвәп қилған болуп қалмамсиләр ?
46008011	Ақивәттә , бундақ билимни тонуп йәтмигән бу қериндишимизниң ишәнчи силәрниң билимиңлар түпәйлидин вәйран болуши мүмкин . Һалбуки , Әйса Мәсиһ униң үчүнму қурван болған .
46008012	Силәр қериндашларни өзлири хата , дәп қариған ишларни қилишқа дәвәт қилсаңлар , қериндашлар алдида гуна өткүзүп , уларниң вижданини җараһәтләпла қалмастин , Әйса Мәсиһ алдидиму гуна қилған болисиләр .
46008013	Шуниң үчүн , әгәр йегән гөшүмиз түпәйлидин бундақ билимни тонуп йәтмигән қериндишимизниң ишәнчи бузулғидәк болса , биз бу гөшни қәтъий йемәйла қояйли .
46009001	Мән башқиларниң мениң үстүмдин уни қил , буни қил дейишидин әркин әмәсму ? Мән Худаниң әлчиси әмәсму ? Мән Рәббимиз Әйсани өз көзүм билән көргән әмәсму ? Силәрниң ишәнчиңлар мениң Рәббимиз үчүн қилған хизмитимниң нәтиҗиси әмәсму ?
46009002	Гәрчә башқилар мени әлчи дәп һесаплимисиму , лекин мән силәр үчүн һәқиқәтән Әйса Мәсиһниң әлчиси . Чүнки силәрниң мәндин Хуш Хәвәрни аңлап , Рәббимизгә ишәнгиниңлар мениң әлчи екәнлигимниң испати .
46009003	Мениң әлчи екәнлигимдин гуманлинидиғанларға беридиған җававим мундақ :
46009004	Биз әлчи болған екәнмиз , мәсиһийләр тәрипидин йемәк-ичмәк билән тәминлиниш һоқуқумиз йоқму ?
46009005	Рәббимиз Әйсаниң Өз инилири һәм Петрус вә башқа әлчиләрдәк бизниңму сәпәрдә биз билән охшаш ишәнчи бар аяллиримизни һәмра қилип жүрүш һәққимиз йоқму ?
46009006	Һәҗәва , пәқәт Барнаба билән мәнла мәсиһийләр тәрипидин тәминләнмәй , өз әмгигимиз билән күн кәчүрүшимиз керәкму ?
46009007	Ким өз пули билән ләшкәрлик қилиду ? Ким көчәт тикип , униң мевисини йемәйду ? Ким мал беқип , униң сүтини ичмәйду ?
46009008	Мән буларни пәқәт инсанниң көз қараши бойичә дедимму ? Яқ , бу һәқтә Тәврат қанунидиму охшаш дейилгәнғу !
46009009	Муса пәйғәмбәргә чүширилгән Тәврат қанунида : « Хаман тәпкән өкүзниң ағзини боғма » , дәп йезилған . Бу йәрдә Худаниң көңүл бөлгини пәқәт өкүзләрму яки буни мәхсус биз үчүн ейтқанму ? Бу , шүбһисиз , биз үчүнму йезилғандур . Чүнки йәргә уруқ териғучиму , хаман тәпкүчиму өзигә тегишлик үлүшини елиш үмүти билән ишләйду .
46009010	
46009011	Шуниң үчүн араңларда Хуш Хәвәрни йәткүзүш арқилиқ роһий уруқ чечип , силәрдин маддий җәһәттә һосул елиш һәддидин ешип кәткәнлик боламду ?
46009012	Башқа тәлим бәргүчиләрниң силәрдин тәминлиниш һоқуқи болған йәрдә , бизниң тәминлиниш һоқуқумиз техиму болмамду ? Лекин биз бу һоқуқумиздин пайдиланмидуқ . Әксичә Әйса Мәсиһ тоғрисидики Хуш Хәвәрниң тарқилишиға тосалғу болуп қалмаслиғимиз үчүн , һәр қандақ ишқа бәрдашлиқ бериватимиз .
46009013	Йерусалимдики чоң ибадәтханида ишләйдиғанларниң кишиләрниң ибадәтханиға елип кәлгәнлири билән тәминлинидиғанлиғини вә қурванлиқ суписида вәзипидә болғанларниңму қилинған қурванлиқлардин үлүши барлиғини билмәмсиләр ?
46009014	Шуниңға охшаш , Рәббимиз Хуш Хәвәрни тарқитидиғанларниң турмуши Хуш Хәвәрни қобул қилғанлар тәрипидин қамдалсун , дәп буйруған еди .
46009015	Лекин мән бу һоқуқниң һеч қайсисидин пайдиланмидим . Һазирму мән бу хәтни бу һоқуқумдин пайдилинай , дәп йезиватқиним йоқ . Мән өлүшкә разимәнки , бирақ бу иш үчүн махтинишимниң қуруқ сөз болуп қелишиға йол қоймаймән .
46009016	Хуш Хәвәрни тарқатқанлиғимға кәлсәк , униң билән махтиналмаймән , әлвәттә . Чүнки Хуш Хәвәрни тарқитиш мениң борчум . Уни тарқатмисам болмайду !
46009017	Әгәр Хуш Хәвәрни өз ихтиярим билән тарқатқан болсам , Худадин һәқ елишим керәк еди . Лекин Худа бу вәзипини маңа тапшурған екән , мән буни бир җавапкәрчилик , дәп орунлаймән .
46009018	Ундақта , алидиған һәққим немә ? У болсиму , Хуш Хәвәр йәткүзүштә елишқа тегишлик һәқни тәләп қилиш һоқуқумдин пайдиланмай , кишиләрни Хуш Хәвәргә һәқсиз егә қилиштур .
46009019	Мән һеч кимдин һәқ алмиғанлиғим үчүн , уларниң тәләплиридин әркин . Лекин техиму көп адәмниң Әйса Мәсиһкә ишиниши үчүн , көпчиликниң қулидәк яшап кәлдим .
46009020	Йәһудийларниң Әйса Мәсиһкә ишиниши үчүн , йәһудийлар арисида болғинимда йәһудийлардәк яшаватимән . Тәврат қануниниң илкидин азат қилинған болсамму , Тәврат қануниниң илкидә яшайдиғанларниң Әйса Мәсиһкә ишиниши үчүн , шу кишиләрдәк яшаватимән .
46009021	Шуниңға охшаш , Тәврат қануни билән мунасивити йоқ йәһудий әмәсләр арисида болғинимда , шу кишиләргә охшаш яшаватимән . Бу Худаниң қанунидин чәтнәп кәттим дегәнлик әмәс , чүнки мән Әйса Мәсиһниң қануниға бойсунуп яшаватимән .
46009022	Худа тоғрисидики билимни тонуп йәтмигәнликтин виждани асанла азаплинидиған мәсиһийләрниң арисида уларға охшаш яшаватимән . Бундақ қилишимдики мәхсәт , уларниң ишәнчини мустәһкәмләштур . Барлиқ чариләрни ишлитип техиму көп кишиләрниң қутқузулуши үчүн , мәйли мән қандақла кишиләрниң арисида болай , Худа мәнъий қилмиғанла болса , шу кишиләрниң адәтлири бойичә яшаймән .
46009023	Мән техиму көп кишиләрниң бу Хуш Хәвәрни қобул қилип , униңдин келидиған бәхиттин мән билән биллә тәң һөзүрлиниши үчүн , бу ишларни қиливатимән .
46009024	Жүгрәш мусабиқисигә чүшкәнләрниң һәммиси жүгригән болсиму , мукапатни ялғуз бирла кишиниң алидиғанлиғини билисиләр . Силәрму Худаниң мукапитиға еришиш үчүн йеңип чиққан тәнһәрикәтчидәк жүгришиңлар керәк .
46009025	Мусабиқигә чүшкән һәр бир тәнһәрикәтчи вақитлиқ мукапатқа егә болуш үчүн қаттиқ мәшиқ қилиду . Биз болсақ , мәңгү чиримайдиған мукапатқа егә болуш үчүн мәшиқ қилимиз .
46009026	Шуниң үчүн мән нишансиз жүгрәватқан кишидәк жүгрәватқиним йоқ . Шундақла худди боксчиға охшаш атқан муштумни бош кәткүзүватқиним йоқ .
46009027	Хуш Хәвәрни йәткүзүп болғандин кейин , Худаниң алдида мукапатқа еришишкә лайиқ әмәс болуп қалмаслиғим үчүн , тенимни етиқат йолида яшашқа қаттиқ көндүрүп , өзәмни тизгинләватимән .
46010001	Қериндашлар , Муса пәйғәмбәр заманидики әҗдатлиримизниң Мисирдин чиққанда чөл-баяванда бешидин өткүзгән кәчүрмишлирини толуқ чүшинишиңларни үмүт қилимән . Уларниң һәммиси шу чағда Худа ата қилған йол башлиғучи булутниң йетәклиши астида болуп , Худаниң мөҗүзиси арқилиқ Қизил деңиздин сақ-саламәт меңип өтти . Уларниң Қизил деңиздин өтүши худди мәсиһийләрниң чөмүлдүрүшни қобул қилғинидәк болуп , уларниң һәммиси Муса пәйғәмбәргә әгәшкүчиләрдин болди .
46010002	
46010003	Уларниң һәммиси Худа ата қилған охшаш бир йемәкликни йегән вә « роһий таштин » чиққан охшаш бир суни ичкән . Уларға һәмра болуп кәлгән бу « роһий таш » дәл Әйса Мәсиһ еди .
46010004	
46010005	Шундақтиму уларниң көпинчиси Худани хурсән қилмиди . Шуңа улар өлүп , җәсәтлири чөл-баяванда қалди .
46010006	Улардәк яман ишларға берилмәслигимиз үчүн , бу вақиәләрдин ибрәт елишимиз керәк .
46010007	Силәр уларниң бәзилиридәк бутқа ибадәт қилидиғанлардин болмаңлар . Худди Муқәддәс Язмиларда йезилғандәк , өзлири ибадәт қилидиған бутларни хошал қилиш үчүн , « улар кейин олтирип халиғиничә йәп-ичишип , кәйп-сапа қилишти » .
46010008	Биз уларниң бәзилиридәк җинсий әхлақсизлиқ қилмайли . Улар мана шундақ қилип , жигирмә үч миңи бир күндила һалак болди .
46010009	Биз уларниң бәзилиридәк мәхсәтлик һалда гуна қилип , Рәббимиз бизни җазаламду яки җазалимамду , дәп Уни синимайли . Шу чағда ундақ қилғанларни зәһәрлик иланлар чеқип өлтүргән еди .
46010010	Биз уларниң бәзилиридәк Худадин нарази болуп , Униңдин рәнҗимәйли . Шу чағда , бундақ қилғанлар Худа әвәткән җан алғучи периштә тәрипидин өлтүрүлгән еди .
46010011	Бу вақиәләр бизләргә савақ болуш үчүн уларниң бешиға кәлгән еди . Шундақла бу вақиәләр ахир заманда яшаватқан бизләрниң улардәк болуп қалмаслиғимиз һәққидә агаһландуруш үчүн хатириләнгән еди .
46010012	Шуниң үчүн өзини ишәнчтә пут тирәп туруватимән , дәп һесаплайдиғанлар жиқилип чүшүштин пәхәс болсун .
46010013	Силәр дуч кәлгән синақларға башқа адәмләрму охшаш дуч кәлгән . Худа ишәнчликтур ! У силәрни бәрдашлиқ бериш чекиңлардин һалқиған синақларға учратмайду . Худа силәрниң синаққа дуч кәлгәндә пут тирәп туралишиңлар үчүн , аздурулуштин сақлиниш йолини ечип бериду .
46010014	Шу сәвәптин , қәдирлик қериндашлирим , бутпәрәсликтин сақлиниңлар .
46010015	Силәрни әқил-һоши җайида кишиләр дәп қарап , буни ейтиватимән . Ейтқанлиримға өзәңлар баһа бериңлар .
46010016	Биз Рәббимизни хатириләш үчүн бир дәстиханда җәм болуп , Худаға шүкүр ейтип җамдики шарапни ичкәндә вә бир нанни бөлүшүп йегәндә , Әйса Мәсиһниң биз үчүн қурван болған тени вә қениниң һесавиға кәлгән илтипатидин ортақ һөзүрлинимиз .
46010017	Биз мәсиһийләр көп болсақму , һәммимиз бирла нанни бөлүшүп йегәнлигимиз үчүн , роһий җәһәттә бир тән болимиз .
46010018	Исраилларға қараңлар , улар Йерусалимдики чоң ибадәтханида Худаға қурванлиқ қилинған гөшни йейиш билән ибадитини ипадиләйду .
46010019	Мән бундақ дейиш арқилиқ « Бутқа атап қурванлиқ қилинған нәрсиниң бирәр әһмийити бар » яки « Бут һәқиқий Худа » демәкчимәнму ?
46010020	Һәргиз ундақ әмәс ! Демәкчи болғиним шуки , бутпәрәсләр қурванлиқлирини Худаға әмәс , җинларға атайду . Силәрниң җинлар билән шерик болушуңларни халимаймән .
46010021	Силәр һәм Рәббимизниң җамидикидин , һәм җинларниң җамидикидин ичсәңлар болмайду . Һәм Рәббимизниң дәстихинида , һәм җинларниң дәстихинида җәм болсаңлар болмайду .
46010022	Бундақ қилсақ , Рәббимизниң ғәзивини қозғаймиз . Униң җазалишидин қечип қутулушқа күчимиз йетәмду ? !
46010023	Бәзиләр : « Худа тәрипидин мәнъий қилинмиған болса , немә қилимән десәм , өз ихтиярим » , дейиши мүмкин . Лекин һәммә иш пайдилиқ болувәрмәйду . « Немә қилимән десәм , өз ихтиярим » , дегән бу сөз тоғра болсиму , лекин һәммә иш қериндашлириниң ишәнч җәһәттә күчлүк болуп йетилишигә ярдәм берәлмәйду .
46010024	Һәр ким пәқәт өз мәнпийитинила әмәс , башқиларниңму мәнпийитини көзлисун .
46010025	Гөш дукинида сетилған гөшләрни бутқа атап нәзир қилинғанму яки қилинмиғанму , дәп сүрүштүрүп жүрмәй , пак виждан билән йәвериңлар .
46010026	Чүнки Муқәддәс Язмиларда йезилғинидәк : « Йәр йүзи вә униңдики һәммә нәрсә Рәббимизгә тәәллуқтур » .
46010027	Әгәр Әйса Мәсиһкә ишәнмигән бир киши силәрни зияпәткә чақирса вә силәрму бармақчи болсаңлар , алдиңларға қоюлған һәммә нәрсини бутқа атап нәзир қилинғанму яки қилинмиғанму , дәп сүрүштүрмәй , пак виждан билән йәвериңлар .
46010028	Лекин башқа бири силәргә : « Бу бутқа атап қурванлиқ қилинған гөш » десә , у кишиниң ишәнчини ойлап бу гөшни йемәңлар . Чүнки бу гөшни йейиш униң нәзәридә гуна болиду .
46010029	Бу йәрдә силәрниң вижданиңларни әмәс , бәлки у кишиниң вижданини демәкчимән . Ундақта , немә үчүн башқиларниң виждани мениң әркинлигимни чәклисун ?
46010030	Әгәр мән Худаға шүкүр ейтип бундақ зияпәткә қатнашсам , йәнә немә үчүн шүкүр ейтип йегән бу йемәклигим сәвәвидин әйиплинишкә учришим керәк ?
46010031	Муһими немә йәп , немә ичишиңлар , қандақла иш қилишиңлардин қәтъий нәзәр , уни пәқәт Худаниң улуқлиниши үчүн қилиңлар .
46010032	Башқиларни , мәйли улар йәһудийлар , йәһудий әмәсләр яки Худаға мәнсүп җамаәттики мәсиһийләр болсун , гунаға башлайдиған ишни қилмаңлар .
46010033	Өзәмму силәргә дегәнлирим бойичә иш қилимән . Мән һәр қайси җәһәттин һәммә адәмни хурсән қилишқа тиришимән . Чүнки мән өз мәнпийитим үчүн әмәс , бәлки көпчиликниң қутқузулуши үчүн уларниң мәнпийитини көзләймән .
46011001	Мән Әйса Мәсиһни өзәмгә үлгә қилғинимдәк , силәрму мени өзәңларға үлгә қилиңлар .
46011002	Дайим мени әсләп турғанлиғиңлар вә мән силәргә йәткүзгән тәлимләргә әмәл қилғанлиғиңлар үчүн силәрни махтаймән .
46011003	Лекин шуниму билишиңларни үмүт қилимәнки , һәммә әрниң беши Әйса Мәсиһтур . Аялниң беши әр , Әйса Мәсиһниң беши болса Худадур .
46011004	Шуңа ибадәткә қатнашқанда , бир әр бешиға бир немә артип дуа қилса яки Худаниң пәйғәмбәрлик сөзини йәткүзсә , у өз беши болған Әйса Мәсиһкә һөрмәтсизлик қилған болиду .
46011005	Бир аял бешиға бир нәрсә артмай дуа қилса яки Худаниң пәйғәмбәрлик сөзини йәткүзсә , уму өз беши , йәни өз еригә һөрмәтсизлик қилған болиду . Бундақ аялниң чечи чүшириветилгән аялдин пәрқи йоқтур .
46011006	Әгәр аял бешиға бир нәрсә артишни халимиса , ундақта у чечини кәскүзүвәтсун . Һалбуки , бир аялниң чечиниң кесилиши яки чүширилиши номус иш болған екән , ундақта у аял ибадәткә қатнашқанда бешиға бир немә артсун .
46011007	Әрләр болса ибадәткә қатнашқанда , бешиға бир нәрсә артмаслиғи керәк . Чүнки әр Худаниң обризида яритилған болуп , Худаниң шан-шәривини әкис әттүриду . Аял болса әрниң шан-шәривини әкис әттүриду .
46011008	Чүнки инсан яритилған чағда , әр аялдин әмәс , аял әрдин яритилған .
46011009	Шундақла әр аял үчүн әмәс , аял әр үчүн яритилған .
46011010	Шуниң үчүн аялларниң бешиға бир нәрсә артиш яки артмаслиқ һоқуқи бар болсиму , буни мувапиқ ишләтсун . Бу һәм периштәләр үчүндур .
46011011	Һалбуки , Рәббимизгә бағланған йеңи һаятимизда аяллар әрләрдин мустәқил әмәс , әрләрму аяллардин мустәқил әмәс .
46011012	Чүнки аял әрдин яритилған болсиму , лекин әрму аялдин туғулиду . Һәр иккилиси пүткүл мәвҗудатни яратқан Худа тәрипидин яритилған .
46011013	Силәр өзәңлар ейтиңларчу , аялларниң бешиға бир нәрсә артмай туруп , Худаға дуа қилиши тоғриму ?
46011014	Силәр әрләрниң узун чач қоюшиниң өзлири үчүн номус екәнлигини тәбиий һалда билисиләрғу ?
46011015	Лекин аялларниң узун чечи Худаниң уларға япқуч қилип бәргән гөзәллигидур .
46011016	Әгәр кимду-ким бу сөзләргә қарши чиқса , мән шундақ дәләләймәнки , бу биз әзәлдин әмәл қилип келиватқан қаидә . Худаға мәнсүп болған һәр қайси җамаәтму буни тоғра , дәп қарайду .
46011017	Төвәндики ишларға кәлсәк , мән бу тоғрисида силәрни махталмаймән . Чүнки силәрниң җәм болушуңларниң пайдисидин зийини көп болуватиду .
46011018	Биринчидин , силәр ибадәткә җәм болғиниңларда , араңларда груһларға бөлүнүшләр болғанлиғини аңлидим . Бу гәпкә қисмән ишәндим .
46011019	Араңларда бөлүнүшләрниң пәйда болушидин сақланғили болмайду . Лекин мошундақ болғанда , зади кимниң Худани хурсән қилидиғанлиғини көрүвалғили болиду .
46011020	Силәр Рәббимизни хатириләш мәхситидә бир дәстиханға җәм болимиз , дәйсиләр . Әмәлиятта буниң үчүн җәм болмайдикәнсиләр .
46011021	Чүнки силәр бир-бириңларни күтмәй , өзәңлар елип кәлгән тамақни өзәңлар йәверидикәнсиләрдә , бәзиләр қанғичә йәп-ичидикән , йәнә бәзиләр ач қалидикән .
46011022	Йәп-ичишкә өз өйлириңлар бар әмәсму ? Яки бу йәргә Худаға мәнсүп болған мәсиһийләр җамаитини көзгә илмай , йәйдиған нәрсиси йоқларни хиҗаләт қилишқа җәм болдуңларму ? Силәргә немә десәм болар ? Силәрни махтайму ? Яқ , бу ишта силәрни һәргиз махталмаймән !
46011023	Рәббимизниң дәстихини тоғрилиқ мән силәргә йәткүзгән тәлимләрни Рәббимиздин алғанмән . Рәббимиз Әйса сатқун тәрипидин тутуп берилгән кечә қолиға бир нан елип ,
46011024	Худаға шүкүр ейтип , нанни уштуп туруп : « Бу Мениң силәр үчүн пида болидиған тенимдур . Мени әсләп туруш үчүн буниңдин йәңлар » , деди .
46011025	Худди шуниңдәк , тамақтин кейин У йәнә җамни қолиға елип : « Бу җамдики шарап Мениң қеним билән түзүлидиған Худаниң Йеңи келишиминиң бәлгүсидур . Һәр қетим бундақ шараптин ичкиниңларда Мени әсләп туруңлар » , деди .
46011026	Шуниң үчүн таки Рәббимиз қайтип кәлгичә , һәр қетим бу нандин йегиниңларда вә һәр қетим бу җамдикидин ичкиниңларда , Рәббимизниң қурван болғанлиғини җакалиған болисиләр .
46011027	Шуниң үчүн Рәббимизниң дәстихинида җәм болған һәр бир киши намувапиқ һалда нандин йәп , җамдикидин ичсә , у Рәббимизниң биз үчүн қурван қилған тени вә аққузған қениға үз келәлмәйдиған гуна қилған болиду .
46011028	Шуңа һәр ким авал бу ишлар үстидә өз-өзини тәкшүрүп көрсун . Андин нандин йәп , җамдикидин ичсун .
46011029	Чүнки мәсиһийләр Рәббимизниң дәстихинида җәм болуш билән өзлириниң Әйса Мәсиһниң тени екәнлигини ипадиләйду . Буни пәриқләндүрмәй туруп , нандин йегән вә җамдикидин ичкән киши өзини Худаниң җазасиға мәһкүм қилиду .
46011030	Мана шу сәвәптин бир мунчиңлар җисманий җәһәттин һалсиз вә ағриқ болуп қалдиңлар , һәтта бәзиләр өлүп кәтти .
46011031	Әгәр өз-өзимизни тәкшүргән болсақ едуқ , бундақ җазаларға учримиған болаттуқ .
46011032	Лекин гунаға толған бу дунияниң адәмлири билән бирликтә җазаланмаслиғимиз үчүн , Рәббимиз бизни мошундақ җазалап тәрбийиләватиду .
46011033	Шуңа , қериндашлар , Рәббимизни хатириләш мәхситидә бир дәстиханда җәм болуш үчүн бир йәргә жиғилғиниңларда , һәммиси толуқ кәлгичә бир-бириңларни күтүңлар .
46011034	Бундақ жиғилиш силәрниң җазаға учришиңларға сәвәп болуп қалмаслиғи үчүн , қосиғи ачлар қосиғини өйидә тойдуруп кәлсун . Башқа мәсилиләргә кәлсәк , йениңларға барғинимда сөзлишимиз .
46012001	Қериндашлар , Муқәддәс Роһ ата қилған һәдийәләргә кәлсәк , буларни толуқ чүшинишиңларни халаймән .
46012002	Силәргә мәлумки , силәр Әйса Мәсиһкә ишиништин илгири аздурулуп , җансиз бутларға ибадәт қилдиңлар .
46012003	Шуңа йәнә аздурулуп кәтмәслигиңлар үчүн шуни билишиңларни халаймәнки , Худаниң Роһиниң йетәкчилигидә сөзлигән һәр қандақ киши : « Әйсаға ләнәт ! » демәйду . Муқәддәс Роһниң йетәкчилигисизму һеч ким : « Әйса Мәсиһ мениң Рәббимдур » , дәләлмәйду .
46012004	Муқәддәс Роһ ата қилған һәдийәләр хилму-хилдур , лекин бу һәдийәләрни ата қилғучи Муқәддәс Роһ бирдур .
46012005	Рәббимиз үчүн қилинидиған хизмәтләр хилму-хилдур , лекин биз хизмәт қилидиған Рәббимиз бирдур .
46012006	Худаниң бизниң һаятимизда қиливатқан ишлири хилму-хилдур , лекин биз арқилиқ уларни қиливатқан Худа бирдур .
46012007	Пүтүн җамаәтниң мәнпийити үчүн Муқәддәс Роһ һәр биримизгә алаһидә қабилийәт ата қилиду .
46012008	Муқәддәс Роһ бир кишигә әқиланә сөз қилиш қабилийитини бериду . Йәнә бир кишигә болса , бирәр иш тоғрилиқ Худадин кәлгән алаһидә билим бериду .
46012009	Охшашла шу Муқәддәс Роһ биригә Худаға болған алаһидә ишәнч , йәнә биригә кесәлләрни сақайтиш қудритини бериду .
46012010	Йәнә шу Роһ биригә мөҗүзиләр яритиш қабилийитини бәрсә , йәнә биригә Худаниң пәйғәмбәрлик сөзини йәткүзүш қабилийитини бериду . Биригә бирсиниң йәткүзгән сөзлириниң Муқәддәс Роһтин кәлгән яки кәлмигәнлигини пәриқләндүрүш , биригә өзигә намәлум болған тилларда сөзләш , йәнә биригә болса бу тилларни чүшәндүрүш қабилийитини бериду .
46012011	Бу қабилийәтләрниң һәммисини жүрүштүргән бирдин-бир Муқәддәс Роһтур . Муқәддәс Роһ Өз ирадиси бойичә бу қабилийәтләрни һәр бир кишигә айрим-айрим тәхсим қилип бериду .
46012012	Гәрчә бизниң тенимиздики әзалар көп болсиму , улар өз ара қошулуп бирла тәнни тәшкил қилиду . Шуниңдәк Әйса Мәсиһниң тени , йәни мәсиһийләр җамаити нурғун мәсиһийләрдин тәшкил тапқан болуп , уларму бирла тәндур .
46012013	Чүнки йәһудий яки йәһудий әмәс болсун , қул яки әркин адәм болсун , һәммимиз охшаш Муқәддәс Роһ тәрипидин чөмүлдүрүлүп , бир тәнниң , йәни Әйса Мәсиһниң тениниң тәркивий қисми болуп , Муқәддәс Роһтин һөзүрләндуқ .
46012014	Тән бирла әзадин әмәс , нурғун әзалардин тәшкил тапиду .
46012015	Әгәр пут : « Қол болмиғанлиғим үчүн тәнгә мәнсүп әмәсмән » десә , бу уни тәндин айриветәләмду ?
46012016	Әгәр қулақ : « Көз болмиғанлиғим үчүн тәнгә мәнсүп әмәсмән » десә , буму уни тәндин айриветәләмду ?
46012017	Пүтүн тән көз болса , у қандақму аңлалайду ? Пүтүн тән қулақ болса , у пурақни қандақму сезәләйду ?
46012018	Һалбуки , Худа тенимиздики һәр бир әзани Өз хаһиши бойичә орунлаштурған .
46012019	Әгәр һәммиси охшаш бирла әза болған болса , уни қандақму тән дегили болатти ?
46012020	Әмәлиятта әза көп болсиму , лекин пәқәт бир тәннила тәшкил қилиду .
46012021	Шуңа көз қолға : « Саңа еһтияҗим йоқ » , дәләлмәйду . Яки баш путқа : « Силәргә еһтияҗим йоқ » , дәләлмәйду .
46012022	Дәл әксичә тәнниң аҗиз дәп һесапланған әзалири кам болса болмайду .
46012023	Тәнниң әпсиз дәп қаралған әзалириға техиму көпирәк әһмийәт беримиз . Уятлиқ дәп қаралған әзалиримизни техиму диққәт-етивар билән япимиз .
46012024	Уятлиқ болмиған әзалиримизни йошурушниң һаҗити йоқтур . Худа тенимиздики қәдри аз дәп һесапланған әзаларниң техиму қәдирлиниши үчүн , шундақ орунлаштурған .
46012025	Буниңдики мәхсәт , тәндә парчилиниш болмисун , әксичә әзалар бир-биригә охшаш етивар бәрсун , дегәндин ибарәт .
46012026	Әгәр бир әзаға дәрт кәлсә , пүткүл әзалар тәң дәрт тартиду , бир әза қәдирләнсә , пүткүл әзалар тәң хошал болиду .
46012027	Демәк , һәммиңлар Әйса Мәсиһниң тенини тәшкил қилғансиләр . Һәр бириңлар бу тәнниң охшимиған айрим-айрим әзасисиләр .
46012028	Шуңа Худа мәсиһийләр җамаитидә башта әлчиләрни , иккинчисигә Худаниң пәйғәмбәрлик сөзини йәткүзгүчиләрни , үчинчисигә Худа тоғрисида тәлим бәргүчиләрни , униңдин кейин мөҗүзә көрсәткүчиләрни , кесәлләрни сақайтиш қабилийитигә егә болғанларни , башқиларға ярдәм бәргүчиләрни , башқуруш қабилийити болғанларни һәм өзлиригә намәлум болған тилларда сөзләләйдиғанларни тайинлиди .
46012029	Мәсиһийләрниң һәммиси әлчиму ? Һәммиси Худаниң пәйғәмбәрлик сөзини йәткүзгүчиму ? Һәммиси тәлим бәргүчиму ? Һәммиси мөҗүзә көрсәткүчиму ?
46012030	Һәммиси кесәлләрни сақайтиш қабилийитигә егиму ? Һәммиси өзлиригә намәлум болған тилларда сөзләләмду ? Һәммиси бу тилларниң мәнасини чүшәндүрәләмду ? Яқ , әлвәттә ундақ әмәс .
46012031	Силәр көпчилик үчүн әң пайдилиқ болған қабилийәтләргә интилиңлар . Лекин силәрниң бу қабилийәтләрни яхши ишлитишиңлар үчүн , мән авал силәргә һәммидин яхши бир йолни көрситәй .
46013001	Гәрчә мән йәр-йүзидики һәр қандақ тилда , һәтта периштәләрниң тиллирида сөзләлисәмму , лекин башқиларға меһир-муһәббитим болмиса , сөзлирим қулаққа хуш яқмайдиған дақа-думбақ яки йеқимсиз қоңғурақ авазидәк болуп қалиду .
46013002	Гәрчә Худаниң пәйғәмбәрлик сөзини йәткүзүш қабилийитим болсиму , дунияниң пүткүл сирлирини билсәмму , Худадин кәлгән алаһидә билимләргә егә болсамму вә тағларни орнидин қозғиталайдиған камил ишәнчим болсиму , лекин башқиларға меһир-муһәббитим болмиса , һеч немигә әрзимәс бир адәм болуп қалимән .
46013003	Гәрчә пүтүн мелимни сәдиқә қилип беривәтсәмму , һәтта Худаниң хизмитидә җенимни қурван қилип , тенимниң отта көйдүрүлүшигә рази болсамму , лекин башқиларға меһир-муһәббитим болмиса , бу қилғанлиримизниң маңа һеч пайдиси йоқтур .
46013004	Меһир-муһәббәт сәвирчан вә меһривандур . Меһир-муһәббәт көрәлмәслик қилмайду , махтанчақлиқ вә тәкәббурлуқму қилмайду .
46013005	Меһир-муһәббәт әдәпсизлик қилмайду , шәхсий мәнпийәтни көзлимәйду , асан аччиқланмайду вә адавәт сақлимайду .
46013006	Меһир-муһәббәт наһәқчиликтин хурсән болмайду , әксичә һәқиқәттин хошал болиду .
46013007	Меһир-муһәббәт һәммигә бәрдашлиқ бериду , һәммигә ишәнч билән қарайду , һәммә ишта үмүтвар вә чидамлиқ болиду .
46013008	Меһир-муһәббәт мәңгү давамлишиду . Лекин Худаниң пәйғәмбәрлик сөзини йәткүзидиған қабилийәт болса һаман ахирлишиду . Муқәддәс Роһниң күчи билән өзигә намәлум болған тилда сөзләш ахир тохтайду , Худадин кәлгән алаһидә билимләрму ахирлишиду .
46013009	Чүнки бу алаһидә билимләр чәкликтур . Шундақла Худаниң пәйғәмбәрлик сөзини йәткүзүш қабилийитимизму чәкликтур .
46013010	Бу дунияниң ахирлишиши кәлгәндә , бундақ чәклик қабилийәтләрниңму һаҗити қалмайду .
46013011	Бу худди балилиқ вақтимизда балиларчә сөзләп , балиларчә ойлап , балиларчә муһакимә қилип , чоң болғинимизда балилиғимизни ташлиғинимизға охшаштур .
46013012	Биз сус көрүнидиған әйнәк арқилиқ көрүватқанлиғимиз үчүн , һәммә нәрсини ғува көримиз . Лекин кәлгүсидә болса йүзму-йүз көримиз . Һазир мениң Худа тоғрисида билидиғиним чәкликтур , у вақит йетип кәлгәндә , Худа мени толуқ билгәндәк , мәнму һәммини толуқ билидиған болимән .
46013013	Мана бу дунияда ишәнч , үмүт вә меһир-муһәббәттин ибарәт бу үчи давамлиқ моҗут болуп туриду . Буларниң ичидә әң улуқ болғини меһир-муһәббәттур .
46014001	Шуңа меһир-муһәббәтлик болушқа интилиңлар һәм Муқәддәс Роһ ата қилған һәдийәләргә , болупму Худаниң пәйғәмбәрлик сөзини йәткүзүш қабилийитигә қизғинлиқ билән интилиңлар .
46014002	Бир киши Муқәддәс Роһниң күчи билән өзигә намәлум болған тилда сөзлисә , у башқиларға әмәс , бәлки Худаға сөзләйду . Чүнки униң сөзини һеч ким чүшинәлмәйду . У Муқәддәс Роһниң күчи билән түрлүк сирлиқ ишларни сөзләйду .
46014003	Худаниң пәйғәмбәрлик сөзини йәткүзгүчиләр болса , башқиларниң ишәнчтә өсүп йетилиши , илһамлиниши вә тәсәлла тепиши үчүн сөзләйду .
46014004	Намәлум тилда сөзлигүчи ишәнчтә өз-өзини йетилдүриду . Лекин Худаниң пәйғәмбәрлик сөзини йәткүзгүчи болса , пүтүн мәсиһийләр җамаитиниң ишәнчтә йетилишигә ярдәм бериду .
46014005	Һәммиңларниң Муқәддәс Роһниң күчи билән өзәңларға намәлум болған тилларда сөзлишиңларни үмүт қилимән . Лекин силәрниң Худаниң пәйғәмбәрлик сөзини йәткүзүшүңларни техиму үмүт қилимән . Чүнки намәлум болған тилларда сөзләнгән сөзләрни чүшәндүрүп , мәсиһийләр җамаитиниң ишәнчини йетилдүрүшигә ярдими болидиған бирәрси болмиса , у чағда намәлум тилларда сөзләштин , Худаниң пәйғәмбәрлик сөзини йәткүзүш қабилийити көп әвзәл болиду .
46014006	Әнди , қериндашлар , әгәр мән йениңларға берип , өз тилиңларда силәргә Худа тәрипидин ашкариланған һәқиқәтни , Худадин кәлгән алаһидә билим , пәйғәмбәрлик сөз яки бирәр тәлим йәткүзмәй , пәқәтла Муқәддәс Роһниң күчи билән бундақ намәлум тилда сөзлисәм , силәргә немә пайдам болсун ?
46014007	Шуниңдәк аваз чиқиралайдиған җансиз нәрсиләр , мәсилән нәй яки чилтарму ениқ аһаң чиқармиса , һеч ким униң челиниватқан музыка екәнлигини биләлмәйдиғу ?
46014008	Җәң канийиму бәлгүлүк бир аһаңда челинмиса , һеч ким җәңгә һазирланмайдиғу ?
46014009	Шуниңдәк , силәрму чүшинишлик тилда сөзлимисәңлар , немә демәкчи болғиниңларни ким чүшинәләйду ? У чағда һаваға гәп қилғандәк болисиләр .
46014010	Шүбһисизки , дунияда хилму-хил тиллар бар һәм уларниң һеч қайсиси чүшиниксиз әмәс .
46014011	Бирақ мәлум бир адәмниң тилини чүшәнмисәм , у маңа ят болиду , мәнму униңға ят болимән .
46014012	Шуңа силәр Муқәддәс Роһ ата қилған қабилийәтләргә егә болушқа қизғинлиқ билән интилгән екәнсиләр , мәсиһийләр җамаитиниң ишәнчтә йетилилишигә ярдәм беридиған қабилийәтләрни егиләшкә техиму көп интилиңлар .
46014013	Шуңа өзигә намәлум болған тилда сөзләләйдиған киши өзиниң сөзлигәнлирини чүшәндүрүш қабилийитигә егә болуш үчүн дуа қилсун .
46014014	Чүнки бир киши ундақ тилда дуа қилса , униң роһи Муқәддәс Роһ арқилиқ Худаға дуа қилған болиду . Лекин у өз әқил-идриги билән бу дуани чүшинәлмәйду .
46014015	Ундақта , у қандақ қилиши керәк ? У бәзидә Муқәддәс Роһ арқилиқ бундақ тилда сөзләш билән , бәзидә әқил-идриги билән дуа қилсун . Шундақла у бәзидә Муқәддәс Роһ арқилиқ , бәзидә әқил-идриги билән Худаға мәдһийә нахшилирини ейтсун .
46014016	Әгәр Муқәддәс Роһ арқилиқ өзәңгә намәлум болған бундақ тилдила Худаға шүкүр ейтсаң , җамаәт сениң немә даватқанлиғиңни чүшәнмәй , ейтқан шүкүр дуалириңға қандақму : « Амин » дәләлисун ?
46014017	Шуңа сән һәр қанчә яхши шүкүр ейтсаңму , лекин бу дуалар һеч кимниң ишәнчтә йетилишигә ярдәм берәлмәйду .
46014018	Мән бундақ намәлум тилда шәхсән һәммиңлардин көп сөзләйдиғанлиғим үчүн , Худаға шүкүр ейтимән .
46014019	Лекин мәсиһийләр җамаитидә башқиларниң тәлим елиши үчүн , намәлум тилда он миң еғиз сөзлигәндин көрә , һәммә адәм чүшинидиған тилда бәш еғиз сөзлигиним яхшидур .
46014020	Қериндашлар , яманлиқ қилишни билмәйдиған сәбий балилардәк болуңлар , лекин бу ишларға кәлгәндә ой-пикирлириңлар кичик балилардәк әмәс , бәлки чоңлардәк болсун .
46014021	Муқәддәс Язмиларда Худа мундақ дегән : « Ғәйри тилларда сөзләйдиғанлар арқилиқ , Ят милләтләрниң еғизи арқилиқ сөзләймән хәлқимгә . Бирақ улар йәнила бойсунмас Маңа » .
46014022	Бу айәттин қариғанда , өзигә намәлум болған тилда сөзләш Худаниң Өзигә ишинидиғанларға әмәс , бәлки ишәнмәйдиғанларға қаритилған бир бәлгүсидур . Худаниң пәйғәмбәрлик сөзини йәткүзүш болса , Худаниң Өзигә ишәнмәйдиғанларға әмәс , бәлки ишинидиғанларға қаритилған Худаниң улар билән биллә екәнлигиниң бир бәлгүсидур .
46014023	Әгәр пүтүн мәсиһий җамаитиңлар җәм болуп , һәммә адәм өз алдиға бундақ намәлум тилда сөзләвәргәндә , буниңдин хәвири болмиғанлар яки Әйса Мәсиһкә ишәнмәйдиғанлар араңларға кирип қалса , « Силәр сараң болуп қапсиләр ! » дейишмәмду ?
46014024	Лекин мәсиһий җамаитиңлар охшаш бир тилда Худаниң пәйғәмбәрлик сөзини йәткүзүватқанда , ишәнмигән яки әһвалдин хәвири болмиған бири араңларға кирип қалса , у һәммиңларниң ейтқан сөзлириңлардин өзиниң гунакар екәнлигини чүшинип , виждани азаплиниду .
46014025	Ичидики йошурун ой-пикирлири ашкарилинип , буниң билән « Худа һәқиқәтән силәр билән биллә екән » , дәп етирап қилип , йәргә баш қоюп Худаға сәҗдә қилиду .
46014026	Қериндашлар , мән хуласә қилай , силәр Худаға ибадәт қилиш үчүн бир йәргә җәм болғиниңларда , бәзилириңлар мәдһийә нахшилирини ейтисиләр , бәзилириңлар тәлим берисиләр , бәзилириңлар Худаниң аянини йәткүзисиләр , бәзилириңлар өзәңларға намәлум болған тилда сөзләйсиләр , башқилар болса бу тилни чүшәндүриду . Һәммә иш җамаәтниң ишәнчини йетилдүрүш үчүн болсун .
46014027	Әгәр өзигә намәлум болған тилда сөзлимәкчи болғанлар болса , әң көп болғанда икки яки үч киши новәт билән сөзлисун . Башқа бири бу сөзләрни чүшәндүрсун .
46014028	Жиғилишиңларда буни чүшәндүрәләйдиған киши болмиса , улар җамаәттә бундақ тилда сөзлимәй , өз-өзигә вә Худаға сөзлисун .
46014029	Худаниң пәйғәмбәрлик сөзини йәткүзүштиму икки яки үч киши сөзлисун , башқилар уларниң сөзлигәнлириниң Худадин кәлгән яки кәлмигәнлигини пәриқ әтсун .
46014030	Бу жиғилишта олтарғанларниң биригә Худадин бир аян кәлсә , сөзләватқан киши җим болуп , новәтни униңға бәрсун .
46014031	Чүнки һәммиңларниң тәлим елишиңлар вә илһамландурулушиңлар үчүн , Худаниң пәйғәмбәрлик сөзини йәткүзгүчиләрниң һәммиси пәйғәмбәрлик сөзни новәт билән йәткүзсә болиду .
46014032	Худаниң пәйғәмбәрлик сөзини йәткүзидиған адәм өзини тутувелип , новәт күтүп туралайду .
46014033	Җәм болуп ибадәт қилғиниңларда қалаймиқанчилиқ болмисун . Чүнки Худа қалаймиқанчилиқ салғучи әмәс , бәлки тиничлиқ бәргүчидур . Мән билидиған һәр қайси мәсиһийләр җамаити әйнә шундақтур .
46014034	Аяллар җамаәт жиғилишлирида қалаймиқан сөзләшмәй , шүк олтарсун . Чүнки уларниң шундақ сөзлишигә рухсәт қилинмиған . Тәврат қанунида бәлгүләнгәндәк , улар тәртипкә риайә қилсун .
46014035	Улар билмәкчи болған бирәр нәрсә болса , өйдә өз әрлиридин сорисун . Чүнки жиғилишта тәртипни бузуп сөзләш аялларға ярашмайду .
46014036	Худа тоғрисидики тәлимни силәр өзәңлардин чиққан яки ялғуз силәргила йетип кәлгән , дәп ойлайдикәнсиләр . Бу дурус әмәс !
46014037	Әгәр силәрдин бириңлар өзини Худаниң пәйғәмбәрлик сөзини йәткүзгүчи яки ишәнч җәһәттә йетилгән дәп қариса , у мениң силәргә язғанлиримниң Рәббимизниң әмри екәнлигини етирап қилиши керәк .
46014038	Әгәр силәр бу әмиргә пәрва қилмисаңлар , силәрму Худа тәрипидин пәрва қилинмайсиләр .
46014039	Шуниң үчүн , қериндашлирим , Худаниң пәйғәмбәрлик сөзини йәткүзүшкә қизғинлиқ билән интилиңлар . Муқәддәс Роһниң күчи билән өзәңларға намәлум болған тилда сөзләшниму чәклимәңлар .
46014040	Лекин һәммә иш тәртип-қаидилик болсун .
46015001	Қериндашлар , илгири мән силәргә йәткүзгән , силәрму қобул қилип , ишәнчиңларниң асаси қилған Хуш Хәвәрни есиңларға салмақчимән .
46015002	Мән силәргә йәткүзгән Худаниң бу һәқиқитидә чиң турсаңлар , у арқилиқ қутқузулисиләр . Ундақ болмиғанда , бекарға ишәнгән болисиләр .
46015003	Мән қобул қилған әң муһим тәлимни силәргә йәткүздүм . Бу тәлим шуки , Муқәддәс Язмиларда алдин-ала йезилғинидәк , Әйса Мәсиһ гуналиримизниң кәчүрүлүши үчүн қурван болди . У дәпнә қилинип , үчинчи күни болғанда өлүмдин тирилип ,
46015004	
46015005	авал Петрусқа , андин кейин он икки әлчиниң ичидики башқиларғиму көрүнди .
46015006	Кейин бирла вақитта бәш йүздин артуқ қериндашқа көрүнди . Бу қериндашларниң бәзилири аләмдин өткән болсиму , көпчилиги техи һаят .
46015007	Әйса Мәсиһ кейин иниси Яқупқа , униңдин кейин һәммә әлчиләргә , әң ахирида худди вақитсиз туғулған бовақтәк көрүмсиз болған маңиму көрүнди .
46015008	
46015009	Мән әлчиләрниң арисидики әң әрзимәс әлчимән һәм Худаниң җамаитигә зиянкәшлик қилғанлиғим үчүн , әлчи дәп атилишқиму лайиқ әмәсмән .
46015010	Лекин һазир әлчи болушум Худаниң маңа көрсәткән меһир-шәпқити арқилиқ болди . Униң маңа қилған меһир-шәпқити бекарға кәтмиди . Чүнки Худаниң хизмитидә әлчиләрниң һәммисидин көп әҗир сиңдүрдүм . Әмәлиятта мән өз күч-қабилийитим билән әмәс , бәлки маңа меһир-шәпқәт көрсәткән Худаниң күчи билән ишлидим .
46015011	Демәк , мәйли мән яки башқа әлчиләр болсун , һәммимизниң йәткүзгәнлири охшаш болуп , у дәл силәр ишинип қобул қилған Хуш Хәвәрдур .
46015012	Әйса Мәсиһниң өлүмдин тирилгәнлиги силәргә йәткүзүлгән туруп , йәнә немә үчүн араңларда бәзиләр « өлгәнләр қайта тирилмәйду » , дәйду ?
46015013	Әгәр өлгәнләр қайта тирилидиған иш болмиса , Әйса Мәсиһниң тирилишиму мүмкин болмиған болатти .
46015014	Әйса Мәсиһ тирилмигән болса , бизниң йәткүзгән тәлимлиримиз вә силәрниң ишәнчиңлар бекар болуп кетәтти .
46015015	Һәтта бизниң Худа тоғрисидики гувалиғимизму ялған болған болатти . Чүнки биз Худаниң Әйса Мәсиһни өлүмдин тирилдүргәнлигигә гувалиқ бәрдуқ . Әгәр һәқиқәтән өлүмдин тирилиш болмиса , Худаму Әйса Мәсиһни өлүмдин тирилдүрмигән болатти .
46015016	Әгәр өлгәнләр қайта тирилидиған иш болмиса , Әйса Мәсиһниңму тирилиши мүмкин әмәс еди .
46015017	Әйса Мәсиһ тирилмигән болса , ишәнчиңлар әһмийәтсиз болуп , гуналириңлар техичә кәчүрүлмигән болатти .
46015018	У чағда Әйса Мәсиһкә ишәнгән һәм түгәп кәткән қериндашларму дозаққа чүшкән болатти .
46015019	Әгәр пәқәт бүгүнки һаят үчүнла Әйса Мәсиһкә үмүт бағлиған болсақ , у чағда биз бу дуниядики һәр қандақ бечарә кишиләрдинму бечарә болуп қалған болимиз .
46015020	Лекин әмәлиятта Әйса Мәсиһ өлүмдин тирилди . Униң тирилиши өлгәнләрниң қайта тирилидиғанлиғиға капаләтлик қилиду .
46015021	Чүнки өлүм бир адәм , йәни Адәм ата арқилиқ дунияда пәйда болғинидәк , өлүмдин тирилишму бир Адәм , йәни Әйса Мәсиһ арқилиқ пәйда болди .
46015022	Пүткүл инсан Адәм атиниң әвлади болғанлиғи үчүн , униңға охшашла өлүмгә мәһкүм қилинди . Лекин Әйса Мәсиһкә мәнсүп болған бизләр Әйса Мәсиһкә охшаш өлүмдин тирилимиз .
46015023	Бирақ һәр бир адәмниң өз новити бар . Алди билән капаләтчи болған Әйса Мәсиһ тирилди , андин кейин Әйса Мәсиһ қайта кәлгәндә , Униңға мәнсүп болғанлар тирилиду .
46015024	Андин қиямәт күни келиду . Шу чағда Әйса Мәсиһ яман роһлардин ибарәт болған барлиқ һөкүмранлар , һоқуқдарлар вә күчлүкләрни йоқитип , Падишалиғини Атимиз Худаға тапшуруп бериду .
46015025	Әйса Мәсиһ пүткүл дүшмәнлирини мәғлуп қилип , уларни Өзиниң айиғи астида тиз пүктүргичә һөкүм сүрүши керәк .
46015026	Йоқитилидиған әң ахирқи дүшмән өлүмдур .
46015027	Муқәддәс Язмиларда : « Худа һәммини Униң айиғи астида тиз пүктүрди » , дейилиду . Бу йәрдә ейтилған « Барлиғини Униң айиғи астида тиз пүктүрди » дегән сөзниң Худани өз ичигә алмайдиғанлиғи ениқтур .
46015028	Пүткүл мәвҗудат Әйса Мәсиһкә тиз пүккәндә , Худа Оғли , йәни Әйса Мәсиһму пүткүл мәвҗудатни Өзигә тиз пүктүрүп бәргән Худаға тиз пүкиду . Шу чағда Худа һәммигә нисбәтән һәқиқәтән башқурғучи болиду .
46015029	Өлүмдин тирилиш болмиса , бәзиләрниң өлгәнләр үчүн чөмүлдүрүлүшини қандақ чүшиниш керәк ? Өлгәнләр зади тирилмисә , кишиләрниң улар үчүн чөмүлдүрүлгини бекар болиду .
46015030	Биз немә үчүн һәр дайим өзимизни хәтәргә атаймиз ?
46015031	Мениң һәр күни өлүмгә дуч келиватқиним раст ! Қериндашлар , Рәббимиз Әйса Мәсиһниң силәрниң һаятиңларда шундақ көп ишларни қилғанлиғи билән пәхирләнгинимниң растлиғиға охшаш , бу сөзүмниңму һәргиз ялған йери йоқтур .
46015032	Мән Әфәс шәһиридә жиртқуч һайванларға охшаш әшу дүшмәнләр билән елиштим . Өлүмдин тирилиш болмиса , мениң шундақ қилғинимниң немә пайдиси болатти ? Әгәр өлгәнләр тирилмисә , ундақта « Бәри бир әтә өлүп кетидиған болғандин кейин , йәп-ичип жүрүвалайли » дегән сөз орунлуқ болатти !
46015033	Бундақ сөзләргә алданмаңлар , чүнки « Яман билән дост болсаң , яхши әхлақни бузар » .
46015034	Әқил-һошуңларни жиғип , гуна қилиштин қол үзүңлар . Бәзилириңлар Худани техичә тонумайсиләр . Бу сөзни силәрни хиҗил болсун , дәп ейтиватимән .
46015035	Лекин бәзиләр : « Өлгәнләр қандақ тирилиду ? Әгәр өлгән адәм тирилсә , униң тени қандақ болиду ? » дәп сориши мүмкин .
46015036	Немә дегән әхмиқанә соал ! Өлгәнләрниң тирилиши худди уруқниң топиға ташлинип қурван болуп , қайта бих чиқирип , үнүп чиққиниға охшайду .
46015037	Дехан уруқни териғинида , үнүп чиқидиған өсүмлүкниң өзини әмәс , пәқәт уруғини , мәсилән буғдай яки башқа бир өсүмлүкниң уруғини терийду .
46015038	Худа болса Өз хаһиши бойичә әшу һәр бир уруқниң өз нәслигә хас тәнлирини бериду .
46015039	Һәр бир уруқниң тени охшаш болмиғандәк , һәммә җанлиқларниң тениму бир-биригә охшаш болмайду . Инсанларниң , һайванларниң , қушларниң вә белиқларниң тени бир-биригә охшаш әмәс .
46015040	Асманда җисимлар бар , йәрдиму җисимлар бар . Асмандики җисимларниң гөзәллиги башқидур , йәрдики җисимларниңму гөзәллиги башқидур .
46015041	Қуяшниң гөзәллиги , айниң гөзәллиги вә юлтузларниң гөзәллигиму башқа-башқидур . Гөзәлликтә юлтузму юлтуздин пәриқлиниду .
46015042	Шуниңға охшаш тирилдүрүлгәндин кейинки тенимиз өлгәндин кейинки тенимизға охшимайду . Көмүлгән тенимиз чирип кетиду , лекин тирилдүрүлгән тенимиз болса мәңгү чиримайду .
46015043	Тенимиз шәрәпсиз һалда аҗизлиқта көмүлиду . Лекин шан-шәрәп вә қудрәттә тирилдүрүлиду .
46015044	Тенимиз җисманий тән һалитидә көмүлиду . Лекин алаһидә бир тән һалитидә тирилдүрүлиду . Бу дунияға хас җисманий тенимиз болғинидәк , у дунияға хас алаһидә тенимизму бар болиду .
46015045	Бу дунияға хас тән тоғрилиқ Муқәддәс Язмиларда : « Тунҗа инсан , йәни Адәм атиға һаятлиқ берилди » , дәп йезилған . Ахирқи Адәм ата , йәни Әйса Мәсиһ болса , у дунияда яшишимиз үчүн бизгә мәңгүлүк һаят бәрди .
46015046	Әң авал пәйда болған тән у дунияға хас тән әмәс , бәлки бу дунияға хас тәндур . Кейин пәйда болған тән болса , у дунияға хас алаһидә бир тәндур .
46015047	Дәсләпки инсан йәрдин , йәни топидин яритилди . Кейинки Инсан , йәни Әйса Мәсиһ асмандин кәлди .
46015048	Бу дунияда яшаватқан инсанлар топидин яритилған Адәм атиға охшайду . Мәңгүлүк һаятқа еришидиғанлар болса , асмандин кәлгән Әйса Мәсиһкә охшайдиған болиду .
46015049	Бизләр топидин яритилған Адәм атиға қандақ охшаш болсақ , кәлгүсидә асмандин кәлгән Әйса Мәсиһкиму шундақ охшаш болимиз .
46015050	Қериндашлар , шуни демәкчимәнки , бизниң гөш вә қандин төрәлгән җисманий тенимиз Худаниң Падишалиғиға кирәлмәйду . Бизниң өлүп чирийдиған тенимиз мәңгү яшалмайду .
46015051	Әнди Худа маңа ашкарилиған һәқиқәтни силәргә ейтай . Һәммимизла өлмәймиз , бирақ һәммимиз пүтүнләй өзгиримиз .
46015052	Бу иш әң ахирқи канай челинғанда , көзни жумуп ачқичә бир дәмдила йүз бериду . Канай челиниши биләнла , өлгән мәсиһийләр чиримас тән билән тирилиду , бизләрму өзгиримиз .
46015053	Чүнки бу чирийдиған тенимиз чиримайдиған тәнгә , бу өлидиған тенимиз өлмәйдиған тәнгә айлиниши керәк .
46015054	Чирийдиған вә өлидиған тенимиз чиримайдиған вә өлмәйдиған тәнгә айланғанда , Муқәддәс Язмилардики алдин-ала ейтқан бу сөзләр әмәлгә ашурулиду : « Өлүм йеңилип , йоқ болди ! »
46015055	« Әй өлүм , ғалибәң йоқ әнди ! Әй өлүм , нәштириң йоқ әнди ! »
46015056	Өлүмниң нәштири — гунадур . Гунаниң күчи болса , бизниң Тәврат қануниға әмәл қилмиғанлиғимиздин пәйда болиду .
46015057	Лекин Худаға шүкүр ! Чүнки Худа Рәббимиз Әйса Мәсиһ арқилиқ бизни өлүм вә гуна үстидин ғалибигә ериштүрди .
46015058	Шуниң үчүн , қәдирлик қериндашлирим , ишәнчиңларда тәврәнмәй , чиң туруңлар . Рәббимизгә әстайидиллиқ билән хизмәт қилиңлар . Рәббимиз үчүн қилған хизмитиңларниң һәргиз бекар кәтмәйдиғанлиғини чүшиниңлар .
46016001	Хетиңларда язған Йерусалимдики мәсиһийләргә берилидиған сәдиқә ишиға кәлсәк , силәрму Галатия өлкисидики җамаәтләргә ейтқинимдәк қилиңлар .
46016002	Һәр йәкшәнбә күни һәр бириңлар һәптилик тапавитиңларға қарап , униң мәлум қисмини сәдиқигә аҗритип топлаңлар . Шундақ қилсаңлар , йениңларға барғинимда пул топлинип болған болиду .
46016003	Мән йениңларға барғинимда , сәдиқәңләрни елип бериш үчүн өзәңлар таллиған кишиләрни тонуштуруш хетим билән Йерусалимдики җамаәтниң йетәкчилиригә әвәтимән .
46016004	Әгәр өзәмниң беришиға тоғра кәлсә , улар билән биллә баримән .
46016005	Македонийә өлкисигә барғандин кейин йениңларға баримән . Чүнки Македонийәдин өтмәкчимән .
46016006	Бәлким йениңларда бир мәзгил турушум вә һәтта қишни силәр билән биллә өткүзүшүмму мүмкин . Кейин қәйәргә бармақчи болсам , силәр ярдәм қилип , мени йолға селип қоярсиләр .
46016007	Бу қетим силәрни йол үстидила көрүп өтүп кетишни халимаймән . Худа буйриса , силәр билән узунирақ вақит биллә болимән .
46016008	Лекин ома һейтиғичә Әфәс шәһиридә давамлиқ турмақчимән .
46016009	Чүнки бу йәрдә Хуш Хәвәрни йәткүзүш үчүн маңа ишик кәң очуқтур . Көп кишиләр уни қобул қиливатиду . Лекин Хуш Хәвәргә қарши туруватқанларму көп болуватиду .
46016010	Тимотий йениңларға берип , силәр билән биллә турғанда , униң қорқмай , әркин-азадә болушиға көңүл бөлүңлар . Чүнки уму маңа охшаш , Рәббимиз үчүн хизмәт қиливатиду .
46016011	Һеч ким униңға сәл қаримисун . Һәммиңлар униңға ярдәм берип , уни йенимға сақ-саламәт йолға селип қоюңлар . Чүнки униң башқа қериндашлар билән биллә келишини күтмәктимән .
46016012	Қериндишимиз Аполлосқа кәлсәк , уни қериндашлар билән биллә силәрниң йениңларға беришқа көп дәвәт қилдим . Лекин униң һазир һеч барғуси йоқ . Кейин пурсәт пишип йетилгәндә бариду .
46016013	Қериндашлар , ишәнч йолида һошияр болуңлар , ишәнчиңларда чиң туруңлар , мәрданә вә қәйсәр болуңлар .
46016014	Һәммә ишни меһир-муһәббәт билән қилиңлар .
46016015	Юнан өлкисидики әң дәсләптә ишәнгән Истипанас вә униң аилисидикиләрниң өзлирини мәсиһийләрниң хизмитигә чин дили билән атиғанлиғини билисиләр . Қериндашлар , силәрдин өтүнимәнки , бундақ кишиләрниң вә улар билән бирликтә Рәббимизгә хизмәт қиливатқанларниң сөзлиригә кириңлар .
46016016	
46016017	Йениңлардин Истипанас , Фортунат вә Ахайикниң бу йәргә мени йоқлап кәлгәнлигигә наһайити хошал болдум . Чүнки һазир силәр мән билән биллә болалмиғиниңлар үчүн , улар силәрниң орнуңларда маңа ярдәм қилди .
46016018	Улар силәрни роһландурғандәк , мениң қәлбимниму роһландурди . Бундақ кишиләрни қәдирләңлар .
46016019	Бу йәрдики , йәни Асия өлкисидики җамаәтләрдин силәргә салам . Аквила билән аяли Прискила вә уларниң аилисидә җәм болидиған җамаәт силәргә Рәббимизниң нами билән сәмимий салам йоллиди .
46016020	Бу йәрдики барлиқ қериндашлар силәргә салам ейтти . Бир-бириңлар билән меһриванларчә саламлишиңлар .
46016021	Мана һазир бу ахирқи саламларни мәнки Павлус өз қолум билән йезиватимән .
46016022	Рәббимизни сөймигәнләргә ләнәт болсун . Әй Рәббимиз , кәлгәйсән !
46016023	Рәббимиз Әйсаниң меһир-шәпқити силәргә яр болғай .
46016024	Һәммимиз Әйса Мәсиһкә мәнсүп болғанлиғимиз үчүн , силәрни чин дилимдин сөйимән , амин !
47001001	Худаниң ирадиси билән Әйса Мәсиһкә әлчи болушқа чақирилған мәнки Павлус вә қериндишимиз Тимотийдин Коринт шәһиридики Худаға мәнсүп болған мәсиһийләр җамаитигә , җүмлидин Юнан өлкисиниң һәр қайси җайлиридики Худаниң барлиқ муқәддәс хәлқигә салам !
47001002	Худа Атимиз вә Рәббимиз Әйса Мәсиһ силәргә меһир-шәпқәт вә аманлиқ ата қилғай !
47001003	Рәббимиз Әйса Мәсиһниң Атиси , йәни барлиқ тәсәллиниң мәнбәси болған рәһимдил Атимиз Худаға мәдһийиләр ейтилғай !
47001004	Һәр қандақ мүшкүллүккә учриғинимизда , Худа бизгә тәсәлла берип кәлди . Шуңа бизму Худадин алған тәсәлла билән мүшкүл әһвалда қалғанларға тәсәлла берәләймиз .
47001005	Биз Әйса Мәсиһ үчүн көп азап-оқубәт чәккән болсақ , У арқилиқ йәнә көп тәсәллиму тапимиз .
47001006	Бизниң азап-оқубәт чекишимиз силәрниң тәсәлла тепишиңлар вә қутқузулушуңлар үчүндур . Бизниң тәсәлла тепишимиз силәрниңму тәсәлла тепишиңлар үчүндур . Бу тәсәлла арқилиқ силәр биз бешимиздин өткүзгәндәк азап-оқубәткә дуч кәлгәндә , сәвир-тақәт билән бәрдашлиқ берәләйсиләр .
47001007	Шуңа силәрниң бәрдашлиқ берәләйдиғанлиғиңларға ишәнчимиз камил . Чүнки биз билимизки , силәр биз чәккән азап-оқубәтни чәккәнгә охшаш , биз еришкән тәсәллигиму еришисиләр .
47001008	Қериндашлар , бизниң Асия өлкисидә чәккән азап-оқубәтлиримиздин хәвәрдар болушуңларни тоғра таптуқ . У вақитларда чидиғусиз еғир бесим астида һәтта һаятимиздинму үмүт үзгән едуқ .
47001009	Көңлимиздә һәқиқәтәнму өлүмгә мәһкүм болдуқ , дәп ойлиған едуқ . Буниңдин биз өзимизгә әмәс , өлүкләрни тирилдүридиған Худағила тайинишимиз лазимлиғини тонуп йәттуқ .
47001010	Худа бизни чоң бир өлүм ховупидин қутулдурған вә қутулдуриду . Үмүтүмиз бизни кәлгүсидә йәнә қутулдуридиған Худаға бағланған .
47001011	Силәрму бизгә дуа қиливатқанлиғиңлар сәвәвидин , биз үчүн қилинған техиму көп дуалар Худаға йетип , Худа бизни өлүм ховупидин қутулдуриду . Буниң билән көплигән кишиләр Худаға шүкүрләр ейтиду .
47001012	Бу дунияниң даналиғиға әмәс , бәлки Худаниң шәпқитигә тайинип , жүрүш-турушимизда , болупму силәр билән болған мунасивитимиздә сәмимий вә ақ көңүл болғанлиғимизға вижданимиз гувадур . Биз мана буниң билән пәхирлинимиз .
47001013	Бизниң силәргә язғанлиримизда һеч қандақ йошурун мәна яки силәр чүшинәлмигидәк йәр йоқтур .
47001014	Мән шуни арзу қилимәнки , гәрчә силәр бизни һазирғичә толуқ чүшәнмисәңларму , кәлгүсидә толуқ чүшәнгәйсиләр . Шундақ болғанда , худди биз силәр билән пәхирләнгинимиздәк , Рәббимиз Әйса қайта кәлгән күни силәрму биз билән пәхирлинисиләр .
47001015	Мән буларға ишәнч билән қариғачқа , силәргә қош бәхит елип келишни ойлап , Македонийә өлкисигә беришта алди билән силәргә йолуқуп өтүшни , қайтишимда йәнә бир йолуқуп , силәрниң мени Йәһудийә өлкисигә йолға селип қоюшуңларни нийәт қилған едим .
47001016	
47001017	Бирақ қайтишимда , силәргә йолуқалмидим . Бу нийитимниң беқарар екәнлигини көрситәрму ? ! Яки мән план қилғанда , шәхсий мәхситигә йетиш үчүн бир дәм « һә-ә » , бир дәм « яқ » дәйдиғанлардин әмәс .
47001018	Силәргә ейтқан сөзлирим худди Худа ишәнчлик болғандәк ишәнчликтур . Сөзлирим һәргизму бир дәм « һә-ә » , бир дәм « яқ » дәп өзгирип турмайду .
47001019	Мән Силас вә Тимотийлар билән силәргә Хуш Хәвирини йәткүзгән Худа Оғли Әйса Мәсиһ бир дәм « һә-ә » , бир дәм « яқ » дәйдиғанлардин әмәстур . У Худаниң пүтүн вәдилиридики « һә-әдур » .
47001020	Худаниң пүтүн вәдилири Әйса Мәсиһ арқилиқ әмәлгә ашурулиду . Шуниң үчүн биз Әйса Мәсиһ арқилиқ « амин » дәп , Худани улуқлаймиз .
47001021	Силәр билән бизни Мәсиһкә бағлап , ишәнчтә мустәһкәм қилғучи Худадур . У бизни Өзи үчүн таллиди .
47001022	Қәлбимизгә Муқәддәс Роһни селиш билән бизгә егидарчилиқ тамғисини бесип , уни Өз вәдисиниң толуқ әмәлгә ашидиғанлиғиниң капалити қилди .
47001023	Худа маңа гувачи болсунки , Коринт шәһиригә қайта бармиғанлиғимниң сәвәви силәргә қаттиқ қоллуқ қилип қоюшумдин сақлиниш үчүндур .
47001024	Биз силәрниң ишәнчиңлар үстидин һөкүмранлиқ қилмақчи әмәсмиз . Чүнки шуни билимизки , силәр Худаға тайинип , ишәнчтә мустәһкәм туруватисиләр . Биз пәқәт силәрниң хошал болушуңлар үчүн , силәр билән биргә хизмәт қилмақчимиз .
47002001	Шуңа шу чағда мән йениңларға бармаслиқни қарар қилдим . Чүнки силәрни өткәнкидәк ғәм-қайғуға селишни халимидим .
47002002	Силәрни ғәм-қайғуға салсам , мени хуш қилалайдиған адәмләрни қайғуға салған болмамдимән ? Ундақта , ким мени хуш қилалисун ?
47002003	Шуниң үчүн йениңларға беришниң орниға хәт яздим . Мәхситим , йениңларға барған вақтимда мени хошал қилишқа тегишлик болған силәрниң әксичә мени қайғуға салмаслиғиңлар үчүндур . Мән ишинимәнки , мениң хошаллиғим силәрниң хошаллиғиңлардур .
47002004	У хәтни силәрни ғәм-қайғуға селиш үчүн әмәс , бәлки мениң силәргә болған чоңқур муһәббитимни чүшинишиңлар үчүн , қаттиқ қайғу-әләм ичидә көз яшлиримни төкүп туруп язған едим .
47002005	Әгәр бирәрси қайғу елип кәлгән болса , у маңила әмәс , пүтүн җамаитиңларға мәлум дәриҗидә қайғу елип кәлгән десәм , бу көптүргәнлик болмайду .
47002006	Көпинчиңлар у кишини йәткичә җазалиған едиңлар .
47002007	Әнди уни кәчүрүңлар вә униңға тәсәлла бериңлар . Болмиса у һәддидин артуқ қайғуруп кетиду .
47002008	Шуниң үчүн униңға муһәббитиңларни көрситишиңларни сораймән .
47002009	Алдинқи хетимни йезишимдики сәвәп силәрниң һәр қандақ ишта мениң сөзүмни аңлайдиған яки аңлимайдиғанлиғиңларни синаш үчүн еди .
47002010	Силәр у кишини кәчүрсәңлар , мәнму уни кәчүримән . Мән кимни кәчүрсәм , буни Әйса Мәсиһ алдида силәр үчүн қилдим .
47002011	Буниңдики мәхсәт , шәйтан тәрипидин аздурулуп кәтмәслигимиз үчүндур . Чүнки биз шәйтанниң һейлә-микирлирини яхши билимиз .
47002012	Әйса Мәсиһ тоғрисидики Хуш Хәвәрни йәткүзүш мәхситидә Троас шәһиригә барғинимда Рәббимиз үчүн хизмәт қилишқа пурсәт берилгән болсиму ,
47002013	силәрниң хәвириңларни елип кәлмәкчи болған қериндишим Титус у йәргә техи кәлмигәнлиги үчүн , көңлүм тәшвишкә чүшүп , у йәрдикиләр билән хошлишипла , Македонийә өлкисигә уни издәп кәттим .
47002014	Худаға шүкүр ! Худа һемишәм бизни Әйса Мәсиһ арқилиқ Өзиниң ғалибә қошунида болушқа муйәссәр қилип , биз арқилиқ Хуш Хәвәр йәткүзүш билән Уни тонушниң хуш пуриғини һәммә йәрдә чачмақта .
47002015	Мана биз қутқузулидиғанларғиму , һалак болидиғанларғиму чечилидиған , Әйса Мәсиһниң Худаға атиған хушпуриғидурмиз .
47002016	Бу хушпурақ һалак болидиғанлар үчүн өлүм пуриғи болса , қутқузулидиғанлар үчүн һаятлиқ пуриғидур . Бундақ зор вәзипиниң һөддисидин ким чиқалайду ?
47002017	Әлвәттә , Худаниң сөзини пайда көзләп бурмилайдиғанлар һәргиз бундақ вәзипиниң һөддисидин чиқалмайду . Биз болсақ , ундақ адәмләрдин әмәсмиз . Биз Әйса Мәсиһкә мәнсүп болғанлар һәм Худа тәрипидин әвәтилгәнләр болғачқа , Худа алдида Худаниң сөзини сәмимий йәткүзүватқанлардурмиз .
47003001	Бундақ дейиш билән йәнә өзимизни көрситишкә башлидуқму ? Яки бәзиләрдәк , силәргә тонуштуруш хети елип беришимиз яки силәрдин тонуштуруш хети елишимиз керәкму ?
47003002	Силәр өзәңлар бизниң тонуштуруш хетимиздурсиләр . Чүнки әмәлиятиңлардин һәммә киши бизни һәм бизниң араңларда қилған яхши хизмитимизни тонувалалайду . Демәк , бу хәт қәғәзгә әмәс , бәлки қәлбкә йезилғандур .
47003003	Ениқки , силәр хизмитимизниң мевиси . Силәр сия билән әмәс , мәңгү һаят Худаниң Роһи билән таш тахтиларға әмәс , инсанларниң қәлбигә йезилған Әйса Мәсиһ тәйярлиған хәттурсиләр .
47003004	Жуқурида ейтқанлиримизға Әйса Мәсиһ арқилиқ Худа алдида ишәнч қилалаймиз .
47003005	Биз һәммә ишни өз қабилийитимиз билән қилалаймиз , демәкчи әмәсмән . Чүнки бизниң қабилийитимиз Худадин кәлгәндур .
47003006	У бизни Йеңи келишимниң хизмәткарлири қилиш үчүн қабилийәтлик қилди . Бу келишим йезиқ билән хатириләнгән Тәврат қануниға әмәс , бәлки Муқәддәс Роһқа асасланған . Чүнки йезиқ билән хатириләнгән Тәврат қануниға һеч ким толуқ риайә қилалмиғачқа , у инсанларға мәңгүлүк өлүм елип келиду . Муқәддәс Роһ болса гунайиға товва қилғанларға мәңгүлүк һаят ата қилиду .
47003007	Таш үстигә һәрипләр билән оюлуп йезилған Тәврат қануни инсанларға мәңгүлүк өлүм елип кәлсиму , бу қанун Муса пәйғәмбәр арқилиқ Худаниң парлақ нури ичидә чүширилгәндә , Муса пәйғәмбәрниң чирайи шундақ парлиған едики , гәрчә нур аста-аста йоқалған болсиму , исраил хәлқи униң чирайиға қарап туралмиған еди .
47003008	Бу қанунниң чүширилиши шундақ улуқ болған йәрдә , Муқәддәс Роһниң елип келидиғини техиму улуқ болмамду ? !
47003009	Йәни инсанға җаза елип келидиған Тәврат қануни улуқ болған йәрдә , инсанни һәққаний қилидиған Йеңи келишим техиму улуқ болмамду ? !
47003010	Әмәлиятта , бурунқи улуқлуқни һазирқи техиму шанлиқ улуқлуқ билән селиштурғанда , һеч қанчә әмәстур .
47003011	Вақитлиқ жүргүзүлгини улуқ болған йәрдә , мәңгү жүргүзүлидиғини техиму улуқ болмамду ? !
47003012	Биздә шундақ бир үмүт болғачқа , жүрәклик һалда Хуш Хәвәрни йәткүзүватимиз .
47003013	Биз йүзидики нурниң аста-аста өчүп кетиватқанлиғини исраилларниң көрүп қалмаслиғи үчүн йүзигә пәрәнҗә тартивалған Муса пәйғәмбәргә охшимаймиз .
47003014	У вақитта исраилларниң әқли қетип кәткән еди . Улар таки бүгүнгичә Кона келишим , йәни Тәвратни оқуғинида , әқли гоя шу пәрәнҗә билән йепивелинғандәк турмақта . Чүнки бу пәрәнҗә пәқәт Әйса Мәсиһ арқилиқла еливетилиду .
47003015	Шундақ , бүгүнки күндиму улар Муса пәйғәмбәр арқилиқ чүширилгән Тәвратни оқуғанда , шу пәрәнҗә йәнила уларниң қәлбини йепивалмақта .
47003016	Бирақ улар қачан Рәбкә йүзләнсә , у пәрәнҗә шу чағда елип ташлиниду .
47003017	Бу йәрдики « Рәб » дегәнлик Муқәддәс Роһтур . Кимниң қәлбидә Рәбниң Роһи болса , униңда әркинлик болиду .
47003018	Бизләрдики пәрәнҗиләр еливетилгәчкә , Рәббимизниң улуқлуғини көрүватимиз . Буниң билән биз Рәббимизгә охшаш болушқа өзгәртилип , бара-бара Униң улуқлуғини техиму әкис әттүрүватимиз . Бу Рәббимиздин , йәни Муқәддәс Роһтиндур .
47004001	Худа рәһим-шәпқити билән бу хизмәтни бизгә бәргән екән , җасаритимизни йоқатмаймиз .
47004002	Уятлиқ , йошурун ишларни қилиштин жирақ туруп , һейлә-микирлик қилмаймиз , Худаниң сөзини бурмилимаймиз . Әксичә һәқиқәтни өз пети ейтимиз . Буниң билән биз өзимизни Худа алдида һәммә кишигә билдүримиз , уларму өз қәлбидә бизниң қандақ адәм екәнлигимизни билиду .
47004003	Биз йәткүзүватқан Хуш Хәвәрниң мәнаси йошурун дейилсә , у һалак болидиғанлар үчүнла йошурундур .
47004004	Чүнки бу дунияниң һөкүмрани болған шәйтан Худаниң обризи болған Әйса Мәсиһниң улуқлуғини билдүридиған Хуш Хәвәрниң нури ишәнмәйдиғанларниң дилини йорутмисун дәп , уларниң әқлини ишлимәс қилип қойди .
47004005	Биз қәйәргә барсақ , өзимизни әмәс , бәлки Рәббимиз Әйса Мәсиһни җакалаймиз . Өзимизгә кәлсәк , биз пәқәт Әйса Мәсиһ үчүн силәрниң хизмәткариңлармиз .
47004006	Чүнки дунияни яратқанда « Нур қараңғулуқтин чақнисун » , дәп әмир қилған Худа бизниң Өзиниң Әйса Мәсиһ арқилиқ аян қилған улуқлуғини тонуп йетишимиз үчүн , Хуш Хәвәрниң нури билән қәлбимизни йорутти .
47004007	Худаниң бизгә ата қилғини Хуш Хәвәрниң нуридин ибарәт болған бебаһа ғәзнидур . Биз гоя бу ғәзнә қачиланған сапал қача . Мана буниңдин кишиләр биздики улуқ қудрәтниң өзимиздин әмәс , бәлки Худадин кәлгәнлигини биләләйду .
47004008	Мана биз һәр тәрәптин қийин әһвалда қалдуқ , амма йәксән болмидуқ . Тәмтирәп қалдуқ , амма үмүтсизләнмидуқ .
47004009	Қоғлиниватимиз , һалбуки Худа тәрипидин ташлаветилмидуқ . Жиқитилдуқ , амма йоқитилмидуқ .
47004010	Әйса Мәсиһкә охшаш азап-оқубәтләргә , һәтта өлүм ховупиға дуч келиватимиз , лекин Әйса Мәсиһ дайим бизгә күч-қудрәт берип туруватиду . Буниң билән кишиләр вуҗудимиздин Униң һаят екәнлигини көрүвалалайду .
47004011	Шундақ , Әйса Мәсиһкә әгәшкәнлигимиз сәвәвидин һемишәм өлүмгә дучар қилинмақтимиз . Кишиләр буниңдин Әйса Мәсиһниң һаятини биздә көрүвалалайду .
47004012	Демәк , биз һемишәм өлүмгә дучар болуватимиз ; силәр болсаңлар буниң билән һаятлиққа еришиватисиләр .
47004013	Биз йәнила Хуш Хәвәрни тарқитиватимиз , чүнки Муқәддәс Язмиларда йезилған « Ишәндим , шу сәвәптин сөзлидим » , дегүчидә бар болған ишәнч биздиму бардур .
47004014	Чүнки Рәббимиз Әйсани өлүмдин тирилдүргән Худаниң бизниму Униңға охшаш тирилдүридиғанлиғини вә силәр билән биллә Өз һозуриға кәлтүридиғанлиғини билимиз .
47004015	Биз тартиватқан мүшкүлчиликләрниң һәммиси силәр үчүндур . Бу арқилиқ Худаниң меһир-шәпқити техиму көп кишиләргә йәткүзүлиду . Шундақ болғанда , уларниң тәшәккүрлири Худаға ейтилип , Худа техиму улуқлиниду .
47004016	Шуңа җасаритимизни йоқатмаймиз . Тенимиз барғансири харап болсиму , роһумиз күндин-күнгә йеңиланмақта .
47004017	Биз учраватқан бу вақитлиқ вә әрзимәс азап-оқубәтләр бизгә тәңдашсиз вә мәңгүлүк шан-шәрәп елип келиду .
47004018	Шуңа көзүмиз көрүнидиғанда әмәс , бәлки көрүнмәйдиғандидур . Чүнки көрүнидиғини өткүнчидур , көрүнмәйдиғини болса мәңгүлүктур .
47005001	Бизгә мәлумки , биз яшаватқан бу дуниядики чедир өрүлүп чүшкәндә , йәни тенимиздин айрилғанда , адәм қоли билән ясалған әмәс , бәлки асманда Худа бизгә һазирлап қойған бир туралғуға , йәни мәңгү моҗут болидиған бир тәнгә егә болимиз .
47005002	Биз һазирқи тенимиздә яшаватқанлиғимиздин һәсрәт чекип , асмандики тенимизниң униң орнини елишиға интизар болмақтимиз .
47005003	Чүнки шундила роһумиз тәнсиз қалмайду .
47005004	Һазирқи тенимиздә яшаватқан бизләр еғир жүкләр астида һәсрәт чәкмәктимиз . Чүнки биз һазирқи тенимиздин қутулуп , өлүшкә әмәс , бәлки чиримас тәнгә егә болуп , мәңгүлүк һаятниң өткүнчи һаятимизниң орнини елишиға интизар болмақтимиз .
47005005	Бизни биз интизар болған һаятлиққа ериштүрүш үчүн тәйярлиғучи , шундақла буниң капалити сүпитидә бизгә Муқәддәс Роһни ата қилғучи дәл Худаниң Өзидур .
47005006	Шуниң үчүн һазирқи тәндә яшиғинимизда , Рәббимизниң маканида болалмайдиғанлиғимизни билимиз . Һалбуки , Худаниң бизгә йеңи тән беридиғанлиғидин ибарәт һәқиқәткә ишәнчимиз камил .
47005007	Чүнки көз билән көргили болидиғанға әмәс , ишәнчкә тайинип яшаймиз .
47005008	Ишәнчкә егә екәнмиз , һазирқи тенимиздин ваз кечип , Рәббимизниң маканида болушқа разимиз .
47005009	Қисқиси , мәйли бу тәндә яшайли яки бу тәндин ваз кечәйли , нишанимиз йәнила Рәббимизни хурсән қилиштур .
47005010	Чүнки һәр биримиз һазирқи тенимиздә яшиған вақтимиздики яхши-яман әмәлиятимизға яриша чоқум Қутқазғучи-Мәсиһниң сорақ тәхти алдида һесап берип җавапқа еришимиз .
47005011	Рәббимиздин әйминишни билгән екәнмиз , инсанларни бу һәқтә қайил қилишқа тиришимиз . Бизниң қандақ адәм екәнлигимиз Худаға аян . Вижданиңларниңму бизниң қандақ адәм екәнлигимизни тонуп йетишини үмүт қилимән .
47005012	Бәзилириңлар ейтқандәк , өзимизни йәнә махтимақчи әмәсмиз . Бәлки силәргә биздин махтиниш пурситини бәрмәкчимиз . Буниң билән атақта Худаниң хизмитини қилидиған , теши пал-пал , ичи ғал-ғал әшу махтанчақ кишиләргә җавап берәләйсиләр .
47005013	Бәзиләргә нисбәтән биз есимиздин адишип қалғандәк көрүнгән болсақ , керәк йоқ . Чүнки Худа бизниң һәр қандақ ишни Униң үчүн қилидиғанлиғимизни билиду . Силәргә нисбәтән бизниң әқлимиз җайида , чүнки силәрниң мәнпийитиңлар үчүн хизмәт қиливатқанлиғимизни билисиләр .
47005014	Бизни шундақ қилишқа қиставатқини Әйса Мәсиһниң муһәббитидур . Биз Әйса Мәсиһниң һәммимиз үчүн өлгәнлигигә ишәнгән екәнмиз , өзимизниң бурун яшап кәлгән һаятимизға нисбәтән өлгәнлигимизгиму ишинимиз .
47005015	Әйса Мәсиһ пүткүл инсанлар үчүн өлди . Мәхсәт , У ата қилған йеңи һаятқа еришкәнләрниң өзлири үчүн әмәс , бәлки уларни дәп өлгән вә өлүмдин тирилгән Әйса Мәсиһ үчүн яшисун , дегәнликтин ибарәт .
47005016	Шуниң үчүн биз буниңдин кейин һеч кимгә бу дунияниң көз-қариши билән қаримаймиз . Гәрчә биз бурун мошу көз-қараш билән Әйса Мәсиһни пәқәтла бизгә охшаш бир инсан дәп қариған болсақму , әнди ундақ дәп қаримаймиз .
47005017	Бир киши Әйса Мәсиһкә мәнсүп болидикән , у йеңидин яралған адәмдур . Униң кона һаяти ахирлишип , йеңиси башланған болиду .
47005018	Буларниң һәммиси Худадиндур . Худа Әйса Мәсиһ арқилиқ бизни Өзи билән яраштурди , шундақла бизгә кишиләрни Өзи билән яришишқа чақириш вәзиписини тапшурди .
47005019	Демәк , Худа инсанларниң гуналиридин һесап алмай , уларни Әйса Мәсиһ арқилиқ Өзи билән яраштурди , шундақла Өзи билән яраштурулуш һәққидики бу Хуш Хәвәрни бизгә аманәт қилди .
47005020	Шуңа биз Әйса Мәсиһниң вәкиллири Униңға вакалитән силәрни шуниңға чақиримизки , Худа билән яришиңлар . Худди бу Худаниң биз арқилиқ силәргә мураҗиәт қилғиниға охшаштур .
47005021	Худа бизниң Әйса Мәсиһ арқилиқ һәққаний адәм дәп җакалинишимиз үчүн , гунасиз Мәсиһни гунайимизниң қурвани қилди .
47006001	Биз Худа билән биллә хизмәт қилғучи сүпитидә Худаниң меһир-шәпқитиниң силәрдә бекарға кәтмәслигини өтүнимиз .
47006002	Чүнки Худа мундақ дәйду : « Вақит-саати кәлгәндә , саңа қулақ салимән , Қутқузулуш күнидә саңа меһриванлиқ қилимән » . Силәргә ейтип қояйки , Худаниң « Вақит-саати » дегини һазирдур , Худаниң қутқузуш күни бүгүндур .
47006003	Башқиларниң ишәнчигә тосалғу болидиған ишларни қилип , әлчилик хизмитимизгә дағ кәлтүрмәйватимиз .
47006004	Бәлки һәммә ишта Худаниң хизмәткарлири екәнлигимизни көрситип , һәр хил мүшкүллүк , аваричилик вә җапа-мәшәқәтләргә бәрдашлиқ бериватимиз .
47006005	Таяқ йедуқ , зинданда яттуқ , топилаңчиларниң паракәндичиликлиригә дуч кәлдуқ , һалимиздин кәткидәк ишлидуқ , уйқисиз қалдуқ вә ачарчилиқларға учридуқ .
47006006	Паклиғимиз , әқил-параситимиз , сәвир-тақитимиз , меһриванлиғимиз , сәмимий муһәббитимиз вә Муқәддәс Роһтин кәлгән күч билән өзимизниң Худаниң хизмәткарлири екәнлигимизни көрсәттуқ .
47006007	Худаниң һәқиқитини йәткүздуқ , Худаниң қудритиниң биз билән биллә екәнлигини намайән қилдуқ . Һәққанийлиқни өзимизгә қурал қилип , түрлүк һуҗумларға зәрбә бериш билән биргә өзимизниму қоғдидуқ .
47006008	Һөрмәткиму сазавәр болдуқ , һақарәтләргиму учридуқ . Әйипкиму буйрулдуқ , махташқиму муйәссәр болдуқ . Кишиләр бизни алдамчиму деди , бирақ биз дурус кишиләрмиз .
47006009	Тонулмиған әрзимәс кишиләрдәк қаралсақму , лекин һәммигә тонушмиз . Өлүм гирдавида болсақму , лекин йәнила һаятмиз . Таяқ йегән болсақму , өлтүрүлмидуқ .
47006010	Қайғу-әләмдә болсақму , һемишәм шат-хораммиз . Намрат болсақму , нурғун кишиләрни роһий җәһәттә бай қиливатимиз . Һеч нәрсимиз йоқ болсиму , һәммигә егимиз .
47006011	Әй коринтлиқлар , силәргә очуқ-ашкарә сөзлидуқ , силәргә бағримизни кәң ачтуқ .
47006012	Силәрдин муһәббитимизни айимидуқ , лекин силәр биздин муһәббитиңларни айидиңлар .
47006013	Мән силәргә өз пәрзәнтлиримгә ейтқандәк ейтайки , кәң қосақ болуп , бизгә худди биз силәргә муамилә қилғандәк муамилә қилиңлар .
47006014	Ишәнмәйдиғанлар билән бир боюнтуруққа кирмәңлар . Чүнки һәққанийлиқ билән һәққанийсизликниң оттурисида қандақму ортақлиқ болсун ? ! Йоруқлуқ билән қараңғулуқ қандақму чиқишалисун ? !
47006015	Мәсиһ билән шәйтан қандақму келишәлисун ? ! Мәсиһийләр билән мәсиһий әмәсләрниң немә ортақлиғи болсун ? !
47006016	Худаниң ибадәтханиси билән бутлар арисида қандақму бирлик болсун ? ! Биз мәңгү һаят Худаниң ибадәтханиси . Худди Худаниң ейтқинидәк : « Хәлқим ичидә туримән , Уларниң арисида жүримән . Уларниң Худаси болимән , Уларму Мениң хәлқим болиду » .
47006017	Шуниң үчүн Пәрвәрдигар мундақ дәйду : « Ишәнмәйдиғанлардин айрилип нери туруңлар . Напак ишларға йеқин йолимаңлар , Шунда Мән силәрни қобул қилимән » . « Һәммигә қадир Пәрвәрдигар йәнә :
47006018	‹ Силәргә Ата болимән . Силәрму Мениң оғул-қизлирим болисиләр › , дәйду » .
47007001	Қәдирлик қериндашлар , бу вәдиләргә еришкән екәнмиз , тәнни вә роһни булғайдиған һәр қандақ нәрсиләрдин жирақ туруп , өзимизни пак тутайли . Худадин әймәнгән һалда өзимизни пүтүнләй Худаға атайли .
47007002	Қәлбиңлардин бизгә орун бериңлар . Биз һеч кимгә наһәқлиқ қилмидуқ , һеч кимни ишәнч йолидин аздурмидуқ , һеч қачан өзимизниң мәнпийитини көзлимидуқ .
47007003	Мән бу сөзләрни қилиш арқилиқ силәрни тәнқитлимәкчи әмәсмән . Бурун ейтқинимдәк , қәлбимиздин шундақ орун алдиңларки , биз силәр билән һаят-маматта биргә болимиз .
47007004	Силәргә ишәнчим камил һәм силәрдин пәхирлинимән . Еғир мүшкүлчиликләрдә қалғанда , силәр арқилиқ тәсәлла тепип , чәксиз хошаллиққа чөмгән едим .
47007005	Македонийә өлкисигә барғандин кейин , көңлимиз тиничлиқ тапмай , хилму-хил қийинчилиқларға дуч кәлдуқ . Сиртта җедәл-маҗра , ичимиздә қорқунуч болди .
47007006	Лекин роһи чүшкәнләргә тәсәлла беридиған Худа Титусни йенимизға әвәтиш арқилиқ бизгә тәсәлла бәрди .
47007007	Биз пәқәт униң келиши биләнла әмәс , бәлки униң силәрдин алған тәсәллиси биләнму тәсәлла таптуқ . У силәрниң маңа болған сеғинишиңларни , өткүзгән хаталиғиңларға қилған пушайминиңларни вә маңа болған қизғинлиғиңларни бизгә ейтқанда , хошаллиғим техиму ашти .
47007008	Илгирики хетимниң силәргә бир мәзгил қайғу елип кәлгәнлигидин хәвәр тапқинимда , пушайман қилған болсамму , лекин һазир пушайман қилмаймән .
47007009	Һазир хошалмән . Силәрни қайғуға салғанлиғимға әмәс , бу қайғуниң силәрни товва қилишқа елип барғанлиғиға хошалмән . Чүнки силәрниң бундақ қайғуға чөкүшүңлар Худаниң ирадиси бойичә болди . Шуңа ейталаймәнки , биз силәрни қайғуға салған болсақму , униңдин һеч қандақ зиян тартмидиңлар .
47007010	Чүнки Худаниң ирадиси билән чәккән қайғу кишини товва қилдуруп , уни қутқузулушқа елип бариду . Бу хил товва қилиш кишини пушайман қилдурмайду . Лекин бу дунияниң һәләкчилиги үчүн болған қайғу болса кишини товва қилдурушқа әмәс , бәлки өлүмгә елип бариду .
47007011	Худаниң ирадиси билән чәккән әйнә шу қайғуларниң силәрдә қандақ яхши мевиләрни бәргәнлигини ойлаңлар : әстайидиллиқ билән хаталиғиңларни түзитип , өзәңларни ақлидиңлар , араңлардики гунакарниң қилмишидин ғәзәпләндиңлар һәм бу қилмишниң давамлишиши билән Худаниң җазасиниң силәргә келишидин қорқтуңлар , мән билән көрүшүшкә интизар болдуңлар , мениң әлчилик һоқуқумни һөрмәтләп , маңа қизғин болдуңлар , гунакарни җазалаш арқилиқ адаләтпәрвәрлигиңларни көрсәттиңлар . Мана булар арқилиқ силәрниң бу ишта тоғра қилғанлиғиңлар ениқ болди .
47007012	Өткән қетимлиқ хәтни йезишимдики асаслиқ мәхсәт , кимниң азап чәккүзгәнлиги вә кимниң азап чәккәнлигини бәкитиш үчүн әмәс , бәлки силәрниң Худа алдида биз үчүн нәқәдәр қизғин екәнлигиңларни өзәңларға билдүрүш үчүн еди .
47007013	Биз силәрниң шу қизғинлиғиңлардин тәсәлла таптуқ . Шуниң билән бир вақитта Титусниң хошаллиғини көрүп , хошаллиғимиз техиму ашти . Чүнки силәрниң сәвәвиңлардин униң роһи көтирәңгү еди .
47007014	Силәрни униңға махтап бәргән едим , силәрму мени йәргә қаритип қоймидиңлар . Худди силәргә үгәткәнлиримниң һәммиси раст болғинидәк , силәрни Титусқа махтап ейтқанлиримниңму раст екәнлиги әмәлиятиңлар арқилиқ испатлинип чиқти .
47007015	Шуңа Титус һәммиңларниң униңға қандақ бойсунғанлиғиңларни , уни шунчә чоң көрүп , һөрмәт билән күтүвалғанлиғиңларни әслигинидә , униң силәргә болған муһәббити техиму чоңқурлашмақта .
47007016	Силәргә һәр җәһәттин ишәнч қилалиғанлиғим үчүн хошалмән .
47008001	Қериндашлар , силәргә Худаниң Македонийә өлкисидики мәсиһийләр җамаәтлиридә көрсәткән меһир-шәпқити тоғрисида ейтмақчимиз .
47008002	Улар бешидин өткүзгән мүшкүл күлпәтләр арқилиқ қаттиқ синалди . Шундақтиму уларниң хошаллиғи толуп тешип , өзлириниң интайин кәмбәғәллигигә қаримай , қоли очуқлуқ вә мәртлик қилди .
47008003	Уларниң өзлүгидин күчиниң йетишичә , һәтта өзигә қалмисиму сәдиқә қилғанлиғиға гувалиқ беримән .
47008004	Улар Йәһудийә өлкисидики мәсиһийләргә қилинидиған ярдәмгә өзлириниңму һәссә қошушини биздин өтүнүп сорашти .
47008005	Бу һәқиқәтән бизниң улардин күткинимиздин көп ешип кәтти . Улар алди билән өзлирини Рәббимизгә атиди , андин Худаниң ирадиси бойичә бизгә атиди .
47008006	Титус хелә бурун силәрниң бу мәртләрчә сәдиқә қилишни башлишиңларға ярдәм қилған екән , униңдин бу ишниң ахирини чиқиришиңларға ярдәм беришни өтүндуқ .
47008007	Силәр һәммә ишта — ишәнч йолида , сөз қабилийитидә , Худа һәққидики билим вә башқиларға ярдәм беришкә болған қизғинлиқта вә бизгә болған меһир-муһәббәттә алдида турғандәк , бу қетимлиқ сәдиқә қилиштиму алдида туруңлар .
47008008	Бу сөзлиримни силәргә буйруқ тәриқисидә ейтқиним йоқ . Мән меһир-муһәббитиңларниң сәмимийлигини Македонийәдики җамаәтләрниң сәдиқә топлаш җәриянида көрсәткән меһир-муһәббити билән селиштуруш арқилиқ синап көрмәкчимән .
47008009	Рәббимиз Әйса Мәсиһниң нәқәдәр меһир-шәпқәтлик екәнлигини билисиләр . Гәрчә у бай болсиму , силәр үчүн намрат болди . Мәхсәт , Өзи намрат болуш арқилиқ силәрни роһий җәһәттин бай қилиш еди .
47008010	Мән силәргә пайдилиқ болған бир тәклипни берәй . Силәр өткән жили пәқәт сәдиқә беришни оттуриға қоюпла қалмай , бәлки уни ихтияр билән әмәлгә ашуруштиму һәмминиң алдида болдуңлар .
47008011	Әнди бу хизмәтниң айиғини чиқириңлар . Силәр бу ишни дәсләптә планлиған вақтиңлардикидәк қизғинлиқ билән тамамлаңлар һәм өзәңларниң ихтисади яр бәргән шараит астида ярдәм қолуңларни сунуңлар .
47008012	Бир киши разимәнлик билән чамисиниң йетишичә бәрсә , бу иш Худани хурсән қилиду . Худа һәргизму һәр кимдин өзидә йоқиниму беришни тәләп қилмайду .
47008013	Башқиларниң жүкини йениклитиш үчүн өзәңларни қийнаңлар , дегиним йоқ . Әксичә иккила тәрәптә баравәрлик болсун дәймән .
47008014	Силәрдә артуқ болғини һазирчә уларниң кам йерини толтурғинидәк , уларда артуқ болғини күнләрниң биридә силәрниң кам йериңларни толтуриду . Мана шундақ болғанда , баравәрлик болған болиду .
47008015	Худди Муқәддәс Язмиларда йезилғинидәк : « Көпирәк жиғивалғанларниң ешип қалмиди , Аз жиғивалғанларниңму кемип қалмиди » .
47008016	Мениң силәргә болған қизғинлиғимдәк қизғинлиқни Титусниң қәлбигә салған Худаға шүкүрләр болғай !
47008017	Титусниң йениңларға бармақчи болғини пәқәт бизниң тәливимиз биләнла әмәс , бәлки униң өз ихтияри вә силәргә болған қизғинлиғи билән болди .
47008018	Биз бир қериндишимизни униңға қошуп қоймақчимиз . У қериндишимиз Хуш Хәвәрни йәткүзүш йолида пүтүн мәсиһийләр җамаәтлириниң махтишиға сазавәр болған .
47008019	Йәнә келип , у топланған сәдиқиләрни Йерусалимға апириш сәпиридә биз билән һәмсәпәр болуш үчүн , мәсиһийләр җамаәтлири тәрипидин тайинланған еди . Бизниң мәхситимиз сәдиқә топлаш арқилиқ Рәббимизни улуқлаш вә ярдәмгә тәйяр екәнлигимизни көрситиштур .
47008020	Башқиларниң камчилиқ тепишиниң алдини елиш үчүн , мәртләрчә берилгән бу сәдиқиләрни башқурушта еһтият қилип , у қериндишимизни биллә елип беришни лайиқ таптуқ .
47008021	Яман атаққа қалмаслиқ үчүн , пәқәт Рәббимизниң нәзәридә әмәс , инсанларниң нәзәридиму тоғра дәп қаралған ишларни қилишқа диққәт қилип келиватимиз .
47008022	Биз көп қетим вә көп ишларда синаш арқилиқ башқиларға ярдәм бериштә қизғин дәп қариған йәнә бир қериндишимизниму улар билән биллә әвәтмәкчимиз . У силәрниң бу сәдиқә ишини бир башқа елип чиқалайдиғанлиғиңларға ишәнди . Бу ишәнч униң силәргә ярдәм бериштики қизғинлиғини һәссиләп ашурди .
47008023	Титусқа кәлсәк , у мениң һәмрайим вә араңларда қиливатқан ишлиримда хизмәтдишимдур . Башқа икки қериндишимиз болса җамаәтләрниң вәкиллири болуп , улар Әйса Мәсиһкә шан-шәрәп кәлтүргүчиләрдиндур .
47008024	Шуңа силәр һәр қайси җамаәтләр алдида уларға муһәббитиңларни көрситиңлар . Шуниң билән җамаәтләр бизниң силәрдин махтинишимизниң орунлуқ екәнлигини билсун .
47009001	Мәсиһийләр үчүн топлинидиған бу сәдиқә тоғрилиқ силәргә хәт йезиверишимниң һаҗити йоқ .
47009002	Чүнки ярдәм бериштә қизғин екәнлигиңларни билимән . Мән Македонийәдики мәсиһийләр алдида Юнан өлкисидики силәрниң өткән жилдин бери , сәдиқә беришкә тәйяр екәнлигиңлардин махтинип кәлдим . Дәл силәрниң бу қизғинлиғиңлар уларниң көпчилигини сәдиқә топлаш үчүн қозғатти .
47009003	Бу ишта силәр билән махтинишимниң қуруқ гәп болуп қалмаслиғи үчүн , силәрни мениң ейтқиним бойичә тәйярлиқ қилип турсун дәп , бу үч қериндашни йениңларға әвәтмәкчимән .
47009004	Мабада Македонийәдики бәзи қериндашлар мән билән биллә берип , силәрниң тәйярлиқ қилмиғанлиғиңларни көрсә , силәр бир яқта қелип , силәргә болған күчлүк ишәнчим сәвәвидин мән хиҗаләт болуп қелишим турған гәп .
47009005	Шу сәвәптин , силәрниң беришкә вәдә қилған мәртләрчә сәдиқәңләрни алдин-ала тәйяр қилишиңлар үчүн , бу қериндашларниң йениңларға биздин авал беришини зөрүр көрдүм . Шундақ болғанда , сәдиқәңләрниң тәйярланғанлиғини һәм уларниң мәҗбурий әмәс , бәлки разимәнлик билән қилинғанлиғини көрүвалғили болиду .
47009006	Есиңларда болсунки , аз териған аз алиду , көп териған көп алиду .
47009007	Һәр ким қийнилип туруп яки мәҗбурий һалда әмәс , өз көңлидә нийәт қилғини бойичә бәрсун . Чүнки Худа хошаллиқ билән бәргүчини яхши көриду .
47009008	Худа силәрниң еһтияҗиңларни қандурушқа қадирдур . Шундақ болғачқа , һәр дайим , һәр қандақ әһвал астида еһтияҗиңлар қандурулуп , башқиларға хәйир-сахаһәтлик болалайсиләр .
47009009	Муқәддәс Язмиларда йезилғинидәк : « У йоқсулларға мәртләрчә сәдиқә берәр , Униң хәйир-сахавәтлиги мәңгү унтулмас » .
47009010	Деханға териғили уруқ , йегили озуқ ата қилған Худа силәрниң һаҗәтмәнләргә техиму мәртлик билән берәлишиңлар үчүн , силәрдә барни көпәйтиду .
47009011	Силәрниң һемишәм мәртлик билән башқиларға ярдәм қилишиңлар үчүн , Худа силәрни һәр қайси җәһәтләрдин бәрикәтлик қилиду . Биз силәрниң сәдиқәңләрни еһтияҗлиқ болғанларға бәргинимиздә , улар Худаға тәшәккүрләр ейтиду .
47009012	Силәр қилған бу ярдәм Йерусалимдики мәсиһийләрниң еһтияҗини қандурупла қалмай , уларниң Худаға болған шүкүрлирини техиму ашуриду .
47009013	Силәрниң бу қетимқи сәдиқәңләр ишәнчиңларниң һәқиқий екәнлигиниң испатидур . Кишиләр силәрниң өзәңлар етирап қилған Әйса Мәсиһ һәққидики Хуш Хәвәргә садиқ болғанлиғиңлар , шундақла мал-мүлкүңларни өзлири вә көпчилик билән мәртләрчә ортақлашқанлиғиңлар үчүн , Худани улуқлайду .
47009014	Улар Худа силәргә ата қилған пәвқуладдә меһир-шәпқәт сәвәвидин силәргә иштияқ бағлап , силәргә дуа қилмақта .
47009015	Тил билән тәсвирлигили болмайдиған илтипати , йәни Өз Оғлини ата қилғини үчүн , Худаға шүкүрләр болғай !
47010001	Силәр билән биллә болғанда муамилиси юмшақ , лекин биллә болмиғанда силәргә қарита қаттиқ қол дәп қаралған мәнки Павлус Әйса Мәсиһтәк мулайимлиқ вә рәһимдиллик билән силәрдин шуни өтүнүп тәләп қилимәнки ,
47010002	йениңларға барғинимда , бизни бу дунияниң арзу-һәвәслири бойичә яшайдиғанлар дәп қарайдиған бәзи кишиләргә қилмақчи болған қаттиқ муамилини силәргиму қилишимизға мәҗбур қилмаңлар .
47010003	Бу дунияда яшисақму , бу дунияниң арзу-һәвәслири бойичә яшайдиғанлардәк җәң қилмаймиз .
47010004	Чүнки җәң қураллиримиз бу дунияға хас қураллар әмәс , бәлки шәйтанниң мустәһкәм қорғанлирини гумран қилидиған , Худаниң күч-қудритигә егә болған қураллардур .
47010005	Биз бу қураллар билән бемәна асассиз гәпләрни вә Худани тонушқа тосқунлуқ қилидиған һәр хил көрәң көз-қарашларни бит-чит қилимиз һәм кишиләрниң өз ой-пикирлирини Әйса Мәсиһкә беқиндуруп , Униңға бойсунуши үчүн , уларни қайил қилимиз .
47010006	Силәр Әйса Мәсиһкә толуқ бойсунғандин кейин , араңлардики һәр хил бойсунмаслиқта турувалғучиларни җазалашқа тәйярмиз .
47010007	Силәр пәқәт сиртқи көрүнүшкила қарайдикәнсиләр . Әгәр бири өзини Әйса Мәсиһкә вәкиллик қилимән дәп қарап , мени инкар қилған болса , йәнә яхширақ ойлинип , мениңму Әйса Мәсиһкә вәкиллик қилидиғанлиғимни етирап қилсун .
47010008	Рәббимиз тәрипидин маңа берилгән әлчилик һоқуқи силәрни набут қилиш үчүн әмәс , бәлки роһий җәһәттә йетилдүрүш үчүн берилгән . Шуңа бу һоқуқ билән артуқ махтансамму , һәргиз хиҗаләт болмаймән .
47010009	Силәр хәтлиримни бизни қорқутуш үчүн язди , дәп ойлап қалмаңлар .
47010010	Дәрвәқә бәзиләр « Павлусниң хәтлири һәм қаттиқ , һәм күчлүк , бирақ өзини көрсиңиз қабилийәтсиз , сөзлири мәнасиз » , дейишиду .
47010011	Бу кишиләр шуни билсунки , жирақтин силәргә язған хәтлиримдә немә қилимән дегән болсам , йениңларға барғандиму шуни қилимән .
47010012	Өзини қалтис чағлайдиған кишиләр билән өзимизни бир қатарда қоюшқа вә улар билән селиштурушқа қандақму җүръәт қилайли ? Улар өзлирини өзлириниң өлчими билән өлчәйду , өзлирини өзлири билән селиштуриду . Мана бу уларниң әқилсизлигини көрситиду .
47010013	Лекин биз өзимиздә бар болмиған һоқуқлар билән махтинип жүргинимиз йоқ . Махтансақму , Худаниң плани даирисидә хизмәт қилиш билән махтинимиз . Бу план Хуш Хәвәрни силәргиму йәткүзүшни өз ичигә алған .
47010014	Әгәр биз Хуш Хәвәрни силәргә тунҗа йәткүзгәнләрдин болмисақ едуқ , ундақта шу һоқуқлиримиздин махтинишимиз бизниң өз даиримизниң сиртиға чиқип кәткәнлигимиз дәп һесапланса болатти . Лекин Әйса Мәсиһ тоғрисидики Хуш Хәвәрни жирақтики силәргә дәсләп йәткүзгән биз болдуқ .
47010015	Қисқиси , өз хизмәт даиримиздин чиқип , башқиларниң хизмити билән махтанғинимиз йоқ . Биз пәқәт ишәнчиңларниң техиму күчийип , араңларда қилған хизмитимизниң техиму кәңийишини үмүт қилимиз .
47010016	Шундақ болғанда , биз силәрдинму жирақ болған , техи Хуш Хәвәр йәткүзүлмигән җайларға берип , Хуш Хәвәр йәткүзәләймиз . Тәйярға егә болуп , башқиларниң өз хизмәт даирисидә қилған әҗри билән махтиниш бизгә яттур .
47010017	Муқәддәс Язмиларда йезилғинидәк , « Махтинидиғанлар Рәббимиз билән махтансун » .
47010018	Чүнки өз-өзини махтайдиған әмәс , бәлки Рәббимизниң махтишиға муйәссәр болған киши һәқиқий махташқа әрзийду .
47011001	Махтинишим билән бир аз ахмақлиқ қилип қойсамму , еғир алмиғайсиләр ! Йәнила сәвирчан болғайсиләр .
47011002	Мән силәрни сахта әлчиләрдин қизғинимән . Бу Худаға болған меһир-муһәббитимдин кәлгән . Мән гоя бир пак қизни ятлиқ қилғандәк , силәрни « Бир әргә » — Әйса Мәсиһкә тәғдим қилдим .
47011003	Бирақ Һава аниниң һелигәр илан тәрипидин аздурулғинидәк , силәрниңму сахта әлчиләр тәрипидин аздурулуп , Әйса Мәсиһкә болған сәмимий вә пак қәлбиңларниң булғинишидин әнсирәймән .
47011004	Чүнки силәрниң йениңларға берип , Әйса Мәсиһ тоғрисида мән йәткүзгәнгә охшимайдиған башқа бир тәлимни йәткүзгәнләргә очуқтин-очуқ йол қойдуңлар . Силәр қобул қилған Муқәддәс Роһтин башқа бир роһ вә силәр қобул қилған Хуш Хәвәрдин башқа бир хуш хәвәр тоғрисида ейтилғанларниму сиғдурдуңлар .
47011005	Һалбуки , мән өзәмни һеч қандақ ишта силәр дәриҗидин ташқири дәп қариған әшу әлчиләрдин төвән дәп қаримаймән !
47011006	Гәп қилишта маһир болмисамму , лекин билимим бар . Қиливатқан һәр бир хизмитим буни һәр җәһәттин очуқ испатлап турупту .
47011007	Мениң силәрни чоң көрүп , өзәмни төвән тутуп , Худаниң Хуш Хәвирини силәргә һәқ тәләп қилмай йәткүзгиним гуна болдиму ?
47011008	Мән силәргә хизмәт қилиш үчүн , башқа җамаәтләрдин һәқ елип , уларға « угал » қилдим .
47011009	Силәр билән биллә болған вақитлиримда , еһтияҗим болсиму , һеч қайсиңларға еғирчилиғимни салмидим . Чүнки Македонийә өлкисидин кәлгән қериндашлар кам-котамни толуқлап бәрди . Һеч қандақ ишта силәргә жүк болмай кәлдим , буниңдин кейинму жүк болмаймән .
47011010	Қәлбимдики Әйса Мәсиһниң һәқиқити билән ейтимәнки , мениң бу махтинишимни пүтүн Юнанда һәр қандақ адәм тосап қалалмайду .
47011011	Немә үчүн силәрдин һәқ алмидим ? Силәрни сөймәйдиғанлиғимдинму ? Худаға аянки , силәрни сөйимән !
47011012	Аталмиш әлчиләрниң « Бизниң қиливатқинимиз билән уларниң қиливатқинида һеч қандақ пәриқ йоқ » , дәп махтинишиға пурсәт тапалмаслиғи үчүн , силәрдин һәқ алмай қиливатқан халис ишлиримни давамлаштуримән .
47011013	Чүнки бундақлар сахта әлчиләр , һелигәрләр болуп , өзлирини Әйса Мәсиһниң әлчиси , дәп пәдәзливалғанлардур .
47011014	Әмәлиятта бу һәйран қаларлиқ иш әмәс , чүнки шәйтан өзини йоруқлуқ периштәси , дәп пәдәзливалғандур .
47011015	Шуңа униң бу чакарлириму өзлирини адиллиқниң хизмәткарлири дәп пәдәзливалса , һәҗәплинәрлик әмәс . Уларниң ақивити өзлириниң әмәлиятиға лайиқ болиду .
47011016	Йәнә шуни ейтимәнки , һеч қайсиңлар мени ахмақ , дәп қалмаңлар . Әгәр ахмақ дәп қарисаңлар , бир ахмақни қобул қилғанчилик болсиму мени қобул қилиңлар . Шуниң билән мәнму бир аз махтинивалай .
47011017	Бу сөзлирим Рәббимиз мәндин тәләп қилған сөзләр әмәс . Мениң бундақ махтинишим пәқәтла бир ахмақниң жүрәклик по атқанлиғидур , халас .
47011018	Нурғун кишиләр бу дуниядики ишлири билән махтинип кетидикән , мәнму махтинип бақай .
47011019	Чүнки силәр өзәңларни шунчә әқиллиқ чағлайсиләрю , бу сахта әлчиләрниң әхмиқанә тәлимлиригә йол қоюверисиләр !
47011020	Уларниң силәрни қул орнида көрүшигә , һәққиңларни йейишигә , силәрдин пайда елишиға , силәрни алиқинида ойнитишиға , силәргә чоңчилиқ қилишиға вә силәрниң йүзүңларни чүширишигә йол қоюсиләр .
47011021	Бизниң силәргә шундақ муамилә қилишқа аҗиз кәлгәнлигимизни хиҗиллиқ ичидә етирап қилимән . Лекин улардин бирлири бирәр иштин махтинишқа җүръәт қилған йәрдә ( йәнә ахмақларчә ейтсам ) , мәнму шу иштин махтинишқа җүръәт қилалаймән .
47011022	Улар ибранийму ? Мәнму шундақ . Улар исраилларму ? Мәнму исраил . Улар әҗдадимиз Ибраһимниң әвладидинму ? Мәнму униң әвладидин .
47011023	Улар Әйса Мәсиһниң хизмәткарлириму ? Әқилдин азғанлардәк ейтсам , мән улардин техиму жуқури туридиған бир хизмәткари . Мән техиму җапалиқ ишлидим , зинданда техиму көп яттим . Күрмиң қетим қамча йедим , қайта-қайта өлүм ховуплириға дуч кәлдим .
47011024	Йәһудийларниң оттуз тоққуз қамча җазасиға бәш қетим тартилдим .
47011025	Үч қетим Рим һөкүмранлиридин таяқ йедим , бир қетим чалма-кесәк қилиндим , үч қетим кемә һадисисигә учридим , бир кечә-күндүзни деңизда өткүздүм .
47011026	Көп қетим узун сәпәрләрдә болуп , дәрияларда һәм қарақчиларниң , өз хәлқимниң , йәһудий әмәсләрниң арисида хейим-хәтәрләргә йолуқтум . Шәһәрләрдә , чөлләрдә , деңизларда вә сахта қериндашларниң арисида ховуплуқ күнләрни баштин кәчүрдүм .
47011027	Хизмитимни тиришип-тирмишип ишлидим . Талай кечиләрни уйқисиз өткүздүм , ачлиқ вә уссизлиқниң дәрдини тетидим . Йәйдиғанға тамақ , кийидиғанға кийим тапалмай , ач-ялиңач қалдим .
47011028	Булардин башқа , һәр күни дегидәк пүтүн мәсиһийләр җамаәтлириниң ғемини йедим .
47011029	Мән қачан аҗизларға һисдашлиқ қилмидим ? ! Шәйтанниң қапқиниға чүшүп , езип кәткәнләр үчүн ичим қачан өртәлмиди ? !
47011030	Әгәр махтинишимға тоғра кәлсә , өз аҗизлиғимни көрситидиған ишлар билән махтинимән .
47011031	Рәббимиз Әйсаниң Атиси , мәңгү мәдһийиләшкә әрзийдиған Худаға аянки , ялған ейтмидим .
47011032	Дәмәшқ шәһиридә падиша Аретасниң қол астидики бир һаким мени тутуш үчүн , пүтүн шәһәрни қаттиқ назарәт астиға алған еди .
47011033	Лекин мән сепилдики бир төшүктин севәт билән пәскә чүширилип , униң қолидин қутулдум .
47012001	Махтинишниң пайдиси болмисиму , махтанмисам болмайду . Әнди Рәббимиздин кәлгән ғайибанә көрүнүшләр вә аянлар үстидә тохтилай .
47012002	Әйса Мәсиһкә мәнсүп болған бир адәмни тонуймән . У он төрт жил илгири асманға көтирилди . У көтирилгәндә , тени көтирилдиму яки роһи көтирилдиму билмәймән , буни Худа Өзи билиду .
47012003	Иш қилип , бу адәмниң җәннәткә кирип чиққанлиғини билимән . Тени көтирилдиму яки роһи көтирилдиму билмәймән , буни Худа Өзи билиду .
47012004	У җәннәттә тил билән ипадилигили болмайдиған , инсанларға ейтиш мәнъий қилинған әҗайип ишларни аңлиди .
47012005	Шундақ бир адәм билән махтинимән , өзәм һәққидә болса аҗизлиқлиримни етирап қилмақтин башқа бирәр иш билән махтиналмаймән .
47012006	Әмәлиятта башқа ишлардин махтанған болсамму , ахмақ һесапланматтим ; чүнки ундақ қилғинимда һәқиқәтни сөзлигән болаттим . Лекин кишиләр мени көргинидин яки аңлиғинидин үстүн ойлап қалмисун дәп , махтиништин өзәмни нери тутимән .
47012007	Худадин маңа кәлгән аянларниң әҗайип-ғарайиплиғи билән көрәңләп кәтмәслигим үчүн , тенимгә тикән санчилғандәк бир азап йепишип , худди шәйтанниң ялақчисиниң қийнашлиридәк мени азаплиди . Бу мениң көрәңләп кәтмәслигим үчүн еди .
47012008	Азаптин қутулуш үчүн , Рәббимизгә үч қетим йелинип дуа қилдим .
47012009	Лекин У маңа : « Меһир-шәпқитим саңа йетәрлик ; Мениң күч-қудритим аҗиз чағлириңда толуқ ипадилиниду » , деди . Шуңа һаятимда Әйса Мәсиһниң қудрити ипадиләнсун дәп , аҗизлиқлиримдин хурсәнлик билән махтинимән .
47012010	Әйса Мәсиһ үчүн аҗизлиқларни , һақарәтләрни , азап-оқубәтләрни , зиянкәшликләрни вә қийинчилиқларни хошаллиқ дәп билимән . Чүнки қачан аҗиз болсам , шу чағда Әйса Мәсиһниң қудритигә толуп , күчлүк болимән .
47012011	Ахмаққа охшап қалдим , мениң бундақ болушумға силәр сәвәпчи . Мән әслидә силәрниң махтишиңларға еришишим керәк еди . Чүнки һәр қанчә болсамму , силәр дәриҗидин ташқири дәп қариған әшу әлчиләрдин һәр тәрәптин қелишмаймән .
47012012	Мән араңларда болған чағда әлчилигимни испатлайдиған ишларни , йәни мөҗүзә , карамәт вә қудрәтлик ишларни сәвирчанлиқ билән қилдим .
47012013	Башқа мәсиһийләр җамаити арисида қилған , бирақ силәрниң араңларда қилмиған бирдин-бир « хаталиғим » силәрниң ихтисадий ярдимиңларни алмиғанлиғимдур . Бу « адаләтсизлигимни » әпу қилғайсиләр !
47012014	Һазир мән йениңларға үчинчи қетим беришқа тәйярмән . Силәргә һеч қандақ еғирчилиғимни салғум йоқ . Чүнки маңа кериги силәрниң байлиғиңлар әмәс , өзәңлардурсиләр . Пәрзәнтләр ата-анилар үчүн әмәс , бәлки ата-анилар пәрзәнтләр үчүн мал-мүлүк жиғиши керәк .
47012015	Силәр үчүн , мән барлиғимни сәрип қилишқа , һәтта җенимни қурван қилишқиму разимән . Һәҗәва , мән силәрни қанчә көп сөйсәм , силәрниң муһәббитиңларға шунчә аз еришәмдимән ?
47012016	Болдила , қисқиси мән силәргә жүк болған әмәсмән . Бирақ бәзиләр мени һелигәрлик қилип , ялған сөзләп , силәрдин пайда үндүрүвалиду , дейишип жүриду .
47012017	Һәҗәва , мән силәргә әвәткән адәмләрниң бирәрси арқилиқ силәрдин пайда алдимму ?
47012018	Титусни силәрниң йениңларға беришқа чақирдим вә йәнә бир қериндашниму униң билән биллә әвәттим . Титусниң силәрдин пайда елип баққан йери барму ? У мән билән бир нийәттә , бир йолда хизмәт қиливатидиғу !
47012019	Яки силәр бизни « Алдимизда әзәлдин бери өзини ақлап келиватиду » , дәп ойлаватамсиләр ? Биз ундақ қилмидуқ . Биз пәқәт Әйса Мәсиһкә мәнсүп болған кишиләр сүпитидә Худа алдида сөзләватимиз . Сөйүмлүк қериндашлар , биз қиливатқан һәммә иш силәрниң ишәнчтә йетилишиңлар үчүндур .
47012020	Йениңларға барғинимда , силәрниң күткән йеримдин чиқмай қелишиңлардин , шуниң билән мениң силәргә болған муамиләмниңму силәрниң күткән йериңлардин чиқмай қелишидин әнсирәймән . Силәрдә җедәлхорлуқ , көрәлмәслик , ғәзәплиниш , шәхсийәтчилик , төһмәтхорлуқ , ғевәтчилик , тәкәббурлуқ вә паракәндичиликләрниң болушидин әнсирәймән .
47012021	Бу қетим силәрниң йениңларға барғинимда , араңлардики напак , әхлақсиз вә шәһваний ишларни қилған , таки бүгүнгә қәдәр товва қилмиған нурғун гунакарлар сәвәплик Худаниң мени алдиңларда хиҗаләт қилип қоюшидин әнсирәймән . Уларниң хата йолдин қайтмиғанлиғи үчүн , матәм тутмай туралмаймән .
47013001	Бу йениңларға үчинчи қетим беришим болиду . Әгәр араңлардики бирәрсини җазалаш тоғра кәлсә , Муқәддәс Язмилардики : « Һәр қандақ әризиниң раст-ялғанлиғи аз дегәндә икки яки үч гувачиниң гувалиғи билән испатлиниши керәк » , дегән айәт бойичә қилимән .
47013002	Йениңларға иккинчи қетим барғинимда , бурун гуна қилғанларни агаһландурған едим . Һазир йениңларда болмисамму , йәнә агаһландурмақчимәнки , әнди барғинимда , барлиқ гуна қилғучиларға кәңчилик қилмаймән .
47013003	Кәңчилик қилмаслиғимдики сәвәп , араңлардики бәзиләр Әйса Мәсиһниң мән арқилиқ сөзләватқанлиғиға испат тәләп қилип келиватиду . Буниң испатини бу қетим йениңларға берип гунакарларни бир тәрәп қилғинимда көрисиләр . Чүнки Әйса Мәсиһ алдиңларда аҗиз әмәс , бәлки интайин қудрәтликтур .
47013004	У қаримаққа аҗизлиқ ичидә чапрас яғачқа миқланған болсиму , лекин Худаниң қудрити билән йәнила һаяттур . Бизму Униңға охшаш қаримаққа аҗиз болсақму , Худаниң қудрити билән Униңға бағлинип яшап , силәргә хизмәт қилмақтимиз .
47013005	Ишәнчиңларниң һәққиқий яки әмәслигини билиш үчүн өз-өзәңларни тәкшүрүп көрүңлар , синап беқиңлар . Әйса Мәсиһниң араңларда екәнлигини билишиңлар керәк . Ундақ болмиғанда , бу силәрниң синақтин өтәлмигиниңлар болмамду ? !
47013006	Мениң әлчилик синиғидин өткәнлигимни билип қелишиңларни үмүт қилимән .
47013007	Силәрниң һеч қандақ яман иш қилмаслиғиңлар үчүн Худаға дуа қилимән . Бу мениң әлчилик синиғидин өтти дәп қарилишим үчүн әмәс . Һәтта синақтин өтмиди , дәп қаралсамму , мәйли . Муһими силәрниң тоғра иш қилишиңлардур .
47013008	Биз һәқиқәткә зит ишларни қилмастин , һәқиқәт бойичә иш қилишимиз керәк .
47013009	Ишәнчиңлар күчийип , силәрни әйипләшкә « аҗиз » көрүнсәм , хошал болаттим . Биз шундақ дуа қилимизки , силәр һәммә ишта толуқ йетилгәйсиләр .
47013010	Рәббимиз маңа силәрни бәрбат қилиш үчүн әмәс , йетилдүрүш үчүн бәргән һоқуқ билән йениңларға барғинимда , силәргә қаттиқ муамилидә болуп қалмаслиғим үчүн , йениңларға бериштин бурун бу хәтни яздим .
47013011	Әң ахирида , қериндашлар , хошал-хорам болуңлар , ишәнчтә йетилгән адәм болуп чиқиш үчүн тиришиңлар . Несиһәтлиримни қобул қилип , бир нийәт , бир мәхсәттә инақ өтүңлар . Меһир-муһәббәт вә аманлиқ мәнбәси болған Худа силәр билән биллә болғай !
47013012	Бир-бириңлар билән меһриванларчә саламлишиңлар .
47013013	Худаниң барлиқ муқәддәс хәлқидин силәргә салам . Рәббимиз Әйса Мәсиһниң меһир-шәпқити , Худаниң меһир-муһәббити вә Муқәддәс Роһниң һәмралиғи силәргә яр болғай !
47013014	
48001001	Инсанлар тәрипидин әмәс яки Худаниң инсанларни васитә қилиши арқилиқму әмәс , бәлки Әйса Мәсиһ вә Уни өлүмдин тирилдүргән Худа Атимиз тәрипидин әлчи болушқа талланған мәнки Павлустин
48001002	вә мән билән биллә туруватқан барлиқ қериндашлардин Галатия өлкисидики мәсиһийләр җамаәтлиригә салам .
48001003	Худа Атимиз вә Рәббимиз Әйса Мәсиһ силәргә меһир-шәпқәт вә аманлиқ ата қилғай !
48001004	Әйса Мәсиһ Худа Атимизниң ирадиси бойичә гуналиримиз үчүн Өзини пида қилип , бизни бу яман дуниядин қутқузди .
48001005	Барлиқ шан-шәрәп Худаға әбәдил-әбәт мәнсүп болғай , амин !
48001006	Әйса Мәсиһ арқилиқ силәргә меһир-шәпқәт көрситип , силәрни Өзигә чақирған Худадин шунчә тез ваз кечип , башқичә бир хил хуш хәвәргә әгишип кетиватқанлиғиңларға һәйранмән .
48001007	Әмәлиятта әгәшкиниңлар һәқиқий Хуш Хәвәр әмәс , бәлки бәзи адәмләрниң силәрни қаймуқтуруп ейтқанлиридур . Улар Әйса Мәсиһ һәққидики Хуш Хәвәрни бурмилимақчи .
48001008	Лекин мәйли аримиздики бири болсун яки асмандин чүшкән периштә болсун , биз силәргә йәткүзгән Хуш Хәвәргә охшимайдиған башқа бир « хуш хәвәрни » йәткүзсә , униңға ләнәт яғсун .
48001009	Бурун ейтқанлиримизни йәнә тәкрарлаймизки , кимду-ким силәргә қобул қилғиниңларға охшимайдиған башқичә бир хил хуш хәвәрни йәткүзсә , униңға ләнәт яғсун !
48001010	Мениң бундақ дейишим инсанларни хурсән қилиш үчүнму ? Яқ , мениң бундақ дейишим Худани хурсән қилиш үчүндур . Әгәр мән инсанларни хурсән қилишни истигән болсам , Әйса Мәсиһниң садиқ хизмәткари болмиған болаттим .
48001011	Қериндашлирим , мән йәткүзгән бу Хуш Хәвәрниң кишиләр тәрипидин тоқуп чиқирилмиғанлиғини билишиңларни үмүт қилимән .
48001012	Мән бу Хуш Хәвәрни инсандин қобул қилғиним яки бирәр кишидин үгәнгиним йоқ . Бәлки Әйса Мәсиһ бу Хуш Хәвәрни маңа аян арқилиқ йәткүзгән .
48001013	Силәр мениң илгири йәһудий диниға етиқат қилған вақтимда қандақ һаят кәчүргәнлигимни аңлиған едиңлар . Мән у чағда Худаға мәнсүп болған мәсиһийләр җамаитигә әшәддий зиянкәшлик қилған вә уларни йоқитиветишкә тиришқан едим
48001014	һәм йәһудий диний йолида нурғун тәңтушлиримдин хелила алдида тураттим . Әҗдатлиримизниң әнъәнилирини қоғдашта пүтүн вуҗудум вә қизғинлиғим билән ишләттим .
48001015	Лекин Худа мени анамниң қосиғидики вақтимдила таллиди вә Өзиниң меһир-шәпқити билән чақирди .
48001016	У мениң Өз Оғли Әйса Мәсиһ тоғрисидики Хуш Хәвәрни йәһудий әмәсләргә йәткүзүшүм үчүн , Әйса Мәсиһни маңа ашкарилашни халиди . Худа Уни маңа ашкарилиған чағда , мән бу иш тоғрилиқ һеч қандақ киши билән мәслиһәтләшмидим
48001017	һәм Йерусалимдики мәндин илгири әлчи болғанларниң йениғиму бармай , удул Әрәпстанға атландим , кейин Дәмәшқ шәһиригә қайтип кәлдим .
48001018	Үч жилдин кейин әлчи Петрус билән көрүшүш үчүн Йерусалимға бардим вә униң йенида он бәш күн турдум .
48001019	Бу җәриянда әлчиләрдин пәқәт Петрус вә Рәббимиз Әйсаниң иниси Яқуп билән көрүштим . Әлчиләрдин башқа бирәрсини көрмидим .
48001020	Худа гува болсунки , силәргә йезиватқанлирим ялған әмәс .
48001021	Кейин Сурийә вә Киликийә өлкилиригә бардим .
48001022	У чағда Йәһудийә өлкисидики Әйса Мәсиһкә мәнсүп болған мәсиһийләр җамаәтлири шәхсән мени тонуматти .
48001023	Улар пәқәт башқиларниң : « Бурун бизгә зиянкәшлик қилған адәм әнди болса өзи йоқитивәтмәкчи болған ишәнчни тарқитиватиду » , дегәнлигини аңлиған еди .
48001024	Шуңа улар мәндә болған бу өзгиришләр сәвәвидин Худани техиму улуқлиди .
48002001	Он төрт жилдин кейин мән Барнаба билән биллә йәнә Йерусалимға бардим . Титусниму биллә еливалдим .
48002002	Мән у йәргә Худадин кәлгән аянға бенаән барған едим . У йәрдә мән мәсиһийләр җамаитиниң йетәкчилири билән айрим сөзлишип , өзәм йәһудий әмәсләр арисида тарқитип келиватқан Хуш Хәвәрниң мәзмуниниң уларниңкигә охшаш екәнлигини чүшәндүрдүм . Бундақ қилишим бурунқи яки кәлгүсидики хизмәтлиримниң бекар болуп кәтмәслиги үчүн еди .
48002003	Нәтиҗидә улар ейтқанлиримдин рази болди . Һәтта мән билән биллә барған Титус йәһудий болмисиму , улар уни хәтнә қилдурушқа мәҗбурлимиди .
48002004	Бирақ Әйса Мәсиһкә ишәнгүчиләр қияпитигә киривалған бәзиләр униң хәтнә қилдурулушини тәләп қилди . Улар аримизға көз боямчилиқ билән киривелип , Әйса Мәсиһ арқилиқ еришкән әркинлигимизни назарәт қилди . Уларниң мәхсити бизни өзлириниң диний қаидә-йосунлириға қул қилиштур .
48002005	Лекин Хуш Хәвәр һәқиқитиниң араңларда сақлиниши үчүн биз уларға қилчиму йол қоймидуқ .
48002006	Мәсиһийләр җамаитидә муһим дәп қаралғанлар ( уларниң мәртивисиниң қандақ болуши маңа муһим әмәс , чүнки Худа һәммә адәмгә тәң қарайду ) мән йәткүзгән Хуш Хәвәргә йәнә мәзмун қошуш керәк демиди .
48002007	Дәл әксичә улар Худаниң Петрусқа йәһудийларға Хуш Хәвәр йәткүзүш вәзиписини тапшурғинидәк , маңиму йәһудий әмәсләргә бу Хуш Хәвәрни йәткүзүшни тапшурғанлиғини тонуп йәтти .
48002008	Петрусниң йәһудийларға әлчи болушиға күч-қудрәт ата қилған Худа мениң йәһудий әмәсләргә әлчи болушумғиму күч-қудрәт ата қилди .
48002009	Җамаәтниң түврүги һесапланған Яқуп , Петрус вә Юһанналар бу вәзипиниң Худаниң маңа қилған илтипати екәнлигини тонуп йәткинидә , улар мени вә Барнабани қобул қилип , һәмкарлишидиғанлиғини билдүрди . Буниң билән йәһудий әмәсләр арисида биз хизмәт қилидиған , йәһудийлар арисида болса улар хизмәт қилидиған болуп келиштуқ .
48002010	Улар пәқәт биздин өзлириниң арисидики кәмбәғәл мәсиһийләрниң һалидин хәвәр елишни есимиздин чиқармаслиғимизни тәләп қилди . Мәнму әслидә дәл шундақ қилишқа тиришип келивататтим .
48002011	Бирақ кейин Петрус Антакя шәһиригә кәлгәндә , униң өткүзгән хаталиғи түпәйлидин мән униң йүзигә ейтип әйиплидим .
48002012	Яқупниң қешидин бәзи адәмләр келиштин бурун , Петрус йәһудий әмәс мәсиһийләр билән дайим һәмдәстихан болуп туратти . Лекин бу адәмләр кәлгәндин кейин Петрус йәһудий әмәсләрдин өзини тартип , улар билән һәмдәстихан болмайдиған болди . Чүнки у йәһудий әмәсләрму хәтнә қилиниши керәк , дәп ойлайдиған бу йәһудий қериндашларниң әйиплишидин қорққан еди .
48002013	Шуниң билән башқа йәһудий мәсиһийләрму униңға охшаш сахтипәзлик қилишти . Һәтта Барнабаму тәсиргә учрап , уларниң сахтипәзлигигә шерик болди .
48002014	Мән уларниң Хуш Хәвәрниң һәқиқити бойичә иш қилмиғанлиғини көрүп , һәммисиниң алдидила Петрусқа : « Сән йәһудий болсаңму , бирақ һәзрити Әйсаға ишәнгәндин бери йәһудийларниң адәтлири бойичә яшимай , бәлки йәһудий әмәсләрдәк яшап кәлдиң . Шундақ туруп , йәнә немишкә йәһудий әмәс мәсиһийләрдин йәһудийларниң адәтлири бойичә яшашни тәләп қилисән ? » дедим .
48002015	Биз иккимиз туғулушимиздинла йәһудиймиз , гунакар дәп қаралған йәһудий әмәсләрдин әмәсмиз .
48002016	Лекин биз инсанларниң Тәврат қануниға әмәл қилиш арқилиқ әмәс , бәлки Әйса Мәсиһкә ишиниш арқилиқ һәққаний адәм дәп җакалинидиғанлиғини билимиз . Шу сәвәптин биз йәһудийларму Әйса Мәсиһкә ишәндуқ . Һеч ким Тәврат қануниға әмәл қилиш арқилиқ һәққаний адәм дәп җакалиналмайду .
48002017	Биз Әйса Мәсиһкә ишиниш арқилиқ өзимизниңму йәһудий әмәсләргә охшашла гунакар екәнлигимизни тонуп йәттуқ . Ундақта , Әйса Мәсиһ бизни гуна йолиға башлиди , десәк боламду ? Яқ , һәргиз бундақ дегили болмайду !
48002018	Мени қутқузулушқа ериштүрәлмәйдиған Тәврат қанунидин үмүтүмни үзгән туруп , кейин униңға қайта есиливалсам , у чағда мән өзәмниң гунакар екәнлигимни испатлиған болмамдимән ? !
48002019	Мән Тәврат қануниға әмәл қилалмиғанлиғимдин қанунға нисбәтән өлгән дәп һесапландим . Буниңдики мәхсәт , Худа үчүн яшаштур . Мән Әйса Мәсиһ билән биллә чапрас яғачқа миқландим .
48002020	Һазир мениң тенимдә яшаватқан мән әмәс , бәлки Әйса Мәсиһтур . Мени сөйгән вә мән үчүн Өзини пида қилған Худа Оғлиға болған ишәнчим билән яшаймән .
48002021	Мән Худаниң инсанларни қутқузуш үчүн көрсәткән меһир-шәпқитини әһмийәтсиз дәп қарайдиғанлардин әмәсмән . Әгәр бир адәм Тәврат қануниға әмәл қилиш арқилиқ һәққаний адәм дәп җакалиналайдиған болса , у чағда Әйса Мәсиһниң чапрас яғачқа миқлиниши әһмийәтсиз болуп қалатти .
48003001	Әй надан галатиялиқлар ! Силәр қандақларчә езиқтурулуп , башқиларниң алдам халтисиға чүшүп кәттиңлар ? Әйса Мәсиһниң чапрас яғачқа миқланғанлиғи худди көз алдиңларда йүз бәргәндәк ениқ йәткүзүлгәнғу !
48003002	Силәрдин шунила соримақчимәнки , Муқәддәс Роһ силәргә Тәврат қануниға әмәл қилғанлиғиңлар үчүн ата қилиндиму ? Яқ , силәр Хуш Хәвәрни аңлап , Әйса Мәсиһкә ишәнгәнлигиңлар үчүн , Муқәддәс Роһ силәргә ата қилинған .
48003003	Силәр шунчә наданму ? Муқәддәс Роһ һаятиңларда башлиған ишни силәр өз күч-қудритиңларға тайинип тамамлимақчи болуватамсиләр ?
48003004	Ундақта , силәрниң Хуш Хәвәр йолида тартқан азап-оқубәтлириңларниң һәммиси бекар кетәрму ?
48003005	Худаниң силәргә Муқәддәс Роһни ата қилиши вә араңларда мөҗүзиләр яритиши силәрниң Тәврат қануниға әмәл қилғанлиғиңлардин әмәс , бәлки силәрниң Хуш Хәвәрни аңлап , Әйса Мәсиһкә ишәнгәнлигиңлардиндур .
48003006	Муқәддәс Язмиларда : « Ибраһим Худаниң сөзлиригә ишәнди . Пәрвәрдигар униң ишәнчини көрүп , уни һәққаний адәм , дәп һесаплиди » , дейилгән .
48003007	Шуниң үчүн шуни билишиңлар керәкки , пәқәт Худаға ишәнгүчиләрла Ибраһимниң һәқиқий әвлатлиридур .
48003008	Муқәддәс Язмиларда Худаниң йәһудий әмәсләрниң Өзигә ишиниши сәвәвидин уларни һәққаний адәм дәп җакалайдиғанлиғи алдин-ала дейилгән . Худа Ибраһимға : « Һәммә милләтләргә сән арқилиқ бәхит ата қилимән » , дәп бу Хуш Хәвәр тоғрилиқ алдин-ала ейтқан .
48003009	Шуниң үчүн Әйса Мәсиһкә ишәнгәнләр Худаға ишәнгән Ибраһимға охшаш бәхит тапиду .
48003010	Тәврат қануниға әмәл қилиш билән һәққаний адәм дәп җакалинимән , дәйдиғанларниң һәммиси ләнәткә қалиду . Муқәддәс Язмиларда мундақ йезилған : « Тәврат қанунида йезилған һәммә әмирләргә толуқ әмәл қилмиған киши ләнәткә қалиду » .
48003011	Рошәнки , һеч ким Худаниң алдида қанунға әмәл қилиш билән һәққаний адәм дәп җакалиналмайду . Муқәддәс Язмиларда : « Адәм ишәнчи билән һәққаний адәм дәп җакалинип , һаятлиққа еришиду » , дәп йезилған .
48003012	Бу ишәнч йоли Тәврат қануниға әмәл қилиш йоли билән пүтүнләй охшимайду . Тәврат қануниға әмәл қилиш йоли худди Муқәддәс Язмиларда : « Тәврат қануниниң әмирлиригә толуқ әмәл қилғанлар шу қанунға тайинип һаятлиққа еришиду » , дәп йезилғиниға охшаштур .
48003013	Һалбуки , Әйса Мәсиһ бизни Тәврат қануниға толуқ әмәл қилалмиғанлиғимиздин пәйда болған ләнәттин қутулдуруп қелип , у ләнәтни Өз үстигә алди . Бу һәқтә Муқәддәс Язмиларда : « Яғачқа есип қоюлған киши ләнәткә қалған кишидур » , дәп йезилған .
48003014	Әйса Мәсиһниң чапрас яғачқа миқлинип қурван болуши арқилиқ йәһудий әмәсләрму Ибраһимға вәдә қилинған бәхиттин тәң һөзүрлинәләйду . Шундақла улар биз билән биллә Худа вәдә қилған Муқәддәс Роһни ишәнч билән қобул қилалайду .
48003015	Қериндашлар , күндилик турмуштин бир мисал көрситәй . Икки тәрәп оттурисида имзаланған шәртнамини һеч ким йоққа чиқириветәлмәйду яки униңға бирәр нәрсиму қошалмайду . Шуниңдәк Худа Ибраһим вә униң әвлади билән түзгән келишимниму һеч ким өзгәртәлмәйду . Худаниң Ибраһимға бәргән бу вәдисидики « сениң Әвладиңға » дегән сөз нурғун кишини әмәс , ялғуз Бирсини , йәни Әйса Мәсиһни көрситиду .
48003016	
48003017	Шуни демәкчимәнки , Худаниң Ибраһим билән алдин-ала түзгән бу келишимини төрт йүз оттуз жилдин кейин чүширилгән Тәврат қануниму әмәлдин қалдуралмайду . Демәк , Тәврат қануни Худаниң бу вәдисини бекар қилалмайду .
48003018	Чүнки Худа вәдә қилған мирасқа қанунға әмәл қилиш арқилиқла еришкили болса , ундақта бу мирас Худаниң вәдисидин кәлмигән болатти . Бирақ Худа бу мирасни Өз вәдисигә бенаән Ибраһимға ата қилған .
48003019	Ундақта , Тәврат қанунини чүшириштики мәхсәт немә ? Бу болсиму , Худа әвәтишкә вәдә қилған Ибраһимниң Әвлади , йәни Әйса Мәсиһ кәлгичә гунаниң немә екәнлигини көрситип бериштур . Тәврат қануни периштәләр арқилиқ Муса пәйғәмбәргә , Муса пәйғәмбәрниң васитиси билән кишиләргә чүширилгән .
48003020	Икки адәм келишим түзгәндә бир васитичи болуш керәк . Лекин Худа Өз келишимини Ибраһимға бәргәндә , уни васитичисиз бәргән .
48003021	Ундақта , Тәврат қануни Худаниң вәдисигә зитму ? Яқ , һәргиз ундақ әмәс ! Әгәр бу қанун инсанларни һаятлиққа ериштүрәләйдиған болса , у чағда инсанлар қанунға әмәл қилиш арқилиқ һәққаний адәм болалатти .
48003022	Һалбуки , Муқәддәс Язмилар пүткүл инсанларниң гунаниң илкидә яшайдиғанлиғини көрсәтти . Буниңдики мәхсәт Әйса Мәсиһкә болған ишәнч арқилиқ еришилидиған бу вәдиниң Униңға ишәнгәнләргә берилишидур .
48003023	Бу ишәнч йоли ашкарә болғичә , қанун бизни қоғдаш йүзисидин қамап қойған еди .
48003024	Башқичә ейтқанда , Тәврат қануни « тәрбийилигүчимиз » болуп , бизни Әйса Мәсиһкә ишинишкә йетәклиди . Буниңдики мәхсәт , бизниң ишәнч арқилиқ һәққаний адәм дәп җакалинишимиздур .
48003025	Әнди биз бундақ « тәрбийилигүчиниң » назаритидә әмәсмиз , чүнки бу ишәнч йоли ашкарә болди .
48003026	Әйса Мәсиһкә ишиниш арқилиқ һәммиңлар Худаниң пәрзәнтлири болдуңлар .
48003027	Чүнки силәр чөмүлдүрүлүшни қобул қилип Әйса Мәсиһкә бағланғиниңларда , Униң тәбиитини өзәңларға өзләштүрдүңлар .
48003028	Мәйли йәһудий яки йәһудий әмәс болсун , қул яки әркин адәм болсун , әр яки аял болсун , һәммиңлар Әйса Мәсиһкә мәнсүп болғанлиғиңлар үчүн , Худаниң нәзәридә баравәр болдуңлар .
48003029	Демәк , Әйса Мәсиһкә мәнсүп болған екәнсиләр , силәрму Ибраһимниң әвлади болисиләр вә Ибраһимға вәдә қилинған бәхит-саадәткә еришисиләр .
48004001	Йәнә ейтмақчи болғиним : гәрчә бир бала пүтүн мүлүкниң егиси болсиму , у таки атиси бәлгүлигән мирасқа варислиқ қилиш йешиға тошмиғичә , у балиниң өйниң қулидин пәрқи болмайду . Чүнки у йәнила ғоҗидар вә балиға қариғучиларниң башқурушида болиду .
48004002	
48004003	Шуниңға охшаш , бизму гөдәк вақтимизда , йәни Әйса Мәсиһкә ишиништин бурун , бу дуниядики яман роһий күчләргә қул болған едуқ .
48004004	Лекин Худа Өзи бәлгүлигән вақит йетип кәлгәндә , Өз Оғлини бу дунияға әвәтти . У бир аялдин туғулған болуп , Тәврат қануниға бойсунуп яшиди .
48004005	Буниңдики мәхсәт , Худа Тәврат қануниға қул болған бизләрни төләм төләп әркинликкә чиқирип , бизни Өзиниң пәрзәнди қилиштур .
48004006	Силәр Худаниң пәрзәнтлири болғанлиғиңлар үчүн , Худа Өз Оғлиниң Роһини қәлбиңларға салди . Бу Роһ силәрни Худани « Әй сөйүмлүк Ата » , дәп чақиртиду .
48004007	Шуниң үчүн әнди силәр қул әмәс , бәлки Худаниң пәрзәнтлирисиләр . Худаниң пәрзәнтлири болған екәнсиләр , Худаниң вәдә қилғанлириға мирасхор болисиләр .
48004008	Бурун Худани тонумайдиған вақтиңларда ялған илаһларға ибадәт қилип , уларниң қули болған едиңлар .
48004009	Әндиликтә һәқиқий Худани тонудуңлар , техиму ениғирақ қилип ейтқанда , Худа тәрипидин тонулдуңлар . Шундақ екән , йәнә немә үчүн бу дуниядики аҗиз , керәксиз қаидә-йосунларниң қуллуғиға яңливаштин қайтмақчи болисиләр ?
48004010	Силәр йәнила мәлум күн , ай , пәсил вә жилларни хатириләватисиләр .
48004011	Мән илгири силәргә сиңдүргән әҗримниң бекар кетишидин әнсирәватимән .
48004012	Қериндашлар , гәрчә мән йәһудий болсамму , әнди Тәврат қануниниң әсири болмай , силәр йәһудий әмәсләрдәк униңдин әркинмән . Силәрдин шуни өтүнүп сораймәнки , бу җәһәттә мән охшаш болуңлар . Силәр маңа һеч қачан яманлиқ қилмиған едиңлар .
48004013	Силәргә мәлумки , кесәл сәвәвидин Галатияда дәм еливатқан вақтимда , бу Хуш Хәвәрни силәргә биринчи қетим йәткүзгән едим .
48004014	У чағда кесилим силәр үчүн бир аваричилиқ болсиму , лекин силәр мени камситмидиңлар , рәт қилмидиңлар . Әксичә мени Худа әвәткән бир периштәни , һәтта Әйса Мәсиһни күткәндәк күтүвалдиңлар .
48004015	У чағдики хошаллиғиңлар әнди нәгә кәтти ? ! Ишәнчлик ейталаймәнки , у чағда силәр мүмкин болса , маңа көзлириңларни оюп беришкиму рази едиңлар .
48004016	Әндиликтә силәргә һәқиқәтни сөзлигәнлигим үчүн дүшминиңларға айлинип қалдимму ?
48004017	Мән ейтип өткән һелиқи адәмләр силәрни өзигә қаритивелишқа тиришмақта . Уларниң нийити тоғра әмәс , улар силәрни биздин айриветип , өзлиригә қаритивалмақчи .
48004018	Мәйли мән силәр билән биллә болай яки болмай , силәргә қизиқиватқан бу кишиләрниң нийити тоғра болсила , яхши болатти , әлвәттә .
48004019	Балилирим ! Ишәнчиңлар өсүп йетилип , Әйса Мәсиһниң тәбиити силәрдә гәвдиләнгичә , мән силәр үчүн йәнә бир қетим худди толғақ азавини тартиватқан анидәк азаплиниватимән .
48004020	Мениң һазирла йениңларға берип , силәргә мулайимлиқ билән несиһәт қилғум келиватиду , чүнки силәрниң бу әһвалиңларни аңлап , қандақ қилишни расттинла билмәйватимән !
48004021	Тәврат қануниниң илкидә яшашни халайдиған силәрдин шуни сорап бақай , силәр Тәвратта немә дейилгәнлигини билмәмсиләр ?
48004022	Тәвратта Ибраһимниң икки оғли барлиғи хатириләнгән . Уларниң бири қул аял Һәҗәрдин , йәнә бири өз аяли Сарәдин болған .
48004023	Қул аялдин болған оғул пәрзәнт қалдуруш қанунийити бойичә , өз аялидин болған оғул болса Худаниң вәдиси бойичә дунияға кәлгән .
48004024	Бу йәрдә мундақ бир охшитиш бар . Бу икки аял Худаниң инсанлар билән түзгән икки келишиминиң вәкилидур . Тәврат қануни дәл Синай теғиға чүширилгән болуп , бу қанун йәһудийларни өзиниң қули қилиду . Һәҗәрниң өзи қул болуп , балилириму қул болиду . Шуңа у Синай теғиға вәкиллик қилиду .
48004025	Һалбуки , Әрәпстандики Синай теғиға символ қилинған Һәҗәрни бүгүнки Йерусалимғиму охшитишқа болиду . Чүнки у шәһәр өз хәлқи билән һазирму Тәврат қануниниң қуллуғида турмақта .
48004026	Ибраһимниң өз аяли Сарә болса , әркин аял болғачқа асмандики Йерусалимға вәкиллик қилиду . Шуңа асмандики Йерусалимни бизниң анимиз дейишкә болиду .
48004027	Чүнки Муқәддәс Язмиларда мундақ йезилған : « Хошал бол , әй пәрзәнт көрмигән туғмас аял ! Тәнтәнә қил жуқури авазиң билән толғақ азавини көрмигән аял ! Чүнки дәсләптә туғмас болған аялниң пәрзәнтлири Башқа аялларниң пәрзәнтлиридинму көп болди » .
48004028	Қериндашлар , силәр Худаниң пәрзәнтлири болдуңлар . Чүнки худди Исһақ Худаниң вәдиси бойичә Сарәдин туғулғандәк , силәрму Худаниң вәдиси бойичә туғулдуңлар .
48004029	У чағда пәрзәнт қалдуруш қанунийити бойичә туғулған Исмаил Муқәддәс Роһ ата қилған шапаәт билән туғулған Исһаққа қандақ зиянкәшлик қилған болса , һазир Тәврат қануниға қул болғанлар Әйса Мәсиһкә ишәнгүчи бизләргә шундақ зиянкәшлик қиливатиду .
48004030	Лекин Муқәддәс Язмиларда немә дәп йезилған ? Униңда : « Сән бу қул аялиңни оғли билән қошуп һайдавәт ! Чүнки қул аялиңниң оғли һәргиз әркин аялиңдин болған оғул билән мирасқа ортақ болуп қалмисун » , дәп йезилған .
48004031	Демәк , қериндашлар , биз қул аялниң әмәс , бәлки әркин аялниң пәрзәнтлиримиз .
48005001	Әйса Мәсиһ бизни әркинликтә яшисун , дәп азат қилди . Шуниң үчүн қәддиңларни руслаңлар , Тәвраттики қаидә-йосунлар силәргә йәнә боюнтуруқ болмисун .
48005002	Мәнки Павлус шуни ейтип қояйки , әгәр силәр һәққанийлиқни издәп , йәнила хәтнигә таянсаңлар , у чағда Әйса Мәсиһниң силәргә һеч қандақ пайдиси қалмайду .
48005003	Мән хәтнигә таянмақчи болғанларни йәнә бир қетим агаһландуримәнки , әгәр силәр хәтнини қобул қилсаңлар , Тәвраттики пүтүн қаидә-йосунларға толуқ бойсунушуңлар керәк .
48005004	Силәр буларға бойсунушқа тайинип һәққаний адәм дәп җакалинишқа тиришсаңлар , у чағда силәр Әйса Мәсиһтин айрилип қалисиләр , шундақла Худаниң меһир-шәпқитини рәт қилған болисиләр .
48005005	Лекин ишәнч арқилиқ һәққаний адәм дәп җакаланған бизләр болсақ , Муқәддәс Роһқа тайинип , Худаниң бизгә вәдә қилған бәхит-саадәтлирини интизарлиқ билән күтмәктимиз .
48005006	Биз Әйса Мәсиһкә мәнсүп болғанлиғимиз үчүн , хәтнә қилиш яки қилмаслиқ муһим әмәс , пәқәт меһир-муһәббәт арқилиқ ипадиләнгән ишәнчла муһим , дәп қараймиз .
48005007	Силәр ишәнч йолида алға бесиватқан едиңлар , бирақ ким силәрниң һәқиқәткә бойсунушуңларға тосалғу болди ?
48005008	У әлвәттә силәрни Өзигә чақирған Худа әмәс !
48005009	Есиңларда болсунки , кичиккинә хемиртуруч пүтүн хемирни болдурғинидәк , бир адәмниң хата тәлимиму нурғун адәмни аздуриду .
48005010	Силәрму бу ишта маңа охшаш ойлайдиған болисиләр , дәп Худаға болған ишәнчим билән ишинимән . Силәрни қутритиватқан ким болушидин қәтъий нәзәр у чоқум Худаниң җазасини тартиду .
48005011	Қериндашлар , әгәр мән улар ейтқандәк « хәтнә қилиниш керәк » , дәп давамлиқ тәлим берип жүргән болсам , ундақта мән бүгүнки күндә йәнә немә үчүн йәһудийларниң зиянкәшлигигә учраймән ? Әгәр шундақ қилған болсам , у чағда « қутқузулуш пәқәт Әйса Мәсиһниң чапрас яғачтики қурванлиғидинла келиду » , демигән болаттим һәм уларниң ғәзивиниму қозғимиған болаттим .
48005012	Силәрни қутратқан бу адәмләр өзлирини пичивәтсун !
48005013	Қериндашлар , силәр әркинликкә чақирилдиңлар , лекин бу әркинлигиңлар гунакар тәбиитиңларниң арзулирини қандурушниң баниси болуп қалмисун . Әксичә буни бир-бириңларға меһир-муһәббәт билән хизмәт қилишниң пурсити , дәп билиңлар .
48005014	Чүнки пүтүн Тәврат қануни « Хошнаңни өзәңни сөйгәндәк сөй » дегән әмиргә жиғинчақланған .
48005015	Лекин пәхәс болуңларки , бир-бириңларни чишләп тартип жүрсәңлар , өзәңларниму вәйран қилисиләр .
48005016	Шуни демәкчимәнки , Муқәддәс Роһниң йетәкчилигидә яшаңлар . Шу чағда гунакар тәбиитиңларниң арзу-һәвәслиригә йол қоймайсиләр .
48005017	Чүнки инсанниң гунакар тәбиити Муқәддәс Роһқа зит болған ишларни арзу қилғинидәк , Муқәддәс Роһму инсанниң гунакар тәбиитигә зит болған ишларни арзу қилиду . Улар бир-биригә қариму-қаршидур , бу қариму-қаршилиқ өзәңлар арзу қилған ишларни қилишта тоқунуш пәйда қилиду .
48005018	Һалбуки , силәр Муқәддәс Роһниң йетәкчилигидә болсаңлар , у чағда Тәврат қануниниң илкидә болмайсиләр .
48005019	Инсанниң гунакар тәбиитигә баш егиши җинсий әхлақсизлиқ , напаклиқ , шәһванийлиқ ,
48005020	бутпәрәслик , сехиргәрлик , өчмәнлик , урушқақлиқ , қизғанчуқлуқ , ғәзәплиниш , шәхсийәтчилик , бөлгүнчилик , груһвазлиқ ,
48005021	көрәлмәслик , һарақкәшлик , әйш-ишрәт қатарлиқ гуналарни кәлтүрүп чиқириду . Бурунқидәк йәнә бир қетим агаһландуримәнки , бу ишларни қилғучиларға Худаниң Падишалиғида орун йоқ .
48005022	Һалбуки , Муқәддәс Роһниң йетәкчилигидә яшашниң беридиған мевилири меһир-муһәббәт , хошал-хорамлиқ , течлиқ-аманлиқ , сәвир-тақәт , меһриванлиқ , яхшилиқ , садиқлиқ ,
48005023	мулайимлиқ вә өзини тутувелишлардин ибарәттур . Булар һеч қандақ қанунға зит әмәстур .
48005024	Әйса Мәсиһкә мәнсүп болғанлар , өзиниң гунакар тәбиити вә униңдики барлиқ яман һәвәсләрни чапрас яғачқа миқлиған болиду .
48005025	Муқәддәс Роһ бизниң йеңи һаятимизниң мәнбәси болған екән , Униң йетәкчилигидә маңайли .
48005026	Тәкәббурлуқ қилмайли , бир-биримизни рәнҗитмәйли , бир-биримизгә көрәлмәслик қилмайли .
48006001	Қериндашлар , әгәр араңларда бириниң һазирму гуна қиливатқанлиғи байқалған болса , ишәнчтә пишип йетилгән силәр уни мулайимлиқ билән тоғра йолға қайтуруп келиңлар . Шуниң билән бир вақитта өзәңларниңму аздурулуп кәтмәслигиңларға диққәт қилиңлар .
48006002	Бир-бириңларниң еғирчилиғини көтириңлар . Шундақ қилсаңлар , Әйса Мәсиһниң қануниға әмәл қилған болисиләр .
48006003	Әгәр кимду-ким өзини қалтис чағлап , башқиларға ярдәм бәрмисә , өзини-өзи алдиған болиду . Бундақ адәм әмәлиятта қалтис әмәс .
48006004	Һәр ким өзиниң әмәлиятиға қарап бақсун . Пәхирлинишкә тегишлик болса , пәхирләнсун . Өзини башқилар билән селиштурмисун .
48006005	Һәр бир адәм өзиниң ишиға өзи җавапкәр болуши керәк .
48006006	Худаниң сөзидин тәлим еливатқан киши өзигә тәлим бәргүчини өзидә бар болған яхши нәрсиләр билән һөзүрләндүрсун .
48006007	Өз-өзәңларни алдимаңлар , өз-өзәңларни алдиған билән Худани алдамайсиләр . Ким немә тәрсә , шуни алиду .
48006008	Өзиниң гунакар тәбиитиниң арзу-һәвәслирини қандуруш үчүн уруқ чачқан киши униңдин һалакәт һосулини алиду . Муқәддәс Роһни хурсән қилиш үчүн уруқ чачқан киши болса , униңдин мәңгүлүк һаят һосулини алиду .
48006009	Шуңа яхши ишларни қилиштин бошашмайли . Шундақ қилсақ , вақти кәлгәндә чоқум мол һосул алалаймиз .
48006010	Шуниң үчүн пурсәт болсила башқиларға , болупму мәсиһий қериндашлиримизға яхши ишларни қилип берәйли .
48006011	Қараңлар ! Төвәндики бу қурларни өз қолумда алаһидә чоң һәрипләр билән йезиватимән .
48006012	Йәһудийларниң махтишиға хуштар кишиләр силәрни хәтнә қилдурушқа зорлайду . Улар қутқузулуш пәқәт Әйса Мәсиһниң чапрас яғачта қурван болғанлиғидинла келиду десә , йәһудийларниң зиянкәшлигигә учрайду .
48006013	Әмәлиятта бундақ кишиләрниң өзлириму Тәврат қануниға толуқ әмәл қилмайду . Бирақ улар силәрниң хәтнини қобул қилғанлиғиңлар билән махтиниш үчүн хәтнә қилдурушуңларни тәләп қилиду .
48006014	Өзәмни елип ейтсам , Рәббимиз Әйсаниң чапрас яғачтики өлүмидин башқа һеч қандақ иш билән махтанмаймән . Чүнки Униң чапрас яғачтики өлүми сәвәвидин бу дуния мән үчүн өлгәндур , мәнму бу дуния үчүн аллибурун өлгән .
48006015	Худаниң нәзәридә хәтнә қилиш яки қилмаслиқ муһим әмәс , муһими Әйса Мәсиһ арқилиқ йеңи адәм болуштур .
48006016	Мундақ көз-қараш билән яшайдиғанларға — Худаниң һәқиқий хәлқигә аманлиқ вә рәһим-шәпқәт яр болғай !
48006017	Буниңдин кейин һеч ким жуқурида дейилгән ишлар билән мени аварә қилмисун ! Чүнки бәдинимдә қалған яра излири , мениң Әйса Мәсиһ үчүн Хуш Хәвәр тарқитиш йолида тартқан азап-оқубәтлиримниң бәлгүсидур .
48006018	Қериндашлар , Рәббимиз Әйса Мәсиһниң меһир-шәпқити силәргә яр болғай , амин !
49001001	Худаниң ирадиси билән Әйса Мәсиһниң әлчиси болушқа талланған мәнки Павлустин , Худаниң Әфәс шәһиридики муқәддәс хәлқи — Әйса Мәсиһниң садиқ әгәшкүчилиригә салам .
49001002	Худа Атимиз вә Рәббимиз Әйса Мәсиһ силәргә меһир-шәпқәт вә аманлиқ ата қилғай !
49001003	Худаға , йәни Рәббимиз Әйса Мәсиһниң Атисиға мәдһийиләр ейтилғай ! Биз Әйса Мәсиһкә мәнсүп болғанлиғимиз үчүн , Худа бизгә асмандики барлиқ роһий бәхитни ата қилди .
49001004	Худа Өзиниң алдида бизниң пак вә әйипсиз болушимиз үчүн , дунияни яритиштин бурунла бизни Әйса Мәсиһкә бағлинишимиз арқилиқ таллиди . Худа бизни сөйгәчкә , бизниң Әйса Мәсиһ арқилиқ Өзигә пәрзәнт болушимизни Өз хуш райи бойичә алдин-ала бәлгүлиди . Бу Униң ирадисидур .
49001005	
49001006	Шуңа Униң чоңқур меһир-шәпқитигә мәдһийиләр ейтимиз . Биз Худаниң сөйүмлүк Оғлиға мәнсүп болғанлиғимиз үчүн , Худа бундақ наһайити зор меһир-шәпқәтни бизгә шәртсиз ата қилди .
49001007	Әйса Мәсиһниң қурванлиқ қени гуналиримиз төләмигә төкүлгәчкә , биз гунаниң қуллуғидин әркин болдуқ . Гуналиримиз кәчүрүм қилинди . Бу Худаниң бизгә көрсәткән чоңқур меһир-шәпқити арқилиқ болди .
49001008	Худа бизгә бу меһир-шәпқәтни чәксиз әқил-идрәк билән яғдуруп ,
49001009	бурун ашкарилимиған планини бизгә ашкарилиди . Худа хуш райи билән бу планниң Әйса Мәсиһ арқилиқ әмәлгә ашурулушини алдин-ала бәкитти .
49001010	Худа буни Өзи бәлгүлигән вақти йетип кәлгәндә ишқа ашуруп , бу дуния вә у дуниядики пүткүл мәвҗудатни бирликтә Әйса Мәсиһниң башқурушиға қойиду .
49001011	Һәммә иш Худаниң ирадиси бойичә орунлаштурулған болуп , биз мәсиһийләр Худаниң алдин-ала бәлгүлигән плани бойичә Әйса Мәсиһ арқилиқ Худаға тәәллуқ болушқа талландуқ .
49001012	Буниңдики мәхсәт , үмүтүмизни Әйса Мәсиһкә әң авал бағлиған бизләр арқилиқ шану-шәвкәтлик Худаға мәдһийиләр елип келиштур .
49001013	Силәр йәһудий әмәсләрму һәқиқәтни , йәни өзәңларниң қутқузулушуңлар тоғрисидики Хуш Хәвәрни аңлап , Әйса Мәсиһкә ишәндиңлар һәм вәдә қилинған Муқәддәс Роһ билән тамғиландиңлар . Бу Худаға мәнсүп болғанлиғиңларниң бәлгүсидур .
49001014	Худаға тәәллуқ болған биз һәммимиз таки үзүл-кесил қутқузулғичә , қәлбимиздики Муқәддәс Роһ Худа бизгә вәдә қилған мирасқа еришишимизгә капаләтлик қилиду . Буниңдики мәхсәт , шану-шәвкәтлик Худаға мәдһийиләр елип келиштур .
49001015	Рәббимиз Әйсаға болған ишәнчиңларни вә Худаниң барлиқ муқәддәс хәлқигә болған меһир-муһәббитиңларни аңлиғинимдин бу ян , мән дуалиримда давамлиқ силәр үчүн Худаға шүкүр ейтип , силәрни һемишәм әслимәктимән .
49001016	
49001017	Мән шундақ дуа қилимәнки , Рәббимиз Әйса Мәсиһниң Худа Атиси , йәни шану-шәвкәтлик Худа Атимиз Муқәддәс Роһ арқилиқ силәргә даналиқ вә чоңқур чүшәнчә ата қилип , Өзини техиму тонутқай !
49001018	Қәлбиңлар рошән болуп , Худаниң бизни қандақ үмүткә чақирғанлиғини вә Өзиниң муқәддәс хәлқигә вәдә қилған мирасниң қанчилик мол вә шанлиқ екәнлигини чүшәнгәйсиләр .
49001019	Шундақла Әйса Мәсиһкә ишәнгүчи бизләр үчүн Худаниң күч-қудритиниң нәқәдәр қудрәтликлигиниму чүшәнгәйсиләр . Бу дәл Худа Әйса Мәсиһни өлүмдин тирилдүрүп , асманда Өзиниң оң тәрипигә олтарғузғанда намайән қилған бүйүк күч-қудрәттур .
49001020	
49001021	Худа Әйса Мәсиһни пәқәт бу дуниядила әмәс , бәлки у дуниядиму барлиқ һөкүмранлар , һоқуқдарлар , яман күчләр , мәнсәпдарлар вә тилға алғили болидиғанла әмәлләрниң үстигә чиқарди .
49001022	Худа каинаттики барлиқ мәвҗудатни Әйса Мәсиһниң айиғи астида тиз пүктүрүп , мәсиһийләр җамаити үчүн Уни барлиқ мәвҗудатқа баш қилип бәрди .
49001023	Мәсиһийләр җамаити Әйса Мәсиһниң тени болуп , бу тән У тәрипидин толуқлинип туриду . Әйса Мәсиһниң Өзи пүткүл каинатниң һәр җәһәттин толуқлиғучисидур .
49002001	Силәр бурун Худаға бойсунмай , гуна ичидә яшиғанлиғиңлар сәвәвидин роһий җәһәттә өлүк едиңлар .
49002002	У чағларда силәр бу дунияниң яман йоллирида маңған едиңлар , яман роһларниң һөкүмрани болған һәм кишиләрни Худаға бойсунмаслиққа аздуридиған шәйтанға бойсунуп яшидиңлар .
49002003	Бурун һәммимиз һәм шундақ яшиған едуқ . Өз гунакар тәбиитимизниң арзу-һәвәслиригә берилип , шәхсийәтчиликкә толған ой-хияллиримиз бойичә яшаттуқ . Шуңа бизму Худаниң җазасиға учрашқа лайиқ едуқ .
49002004	Лекин интайин рәһим-шәпқәтлик болған Худа бизни шу қәдәр сөйгәчкә ,
49002005	гәрчә биз гуналиримиз түпәйлидин роһий җәһәттә өлгән болсақму , Худа бизни Әйса Мәсиһкә бағлиған һалда йеңи һаятқа ериштүрди . Есиңларда болсунки , силәр пәқәт Униң меһир-шәпқити арқилиқ қутқузулдуңлар .
49002006	Биз Әйса Мәсиһкә бағланғанлиғимиз үчүн , Худа бизниму Униң билән биллә тирилдүрүп , бизгә асмандики тәхттә Униң билән биллә олтириш һоқуқини бәрди .
49002007	Худаниң бундақ қилиштики мәхсити шуки , Худа Өзи Әйса Мәсиһ арқилиқ бизгә ата қилған меһир-шәпқәтниң тәңдашсиз екәнлигини әбәдил-әбәт көрситиштур .
49002008	Силәр Әйса Мәсиһкә ишинип , Худаниң меһир-шәпқити арқилиқ қутқузулдуңлар . Бу силәрниң әҗриңлардин кәлгән әмәс , бәлки Худадин кәлгән илтипаттур .
49002009	Силәр һәргизму яхши әмәлләр билән қутқузулмидиңлар , шуңа силәрниң махтинишқа һәққиңлар йоқ .
49002010	Чүнки биз һәммимиз Худаниң иҗадийити болуп , Худа бурунла тәйярлиған яхши әмәлләрни қилишимиз үчүн Әйса Мәсиһ арқилиқ йеңидин яритилдуқ .
49002011	Есиңларда болсунки , туғулушуңлардин йәһудий әмәс силәр өз хәтнисидин пәхирлинидиған йәһудийлар тәрипидин « хәтнә қилинмиғанлар » , дәп камситилдиңлар . Һалбуки , уларниң хәтниси пәқәт җисманий җәһәттики хәтнидур .
49002012	У чағларда силәр Әйса Мәсиһкә мәнсүп әмәс едиңлар , шундақла Худаниң хәлқи болған исраиллар қатаридиму әмәс едиңлар , Худа Өз хәлқигә вәдә қилған келишимниң сиртида тураттиңлар һәм Худани тонумай , үмүтсиз яшаттиңлар .
49002013	Силәр шу чағларда Худадин жирақ болсаңларму , лекин һазир Әйса Мәсиһкә мәнсүп болғанлиғиңлар үчүн , Әйса Мәсиһниң қурванлиқ қени билән Худаға йеқинлаштурулдуңлар .
49002014	Әйса Мәсиһ биз йәһудийлар билән силәр йәһудий әмәсләрни инақлаштурушниң мәнбәси . У бизләрни бирләштүрүп , бир-биримизни айривәткән дүшмәнлик тосуқни бузуп ташлиди .
49002015	Әйса Мәсиһ Өзиниң тенини қурван қилиш арқилиқ йәһудий әмәсләрни чәткә қақидиған Тәврат қануни вә униң әмир-пәрманлирини күчидин қалдурди . Буниңдики мәхсәт , йәһудийлар вә йәһудий әмәсләрни Өзигә мәнсүп болған йеңи инсан қилип чиқиш вә уларни инақлаштуруштур .
49002016	У чапрас яғачқа миқлинип қурван болуш арқилиқ бир тән қилип бирләштүрүлгән икки тәрәп арисидики дүшмәнликни йоқитип , уларни Худа билән яраштурди .
49002017	Әйса Мәсиһ Худадин жирақ болған силәр билән Худаға йеқин болған биз йәһудийларға инақлиқ тоғрисидики Хуш Хәвәрни елип кәлди .
49002018	Демәк , Әйса Мәсиһниң васитиси билән һәммимиз қәлбимиздики охшаш бир Муқәддәс Роһқа тайинип Худа Атимизниң алдиға баралаймиз .
49002019	Шуниң үчүн силәр йәһудий әмәсләр әнди ят вә яқа жутлуқлардин әмәс , бәлки Худаниң муқәддәс хәлқи билән биргә Худа Падишалиғиниң пухралиридин , шундақла Худа аилисиниң әзалиридин болуңлар .
49002020	Һәммимиз Худа селиватқан бена болуп , әлчиләр билән пәйғәмбәрләр бу бенаниң асаси , Әйса Мәсиһ болса униң һул Тешидур .
49002021	Әйса Мәсиһ арқилиқ биз Рәббимизгә беғишланған муқәддәс ибадәтхана болуш үчүн бирләштүрүлүп өсмәктимиз .
49002022	Әйса Мәсиһ арқилиқ силәр йәһудий әмәсләрму биз йәһудий мәсиһийләр билән бирликтә Худа Өз Роһи арқилиқ яшайдиған ибадәтхана қилип селиниватисиләр .
49003001	Шуңлашқа мәнки Павлус һәр дайим силәргә дуа қилмақтимән . Мән силәр йәһудий әмәсләргә Әйса Мәсиһ тоғрисидики бу Хуш Хәвәрни йәткүзгәнлигим үчүн мәһбус болдум .
49003002	Силәр билисиләр , Худа маңа илтипат көрситип , бу Хуш Хәвәрни силәргә йәткүзүш вәзиписини ата қилди .
49003003	Худа бурун ашкарилимиған планини , йәни Әйса Мәсиһ тоғрисидики сирни аян арқилиқ маңа ашкарилиди . Мән бу тоғрилиқ мошу хетимниң алдинқи қисмида қисқичә баян қилдим .
49003004	Силәр бу хетимни оқуғиниңларда , мениң бу сир тоғрилиқ немиләрни билгәнлигимни чүшинивалалайсиләр .
49003005	Илгири Худа бу сирни инсанларға аян қилмиған еди , амма һазир болса , бу сирни Муқәддәс Роһ арқилиқ Өзи таллиған әлчиләргә вә пәйғәмбәрләргә аян қилди .
49003006	Бу сир йәһудий әмәсләрниңму бу Хуш Хәвәргә ишиниш арқилиқ йәһудийлар билән биллә Худа ата қилидиған һәқиқий байлиққа мирасхор болушини , шундақла уларниң йәһудийлар билән бирликтә бир тәнниң әзалири болуп , Худаниң Әйса Мәсиһ арқилиқ бәргән қутқузулуш тоғрисидики вәдисидин ортақ һөзүрлинишини өз ичигә алиду .
49003007	Мән Худаниң меһир-шәпқити вә күч-қудрити билән бу Хуш Хәвәрни йәткүзидиған хизмәткар болдум .
49003008	Мән Худаниң муқәддәс хәлқи ичидики әң әрзимәс бири болсамму , Худа маңа меһир-шәпқәт көрситип , мени Әйса Мәсиһ арқилиқ еришидиған вә инсанлар тәсәввур қилалмайдиған һәқиқий байлиқни йәһудий әмәсләргә йәткүзүп беришкә таллиди .
49003009	Пүткүл мәвҗудатни яратқан Худа йәнә бурундин тартип ашкарилимиған бу планиниң қандақ әмәлгә ашурулғанлиғини барлиқ инсанларға чүшәндүрүш вәзиписини маңа бәрди .
49003010	Худаниң мәхсити , бүгүнки күндә йәһудийлар вә йәһудий әмәсләрдин шәкилләнгән мәсиһийләр җамаити арқилиқ көп тәрәплик даналиғини асмандики һөкүмран вә һоқуқдар болған периштәләргә билдүрүштин ибарәт .
49003011	Бу Худаниң дуния яритилиштин илгири планлиған вә һазир Рәббимиз Әйса Мәсиһ арқилиқ әмәлгә ашурған ирадисигә уйғундур .
49003012	Биз Әйса Мәсиһкә мәнсүп болғанлиғимиз һәм Униңға ишәнгәнлигимиздин жүригимиз тоқ һалда ишәнч билән Худаниң алдиға баралаймиз .
49003013	Шуңа мениң силәр үчүн тартқан азап-оқубәтлиримдин роһсизлинип кәтмәй , әксичә буниңдин пәхирлинишиңларни өтүнимән .
49003014	Худаниң ушбу планини көз алдимға кәлтүрсәм , асмандики вә йәр йүзидики пүткүл мәвҗудатларни яратқан Худа Атимизға тизлинип дуа қилимәнки ,
49003015	
49003016	Худа Өзиниң улуқлуғиниң чәксизлигидин силәргә қудрәт берип , Муқәддәс Роһ арқилиқ силәрни ич-ичиңлардин күчләндүргәй .
49003017	Шундақ қилип , Әйса Мәсиһ ишәнчиңлар арқилиқ һәр дайим қәлбиңларда болғай , һаятиңлар Худаниң меһир-муһәббитидә йилтиз тартип , мустәһкәмләнгәй .
49003018	Бу арқилиқ силәр Худаниң барлиқ муқәддәс хәлқи билән биллә Әйса Мәсиһниң меһир-муһәббитиниң нәқәдәр мол , зор , чоңқур вә чәксиз екәнлигини чүшинәләйсиләр . Гәрчә Әйса Мәсиһниң меһир-муһәббити инсан тәсәввуридин һәссиләп һалқип кәткән болсиму , силәр буни тонуп йәткәйсиләр . Шундақ болғанда , силәр Худаниң мол камалити билән толтурулисиләр .
49003019	
49003020	Барлиқ шан-шәрәп Худаға мәнсүп болғай ! У һаятимизда намайән болуватқан улуқ күч-қудрити арқилиқ барлиқ тилигимиз вә ойлиғинимиздинму көп ишларни қилалайду .
49003021	Барлиқ шан-шәрәп мәсиһийләр җамаити вә Әйса Мәсиһ арқилиқ Худаға әбәдил-әбәт мәнсүп болғай , амин !
49004001	Шу сәвәпләрдин Рәббимизгә хизмәт қилиш йолида мәһбус болған мән силәрдин Худаниң чақириғиға мунасип яшишиңларни өтүнүп сораймән .
49004002	Силәр һемишәм кәмтар , мулайим , сәвирчан болуп , меһир-муһәббитиңлар билән бир-бириңларға кәң қосақ болуңлар .
49004003	Бир-бириңлар билән инақ өтүш арқилиқ Муқәддәс Роһниң мәсиһийләргә бәргән бирлигини сақлашқа тиришиңлар .
49004004	Биз һәммимиз бир тәнниң әзалири , қәлбимиздики Муқәддәс Роһму бир . Шуниңға охшаш , Худа бизни чақирғанда , бизгә бәргән үмүтиму бирдур .
49004005	Рәббимиз бир , ишәнчимизму бир болуп , охшаш бир чөмүлдүрүлүшни қобул қилдуқ .
49004006	Һәммимизниң Атиси болған Худа бирдур . У һәммимиздин үстүн туриду , һәммимиз арқилиқ Өз ирадисини иҗра қилиду , шундақла һәммимизниң қәлбидидур .
49004007	Әйса Мәсиһ мәртлик билән һәр биримизгә илтипат көрситип , һәдийәләрни ата қилди .
49004008	Бу тоғрилиқ Муқәддәс Язмиларда мундақ дейилгән : « У асманға чиққанда , Нурғунлиған әсирләрни йетәклиди . Инсанларға һәдийәләрни ата қилди » .
49004009	Бу йәрдики « чиққанда » дегән сөз Әйса Мәсиһниң авал төвәнгә — йәр-йүзигә чүшкәнлигини билдүриду .
49004010	Йәргә чүшкәнму У , асманға чиққанму У . Буниңдики мәхсәт , Өз һөкүмранлиғини пүткүл каинатқа орнитиштур .
49004011	Әйса Мәсиһ Өзи мәсиһийләр җамаитигә илтипат қилип , бәзиләрни әлчи , бәзиләрни пәйғәмбәр , бәзиләрни Хуш Хәвәр йәткүзгүчи , йәнә бәзиләрни җамаәт җавапкәри вә тәлим бәргүчи қилди .
49004012	Уларниң вәзиписи Худаниң муқәддәс хәлқини Худаниң хизмитини қилишқа вә Әйса Мәсиһниң тени , йәни мәсиһийләр җамаитини мустәһкәмләшкә тәрбийиләштин ибарәт .
49004013	Бу вәзипә таки бизниң Худа Оғлиға ишиништә бирдәк болуп , Уни чоңқур тонушимиз һәм ишәнч җәһәттә өсүп йетилип , Әйса Мәсиһкә охшаш болушимизға қәдәр давамлишиду .
49004014	Шундақ болғанда , биз кишиләрниң һейлә-микирлиригә гөдәк балилардәк алдинип , һәр хил ғәйри тәлиматларниң шамили вә долқунлиридин тәвринип кәтмәймиз .
49004015	Әксичә меһир-муһәббәт билән Худаниң һәқиқитини сөзләп , тәнниң , йәни мәсиһийләр җамаитиниң беши болған Әйса Мәсиһкә һәр қайси җәһәттә охшаш болуп өсүп йетилимиз .
49004016	Әйса Мәсиһниң йетәкчилигидә мәсиһийләр җамаитиниң һәр қайси әзалири зич маслишип , өзлириниң җарий қилишқа тегишлик рольлирини толуқ җарий қилдурғанда , мәсиһийләр җамаити меһир-муһәббәт ичидә сағлам өсүп йетилиду .
49004017	Рәббимизниң нами билән агаһландуримәнки , әнди Худаға ишәнмәйдиғанлардәк әрзимәс ой-пикирләр бойичә яшимаңлар .
49004018	Улар Худаға тәрсалиқ қилип , Худа һәққидә билимсиз қалди . Нәтиҗидә қәлби қараңғулуқта қелип , Худа ата қилған һаятлиқтин мәһрум қалди .
49004019	Улар һар-номусни унтуп , шәһванийлиққа берилип , ачкөзлүк билән һәр хил напаклиқларни қилиду .
49004020	Лекин бурун үгәнгиниңлардәк бундақ яшаш Әйса Мәсиһниң тәлимлиригә мас кәлмәйду .
49004021	Силәр Әйса Мәсиһ тоғрисида җәзмән аңлидиңлар һәм Униң тәлимлириниму қобул қилдиңлар . Чүнки һәқиқәт Әйса Мәсиһтидур .
49004022	Ундақта , худди кона кийимиңларни ташлавәткәндәк , бурунқи яман турмуш адәтлириңларни кона тәбиитиңлар билән биргә ташлаветиңлар . Чүнки у тәбиәт силәрни аздуридиған яман һәвәсләр билән чирип кәткән .
49004023	Роһуңлар вә ой-пикриңларму йеңилансун .
49004024	Йеңи тәбиәтни өзәңларға өзләштүрүңлар . Бу йеңи тәбиәт Худаниң тәбиитигә мас болуп , у һәққанийлиқ вә һәқиқий паклиқта ипадилиниду .
49004025	Шуниң үчүн ялғанчилиқни ташлап , бир-бириңларға раст гәп қилиңлар . Чүнки һәммимиз бир тәнниң әзалиримиз .
49004026	Әгәр аччиқлансаңлар , аччиғиңлар силәрни гунаға башлимисун . Аччиғиңлардин қайтмай , күнму петип кәтмисун .
49004027	Шундақ қилип , шәйтанға пурсәт бәрмәңлар .
49004028	Бурун оғрилиқ қилғанлар әнди оғрилиқ қилмисун . Әксичә икки билигигә тайинип садақәтмәнлик билән ишлисун . Тапқинидин һаҗәтмәнләргә бөлүп бәрсун .
49004029	Ағзиңлардин һәргиз яман сөзләр чиқмисун . Аңлиғучиларниң еһтияҗиға қарап , уларға пайдилиқ болсун дәп , меһир-шәпқәтлик сөзләрни қилиңлар .
49004030	Худаниң Муқәддәс Роһини қайғуға салмаңлар . Чүнки Муқәддәс Роһ болса силәрниң Худаға мәнсүп болғанлиғиңларниң тамғиси болуп , үзүл-кесил қутқузулидиған күнүңларниң йетип келидиғанлиғиға капаләтлик қилиду .
49004031	Барлиқ адавәт тутуш , аччиқлиниш , ғәзәплиниш , җедәллишиш , төһмәт қилиштин ибарәт илләтләрдин вә һәр хил яманлиқлардин жирақ туруңлар .
49004032	Бир-бириңларға меһриван , мулайим болуңлар . Худа силәрни Әйса Мәсиһ арқилиқ кәчүргинидәк , силәрму бир-бириңларни кәчүрүңлар .
49005001	Худаниң сөйүмлүк пәрзәнтлири болған екәнсиләр , Худани үлгә қилиңлар .
49005002	Әйса Мәсиһ бизгә меһир-муһәббәт көрситип , биз үчүн Өзини пида қилғандәк , силәрму һаятиңларда бир-бириңларға шундақ меһир-муһәббәт көрситиңлар . Униң биз үчүн Өз җенини пида қилиши худди хуш пурақлиқ көйдүрмә қурванлиққа охшаш Худани хурсән қилди .
49005003	Араңларда җинсий әхлақсизлиқ , напаклиқ яки ачкөзлүккә қәтъий йол қоюлмисун . Чүнки бундақ ишлар Худаниң муқәддәс хәлқигә мас кәлмәйду .
49005004	Шундақла шәһваний вә әхмиқанә сөзләш , тетиқсиз чақчақ қилиш силәргә яттур . Ундақ қилишниң орниға Худаға шүкүр ейтиңлар .
49005005	Чүнки шуни ениқ билиңларки , җинсий әхлақсизлиқ , напаклиқ яки ачкөзлүккә берилгән һәр қандақ адәмгә Әйса Мәсиһниң вә Худаниң Падишалиғида орун йоқ . Ачкөзлүккә берилгән адәм Худаға ибадәт қилишниң орниға мал-мүлүккә ибадәт қилидудә , бутпәрәсләрдин пәриқләнмәйду .
49005006	Бундақ ишларға банә көрситәләйдиғанлар ялған-явдақ сөзлири билән силәрни алдап кәтмисун . Чүнки Худаниң ғәзиви бундақ ишларни қилип , Худаға бойсунмиғанларниң үстигә чүшиду .
49005007	Шуниң үчүн бундақларниң қилмишлириға шерик болмаңлар .
49005008	Бурун силәр қараңғулуқта едиңлар . Лекин һазир Рәббимизгә мәнсүп болғанлиғиңлар үчүн , йоруқлуққа чөмдүңлар . Шуңа сөз-һәрикитиңлар чоқум йоруқлуқтики адәмләрниңкидәк болсун .
49005009	Бу йоруқлуқ һаятиңларда яхшилиқ , адиллиқ вә һәқиқәттин ибарәт мол мевиләрни бериду .
49005010	Неминиң Рәббимизни хурсән қилидиғанлиғини билишкә тиришиңлар .
49005011	Кишиләрниң қараңғулуқта қилған әһмийәтсиз яман ишлириға шерик болмаңлар . Әксичә у ишларни паш қилиңлар .
49005012	Уларниң йошурун қилған шумлуқлирини тилға елишму номустур .
49005013	Нур уларға чүшкәндә , уларниң шумлуқлирини ашкарә қилиду .
49005014	Чүнки һәммә нәрсини ашкарилайдиғини нурдур . Шуңа мундақ дейилиду : « Ойған , әй ухлаватқан инсан , Тирил роһий өлүмдин . Әйса Мәсиһ саңа нур чачар ! »
49005015	Шуниң үчүн сөз-һәрикитиңларға еһтият қилиңлар . Билимсиз наданлардәк әмәс , данишмәнләрдәк яшаңлар .
49005016	Хәйирлик ишларни қилиш пурситини қолдин бәрмәңлар . Чүнки яшаватқан бу дәвримиз яман дәвирдур .
49005017	Шуңа әқилсиз болмаңлар , бәлки Рәббимизниң ирадисини чүшинишкә тиришиңлар .
49005018	Һарақ-шарап ичип мәс болуп жүрмәңлар . Чүнки бундақ қилиш адәмни жүгәнсизликкә елип бариду . Буниң орниға Муқәддәс Роһқа чөмүп , Униң йетәкчилигидә болуңлар .
49005019	Силәрниң араңларда Зәбур мунаҗәтлири , Худани мәдһийиләйдиған вә Муқәддәс Роһниң илһамидин кәлгән нахшилар яңрисун . Қәлбиңларда бу нәғмә садалири яңриғандәк , чин қәлбиңлардин Рәббимизни мәдһийиләңлар .
49005020	Һәммә ишларда Рәббимиз Әйса Мәсиһниң нами билән һемишәм Худа Атимизға шүкүр ейтиңлар .
49005021	Әйса Мәсиһкә чоңқур һөрмитиңлар бар болғанлиқтин , бир-бириңларға бойсунуңлар .
49005022	Әй аяллар , Рәббимизгә бойсунғиниңлардәк , әрлириңларға бойсунуңлар .
49005023	Худди мәсиһийләр җамаитиниң Қутқазғучиси болған Әйса Мәсиһ Өз тениниң , йәни мәсиһийләр җамаитиниң беши болғинидәк , әрму өз аялиниң бешидур .
49005024	Худди мәсиһийләр җамаити Әйса Мәсиһкә бойсунғинидәк , аялларму һәр қандақ ишта өз әрлиригә бойсунсун .
49005025	Әй әрләр , Әйса Мәсиһ мәсиһийләр җамаитини қандақ сөйүп , униң үчүн Өзини қандақ қурван қилған болса , силәрму аяллириңларни шундақ сөйүңлар .
49005026	Әйса Мәсиһниң Өзини қурван қилиштики мәхсити , мәсиһийләр җамаитини Худаниң сөзи вә су билән жуюш арқилиқ гуналиридин пак қилиштур .
49005027	Униң бундақ қилиши мәсиһийләр җамаитини һәр қандақ илләт , гуна вә камчилиқлардин хали қилип , Уни шан-шәрәплик һалда Өз алдиға худди тойда көчүрүлүшкә тәйярланған гөзәл қиздәк пак вә әйипсиз елип келиш үчүндур .
49005028	Әйса Мәсиһ мәсиһийләр җамаитини шундақ сөйгән екән , әрләрму өз аяллирини өз тенини сөйгәндәк сөйүши керәк . Аялини сөйгән киши өзини сөйгән билән баравәр .
49005029	Һеч ким һеч қачан өз тенидин нәпрәтләнмәйду . Әксичә өз тенини асрайду вә униңға көйүниду . Бу худди Әйса Мәсиһниң Өз тени болған мәсиһийләр җамаитини асрап , униңға көйүнгәнлигигә охшайду .
49005030	Биз Әйса Мәсиһниң тениниң әзалиримиз .
49005031	Муқәддәс Язмиларда йезилғинидәк : « Адәмниң ата-анисидин айрилип , аяли билән бирлишип , иккисиниң бир тән болуши әйнә , шу сәвәптиндур » .
49005032	Бу интайин муһим бир сирдур . Мән бу сөзләрни Әйса Мәсиһ билән мәсиһийләр җамаитиниң зич мунасивитини көздә тутуп ейттим .
49005033	Йәнә бир қетим шуни тәкитләймәнки , һәммиңлар аялиңларни өзәңларни сөйгәндәк сөйүңлар , аялларму әрлирини һөрмәтлисун .
49006001	Әй балилар , Рәббимизгә мәнсүп болғанлиғиңлар үчүн , ата-анаңларниң сөзини аңлаңлар . Бу силәрниң борчуңлардур .
49006002	Муса пәйғәмбәр арқилиқ чүширилгән « Ата-анаңни һөрмәт қил » дегән пәризни ада қилиңлар . Бу Худаниң бир вәдә билән бағлап бәргән дәсләпки пәрзидур .
49006003	Бу вәдә шуки , униңға әмәл қилсаңлар , « бәхитлик болисиләр вә бу дунияда узун өмүр сүрисиләр » .
49006004	Әй атилар , пәрзәнтлириңларниң аччиғини кәлтүрүп , өчмәнлик пәйда қилмаңлар . Уларни Рәббимизниң тәлими бойичә тәрбийиләңлар .
49006005	Әй қуллар , бу дуниядики ғоҗайинлириңларға худди Әйса Мәсиһкә бойсунғандәк чоңқур һөрмәт вә чин қәлб билән бойсунуңлар .
49006006	Ғоҗайиниңларни хурсән қилиш үчүн , пәқәт уларниң алдидила әмәс , бәлки һемишәм уларға хизмәт қилиңлар . Чүнки силәр Әйса Мәсиһниң хизмәткари болуш сүпитиңлар билән Худаниң ирадисигә чин дилиңлардин әмәл қилишиңлар керәк .
49006007	Ғоҗайиниңларға разимәнлик билән хизмәт қилиңлар . Уни адәмләр үчүн әмәс , бәлки Рәббимиз үчүн қилғандәк қилиңлар .
49006008	Есиңларда тутуңларки , мәйли қул яки әркин адәм болсун , Рәббимиз һәр кимниң қилған һәр бир яхшилиғини қайтуриду .
49006009	Әй ғоҗайинлар , силәрму қуллириңларға яхши муамилә қилиңлар . Уларға қорқутуш арқилиқ бесим салмаңлар . Чүнки асмандики Худа силәрниң , шундақла уларниңму ғоҗайини екәнлигини билисиләр . Худа һәммә инсанларға охшаш муамилә қилиду .
49006010	Ахирида мән силәрниң Рәббимизгә вә Униң зор қудритигә тайинип , күчлүк болушуңларни тиләймән .
49006011	Шәйтанниң һейлә-микирлиригә тақабил туруш үчүн , Худа ата қилған қоғдиниш қураллири билән қураллиниңлар .
49006012	Чүнки биз инсанларға әмәс , бәлки яман роһий күчләр дуниясидики һөкүмранларға , һоқуқдарларға , бу қараңғу дунияниң көрүнмәс күчлиригә вә башқа яман роһий күчләргә қарши җәң қиливатимиз .
49006013	Мүшкүл күнләрдә дүшмәнниң һуҗумиға тақабил туралишиңлар һәм җәңдин кейинму қәддиңларни руслап туралишиңлар үчүн , Худа ата қилған қоғдиниш қураллири билән толуқ қураллиниңлар .
49006014	Бу җәңдә пут тирәп туралишиңлар үчүн , белиңларға һәқиқәт бәлбеғини , көксүңларға һәққанийлиқ савутини тақаңлар .
49006015	Худаниң инсанларни Өзи билән яраштуруш тоғрисидики Хуш Хәвәр чоруғини кийип , тәйяр туруңлар .
49006016	Мана буларға қошуп , шәйтанниң барлиқ от туташтурулған оқлирини тосап қалалайдиған ишәнч қалқинини қолуңларға елиңлар .
49006017	Худа ата қилған қутқузулуш дубулғисини кийиңлар вә Муқәддәс Роһ қиличи , йәни Худаниң сөзини мәккәм тутуңлар .
49006018	Һемишәм Муқәддәс Роһқа тайинип , илтимасиңларни ейтип дуа-тилавәт қилиңлар . Шундақла сәгәк туруп , барлиқ мәсиһийләр үчүн давамлиқ дуа қилип туруңлар .
49006019	Мән үчүнму дуа қилиңлар . Хуш Хәвәрниң сирини жүрәклик йәткүзүшүм үчүн , Худа маңа тоғра сөзләрни бәргәй .
49006020	Мән бу Хуш Хәвәрни тарқитиш сәвәвидин кишәнләнгән әлчимән . Мениң Хуш Хәвәрни жүрәклик һалда йәткүзүшүм үчүн дуа қилғайсиләр . Чүнки бу мениң қилишқа тегишлик ишимдур .
49006021	Силәрниң мениң әһвалимни вә немә қиливатқанлиғимни билишиңлар үчүн , қәдирлик қериндишимиз һәм Рәббимизниң садиқ хизмәткари болған Тикикусни алдиңларға әвәтимән . У силәргә әһвалимизни йәткүзүп , силәрни илһамландуриду .
49006022	
49006023	Худа Атимиздин вә Рәббимиз Әйса Мәсиһтин силәргә аманлиқ , меһир-муһәббәт вә ишәнч тиләймән .
49006024	Рәббимиз Әйса Мәсиһни өчмәс меһир-муһәббәт билән сөйгүчиләрниң һәммисигә Худаниң меһир-шәпқити яр болғай !
50001001	Әйса Мәсиһниң хизмәткари болған мәнки Павлустин вә мән арқилиқ Тимотийдин Филипи шәһиридики Әйса Мәсиһкә мәнсүп болған муқәддәс хәлиққә , шундақла уларниң йетәкчилири вә хизмәтчилиригә салам .
50001002	Худа Атимиз вә Рәббимиз Әйса Мәсиһ силәргә меһир-шәпқәт вә аманлиқ ата қилғай !
50001003	Мән силәрни һәр қетим әслигинимдә , Худаға шүкүр ейтимән .
50001004	Һәр қетим силәр үчүн дуа қилғинимда , қәлбим хурсәнликкә толуп ташиду .
50001005	Чүнки мән араңларда Хуш Хәвәрни йәткүзүшкә башлиған биринчи күндин һазирғичә силәр мениң бу хизмитимни қоллап кәлдиңлар .
50001006	Шуниңға қәтъий ишинимәнки , силәрни йеңи һаятлиқ йолиға йетәклигән Худа Өзи башлиған бу яхши ишни давамлаштуруп , Әйса Мәсиһ қайта келидиған күни тамамлайду .
50001007	Мениң бундақ ойлишим тоғра дәп қараймән . Чүнки силәрниң мениң қәлбимдин алған орнуңлар наһайити муһим . Мәйли мән зинданда кишәнлинип ятқан вақтимда болсун яки сиртта Хуш Хәвәрни қоғдап , униңға гувалиқ бәргән вақтимда болсун , һәммиңлар мән билән биллә Худаниң илтипатидин тәң һөзүрләндиңлар .
50001008	Мениң силәрни қанчилик сеғинғанлиғимға һәм Әйса Мәсиһ маңа ата қилған меһир-муһәббәт билән силәрни қанчилик сөйидиғанлиғимға Худа Өзи гувадур .
50001009	Мән шуниңға дуа қилимәнки , Худа тоғрисидики билимиңлар вә даналиғиңларниң ешиши арқилиқ меһир-муһәббитиңлар барғансири ешип барсун .
50001010	Шундақ болғанда , силәр Худаниң немидин хурсән болуп , немидин хурсән болмайдиғанлиғини пәриқ етәләйсиләрдә , Әйса Мәсиһ қайта кәлгән күндә пак вә әйипсиз болалайсиләр .
50001011	Әйса Мәсиһ арқилиқ һаятиңлар йәнә һәққанийлиқ мевиси билән толуп , Худаға шан-шәрәп вә мәдһийиләр елип келисиләр .
50001012	Қериндашлар , шуни билишиңларни халаймәнки , бешимға кәлгән бу җапа-мәшәқәтләр Хуш Хәвәрниң техиму кәң тарқилишиға түрткә болди .
50001013	Сарай муһапизәтчилири вә башқиларниң һәммиси мениң Әйса Мәсиһкә хизмәт қилғанлиғим үчүн кишәнләнгәнлигимни билишти .
50001014	Зинданға ташланғанлиғим сәвәвидин нурғунлиған қериндашларниң Рәббимизгә болған ишәнчи күчәйди . Шуниң билән улар Худаниң сөзини техиму мәрданә вә жүрәклик һалда йәткүзидиған болди .
50001015	Дәрвәқә , маңа көрәлмәслик қилип , мән билән бәслишиш мәхситидә Хуш Хәвәр тарқитиватқанларму бар . Амма башқилар Хуш Хәвәрни яхши нийәт билән йәткүзүватиду .
50001016	Булар мениң Хуш Хәвәрни қоғдашқа тайинланғанлиғимни билип , мени сөйгәнлиги үчүн , бу Хуш Хәвәрни йәткүзүватиду .
50001017	Лекин алдинқилири болса , Хуш Хәвәрни йәткүзүштә өзлириниң шәхсий мәнпийитини ойлап , уни пак қәлби билән әмәс , бәлки мениң зинданда тартиватқан азавимниң үстигә жүрәк азавини қошуш үчүн қиливатиду .
50001018	Мәйли қандақ болушидин қәтъий нәзәр , йәни уларниң нийити тоғра болсун яки болмисун , пәқәт Әйса Мәсиһ тонутулсила хурсәнмән . Буниңдин кейинму давамлиқ хурсән болимән .
50001019	Чүнки Худаниң мени мән билән қаршилашқучиларниң алдида ақлайдиғанлиғиға ишинимән . Бу силәрниң дуалириңлар вә Әйса Мәсиһниң Роһи , йәни Муқәддәс Роһниң ярдими арқилиқ болиду .
50001020	Әйса Мәсиһкә үз келәлмәйдиған ишларни қилип , хиҗаләтчиликтә қалмаслиғимни интизарлиқ билән үмүт қилимән һәм һазирму илгирикигә охшашла , мәйли мән қандақ яшай яки қандақ өләй , Әйса Мәсиһни батурлуқ билән улуқлаймән .
50001021	Чүнки мән Әйса Мәсиһ үчүн яшаймән . Өлсәмму асманда Әйса Мәсиһ билән биллә болимән . Бу мән үчүн техиму яхшидур .
50001022	Лекин һаятла болидикәнмән , ишинимәнки Әйса Мәсиһ үчүн қилған хизмитим нәтиҗилик болиду . Қайсини таллишим керәк ?
50001023	Тәңликтә қалдим . Бу дуниядин айрилип , Әйса Мәсиһ билән биллә болушни арзу қилимән , чүнки буниңдинму яхши иш йоқтур , әлвәттә .
50001024	Бирақ силәр үчүн мениң һаят болушум зөрүрдур .
50001025	Шуниңға ишинимәнки , мән һазирчә өлмәймән . Әксичә һәммиңларниң ишәнчи техиму мустәһкәмлинип , техиму хошал болушуңлар үчүн , давамлиқ силәр билән биллә болимән .
50001026	Мән аман-есән силәрниң қешиңларға қайта барғинимда , мениң кәлгәнлигимдин силәрниң Әйса Мәсиһкә болған хурсәнлигиңлар техиму толуп ташиду .
50001027	Немә болушидин қәтъий нәзәр , әмәлий һәрикитиңлар Әйса Мәсиһ тоғрисидики Хуш Хәвәргә лайиқ болсун . Шундақ болғанда , мәйли мән йениңларға берип , силәр билән дидар көрүшәй яки мошу йәрдә туруп , силәрниң әһвалиңлардин хәвәрдар болай , силәрниң бир нийәт , бир мәхсәттә қәтъий тәврәнмәй , бу Хуш Хәвәр елип келидиған ишәнч үчүн бирликтә күрәш қиливатқанлиғиңларни биләләймән .
50001028	Силәргә қарши турғучилардин қилчә қорқмаңлар . Силәрдики бу ғәйрәт уларниң һалак болидиғанлиғиниң , силәрниң болса , Худа тәрипидин қутқузулидиғанлиғиңларниң бәлгүсидур .
50001029	Чүнки Худа силәргә пәқәт Әйса Мәсиһкә ишинишниңла әмәс , бәлки Униң үчүн азап-оқубәт тартишниңму шәривини ата қилған . Бу Униң силәргә көрсәткән меһир-шәпқитидур .
50001030	Мән силәр билән биллә болған вақтимда , силәр мениң Хуш Хәвәргә қарши турғучилар билән күрәш қилғанлиғимни көрдүңлар . Һазирму мениң бу күрәшни давамлаштуруватқанлиғимдин хәвәрдар болуватисиләр һәм силәрму бу күрәшни қиливатисиләр .
50002001	Әйса Мәсиһкә мәнсүп болғанлиғиңлар үчүн , силәр илһамландурулдуңлар вә Униң меһир-муһәббитидин тәсәлла таптиңлар . Муқәддәс Роһтин ортақ һөзүрләндиңлар һәм Әйса Мәсиһниң меһриванлиғи вә рәһимдиллигини көрдүңлар .
50002002	Шундақ екән , силәр охшаш ой-пикир , сап меһир-муһәббәт вә бир нийәт , бир мәхсәттә болуңлар . Шундақ болғанда , мени хошаллиққа чөмдүрисиләр .
50002003	Һәр қандақ ишта шәхсийәтчилик вә қуруқ шөһрәткә берилмәңлар . Әксичә кәмтар болуп , башқиларни өзәңлардин үстүн көрүңлар .
50002004	Өз мәнпийитиңларнила әмәс , башқиларниң мәнпийитиниму ойлаңлар .
50002005	Ой-пикриңларда Әйса Мәсиһтәк болуңлар :
50002006	У тәбиити җәһәттә Худа болсиму , Худа билән тәң орунда турушум керәк , демиди .
50002007	Әксичә У Өз ихтияри билән бу орундин ваз кечип , Инсан тенидә келип , Өзини қулдәк тутти .
50002008	У инсан қияпитидә яшап , Өзини төвән тутуп , Таки өлгичә Худаға бойсунди . У һәтта чапрас яғачқа миқланғандиму шундақ қилди .
50002009	Шуниң үчүнму Худа Уни әң жуқури орунға көтирип , Униңға һәммидин үстүн нам-шөһрәтни бәрди .
50002010	Шуңа бу дуния вә у дуниядики пүткүл мәвҗудат Әйса Мәсиһниң алдида тизлинип , Униңға сәҗдә қилип ,
50002011	Уни Рәббим , дәп етирап қилиду . Буниң билән Худа Атимиз улуқлиниду .
50002012	Шуңлашқа , әзиз қериндашлирим , мән араңлардики вақтимда һемишәм сөзүмни аңлиғиниңлардәк , силәрдин айрилған мошу вақитлардиму сөзүмни техиму яхши аңлаңлар . Худадин қорқуп вә Уни чоңқур һөрмәтләп , Худа силәрни қутқузғанда ата қилған йеңи һаятни турмушуңларға өзләштүрүшкә тиришиңлар .
50002013	Чүнки Худа силәрни өзгәртип , силәргә Өзиниң ирадисини әмәлгә ашуруш үчүн арзу һәм күч-қудрәт бериду .
50002014	Һәр қандақ иш қилғанда рәнҗимәңлар , такаллашмаңлар .
50002015	Мошундақ болғанда , һеч ким силәрни әйипләлмәйду . Силәрму бу бузулуп , яманлишип кәткән инсанлар арисида Худаниң камчилиқсиз , пак пәрзәнтлиридин болисиләр һәм һаятлиқ елип келидиған Хуш Хәвәрни йәткүзгиниңларда , бу зулмәтлик дунияда худди чақнап туридиған юлтузларға охшаш чақнап турисиләр . Мана шундақ болғанда , Әйса Мәсиһ қайта кәлгән күндә пүтүн хизмитим вә әҗримниң бекарға кәтмигәнлигидин пәхирлинәләймән .
50002016	
50002017	Силәрниң Әйса Мәсиһкә болған ишәнчиңлар вә Униң үчүн қилған хизмитиңлар Худаға аталған қурванлиқ һесаплиниду . Әгәр мән иссиқ қенимни силәрниң бу қурванлиғиңлар үстигә чачсам , йәни силәр үчүн өлсәм , хурсән болимән һәм силәр билән биллә шатлиққа чөмимән .
50002018	Шуниңға охшаш , силәрму хурсән болуңлар һәм мән билән биллә шатлиққа чөмүңлар .
50002019	Рәббимиз Әйса халиса , Тимотийни йеқинда йениңларға әвәтимән . Буниң билән өз ара әһвалимизни уқушуп , көңлимиз арам тапиду .
50002020	Һазир мениң йенимда Тимотийдин башқа маңа охшаш силәргә һәқиқий көңүл бөлидиған адәм йоқ .
50002021	Башқилар өз ишлиринила ойлап , Әйса Мәсиһни хурсән қилидиған ишларға анчә көңүл бөлмәйватиду .
50002022	Силәргә мәлумки , Тимотий өзиниң яхши бир ярдәмчи екәнлигини испатлиди . У худди оғулниң атисиға ярдәм қилғиниға охшаш , Хуш Хәвәр йәткүзүш йолида мән билән биллә ишлиди .
50002023	Шуңа мән зиндандин чиқиш ишимниң қандақ болидиғанлиғини билгән һаман , уни дәрһал йениңларға әвәтимән .
50002024	Рәббимизгә болған ишәнчим камилки , пат арида өзәмму йениңларға баримән .
50002025	Мән ярдәмгә муһтаҗ болуп турған вақтимда , силәр маңа хәвәрчи Епафродитни әвәттиңлар . Һазир мән уни силәрниң йениңларға әвәтишни қарар қилдим . У мән билән Хуш Хәвәрни йәткүзүш йолида мүрини мүригә тирәп күрәш қилған қериндишим һәм хизмәтдишимдур .
50002026	У һәммиңларни сеғинди һәм өзиниң кесәл болуп қалғанлиғидин хәвәр тапқанлиғиңлар үчүн беарам болди .
50002027	Дәрвәқә , у расттинла кесәл болуп қелип , өлүп кетишкә тас қалған еди . Лекин у өлмиди , чүнки Худа униңға рәһим қилди . Худа ялғуз униңғила әмәс , дәрт үстигә дәрт болмисун дәп , маңиму рәһим қилди .
50002028	Мана шуниң үчүн силәрниң униң билән қайта көрүшүп хурсән болушуңлар үчүн , уни тезла йолға салмақчимән . Шундақ қилсам , мән силәрдин көп әнсирмәйдиған болимән .
50002029	Шуңа уни қериндишиңларни күтүвалғандәк хошал-хорамлиқ билән күтүвалғайсиләр һәм бундақ кишиләрни һөрмәтлигәйсиләр .
50002030	Чүнки у Әйса Мәсиһкә хизмәт қилиш үчүн һаятиниң хейим-хәтәргә учришиға қаримай , силәр маңа қилалмиған ярдәмни қилимән дәп , өлүшкә тас қалған еди .
50003001	Әнди , қериндашлирим , силәр Рәббимизгә мәнсүп болғанлиғиңлар үчүн шат-хорам болуңлар . Силәргә бурун ейтқан сөзләрни йәнә қайтилаш маңа аваричилиқ әмәс , чүнки бу сөзләр силәрниң қоғдилишиңлар үчүндур .
50003002	Қутқузулуш үчүн чоқум хәтнә қилиниш керәк , дәп жүридиған « тән кәскүчиләрдин » һошияр болуңлар . Бу яманлиқ қилғучиларниң ишттин пәрқи йоқ !
50003003	Худаниң нәзәридә һәқиқий хәтнә қилинғанлар улар әмәс , бәлки бизләр . Чүнки биз Муқәддәс Роһқа тайинип , Худаға ибадәт қилип , Әйса Мәсиһ билән махтинимиз . Биз қилчиму хәтнигә вә өзимиз сиңдүргән әҗиргә таянмаймиз .
50003004	Әгәр өз әҗримгә тайинишқа тоғра кәлсиди , униңға асаслирим йетәрлик болатти . Әгәр бәзиләр бундақ ишларға тайинип қутқузулғили болиду , дәп ойлиса , у чағда мениң асасим техиму йетәрлик болатти .
50003005	Чүнки мән туғулуп сәккизинчи күни хәтнә қилинған Исраил әвладимән , йәни Бинямин қәбилисидин болған қени сап йәһудиймән . Тәврат қануниға әмәл қилишни өлчәм қилиш нуқтисидин ейтқандиму , мән қил сиғмайдиған пәрисий еқимидинмән .
50003006	Бу йолдики қизғинлиғим җәһәттин ейтқанда , мән илгири Әйса Мәсиһкә ишәнгүчиләр Тәврат қанунини бекар қилмақчи дәп , уларға зиянкәшлик қилған адәм едим . Әгәр Тәврат қануниға әмәл қилиш һәққанийлиқ дәп қаралса , мән бу өлчәмгә әң лайиқ адәм болаттим .
50003007	Лекин мән бурун қутқузулуш үчүн муһим билгән бу ишларни һазир пүтүнләй әһмийәтсиз , дәп қаридим .
50003008	Мән қәтъий шундақ қараймәнки , Рәббим Әйса Мәсиһни тонушниң әвзәллиги алдида һәр қандақ иш қәдирсиздур . Әйса Мәсиһни тонуп йетишим һәм Униңға зич бағлинишим үчүн , һәммини ташлавәттим һәм уларни әхләт , дәп қараймән . Әнди мениң һәққаний адәм дәп җакалинишим Тәврат қануниға әмәл қилиш арқилиқ әмәс , бәлки Әйса Мәсиһкә ишиниш арқилиқ болди . Чүнки бу һәққанийлиқ ишәнч арқилиқ Худадин кәлди .
50003009	
50003010	Мениң һазирқи мәхситим , Әйса Мәсиһни вә Униң өлүп тирилиш қудритини , шундақла Униң тартқан азап-оқубәтлирини өз кәчүрмишим арқилиқ чоңқур тонуп йетип , Униң өлүмини үлгә қилиш
50003011	вә немә болушидин қәтъий нәзәр өлүмдин Худа вәдә бәргән тирилишкә йетиштур .
50003012	Бундақ дейиш билән , бу мәхсәткә еришип болдум яки камаләткә йәттим , демәкчи әмәсмән . Лекин Әйса Мәсиһ мени немә мәхсәт билән қутқузған болса , мәнму шу мәхсәт үчүн чепип жүрүватимән .
50003013	Қериндашлар , мән һәргиз өзәмни бу мәхсәткә йетип болдум , дәп қаримаймән . Лекин мән шундақ қилимәнки , худди жүгрәш мусабиқисидә кәйнигә қаримай жүгрәватқан адәмдәк , мәнму өтүп кәткән ишларни ойлимай , кәлгүсидики нишанға қарап тиришимән .
50003014	Йәни Худа Әйса Мәсиһ арқилиқ мени чақирип , асманда мән үчүн тәйярлиған мукапатқа қарап илгириләймән .
50003015	Шуниң үчүн аримиздики роһий җәһәттә пишип йетилгәнләрниң һәммисиниң мошундақ ойлишини үмүт қилимән . Әгәр башқичә ой-пикриңлар болса , Худа буниму силәргә очуқ көрситип бериду .
50003016	Қандақ болушидин қәтъий нәзәр , биз Худа бизгә көрситип бәргән һәқиқәттә чиң турушимиз керәк .
50003017	Қериндашлар , мени үлгә қилиңлар , шундақла силәр бизни үлгә қилған кишиләрдинму үгиниңлар .
50003018	Чүнки силәргә көп қетим ейтқинимдәк , һазирму көз яшлиримни төкүп туруп , шуни қайта ейтимәнки , өзлирини мәсиһий дәвалған нурғун кишиләр Әйса Мәсиһниң чапрас яғачтики қурванлиғини көзгә илмай , Униң дүшмәнлиридәк жүрмәктә .
50003019	Бундақларниң ақивити мәңгүлүк һалакәттур . Уларниң Худаси өзиниң қарнидур . Уларниң махтинидиғини номуссиз ишлардур . Улар пәқәт бу дунияниң ишлиринила ойлайду .
50003020	Һалбуки , бизниң һәқиқий маканимиз асманда . Биз асмандики Қутқазғучимиз болған Рәббимиз Әйса Мәсиһниң асмандин келишини интизарлиқ билән күтмәктимиз .
50003021	Шу чағда У пүткүл мәвҗудатни Өзигә бойсундуридиған қудрити билән бизниң чирип кетидиған тенимизни өзгәртип , уни Өзиниң шан-шәрәплик тенигә охшаш қилиду .
50004001	Әй сөйүмлүк қериндашлирим , мән силәрни сөйимән , силәрни көрүшкә шу қәдәр тәшнамән ! Силәр мениң хошаллиғим һәм пәхримсиләр . Рәббимизгә болған ишәнчиңларда қилчә тәврәнмәңлар .
50004002	Еводия вә Синтихә ханим , силәрдин өтүнимәнки , Рәббимизгә мәнсүп болғанлиғиңлар үчүн чиқишип өтүңлар .
50004003	Әй садиқ һәмкарим , сәндин шуни тәләп қилимәнки , бу ишта сәнму бу икки ханимға ярдәм қил . Чүнки улар мән вә Клемент билән , шундақла нами һаятлиқ дәптиригә йезилған башқа хизмәтдашлирим билән биллә Хуш Хәвәрни тарқитиш йолида қан-тәр сиңдүргән .
50004004	Рәббимизгә мәнсүп болғанлиғиңлар үчүн һемишәм шат-хорам болуңлар . Йәнә тәкрарлаймәнки , шат-хорам болуңлар !
50004005	Хуш пеиллиғиңлар пүткүл инсанға аян болсун . Есиңларда тутуңларки , Рәббимизниң келишигә аз қалди .
50004006	Һеч нәрсидин ғәм қилмаңлар . Әксичә һәр қандақ тәливиңлар болса , дуа-тилавәт арқилиқ Худадин тиләңлар вә шүкүр ейтиңлар .
50004007	Шундақ қилсаңлар , Худаниң кишиләрниң ойлиғинидинму ешип чүшидиған тиничлиғи силәрниң қәлбиңларни вә ой-пикриңларни Әйса Мәсиһ арқилиқ тиничландуриду .
50004008	Қериндашлирим , сөзүмниң ахирида шуни ейтимәнки , һәқиқий , махташқа әрзийдиған , адил , пак , гөзәл , шәрәплик , әхлақ-пәзиләтлик вә мәдһийиләшкә сазавәр һәр қандақ ишларға көңүл қоюңлар .
50004009	Мәндин үгәнгән , қобул қилған , аңлиған вә көргәнлириңларни әмәлий һәрикитиңларда көрситиңлар . Шундақ болғанда , хатирҗәмлик беридиған Худа силәр билән биллә болиду .
50004010	Маңа йәнә бир қетим ғәмхорлуқ қилғиниңлар үчүн , интайин хошал болдум вә Рәббимизгә шүкүр ейттим . Һәқиқәтәнму силәр маңа әзәлдин ғәмхорлуқ қилип кәлдиңлар , лекин уни ипадилишиңларға пәқәт пурсәт болмай кәлди .
50004011	Буни бирәр еһтияҗим түпәйлидин ейтиватқиним йоқ , чүнки мән һәр қандақ әһвалда бариға қанаәт қилишни үгинивалдим .
50004012	Мән мәйли намратлиқ яки баяшәтлик болсун , мәйли тоқчилиқ яки ачарчилиқ болсун , мәйли молчилиқ яки йоқсизлиқ болсун , һәр қачан , һәр қандақ әһвалда қанаәт қилишни биливалдим .
50004013	Мән маңа күч-қудрәт ата қилғучи Рәббимиз Әйса Мәсиһкә тайинип , Худа мәндин тәләп қилған һәр қандақ ишни қилалаймән .
50004014	Шундақтиму силәр қийинчилиқлиримға ярдәм берип яхши қилдиңлар .
50004015	Әй филипиликләр , силәргә мәлумки , мән силәргә бу Хуш Хәвәрни йәткүзүшни башлиған вә Македонийә өлкисидин кәткән чағлиримда , силәрдин башқа һеч қандақ мәсиһийләр җамаити маңа ярдәм бәрмиди .
50004016	Салоника шәһиридики вақтимдиму силәр маңа бир нәччә қетим ярдәм берип , еһтияҗимдин чиқтиңлар .
50004017	Мениң бундақ дейишим , силәрдин бирәр соға тәләп қилиш әмәс , бәлки силәрниң маңа бәргән ярдимиңлар үчүн Худаниң силәргә зор бәхит қайтурушини үмүт қилиштур .
50004018	Мән силәрниң маңа әвәткән барлиқ соғаңларни тапшурувалдим . Бу мениң еһтияҗимдин ешип кәтти , әлвәттә . Епафродит арқилиқ әвәткән соғаңларни елип , һәммә нәрсәм техиму толуқлинип кәтти . Бу соғаңлар худди хуш пурақлиқ көйдүрмә қурванлиқтәк Худани хурсән қилиду .
50004019	Шуниңға охшаш силәр Әйса Мәсиһкә мәнсүп болғанлиғиңлар үчүн , маңа ғәмхорлуқ қилған Худа Өзиниң мол байлиғи билән силәрниңму һәммә еһтияҗиңларни қандуриду .
50004020	Барлиқ шан-шәрәп әбәдил-әбәт Худа Атимизға мәнсүп болғай , амин !
50004021	Әйса Мәсиһкә мәнсүп болған барлиқ муқәддәс хәлиққә салам . Мән билән биллә туруватқан қериндашлардинму силәргә салам .
50004022	Бу йәрдики муқәддәс хәлиқтин , болупму Рим императориниң ордисидики хизмәткар қериндашлардин силәргә салам .
50004023	Рәббимиз Әйса Мәсиһниң меһир-шәпқити силәргә яр болғай !
51001001	Худаниң ирадиси билән Әйса Мәсиһниң әлчиси болушқа талланған мәнки Павлус вә мән арқилиқ қериндишимиз Тимотийдин
51001002	Колоси шәһиридики Әйса Мәсиһкә мәнсүп болған садиқ вә муқәддәс хәлиққә салам . Худа Атимиз силәргә меһир-шәпқәт вә аманлиқ ата қилғай !
51001003	Биз силәр үчүн дуа қилғанда , һемишәм Рәббимиз Әйса Мәсиһниң Атиси болған Худаға шүкүр ейтимиз .
51001004	Чүнки биз силәрниң Әйса Мәсиһкә ишәнгәнлигиңлардин вә Худаниң барлиқ муқәддәс хәлқигә меһир-муһәббәт көрсәткиниңлардин хәвәр таптуқ .
51001005	Силәрниң ишәнчиңлар вә меһир-муһәббитиңлар асманда силәр үчүн сақлиниватқан һәқиқий байлиққа болған үмүтүңлардин кәлгән . Һәқиқәттин ибарәт болған Хуш Хәвәр силәргә дәсләптә йәткүзүлгән чағдила бу үмүт силәрдә пәйда болған .
51001006	Хуш Хәвәр силәргә йәткәндә , силәр Худаниң меһир-шәпқитини һәқиқий тонуп йәттиңлар . Ушбу Хуш Хәвәр араңларда биринчи күндин тартип мевә берип , өз тәсирини көрсәткинидәк , һазирму дунияниң нурғун җайлирида шундақ қилмақта .
51001007	Силәр Худаниң бу меһир-шәпқити тоғрилиқ бизниң қәдирлик хизмәтдишимиз Епафирадин тәлим алдиңлар . У Әйса Мәсиһниң садиқ хизмәткари болуп , бизниң орнимизда силәр үчүн хизмәт қиливатиду .
51001008	У йәнә Муқәддәс Роһ силәргә ата қилған меһир-муһәббәттин бизни хәвәрдар қилди .
51001009	Шуңа биз силәр тоғрисидики бу хәвәрни аңлиған күндин башлап , силәр үчүн давамлиқ дуа қилип туруватимиз . Биз дуайимизда Худадин шуни тилидуқки , силәр Муқәддәс Роһ арқилиқ әқил-парасәткә толуп , Худаниң ирадиси тоғрилиқ толуқ чүшәнчигә еришкәйсиләр .
51001010	Шундақ болғанда , Рәббимизниң ирадисигә мунасип яшап , һәр җәһәттин Уни хурсән қилалайсиләр һәм һаятиңларда һәр бир яхши ишта мевә берип , Худани техиму чоңқур тонуп йетәләйсиләр .
51001011	Биз йәнә шуни тилидуқки , Худа силәрни Өзиниң улуқ қудрити билән күчләндүргәй . Шундақ болғанда , силәр һәр қандақ ишқа сәвирчанлиқ билән бәрдашлиқ берәләйсиләр һәм хошал-хорамлиққа чөмүп ,
51001012	Худа Атимизға шүкүр ейтисиләр . Чүнки Худа силәрни йоруқлуқта яшаватқан барлиқ муқәддәс хәлиқниң мирасидин ортақ һөзүрлинишкә лайиқ қилди .
51001013	У бизни шәйтанниң зулум-зәхмитидин қутулдуруп , сөйүмлүк Оғлиниң Падишалиғиға елип кирди .
51001014	Биз Униң сөйүмлүк Оғли арқилиқ гунаниң қуллуғидин әркин болдуқ , йәни гуналиримиз кәчүрүм қилинди .
51001015	Әйса Мәсиһ көз билән көргили болмайдиған Худаниң обризидур . У барлиқ мәвҗудатлардин бурун моҗут болған болуп , улардин үстүн туриду .
51001016	Чүнки мәйли йәр йүзидә яки асманда болсун , мәвҗудатларниң һәммиси У арқилиқ яритилған . Көргили болидиған мәвҗудатлар яки көргили болмайдиған асмандики һәр қандақ мәртивиликләр , мәнсәпдарлар , һөкүмранлар вә һоқуқдарлар болсун , һәммиси У арқилиқ вә Униң үчүн яритилғандур .
51001017	У барлиқ мәвҗудатлардин бурун моҗуттур . Барлиқ мәвҗудатлар У арқилиқла моҗут болуп туриду .
51001018	Әйса Мәсиһ Өз тенидин ибарәт болған мәсиһийләр җамаитиниң Беши вә униң Бәрпа Қилғучисидур . Униң һәр җәһәттин пүткүл мәвҗудатлардин үстүн туруши үчүн , У әң авал өлүмдин мәңгүлүккә тирилдүрүлгән .
51001019	Худа Өзиниң барлиқ мукәммәл тәбиитиниң Униңда болушини халиди .
51001020	Һәм У арқилиқ йәр йүзи вә асмандики барлиқ мәвҗудатни Өзи билән яраштуруп , Униң чапрас яғачта аққузған қени арқилиқ инақлиқни әслигә кәлтүрүшниму халиди .
51001021	Илгири силәрму Худадин айрилип , қилған яман ой-пикриңлар вә ишлириңлар сәвәвидин Униң билән дүшмәнләшкән едиңлар .
51001022	Бирақ һазир Худа Өз Оғли Әйса Мәсиһниң инсан тенидә чапрас яғачқа миқлинип қурван болуши арқилиқ силәрни Өзи билән яраштурди . Буниңдики мәхсәт , силәрниң Худаниң алдида пак , камчилиқсиз вә әйипсиз болушуңлар үчүндур .
51001023	Лекин силәр чоқум ишәнчиңларда тәврәнмәй , чиң вә мустәһкәм турушуңлар , Хуш Хәвәр силәргә елип кәлгән үмүттин ваз кәчмәслигиңлар керәк . Бу Хуш Хәвәр пүтүн йәр-йүзидә йәткүзүлүватқан болуп , мән Павлусму уни йәткүзүшкә тайинландим .
51001024	Мән һазир силәр үчүн азап-оқубәт тартиватқинимға хурсәнмән . Чүнки худди Әйса Мәсиһ азап-оқубәт тартқанға охшаш , мән Униң тени , йәни мәсиһийләр җамаити үчүн тартишқа тегишлик болған азап-оқубәтниң бир қисмини өз тенимдә тартиватимән .
51001025	Худа Хуш Хәвәрниң силәргә йәткүзүлүши үчүн мени мәсиһийләр җамаитиниң хизмәткари қилип тайинлиди .
51001026	Бу Хуш Хәвәр қедимий заманлардин бу ян ашкариланмиған . Һазир униң сири Худаниң муқәддәс хәлқигә аян қилинди .
51001027	Худа бу сирниң силәр йәһудий әмәсләргиму һәқиқий улуқлуқ елип келидиғанлиғини Өз муқәддәс хәлқигә билдүрүшни халиди . Бу сир дәл Әйса Мәсиһниң қәлбиңларда екәнлигидур . Бу силәр үмүт қилған улуқлуққа кәлгүсидә еришишиңларниң капалитидур .
51001028	Шуңа биз Әйса Мәсиһ тоғрисидики Хуш Хәвәрни барлиқ инсанларға йәткүзүшкә , шундақла Худа бизгә ата қилған барлиқ әқил-парасәт билән уларға несиһәт қилип , тәлим беришкә тиришиватимиз . Буниңдики мәхсәт , уларниң Әйса Мәсиһкә мәнсүп болуп , Униңға болған ишәнчиниң һәр җәһәттин толуқ йетилгән һалда Худаниң алдиға бериши үчүндур .
51001029	Бу мәхсәткә йетиш үчүн , Әйса Мәсиһтин кәлгән , һаятимда намайән болуватқан зор күчкә тайинип , тиришип-тирмишип ишләватимән .
51002001	Мениң силәр вә Лаодикия шәһиридикиләр һәм мени техи көрмигән башқа кишиләр үчүн қандақ тиришип-тирмишип ишләватқанлиғимни билишиңларни халаймән .
51002002	Мениң бундақ ишлишим силәрниң ич-ичиңлардин илһамлинип , бир-бириңларға меһир-муһәббәт көрситип , өз-ара бағлинишиңлар үчүндур . Шундақ болғанда , һәқиқәтни чоңқур чүшиништин кәлгән толуқ ишәнчкә еришип , Худа ашкарилиған сирни , йәни Әйса Мәсиһни һәқиқий тонуп йетәләйсиләр .
51002003	Барлиқ әқил-парасәт вә билим Әйса Мәсиһкә муҗәссәмләнгән .
51002004	Һеч кимниң силәрни чирайлиқ гәп-сөзләр билән аздуруп кәтмәслиги үчүн , буларни ейтиватимән .
51002005	Чүнки мән силәр билән бир йәрдә болмисамму , қәлбим дайим силәр билән биллә . Силәрниң турмушуңларниң тәртиплик вә Әйса Мәсиһкә болған ишәнчиңларниң мустәһкәм екәнлигини аңлап , хурсән болмақтимән .
51002006	Силәр Әйса Мәсиһни Рәббимиз , дәп қобул қилған екәнсиләр , Униңға әгишип яшаңлар .
51002007	Униңға болған ишәнчиңлар чоңқур йилтиз тартқан дәрәққә вә пухта қурулған бенаға охшаш мустәһкәм болсун . Силәргә тапшурулған һәқиқәттә чиң туруңлар . Қәлбиңлар Худаға болған миннәтдарлиқ билән толсун .
51002008	Еһтиятчан болуңлар , һеч ким силәрни қуруқ пәлсәпә вә асассиз гәпләр билән аздуруп кәтмисун . Булар Әйса Мәсиһниң тәлимидин әмәс , бәлки инсанларниң әнъәнилири вә бу дуниядики яман роһий күчләрниң тәсирлиридин кәлгән .
51002009	Худаниң барлиқ мукәммәл тәбиити бу дунияға инсан тенидә кәлгән Әйса Мәсиһтидур .
51002010	Силәр роһий күчләр дуниясидики барлиқ һөкүмранлар вә һоқуқдарлардин үстүн турғучи Әйса Мәсиһкә мәнсүп болғанлиғиңлар үчүн Униң мукәммәллигидин толуқлинип турисиләр .
51002011	Силәр Әйса Мәсиһкә мәнсүп болғанлиғиңлар үчүн , җисманий җәһәттики хәтнини әмәс , бәлки у ата қилған роһий җәһәттики хәтнини қобул қилдиңлар . Бу силәрни гунакар тәбиитиңларниң илкидин қутулдуридиған хәтнидур .
51002012	Чөмүлдүрүшни қобул қилғиниңларда , силәр Әйса Мәсиһкә бағланғанлиғиңлар үчүн , Униң өлүми биләнму бағлинип , Униң билән биллә көмүлдүңлар вә Униң билән биллә тирилдүрүлдүңлар . Бу Әйса Мәсиһни өлүмдин тирилдүргән Худаниң күч-қудритигә болған ишәнчиңлар арқилиқ болди .
51002013	Силәр бурун гуна ичидә яшиғанлиғиңлар вә гунакар тәбиитиңларниң илкидин қутулмиғанлиғиңлар үчүн , роһий җәһәттә өлүк едиңлар . Бирақ Худа силәрни Әйса Мәсиһкә бағлап , йеңи һаятқа ериштүрди вә пүтүн гуналириңларни кәчүрүм қилди .
51002014	Әйса Мәсиһ чапрас яғачқа миқланғанда , Худа барлиқ гуналиримиз хатириләнгән , бизгә қарши болған һесап-китавини шу чапрас яғачқа миқлап , бекар қилди .
51002015	Шундақ қилип , Худа роһий күчләр дуниясидики яман һөкүмранлар вә һоқуқдарларни қуралсизландуруп , Әйса Мәсиһниң чапрас яғачтики қурванлиғи арқилиқ улар үстидин ғалибә қилиш билән уларни пүткүл аләм алдида номуста қалдурди .
51002016	Шуниң үчүн йемәк-ичмәк җәһәттә вә һейт-айәм , йеңи ай мәйрәмлири яки дәм елиш күнлирини өткүзүш яки өткүзмәслик җәһәттә һеч кимниң силәрни әйипләйдиған һоқуқи йоқ .
51002017	Бундақ қаидә-йосунлар пәқәт Әйса Мәсиһ әмәлгә ашуридиған ишлардин дерәк беридиған көләңгидур . Бу ишлар Әйса Мәсиһ тәрипидин әмәлгә ашурулуп болди .
51002018	Сахта кәмтарлиқ қилишқа вә периштәләргә ибадәт қилишқа берилгән кишиләрниң бундақ ишларда әйипләшлиригә пәрва қилмаңлар . Улар сахта , ғайибанә аламәтләргә есилишивелип , һәр хил хам хиялларда болуп , асассиз тәкәббурлуқ қилиду .
51002019	Уларниң мәсиһийләр җамаитиниң беши болған Әйса Мәсиһ билән һеч қандақ мунасивити йоқ . Мәсиһийләр Әйса Мәсиһниң башқуруши вә пәрвишидә худди бәдәндики боғум вә пәйләр өз ара чиң туташқандәк , өз ара бирлишип , Худаниң ирадиси бойичә өсүп йетилиду .
51002020	Силәр бу дунияға нисбәтән Әйса Мәсиһ билән биллә өлүп , бу дуниядики яман роһий күчләрниң тәсирлиридин азат болған екәнсиләр , йәнә немә үчүн шуларниң « буни тутма » , « әвуни йемә » , « буниңға тәгмә » дегәндәк қаидә-йосунлириға йепишивалисиләр ?
51002021	
51002022	Бу қаидә-йосунларниң һәммиси түгәйдиған нәрсиләр тоғрисида болуп , пәқәтла инсанларниң буйруқ вә тәлимлиридин пәйда болған .
51002023	Рошәнки , кишиләр өзлири иҗат қиливалған динлардики мундақ диндарлиқ , сахта кәмтарлиқ вә өз тенини азапқа салидиған қаидә-йосунлар даналиқтәк көрүнсиму , әмәлиятта гунакар тәбиитимиздики һәвәсләрни чәкләштә һеч қандақ пайдиси йоқтур .
51003001	Әйса Мәсиһ билән биллә тирилгән екәнсиләр , ундақта асмандики ишларға интилиңлар . Әйса Мәсиһ асманда Худаниң оң тәрипидә олтириду .
51003002	Силәр бу дуниядики ишларға әмәс , бәлки асмандики ишларға баш қатуруңлар .
51003003	Чүнки силәр бу дунияға нисбәтән өлдүңлар . Һаятиңлар Әйса Мәсиһ билән Худаниң һозурида йошурундур .
51003004	Һаятиңларниң мәнбәси болған Әйса Мәсиһ қайтип кәлгәндә , силәр Униң билән биллә шан-шәрәптә аян болисиләр .
51003005	Шуниң үчүн өзәңлардики бу дунияға хас арзу-һәвәсләрни , йәни җинсий әхлақсизлиқ , напаклиқ , шәһванийлиқ , яман һәвәс вә ачкөзлүкләрни ташлаңлар . Ачкөзлүк бутпәрәсликтин пәриқләнмәйду .
51003006	Худаниң ғәзиви мошундақ ишларни қилғучиларниң бешиға чүшиду .
51003007	Бурун силәрму бундақ арзу-һәвәсләр ичидә яшап , яман турмуш кәчүргән едиңлар .
51003008	Әнди бундақ яман ишларниң һәммисини ташлаңлар . Ғәзәплиниш , аччиқлиниш , яман нийәттә болуш , төһмәт қилиш яки әдәпсиз гәп-сөзләрни қилиштәк яман ишлардин жирақ туруңлар .
51003009	Шундақла бир-бириңларға ялған сөзлимәңлар . Чүнки силәр кона тәбиитиңларни бурунқи қилмишиңлар билән биллә чөрүп ташлап ,
51003010	йеңи тәбиәткә егә болдуңлар . Силәр Яратқучи Худаниң обризи бойичә йеңилиниватқиниңларда , Худани тонушуңлар чоңқурлишиду .
51003011	Бу йеңи һаятта бизниң йәһудий яки йәһудий әмәс , хәтнә қилинған яки қилинмиған , мәдәнийәтсиз һәтта явайи , қул яки әркин адәм болушимиз муһим әмәс . Муһими Әйса Мәсиһтур . У болса һәммимизниң қәлбидидур .
51003012	Худа силәрни сөйүп , « Өзәмгә атиған хәлқим » дәп таллиған екән , рәһимдил , меһриван , кәмтар , мулайим вә сәвирчан болуңлар .
51003013	Бир-бириңларға кәң қосақ болуңлар . Әгәр араңларда бири силәрниң көңлүңларни ағритқан болса , уни кәчүрүңлар . Рәббимиз силәрни кәчүргинидәк , силәрму башқиларни кәчүрүңлар .
51003014	Әң муһими , меһир-муһәббәтлик болуңлар . Чүнки меһир-муһәббәт бир-биримизни бағлап , мукәммәл инақлиққа башлайду .
51003015	Әйса Мәсиһ ата қилған теч-аманлиқ қәлбиңларни башқурсун . Чүнки силәр бир тәнниң әзалири болуп , бу инақлиқ ичидә яшашқа чақирилдиңлар . Һемишәм Худаға шүкүр ейтиңлар .
51003016	Әйса Мәсиһниң тәлимлири қәлбиңлардин толуқ орун алсун . Бир-бириңларға Худадин кәлгән барлиқ әқил-парасәт билән тәлим бериңлар вә несиһәт қилиңлар . Миннәтдарлиққа толған қәлбиңлар билән Худаға Зәбур мунаҗәтлири , мәдһийә нахшилири вә Муқәддәс Роһниң илһамидин кәлгән ғәзәлләрни ейтиңлар .
51003017	Мәйли силәр немә дәңлар яки немә қилиңлар , һәммисини Рәббимиз Әйсаниң наминиң улуқлиниши үчүн қилиңлар вә Әйса Мәсиһ арқилиқ Худа Атимизға шүкүр ейтиңлар .
51003018	Әй аяллар , Рәббимизгә мәнсүп болғанлиғиңлар үчүн , шуниңға мунасип һалда әрлириңларға бойсунуңлар .
51003019	Әй әрләр , аяллириңларни сөйүңлар , уларға қаттиқ муамилә қилмаңлар .
51003020	Әй балилар , һәр қандақ ишта ата-анаңларниң сөзини аңлаңлар . Чүнки бу Рәббимизни хурсән қилиду .
51003021	Әй атилар , пәрзәнтлириңларға болған муамилидә уларниң нәпритини қозғап қоймаңлар . Ундақ қилсаңлар пәрзәндиңлар чүшкүнлишип кетиду .
51003022	Әй қуллар , бу дуниядики ғоҗайинлириңларға һәммә ишта бойсунуңлар . Буни уларни хурсән қилиш үчүн пәқәт уларниң алдидила әмәс , бәлки һемишәм чин қәлбиңлар вә Рәббимизгә болған чоңқур һөрмитиңлар билән қилиңлар .
51003023	Һәр қандақ иш қилғанда , җан-дил билән қилиңлар . Буни адәмләр үчүн әмәс , Рәббимиз үчүн қилғандәк қилиңлар .
51003024	Есиңларда болсунки , Рәббимиз Өз хәлқигә беришкә вәдә қилған мирасни силәргә соға қилиду . Чүнки силәр һәқиқий ғоҗайиниңлар Рәббимиз Әйса Мәсиһкә хизмәт қиливатисиләр .
51003025	Мәйли ким болушидин қәтъий нәзәр , яман иш қилса , қилған яман ишиға яриша Худаниң җазасиға тартилиду . Чүнки Худа һәммә инсанларға охшаш муамилә қилиду .
51004001	Әй ғоҗайинлар , қуллириңларға тоғра вә адил муамилә қилиңлар . Чүнки силәрниңму асманда ғоҗайиниңлар барлиғини унтуп қалмаңлар .
51004002	Дуа қилишни тохтатмаңлар . Дуа қилғанда , пүтүн диққитиңлар билән дуа қилиңлар вә Худаға шүкүр ейтиңлар .
51004003	Биз үчүн йәнә шундақ дуа қилиңларки , Худа Өз хәвирини йәткүзүшимизгә йол ечип бәрсун . Шундақ болғанда , Әйса Мәсиһ һәққидики ашкарилиған сирни җакалалаймиз . Мән һазир дәл мошу Хуш Хәвәрни йәткүзүш сәвәвидин кишәнләндим .
51004004	Мениң бу Хуш Хәвәрни қолумдин келишичә ениқ чүшәндүрүшүм үчүнму дуа қилиңлар .
51004005	Әйса Мәсиһкә ишәнмигәнләр билән алақә қилғанда , әқил-параситиңларни ишлитип , һәр бир пурсәтни қолдин бәрмәй , Хуш Хәвәрни йәткүзүңлар .
51004006	Уларға қилған гәп-сөзлириңлар һемишәм йеқимлиқ , уларниң диққитини тартидиған болсун . Шундақ болғанда , һәр бир адәмгә қандақ йол билән җавап беришни биливалалайсиләр .
51004007	Рәббимиз йолида мән билән биллә хизмәт қиливатқан садиқ хизмәткар , сөйүмлүк қериндишим Тикикус мән тоғрилиқ барлиқ ишларни силәргә сөзләп бериду .
51004008	Уни әһвалимизни йәткүзүш вә силәрни илһамландуруш үчүн силәрниң алдиңларға әвәтимән .
51004009	Садиқ , сөйүмлүк қериндишимиз һәм жутдишиңлар болған Онесимусниму униң билән биргә әвәтимән . Улар бу йәрдә болуватқан һәммә ишни силәргә сөзләп бериду .
51004010	Мән билән биллә зинданда йетиватқан бурадирим Аристархус , шундақла Барнабаниң җийәни Маркустин силәргә салам . ( Әгәр Маркус йениңларға берип қалса , уни тапилиғинимдәк күтүвелиңлар . )
51004011	Юстус дәп атилип кәлгән Исаму силәргә салам ейтти . Худаниң Падишалиғи үчүн ишләватқан хизмәтдашлирим ичидә йәһудийлардин болған мәсиһийләр пәқәт мошуларла болуп , улар маңа чоң тәсәлла беришти .
51004012	Әйса Мәсиһниң хизмәткари вә жутдишиңлар болған Епафирадин силәргә салам . У силәрниң ишәнчтә пишип йетилишиңлар , Худаниң пүткүл ирадисигә болған ишәнчиңларда чиң турушуңлар үчүн , һемишәм җан-дили билән дуа қилмақта .
51004013	Униң силәр үчүн һәм Лаодикия вә Һейраполис шәһиридики қериндашлар үчүн көп әҗир сиңдүрүп кәлгәнлиги тоғрисида силәргә гувалиқ беримән .
51004014	Қәдирлик тевип Луқа вә Демасму силәргә салам ейтти .
51004015	Лаодикиядики қериндашларға , болупму Нимфә ханимға вә униң өйидә җәм болидиған мәсиһийләр җамаитигә салам ейтқайсиләр .
51004016	Бу хәт араңларда оқулуп болғандин кейин , Лаодикиядики мәсиһийләр җамаити ичидиму оқулсун . Силәр йәнә Лаодикиядики мәсиһийләр җамаитигә язған хетимниму оқуңлар .
51004017	Аркипусқа шуни ейтиңларки , Худа униңға тапшурған вәзипини чоқум ада қилсун .
51004018	Мәнки Павлус бу ахирқи саламни өз қолум билән йезиватимән . Мениң пут-қоллиримниң кишәнлик екәнлигини унтумаңлар . Худаниң меһир-шәпқити силәргә яр болғай !
52001001	Мәнки Павлус вә мән арқилиқ Силас һәм Тимотийдин Худа Атимиз вә Рәббимиз Әйса Мәсиһкә мәнсүп болған Салоника шәһиридики мәсиһийләр җамаитигә салам . Худа силәргә меһир-шәпқәт вә аманлиқ ата қилғай !
52001002	Биз дуалиримизда силәр үчүн дайим Худаға шүкүр ейтип , силәрни яд етип туруватимиз .
52001003	Худа Атимизниң алдида ишәнчиңлардин кәлгән яхши ишлириңларни , меһир-муһәббитиңлар билән сиңдүргән әҗриңларни вә Рәббимиз Әйса Мәсиһкә бағлиған үмүтүңлардин кәлгән сәвир-тақәт билән бәрдашлиқ бәргәнлигиңларни дайим әсләп туруватимиз .
52001004	Әй Худа сөйгән қериндашлар , бизгә мәлумки , Худа силәрни таллиди .
52001005	Силәргә йәткүзгән бу Хуш Хәвәрни биз сөз биләнла әмәс , бәлки Муқәддәс Роһтин кәлгән күч-қудрәт билән , шундақла Худаниң бу Хуш Хәвәр арқилиқ силәрни қутқузидиғанлиғиға болған толуқ ишәнчимиз билән силәргә йәткүздуқ . Биз силәр билән биллә болған чағларда қандақ яшиғанлиғимизни силәр билисиләр . Буларниң һәммиси силәрниң мәнпийитиңлар үчүн еди .
52001006	Силәр биздин , шундақла Рәббимиздин үлгә алдиңлар . Чүнки силәр еғир қийинчилиқларға қаримай , Муқәддәс Роһ ата қилған шат-хорамлиқ ичидә Худаниң сөзини қобул қилдиңлар .
52001007	Нәтиҗидә силәрму Македонийә вә Юнан өлкилиридики пүткүл мәсиһийләргә үлгә болдуңлар .
52001008	Рәббимиз һәққидики сөзләр силәрдин башлинип , Македонийә вә Юнанғила әмәс , һәммә йәргә тарқилипту . Биз у йәрләргә барғинимизда , кишиләрниң силәрниң Худаға болған ишәнчиңлардин аллиқачан хәвири барлиғини уқтуқ . Шуңа бизниң ишәнчиңлар тоғрисида йәнә еғиз ечишимизниң һаҗити йоқ .
52001009	Биз барған җайдики кишиләр силәрниң бизни иллиқ қобул қилғанлиғиңларни аңлиған еди . Улар силәрниң бутларға ибадәт қилиштин ваз кечип , һаят болған һәқиқий Худаға хизмәт қилиш үчүн , Униңға йүзләнгәнлигиңларни бизгә ейтти .
52001010	Улар йәнә бизгә силәрниң Худа Оғлиниң , йәни Худа өлүмдин тирилдүргән Әйса Мәсиһниң асмандин қайта келишини күтүватқанлиғиңларни ейтти . Бизләрни Худадин келидиған ғәзәптин қутқузғучи дәл Әйса Мәсиһтур .
52002001	Қериндашлар , силәргә мәлумки , бизниң қешиңларға барғинимиз бекарға кәтмиди .
52002002	Силәргә йәнә шуму мәлумки , биз қешиңларға бериштин илгири Филипи шәһиридә турған вақтимизда , у йәрдә азап чәктуқ вә һақарәткә учридуқ . Кейин силәрниң шәһириңлардиму йәнә қаттиқ қаршилиқларға учридуқ , лекин биз Худаниң ярдими билән ғәйрәткә келип , Худаниң Хуш Хәвирини силәргә йәткүздуқ .
52002003	Биз бу Хуш Хәвәрни бирәр сахтилиқ , яман нийәт яки һелигәрлик билән йәткүзүватқинимиз йоқ .
52002004	Әмәлиятта Худа бизни лайиқ көрүп , Хуш Хәвәрни йәткүзүш вәзиписини бизгә тапшурди . Биз Хуш Хәвәрни инсанларни хурсән қилиш үчүн әмәс , бәлки бизниң қәлбимизни күзитиватқан Худани хурсән қилиш үчүн йәткүзүватимиз .
52002005	Силәргә мәлумки , биз һеч қачан силәрниң йениңларға хошамәт қилғили яки ниқаплинип тамахорлуқ қилғили бармидуқ . Буниңға Худа гувадур .
52002006	Мәйли силәр болуңлар яки башқилар болсун , биз һеч кимдин бирәр махташ тама қилмидуқ .
52002007	Әйса Мәсиһниң әлчилиридин болғанлиғимиз үчүн , ярдимиңларни тәләп қилишқа һәқлиқ едуқ , лекин силәргә худди балилирини бағриға басқан мулайим анидәк муамилә қилдуқ .
52002008	Шу чағда силәргә шундақ муһәббәт бағлиған едуқки , биз Худаниң Хуш Хәвиринила әмәс , өз җенимизниму тәғдим қилишқа рази едуқ . Чүнки силәрни шу қәдәр яхши көрәттуқ !
52002009	Қериндашлар , бизниң қандақ тиришип-тирмишип ишлигәнлигимиз җәзмән есиңларда бардур . Биз һеч қайсиңларға еғирчилиғимизни салмаслиқ үчүн , бир тәрәптин кечә-күндүзләп ишләп турмушумизни қамдисақ , йәнә бир тәрәптин Худаниң Хуш Хәвирини силәргә йәткүздуқ .
52002010	Мәсиһийләрдин болған силәрниң араңлардики әмәлий һәрикитимизниң пак , һәққаний вә әйипсиз екәнлигигә өзәңлар гувалиқ берәләйсиләр , буниңға Худаму гувадур .
52002011	Силәргә мәлумки , биз һәр бириңларға ата пәрзәндигә әҗир сиңдүргәндәк әҗир сиңдүрдуқ ,
52002012	силәргә мәдәт бәрдуқ , тәсәлла бәрдуқ . Силәрни Өз Падишалиғиға вә шан-шәривигә чақирған Худаниң пәрзәнтлиригә лайиқ яшашқа дәвәт қилдуқ .
52002013	Худаға һемишәм шүкүр ейтишимиздики йәнә бир сәвәп шуки , силәр биздин Худаниң сөзини аңлап , уни қобул қилғиниңларда , бу сөзни инсанларниң сөзи әмәс , бәлки Худаниң сөзи , дәп етирап қилдиңлар . Әмәлияттиму бу сөз Худаниң сөзи болуп , у һазир униңға ишинидиған силәргә күчлүк тәсир көрсәтмәктә .
52002014	Қериндашлар , силәрниң әһвалиңларму Худаға ишәнгән вә Әйса Мәсиһкә мәнсүп болған Йәһудийә өлкисидики мәсиһийләр җамаәтлиригә охшайду . Чүнки уларниң шу йәрдики йәһудийлар тәрипидин зиянкәшликкә учриғиниға охшаш , силәрму өз жутдашлириңлар тәрипидин зиянкәшликкә учридиңлар .
52002015	Бурун йәһудийларниң әҗдатлири пәйғәмбәрләрни өлтүргән , кейин уларниң әвлатлири Рәббимиз Әйсани өлтүрди . Һазир йәнила бәзи йәһудийлар бизгиму зулум селип , бизни биз Хуш Хәвәр тарқитиватқан шәһәрләрдин қоғлап чиқарди . Уларниң бундақ қилмишлири Худаниң ғәзивини кәлтүриду . Улар худди пүткүл инсанлар билән дүшмәнләшкәндәк , бизниң йәһудий әмәсләрниң қутқузулушиға еришиши үчүн уларға бу Хуш Хәвәрни тарқитишимизға тосқунлуқ қиливатиду . Буниң билән улар гуналирини үзлүксиз көпәйтип чекигә йәткүзмәктә . Шуниң үчүн Худаниң ғәзиви әнди уларға чүшүш алдида туриду .
52002016	
52002017	Қериндашлар , биз амалсиз һалда силәрдин вақитлиқ айрилдуқ . Биз силәр билән биллә болмисақму , қәлбимиз йәнила силәр билән биллә . Биз силәр билән йәнә бир қетим дидар көрүшүшкә интизар болғанлиғимиз үчүн , йениңларға беришқа интайин тириштуқ !
52002018	Бизниң йениңларға барғумиз кәлгән еди . Болупму мәнки Павлус нәччә қетим силәрни йоқлап бармақчи болған болсамму , бирақ буниңға шәйтан тосалғу болди .
52002019	Силәрниң ишәнчидә ахириғичә чоқум чиң туридиғанлиғиңларға ишинимиз вә силәр үчүн бәк хошал болимиз . Рәббимиз Әйса қайта кәлгәндә , Униң алдида пәхирлинидиған таҗимиз дәл силәр әмәсму ?
52002020	Биз һәқиқәтән силәрдин пәхирлинимиз , силәр бизниң хошаллиғимиз !
52003001	Биз силәрниң хәвириңларни алалмай тақитимиз қалмиғанда , өзимиз Афина шәһиридә ялғуз қелип , алдиңларға қериндишимиз һәм Худа йолида биз билән биллә Әйса Мәсиһ һәққидики Хуш Хәвәрни тарқитиватқан хизмәтдишимиз Тимотийни әвәтишни қарар қилдуқ .
52003002	
52003003	Бизниң уни әвәтишимиздики мәхситимиз , силәрниң көз алдиңлардики қийинчилиқлар сәвәвидин ишәнчиңларниң тәвринип қалмаслиғи һәм силәрни илһамландуруш вә ишәнчиңларни күчәйтиштур . Бизниң чоқум қийинчилиққа учрайдиғанлиғимизму силәргә мәлум .
52003004	Биз силәр билән биллә болған вақтимизда , һәммимизниң қийинчилиқларға учрайдиғанлиғимизни силәргә алдин-ала ейтқан едуқ . Әмәлияттиму дегинимиздәк болди .
52003005	Шу сәвәптин тақитим тақ болуп , ишәнчиңларниң зади қандақ екәнлигини билиш үчүн , Тимотийни йениңларға әвәткән едим . Мән шәйтанниң силәрни аздуруши вә буниң билән бизниң силәргә сиңдүргән әҗримизниң бекарға кетишидин әнсиригән едим .
52003006	Лекин йеқинда йениңлардин қайтип кәлгән Тимотий ишәнчиңлар вә меһир-муһәббитиңлар тоғрисида бизгә яхши хәвәр елип кәлди . У силәрниң бизни һәр дайим хурсәнлик билән әсләп турғанлиғиңларни , худди бизниң силәрни көргүмиз кәлгәндәк , силәрниңму бизни көргүңлар кәлгәнлигини ейтти .
52003007	Қериндашлар , силәрниң ишәнчиңлар аҗизлашмапту . Мошундақ җапа-мәшәқәт вә қийинчилиқлар ичидә турған биз буниңдин чоң илһам алдуқ .
52003008	Чүнки Рәббимизгә болған ишәнчиңлар мустәһкәм болғанлиғи үчүн , биз һәқиқәтән яңливаштин роһландуқ ,
52003009	силәр үчүн хошаллиққа чөмдуқ . Бундақ әһвалда биз Худаниң алдида силәр үчүн қандақму тәшәккүр ейтмай туралаймиз !
52003010	Силәр билән дидар көрүшүш вә ишәнчиңлардики йетәрсизликләрни түзитишкә ярдәм берәлишимиз үчүн , кечә-күндүз чин қәлбимиздин Худаға дуа қилмақтимиз .
52003011	Атимиз Худа вә Рәббимиз Әйса бизниң силәр билән көрүшүшимизгә йол ачқай .
52003012	Рәббимиз силәрниң бир-бириңларға вә һәммә адәмләргә болған меһир-муһәббитиңларни бизниң силәргә болған меһир-муһәббитимиздәк толуп таштурғай .
52003013	Һәм шу арқилиқ Рәббимиз Әйса Өзигә мәнсүп болған барлиқ муқәддәс хәлқи билән биллә қайтип кәлгинидә , силәрниң Атимиз Худаниң алдида әйипсиз вә пак болушуңлар үчүн ирадәңларни мустәһкәм қилғай !
52004001	Қериндашлар , ахирида биз йәнә шуни демәкчимизки , Худани хурсән қилиш үчүн қандақ яшаш керәклигини биздин үгинивалдиңлар һәм силәр әмәлиятиңлардиму биздин үгәнгиниңлар бойичә шундақ яшаватисиләр . Әнди Худани хурсән қилишқа техиму тиришишиңларни Рәббимиз Әйсаниң нами билән сораймиз .
52004002	Чүнки силәр бизниң Рәббимиз Әйсаниң нами билән силәргә йәткүзгән тәлимлиримизни билисиләр .
52004003	Худаниң ирадиси шуки , пак болуңлар вә җинсий әхлақсизлиқтин сақлиниңлар ;
52004004	һәр бириңлар Худани тонумайдиған адәмләрдәк шәһваний һәвәсләргә берилмәй , бәлки тениңлардики бу һәвәсләрни башқуруп , пак вә иззәт-һөрмитиңлар билән һаят кәчүрүңлар .
52004005	
52004006	Бу яман ишларда қериндашлириңларни алдап , улардин пайдилинип кәтмәңлар . Илгири силәрни агаһландурғинимиздәк , Рәббимиз мана шундақ гуналар түпәйлидин инсанларни җазалайду .
52004007	Чүнки Худа бизни напак әмәс , бәлки пак яшашқа чақирди .
52004008	Шуниң үчүн бу тәлимни рәт қилған киши инсанни әмәс , бәлки силәргә Муқәддәс Роһ ата қилған Худани рәт қилған болиду .
52004009	Қериндашлиқ меһир-муһәббитигә кәлсәк , бу тоғрисида силәргә хәт йезишимизниң һаҗити йоқ , чүнки Худа бир-бириңларға меһир-муһәббәт көрситишни үгәткән .
52004010	Әмәлиятта силәр пүтүн Македонийә өлкисидики қериндашларға шундақ қиливатисиләр . Шундақ болсиму , қериндашлар , меһир-муһәббәт көрситиштә техиму тиришишиңларни сораймиз .
52004011	Силәргә тапилиғинимиздәк , теч-аман һаят кәчүрүшкә , башқиларниң ишлириға арилашмай , өз ишиңлар билән болушқа вә икки билигиңларға тайинип яшашқа тиришиңлар .
52004012	Мана шундақ қилсаңлар , ишәнчиңлар җамаәтниң сиртидики кишиләр алдида иззәт-һөрмәткә егә болуп яшалайсиләр вә ихтисат җәһәттә һеч кимгә беқинмайсиләр .
52004013	Қериндашлар , силәрниң Әйса Мәсиһкә ишәнмәй үмүтсизлик ичидә яшаватқан кишиләрдәк һәсрәт чәкмәслигиңлар үчүн , биз аләмдин өткән мәсиһийләр тоғрисидики һәқиқәттин хәвәрдар болушуңларни халаймиз .
52004014	Әйса Мәсиһниң өлүп тирилгәнлигигә ишәнгән екәнмиз , Әйса Мәсиһ қайта кәлгәндә Худаниң аләмдин өткән мәсиһийләрни Әйса Мәсиһ билән биллә елип келидиғанлиғиға ишинишимиз керәк .
52004015	Биз һазир Рәббимизниң сөзи бойичә силәргә шуни ейтимизки , Рәббимиз қайта кәлгәндә , биз һаят яшаватқанлар һәргизму өлүп кәткән мәсиһийләрдин авал Рәббимиз билән җәм болалмаймиз .
52004016	Рәббимиз Өзи бир пәрман арқилиқ баш периштәниң авази вә Худа яңратқан канай садаси билән асмандин чүшиду . Әйса Мәсиһкә мәнсүп болуп өлүп кәткәнләр авал тирилиду .
52004017	Кейин һаят яшаватқан бизләр , йәни бу дунияда һаят кәчүрүватқанлар әшу өлгәнләр билән бирликтә Рәббимиз билән асманда көрүшүш үчүн булутлар арисиға көтирилимиз . Шуниңдин кейин Рәббимиз билән мәңгү биргә болимиз .
52004018	Шуңа бир-бириңларни бу сөзләр билән илһамландуруңлар .
52005001	Қериндашлар , силәргә бу ишларниң қачан йүз беридиғанлиғи тоғрисида йезишим һаҗәтсиз .
52005002	Чүнки силәрму яхши билисиләр , Рәббимизниң қайта келидиған күни худди кечидики оғриниң келишигә охшаш туюқсиз келиду .
52005003	Кишиләр « дуния теч-аман » дәп турғанда , тәсадипи уларға һалакәт келиду . Бу худди һамилдар аялниң толғиғи уштумтут тутқиниға охшаш болуп , униңдин қечип қутулғили болмайду .
52005004	Лекин қериндашлар , силәр Әйса Мәсиһкә ишәнгәнлигиңлар үчүн , қараңғулуқта әмәссиләр . Шуңа у күн силәрни оғриға охшаш чөчүтүп кәлмәйду .
52005005	Биз һәммимиз күндүзниң , йәни йоруқлуқниң пәрзәнтлиримиз . Һәммимиз кечиниң , йәни гунаниң қараңғулуғиға мәнсүп әмәсмиз .
52005006	Шуниң үчүн Әйса Мәсиһкә ишәнмигәнләрдәк ухлап ятмайли . Әксичә сәгәк вә һошияр болайли .
52005007	Ухлайдиғанлар кечиси ухлайду , мәс болидиғанларму кечиси мәс болиду .
52005008	Йоруқлуққа мәнсүп болған бизләр болсақ , үстимизгә ишәнч вә меһир-муһәббәт савутини , бешимизға қутқузулуш үмүтиниң дубулғисини кийип , өзимизни сәгәк тутушимиз керәк .
52005009	Чүнки Худа бизни Өз ғәзивигә учрисун дәп әмәс , бәлки Рәббимиз Әйса Мәсиһ арқилиқ қутқузулсун , дәп таллиғандур .
52005010	Әйса Мәсиһ биз үчүн өлди . Буниңдики мәхсәт , У қайта кәлгәндә , биз мәйли һаят яки өлгән болайли , бизниң Униң билән биллә мәңгү яшишимиз үчүндур .
52005011	Шуниң үчүн һазирму бир-бириңларни бурунқиға охшаш давамлиқ илһамландуруп , бир-бириңларниң ишәнчини күчәйтиңлар .
52005012	Қериндашлар , араңларда җапалиқ ишләватқан вә Рәббимизниң йолида силәргә йетәкчилик қилип несиһәт қиливатқанларни қәдирлишиңларни сораймиз .
52005013	Уларниң бу хизмәтлири үчүн уларға чоңқур һөрмәт вә муһәббитиңлар билән муамилә қилиңлар , бир-бириңлар билән инақ өтүңлар .
52005014	Қериндашлар , силәрдин өтүнимизки , бекар тәләпләрни ойғитиңлар , жүрәксизләрни илһамландуруңлар , аҗизлиғи болғанларға яр-йөләк болуңлар вә һәммә адәмгә сәвирчан болуңлар .
52005015	Һеч қайсиңлар яманлиққа яманлиқ қайтурмаңлар , әксичә бир-бириңларға вә барлиқ кишиләргә һемишәм яхшилиқ қилишни нийәт қилиңлар .
52005016	Һәр дайим хошал-хорам болуңлар .
52005017	Һемишәм дуа қилиңлар .
52005018	Һәр қандақ әһвалда Худаға шүкүр ейтиңлар , чүнки мана булар Худаниң Әйса Мәсиһкә мәнсүп болған силәргә қаратқан ирадисидур .
52005019	Муқәддәс Роһниң қәлбиңлардики отини өчәрмәңлар .
52005020	Араңларда йәткүзүлгән пәйғәмбәрлик сөзләргә сәл қаримаңлар .
52005021	Уларниң һәммисини тәкшүрүп көрүп , һәқиқәтән Худадин кәлгән яки кәлмигәнлигини пәриқ қилип , Худадин кәлгән пәйғәмбәрлик сөзни қобул қилиңлар .
52005022	Һәр хил яманлиқлардин жирақ туруңлар .
52005023	Бизгә аманлиқ ата қилғучи Худа Өзи силәрни тәл-төкүз пак қилғай . Рәббимиз Әйса Мәсиһ қайта кәлгичә Худа роһуңлар , җениңлар вә тениңларни әйипсиз сақлиғай .
52005024	Силәрни чақирған Худа җәзмән шундақ қилиду . У ишәнчликтур !
52005025	Қериндашлар , биз үчүн дуа қилиңлар .
52005026	Һәммә қериндашлар билән меһриванларчә саламлишиңлар .
52005027	Рәббимизниң нами билән силәрниң бу хәтни шу йәрдики һәммә қериндашларға оқуп беришиңларни тапилаймән .
52005028	Рәббимиз Әйса Мәсиһниң меһир-шәпқити силәргә яр болғай !
53001001	Мәнки Павлус вә мән арқилиқ Силас һәм Тимотийдин Худа Атимиз вә Рәббимиз Әйса Мәсиһкә мәнсүп болуп , Салоника шәһиридә яшаватқан мәсиһийләр җамаитигә салам .
53001002	Худа Атимиз вә Рәббимиз Әйса Мәсиһ силәргә меһир-шәпқәт вә аманлиқ ата қилғай !
53001003	Қериндашлар , силәр үчүн Худаға һәр дайим шүкүр ейтишни борчимиз дәп билимиз . Чүнки ишәнчиңлар барғансири күчийиватиду , бир-бириңларға болған меһир-муһәббитиңларму чоңқурлишиватиду .
53001004	Шуңа биз Худаға мәнсүп болған һәр қайси мәсиһийләр җамаити арисида силәрдин пәхирлинимиз . Чүнки силәр бешиңларға кәлгән һәр хил зиянкәшлик вә қийин әһвалларға бәрдашлиқ бәрдиңлар вә ишәнчиңлардин тәврәнмидиңлар .
53001005	Силәрниң бундақ қийин әһвалларда ишәнчиңлардин тәврәнмигәнлигиңлар Худаниң қиямәт күнидә чиқиридиған һөкүминиң адил екәнлигини көрситиду . Чүнки Худа силәрниң қийин әһваллардиму ишәнчиңларда чиң туридиғанлиғиңлардин силәрни Өз Падишалиғида яшашқа лайиқ һесаплайду . Силәр мана шу Падишалиқ үчүн азап-оқубәт чекиватисиләр .
53001006	Худа адилдур . У силәргә азап-оқубәт кәлтүргәнләрниң тегишлик җазасини бериду .
53001007	Шундақла Рәббимиз Әйса қудрәтлик периштәләр вә ялқунлуқ от билән асмандин қайта кәлгән чағда , Худа азап-оқубәт чәккән силәргә вә бизгә арамлиқ бериду .
53001008	Шу чағда Рәббимиз Әйса Худани тонушни халимиғанларни вә Өзи һәққидики Хуш Хәвәрни қобул қилмиғанларни җазалайду .
53001009	Бундақ кишиләрниң җазаси мәңгүлүк һалакәттин ибарәт болуп , улар Рәббимиздин вә Униң улуқ күч-қудритидин айрилип қалиду .
53001010	У вақитта Рәббимиз Өзиниң муқәддәс хәлқи тәрипидин улуқлиниду вә мәдһийилиниду . Шундақла силәрму биз йәткүзгән Хуш Хәвәргә ишәнгәнлигиңлар үчүн , Рәббимизни мәдһийилигәнләр арисида болисиләр .
53001011	Шуниң үчүн биз дайим шундақ дуа қилимизки , силәрни чақирған Худа бу улуқ чақириғиға мунасип яшишиңларға ярдәм қилғай . У Өз күч-қудрити билән яхши нийитиңларни һәм ишәнчиңлар билән қилған һәммә ишиңларни әмәлгә ашурғай .
53001012	Буниң билән Рәббимиз Әйса Мәсиһ силәр арқилиқ улуқлиниду вә силәрму У арқилиқ шан-шәрәпкә еришисиләр . Бу Худаниң вә Рәббимиз Әйса Мәсиһниң меһир-шәпқитидин келиду .
53002001	Қериндашлар , Рәббимиз Әйса Мәсиһниң қайта келидиған һәм бизниң Униң билән бир йәргә җәм болидиған күнүмиз тоғрисида силәрдин шуни өтүнүп сораймизки ,
53002002	әгәр силәр « Рәббимизниң қайтип келидиған күни йетип кәлди » дегән сөзни аңлисаңлар , һодуқуп кәтмәңлар , қорқупму кәтмәңлар . Бундақ сөзни қилғучилар мәйли уни Худадин кәлгән пәйғәмбәрлик сөздин яки башқиларниң тәлимидин аңлидуқ , яки болмиса бизниң намимизда йезилған хәтләрдин көрдуқ , десиму униңға ишәнмәңлар .
53002003	Һәр қандақ адәм һәр қандақ усул билән силәрни алдап кәтмисун . Чүнки ахир заманда Худаға қарши чоң топилаң йүз бәрмигичә вә мәңгүлүк һалакәткә мәһкүм қилинғучи , йәни « Худаға қарши чиққучи » ашкариланмиғичә , бу күн йетип кәлмәйду .
53002004	Худаға қарши чиққучи Худа дәп аталған яки кишиләр ибадәт қилидиған нәрсиләрниң һәммисигә қарши чиқип , өзини һәммидин үстүн қилип көрситиду , һәтта Худаниң ибадәтханисида олтирип , өзини Худа дәп җакалайду .
53002005	Буларни мән силәр билән биллә болған вақтимда ейтқанлиғим есиңларда барду ?
53002006	Худаға қарши чиққучиниң ашкарилинишини һазирғичә неминиң тосап туруватқанлиғини билисиләр . У пәқәт Худа бәлгүлигән вақитта ашкарилиниду .
53002007	Шәйтанниң күчи аллиқачан йошурун һәрикәт қилишқа башлиди . Лекин бу күчни тосап келиватқан тосалғу еливетилгәндин кейинла , Худаға қарши чиққучи ашкарилиниду . Рәббимиз Әйса Мәсиһ болса , уни бир еғиз сөз биләнла һалак қиливетиду вә йәр йүзигә кәлгәндики парлақ нури билән уни йоқитиду .
53002008	
53002009	Худаға қарши чиққучи , шәйтанниң күчи билән келип , һәр хил күч-қудрәт , адәм аздуридиған мөҗүзә вә карамәтләрни көрситиду
53002010	һәм мәңгүлүк һалакәткә йүзләнгәнләрни аздуруш үчүн һәр хил һейлә-микирләрни ишлитиду . Улар мәңгү һалак болуш алдида туруватиду , чүнки улар өзлирини қутқузулушқа йетәкләйдиған һәқиқәтни қобул қилмайду .
53002011	Шу сәвәптин Худа уларға һәқиқәттин чәтнитидиған бир күч әвәтиду . Буниң билән улар ялған гәпләргә ишиниду .
53002012	Нәтиҗидә һәқиқәткә ишәнмәй , яман ишларни қилишни яхши көридиғанларниң һәммиси җазаға мәһкүм қилиниду .
53002013	Әй Рәббимиз сөйгән қериндашлар , силәр үчүн һәр дайим Худаға шүкүр ейтишни борчимиз дәп билимиз . Сәвәви силәрниң Муқәддәс Роһ тәрипидин пак қилинишиңлар вә һәқиқәткә ишинишиңлар арқилиқ Худа силәрни қутқузулушқа алдин-ала таллиди .
53002014	Худа силәрни Рәббимиз Әйса Мәсиһниң шан-шәривигә егә қилиш үчүн , биз йәткүзгән Хуш Хәвәр арқилиқ қутқузулушқа чақирди .
53002015	Шуниң үчүн , қериндашлар , ишәнчиңларда қәтъий тәврәнмәңлар , биз силәргә еғизчә вә хәт арқилиқ йәткүзгән тәлимдә чиң туруңлар !
53002016	Рәббимиз Әйса Мәсиһ вә бизгә меһир-муһәббәт көрсәткән , Өзиниң меһир-шәпқити билән мәңгүлүк илһам һәм гөзәл үмүт ата қилған Худа Атимиз силәрни илһамландурғай һәм силәргә барлиқ яхши иш , яхши сөзләрни қилишқа күч-қудрәт бәргәй !
53002017	
53003001	Қериндашлар , сөзимизниң ахирида биз үчүн дуа қилишиңларни үмүт қилимиз . Рәббимиз һәққидики Хуш Хәвәр худди силәргә йәткән чағдикигә охшаш , һәр қандақ йәрдә тез тарқалсун вә һөрмәт билән қобул қилинсун .
53003002	Худаниң бизни бузуқ вә яман адәмләрдин қутулдуруши үчүнму дуа қилиңлар . Чүнки һәммила адәм Рәббимиз Әйса Мәсиһкә ишәнгини йоқ ,
53003003	амма Рәббимиз ишәнчликтур . У силәрни мустәһкәм қилиду һәм шәйтанниң яманлиқлиридин сақлайду .
53003004	Худа силәрниң буйруғанлиримизни қиливатқанлиғиңлар вә давамлиқ қилидиғанлиғиңлар һәққидә бизгә ишәнч бәрди .
53003005	Рәббимиз Әйса силәрни Худаниң меһир-муһәббитини техиму чоңқур чүшинишкә йетәклигәй вә силәрни Өзигә охшаш чидамлиқ қилғай .
53003006	Қериндашлар , биздин алған тәлимләргә риайә қилмай , күн бойи лағайлап жүргәнләрдин жирақ турушуңларни Рәббимиз Әйсаниң нами билән буйруймиз .
53003007	Биздин қандақ үлгә елишиңлар керәклигини өзәңлар билисиләр , чүнки биз силәр билән биллә болғанда һорунлуқ қилип , лағайлап жүрмигәндуқ .
53003008	Һеч кимниң ненини бекарға йемигән едуқ . Биз һеч қайсиңларға еғирчилиғимизни салмаслиқ үчүн тиришип-тирмишип , кечә-күндүзләп ишлигән едуқ .
53003009	Бундақ қилишимиз , силәрдин ярдәм сорашқа һәқлиқ болмиғанлиғимиздин әмәс , бәлки силәргә яхши үлгә қалдуруш үчүн еди .
53003010	Биз силәрниң йениңларда болғинимизда , силәргә : « Ишлимигән чишлимәйду ! » дегән едуқ .
53003011	Лекин араңларда бәзиләрниң һеч иш қилмай лағайлап жүргәнлигини аңлидуқ . Улар бекарчилиқта башқиларниң ишлириға арилишип жүрүпту .
53003012	Бундақларға Рәббимиз Әйса Мәсиһниң нами билән шундақ буйруймиз вә улардин өтүнүп сораймизки , теч яшап , әмгигиңлар билән нан тепип йәңлар .
53003013	Лекин силәр , қериндашлар , яхши ишларни қилиштин бошашмаңлар .
53003014	Әгәр ушбу хетимиздики сөзләрни қобул қилмайдиғанлар болса , улардин һәзәр әйләңлар , уларни уялдуруш үчүн улар билән арилашмаңлар .
53003015	Бирақ уларни дүшмән қатарида көрмәй , әксичә уларға бир қериндаш сүпитидә несиһәт қилиңлар .
53003016	Аманлиқниң мәнбәси болған Рәббимиз һәр вақит һәр җайда силәргә аманлиқ ата қилғай . Рәббимиз һәммиңлар билән биллә болғай !
53003017	Мәнки Павлус бу ахирқи салимимни өз қолум билән яздим . Бу мениң һәммә хәтлиримниң өзигә хас бәлгүсидур . Мана бу мениң өз қәлимимдур .
53003018	Рәббимиз Әйса Мәсиһниң меһир-шәпқити һәммиңларға яр болғай !
54001001	Қутқазғучимиз Худаниң вә үмүтүмиз болған Әйса Мәсиһниң әмри билән Униң әлчиси болушқа талланған мәнки Павлустин
54001002	ишәнч йолида өз оғлумдәк болуп қалған Тимотийға салам . Худа Атимиз вә Рәббимиз Әйса Мәсиһ саңа меһир-шәпқәт , рәһимдиллик вә аманлиқ ата қилғай !
54001003	Македонийә өлкисигә барғанда саңа ейтқинимдәк , сениң давамлиқ Әфәс шәһиридә қелип , араңлардики бәзи кишиләрниң натоғра тәлимләрни тарқитишини тосишиңни сораймән .
54001004	Уларға әпсаниләр вә узундин-узунға созулған нәсәбнамиләр билән вақтини исрап қилмаслиғини буйруғин . Булар пәқәт бемәна талаш-тартишларни кәлтүрүп чиқириду , шундақла ишәнч билән қилинидиған Худа йолидики ишларни қилишқа пайдисиз болиду . Худа йолида меңишқа нисбәтәнму пайдисиз болиду . Худа йолида меңиш пәқәт ишәнч арқилиқла әмәлгә ашиду .
54001005	Бизниң бундақ буйруқ қилишимиздин мәхсәт , пак қәлб , сап виждан вә чин ишәнчтин келип чиққан меһир-муһәббәтни башқиларға көрситишиңлар үчүндур .
54001006	Бәзи кишиләр бу тәлимдин чәтнәп , бемәна гәпләрни қилип жүриду .
54001007	Уларниң башқилар тәрипидин Тәврат қануниниң өлимаси дәп аталғуси бар . Бирақ улар өзлириниң немә дәватқанлиғини яки өзлириниң ишәнч билән ейтқан сөзлириниң немә екәнлигини чүшәнмәйду .
54001008	Бизгә мәлумки , әгәр кишиләр Тәврат қанунини тоғра қолланса , у пайдилиқтур .
54001009	Биз йәнә шуни билишимиз керәкки , Тәврат қануни Худаниң әмирлиригә бойсунидиған адәмләр үчүн әмәс , бәлки натоғра ишларни қилғучилар үчүн түзүлгәндур , йәни қанунға хилаплиқ қилғучилар , бойни қаттиқлар , Худа йолида маңмиғанлар , гунакарлар , Худаға бепәрвалиқ қилғучилар , Худани мәсқирә қилғучилар , ата-анисини яки башқиларни өлтүргән қатиллар ,
54001010	җинсий әхлақсизлиқ қилғанлар , охшаш җинистики бузуқлар , қул содигәрлири , ялғанчилар , қәсәмхорлар вә башқа қилмишлар билән тоғра тәлимләргә хилаплиқ қилған кишиләр үчүн түзүлгәндур .
54001011	Бу тәлимләр мәдһийиләшкә мунасип болған Худа тәрипидин маңа аманәт қилинған улуқ Хуш Хәвәргә асасланған .
54001012	Маңа күч-қудрәт бәргән Рәббимиз Әйса Мәсиһкә шүкүр ейтимән . Чүнки У мени ишәнчлик дәп қарап , Өз хизмитигә тайинлиди .
54001013	Мән бурун Әйса Мәсиһкә күпүрлүк қилип , Униңға ишәнгүчиләргә зиянкәшлик қилған рәһимсиз бир адәм болсамму , У йәнила маңа рәһим қилди . Чүнки мән бу ишларни наданлиқ вә Әйса Мәсиһкә болған ишәнмигәнлигимдин қилған едим .
54001014	Рәббимиз маңа мол меһир-шәпқитини көрситип , мени Әйса Мәсиһтин келидиған ишәнч вә меһир-муһәббәт билән толтурди .
54001015	« Әйса Мәсиһ гунакарларни қутқузуш үчүн дунияға кәлди » дегән сөз һәқтур вә уни қобул қилишқа пүтүнләй әрзийду . Мән гунакарларниң ичидики әң еғир гунакаримән .
54001016	Лекин Әйса Мәсиһ маңа рәһим-шәпқәт қилди . Буниңдики мәхсәт , У Өзиниң мәндәк әң яман бир гунакарға чәксиз сәвир-тақәт көрситиши арқилиқ башқиларға үлгә қалдуруштур , йәни бу кейин Өзигә ишинип , мәңгүлүк һаятқа еришидиғанларға берилгән үлгидур .
54001017	Барлиқ һөрмәт вә шан-шәрәп Худаға әбәдил-әбәт мәнсүптур . У мәңгүлүк Падиша , йәни өлмәйдиған вә көз билән көргили болмайдиған бирдин-бир Худадур , амин !
54001018	Әй оғлум Тимотий , бурун сән тоғрилиқ ейтилған пәйғәмбәрлик сөзләргә асасән бу буйруқларни саңа тапшуримән . Бу пәйғәмбәрлик сөзләрни қурал қилсаң , Рәббимиз үчүн улуқ күрәшләрни қилалайсән .
54001019	Ишәнчтә вә пак вижданиңда чиң тур . Бәзиләр пак вижданини бир яққа қайрип қойди . Нәтиҗидә уларниң ишәнчи худди хада ташқа урулған кемигә охшаш вәйран болди .
54001020	Именей вә Искәндәрләр мана шундақ кишиләрдиндур . Уларни күпүрлүк қилмаслиқни үгәнсун дәп , шәйтанниң илкигә қайтурдум .
54002001	Алди билән сәндин вә барлиқ мәсиһийләрдин пүткүл инсан үчүн Худадин тиләкләр тиләшни , Худаға дуа-тилавәт қилишни , башқилар үчүн мураҗиәт қилишни вә Худаға шүкүрләр ейтишни ,
54002002	болупму падишалар вә барлиқ әмәлдарлар үчүн дуа-тилавәт қилишни өтүнимән . Бундақ болғанда , биз аман-есән һаят кәчүрәләймиз . Шундақла һаятимиз Худаға болған садақәтмәнлик вә һөрмәт билән толиду .
54002003	Бундақ дуа-тилавәт қилиш яхшидур . У Қутқазғучимиз Худани хурсән қилиду .
54002004	Худа пүткүл инсанларниң қутқузулушини вә уларниң һәқиқәтни тонушини халайду .
54002005	Чүнки Худа бирдур , Худа билән инсанлар арисидики Яраштурғучиму бирдур . У болсиму , инсан тенидә дунияға кәлгән Әйса Мәсиһтур .
54002006	Инсанларниң гунадин азат болуши үчүн , Әйса Мәсиһ Өзини қурван қилип төләм төлиди . Худа буниңға дәл вақит-саатида гувалиқ бәрди .
54002007	Мән йәһудий әмәсләргә бу ишларни йәткүзүш үчүн җакалиғучи вә әлчи болуп тайинлинип , уларға ишәнч вә һәқиқәтни үгитишкә әвәтилдим . Мениң бу сөзлиримниң һәммиси раст , мән ялған гәп қилмидим .
54002008	Шуңа мән шуни үмүт қилимәнки , мәсиһий әрләр мәйли қәйәрдә болсун , һәр қетим дуаға җәм болғанда башқиларға ғәзәпләнмәй , дәталаш қилмай , тоғра әмәллик қоллирини көтирип дуа қилсун .
54002009	Аяллар тетиқсиз кийинмәй , мувапиқ вә әхлақлиқ кийиниши керәк . Уларниң өзлирини алаһидә ясавалған чачлири , алтун-күмүч , үнчә-мәрвайит вә есил кийим-кечәкләр билән әмәс ,
54002010	бәлки яхши әмәлияти билән пәдәзлишини үмүт қилимән . Бу Худа йолида маңимән дәйдиған аялларға яришиду .
54002011	Мәсиһийләр җәм болуп тәлим алғанда аяллар тинич олтирип , бойсунуп , тәлим алсун .
54002012	Аялларниң әрләргә тәлим бериши яки улар үстидин һөкүм сүришигә рухсәт қилмаймән . Әксичә улар теч олтирип тәлим алсун ,
54002013	чүнки авал Адәм ата , кейин Һава ана яритилған .
54002014	Авал шәйтан тәрипидин аздурулған Адәм ата әмәс , бәлки Һава ана болуп , у гуна қилған .
54002015	Лекин аяллар Һава аниниң нәслидин туғулған Әйса Мәсиһ арқилиқ қутқузулиду . Бирақ улар чоқум ишәнчтә чиң туруп , меһир-муһәббәтлик болуп , пак вә әхлақлиқ яшиши керәк .
54003001	« Әгәр бир киши мәсиһийләр җамаитигә йетәкчи болушқа интилсә , у яхши бир вәзипини арзу қилған болиду » дегән бу сөз һәқтур .
54003002	Җамаәт йетәкчиси болса , әйиплинидиған тәрипи болмиған , аялиға садиқ , өзини тутувалған , еғир бесиқ , һөрмәткә сазавәр , меһмандост , башқиларға Худа тоғрисида тәлим берәләйдиған болуши ,
54003003	шундақла һарақкәш вә зораван болмаслиғи , хуш пеил , гәп талашмайдиған , өзини мал-дунияға урмайдиған киши болуши ,
54003004	өз аилисини яхши башқуралайдиған болуши , пәрзәнтлирини вә ата-анисиға һөрмәт билән бойсунидиған қилип тәрбийиләләйдиған киши болуши керәк .
54003005	Чүнки өз аилисини башқурушни билмәйдиған киши Худаниң җамаитиниң һалидин қандақму хәвәр алалисун ?
54003006	Җамаәт йетәкчиси йеңи мәсиһийләрдин болмаслиғи керәк . Әгәр ундақ болса , у тәкәббурлишип кетиши мүмкин . Буниң билән уму шәйтанға охшаш тәкәббурлашқанлиғи үчүн Худаниң сориғиға учрайду .
54003007	У җамаәтниң сиртидиму һөрмәткә сазавәр болуши керәк . Шундақ болғанда , башқилар уни әйипләлмәйду вә шәйтанму уни алдам халтисиға чүширәлмәйду .
54003008	Худди җамаәтниң йетәкчилиригә охшаш , җамаәтниң хизмәтчилириму есил-пәзиләтлик , сәмимий гәп қилидиған , һарақ-шарапқа берилмәйдиған , мал-дунияға тамахор болмайдиған кишиләрдин болуши ,
54003009	пак виждани билән ишәнчниң чоңқур һәқиқитидә чиң туралайдиған кишиләрдин болуши лазим .
54003010	Бундақ адәмләрни алди билән синап көрүп , әйиплинидиған тәрәплири болмиса , андин вәзипигә қоюш керәк .
54003011	Худди шуниңдәк , бу хизмәтчиләрниң аяллириму есил-пәзиләтлик , питнә-пасат қилмайдиған , өзини тутувалған вә һәр қандақ ишта ишәнчлик болғанлардин болуши лазим .
54003012	Хизмәтчиләр өз аялиға садиқ , өз пәрзәнтлири вә өз аилисини яхши башқуридиған кишиләрдин болсун .
54003013	Җамаәт ичидә өз вәзиписини яхши орунлиған хизмәтчиләр башқиларниң һөрмитигә сазавәр болиду , уларниң Әйса Мәсиһкә ишиништики ишәнчиму зор ашиду .
54003014	Мән гәрчә сени тезирәк йоқлап беришни арзу қилсамму , йәнила бу хәтни яздим .
54003015	Әгәр мән йениңға вақтида баралмисам , бу хетим саңа Худаниң аилиси ичидә қандақ яшаш керәклигини көрситип бериду . Бу аилә болса , мәңгү һаят Худаға мәнсүп болған мәсиһийләр җамаитидур . Бу җамаәт һәқиқәтниң түврүги вә асасидур .
54003016	Һәммимизгә мәлумки , ишәнчимизниң сири бүйүктур : Әйса Мәсиһ инсан тенидә аян болди , Муқәддәс Роһ Униң һәққанийлиғини испатлиди , У периштәләргә көрүнди , У тоғрисидики хәвәр пүткүл милләтләргә җакаланди , Инсанлар Униңға ишәнди , У улуқлуқ ичидә асманға көтирилди .
54004001	Муқәддәс Роһ шуни бизгә очуқ ейтидуки , ахир заманда бәзиләр ишәнчтин тенип , һелигәр җинлар вә уларниң сахта тәлимлиригә әгишиду .
54004002	Бундақ тәлимләр виждани йоқап кәткән ялғанчи сахтипәзләр тәрипидин дунияға тарқилиду .
54004003	Бу ялғанчилар некалинишни вә бәзи йемәкликләрни истимал қилишни мәнъий қилиду . Һалбуки , бу йемәкликләрни Худа Өзигә ишәнгән һәм һәқиқәтни билидиғанларниң шүкүр ейтип қобул қилиши үчүн яратқан .
54004004	Худа яратқан һәммә нәрсә яхшидур . Уларниң һеч қайсиси чәкләнгән әмәс , уларни шүкүр ейтип қобул қилса болиду .
54004005	Чүнки һәммә нәрсә Худаниң сөзи вә инсанларниң дуаси билән һалал болиду .
54004006	Бу несиһәтләрни қериндашлириңниң ядиға салсаң , Әйса Мәсиһниң яхши хизмәткари болған болисән . Шундақла сениң өзәң әгәшкән ишәнч тоғрисидики һәқиқәт вә тоғра тәлимләр билән озуқланғанлиғиң аян болиду .
54004007	Худаниң һәқиқитини бурмилайдиған бемәна әпсаниләрни рәт қилип , өзәңни садақәтмәнлик йолида йетилдүргин .
54004008	Бәдәнни йетилдүрүшниң пайдиси бар , әлвәттә . Лекин садақәтмәнликни йетилдүрүшниң пайдиси техиму көптур . Чүнки у бу дуния вә у дуниядики һаят үчүн бәхит елип келиду .
54004009	Бу сөзләр һәқтур вә пүтүнләй қобул қилишқа әрзийду .
54004010	Буниң үчүн әҗир сиңдүрүватимиз вә күрәш қиливатимиз , чүнки үмүтүмизни пүткүл инсанниң , болупму мәсиһийләрниң Қутқазғучиси — мәңгү һаят Худаға бағлидуқ .
54004011	Бу ишларни қериндашлириңға тапилиғин вә үгәткин .
54004012	Башқилар сени яш дәп саңа сәл қаримисун . Сән сөзлириңдә , әмәлиятиңда , меһир-муһәббәт , ишәнч вә паклиқта мәсиһийләргә үлгә бол .
54004013	Мән сени йоқлап барғичә , өзәңни җамаәткә Муқәддәс Язмилар оқуп бериш , несиһәт қилиш вә тәлим беришкә беғишлиғин .
54004014	Муқәддәс Роһ саңа ата қилған қабилийәткә бепәрвалиқ қилма . Бу қабилийәт Худаниң пәйғәмбәрлик сөзи вә җамаәт йетәкчилириниң қоллириниң учаңға қоюлиши арқилиқ саңа берилгән .
54004015	Шуниң үчүн бу ишларни җан-дилиң билән қил . Өзәңни уларға шундақ беғишлиғинки , һәммә киши сениң алға басқанлиғиңни көрсун .
54004016	Өзәңгә вә бәргән тәлимиңгә диққәт қил һәм уни изчил давамлаштур . Чүнки шундақ қилсаң , өзәңму вә саңа қулақ салғанларму қутқузулиду .
54005001	Йеши чоң әрләр хаталиқ өткүзсә , уларни қаттиқ әйиплимигин , әксичә уларға атаңни һөрмәтлигәндәк һөрмәт билән несиһәт бәргин . Шуниңдәк , яш әрләргә өз қериндашлириңға муамилә қилғандәк муамилә қил .
54005002	Йеши чоң аялларға анаңға муамилә қилғандәк муамилә қил . Яш аялларғиму сиңиллириңға муамилә қилғандәк пак қәлб билән муамилә қил .
54005003	Ери өлүп кәткән , һәқиқий муһтаҗлиқта қалған тул аялларни һөрмәтләп , уларниң һалидин хәвәр ал .
54005004	Лекин тул аялларниң пәрзәнтлири яки нәврилири болса , у пәрзәнтләр алди билән өз аилисидин хәвәр елип ишәнчини әмәлиятқа маслаштуруш арқилиқ өз ата-анисиниң әҗрини яндурсун . Чүнки бу Худани хурсән қилиду .
54005005	Ери өлүп кәткән егә-җақисиз тул аяллар үмүтини Худаға бағлиған болуп , улар кечә-күндүз дуа-тилавәттә болиду .
54005006	Лекин ери өлүп кәткән һөзүр-һалавәт үчүнла яшайдиған тул аяллар һаят болсиму , роһий җәһәттә бәри бир өлгәнгә һесап .
54005007	Мәсиһийләрниң башқилар тәрипидин әйиплинидиған әһвалға чүшүп қалмаслиғи үчүн , сән җамаәткә бу ишлар тоғрисида тәрбийә бәргин .
54005008	Бир киши өз туққанлириға , болупму аилисидикилиригә қаримиса , у Әйса Мәсиһтин танған дәп қарилип , һәтта ишәнмәйдиғанларчиликму болалмайду .
54005009	Мәсиһийләр җамаитидә ярдәм беридиған , ери өлүп кәткән тул аялларни тизимлиғанда , улар чоқум өз еригә садиқ болған болуши вә йеши атмиштин жуқури болуши керәк .
54005010	Улар йәнә яхшилиқлири билән тонулған болуши , йәни балилирини яхши тәрбийиләп чоң қилған , меһмандост , кәмтарлиқ билән мәсиһийләрниң хизмитидә болған , қийинчилиқта қалғанларға ярдәм қилған вә өзини һәр хил хәйир-сахавәт ишлириға беғишлиған аяллардин болуши керәк .
54005011	Ери өлүп кәткән яш тул аялларни тизимлима , чүнки бундақ аялларниң җисманий җәһәттики арзулири Әйса Мәсиһкә болған садиқлиғини бесип кәлсә , улар қайта некалинишни арзу қилип , мәсиһийләр җамаитидики хизмитини давамлаштурушни халимайду .
54005012	Буниң билән улар дәсләп бәргән вәдисигә хилаплиқ қилиш сәвәвидин әйиплиниду .
54005013	Улар йәнә һорунлуқни адәт қиливелип , өйму-өй доқурап жүрүп , ғевәт қилип , башқиларниң ишлириға арилишивалидиған валақтәккүрләрдин болуп қелиши мүмкин .
54005014	Шуниң үчүн бундақ яш тул аялларниң некалинип , пәрзәнт көрүп , өй ишлири билән шуғуллинишини несиһәт қилимән . Шундақ қилғанда , бизгә қарши турғучиларда һәр қандақ питнә-иғва тарқитиш пурсити болмайду .
54005015	Бундақ дейишимдики сәвәп , бәзи тул аяллар аллибурун ишәнчидин чәтнәп , шәйтанниң кәйнигә кирип кәтти .
54005016	Әгәр ишәнчи бар бир аялниң тул қалған туққанлири болса , у уларға ярдәм бәрсун , жүкни мәсиһийләр җамаитигә иштирип қоймисун . Шундақ болғанда , җамаәт һәқиқий егә-җақисиз қалған тул аялларға ярдәм қилалайду .
54005017	Мәсиһийләр җамаитини яхши башқуридиған йетәкчиләр , болупму Худаниң сөзини йәткүзүш вә тәлим бериштә әҗир сиңдүргән кишиләр чоқум чоңқур һөрмәткә сазавәр болуши вә униңға лайиқ һәқ елиши керәк .
54005018	Чүнки Муқәддәс Язмиларда : « Хаман тәпкән өкүзниң ағзини боғма » , « Ишчи өз һәққини елишқа һәқлиқтур » , дейилгән .
54005019	Икки яки үч гувачи болмиғичә җамаәтниң йетәкчиси үстидин қилинған әризини қобул қилма .
54005020	Әгәр у гуна қилған болса , башқиларниңму буниңдин ибрәт елиши үчүн , җамаәт алдида әйипләнсун .
54005021	Худаниң , Әйса Мәсиһниң вә Худа таллиған периштәләрниң алдида саңа шуни буйруймәнки , сән бу сөзлиримгә қәтъий әмәл қил . Айримчилиқ қилма , һәр қандақ ишта бир тәрәпкә ян басма .
54005022	Бирәвниң учисиға қолуңни қоюп , уни йетәкчилик вәзиписигә тайинлашқа алдирап кәтмә , болмиса униң гуналириға шерик болуп қелишиң мүмкин . Өзәңни пак тутқин .
54005023	( Ашқазиниңниң яхши болмиғанлиғи , шундақла дайим кесәл болуп қалидиғанлиғиң үчүн , сула ичмәй , бир аз шарапму ичип бәргин . )
54005024	Бәзи кишиләрниң гуналирини асанла көрүвалғили болиду һәм уларниң чоқум сораққа тартилиши ениқ , лекин бәзи кишиләрниң гуналири болса , кейин ашкарә болиду .
54005025	Худди шуниңға охшаш , бәзи кишиләрниң яхши әмәлиятиниму асанла көрүвалғили болиду , лекин бәзи кишиләрниң яхши әмәлияти болса , кейин мәлум болиду .
54006001	Қул мәсиһийләрниң һәммиси өз ғоҗайинлирини һөрмәтлисун . Шундақ қилғанда , Худаниң нами вә Худадин кәлгән тәлимниң күпүрлүккә учрап қелишидин сақланғили болиду .
54006002	Ғоҗайинлириму мәсиһий болса , қуллар : « Биз һәммимиз Худаниң аилисидики қериндашларғу » , дәп уларға һөрмәтсизлик қилмисун . Әксичә ғоҗайинлириға техиму яхши хизмәт қилсун . Чүнки уларниң яхши хизмитидин һөзүрлинидиған ғоҗайинлар дәл Худаниң яхши көридиған бәндилиридур . Сән мәсиһийләргә бу тәлимләрни үгәткин вә тапилиғин .
54006003	Охшимайдиған тәлимләрни тәрғип қилған киши Рәббимиз Әйса Мәсиһниң һәқ сөзлирини , шундақла Униң бизни садақәтмәнликкә йетәкләйдиған тәлимини қобул қилмиған болиду .
54006004	Бундақ кишиләр тәкәббур , һеч немә чүшәнмәйдиған кишиләрдур . Улар ғоға чиқириш вә гәп талишишқа интайин амрақ . Бундақ ишлар башқиларниң арисида көрәлмәслик , җедәл-маҗра , төһмәт , гуманхорлуқ
54006005	һәм дайимлиқ сүркилиш кәлтүрүп чиқириду . Бу кишиләрниң нийити бузуқ болуп , һәқиқәттин мәһрум болған . Уларниң нәзәридә садақәтмәнлик пәқәтла бир тапавәт йолидур , халас .
54006006	Дәрвәқә , Худаға разимәнлик билән садақәтмән болған адәм һәқиқий ронақ тапиду .
54006007	Биз бу дунияға һеч немә елип кәлмидуқ вә бу дуниядин һеч немә елип кетәлмәймиз .
54006008	Шуңа йемәк-ичмәк вә кийим-кечигимиз толуқ болсила , рази болушимиз керәк .
54006009	Бай болушнила ойлайдиғанлар болса , һаман аздурулуп кетиду , улар инсанларни қурутуп һалак қилидиған нурғун зиянлиқ һәм әхмиқанә һәвәсләрниң ториға чүшүп кетиду .
54006010	Чүнки пулпәрәслик һәр хил яманлиқниң йилтизидур . Бәзиләр бай болуш һәвәси билән ишәнчидин чәтнәп , өзигә түгимәс азап тепивалиду .
54006011	Әй Худаниң садиқ бәндиси , сән бундақ ишлардин жирақ тур . Һәққанийлиқ , садақәтмәнлик , ишәнч , меһир-муһәббәт , сәвир-тақәт вә мулайимлиқни издә .
54006012	Ишәнч йолида улуқ күрәшләрни қил . Худа ата қилған мәңгүлүк һаятни қәдирлә . Сән буниң үчүн чақирилдиң һәм нурғунлиған гувачилар алдида бу мәңгүлүк һаятни аллибурун очуқ етирап қилдиң .
54006013	Һәммигә һаятлиқ бәргүчи Худаниң , шундақла Понтий Пилатусқа жүрәклик һалда улуқ һәқиқәт тоғрисида гувалиқ бәргән Әйса Мәсиһниң алдида саңа шуни тапилаймәнки ,
54006014	Рәббимиз Әйса Мәсиһ қайта кәлгичә , Худаниң бу әмирлиригә толуқ әмәл қил , буниң билән һеч ким сени әйипләлмисун .
54006015	Мәдһийиләшкә мунасип болған бирдин-бир Һөкүмран , йәни падишаларниң Падишаси , рәбләрниң Рәбби , бирдин-бир мәңгү өлмәс , адәм йеқинлишалмайдиған нур ичидә яшайдиған , һеч ким көрмигән вә көрәлмәйдиған Худа вақит-саати кәлгәндә , Әйса Мәсиһни қайта әвәтиду . Барлиқ һөрмәт вә күч-қудрәт Худаға әбәдил-әбәт мәнсүп болғай , амин !
54006016	
54006017	Бу дунияда бай болғанларға мәғрурланмаслиқни , өткүнчи байлиққа үмүт бағлимаслиқни буйриғин . Улар үмүтини биз һөзүрлинишкә тегишлик һәммини бизгә мәртлик билән бәргүчи Худаға бағлисун .
54006018	Уларға башқиларға яхшилиқ қилишни вә хәйир-сахавәтлик ишларни көп қилишни , мәрт вә қоли очуқ болушни буйруғин .
54006019	Бундақ қилғанда , улар һәқиқий һаятқа еришиш үчүн келәчәктә өзлиригә пухта асас болидиған бир ғәзнә топлалайду .
54006020	Әй Тимотий , саңа аманәт қилинған бу тәлимләрни яхши сақла . Худаға болған садақәтмәнликкә , мунасип кәлмәйдиған қуруқ гәпләрдин һәм бемәна билимни билим дегүчиләрниң талаш-тартишлиридин сақлан .
54006021	Бәзиләр мошундақ бемәна билимгә әгишип , ишәнчидин чәтниди . Худаниң меһир-шәпқити силәргә яр болғай !
55001001	Әйса Мәсиһ арқилиқ йеңи һаятлиққа еришиш вәдисини җакалаш үчүн , Худаниң ирадиси билән Әйса Мәсиһниң әлчиси болушқа талланған мәнки Павлустин өз оғлумдәк қәдирлик Тимотийға салам ! Худа Атимиз вә Рәббимиз Әйса Мәсиһ саңа меһир-шәпқәт , рәһимдиллик вә аманлиқ ата қилғай !
55001002	
55001003	Мән худди әҗдатлиримға охшаш Худаға пак вижданим билән хизмәт қиливатимән . Мән сән үчүн Худаға шүкүр ейтимән . Мәйли кечә яки күндүз болсун дуалиримда сени дайим әсләп туримән .
55001004	Айрилған вақтимизда аққузған көз яшлириңни әслигинимдә , сән билән йәнә бир қетим көрүшүшни интайин арзу қилимән . Сән билән көрүшүш мени интайин хошал қилиду .
55001005	Сениң сәмимий ишәнчиң есимдин чиқмайду . Әң авал момаң Лоидә вә анаң Әвникидә бар болған ишәнчниң әнди сәндиму бар екәнлигигә чоңқур ишинимән .
55001006	Шуниң үчүн мән шуни ядиңға салайки , қоллиримни учаңға қойған чағда Худа саңа бәргән қабилийәтни толуқ ишләткәйсән .
55001007	Чүнки Худа бизгә ата қилған Муқәддәс Роһ бизни қорқунучқа салмайду , бәлки Худаға хизмәт қилишимиз үчүн , бизни күч-қудрәт вә меһир-муһәббәт билән толтуруп , өзимизни тутувелишимизға ярдәм бериду .
55001008	Шуңа Рәббимиз һәққидә Хуш Хәвәр йәткүзүштин вә Униң үчүн хизмәт қилиш йолида мәһбус болған мәндин номус қилма . Әксичә Худа саңа ата қилған күч-қудрәткә тайинип , Хуш Хәвәр йәткүзүш йолида мән билән биллә азап-оқубәт чекишкә тәйяр тур .
55001009	Худа бизни қутқузуп , пак яшашқа чақирди . Бу бизниң қилған яхши әмәллиримиз билән әмәс , бәлки Худаниң ирадиси вә меһир-шәпқити билән болди . Худа бизгә Әйса Мәсиһ арқилиқ бу меһир-шәпқәтни көрситидиғанлиғини дуния яритилиштин илгирила планлиған еди .
55001010	Һазир бу меһир-шәпқәт Қутқазғучимиз Әйса Мәсиһниң келиши билән аян болди . Әйса Мәсиһ инсанларни қоршавға алған өлүмниң күчини бекар қилип , Хуш Хәвәр арқилиқ инсанларға мәңгү һаят йолини ечип бәрди .
55001011	Мән бу Хуш Хәвәрниң җакалиғучиси вә әлчиси , шундақла у тоғрисида тәлим бәргүчиси болуп тайинланған .
55001012	Һазирқи бу азап-оқубәтләрни тартишимниң сәвәвиму шу . Лекин буниңдин номус қилмаймән , чүнки мән кимгә ишәнгәнлигимни билимән һәм Худаниң маңа аманәт қилған бу Хуш Хәвәрни Рәббимиз қайта кәлгән күнгичә чоқум қоғдайдиғанлиғиға ишинимән .
55001013	Әйса Мәсиһкә мәнсүп болуп , Униңдин кәлгән ишәнч вә меһир-муһәббәт ичидә яшап , мәндин аңлиған һәқиқий тәлимләрни низам қилип , униңда чиң тур .
55001014	Саңа аманәт қилинған бу қиммәтлик һәқиқәтни һәммимизниң қәлбидә бар болған Муқәддәс Роһниң ярдими билән сақла .
55001015	Аңлиғиниңдәк , Асия өлкисидики мәсиһийләрниң һәммиси дегидәк мени ташлавәтти . Уларниң арисида Фигел вә Ермогенму бар .
55001016	Рәббимиз Онесифорниң аилисидикилиригә рәһим-шәпқәт қилғай , чүнки у көп қетим мени йоқлап , көңлүмни көтәрди . У мениң мәһбус болғанлиғимдин номус қилмиди .
55001017	Рим шәһиригә кәлгинидә , у мени тапқичә көп аварә бопту .
55001018	Қиямәт күни униң Рәббимизниң рәһим-шәпқитигә еришишини тиләймән . Әфәс шәһиридә униң маңа қилған нурғун хизмитидин сениңму убдан хәвириң бар .
55002001	Әй оғлум , сән Әйса Мәсиһниң меһир-шәпқитигә тайинип күчлүк бол .
55002002	Сән мәндин үгәнгән тәлимләрни көп мәсиһийләр аңлиған вә бу тәлимләрниң тоғра екәнлигигә гувалиқ берип кәлгән . Әнди бу тәлимләрни ишәнчлик һәм башқиларға тәлим берәләйдиған кишиләргә йәткүзгин .
55002003	Әйса Мәсиһниң яхши җәңчиси болуп , мән билән биргә азап-оқубәт тартишқа тәйяр тур .
55002004	Җәңчи болған киши өз команданини рази қилиш үчүн , турмушниң ушшақ-чүшәк ишлириға башқа пухралардәк арилашмаслиғи керәк .
55002005	Мусабиқигә қатнашқан тәнһәрикәтчиму мусабиқә қаидилиригә риайә қилмиса , ғалибигә еришәлмәйду .
55002006	Әҗир сиңдүргән дехан алған һосулидин әлвәттә биринчи болуп һөзүрлиниду .
55002007	Бу һекмәтлик сөзләрни яхши ойла , чүнки Рәббимиз саңа бу ишларниң һәммисидә әқил бериду .
55002008	Сән Давут падишаниң Әвлади болған вә өлүмдин тирилгән Әйса Мәсиһни есиңдә тут . Мана бу мән йәткүзүватқан Хуш Хәвәр .
55002009	Бу Хуш Хәвәрни йәткүзгәнлигимдин көп азап-оқубәт чәктим , һәтта җинайәтчиләрдәк кишәнлинип зинданға ташландим . Лекин һеч ким Худаниң сөзини кишәнләлмәйду .
55002010	Шуниң үчүн Худа таллиған бәндиләрниң Әйса Мәсиһ тәрипидин қутқузулуши вә мәңгүлүк шан-шәрәпкә еришиши үчүн һәр қандақ азап-оқубәтләргә бәрдашлиқ бериватимән .
55002011	Төвәндики бу сөзләр ишәнчликтур : Әйса Мәсиһ билән биллә өлгән екәнмиз , Униң билән йеңи һаятта биллә яшаймиз .
55002012	Қийинчилиқларға бәрдашлиқ бәрсәк , Униң билән биллә һөкүм сүримиз . Биз Униңдин тансақ , Уму биздин таниду .
55002013	Биз Униңға садақәтсизлик қилсақму , У йәнила садақәтликтур . Чүнки У чоқум Өзиниң сөзидә турмай қалмайду .
55002014	Бу ишларни давамлиқ мәсиһийләрниң ядиға сал . Худа алдида уларни бемәна сөзләр тоғрисида талаш-тартиш қилмаслиққа буйруғин . Бундақ талаш-тартишларниң һеч қандақ пайдиси болмайла қалмай , бәлки аңлиғучиларниң ишәнчини вәйран қилиду .
55002015	Худаниң һәқиқитини тоғра чүшәндүрүп , өзәңни Худа алдида йәргә қарап қалмайдиған , бәлки Худани хурсән қилидиған хизмәтчи қилип йетиштүрүшкә тириш .
55002016	Худаға болған садақәтмәнликкә мунасип кәлмигән қуруқ гәпләрдин сақлан , чүнки бундақ гәпләрни қилғучилар Худадин техиму жирақлишиду .
55002017	Уларниң гәплири худди зәһәрлик өсмидәк тезла ямрап кетиду . Именей вә Филетларму мана шундақ гәп-сөзләрни қилғучилардиндур .
55002018	Улар өлгәнләрниң тирилишидин ибарәт бу иш аллиқачан йүз берип болди дәп , һәқ йолдин чәтнәп , бәзиләрниң ишәнчигә бузғунчилиқ қилмақта .
55002019	Бирақ Худа қурған һул мәзмут турмақта . Униңда мону сөзләр тамғилинип йезилған : « Рәббимиз Өзигә мәнсүп кишиләрни тонуйду » , « Өзлирини Рәббимизгә мәнсүп дәйдиған кишиләр яманлиқлардин қол үзсун » .
55002020	Бай аилиләрдә пәқәт алтун-күмүч қачиларла болуп қалмай , яғач , сапал қачиларму болиду . Алтун-күмүч қачилар алаһидә сорунларда , башқилири болса адәттики сорунларда ишлитилиду .
55002021	Әгәр бир киши өзини жуқурқи яман ишлардин пак тутса , у худди алаһидә сорунларда ишлитилидиған алтун-күмүч қачиға охшайду . Чүнки у пак болиду һәм ғоҗайиниға , йәни Худаға ярамлиқ киши болуп , һәр қандақ яхши ишларни қилишқа тәйяр туриду .
55002022	Шуңа яшлиқниң арзу-һәвәслиридин өзәңни тарт . Пак қәлб билән Рәббимизни чақирған башқа кишиләр билән биллә һәққанийлиқ , ишәнч , меһир-муһәббәт вә инақлиқни издә .
55002023	Әхмиқанә вә бекар талаш-тартишларға арилишишни рәт қил . Чүнки бундақ ишларниң җедәл терийдиғанлиғини билисән .
55002024	Рәббимизниң хизмәткари җедәлхор болмаслиғи , әксичә һәммигә меһриван вә тәлим беришкә маһир , сәвир-тақәтлик болуши керәк .
55002025	Рәббимизниң тәлимигә қарши турғанларғиму мулайимлиқ билән несиһәт қилиш керәк . Бәлким Худа уларға һәқиқәтни биливелиш үчүн товва қилиш пурситини бериду .
55002026	Буниң билән улар уйқисини ечип , өзлирини тутқун қилип арзусиға йәтмәкчи болған шәйтанниң торидин қутулалайду .
55003001	Шуни билгинки , ахир заманда еғир күнләр болиду .
55003002	У чағда инсанлар өзинила ойлайдиған , пулпәрәс , махтанчақ , тәкәббур вә күпүрлүк қилидиған , ата-анисиниң сөзини аңлимайдиған , вапаға җапа қилидиған , Худаға бепәрвалиқ қилидиған ,
55003003	көйүмсиз , башқиларни кәчүрмәйдиған , төһмәтхор , өзини туталмайдиған , вәһши , шундақла хәйир-сахавәтниң дүшмини болиду .
55003004	Улар сатқун , һәддидин ашқан вә һакавур болуп , кәйп-сапани Худадин яхши көриду .
55003005	Сиртқи қияпәттә садақәтмән болувелип , әмәлиятта көңлидә Худаниң қудритини инкар қилиду . Бундақлардин жирақ тур .
55003006	Уларниң арисидики бәзи кишиләр башқиларниң өйлиригә көз боямчилиқ билән киривелип , ирадиси аҗиз , гунаға патқан вә һәр хил арзу-һәвәсләрниң қули болуп қалған аялларни аздуриду .
55003007	Бундақ аяллар һәр қандақ адәмниң тәлимлирини аңлайду вә һәқиқәтни тонуп йетәлмәйду .
55003008	Янни билән Ямбири Муса пәйғәмбәргә қандақ қарши чиққан болса , бу аздурғучиларму һәқиқәткә шундақ қарши чиқиду . Бу аздурғучиларниң қәлби бузулуп кәткән , ишәнчи сахта болуп , улар Худа тәрипидин рәт қилинған кишиләрдур .
55003009	Уларниң қилмишлири узаққа давамлишалмайду , чүнки Янни билән Ямбириниң әқилсизлиги паш болғандәк , буларниң әқилсизлигиму халайиқ алдида чоқум паш болиду .
55003010	Лекин сән мениң тәлимим , жүрүш-турушум , һаятлиқ нишаним , ишәнчим , сәвир-тақитим , меһир-муһәббитим , чидамлиғим һәм учриған зиянкәшлигим вә тартқан азап-оқубәтлиримгә диққәт-етивариңни қаритип кәлдиң . Болупму Антакя , Коня вә Листра шәһәрлиридә учриған зиянкәшликләргә қандақ бәрдашлиқ бәргәнлигимдин һәм Рәббимизниң мени бу ишларниң һәммисидин қутқузғанлиғидин толуқ хәвириң бар .
55003011	
55003012	Әйса Мәсиһкә мәнсүп болған , Худаға садақәтмәнлик билән һаят кәчүрүшкә ирадә бағлиғанларниң һәммиси зиянкәшликкә учрайду .
55003013	Яман вә сахтипәз кишиләрниң әһвали бурунқидинму яманлишип , башқиларни алдаш билән биллә өзлириму алдинип кетиду .
55003014	Лекин сән һазирғичә үгинип кәлгән вә чоңқур ишәнгән һәқиқәттә давамлиқ чиң тур , чүнки бу һәқиқәтни ишәшлик кишиләрдин үгәнгәнлигиңни билисән .
55003015	Сән балилиқ чағлириңдин тартипла Муқәддәс Язмиларни үгәндиң . Бу Язмилар саңа Әйса Мәсиһкә болған ишәнч арқилиқ қутқузулушқа елип баридиған әқил-парасәтни тәғдим қилди .
55003016	Пүтүн Муқәддәс Язмилар Худаниң көрсәтмиси бойичә йезилған болуп , у һәқиқәт тоғрисида тәлим бериш , хаталиқларни көрситип бериш , камчилиқларни түзитиш вә кишиләрни һәққанийлиққа йетәкләшкә пайдилиқтур .
55003017	У Худаға мәнсүп болған кишиләрни толуқ қуралландуруп , уларни һәр қандақ яхши ишларни қилишқа тәйяр турғузалайду .
55004001	Мән тирикләр билән өлгәнләрни сорақ қилидиған һәм Өз Падишалиғини қуруш үчүн қайта келидиған Әйса Мәсиһниң , шундақла Худаниң алдида саңа буйруқ қилимәнки ,
55004002	пурсәт болсун яки болмисун , һәр вақит Худаниң сөзини йәткүзгин . Сән зор сәвир-тақәт вә яхши тәлим бериш билән кишиләрниң хаталиқлирини түзәткүз һәм уларни агаһландурғин вә илһамландурғин .
55004003	Чүнки шундақ бир заман келидуки , у чағда инсанлар Худа тоғрисидики тоғра тәлимләрни аңлашни халимайду . Бәлки улар қулақлириға хуш яқидиған сөзләрни аңлаш үчүн өз һәвәслиригә уйғун келидиған тәлим бәргүчиләрни издәйду .
55004004	Һәқ сөзләрни рәт қилип , бемәна әпсаниләргә қулақ салиду .
55004005	Лекин сән һәр қандақ әһвалда өзәңни сәгәк тут . Азап-оқубәт тартишқа тәйяр тур . Һәр вақит Хуш Хәвәр йәткүзүш хизмитидә болуп , Худа саңа тапшурған вәзипини ада қил .
55004006	Әнди өзәмгә кәлсәм , һаятим Худаға қурванлиқ орнида тәғдим қилиниш алдида туриду . Мениң бу дуниядин айрилидиғинимға аз қалди .
55004007	Мән Худа йолида ахирғичә күрәш қилдим , йәни жүгрәш мусабиқисиниң пүтүн мәнзилини бесип болдум , ишәнчимдә чиң туруп кәлдим .
55004008	Һазир һәққанийлиқ таҗи мени күтүп туриду . Уни адил сорақ қилидиған Рәббимиз қайта кәлгәндә , маңа кийдүриду . Шундақла уни ялғуз маңила әмәс , Униң қайта келишини интизарлиқ билән күтүп турғанларниң һәммисигә кийдүриду .
55004009	Йенимға тездин йетип келишкә тириш .
55004010	Чүнки қериндишимиз Кириски Галатия өлкисигә , Титус Далматия өлкисигә кәтти . Демас болса , бу дунияниң ишлириға берилип кәткәнлиги үчүн мени ташлап , Салоника шәһиригә кәтти .
55004011	Йенимда ялғуз Луқа қалди . Маркусни өзәң билән биллә елип кәл . У хизмәтлиримдә маңа ярдәмчи болиду .
55004012	Тикикусни Әфәс шәһиригә әвәтивәттим .
55004013	Келишиңдә Троас шәһиридә болған вақтимда Карпусниң йенида қалдуруп қойған тонум билән китапларни , болупму орам терә язмиларни биллә алғач кәлгин .
55004014	Мискәр Искәндәр маңа көп зиянкәшлик қилди . Рәббимиз чоқум униңға қилмишлириға лайиқ җаза яндуриду .
55004015	Сәнму униңдин һошияр бол , чүнки у биз йәткүзгән Хуш Хәвәргә күчиниң баричә қарши чиқти .
55004016	Биринчи қетим сотланғинимда маңа ярдәм қилидиғанлар чиқмиди , әксичә һәммиси мени ташлап кәтти . Худа уларни кәчүрүм қилғай .
55004017	Лекин Худа мән билән биллә болуп , маңа Хуш Хәвәрни толуқ җакалашқа мәдәт бәрди . Нәтиҗидә у йәрдики һәммә йәһудий әмәсләр бу Хуш Хәвәрни аңлиди . Буниң билән Худа мени бу қетимқи соттин , йәни йолвасниң ағзидин қутулдуруп чиқти .
55004018	Рәббимиз мени һәр хил яманлиқлардин қутқузуп , асмандики Өз Падишалиғиға бехәтәр йәткүзгәй . Барлиқ шан-шәрәп Худаға әбәдил-әбәт мәнсүп болғай , амин !
55004019	Мәндин Прискила билән ери Аквилаға вә Онесифорниң аилисидикиләргә салам ейт .
55004020	Ераст Коринт шәһиридә қалди . Трофим кесәл болуп қалғанлиқтин , уни Милет шәһиридә қалдуруп қойдум .
55004021	Қиш кирип кәлгичә бу йәргә келишкә тиришқин . Евул , Пуд , Лин , Клавдия вә барлиқ қериндашлардин саңа салам .
55004022	Рәббимиз силәр билән биллә болғай . Худаниң меһир-шәпқити силәргә яр болсун !
56001001	Худаниң хизмәткари вә Әйса Мәсиһниң әлчиси болған мәнки Павлустин Титусқа салам . Мән Худа таллиғанларға ишәнчи үчүн вә уларниң Худаға садақәтмән болуши үчүн һәқиқәтни чүшәндүрүшкә тайинландим .
56001002	Бу ишәнч вә һәқиқәт биздә мәңгүлүк һаятқа еришиш үмүтини пәйда қилиду . Ялған сөзлимәйдиған Худа дуния яритилиштин илгирила бу мәңгүлүк һаятни вәдә қилған .
56001003	Худа бәлгүләнгән вақитта бу мәңгүлүк һаят тоғрисидики Хуш Хәвәрни ашкарилиди . Қутқазғучимиз Худа Өз әмри билән бу Хуш Хәвәрни йәткүзүш вәзиписини маңа тапшурди .
56001004	Худа Атимиз вә Қутқазғучимиз Әйса Мәсиһкә болған ортақ ишәнч йолида өз оғлумдәк болуп қалған саңа меһир-шәпқәт вә аманлиқ ата қилғай !
56001005	Орунлинип болмиған ишларни бир тәрәп қилиш вә саңа бурун тапшурғинимдәк , һәр қайси шәһәрләрдики мәсиһийләр җамаитиниң йетәкчилирини тайинлаш үчүн , сени Крит арилида қалдурдум .
56001006	Йетәкчиликкә тайинлинидиған киши әйипсиз , бир аяллиқ , пәрзәнтлири болса Худаға ишинидиған , кәйп-сападин нери болған һәм ата-анисиға бойсунидиған кишиләрдин болуши керәк .
56001007	Мәсиһийләр җамаитигә йетәкчи болған бундақ киши Худаниң хизмитини зиммисигә алғанлиғи үчүн , шундақ әйипсиз болуши керәкки , һәргиз тәрса , чос мүҗәз , һарақкәш , зораван , мал-дунияға тамахор болмаслиғи ,
56001008	әксичә меһмандост , яхшилиқни сөйидиған , өзини тутувалған , адил , пак вә тәмкин болуши лазим .
56001009	У өзигә үгитилгән ишәнчлик тәлимдә чиң туруши керәк . Шундақ қилғанда , у бу тоғра тәлим арқилиқ башқиларға несиһәт қилалайду һәм тәлимгә қарши чиққучиларниң хаталиғини түзитәләйду .
56001010	Нурғун кишиләр бу тәлимгә бойсунмай , бемәна сөзләр билән башқиларни аздуриду . Болупму қутқузулуш үчүн хәтнә қилиниш зөрүр , дәп турувалғучилар шундақ қилиду .
56001011	Мошундақ кишиләрниң ағзини тувақлаш керәк . Чүнки улар мал-дунияға егә болуш үчүн кишиләргә сахта тәлимләрни үгитип , бәзи аилиләрниң ишәнчини пүтүнләй набут қилмақта .
56001012	Крит арилидикиләрниң өз пәйғәмбәрлиридин бири : « Критлар һемишәм ялған сөзләйду , улар вәһши һайванлар вә һорун нан қепилардур » , дегән .
56001013	Бу һәқиқәттур . Шуңа Криттики мәсиһийләрниң ишәнчиниң сап болуши үчүн , уларни қаттиқ агаһландурғин .
56001014	Улар бемәна йәһудий әпсанилиригә вә һәқиқий тәлимдин чәтнигәнләрниң диний қаидә-йосунлириға қулақ салмисун .
56001015	Пак кишиләр үчүн һәммә нәрсә һалалдур . Лекин напак кишиләр вә ишәнмәйдиғанлар үчүн һеч қандақ нәрсә һалал әмәстур . Уларниң ой-пикирлириму , вижданиму булғинип кәткән .
56001016	Улар Худани тонуймиз , дәп давраң салсиму , лекин әмәлиятида Уни рәт қилиду . Улар һеч кимгә бойсунмайдиған жиркиничлик кишиләр болуп , қолидин һеч қандақ яхши иш кәлмәйду .
56002001	Титус , мәсиһийләргә тоғра тәлимгә лайиқ яшашни үгитишиң керәк .
56002002	Йеши чоң әрләрни өзини тутувалған , есил пәзиләтлик , еғир бесиқлиқ , ишәнчидә сап , меһир-муһәббити билән сәвир-тақити толуп ташқан болушқа чақирғин .
56002003	Шуниңдәк , йеши чоң аялларни садақәтмәнликкә лайиқ жүрүш-турушқа һәм питнә-пасат қилмайдиған , һарақ-шарапқа берилмәйдиған болушқа чақирғин . Улар башқиларға неминиң яхши екәнлигини үгәтсун .
56002004	Буниң билән бу аяллар яш аялларға тәлим берип , уларға өз әрлиригә вә балилириға көйүнүш ,
56002005	өзини тутувелиш , пак болуш , өй ишлириға маһир болуш , меһриван болуш вә әрлиригә бойсунуш қатарлиқларни үгитәләйдиған болсун . Яш аяллар шундақ яшиса , Худаниң сөзи қариланмайду .
56002006	Яш әрләрниму өзини тутувалалайдиған болушқа чақирғин .
56002007	Өзәңму һәр қандақ ишта яхши әмәлиятиң билән уларға үлгә бол . Пак нийәт , еғир бесиқлиқ
56002008	һәм башқилар камчилиқ тапалмайдиған тоғра сөзләр билән тәлим бәргин . Буниң билән бизгә қарши чиққучилар яман гепимизни қилишқа сәвәп тапалмай уялсун .
56002009	Қулларға һәр қандақ ишта ғоҗайинлириға бойсунушни үгәткин . Улар гәп яндурмай , оғрилиқ қилмай , өзлириниң һәммә ишта ишәнчлик екәнлигини көрситип , ғоҗайинлирини рази қилсун . Шундақ болғанда , улар башқиларни Қутқазғучимиз Худа тоғрисидики тәлимләргә һәр җәһәттин җәлип қилалайду .
56002010	
56002011	Сәвәви Худаниң барлиқ инсанларни қутқузидиған меһир-шәпқити аян болди .
56002012	Бу меһир-шәпқәт бизни гунакарлиқни вә бу дунияниң арзу-һәвәслирини рәт қилип , бу паний дунияда тоғра , Худаға садақәтмән вә өзини тутувалған һалда яшашқа йетәкләйду .
56002013	Биз улуқ Худа болған Қутқазғучимиз Әйса Мәсиһниң шан-шәрәп билән қайта келишидин ибарәт мубарәк үмүтүмизниң әмәлгә ешишини интизарлиқ билән күтимиз .
56002014	Әйса Мәсиһ биз үчүн қурван болди . Буниңдики мәхсәт , У бизни һәммә яманлиқлардин азат қилиш һәм бизни пак қилип , Өзигә мәнсүп болған яхши әмәлләрни қилишқа тиришидиған хәлиқ қилиш үчүндур .
56002015	Сән бу тәлимләрни мәсиһийләр җамаитигә үгәт . Уларға илһам бәр һәм пүтүн һоқуқуңни ишлитип , уларниң яман илләтлирини түзәт . Һеч ким сени камситмисун .
56003001	Сән мәсиһийләргә шуни әслитип турғунки , улар һөкүмәт вә һөкүмәт әмәлдарларға бойсунсун , уларниң сөзини аңлап һәр қандақ яхши әмәлләрни қилишқа тәйяр турсун .
56003002	Мәсиһийләр һеч кимгә төһмәт қилмисун , җедәлхор болмисун , әксичә хуш пеил болсун . Һәр қандақ киши билән муамилә қилғанда һәқиқий кәмтарлиғини көрсәтсун .
56003003	Чүнки бир чағларда бизму надан едуқ . Бизму Худаға бойсунмайдиған , аздурулған , һәр хил арзу-һәвәсләрниң қули болған , яманлиқ вә көрәлмәслик ичидә яшиған , бир-биримизгә өчмән кишиләр едуқ .
56003004	Лекин Қутқазғучимиз Худа инсанларға болған меһриванлиғи вә муһәббитини очуқ аян қилди .
56003005	Биз яхши әмәлләр билән әмәс , бәлки Униң рәһим-шәпқитидин қутқузулдуқ . Худа бизниң гуналиримизни жуюп , Муқәддәс Роһ арқилиқ бизни қайтидин туғулдуруп , йеңи һаятқа ериштүрүш билән бизни қутқузди .
56003006	Қутқазғучимиз Әйса Мәсиһ арқилиқ Худа кәңчилик билән Муқәддәс Роһни қәлбимизгә төкти .
56003007	Буниң билән биз Худаниң меһир-шәпқитидин һәққаний адәм дәп җакалинип , мәңгүлүк һаятқа еришиш үмүтигә егә болдуқ .
56003008	Бу сөзлирим һәқтур . Уларни тәкитлишиңни үмүт қилимән . Шундақ қилғиниңда , Худаға ишәнгәнләр өзлирини дайим тиришчанлиқ билән яхши әмәлләрни қилишқа беғишлайду . Бу тәлимләр инсанлар үчүн яхши һәм пайдилиқтур .
56003009	Әхмиқанә талаш-тартишлар , нәсәбнамиләр тоғрисидики қуруқ гәп-сөзләр вә Тәврат қануни билән мунасивәтлик җедәл-маҗралардин сақлан . Чүнки бу ишлар пайдисиз вә әһмийәтсиздур .
56003010	Шундақ ишларни қилип мәсиһийләр арисида груһвазлиқ пәйда қилғучиларни агаһландур . Бир-икки қетимлиқ агаһландуруштин кейин йәнә груһвазлиқ қилса , улар билән болған мунасивитиңни үз . Бундақ адәмләрниң һәқиқәттин чәтнигән , гунакар адәмләр екәнлиги ениқтур . Уларниң қилған гуналири өзлирини җазаға мәһкүм қилиду .
56003011	
56003012	Артемасни яки Тикикусни қешиңға әвәтмәкчи болуватимән . Қайси бири қешиңға бармисун , мүмкин қәдәр Никополис шәһиригә тезирәк кәлгин , чүнки у йәрдә қишлимақчимән .
56003013	Қануншунас Зенас билән Аполлосниң сәпиригә имканқәдәр ярдәмдә болғин . Уларниң кам-котилири болса , һәл қилип бәргин .
56003014	Мәсиһий қериндашлиримиз һаҗәтмәнләргә ярдәм қилип , өзлирини яхши әмәлләрни қилишқа беғишлашни үгәнсун . Шундақ болғанда , уларниң һаяти мевисиз болмайду .
56003015	Йенимдикиләрниң һәммисидин саңа салам . Крит арилидики бизни сөйидиған мәсиһийләргә салам ейт . Худаниң меһир-шәпқити һәммиңларға яр болғай !
57001001	Әйса Мәсиһкә хизмәт қилиш йолида мәһбус болған мәнки Павлус вә мән арқилиқ қериндишимиз Тимотийдин қәдирлик хизмәтдишимиз болған сән Филимунға
57001002	вә сиңлимиз Афияға , биз билән биллә күрәш қилған Аркипусқа вә өйүңдә дайим җәм болидиған мәсиһийләр җамаитигә салам !
57001003	Худа Атимиз вә Рәббимиз Әйса Мәсиһ силәргә меһир-шәпқәт вә аманлиқ ата қилғай !
57001004	Қәдирлик Филимун , дуалиримда һемишәм сени яд етип , Худаға шүкүр ейтимән .
57001005	Чүнки мән сениң Рәббимиз Әйсаға болған ишәнчиң вә барлиқ мәсиһийләргә болған меһир-муһәббитиң тоғрисида һәр дайим аңлап туруватимән .
57001006	Ишәнчиң сәвәвидин Худа саңа тәғдим қилғанларни башқилар билән мәртләрчә ортақлишишиң үчүн дуа қилимән . Шундақ қилсаң , бизниң Әйса Мәсиһкә мәнсүп болғанлиғимиздин бизгә берилгән бәхитләрниң нәқәдәр мол екәнлигини техиму чоңқур чүшинәләйсән .
57001007	Қериндишим , сениң мәсиһийләргә болған меһир-муһәббитиң маңа зор хошаллиқ вә илһам елип кәлди , чүнки сән мәсиһийләрниң роһини көтәрдиң .
57001008	Шуңа мән Әйса Мәсиһниң әлчиси болушум билән әслидә сениң қилишқа тегишлик ишни беҗиришиңни жүрәклик һалда буйралалисамму ,
57001009	лекин йәнила сениң меһир-муһәббитиңгә көрә илтимас қилишни таллавалдим . Бу илтимасни мошу яшқа кирип қалған һәм Әйса Мәсиһкә хизмәт қилиш йолида һазир мәһбус болуватқан мәнки Павлустин дәп билгин .
57001010	Сәндин қулуң Онесимус һәққидә илтимас қилимән . У зиндандики вақтимда мән арқилиқ мәсиһий болғанлиқтин , өз оғлумдәк болуп қалған .
57001011	У бурун саңа пайдисиз болсиму , амма һазир саңиму , маңиму пайдилиқтур .
57001012	Мән һазир уни , йәни җан-җигәримни сениң йениңға қайтуримән .
57001013	Хуш Хәвәрни йәткүзгәнлигим үчүн мәһбус болуп зинданда йетиватқан мошу вақтимда уни сениң орнуңда хизмитимдә болуш үчүн йенимда елип қалғум бар еди .
57001014	Бирақ сениң разилиғиңни алмиғачқа , бундақ қилишни халимидим . Сениң маңа мәҗбурий әмәс , бәлки разимәнлик билән яхшилиқ қилишиңни үмүт қилдим .
57001015	Худаниң қулуң Онесимусниң вақитлиқ сениң йениңдин қечишиға йол қойғанлиғи , бәлким кейин сениң уни мәңгү елип қелишиң үчүндур .
57001016	Әнди сән уни қул қатарида әмәс , бәлки қулдин үстүн — сөйүмлүк бир мәсиһий қериндишиң қатарида көрәрсән . У мән үчүн интайин қәдирликтур . Сән үчүн техиму шундақ болуши керәк . Чүнки сениң һазир униң билән қул-ғоҗайинлиқ мунасивитиң болупла қалмай , Рәббимизгә ишиниш җәһәттә қериндашлиқ мунасивитиңму бардур .
57001017	Шуниң үчүн , әгәр сән мени Рәббимизниң хизмитидә сәпдаш дәп қарисаң , уни мени қобул қилғандәк қобул қил .
57001018	Әгәр бурун у саңа бирәр йолсизлиқ қилған болса яки пуллириңни оғрилиған болса , уни мениң һесавимға яз .
57001019	Мәнки Павлус бу сөзләрни өз қолум билән йезиватимән , һесаватни өзәм қайтуримән . Лекин Хуш Хәвәр арқилиқ еришкән мәңгүлүк һаятиң үчүн маңа қәриздар екәнлигиңни тилға елишимниң һаҗити болмиса керәк .
57001020	Шуңа , әй қериндишим , Рәббимиз үчүн илтимасимни қобул қилғин . Иккилимиз Әйса Мәсиһкә мәнсүп болғанлиғимиз үчүн , роһумни көтәр .
57001021	Сөзүмни аңлайдиғанлиғиңға вә сориғанлиримдин артуқ орунлайдиғанлиғиңға чоңқур ишинип , бу хәтни яздим .
57001022	Йәнә бир иш , маңа туралғу җай тәйярлап қойғин . Чүнки дуалириңлар арқилиқ зиндандин азат болуп , йениңларға қайтип баридиғанлиғимға ишинимән .
57001023	Әйса Мәсиһкә хизмәт қилғанлиғи үчүн мән билән биллә мәһбус болған Епафира ,
57001024	хизмәтдашлирим Маркус , Аристархус , Демас вә Луқалардин саңа салам .
57001025	Рәббимиз Әйса Мәсиһниң меһир-шәпқити силәргә яр болғай !
58001001	Қедимки заманларда Худа әҗдатлиримизға пәйғәмбәрләр арқилиқ һәр хил йоллар билән нурғун қетим сөзлигән еди .
58001002	Мошу ахирқи вақитларда болса бизгә Өз Оғли арқилиқ сөзлиди . Худа каинатни Оғли арқилиқ яратти вә Оғлини пүткүл мәвҗудатниң мирасхори қилип бәкитти .
58001003	У Атиси Худаниң улуқлуғидин парлиған нур , Атисиниң тәбиитиниң һәқиқий обризидур . У Өз сөзиниң қудрити билән пүткүл каинатниң моҗутлуғини давамлаштурмақта . У Өзини қурван қилиш төләмигә инсанларниң гуналиридин паклиниш йолини ечип бәргәндин кейин , асмандики Худаниң оң йенида олтарди .
58001004	Демәк , Оғулға берилгән мәртивә периштәләрниңкидин көп үстүн болғинидәк , Оғулниң Өзиму улардин көп үстүндур .
58001005	Чүнки Муқәддәс Язмиларда мундақ дейилгән : « Сән Мениң Оғлумсән , бүгүн Мән Сениң Атаң екәнлигимни җакалидим » . Бу сөзни Худа һәр қандақ бир периштәсигә дегән әмәс , шундақла Худа йәнә һеч қандақ бир периштә тоғрилиқ : « Мән Униңға Ата болимән , уму Маңа Оғул болиду » , дегәнму әмәс .
58001006	Һалбуки , Худа Өзиниң әң алий һоқуқлуқ бирдин-бир Оғлини йәр йүзигә әвәткәндә , « Пүткүл периштәләр Униңға сәҗдә қилсун » , дегән .
58001007	Худа периштәләр һәққидә : « Худа хизмәткарлири болған Өз периштәлирини шамал һәм от ялқуни қилар » , дегән болса ,
58001008	Оғлиға : « Сән Худасән , тәхтиң мәңгүлүктур . Сән адиллиқ билән һоқуқ жүргүзисән .
58001009	Һәққанийәтни сөйдүң , наһәқлиқтин нәпрәтләндиң . Шуниң үчүн Худа — Сениң Егәңниң Саңа ата қилған шан-шөһрәт вә пәхрий шатлиғи һәмралириңға ата қилғинидин көп артуқтур » , дегән .
58001010	Худа Оғлиға йәнә мундақ дегән : « Әй Рәб , Сән һәммидин бурун зиминниң асасини салдиң , Асманму Сениң қоллириңниң иҗадийитидур .
58001011	Улар йоқилиду , лекин Сән мәңгү йоқалмайсән . Асман-зимин кийим-кечәктәк конирайду .
58001012	Уларни худди кона чапанни жиғиштурғандәк пүрләп жиғиштурисән . Кийим-кечәк йеңиланғандәк , Асман-зиминму йеңилиниду . Лекин Сән әсла өзгәрмәйсән . Һаятлиғиң ахирлашмайду » .
58001013	Худа Өз Оғлиға дегән мону сөзни периштәләрниң бирәрсигә дәп баққан әмәс : « Мән Сениң дүшмәнлириңни Айиғиң астида дәссәткичә , Мениң оң йенимда олтарғин ! »
58001014	Шундақ екән , пүткүл периштәләр пәқәт Худаниң хизмәткарлиридур . Улар қутқузулидиғанларға хизмәт қилиш үчүн Худа тәрипидин әвәтилгән роһлардур .
58002001	Шуңа һәқиқәттин жирақлишип кәтмәслигимиз үчүн , аңлиған һәқиқәттә техиму чиң турушимиз керәк .
58002002	Периштәләр арқилиқ Муса пәйғәмбәргә йәткүзүлгән Тәврат қануниниң һәқ екәнлиги испатланған һәм шу қанунға хилаплиқ қилғанлар яки бойсунушқа сәл қариғанларниң һәммиси тегишлик җазасини тартқан .
58002003	Шундақ екән , шунчә улуқ қутқузулушқа көз жумсақ , қандақму шу җазадин қечип қутулалаймиз ? ! Қутқузулуш хәвирини дәсләптә Рәббимиз уқтурған , Уни беваситә аңлиғанлар бу қутқузулушниң һәқлиғи тоғрисида бизгә гувалиқ бәргән .
58002004	Худа көрсәткән һәр хил мөҗүзә , карамәт вә қудрәтлик ишлар , шундақла Өз ирадиси бойичә мәсиһийләргә Муқәддәс Роһниң һәдийәлирини ата қилиш арқилиқ буниңға гувалиқ бәрди .
58002005	Мән дәватқан кәлгүси дунияни Худа периштәләрниң башқурушиға өткүзүп бәргини йоқ .
58002006	Бу һәқтә Муқәддәс Язмиларниң бир йеридә мундақ гувалиқ берилгән : « Әй Худа , адәм немә еди , Сән униңға шунчә ғәмхорлуқ қилғидәк ? Адәм балиси немә еди , Сән униңға шунчә көңүл бөлгидәк ?
58002007	Гәрчә уни периштәләрдин бир аз төвән қилған болсаңму , Шан-шәрәп вә һөрмәт таҗини униңға кийдүрүп ,
58002008	Барлиқ мәвҗудатларни униңға тиз пүктүрдүң » . « Барлиқ мәвҗудатларни униңға тиз пүктүрдүң » дегини , һеч қандақ нәрсә униң башқурушиниң сиртида әмәс дегәнликтур . Бирақ барлиқ мәвҗудатларниң униңға тиз пүктүрүлгинини техи көрмидуқ .
58002009	Лекин һазир биз Өзини қурван қилиш сәвәвидин шан-шәрәп вә һөрмәт таҗи кийдүрүлгән Әйса Мәсиһни көрдуқ . У Худаниң меһир-шәпқити билән пүткүл инсанларни дәп , бир мәзгил периштәләрдин төвән қилинип , өлүмниң тәмини тетиди .
58002010	Пүткүл мәвҗудатни Өзи үчүн вә Өзи арқилиқ яратқан Худа нурғун пәрзәнтләрни Өзиниң шан-шәривидин һөзүрләндүрүш үчүн , уларни қутқузулушқа елип барғучи Әйса Мәсиһни азап-оқубәт арқилиқ камаләткә йәткүзүшни мувапиқ көрди .
58002011	Инсанларни пак қилғучи Әйса Мәсиһ билән пак қилинған инсанлар һәммиси бир Атидиндур . Шуниң үчүн Әйса Мәсиһ уларни « қериндаш » дейиштин номус қилмай ,
58002012	худди Муқәддәс Язмиларда йезилғандәк , Худаға : « Намиңни қериндашлиримға җакалаймән , Җамаәт ичидә Сени қошаққа қетип мәдһийиләймән » , дегән .
58002013	У йәнә : « Мән Саңа ишинимән » вә « Қараңлар , мана Мән бу йәрдә Худа Маңа ата қилған пәрзәнтләр билән биллә » , дегән .
58002014	Пәрзәнтләрниң тени гөш билән қанниң гәвдиси болғачқа , Әйса Мәсиһму шу пәрзәнтләрниңкигә охшаш гәвдидә болди . Бундақ қилиштики мәхсәт , У Өз өлүми арқилиқ өлүм һоқуқини тутқан шәйтанниң күчини бекар қилип ,
58002015	өмүр бойи өлүм қорқунучиниң қули болғанларниң һәммисини азатлиққа ериштүрүш үчүн еди .
58002016	Наһайити рошәнки , Әйса Мәсиһ периштәләргә әмәс , Ибраһимниң әвлатлириға ярдәм беришкә кәлди .
58002017	Шуңа У һәр җәһәттин қериндашлириға охшаш болуши керәк еди . Шундақ болғанда , У Худаниң хизмитидә рәһимдил вә садиқ Баш Роһаний болуп , инсанларниң гуналирини Худаниң кәчүрүшигә ериштүридиған қурванлиқни берәләтти .
58002018	У синақларни Өз бешидин кәчүрүп , азап чәккәчкә , синақларға дуч кәлгәнләргә ярдәм берәләйду .
58003001	Шундақ екән , әй маңа охшаш асманға чақирилған , Худаға аталған қериндашлар , өзимиз етирап қилған , Худаниң әлчиси вә Баш Роһанийи болған Әйса Мәсиһ тоғрилиқ ойлинип көрүңлар .
58003002	Худди Муса пәйғәмбәр Худаниң аилисидә хизмәт қилғанда , Худаға садиқ болғандәк , Әйса Мәсиһму Өзини тайинлап хизмәткә қойған Худаға садиқ болди .
58003003	Лекин өй салғучи өзи салған өйдинму артуқ махтинишқа сазавәр болғинидәк , Әйса Мәсиһму Муса пәйғәмбәрдин артуқ шан-шәрәпкә лайиқтур .
58003004	Әлвәттә , һәммә өйниң бәрпа қилғучиси бардур , пүтүн мәвҗудатниң бәрпа қилғучиси болса Худадур .
58003005	Муса пәйғәмбәр бир хизмәткар болуш салаһийити билән Худаниң аилисидә садиқлиқ билән хизмәт қилған . Униң хизмити болса Худаниң кейинки вақитларда ашкарилимақчи болған һәқиқәтлиригә зимин һазирлаштин ибарәт еди .
58003006	Лекин Әйса Мәсиһ болса , Оғул болуш салаһийити билән Худаниң әшу аилисини садиқлиқ билән башқурди . Әгәр биз җасаритимизни вә пәхирлинидиған үмүтүмизни ахирғичә давамлаштурсақ , Худаниң аилисигә тәвә болған болимиз .
58003007	Шуңа Муқәддәс Язмиларда Муқәддәс Роһниң дегинидәк , « Бүгүн Худаниң авазини аңлиғиниңларда , Әҗдатлириңлар Худаға хаинлиқ қилған Вә чөлдә Уни синиған күнләрдикидәк җаһиллиқ қилмаңлар .
58003008	
58003009	Гәрчә әҗдатлириңлар қилғанлиримни уда қириқ жилғичә көргән болсиму , Йәнила Мениң сәвир-тақитимни синиған еди .
58003010	Шуниң үчүн у заманниң кишилиригә ғәзәпләндим Вә дедимки : ‹ Уларниң қәлби Мәндин жирақ . Мениң йолумни чүшәнмәйду .
58003011	Шуңа ғәзәпләнгинимдә қәсәм қилғинимдәк , Улар арамлиғимдин һәргизму һөзүрлинәлмәйду › » .
58003012	Әй қериндашлар , һәр қайсиңлар қәлбиңларниң яман нийәт вә ишәнмәсликкә толуп , мәңгү һаят Худадин йүз өрмәслигигә диққәт қилиңлар .
58003013	Һеч қайсиңларниң қәлбиниң гунаниң аздуруши билән җаһиллашмаслиғи үчүн , « бүгүнла » болидикән , бир-бириңларни илһамландуруңлар .
58003014	Дәсләптики ишәнчимизни бошаштурмай ахирғичә давамлаштурсақла , Әйса Мәсиһ билән биллә һәммидин ортақ һөзүрлинимиз .
58003015	Жуқурида ейтилғинидәк , « Бүгүн Худаниң авазини аңлиғиниңларда , Әҗдатлириңлар Худаға хаинлиқ қилған күнләрдикидәк Җаһиллиқ қилмаңлар » .
58003016	Худаниң авазини аңлап туруп , Униңға хаинлиқ қилғанлар кимләр еди ? Муса пәйғәмбәр ғалибилик һалда Мисирдин елип чиққан әшу исраилларниң һәммиси әмәсму ?
58003017	Худа қириқ жил кимләргә ғәзәпләнди ? Йәнила шу гуна өткүзүп , җәсәтлири чөлдә қалғанларға әмәсму ?
58003018	Худа кимләрни Өз арамлиғидин һөзүрләндүрмәсликкә қәсәм қилди ? Худаға бойсунмиғанларни әмәсму ?
58003019	Булардин көрүвалалаймизки , улар ишәнмигәнлиги үчүн , Худаниң арамлиғидин һөзүрлинәлмиди .
58004001	Бирақ Худаниң арамлиғидин һөзүрлиниш тоғрисидики вәдиси биз үчүн инавәтликтур . Шуңа аримиздики бирәрсиниңму бу мүмкинчиликтин мәһрум қелишидин еһтият қилайли .
58004002	Худаниң арамлиғи һәққидики бу Хуш Хәвәр худди чөлдики исраилларға аңлитилғандәк бизләргиму аңлитилди . Лекин уларниң аңлиғанлири ишәнчи билән жуғурулмиғанлиқтин , уларға һеч қандақ пайдиси болмиған еди .
58004003	Биз мәсиһийләр бу арамлиқтин һөзүрлинәләймиз . Лекин ишәнмигәнләргә кәлсәк , дәл Худаниң ейтқинидәк : « Шуңа ғәзәпләнгинимдә қәсәм қилғинимдәк , Улар арамлиғимдин һәргиз һөзүрлинәлмәйду » . Худа дунияни яратқандила , һәммә ишни тамамлиған еди .
58004004	Чүнки яритилишниң йәттинчи күни һәққидә Муқәддәс Язмиларниң бир айитидә мундақ дейилгән : « Йәттинчи күни кәлгәндә , Худа яритиш ишини тамамлап арам алди » . Демәк , Худаниң арамлиғи аллибурун моҗут еди .
58004005	Бирақ жуқурида ейтилғандәк Худа : « Улар арамлиғимдин һәргиз һөзүрлинәлмәйду » , дегән .
58004006	Буниңдин билимизки , Худаниң арамлиғи тоғрисидики бу Хуш Хәвәрни авал аңлиғанлар Худаға бойсунмиғанлиғи үчүн , арамлиқтин һөзүрлинәлмиди . Лекин бу арамлиқтин чоқум һөзүрлинәләйдиғанлар бар .
58004007	Шуниң үчүн Худа әйнә шу арамлиқтин һөзүрлинәләйдиғанларни көздә тутуп , узақ вақиттин кейин мәлум бир күнни « бүгүн » дәп бәкитип , бурун ейтқан төвәндики сөзләрни Давут падиша арқилиқ Зәбурда йәнә ейтқан : « Бүгүн Худаниң авазини аңлиғиниңларда , Җаһиллиқ қилмаңлар » .
58004008	Әгәр Худаниң арамлиғи әҗдадимиз Йәшу исраилларни Худа беришкә вәдә қилған Қанан зиминиға башлап киргәндики арамлиқ болсиди , Худа кейин йәнә арамлиқ һәққидә тохтилип , « бүгүн » демигән болатти .
58004009	Қисқиси , Худаниң йәттинчи күнидики арамлиғи Худаниң Өз бәндилирини күтүватиду .
58004010	Худаниң арамлиғиға киргүчиләр худди Худа дунияни яритиш ишидин арам алғандәк , өзлириниң ишлиридин арам алиду .
58004011	Шуңа Худаға әйнә шу исраиллардәк бойсунмаслиқ қилип , жиқилип чүшмәслигимиз үчүн , һәр биримиз бу арамлиқтин һөзүрлинишкә тиришайли .
58004012	Худаниң сөзи һаятий күчкә егә болған үнүмлүк сөздур . У һәр қандақ қош бислиқ қиличтинму иштик болуп , җан билән роһни , жилик билән боғумларни бир-биридин айриветәлигидәк өткүрлүк билән кишиләрниң көңлигә кирип , уларниң йошурун арзу-һәвәс вә ой-пикирлирини паш қилиду .
58004013	Худадин йошуруналайдиған һеч қандақ мәвҗудат йоқтур . Биз һесап беридиған Худа алдида һәммә нәрсә очуқ-ашкаридур .
58004014	Худа Оғли Әйса Мәсиһ бизниң асманға чиқип кәткән улуқ Баш Роһанийимиз болғачқа , етирап қилған ишәнчимиздә чиң турайли .
58004015	Чүнки бизниң бу Баш Роһанийимиз аҗизлиқлиримизға һисдашлиқ қилмай қалмайду . Уму бизгә охшаш һәр хил синақларға дуч кәлгән , лекин гуна қилип бақмиғандур .
58004016	Шуңа жүригимиз тоқ һалда меһир-шәпқәтлик Худаниң тәхтигә йеқинлишайли . Буниң билән Худаниң рәһим-шәпқитигә еришип , еһтияҗлиқ вақтимизда ярдәмгә егә болалаймиз .
58005001	Һәр қетимлиқ баш роһаний кишиләр арисидин таллинип , өз хәлқигә вакалитән Худаға хизмәт қилишқа тайинлинип , уларниң Худаға аталған һәдийәлирини вә гуналири үчүн қилған қурванлиқлирини Худаға суниду
58005002	вә Худаниң йолини билмәй йолдин чәтнигәнләргә мулайимлиқ билән муамилә қилалайду , чүнки униңму нурғун аҗизлиқлири бар .
58005003	Шуниң үчүн у хәлқиниң гуналири үчүнла әмәс , өз гуналири үчүнму қурванлиқ сунуши керәк .
58005004	Һеч бир киши баш роһаний мәртивисигә өзлүгидин еришәлмәйду , пәқәт Һарунға охшаш , Худа тәрипидин чақирилғандила бу мәртивигә еришәләйду .
58005005	Худди шуниңдәк Әйса Мәсиһму Баш Роһаний мәртивисигә Өзлүгидин еришкән әмәс . Бәлки Худа Уни тайинлап , Униңға : « Сән Мениң Оғлумсән , Бүгүн Мән Сениң Атаң екәнлигимни җакалидим » , дегән .
58005006	Муқәддәс Язмиларниң йәнә бир йеридә Худа Униңға : « Сән Малкисидиққа охшаш тәртиптә тайинланған мәңгүлүк Роһанийсән » , дегән .
58005007	Әйса Мәсиһ йәр йүзидики вақтида , Өзини өлүмдин қутқузалайдиған Худаниң алдида қаттиқ жиғлап туруп , көз яшлири билән дуа-тилавәт қилған . Униң садақәтмәнлигидин дуалири Худаға йәткән еди .
58005008	Гәрчә У Худа Оғли болсиму , азап чекиш җәриянида бойсунушни үгәнди .
58005009	У мана мошундақ пүтүнләй бойсунғачқа , мукәммәл Баш Роһаний болуш һөддисидин чиқип , Өзигә бойсунғучиларниң һәммиси үчүн мәңгүлүк қутқузулуш мәнбәси болди .
58005010	У Худа тәрипидин худди Малкисидиққа охшаш тәртиптә Баш Роһаний қилип җакаланди .
58005011	Бу һәқтә ейтишқа тегишлик нурғун сөзлирим бар , лекин чүшинәй демәй аңлапла қойсаңлар , буни силәргә чүшәндүрүш тәс .
58005012	Гәрчә силәр аллиқачан тәлим бәргүчи болушқа тегишлик болсаңларму , бирақ әмәлиятта силәр йәнила башқиларниң Худаниң сөзи тоғрисидики асасий билимләрни баштин үгитишигә муһтаҗсиләр . Демәк , силәргә йемәклик әмәс , бәлки йәнила сүт керәк .
58005013	Чүнки пәқәт сүткила тайинидиғанлар бовақтин пәриқсиз болуп , уларда һәққанийәт һәққидики тәлимләрни егиләш тәҗрибиси камдур .
58005014	Йемәклик болса йетилгәнләр үчүндур . Чүнки уларниң әқли йетилиш җәриянида яхши-яманни пәриқ етишкә көнгәндур .
58006001	Шуниң үчүн өлүмгә елип баридиған яманлиқлардин йениш , Худаға ишиниш , чөмүлдүрүлүшни қобул қилиш , башқиларға қол тәккүзүп дуа қилиш , тирилдүрүлүш вә мәңгүлүк һөкүм қатарлиқ тәлимләргә қайта асас салимиз , дәп олтармайли . Әйса Мәсиһ тоғрисидики бу хил башланғуч тәлимләрдә тохтап қалмай , йетилишкә қарап маңайли .
58006002	
58006003	Худа халиса , биз шундақ қилимиз .
58006004	Бәзи адәмләрни товва қилдуруп , қайтидин Худа йолиға башлаш мүмкин әмәс . Чүнки улар бир чағларда Худаниң нури билән йорутулған , Худаниң илтипатидин һөзүрләнгән , Муқәддәс Роһқа ортақ болған ,
58006005	Худаниң сөзиниң яхшилиғини вә келидиған заманда Худа аян қилидиған қудрәтләрни һис қилған болсиму ,
58006006	һалбуки улар Худадин ваз кәчти , Худа Оғлини рәт қилди . Бу Худа Оғлини чапрас яғачқа қайта миқлиған һәм Униңға дағ кәлтүргән билән баравәрдур .
58006007	Пат-пат яққан ямғурдин териғучиларға пайдилиқ зираәтләрни өстүрүп бәргән йәр Худадин бәрикәт алиду .
58006008	Әксичә тикән вә қамқақ өстүргән йәр пайдисизлиғидин Худаниң ләнитигә қелип , ахири көйдүрүлиду .
58006009	Силәргә кәлсәм , қәдирлик қериндашлар , гәрчә жуқуриқи ишларни тилға алған болсамму , әһвалиңларниң буниңдин яхши екәнлигигә вә қутқузулушқа елип баридиған йолда меңиватқанлиғиңларға һәқиқий ишинимән .
58006010	Худа адаләтсиз әмәстур . У һәргиз силәрниң Униңға сиңдүргән әҗриңлар вә мәсиһийләргә қилип келиватқан хизмитиңлар арқилиқ көрсәткән меһир-муһәббитиңларни унтумайду .
58006011	Пүтүн үмүтүңларниң әмәлгә ешиши үчүн , һәр бириңларниң ахирғичә шундақ ғәйрәт қилишиңларни арзу қилимиз .
58006012	Шундақ болғанда , қашаңлардин болмай , бәлки өз ишәнчи вә сәвирчанлиғи билән Худаниң вәдисигә еришидиғанларни үлгә қилидиғанлардин болисиләр .
58006013	Худадин үстүн туридиған һеч ким болмиғачқа , Худа Ибраһимға вәдә қилғанда , Өз нами билән қәсәм қилип мундақ деди :
58006014	« Саңа чоқум бәхит ата қилип , нурғун әвлатларни беримән » .
58006015	Шуниң билән Ибраһим сәвир-тақәт билән күтүп , Худаниң вәдисигә еришти .
58006016	Инсанлар өзлиридин үстүн туридиған бирини тилға елип , қәсәм қилиду . Қәсәм испат һесапланғанлиғи үчүн , һәр хил талаш-тартишларға хатимә бериду .
58006017	Шуниңдәк , Худа Өз вәдисигә еришидиған кишиләргә Өз ирадисиниң өзгәрмәйдиғанлиғини очуқ билдүрүш үчүн , вәдә бәргәндә қәсәм қилди .
58006018	Худаниң бизгә бәргән вәдиси вә қәсими һәргиз өзгәрмәйду . Чүнки Худа ялған сөзлимәйду . Шуңа Худадин паналиниватқан бизләр Униң вәдиси вә қәсимидин көп илһамға еришип , көз алдимиздики үмүттә ишәнч билән чиң туралаймиз .
58006019	Бу үмүт һаятимизға нисбәтән худди чиң илинған кемә ләңгиридәк мустәһкәм болуп , у бизни асмандики ибадәтхана пәрдисидин өтүп , әң муқәддәс җайға киришкә йетәкләйду .
58006020	Әйса Мәсиһ бизгә йол ечиш үчүн , у йәргә биздин авал киргән болуп , бизләр үчүн Малкисидиққа охшаш тәртиптики мәңгүлүк Баш Роһаний болди .
58007001	Малкисидиқ Салим шәһириниң падишаси һәм улуқ Худаниң роһанийи болуп , Ибраһим бир қанчә падишани йеңип җәңдин қайтқан чағда , у Ибраһим билән көрүшкән вә униңға бәхит тилигән еди .
58007002	Ибраһимму еришкән олҗисиниң ондин бир үлүшини униңға атиған еди . Малкисидиқ дегән исимниң мәнаси « Һәққанийәт падишаси » дегәнликтур . У Салим шәһириниң падишаси болуп , « Салим падишаси » дегәнниң мәнаси « Аманлиқ падишаси » дегәнликтур .
58007003	Муқәддәс Язмиларда униң ата-аниси , уруқ-әвлади , нәсәби һәм униң һаятиниң башлиниши вә ахирлишиши тоғрисида бирәр хатирә йоқтур . У худди Худа Оғлидәк мәңгүлүк роһанийдур .
58007004	Малкисидиқ немә дегән улуқ адәм-һә ! Һәтта әҗдадимиз Ибраһимму олҗисиниң ондин бирини униңға атиған .
58007005	Лавийниң әвлатлиридин роһаний болғанлар Тәврат қануни бойичә хәлиқтин , йәни өз қериндашлиридин , уларниң өзигә охшаш Ибраһимниң нәсли болушиға қаримай , тапқининиң ондин бир үлүшини жиғиши керәк еди .
58007006	Лекин Малкисидиққа кәлсәк , у лавий қәбилисидин болмисиму , Ибраһим еришкән олҗиниң ондин бир үлүшини қобул қилип , Ибраһимға — Худаниң вәдисигә егә болған бир адәмгә бәхит тилигән .
58007007	Шүбһисизки , бәхит тилигүчи бәхиткә еришкүчидин үстүндур .
58007008	Ондин бир үлүшни жиғидиған лавий роһанийлар бәри бир өлидиғанлардур . Бирақ Ибраһимдин ондин бир үлүшни қобул қилған Малкисидиқ болса Муқәддәс Язмиларда гувалиқ берилгәндәк йәнила һаяттур .
58007009	Һәтта мундақ дейишкә болидуки , ондин бир үлүшни алидиған роһаний лавийларму әҗдади Ибраһим арқилиқ Малкисидиққа ондин бир үлүшни бәргән .
58007010	Чүнки Малкисидиқ Ибраһимни қарши алғанда лавийлар техи туғулмиған болсиму , уларни йәнила әҗдади Ибраһимниң вуҗудида , дәп қарашқа болиду .
58007011	Исраил хәлқигә чүширилгән Тәврат қанунидики роһанийлиқ түзүми лавий қәбилисиниң роһанийлири арқилиқ жүргүзүләтти . Бирақ әгәр Худаниң инсанларни гунадин пак қилиш мәхсити бу роһанийлар арқилиқ әмәлгә ашқан болса , ундақта бу хил түзүм асасида тайинланған Һарундәк тәртиптики әмәс , бәлки Малкисидиқтәк тәртиптики йәнә бир роһанийниң келишиниң немә һаҗити бар еди ?
58007012	Роһанийлиқ тәртиви өзгәртилгәчкә , униңға мунасивәтлик роһанийлиқ түзүмиму өзгәртилишкә тоғра келиду .
58007013	Бу ейтиливатқан сөзләр дәл Әйса Мәсиһкә қаритилған . У башқа бир қәбилидин болуп , бу қәбилидин һеч ким қурванлиқ суписида хизмәттә болуп бақмиған .
58007014	Рәббимиз Әйсаниң Йәһуда қәбилисидин екәнлиги ениқ . Муса пәйғәмбәр роһанийлар һәққидә тохталғанда , бу қәбилә тоғрисида бир нәрсә демигән еди .
58007015	Малкисидиқтәк тәртиптики башқа бир роһанийниң мәйданға келиши роһанийлиқ түзүминиң өзгәртилгәнлигини техиму ениқлаштурди .
58007016	Униң роһанийлиққа тайинлиниши болса пүтмәс-түгимәс һаятлиқ қудритигә егә болғанлиғидин болуп , һәргиз роһаний болғучи лавий қәбилисигә тәвә болуш керәк дегән түзүм бойичә болмиди .
58007017	Бу һәқтә Муқәддәс Язмиларда : « Сән Малкисидиққа охшаш тәртиптә тайинланған мәңгүлүк Роһанийсән » , дәп гувалиқ берилгән .
58007018	Алдинқи түзүм аҗизлиғи вә пайдисизлиғи түпәйлидин күчидин қалди .
58007019	Чүнки Тәврат қануни һеч кишини камаләткә йәткүзәлмиди . Шуңа униң орниға бизни Худаға йеқинлаштуридиған техиму яхши үмүт берилди .
58007020	Униң үстигә , бу үмүт Худаниң қәсими билән капаләткә егә қилинди . Илгири өткән роһанийлар Худаниң қәсимисиз роһаний болған еди .
58007021	Лекин Әйса Мәсиһ болса Худаниң Униңға : « Пәрвәрдигариң қәсәм қилди , У қәсимидин һәргиз янмайду , Сән мәңгүлүк Роһанийсән » , дегән қәсими билән Роһаний болди .
58007022	Демәк , Әйса Мәсиһ техиму яхши бир келишимниң кепили қилинди .
58007023	Йәнә келип , илгири өткән көп роһанийлар өлүм түпәйлидин вәзиписини давамлаштурушқа амалсиз қалғачқа , бириниң орниға йәнә бири чиққан .
58007024	Лекин Әйса Мәсиһ мәңгү һаят болғачқа , Униң роһанийлиғи мәңгүлүктур .
58007025	Шу сәвәптин Әйса Мәсиһ Өзи арқилиқ Худаниң алдиға кәлгәнләрни үзүл-кесил қутқузушқа қадирдур . У мәңгү һаят болуп , улар үчүн Худаға мураҗиәт қилиду .
58007026	Әйса Мәсиһ дәл бизниң һаҗитимиздин чиқидиған Баш Роһанийдур . У муқәддәс , әйипсиз , пак болуп , гунакарлардин айриветилип , асмандики әң жуқури орунға елип чиқилди .
58007027	У илгирики баш роһанийлардәк һәр күни алди билән Өз гуналири үчүн , кейин хәлиқниң гуналири үчүн қурванлиқ сунушқа муһтаҗ әмәс . Чүнки У Өзини қурван қилғанда , инсанларниң гуналири үчүн қилинидиған қурванлиқни бир йолила ада қилди .
58007028	Тәврат қануни аҗиз болған инсанни баш роһаний қилип тайинлатти , лекин Тәврат қанунидин кейин Худа қәсәм билән қилған келишими арқилиқ , мәңгүлүк камаләткә йәткүзүлгән Оғлини Баш Роһаний қилип тайинлиди .
58008001	Ейтқанлиримниң асасий нуқтиси шуки : асмандики улуқ Худаниң тәхтиниң оң тәрипидә олтиридиған бир Баш Роһанийимиз бар .
58008002	У әң муқәддәс җайда , йәни инсан әмәс , бәлки Пәрвәрдигаримиз Худа қурған һәқиқий ибадәт чедирида хизмәт қилмақта .
58008003	Һәр бир баш роһаний Худаға һәдийә вә қурванлиқлар сунуш үчүн тайинлиниду . Шуниң үчүн бизниң Баш Роһанийимизму Худаға бирәр нәрсә сунуши керәк еди .
58008004	Әгәр У йәр йүзидә болсиди , һәргиз роһаний болматти . Чүнки бу йәрдә Тәврат қануниниң тәливи бойичә Худаға һәдийә сунидиған роһанийлар аллибурунла бардур .
58008005	Бу роһанийлар хизмәт қилидиған ибадәт чедири вә униңда қилинидиған хизмәтләр пәқәтла асмандики чедирниң вә униңда қилинидиған хизмәтләрниң көчүрүлмә нусхиси вә көләңгисидур . Дәрвәқә , Муса пәйғәмбәр дәл ибадәт чедирини қурмақчи болуватқанда , Худа униңға : « Буларниң һәммиси Мән саңа тағда көрсәткән нусха бойичә еһтият билән ясалсун » , дәп агаһландурған .
58008006	Әйса Мәсиһкә берилгән роһанийлиқ вәзиписи болса , башқа роһанийларниңкидин көп үстүндур . Шуниңдәк , Худа билән инсанлар арисида У арқилиқ түзүлгән кейинки келишим дәсләпки келишимдин көп үстүндур . Чүнки бу келишим техиму яхши вәдиләр үстигә қурулған .
58008007	Әгәр дәсләпки келишим камчилиқсиз болса еди , кейинкисиниң һеч қандақ һаҗити болмиған болатти .
58008008	Лекин Худа Өз хәлқини әйипләп мундақ дегән : « Исраил вә Йәһудийә хәлиқлири билән Йеңи бир келишим түзидиған күнләр келиду .
58008009	Бу келишим Мән уларниң әҗдатлирини Мисирдин чиқириш үчүн , Уларниң қоллирини тутуп түзгән келишимдәк болмайду . Чүнки улар келишимимгә садиқ болмиди , Шуңа Мәнму улардин нәзәримни йөткидим .
58008010	У күнләрдин кейин , исраил хәлқи билән түзидиған келишимим мундақ : Қанунлиримни уларниң әқлигә салимән , Қәлбигә пүтимән . Мән уларниң Худаси болимән . Уларму Мениң хәлқим болиду .
58008011	Һеч кимниң өз жутдишиға , өз қериндишиға : ‹ Пәрвәрдигарни тонуңлар › , дәп әқил үгитишиниң һаҗити қалмайду . Чүнки гадайдин ханғичә Һәммиси Мени тонуйду .
58008012	Яманлиқлирини кәчүримән , Гуналирини көңлүмдә сақлимаймән » .
58008013	Демәк , Худа бу келишимни « Йеңи » дейиш арқилиқ бурунқисиниң вақти өткәнлигини көрсәтти . Вақти өткән , конириған нәрсә узун өтмәй йоқилиду .
58009001	Кона келишим дәвридә ибадәт қаидилири вә инсанлар бәрпа қилған ибадәт җайи бар еди .
58009002	Ибадәт җайида бир чедир тикилгән болуп , униң муқәддәс җай дәп аталған бөлүмидә чирақдан , үстәл , үстәл үстидә болса Худаға һәдийә қилинған нанлар болатти .
58009003	У йәрдики пәрдиниң кәйнидә әң муқәддәс дәп аталған йәнә бир бөлүм бар еди .
58009004	Алтун исриқдан вә пүтүнләй алтун билән қапланған келишим сандуғи у йәрдә еди . Сандуқниң ичидә алтундин ясалған , манна селинған комзәк , Һарунниң бихлиған һасиси вә пәризләр йезилған икки таш тахта бар еди .
58009005	Шан-шәрәплик « керублар » « Меһир-шәпқәт тәхти » дәп аталған сандуқ ағзи үстигә орнитилған болуп , қанатлири билән уни йепип туратти . Әнди мән буларни техиму тәпсилий чүшәндүрүп олтармаймән .
58009006	Һәммә нәрсә мана шундақ орунлаштурулғандин кейин , роһанийлар чедирниң « Муқәддәс җай » дәп аталған бөлүмигә дайим кирип , ибадәт хизмитини қилатти .
58009007	Бирақ « Әң муқәддәс җай » дәп аталған иккинчи бөлүмгә пәқәт баш роһаний жилда бир қетимла кирәтти . Роһаний у йәргә өз гуналири вә хәлиқниң наданлиғи түпәйлидин өткүзгән гуналири үчүн аталған қурванлиқ қенини алмай кирмәтти .
58009008	Бу ибадәт хизмәтлириниң елип берилиши билән , Муқәддәс Роһ бизгә шуни көрситип бәрдики , ибадәт чедири , шундақла у вәкиллик қилған ибадәт хизмәтлири барла болидикән , әң муқәддәс җайға баридиған йол авам хәлиққә һәргиз ечилматти .
58009009	Мана булар һазирқи заман үчүн бир тәҗрибә савақтур . Буниңдин шуни көрүвелишқа болидуки , Худаға сунулған һәдийә вә қурванлиқлар ибадәт қилғучини пак вижданлиқ қилалмайду .
58009010	Улар пәқәт һалал вә һарам йемәк-ичмәк вә бойини суға селиш рәсмийәтлири билән мунасивәтлик болуп , Худа йеңи тәртипни орнатқичә күчкә егә болған сиртқи көрүнүш җәһәттики қаидә-низамлардур .
58009011	Лекин Әйса Мәсиһ болса гөзәл ишларни әмәлгә ашурған Баш Роһаний болуп , адәм қоли билән ясалмиған , бу дунияға мәнсүп болмиған , асмандики техиму улуқ вә техиму мукәммәл ибадәт чедириға кирди .
58009012	У бу әң муқәддәс җайға өшкә яки мозайларниң қурванлиқ қенини әмәс , бәлки Өзиниң қурванлиқ қенини төкүш арқилиқ бирла қетим кирди . Мошундақ қилип , у инсанларниң гуналирини жуюп , инсанларни мәңгүгә азат қилди .
58009013	Кона келишим дәвридә өшкә вә буқиларниң қени һәм калиниң күли напакларниң учисиға сепилсә , улар сиртқи җәһәттә тазилинип пак болатти .
58009014	Ундақта , Әйса Мәсиһниң қеничу ? У вижданимизни өлүмгә елип баридиған қилмишлардин пак қилип , бизни мәңгү һаят Худаға ибадәт қилишқа техиму йетәклимәмду ? ! У Худаниң мәңгүлүк Роһи арқилиқ Өзини кам-котисиз қурванлиқ сүпитидә бизниң гуналиримиз үчүн Худаға атидиғу !
58009015	Шуниң үчүн Әйса Мәсиһ Худа билән инсанлар оттурисида түзүлгән Йеңи келишимниң васитичисидур . У арқилиқ Худа тәрипидин чақирилғанлар вәдә қилинған мәңгүлүк мирасқа еришәләйду . Чүнки У уларни гуна қилиш сәвәвидин Кона келишим тәрипидин бәкитилгән мәңгүлүк өлүмдин ибарәт җазадин қутқузуш үчүн өлди .
58009016	Әгәр вәсийәт қалдурулса , вәсийәт қалдурғучи өлмигичә , вәсийәт күчкә егә болмайду .
58009017	Чүнки вәсийәт пәқәт өлүмдин кейин күчкә егә болиду . Вәсийәт қалдурғучи һаятла болса , вәсийитиниң һеч қандақ күчи болмайду .
58009018	Шуниң үчүн дәсләпки келишимму қан еқитилғандила , андин күчкә егә болған .
58009019	Муса пәйғәмбәр Тәврат қануниниң һәр бир әмрини пүткүл хәлиққә уқтурғандин кейин , мозай вә өшкиләрниң суға арилаштурулған қенини қизил жуң жипта бағланған марҗангүл билән қанун дәстүригә вә пүтүн хәлиққә сәпти .
58009020	Андин у : « Бу қан келишим қенидур . У Худа әмәл қилишиңларға әмир қилған келишимни күчкә егә қилиду » , деди .
58009021	У йәнә ибадәт чедириға вә чедирда қурванлиқ қилишқа ишлитилидиған пүткүл сайманларниң үстигә қан сәпти .
58009022	Дәрвәқә , Тәврат қануни бойичә һәммә нәрсә дегидәк қан билән паклиниду . Қурванлиқ қени төкүлмәй , гуналар кәчүрүм қилинмайду .
58009023	Шу сәвәптин асмандикигә тәхлит қилип ясалған бу нәрсиләр мошу усул билән паклиниши керәк еди . Бирақ асмандики нәрсиләр болса булардин көп яхши қурванлиқлар билән паклиниши керәк .
58009024	Шуңа Әйса Мәсиһ Худаниң һозурида болуп бизгә вәкиллик қилиш үчүн , асмандики ибадәт җайиға тәхлит қилинған , адәм қоли билән ясалған муқәддәс җайға әмәс , бәлки асманниң өзигә кирди .
58009025	У йәһудийларниң баш роһанийидәк , жилму-жил қурванлиқ қилинған һайванларниң қенини елип , әң муқәддәс җайға қайта-қайта киргини йоқ .
58009026	Әгәр шундақ қилишниң зөрүрийити болған болса , дуния яритилғандин бери Әйса Мәсиһниң қайта-қайта азап чекип қурван болушиға тоғра келәтти . Лекин Әйса Мәсиһ мана бу ахир заманда инсанларни гунадин азат қилиш үчүн , бир йолила оттуриға чиқип Өзини қурван қилди .
58009027	Һәммә адәмниң бир қетим өлүши вә өлгәндин кейин сораққа тартилиши бәкитилгән .
58009028	Шуниңдәк , Әйса Мәсиһму нурғун кишиләрниң гуналирини Өз үстигә елиш үчүн , бирла қетим қурван болди . У қайта кәлгәндә , инсанларниң гуналириниң төләмигә қурван болуш үчүн әмәс , бәлки Өзини күткәнләрни үзүл-кесил қутқузуш үчүн келиду .
58010001	Тәврат қануни Әйса Мәсиһ кәлгүсидә елип келидиған гөзәл ишларниң өз әйнини әмәс , бәлки униң көләңгисинила сүрәтләп бериду . Шу сәвәптин Тәврат қануни өзигә әмәл қилип , жилму-жил охшаш қурванлиқларни аташ арқилиқ Худаға ибадәт қилидиған адәмләрни һәргизму гуналиридин пак қилалмайду .
58010002	Әгәр пак қилалиған болса , қурванлиқ қилиш ахирлишаттидә , ибадәт қилғучиларму гуналиридин бирақла паклинип , виждани йәнә өз гуналири түпәйлидин азапланматти .
58010003	Һалбуки , у қурванлиқлар уларға өз гуналирини һәр жили әслитип туриду .
58010004	Чүнки буқа вә өшкиләрниң қени инсанларни гунадин һәргиз пак қилалмайду .
58010005	Шуниң үчүн Әйса Мәсиһ дунияға кәлгәндә мундақ дегән : « Инсанлардин қурванлиқ вә һәдийәләрни тәләп қилмидиң , Лекин Мән үчүн бир тән һазирлидиң .
58010006	Көйдүрмә қурванлиқ вә гуна үчүн сунулған башқа қурванлиқлардинму хурсән болмидиң .
58010007	Шуңа дедимки , ‹ Әй Худа , Сениң қанун дәстүрүңдә Мән тоғрилиқ йезилғинидәк , Сениң ирадәңни ишқа ашуруш үчүн кәлдим › » .
58010008	Әйса Мәсиһ алди билән Худаға : « Қурванлиқ вә һәдийәләрни тәләп қилмидиң . Көйдүрмә қурванлиқ вә гуна үчүн сунулған башқа қурванлиқлардинму хурсән болмидиң » , дегән . Бу қурванлиқлар Тәврат қануниниң тәливи бойичә қилинсиму , У йәнила шундақ дегән .
58010009	Андин кейин йәнә : « Сениң ирадәңни ишқа ашуруш үчүн кәлдим » , дегән . Демәк , Худа кейинки қурванлиқни күчкә егә қилиш үчүн , бурунқи қурванлиқ қилиш қаидисини әмәлдин қалдурди .
58010010	Худаниң бу ирадиси бойичә Әйса Мәсиһниң Өз тениниң бир йолила қурван қилиниши арқилиқ биз гунадин паклинип , Худаға аталдуқ .
58010011	Роһанийлар һәр күни қурванлиқ суписи алдида туруп , ибадәт хизмитини қилиш үчүн гуналарни жуялмайдиған охшаш хилдики қурванлиқларни Худаға қайта-қайта суниду .
58010012	Бирақ бизниң Роһанийимиз болса Өзини қурван қилиш билән гуналарни жуйидиған бирла қетимлиқ , мәңгү инавәтлик қурванлиқни Худаға сунди . Андин У Худаниң оң йенида олтирип ,
58010013	дүшмәнлириниң Өз айиғи астида тиз пүктүрүлүшини күтмәктә .
58010014	У мошу бир қурванлиқ билән өзини Худаға атиған кишиләрни Худаниң алдида мәңгү мукәммәл қилди .
58010015	Муқәддәс Язмиларда хатириләнгәндәк , Муқәддәс Роһму бу һәқтә бизгә гувалиқ бериду . У авал мундақ дәйду :
58010016	« У күнләрдин кейин , улар билән түзидиған келишимим мундақ : Қанунлиримни уларниң қәлбигә салимән , әқлигә қуйимән » .
58010017	Андин йәнә мундақ дәйду : « Уларниң гунайи вә яманлиқлирини Көңлүмдә қайта сақлимаймән » .
58010018	Шуңа гуналар кәчүрүм қилинған екән , йәнә гуналар үчүн қурванлиқ қилишниң һаҗити қалмайду .
58010019	Шуниң үчүн , әй қериндашлар , Әйса Мәсиһниң қурванлиқ қени арқилиқ асмандики әң муқәддәс җайға жүригимиз тоқ һалда кирәләймиз .
58010020	Чүнки Әйса Мәсиһ Өз тениниң қурван болуши арқилиқ асмандики ибадәтхана пәрдисидин өтүп , биздин авал у йәргә киргән болуп , у һаятлиққа йетәкләйдиған йеңи бир йолни бизгә ечип бәрди .
58010021	Худаниң аилисигә , йәни мәсиһийләр җамаитигә җавапкәр бир Баш Роһанийимиз болған екән ,
58010022	мустәһкәм ишәнч вә сәмимий қәлб билән Худаға йеқинлишайли . Чүнки диллиримиз Әйса Мәсиһниң қениниң сепилиши билән виждан азавидин халас болған вә бәдинимиз пакиз су билән жуюлғандәк пакланған .
58010023	Башқилар алдида етирап қилған үмүтүмиздә иккиләнмәй чиң турайли . Чүнки вәдә бәргүчи Худа ишәнчликтур .
58010024	Меһир-муһәббәт көрситиш вә яхши иш қилиш үчүн бир-биримизни қандақ илһамландурушни ойлайли .
58010025	Бәзиләрдәк мәсиһийләр җамаитидә җәм болуш вә Худаға ибадәт қилиштин баш тартмайли . Әксичә дайим җәм болуп , бир-биримизни илһамландурайли . Болупму Әйса Мәсиһниң қайта келидиған күниниң аз қалғанлиғини билгән екәнмиз , техиму шундақ қилайли .
58010026	Һәқиқәтни тонуп туруп , йәнила қәстән гуна өткүзүвәрсәк , у чағда гуналар үчүн сунулидиған башқа бир қурванлиқ йоқтур .
58010027	Бизгә қалидиғини пәқәт сорақ вә Худа билән қаршилишидиғанларни өртәп түгитидиған ялқунлуқ отни қорқунуч ичидә күтүштур .
58010028	Тәврат қануниға хилаплиқ қилған киши икки яки үч гувачиниң испати болсила , кәңчилик қилинмай өлтүрүләтти .
58010029	Ундақта , бир киши Худа Оғлини дәпсәндә қилса , Худаниң келишимини күчкә егә қилған вә өзини паклиған қанға сәл қариса , өзигә шәпқәт қилған Муқәддәс Роһни һақарәт қилса , техиму еғир җазаға лайиқ болмамду ? !
58010030	Чүнки Тәвратта : « Интиқам Мениң , җазасини Өзәм беримән » вә « Пәрвәрдигар Өз хәлқини сораққа тартиду » , дегүчиниң Худа екәнлигини билимиз .
58010031	Мәңгү һаят Худа тәрипидин җазаға тартилиш немә дегән қорқунучлуқ-һә !
58010032	Худа қәлбиңларни йорутқан әшу күнләрни есиңларда тутуңлар . Шу вақитларда азап-оқубәтлик күрәшләргә бәрдашлиқ берип , ишәнчиңларда чиң турдуңлар .
58010033	Бәзидә хәлқиаләм алдида һақарәт вә харлинишларға учридиңлар . Бәзидә өзәңларға охшаш муамилигә учриғанлар тәрәптә турдуңлар .
58010034	Мәһбус мәсиһийләрниң дәрдигә ортақ болдуңлар . Мал-мүлкүңлар буланғандиму , кәлгүсидә техиму гөзәл , бақий байлиққа егә болидиғанлиғиңларни билгәчкә , хошаллиқ билән қобул қилдиңлар .
58010035	Шуниң үчүн җасаритиңларни йоқатмаңлар . Бу җасарәтниң мукапити интайин зордур .
58010036	Худаниң ирадиси бойичә иш қилип , Униң вәдә қилғанлириға муйәссәр болуш үчүн , сәвир қилишиңларға тоғра келиду .
58010037	Чүнки Муқәддәс Язмиларда Худа мундақ дегән : « Кәлгүчи пат йеқинда келиду , кечикмәйду .
58010038	Мән ‹ Һәққаний › дегән адәм , ишәнчи билән яшайду . Әгәр у ишәнчидин янса , униңдин хурсән болмаймән » .
58010039	Бирақ биз ишәнчидин йенип һалак болидиғанлардин әмәс , бәлки ишәнч қилип қутқузулушқа еришидиғанлардиндурмиз .
58011001	Ишәнч Худаниң вәдисигә бағланған үмүтниң әмәлгә ашидиғанлиғиға болған ишәнч , көрүнмәйдиған моҗутлуққа болған қайиллиқтур .
58011002	Әҗдатлиримиз мана мошундақ ишәнч билән Худаниң махтишиға сазавәр болған .
58011003	Биз ишәнч арқилиқ каинатниң Худаниң әмри билән яритилғанлиғини , биз көрәләйдиған мәвҗудатларниң көргили болидиғандин бәрпа болмиғанлиғини чүшинәләймиз .
58011004	Һабилниң Қабилниңкидинму яхши бир қурванлиқни Худаға атиши ишәнчи сәвәвидин болди . Һабилниң ишәнчи сәвәвидин Худа уни һәққаний адәм дәп җакалиди вә униң атиғанлирини қобул қилди . Һабил гәрчә өлгән болсиму , ишәнчи билән йәнила бизгә сөзләватқандәк турмақта .
58011005	Ишәнчи сәвәвидин Һанух өлмәй турупла асманға көтирилди . Һеч ким уни тапалмиди , чүнки Худа уни Өз йениға елип кәткән еди . Асманға көтирилиштин илгири униң Худани хурсән қилған адәм екәнлиги җакаланған еди .
58011006	Демәк , ишәнч болмай туруп , Худани хурсән қилиш мүмкин әмәс . Чүнки Худаниң алдиға келидиған киши Униң бар екәнлигигә вә Уни издигәнләргә издәш әҗрини қайтуридиғанлиғиға ишиниши керәк .
58011007	Ишәнчи сәвәвидин Нуһ пәйғәмбәр техи көрүлүп бақмиған вақиәләр һәққидә Худа тәрипидин агаһландурулғанда , Худаниң сөзигә бойсунуп , пүтүн аилисидикиләрни қутқузуш үчүн бир кемә ясиди . Һәм ишәнчи арқилиқ дуниядики адәмләрниң қилмишлириниң җазалинишқа лайиқ екәнлигини көрситип бәрди . Ишәнчи сәвәвидин у Худа тәрипидин һәққаний адәм дәп җакаланди .
58011008	Ишәнчи сәвәвидин Ибраһим Худа униңға бәрмәкчи болған зиминға чақирилғанда , у Худаға бойсунуп , қәйәргә баридиғанлиғини билмәй туруп йолға чиқти .
58011009	У вәдә қилинған җайға берип , бу яқа жутта чедирларда туруп , ишәнчи билән яшиди . Худаниң Ибраһимға қилған вәдисиниң мирасхорлири болған Исһақ вә Яқупларму шундақ чедирларда турди .
58011010	Ибраһимниң шундақ қилишидики сәвәп , у Худа тәрипидин лайиһилинип селинған , һули мустәһкәм мәңгүлүк шәһәрни күткән еди .
58011011	Гәрчә Ибраһим қерип қалған , аяли Сарә болса туғут йешидин өткән болсиму , Ибраһимниң ишәнчи сәвәвидин Худа униңға пәрзәнт көрүш шәривини ата қилди . У өзигә вәдә қилған Худаниң ишәнчлик екәнлигини биләтти .
58011012	Буниң билән бир адәмдин , болупму йеши бир йәргә берип қалған адәмдин асмандики юлтузлардәк көп вә деңиз бойидики қумдәк сансиз әвлатлар барлиққа кәлди .
58011013	Ишәнчи бар бу кишиләр Худа вәдә қилғанларға муйәссәр болмай турупла аләмдин өтти . Бирақ улар һаят вақтида ишәнчи билән жирақни көрүп , бу вәдиләрниң кәлгүсидә әмәлгә ешишини хурсәнлик билән күткән вә өзлириниң йәр йүзидә яқа жутлуқ вә мусапир екәнлигини етирап қилишқан еди .
58011014	Уларниң бундақ етирап қилиши өзлири тәвә болған маканға тәшна болуватқанлиғини ипадилигәнликтур .
58011015	Улар өз жутини сеғинған болса , қайтип кетиш пурсити болған болатти .
58011016	Лекин улар техиму яхшисиға , йәни асмандики маканиға тәлпүнди . Шуниң үчүн Худа уларниң Худаси дәп атилиштин номус қилмайду . Худаниң асманда улар үчүн бир шәһәр һазирлиғанлиғиниң өзи буниң испатидур .
58011017	Ибраһим Худа тәрипидин синалғинида , ишәнчи сәвәвидин оғли Исһақни қурванлиқ сүпитидә Худаға атиди . Гәрчә Худа униңға , « Мән саңа вәдә қилған әвлатлириң Исһақтин келип чиқиду » , дегән болсиму , у йәнила бирдин-бир оғлини қурван қилишқа тәйяр еди .
58011018	
58011019	Ибраһим Исһақ өлгән тәғдирдиму , Худаниң уни тирилдүрәләйдиғанлиғиға ишәнди . Мундақчә ейтқанда , Ибраһимға нисбәтән Худа Исһақни өлүмдин тирилдүрүп , қайтуруп бәрди .
58011020	Ишәнчи сәвәвидин Исһақ оғуллири Яқуп билән Әсавниң кәлгүси үчүн хәйирлик дуа қилди .
58011021	Ишәнчи сәвәвидин Яқуп аләмдин өтүш алдида Йүсүпниң икки оғли үчүн хәйирлик дуа қилип , һасисиға тайинип туруп , Худаға сәҗдә қилди .
58011022	Ишәнчи сәвәвидин Йүсүп сәкратқа чүшүп қалғанда , исраилларниң Мисирдин чиқип кетидиғанлиғини алдин-ала ейтти һәм кетишидә өзиниң устиханлириниму елип кетишни тапилиди .
58011023	Ишәнчи сәвәвидин Муса пәйғәмбәр туғулғанда , униң ата-аниси уни үч ай йошурди . Чүнки улар Мусаниң адәттики бала әмәс екәнлигини көрди , падишаниң пәрманидинму қорқмиди .
58011024	Ишәнчи сәвәвидин Муса пәйғәмбәр чоң болғандин кейин , Мисир падишасиниң қизиниң оғли болуш салаһийитини рәт қилди .
58011025	У гуналиқ ишларни қилиштин келидиған вақитлиқ хошаллиқтин һөзүрлинишниң орниға , Худаниң хәлқи билән биллә азап чекишни таллиди .
58011026	У Худа әвәтишкә вәдә қилған Қутқазғучи-Мәсиһ үчүн харлинишни , Мисирниң ғәзнисидики байлиққа егә болуштинму әвзәл билди . Чүнки у асмандики мукапатни күтүвататти .
58011027	Ишәнчи сәвәвидин у Мисирдин кәтти . Чүнки у көзгә көрүнмәйдиған Худани көрүп турғандәк Униңға ишинип , падишаниң ғәзивидинму қорқмай , өз йолиға меңивәрди .
58011028	Ишәнчи сәвәвидин у Худаниң әмри бойичә исраилларға « Өтүп кетиш » кечисиниң тамиғини тәйярлаш вә боғузланған қурванлиқларниң қенини ишик кешәклиригә сүркәшни буйриди . Униң бундақ қилиши җан алғучи периштәниң исраилларниң тунҗа туғулғанлириға тәгмәслиги үчүн еди .
58011029	Ишәнчи сәвәвидин исраиллар Қизил деңиздин қуруқлуқта маңғандәк меңип өтти . Бирақ уларни қоғлап кәлгән мисирлиқлар ушбу деңиздин өтмәкчи болғанда , су уларни ғәриқ қилди .
58011030	Ишәнчи сәвәвидин исраиллар йәттә күн Ериха шәһәр сепилини айланғандин кейин , сепил өрүлди .
58011031	Ишәнчи сәвәвидин паһишә аял Раһаб исраил чарлиғучилирини достларчә күтүвалғачқа , Худаға бойсунмиған өз шәһиридикиләр билән бирликтә өлтүрүлмиди .
58011032	Йәнә немә дәй ? Гидон , Барақ , Шимшон , Йифтах , Давут , Самуил вә башқа пәйғәмбәрләр тоғрисида ейтип кәлсәм вақит йәтмәйду .
58011033	Улар ишәнчи билән әтрапидики дөләтләрни бойсундурди , адиллиқ билән дөләт башқурди , Худа вәдә қилғанларға еришти , ширлар үстидин ғалип кәлди ,
58011034	дәһшәтлик отни өчүрди , қиличтин қечип қутулди , аҗизлиқтин күчәйди , җәңләрдә батурлуқ көрсәтти , дүшмән қошунлирини мәғлуп қилди .
58011035	Ишәнчи сәвәвидин бәзи аяллар өлүп кәткән уруқ-туққанлирини өлүмдин қайтурувалди . Бәзи кишиләр болса кәлгүсидә өлүмдин тирилип техиму яхши бир һаятлиққа еришиш үчүн , искәнҗиләргә бәрдашлиқ берип өлүшкә рази болдики , ишәнчидин ваз кечип зиндандин азат болушни халимиди .
58011036	Йәнә бәзиләр мәсқириләргә учрап қамчиланди , бәзиләр һәтта кишәнлинип зинданға ташланди ,
58011037	чалма-кесәк қилип өлтүрүлди , һәрә билән һәрилинип парчиланди , қиличлинип өлтүрүлди , қой-өшкә терилирини йепинча қилған һалда сәрсан болуп жүрди , намратлиқта яшиди , зиянкәшликләргә учриди , хорланди .
58011038	Чөлләрдә вә тағларда сәргәрдан болуп , өңкүрләрдә вә гәмиләрдә йошурунуп жүрди . Улар бу дунияға зайә кәткән еди .
58011039	Уларниң һәммиси ишәнчи билән Худани хурсән қилған болсиму , уларниң ичидә бирәрсиму һаят вақтида Худа вәдә қилғанларниң һәммисигә толуқ еришкини йоқ .
58011040	Чүнки Худаниң техиму яхши бир плани бойичә бизму Худа тәрипидин камаләткә йәткүзүлидиғанларниң ичидә болғачқа , улар биз билән биллә Худаниң камаләткә йәткүзүш вәдисигә еришиду .
58012001	Бизгә ишәнч билән яшашниң немә екәнлигини көрсәткән әшу кишиләр худди гувачилардәк әтрапимизда болған екән , бизгә тосқунлуқ қилидиған һәр хил ишлардин вә бизни чирмавалған гуналардин қол үзүп , алдимиздики мусапини чидамлиқ билән бесип өтәйли .
58012002	Көзүмиз ишәнчимизниң асасчиси вә мукәммәлләштүргүчиси болған Әйса Мәсиһтә болсун . У Өзини күткән хошаллиқ үчүн , чапрас яғачтики азапқа бәрдашлиқ бәрди һәм бундақ һақарәтлик өлтүрүлүшкә писәң қилмиди . Шуниңдин бу ян У Худаниң тәхтиниң оң тәрипидә олтармақта .
58012003	Роһуңлар чүшүп , җасаритиңларни йоқатмаслиғиңлар үчүн , Әйса Мәсиһниң гунакарларниң шунчә хорлашлириға қандақ бәрдашлиқ бәргәнлигини ойлап көрүңлар .
58012004	Гунаға қарши күришиңларда техи қан аққузуш дәриҗисигә берип йәтмидиңлар .
58012005	Худаниң силәрни Өз пәрзәнтлирим дәп илһамландуридиған Муқәддәс Язмилардики мону сөзлирини унтудуңларму ? « Пәрзәндим , Пәрвәрдигарниң тәрбийисигә сәл қарима , Әйиплишидин роһсизланма ,
58012006	Чүнки Пәрвәрдигар сөйгәнлиригә тәрбийә бериду , Пәрзәндим дәп қобул қилғанларни чивиқлайду » .
58012007	Азап чәккиниңларни Худаниң тәрбийиси дәп билип , униңға бәрдашлиқ бериңлар . Чүнки силәрниң тәрбийә елишиңларниң өзи Худаниң силәрни пәрзәндим дәп муамилә қилидиғанлиғини көрситиду . Қайси пәрзәнт атиси тәрипидин тәрбийиләнмисун ?
58012008	Шуниң үчүн Худаниң пәрзәнтлириниң һәммиси Худа тәрипидин тәрбийилиниду . Әгәр Худаниң пәрзәнтлири алидиған тәрбийидин мәһрум болсаңлар , һәқиқий пәрзәнткә әмәс , бәлки ата тәрбийиси көрмигән һарамдин болған пәрзәнткә охшап қалисиләр .
58012009	Йәр-йүзидики атимизниң тәрбийисини қобул қилип , уларни һөрмәтләп кәлдуқ . Шундақ екән , асмандики Атимизға техиму бойсунуп яшишимиз керәк әмәсму ?
58012010	Йәр-йүзидики атимиз бизни пәқәт өзи мувапиқ көргән йол бойичә вақитлиқ тәрбийиләйду . Лекин Худаниң тәрбийиси һемишәм бизниң пайдимиз үчүндур . У бизни Өз паклиғидин һөзүрләндүрүш үчүн тәрбийиләйду .
58012011	Қаттиқ тәрбийә билән түзитилгән адәм түзитиш берилгән вақитниң өзидә хошал болмайду , көңли бузулиду . Бирақ кейин у бундақ түзитиш билән тавлинип , аманлиқ вә һәққанийлиқ йолида маңиду .
58012012	Шуниң үчүн талған қолуңларға мәдәт берип , пүкүлгән тизиңларни руслаңлар .
58012013	Силәргә әгәшкән « асқақларниң » жиқилип чүшмәслиги үчүн маңған йолуңлар түз болсун . Буниң билән силәр уларниң шипа тепишиға ярдәм берәләйсиләр .
58012014	Кишиләр билән инақ өтүшкә вә пак яшашқа тиришиңлар . Чүнки пак яшимиған киши Рәбкә йеқинлишалмайду .
58012015	Диққәт қилиңларки , һеч ким Худаниң меһир-шәпқитидин мәһрум қалмисун . Силәргә зиян йәткүзидиған вә көпчиликни зәһәрләйдиған , адавәтниң гияси араңларда йилтиз тартмисун .
58012016	Һеч ким җинсий әхлақсизлиқ қилмисун яки тунҗа оғуллуқ мирас һоқуқини бир вақлиқ тамаққа сатқан Әсавға охшаш , Худаға беһөрмәтлик қилмисун .
58012017	Силәргә мәлумки , Әсав кейин атисиниң хәйирлик дуасини елишни ойлисиму , рәт қилинди . У пушайман қилип , дуа елиш үчүн һәтта көз яшлирини еқитип ялвурған болсиму , кечиккән еди .
58012018	Силәр исраиллар Тәврат қанунини қобул қилған , қол билән тутқили болидиған , ялқунлап от йенип туруватқан һәм қара булут , қараңғулуқ , қара боран қаплиған Синай теғиға кәлмидиңлар .
58012019	У җайда чақириқ канийиниң садаси билән сөзлигән авазни аңлиғанлар : « Бундақ сөзләр әнди бизгә ейтилмисикән ! » дәп Худаға ялвурған еди .
58012020	Чүнки « Әгәр бу таққа һәтта бирәр һайван йеқин кәлсиму , чалма-кесәк қилип өлтүрүлсун » дегән әмир уларға наһайити еғир кәлгән еди .
58012021	У көрүнүш шундақ қорқунучлуқ едики , һәтта Муса пәйғәмбәрму : « Бәк қорқуп титрәп кәттим » , дегән еди .
58012022	Силәр Сион теғиға , йәни мәңгү һаят Худаға тәәллуқ — асмандики Йерусалимға кәлдиңлар . У һейт-мәрикә хошаллиғиға чөмгән он миңлиған периштәләр жиғилған ,
58012023	исимлири асманда йезилған тунҗа туғулғанлар җәм болидиған , пүтүн инсанларниң сорақчиси Худа бар болған , камаләткә йәткүзүлгән һәққаний кишиләрниң роһлири моҗут болған ,
58012024	Йеңи келишимниң васитичиси Әйса Мәсиһ һәм Униң сепилгән қени болған җайдур . Бу сепилгән қан Һабилниң қенидәк интиқам дәп һөкүрәп жиғлашниң орниға , гуналарни кәчүрдүм , дәп капаләт бериду .
58012025	Силәргә буларни ейтқан Худадин йүз өрмәсликкә диққәт қилиңлар . Чүнки бу аләмдә өзлирини агаһландурғучи Муса пәйғәмбәрни рәт қилған исраиллар бундақ қилишниң җазасидин қутулалмиған йәрдә , асмандики бизни агаһландурғучини рәт қилсақ , у җазадин биз қандақму қутулалаймиз ? !
58012026	Худа Синай теғидин сөзлигәндә , Униң авази зиминни зил-зилигә кәлтүргән еди . Лекин әнди У : « Йәнә бир қетим зиминнила әмәс , асманниму зил-зилигә кәлтүримән » , дәп вәдә қилди .
58012027	« Йәнә бир қетим » дегән бу сөз зил-зилигә кәлтүрүлидиғанларниң , йәни яритилған нәрсиләрниң зил-зилә билән йоқитилип , зил-зилигә кәлтүрүлмәйдиғанларниң мәңгү сақлинишидин ибарәт мәнани билдүриду .
58012028	Шуниң үчүн зил-зилигә кәлтүрүлмәйдиған бир падишалиққа муйәссәр болғинимиздин миннәтдар болуп , Худани хурсән қилидиған һөрмәт вә әйминиш билән Худаға ибадәт қилайли .
58012029	Чүнки Худайимиз һәммини һалак қилалайдиған отқа охшайду .
58013001	Бир-бириңларға һемишәм қериндашларчә меһир-муһәббәт көрситиңлар .
58013002	Натонуш кишиләргә меһмандост болушни унтумаңлар . Чүнки бәзиләр меһмандостлуқ билән билмәстин периштәләрни меһман қилған .
58013003	Зинданға ташланған мәсиһийләрни улар билән биллә зинданда турғандәк яд етип , ярдәм қилиңлар . Хорланғанларни худди өзәңларму хорланғандәк һис қилип , яд етип туруңлар .
58013004	Һәммә адәм некани һөрмәт қилсун . Әр-хотун бир-биригә садиқ болсун . Чүнки Худа некасиз җинсий мунасивәттә болғанлар вә җорисиға садиқ болмиғанлардин һесап алиду .
58013005	Өзәңларни мал-дунияға урмаңлар . Бариға қанаәт қилиңлар . Тәвратта Худа мундақ дегән : « Сәндин әсла айрилмаймән , Сени әсла ташлимаймән » .
58013006	Шуңа Зәбурда йезилғандәк жүрәклик ейталаймизки : « Қорқмаймән , Рәббим ярдәмчимдур . Кишиләр мени немә қилалисун ? »
58013007	Худаниң сөзини силәргә йәткүзгән йетәкчиләрни есиңларда тутуңлар . Уларниң һаятиниң нәқәдәр яхши мевиләрни бәргәнлигини әсләп , уларниң ишәнчидин үлгә елиңлар .
58013008	Әйса Мәсиһ түнүгүн , бүгүн вә мәңгү өзгәрмәйду .
58013009	Шуниң үчүн һәр хил ғәйри тәлимләрниң аздурушиға берилип , туюқ йолға кирип қалмаңлар . Өзәңларни йемәкликләр тоғрисидики қаидиләргә риайә қилиш билән әмәс , Худаниң меһир-шәпқити билән мустәһкәмләңлар . Чүнки бундақ қаидиләргә риайә қилишниң һеч қандақ қиммити йоқтур .
58013010	Бизләрниң шундақ бир қурванлиқ супимиз барки , биз униңдики гуналарниң төләми үчүн аталған қурванлиқтин һөзүрлинәләймиз . Әйни чағда ибадәт чедирида хизмәттә болған роһанийлар болса гуналарниң төләми үчүн аталған қурванлиқлардин һөзүрлинәлмәтти .
58013011	Бу гуналарни кәчүрүм қилишниң капалити сүпитидә өлтүрүлгән һайванларниң қени баш роһаний тәрипидин әң муқәддәс җайға елип кириләтти , тени болса қараргаһниң сиртида көйдүрүлиду .
58013012	Шуңа Әйса Мәсиһму Өз қени билән хәлиқни пак қилип , Худаға аташ үчүн , шәһәр дәрвазисиниң сиртида азап чекип өлди .
58013013	Шундақ екән , бизму қараргаһниң сиртиға чиқип , Униң йениға берип , У һақарәтләргә учриғинида бәрдашлиқ бәргинидәк , бизму һақарәтләргә бәрдашлиқ берәйли .
58013014	Йәр-йүзидә мәңгү моҗут болидиған шәһиримиз йоқ . Биз кәлгүсидики шәһәргә интилмәктимиз .
58013015	Шу сәвәвидин һемишәм Әйса Мәсиһ арқилиқ Худаға мәдһийилиримизни қурванлиқ сүпитидә атайли , йәни өз ағзимиз билән Униң намини етирап қилайли .
58013016	Яхшилиқ қилишни вә башқиларни өзимиздә бар болғандин тәң һөзүрләндүрүшни унтумайли . Чүнки Худа бундақ қурванлиқлардин хурсән болиду .
58013017	Йетәкчилириңларға бойсунуңлар . Уларниң сөзини аңлаңлар . Чүнки улар өз хизмитидин Худаға һесап бәргәчкә , һемишәм силәргә агаһ болуп туриду . Уларниң хизмитиниң ғәм-әндишә билән әмәс , хошал-хорамлиқ билән елип берилиши үчүн , уларниң гепигә кириңлар .
58013018	Биз үчүн дуа қилип туруңлар . Вижданимизниң пак екәнлигигә ишинимиз , һәр җәһәттә тоғра йолда меңишни үмүт қилимиз .
58013019	Йениңларға пат арида қайтип беришим үчүн , дуа қилишиңларни алаһидә өтүнимән .
58013020	Аманлиқ бәргүчи , йәни мәңгүлүк келишимниң қени арқилиқ қой падисиниң Баш Қойчиси болған Рәббимиз Әйсани өлүмдин тирилдүргән Худа
58013021	силәрни силәр еһтияҗ болған барлиқ яхши нәрсиләр билән тәминләп , Өз ирадисиниң иҗрачилири қилғай ! Әбәдил-әбәд шан-шәрәпкә лайиқ болған Әйса Мәсиһ арқилиқ силәрни Өзини хурсән қилидиған ишларни қилишқа йетәклигәй , амин !
58013022	Қериндашлирим , силәрдин өтүнимәнки , бу қисқиғина хәттики несиһәтлиримни разимәнлик билән қобул қилғайсиләр .
58013023	Қериндишимиз Тимотийниң зиндандин қоюп берилгәнлигидин хәвәрдар болғайсиләр . Йеқинда йенимға келип қалса , униң билән биллә силәрни йоқлап баримән .
58013024	Барлиқ йетәкчилириңлар вә башқа мәсиһийләргә салам ейтқайсиләр . Италиядин кәлгән қериндашлар силәргә салам йоллиди .
58013025	Худаниң меһир-шәпқити һәммиңларға яр болғай !
59001001	Худаниң вә Рәббимиз Әйса Мәсиһниң хизмәткари болған мәнки Яқуптин дунияниң нурғун җайлириға тарқалған Әйса Мәсиһкә ишинидиған йәһудийларға салам .
59001002	Қериндашлар , һәр хил синақларға дуч кәлгәндә , уни зор хошаллиқ дәп билиңлар .
59001003	Чүнки силәргә мәлумки , бундақ синақлар арқилиқ ишәнчиңлар синилип , чидамлиқ болисиләр .
59001004	Шуңа һәр қандақ синақларға бәрдашлиқ берип , чидамлиғиңларни йетилдүрүңлар . Шундақ қилсаңлар , Худаниң күткинидәк ишәнчидә пишқан , кам-котисиз адәмләрдин болисиләр .
59001005	Әгәр араңлардики бири синақларға дуч келип , уларни қандақ һәл қилишни билмәй қалса , Худадин әқил-парасәт тилисун . Шундила униңға еришиду . Чүнки Худа әқил-парасәт тилигән һәммә адәмгә мәртлик билән уни бериду . Худа уларниң бундақ тиләклири үчүн уларни әйиплимәйду .
59001006	Бирақ у әқил-парасәт тилигәндә , Худадин қилчиму гуманланмай , толуқ ишәнч билән тилиши керәк . Чүнки гуманланған киши худди деңиз долқуниға охшаш шамал чиқсила тәвринип кетиду .
59001007	Бундақ киши өзиниң барлиқ ишлирида беқарар вә турақсиз келиду , шуңа бундақ адәм Худадин тилигән нәрсилиригә еришимән , дәп ойлимисун .
59001008	
59001009	Намрат мәсиһийләр Худаниң алдида өзлириниң наһайити қиммәтлик екәнлигидин хошал болсун . Бай мәсиһийләр Худаниң өзлирини кәмтар тутқузғанлиғидин хошал болсун . Чүнки улар шуни билсунки , уларниң бу дуниядики һаяти худди явайи от-чөпләрдики чечәкләрдәк тез ахирлишиду .
59001010	
59001011	Күн қизиғанда бу от-чөпләр қуруп , уларниң чечәклири тозуп кетидудә , гөзәллиги йоқитилиду . Бай адәмләр худди шуниңға охшаш өз һәләкчилигидә йоқилиду .
59001012	Синақларға сәвирчанлиқ билән бәрдашлиқ бәргән киши нәқәдәр бәхитлик , һә ! Чүнки у синақтин өткәндин кейин , Худа Өзини сөйгәнләргә вәдә қилған мәңгүлүк һаят таҗиға муйәссәр болиду .
59001013	Аздурулушқа дуч кәлгән адәм « Худа мени аздуруватиду » , дәп ойлимисун . Чүнки Худа аздурулмайду һәм башқиларни аздурмайду .
59001014	Кимду-ким өз һәвәслириниң кәйнигә кирсә , у азиду .
59001015	Бундақ адәмниң һәвәслири уни гунаға башлайду . Гуна униңда өсүп йетилсә , уни мәңгүлүк өлүмгә елип бариду .
59001016	Шуңа , қәдирлик қериндашлирим , алдинип қалмаңлар !
59001017	Һәр қандақ есил вә кам-котисиз илтипат Худадин келиду . Асмандики пүткүл йоруқлуқларни яратқан Худа йоруқлуқтин пәйда болған көләңгиләрдәк өзгиришчан әмәс .
59001018	Худа Өз ирадиси бойичә бизни һәқиқәттин ибарәт болған сөзи арқилиқ йеңи һаятқа ериштүрди . Буниң билән худди дәсләпки һосулниң мевиси Худаға аталғинидәк , биз мәсиһийләр пүткүл инсанлар ичидә тунҗа болуп Худаға аталдуқ .
59001019	Қәдирлик қериндашлирим , шуни есиңларда тутуңларки , һәр ким аңлашта зерәк болсун , сөзләштә алдиримисун , асан ғәзәпләнмисун .
59001020	Чүнки ғәзәпләнсәңлар , Худани хурсән қилидиған һәққаний ишларни қилалмайсиләр .
59001021	Шуниң үчүн һәр хил ипласлиқларни вә барлиқ яман қилмишларни ташлаңлар . Қәлбиңларға селинған , силәрни қутқузалайдиған сөзни кәмтарлиқ билән өзләштүрүңлар .
59001022	Худаниң сөзини аңлап қойсамла болиду , дәп өзәңларни алдимаңлар . Әксичә уни иҗра қилғучилардин болуңлар .
59001023	Худаниң сөзини аңлап қоюпла , уни иҗра қилмиған киши худди әйнәккә қарап , йүзигә қара сүркәлгәнлигини көрсиму , уни сүртүвәтмигән кишигә охшайду .
59001024	Бундақ киши әйнәктин жирақлашсила өз әптини унтуп қалиду .
59001025	Гуна қилиштин әркин қилидиған мукәммәл қанунни давамлиқ әстайидиллиқ билән үгәнгүчи аңлиғинини унтуп қалмай , бәлки уни иҗра қилса , у һәммә ишлирида бәхитлик қилиниду .
59001026	Өзини Худаға садақәтмән адәм дәп қариған , лекин тилини тизгинлимигән киши өзини өзи алдайду . Бундақ садақәтмәнликниң қилчә қиммити йоқтур .
59001027	Худа Атимизниң нәзәридики пак вә әйипсиз садақәтмәнлик болса қийинчилиқта қалған житим-йесир , ери өлүп кәткән тул аялларға ғәмхорлуқ қилиш вә өзимизни дунияниң булғишидин сақлаштур .
59002001	Қериндашлирим , силәр улуқ Рәббимиз Әйса Мәсиһкә ишәнгән екәнсиләр , башқиларға икки хил көз билән қаримаңлар .
59002002	Силәрниң Худаға ибадәт қилидиған жиғилишиңларға қоллириға алтун үзүк селивалған , қиммәт баһалиқ кийимләрни кийивалған бир бай вә җул-җул кийинивалған бир кәмбәғәл кәлсә ,
59002003	силәр бай кишигә « төргә чиқсила ! » , кәмбәғәлгә , « у йәрдә тур ! » яки « төвәндә олтар ! » десәңлар ,
59002004	силәрниң бундақ охшимайдиған муамилиңлар нийитиңларниң яман екәнлигини ениқ көрситип бәрмәмду ?
59002005	Қәдирлик қериндашлирим , қулақ селиңлар , Худа бу дуниядики кәмбәғәлләрни ишәнч җәһәттә бай қилиш һәм уларни Өзини сөйгәнләргә беришкә вәдә қилған Падишалиғиға ериштүрүш үчүн таллиди .
59002006	Бирақ силәр кәмбәғәлләрни харлидиңлар . Силәрни әзгән вә сотқа сөригәнләр әмәлиятта байлар әмәсму ?
59002007	Силәр мәнсүп болған Әйса Мәсиһниң алийҗанап намиға күпүрлүк қиливатқанлар йәнә шу байлар әмәсму ?
59002008	Муқәддәс Язмилардики « Хошнаңни өзәңни сөйгәндәк сөй » дегән әмиргә , йәни Худаниң Падишалиғиниң бу қануниға һәқиқий әмәл қилсаңлар , яхши қилған болисиләр .
59002009	Лекин башқиларға икки хил көз билән қарисаңлар , гуна қилған болисиләр . Чүнки силәр Худаниң әшу қануниға хилаплиқ қилдиңлар .
59002010	Әгәр бир киши Худаниң пүтүн қануниға әмәл қилдим дәп туруп , униңдики бирәр пәрманға хилаплиқ қилип қалса , у Худаниң нәзәридә пүтүн қанунға хилаплиқ қилған адәмгә охшаш гунакар һесаплиниду .
59002011	Худа « Нека садиқлиғини бузма » дегән һәм « Қатиллиқ қилмаму » дегән , шуңа , әгәр силәр нека садиқлиғини бузмисаңларму , лекин қатиллиқ қилған болсаңлар , йәнила пүтүн Тәврат қануниға хилаплиқ қилған билән тәң болисиләр .
59002012	Силәр силәрни гуна қилиштин әркин қилидиған қанун бойичә сорақ қилинисиләр , шуңа сөз-һәрикитиңлар бу қанунға уйғун болсун .
59002013	Чүнки силәр башқиларға рәһим қилмисаңлар , сорақ қилинғанда Худа силәргиму рәһим қилмайду . Башқиларға рәһим қилған болсаңлар , Худаниң җазасиға әмәс , рәһим қилишиға еришәләйсиләр .
59002014	Қериндашлирим ! Әгәр бир киши ағзида : « Мән Әйса Мәсиһкә ишинимән » , дәп туруп , уни өз әмәлиятида көрсәтмисә , униң немә пайдиси ? У бундақ ишәнч билән қутқузулушқа еришәләмду ?
59002015	Әгәр қериндашлириңлардин бири ач-ялиңач қалса , униңға : « Худа қосиғиңни тоқ , кийимиңни пүтүн қилсун , аман бол ! » дәп қоюпла , һаҗитидин чиқмисаңлар , буниң немә пайдиси ?
59002016	
59002017	Шуңа пәқәт ишәнч болупла , өз ишәнчигә мас келидиған әмәлияти болмиса , бундақ ишәнчниң һеч қандақ әһмийити йоқтур .
59002018	Лекин бәзиләр : « Мәндә ишәнч болсила болди » десә , бәзиләр : « Ишәнч билән әмәлият биргә болуши керәк » , дәп өз ара талишиши мүмкин . Мән әшу « Мәндә ишәнч болсила болди » дегүчиләргә : « Әгәр сениң әмәлиятиң болмиса , өз ишәнчиңни намайән қилалмайсән . Бирақ мән әмәлиятим арқилиқ өз ишәнчимни намайән қилалаймән » , дәп җавап беримән .
59002019	Сән Худаниң бир екәнлигигә ишинимән десәңла купайә боламду ? Худаниң бир екәнлигигә һәтта җинларму ишиниду һәм Униңдин қорқуп дир-дир титирәйду .
59002020	Әй надан ! Әмәлияти йоқ ишәнчниң әһмийәтсиз екәнлигини қачанму биләрсән ?
59002021	Худаниң әмригә бойсунуш үчүн әҗдадимиз Ибраһим өз оғли Исһақни қурванлиқ қилмақчи болған вә бу әмәлияти арқилиқ у Худа тәрипидин һәққаний адәм дәп җакаланған әмәсму ?
59002022	Демәк , униң әмәлияти униң ишәнчигә мас кәлгән . Шундақ қилип , униң ишәнчи әмәлияти арқилиқ толуқланди .
59002023	Буниң билән Тәвратта ейтилған : « Ибраһим Худаниң сөзлиригә ишәнди . Худа униң ишәнчини көрүп , уни һәққаний адәм , дәп һесаплиди » , дегән сөз испатланди вә Ибраһим Худаниң дости дәп аталди .
59002024	Биз буниңдин шуни көрүвалалаймизки , Худа ишәнчила болуп әмәлияти болмиған адәмни әмәс , бәлки ишәнчи билән әмәлий һәрикити бирдәк болған адәмни һәққаний адәм дәп җакалайду .
59002025	Бу тоғрилиқ йәнә бир мисал бар . Паһишә аял Раһаб исраил чарлиғучилирини өз өйидә йошуруп , уларниң башқа йол билән қечип кетишигә ярдәм бәргән әмәлий һәрикити үчүн һәққаний адәм дәп җакалиған әмәсму ?
59002026	Роһи йоқ тән өлүк болғинидәк , әмәлияти йоқ ишәнчму өлүктур .
59003001	Қериндашлирим , мәсиһийләр җамаитидә һәммиңларла тәлим бәргүчи болувалмаңлар ! Силәргә мәлумки , Худа биз тәлим бәргүчиләрни башқилардин техиму еғир сораққа тартиду .
59003002	Һәммимиз көп хаталишимиз , һалбуки , тилда хаталашмиған киши өзини һәр җәһәттин тизгинләп , пишип йетилгән киши болиду .
59003003	Биз атларни тизгинләш үчүн уларниң ағзиға еғиздуруқ салимиз , буниң билән уларни халиған йеримизгә маңдуралаймиз .
59003004	Йәнә мәсилән , кемә шунчилик чоң болсиму , йәнә келип күчлүк боран униңға шунчә қаттиқ урулсиму , лекин һайдиғучи кичиккинә руль арқилиқ уни халиған йеригә һайдалайду .
59003005	Шуниңға охшаш , гәрчә тил тенимизниң кичик бир әзаси болсиму , лекин чоң ишларға сәвәп болалайду . Кичиккинә бир от учқунниң чоң орманға от қоюветәләйдиғанлиғини ойлап беқиңлар .
59003006	Тил дәл шу от учқуниға охшайду . У һәр хил қилмишниң мәнбәси вә әзалиримиз ичидики бузғунчи болуп , пүтүн бәдинимизни булғалайду . Бу от дозақ отидин йеқилса , һаятимизни вәйран қиливетәләйду .
59003007	Инсанлар явайи һайванатлар , учар қанатлар , йәр беғирлиғучи һайванлар вә су мәхлуқатлирини тизгинләләйду һәм уларни аллибурун тизгинлиди .
59003008	Амма тилни һеч ким тизгинләлмәйду . Тил тизгинлигили болмайдиған бир осал нәрсә болуп , у худди җанға зәмин болидиған зәһәргә охшаштур .
59003009	Биз тилимиз билән Худа Атимизни мәдһийиләймиз , йәнә шу тилимиз билән Худа Өз обризиға охшаш қилип яратқан инсанларни қарғаймиз .
59003010	Демәк , бир еғиздин һәм мәдһийә , һәм ләнәт чиқиду . Қериндашлирим , бундақ болмаслиғи керәк !
59003011	Бир булақтин шәрбәтму , зәрдапму чиқамду ?
59003012	Қериндашлирим , әнҗир дәриғи зәйтунниң мевисини бәрмәйду , үзүм ғоли әнҗирниң мевисини бәрмәйду . Шәрбәт булиғидин зәрдапму чиқмайду .
59003013	Араңларда ким әқил-парасәтлик болса , у өз һаятида кәмтарлиқ билән қилған яхши ишлири арқилиқ өзиниң әқил-параситини көрсәтсун .
59003014	Лекин қәлбиңларда көрәлмәслик вә шәхсийәтчилик болса , әқил-парасәтликмән , дәп өзәңлардин махтанмаңлар . Әгәр махтансаңлар , ялған сөзләп , һәқиқәтни йоққа чиқарған болисиләр .
59003015	Бу дунияға вә инсан тәпәккүригә хас болған бундақ « әқил-парасәт » Худадин кәлгән әмәс , бәлки шәйтандин кәлгән .
59003016	Көрәлмәслик вә шәхсийәтчилик болғанла йәрдә қалаймиқанчилиқ вә һәр хил яманлиқлар болиду .
59003017	Лекин бир адәмдә Худадин кәлгән әқил-парасәт болса , у алди билән пак , андин течлиқпәрвәр , хуш пеил , кәмтар вә рәһимдил болуп , униң һаяти яхши мевиләр билән толған болиду . У йәнә айримчилиқ вә сахтипәзлик қилмайду .
59003018	Течлиқ издигүчиләр течлиқ уруғини чачиду вә униңдин адаләт мевисини алиду .
59004001	Араңлардики тоқунуш вә маҗраларниң мәнбәси немә ? Бу дәл қәлбиңларни чирмавалған арзу-һәвәслириңлар әмәсму ?
59004002	Силәр өзәңлар арзу қилған нәрсиләргә еришәлмигәндә , адәм өлтүрүштин янмайсиләр . Һалбуки , арзу қилған нәрсилириңларға еришәлмәй , җедәл-маҗра чиқирисиләр . Силәр Худадин тилимигәнлигиңлар үчүн еришәлмәйсиләр .
59004003	Тилисәңләрму еришәлмәйсиләр , чүнки нийитиңлар яман болуп , өз арзу-һәвәслириңларни қандуруш үчүнла тиләйсиләр .
59004004	Әй Худаға вапасизлар ! Бу дуния билән достлишишниң әмәлиятта Худа билән дүшмәнлишиш екәнлигини билмәмдиңлар ? Әгәр силәр бу дунияни дост тутмақчи болсаңлар Худаниң дүшминигә айлинисиләр .
59004005	Муқәддәс Язмиларда : « Худа қәлбимизгә салған Муқәддәс Роһ бизниң Худаға садақәтмән болушимизни наһайити арзу қилиду » , дейилгән . Силәрчә бу қуруқ сөзму ?
59004006	Яман арзу-һәвәслиримиз үстидин ғалибә қилишимиз үчүн Худа бизгә көп күч-қудрәт бериду . Бу худди Муқәддәс Язмиларда : « Худа қаршидур тәкәббурларға , меһир-шәпқәт қилар кәмтарларға » , дәп йезилғинидәктур .
59004007	Шуниң үчүн Худаға бойсунуңлар , шәйтанға қарши туруңлар , шу чағдила шәйтан силәрдин қачиду .
59004008	Худаға йеқинлишиңлар , Худаму силәргә йеқинлишиду . Әй гунакарлар , гунадин қол үзүңлар . Әй һәм Худани , һәм дунияни дост тутимиз дегүчиләр , қәлбиңларни пак қилиңлар .
59004009	Қилған гуналириңлар үчүн қайғу-һәсрәт чекиңлар , һаза тутуп жиғлаңлар , күлкәңларни матәмгә , хошаллиғиңларни қайғуға айландуруңлар .
59004010	Худаниң алдида өзәңларни төвән тутуңлар , шу чағда Худа силәрни үстүн қилиду .
59004011	Қериндашлар , бир-бириңларни сөкмәңлар . Қериндишиңларни сөксәңлар яки униң үстидин һөкүм қилсаңлар , Худаниң « Бир-бириңларни сөйүңлар » дегән қануниниму сөккән вә униң үстидин һөкүм қилған болисиләр . Чүнки силәр Худаниң қануниниң тоғра яки хаталиғини қарар қилидиған сотчи әмәссиләр . Силәрниң вәзипәңлар Худаниң қануниға бойсунуштин ибарәт .
59004012	Пәқәт Худала қанун түзгүчи вә һөкүм қилғучидур , қутқузуш вә һалак қилиш пәқәт Худаниң күч-қудритидин келиду . Шундақ екән , башқилар үстидин һөкүм қилишқа силәрниң немә һоқуқуңлар бар ? !
59004013	Бәзиләр : « Бүгүн яки әтә палан шәһәргә баримиз . У йәрдә бир жил туримиз , тиҗарәт қилип , көп пул тапимиз » , дәйду . Бундақ дәйдиғанлар маңа қулақ селиңлар ,
59004014	әтә немә болидиғанлиғини биләмсиләр ? Силәрниң һаятиңлар худди бир дәмдила пәйда болуп йоқап кетидиған туманға охшайду .
59004015	Шуниң үчүн « Худа буйриса , өлмисәкла , уни қилимиз , буни қилимиз » , дәңлар .
59004016	Бирақ һазир силәр өзәңларниң планлириңлардин мәғрурлуқ билән махтинисиләр , бундақ қилиш тоғра әмәс .
59004017	Есиңларда тутуңларки , қилишқа тегишлик яхши ишни билип туруп қилмиғанлар гуна қилған болиду .
59005001	Һәй байлар , қулақ селиңлар ! Бешиңларға келидиған палакәтләр үчүн дат-пәрият қилип жиғлаңлар .
59005002	Байлиғиңлар чирип кетиду , кийим-кечигиңларни күйә йәп кетиду .
59005003	Алтун-күмүчлириңларни болса һаман дат басиду . Бу дат қиямәт күнидә шәхсийәтчилигиңларға гувалиқ берип , дозақта көйүшүңларға сәвәп болиду . Чүнки силәр бу ахир заманда байлиқ топлаш биләнла болуп кетиватисиләр .
59005004	Силәр етизлиғиңларда ишләватқанларниң иш-һәқлиригә һейлә-микир ишлитип кәлдиңлар . Улар үстүңлардин шикайәт қиливатиду . Силәргә һосул жиғип бериватқан бу кишиләрниң аһу-зари һәммигә қадир Худаниң қулиғиға йәтти .
59005005	Силәр бу дунияда баяшәт вә әйш-ишрәт ичидә яшаватисиләр . Қойлар боғузлинидиған күнгә қәдәр бодалғанға охшаш , силәрму қиямәт күнигә қәдәр өзәңларни бодаватисиләр .
59005006	Силәргә қарши чиққудәк күчиму болмиған гунасиз кишиләрни гунаға мәһкүм қилип , уларни өлтүрүп кәлдиңлар .
59005007	Шуңа , қериндашлар , Рәббимиз Әйса қайта келидиған күнгичә сәвир-тақәт қилип туруңлар . Деханлар мол һосул елиш үчүн баһар вә күз ямғурлирини сәвир-тақәт билән күткинигә охшаш , силәрму Әйса Мәсиһниң қайта келишини сәвир-тақәт билән күтүңлар . Ирадәңлар мустәһкәм болсун , чүнки Рәббимиз Әйсаниң қайта келишигә аз қалди .
59005008	
59005009	Қериндашлар , Худаниң җазасидин сақлиниш үчүн , бир-бириңлардин рәнҗимәңлар , сорақ Қилғучи келиш алдида туриду .
59005010	Худа әвәткән пәйғәмбәрләрниң азап-оқубәтләргә қандақ сәвир-тақәт қилғанлиғидин үлгә елиңлар .
59005011	Биз мана мошундақ сәвир-тақәт билән бәрдашлиқ бәргәнләрни бәхитлик һесаплаймиз . Аюпниң өз бешиға кәлгән һәр хил еғир азап-оқубәткә қандақ сәвир-тақәт билән бәрдашлиқ бәргәнлигини , шундақла ахирида Худаниң униң һаятини қандақ яхши орунлаштурғанлиғини билисиләр . Худа һәқиқәтәнму наһайити шәпқәтлик вә рәһимдилдур .
59005012	Қериндашлирим , әң муһими , қәсәм қилмаңлар ! Асман , зимин вә башқа нәрсиләрниң нами билән қәсәм қилғучи болмаңлар . Җававиңлар түзла « Һә-ә » яки « Яқ » болсун . Шундақ қилғанда , Худаниң җазасиға тартилмайсиләр .
59005013	Араңларда җапа тартиватқан киши бар болса , у Худаға дуа қилсун . Хошал болуватқан киши бар болса , у Худаға мәдһийә нахшилирини ейтсун .
59005014	Ағриқ-силақлар бар болса , мәсиһийләр җамаитиниң йетәкчилирини чақиртип кәлсун . Улар Рәббимизниң нами билән бу ағриватқанларниң бешиға яғ сүркәп дуа қилсун .
59005015	Рәббимиз толуқ ишәнч билән қилинған дуа арқилиқ ағриқни сақайтиду вә уни орнидин турғузиду . Әгәр бемар гуна қилған болса , кәчүрүм қилиниду .
59005016	Шуңа шипалиқ тепиш үчүн өткүзгән гуналириңларни өз ара иқрар қилиңлар вә бир-бириңлар үчүн дуа қилиңлар . Һәққаний адәмниң дуаси зор күч вә үнүмгә егидур .
59005017	Илияс пәйғәмбәрму бизгә охшаш адәм еди . У Исраилда ямғур яғмаслиқ үчүн садақәтмәнлик билән Худаға дуа қилған еди , нәтиҗидә үч йерим жил ямғур яғмиди .
59005018	Кейин қайта ямғур йеғиш үчүн дуа қилған еди , ямғур йеғип , йәрму һосул бәрди .
59005019	Қериндашлирим , араңларда һәқиқәттин чәтнигән киши болса , уни һәқиқәткә қайтуруп әкелишкә тиришиңлар .
59005020	Шуни билиңларки , гунакар кишини һәқиқәткә қайтуруп әкәлгән адәм шу кишиниң мәңгүлүк өлүмдин қутулушиға вә нурғун гуналириниң кәчүрүм қилинишиға сәвәпчи болиду .
60001001	Әйса Мәсиһниң әлчиси болған мәнки Петрустин Понтус , Галатия , Кападокия , Асия вә Битинийә өлкилиридә яшаватқан һәм бу дунияда мусапир болған , Худаниң таллиған бәндилиригә салам .
60001002	Худа Атимиз Өзиниң алдин-ала орунлаштуруши бойичә силәрни таллиди , Муқәддәс Роһ силәрни пак қилди . Буниңдики мәхсәт , Әйса Мәсиһкә бойсунуп , Униң қурванлиқ қени билән гуналириңлардин жуюлушуңлар үчүндур . Худа силәргә һәссиләп меһир-шәпқәт вә аманлиқ ата қилғай !
60001003	Рәббимиз Әйса Мәсиһниң Атиси болған Худаға мәдһийиләр ейтилғай ! У бизгә чәксиз рәһимдиллик көрситип , Әйса Мәсиһниң өлүмдин тирилиши арқилиқ бизни йеңидин туғулдуруп , өчмәс бир үмүтигә егә қилди .
60001004	Униң пәрзәнтлири болған бизләр үчүн асманда түгимәс , чиримас , солмас мирас сақланмақта .
60001005	Худа алдин-ала тәйярлап қойған бу үзүл-кесил қутқузушни ахир заманда ашкарә қилғичә , Өзиниң қудрити билән силәрни ишәнчиңлар арқилиқ қоғдайду .
60001006	Шуниң үчүн һазир силәрниң һәр хил синақлар түпәйлидин вақитлиқ азап-оқубәт тартип , һәсрәт чекишиңларға тоғра кәлсиму , шат-хорамлиққа чөмүңлар .
60001007	Бундақ азап-оқубәт чекишиңларниң сәвәви ишәнчиңларниң саплиғини испатлаштур . Һәқиқий сап ишәнч болса , алтундинму қиммәтликтур . Гәрчә алтунниң саплиғини отта тавлаш арқилиқ испатлиғили болсиму , у биз үчүн бәри бир мәңгүлүк болалмайду . Ишәнчиңлар сап болса , Әйса Мәсиһ қайта кәлгән чағда бу ишәнч силәргә мәдһийә , шан-шәрәп вә һөрмәт елип келиду .
60001008	Силәр бурун Әйса Мәсиһни көрүп бақмиған болсаңларму , Уни сөйүп кәлдиңлар . Һазир Уни көрмигән тәғдирдиму Униңға йәнила ишинисиләр . Шуңа қәлбиңлар тил билән ипадиләп бәргили болмайдиған чәксиз шат-хорамлиққа чөмди .
60001009	Чүнки силәр һазир ишәнчиңларниң нишани болған қутқузулуштин һөзүрлиниватисиләр .
60001010	Бу қутқузулуш тоғрисида илгирики пәйғәмбәрләр тәпсилий издәнгән , уни чүшинишкә тиришқан һәм силәргә ата қилинған бу меһир-шәпқәт тоғрисида алдин-ала ейтқан еди .
60001011	Әйса Мәсиһниң Роһи уларниң қәлбидә болуп , бу Роһ уларға Худа әвәтмәкчи болған Қутқазғучи чекидиған азап-оқубәтләр вә Униң бу азап-оқубәтләрни чәккәндин кейин еришидиған шан-шәриви тоғрисида алдин-ала мәлумат бәргән . Улар бу ишларниң қачан вә қандақ йүз беридиғанлиғи үстидә издәнгән .
60001012	Худа бу пәйғәмбәрләргә уларниң бу ишларни алдин-ала ейтишиниң өзлири үчүн әмәс , бәлки силәр үчүн екәнлигини билдүрди . Бүгүнки күндә Хуш Хәвәрни йәткүзгүчиләр асмандин әвәтилгән Муқәддәс Роһниң күчи билән бу ишларни силәргә йәткүзди . Һәтта периштәләрму бу ишларниң әмәлгә ашурулғанлиғини көрүшкә тәлпүниду .
60001013	Шуңа әқил-һошуңларни жиғип , өзәңларни сәгәк тутуңлар , үмүтүңларни Әйса Мәсиһ қайта кәлгән күнидә силәргә елип келидиған бәхит-саадәткә пүтүнләй бағлаңлар .
60001014	Худаға бойсунидиған пәрзәнтләрдин болуңлар . Әйса Мәсиһни тонумиған чағлириңлардикидәк болмиғур һәвәсләргә берилмәңлар .
60001015	Әксичә һәммә ишлириңларда пак болуңлар , чүнки силәрни чақирған Худа пактур .
60001016	Худа Муқәддәс Язмиларда : « Пак болуңлар , чүнки Мән пактурмән » , дегән .
60001017	Силәр кишиләрниң иш-һәрикитигә қарап адиллиқ билән сорақ қилидиған Худани « Ата » дегән екәнсиләр , ундақта бу дунияда мусапир болуп яшаватқан вақтиңларни Худани чоңқур һөрмәтләш билән өткүзүңлар .
60001018	Чүнки силәргә мәлумки , силәр әҗдатлириңлардин қалған әһмийәтсиз турмуш йолиниң қуллуғидин азат болдуңлар . Бу қиммитини һаман йоқитидиған алтун яки күмүчтәк нәрсиләр билән әмәс ,
60001019	бәлки Худа әвәткән кам-котисиз Қозиниң , йәни Әйса Мәсиһниң қиммәтлик қениниң төләмигә кәлди .
60001020	Әйса Мәсиһ дуния яритилиштин илгирила Худа тәрипидин инсанларниң Қутқазғучиси болуш үчүн талланған . У мошу ахирқи вақитларда
60001021	Силәр Әйса Мәсиһ арқилиқ Худаға ишиниватисиләр . Худа Әйса Мәсиһни өлүмдин тирилдүрүп , Униңға шан-шәрәп бәрди . Шуниң үчүн силәрниң ишәнчиңлар вә үмүтүңлар Худаға бағланған .
60001022	Силәр һәқиқәткә бойсунғанлиғиңлардин қәлбиңлар пак қилинип , мәсиһийләрни сөйидиған сәмимий меһир-муһәббәткә егә болдуңлар . Шуңа бир-бириңларни чин қәлбиңлардин қизғин сөйүңлар .
60001023	Чүнки силәр қайтидин туғулдуңлар . Бу йеңи һаят һаман өлүп кетидиған инсанлар арқилиқ әмәс , бәлки Худаниң сөзи , йәни Худаниң һаятий күчкә егә вә мәңгү моҗут сөзи арқилиқ болди .
60001024	Худди Муқәддәс Язмиларда йезилғинидәк : « Пүткүл инсан гүл-гияға охшайду , Уларниң шан-шәриви ғазаң болидиған чечәккә охшайду . Гиялар қуруп , гүлләр солишип өлиду ,
60001025	Бирақ Рәббимизниң сөзи мәңгү моҗут болиду ! » Биз силәргә йәткүзгән Хуш Хәвәр дәл Рәббимизниң сөзидур .
60002001	Шуниң үчүн барлиқ яманлиқ , һелигәрлик , сахтипәзлик , көрәлмәслик вә төһмәтхорлуқларни ташлаңлар .
60002002	Силәр Рәббимизниң меһир-шәпқитидин һөзүрләнгән екәнсиләр , худди йеңи туғулған бовақ аниниң сүтигә тәшна болғандәк , силәрму Худаниң сап сөзигә тәшна болуңлар . Буниң билән силәр гуналириңлардин үзүл-кесил қутқузулғичә , ишәнчидә өсүп йетәләйсиләр .
60002003	
60002004	Әйса Мәсиһ Худаниң салмақчи болған ибадәтханисиниң тирик һул Тешидур . Кишиләр Уни рәт қилған болсиму , лекин Худа Уни таллиди вә қәдирлиди , шуңа силәр Әйса Мәсиһкә йеқинлишиңлар .
60002005	Шундақ қилсаңлар , Худаниң ибадәтханисиниң селишқа ишлитилидиған тирик ташлардин болисиләр . Силәр Худаға аталған роһанийлар болуп , Әйса Мәсиһ арқилиқ Худаға хизмәт қилиш вә мәдһийә ейтиш қатарлиқ Худани хурсән қилидиған қурванлиқларни берәләйсиләр .
60002006	Муқәддәс Язмиларда мундақ дейилгән : « Қараңлар , талланған бир қиммәтлик һул Тешини Сионға қойдум . Униңға ишәнгәнләр һәргиз наүмүттә қалмайду » .
60002007	Силәр Әйса Мәсиһтин ибарәт бу һул Тешиға ишәнгәнлигиңлар үчүн , бу һул Теши силәргә нисбәтән қиммәтликтур . Лекин Униңға ишәнмәйдиғанларға нисбәтән бу һул Теши дәл Муқәддәс Язмиларда дейилгинидәк : « Қурулушчилар ташлавәткән бу Таш Қурулушниң мәркизий һул Теши болуп қалди ! » « Бу Таш кишиләр путлишидиған Таш болди , Адәмни жиқитидиған Таш болди » . Улар Худаниң Әйса Мәсиһ тоғрисидики Хуш Хәвирини рәт қилғанлиғи үчүн бу Ташқа путлишиду . Уларниң бундақ болуши алдин-ала бәлгүләнгән .
60002008	
60002009	Лекин силәр болсаңлар Худаниң таллиғанлири , Униң Падишалиғиниң роһанийлири , Худаға аталған хәлиқ , шундақла Худаға мәнсүп болғанларсиләр . Силәрни қараңғулуқтин Өзиниң парлақ йоруқлуғиға чақирған Худа Өзиниң улуқлуғини башқиларға йәткүзүшүңлар үчүн силәрни таллиди .
60002010	Бурун силәр Худаниң хәлқи әмәс едиңлар , лекин әнди Худаниң хәлқисиләр . Бурун силәр Худаниң рәһим-шәпқитигә еришмигән едиңлар , лекин әнди ериштиңлар .
60002011	Қәдирлик қериндашлирим , силәр бу дунияда пәқәт мусапир вә меһмансиләр . Шуңа силәрдин өтүнүп сораймәнки , өзәңларни силәр билән қаршилишидиған яман һәвәсләрдин тутувелиңлар .
60002012	Әйса Мәсиһкә ишәнмәйдиғанлар алдида есил пәзиләт билән яшаңлар . Мошундақ қилғанда , гәрчә улар силәрни яман адәм дәп төһмәт қилсиму , лекин силәрниң яхши әмәлиятиңларни көрүп , Рәббимиз Әйса қайта кәлгән күни Худани улуқлайду .
60002013	Рәббимизни һөрмәтләш үчүн , инсанлар арисидики һоқуқдарларға , йәни әң жуқури мәнсәптики падиша вә униң қол астидики һакимларға бойсунуңлар . Бу һоқуқдарлар яман иш қилғучиларни җазаға тартиш , яхши иш қилғучиларни һөрмәткә сазавәр қилиш үчүн тайинланған .
60002014	
60002015	Худаниң ирадиси шуки , силәрниң үстүңлардин шикайәт қилидиған надан адәмләрниң зуванини яхши әмәлиятиңлар арқилиқ тувақлаштур .
60002016	Силәр әркин адәм болуп , һеч ким силәрниң ундақ яки бундақ қилиш-қилмаслиғиңларни мәнъий қилалмайду . Лекин бу әркинликни яман ишларни қилишниң баниси қиливалмай , Худаниң садиқ хизмәткарлири болуп яшаңлар ,
60002017	барлиқ инсанларни һөрмәтләңлар , мәсиһий қериндашлириңларға меһир-муһәббәт көрситиңлар , Худадин қорқуңлар , Падишани һөрмәтләңлар .
60002018	Әй қуллар , ғоҗайинлириңларни һөрмәтләп , уларға бойсунуңлар . Силәр яхши вә хуш пеил ғоҗайинларғила әмәс , бәлки қаттиқ қол ғоҗайинларғиму бойсунуңлар .
60002019	Әгәр араңлардин бири наһәқ азап-оқубәт чәксә һәм бу азап-оқубәткә сәвир-тақәт қилиш Худаниң ирадиси екәнлигини билип , униңға сәвир-тақәт қилса , у Худани хурсән қилиду .
60002020	Әгәр хаталиқ өткүзүп , тегишлик җазаға тартилғанда , униңға бәрдашлиқ бәрсә , буниң махтинидиған һеч йери йоқ ! Лекин яхши ишларни қилип , азап-оқубәт чәксә һәм униңға бәрдашлиқ бәрсә , у Худани хурсән қилиду .
60002021	Чүнки силәр мана шундақ азап-оқубәткә чақирилдиңлар . Әйса Мәсиһму силәр үчүн азап-оқубәт чекип , силәрни Өзиниң изидин маңсун , дәп силәргә үлгә қалдурди .
60002022	Муқәддәс Язмиларда йезилғинидәк : « У гуна қилмиған , ағзидин бирәр еғизму һейлә-микирлик сөз чиқмиған » .
60002023	Әйса Мәсиһ һақарәткә учриғанда , тил қайтурматти . Азап-оқубәт чәккәндә , һеч кимгә қорқунуч салматти , әксичә Өзини адил һөкүм қилидиған Худаға тапшуратти .
60002024	У бизниң гунаниң илкидә яшимаслиғимиз , бәлки һәққанийлиқ йолида меңишимиз үчүн , гуналиримизни Өз зиммисигә елип чапрас яғачқа миқлинип қурван болди . Силәр Униң ярилири билән шипа таптиңлар .
60002025	Чүнки бурун силәр йолдин азған қойларға охшаттиңлар , лекин һазир өзәңларни қоғдайдиған Қойчиниң , йәни Әйса Мәсиһниң йениға қайтип кәлдиңлар .
60003001	Әй аяллар , силәрму әрлириңларға бойсунуңлар . Шундақ қилсаңлар , Худаниң сөзигә ишәнмәйдиған әрләр өз аялиниң бу пәзилитидин тәсирлинип Худаға ишиниши мүмкин . Силәрниң уларға артуқчә гәп қилишиңларниң һаҗити йоқ . Чүнки улар силәрниң Худаға болған чоңқур һөрмитиңлар вә пак пәзилитиңларни көрәләйду .
60003002	
60003003	Гөзәллигиңлар сиртқи көрүнүштики алаһидә ясавалған чачлириңлар , тақиған алтун зебу-зенәтлириңлар вә есил кийимлириңлардин ибарәт әмәс ,
60003004	бәлки қәлбиңлардики өчмәс гөзәллик , йәни мулайимлиқ вә тәмкинлигиңлардин ибарәт болсун , чүнки бундақ гөзәллик Худаниң алдида интайин қиммәтликтур .
60003005	Бурунқи чағларда үмүтини Худаға бағлиған садақәтмән аяллар дәл мошундақ гөзәллик билән өзлирини зенәтләп , әрлиригә бойсунатти .
60003006	Мәсилән , Сарә Ибраһимни « ғоҗайин » дәп атап , униң сөзлиригә бойсунатти . Силәр һеч немидин қорқмай тоғра ишларни қилсаңлар , силәрму Сарәниң пәрзәнтлири болған болисиләр .
60003007	Әй әрләр , шуниңға охшаш силәрму аяллириңлар билән болған турмушта уларниң силәрдин аҗиз екәнлигини чүшинип , уларға көйүнүңлар вә уларни һөрмәтләңлар . Чүнки уларму силәргә охшаш Худа ата қилған йеңи һаяттин ортақ һөзүрләнгүчиләрдур . Шундақ қилсаңлар , дуалириңлар тосалғуға учримайду .
60003008	Жиғинчақлап ейтқанда , һәммиңлар бир нийәт , бир мәхсәттә болуңлар , бир-бириңларға һисдашлиқ қилиңлар , бир-бириңларни қериндашларчә сөйүңлар , меһриван вә кәмтар болуңлар .
60003009	Яманлиққа яманлиқ , аһанәткә аһанәт билән әмәс , әксичә бәхит тиләш билән җавап қайтуруңлар , чүнки Худа силәрни башқиларға бәхит тиләшкә чақирди . Бундақ қилсаңлар , Худа силәрниму бәхитлик қилиду .
60003010	Худди Муқәддәс Язмиларда йезилғинидәк : « Һаятни сөйүп , яхши күн кәчүрүшни халайдиғанлар , Тилини яманлиқтин , ағзини һейлә-микирлик сөзләрдин жирақ тутсун .
60003011	Яманлиқни ташлап , яхши ишларни қилсун , Һәммиси билән инақ яшашқа тиришсун .
60003012	Чүнки Пәрвәрдигарниң көзи һәққанийлардидур , Қулақлири уларниң дуасидидур . Лекин Рәббимизниң нәприти яманлиқ қилғучилардидур » .
60003013	Әгәр силәр дайим яхши ишларни қилишқа тиришсаңлар , башқилар силәргә яманлиқ қилмайду .
60003014	Лекин һәққанийлиқ йолида азап-оқубәт чәксәңларму , нәқәдәр бәхитликсиләр ! Башқиларниң қорқутушидин қорқмаңлар вә әнсирәп кәтмәңлар ,
60003015	бәлки қәлбиңларниң чоңқур қатлимидин Рәббимиз Әйсаға орун берип , өзәңларни Униңға атаңлар . Силәрниң мәңгүлүк һаятқа болған үмүтүңларниң сәвәвини сориғанларға җавап беришкә һәр дайим тәйяр туруңлар .
60003016	Буни мулайимлиқ вә һөрмәт билән ейтиңлар . Вижданиңларни сап тутуңлардә , силәргә төһмәт қилғучилар силәрниң Әйса Мәсиһкә мәнсүп болғанлиғиңлардин йетилгән пәзилитиңларни көрүп , өзлири қилған бу төһмәтлиридин хиҗил болсун .
60003017	Әгәр азап-оқубәт чекишимиз Худаниң ирадиси болса , ундақта яхши ишларни қилип азап-оқубәт чекишимиз , яман ишларни қилип азап-оқубәт чекишимиздин әвзәлдур .
60003018	Есиңларда болсунки , Әйса Мәсиһ гуна қилип бақмиған болсиму , азап-оқубәт чекип , һәммимизни Худа билән яраштуруш мәхситидә биз гунакарларниң орнида өлди . Униң бирла қетимлиқ қурванлиқ қилиниши билән барлиқ гуналиримиз жуюлди . Униң тени өлгән болсиму , лекин Униң Роһи тирилдүрүлди .
60003019	У солап қоюлған роһларниң йениға мошу роһий һаятлиғи билән берип , Өзиниң бу ғалибисини җакалиди .
60003020	Солап қоюлған бу роһлар бурунқи заманда Нуһ пәйғәмбәр кемә ясаватқан мәзгилдә Худа сәвирчанлиқ билән уларниң товва қилишини күтсиму , Худаниң сөзигә қулақ салмиған кишиләрниң роһлиридур . Нуһ пәйғәмбәр ясиған кемидә пәқәт бир қанчә кишила , йәни җәми сәккиз киши болуп , улар су арқилиқ қутқузулди .
60003021	Бу бизниң һазирқи қутқузулғанлиғимизни билдүридиған суға чөмүлдүрүшимизниң алдин-ала берилгән бешарити болиду . Чөмүлдүрүлүшимиз бәдинимизниң кирдин тазилиниши әмәс , бәлки өзимизни Әйса Мәсиһниң тирилдүрүлүши арқилиқ пак виждан билән Худаға беғишлишимиздур .
60003022	Тирилдүрүлгән Әйса Мәсиһ асманға чиқип , Худаниң оң йенида олтармақта . Периштәләр , асмандики һоқуқдарлар вә башқа барлиқ күчлүкләр Униңға тиз пүкмәктә .
60004001	Әйса Мәсиһ җисманий җәһәттә азап-оқубәт чәккән екән , силәрму шундақ ирадә билән өзәңларни қуралландуруңлар . Чүнки Худа йолида җисманий җәһәттә азап-оқубәт чәккән киши , гуна қилишни тохтитишқа бәл бағлиған болиду .
60004002	Буниң билән кейинки һаятиңларни яман һәвәсләргә берилиш билән әмәс , бәлки Худаниң ирадисигә мувапиқ өткүзисиләр .
60004003	Бурун силәр Худаға ишәнмәйдиғанлар яхши көридиған ишларни қилип , көп вақтиңларни өткүзүвәттиңлар . Силәр бузуқчилиқ , шәһванийлиқ , һарақкәшлик , әйш-ишрәт , ачкөзләрчә йәп-ичиш вә жиркиничлик бутпәрәсликләр ичидә яшап кәлгән едиңлар .
60004004	Худаға ишәнмәйдиған адәмләр һазир силәрниң өзлиригә охшаш шәһваний турмушқа берилмигәнлигиңларға һәҗәплинип , силәрни һақарәтлимәктә .
60004005	Лекин улар бу қилмишлири үчүн сорақ қилишқа тәйяр турған Худаға һесап бериду . Кәлгүсидә Худа пүткүл инсанни , мәйли тирикләр яки өлгәнләр болсун , һәммисини сорақ қилиду .
60004006	Шу сәвәптин Худаниң Хуш Хәвири өлгәнләргиму , улар өлмәстин бурун йәткүзүлгән еди . Нәтиҗидә Хуш Хәвәрни қобул қилғанлар гәрчә җисманий җәһәттә башқа инсанларға охшаш , Худаниң һөкүми билән өлгән болсиму , лекин уларниң роһи Худа ата қилидиған мәңгүлүк һаят билән яшайду .
60004007	Дунияниң ахирлишидиған күни йеқинлашмақта . Шуңа силәр еғир-бесиқлиқ вә сәгәклик билән дуа қилиңлар .
60004008	Һәммидин муһими , бир-бириңларға сәмимий меһир-муһәббәт көрситиңлар , чүнки меһир-муһәббәт нурғун гуналарни кәчүргүзүветиду .
60004009	Бир-бириңлардин нарази болмай , меһмандост болуп өтүңлар .
60004010	Худа тәрипидин һәр бириңларға хилму-хил һәдийә сүпитидә ата қилинған қабилийәтләрни яхши қоллинип , бир-бириңларға хизмәт қилиңлар .
60004011	Кимгә Худа тоғрисида тәлим бериш қабилийити ата қилинған болса , у Худаниң сөзлирини сөзлисун , кимгә башқиларға хизмәт қилиш қабилийити ата қилинған болса , у Худаниң бәргән күч-қудрити билән хизмәт қилсун . Буниң билән һәммә ишта Худа Әйса Мәсиһ арқилиқ мәдһийилиниду . Барлиқ шан-шәрәп вә күч-қудрәт Худаға әбәдил-әбәт мәнсүп болғай , амин !
60004012	Қәдирлик қериндашлирим , силәр қаттиқ синақларға дуч кәлгиниңларда , әҗайип бир ишқа йолуқуп қалдим , дәп һәйран болмаңлар .
60004013	Әксичә Әйса Мәсиһниң азап-оқубәтлиригә ортақ болғанлиғиңлардин хошал болуңлар . У шан-шөһрәт билән қайтип кәлгәндә , силәрму шат-хорамлиққа чөмисиләр .
60004014	Әйса Мәсиһкә ишәнгәнлигиңлар сәвәвидин һақарәткә учрисаңлар , нәқәдәр бәхитликсиләр ! Чүнки Худаниң улуқ Роһи силәрниң қәлбиңлардин орун алған .
60004015	Араңлардин бириниң азап-оқубәт чекиши һәргизму қатиллиқ , оғрилиқ вә яманлиқларни қилиш яки башқиларниң ишиға арилишиш сәвәвидин болмисун .
60004016	Лекин араңлардин бири Әйса Мәсиһкә әгәшкүчи дәп аталғанлиғи сәвәвидин азап-оқубәт чәксә , у буниңдин номус қилмисун . Әксичә шу нам билән аталғанлиғи үчүн Худани мәдһийилисун ,
60004017	чүнки сорақ вақти башланди . Бу сорақ алди билән Худаниң пәрзәнтлири , йәни мәсиһийләрниң ишәнчини синаштин башлиниду . Әгәр бу биз мәсиһийләр үчүн қийин болса , у һалда Худаниң сөзигә қулақ салмиғанларниң ақивити қандақ болар ?
60004018	Дәл Муқәддәс Язмиларда йезилғинидәк : « Әгәр адил адәмләрниң қутқузулуши тәс болса , Худа йолида маңмиғанлар вә башқа гунакарларниң ақивити қандақ болар ? »
60004019	Шуниң үчүн Худаниң ирадиси билән азап-оқубәт чәккәнләр җенини ишәнчлик Яратқучиға аманәт қоюп , яхши ишларни қилишни давамлаштурсун .
60005001	Һазир мән араңлардики мәсиһийләр җамаитиниң йетәкчилиригә бир еғиз сөз қилмақчимән . Чүнки мәнму силәргә охшаш бир йетәкчи һәм Әйса Мәсиһниң чапрас яғачта чәккән азап-оқубәтлириниң гувачиси . У қайтип кәлгәндә , Униң намайән қилидиған шан-шәривидин һөзүрләнгүчимән . Йетәкчи сүпитимдә силәр йетәкчиләрдин шуни өтүнимәнки ,
60005002	қойчи қойлириға яхши қариғиниға охшаш , силәрму Худа силәргә аманәт қилған мәсиһийләр җамаитиниң һалидин хәвәр елиңлар . Буни мәҗбурийәт , бәлки Худаниң ирадиси бойичә разимәнлик билән қилиңлар . Пул тепиш үчүн әмәс , қизғинлиқ билән қилиңлар .
60005003	Силәргә аманәт қилинған бу мәсиһийләр җамаитиниң һөкүмрани болувалмаңлар , әксичә бу җамаәткә үлгә болуңлар .
60005004	Шундақ қилсаңлар , баш Қойчи Әйса Мәсиһ қайтип кәлгәндә , мәңгү чечәкләп туридиған шан-шәрәп таҗиға еришисиләр .
60005005	Әй жигитләр , силәрму йетәкчиләргә бойсунуңлар . Һәммиңлар бир-бириңларға кәмтар болуңлар , чүнки Муқәддәс Язмиларда йезилғинидәк : « Худа қаршидур тәкәббурларға , меһир-шәпқәт қилар кәмтарларға » .
60005006	Өзәңларни Худаниң қудрәтлик қоли астида төвән тутуңлар . Шундақ қилсаңлар , вақти кәлгәндә Худа силәрни үстүн қилиду .
60005007	Барлиқ ғәм-қайғулириңларни Худаға тапшуруңлар , чүнки У силәргә ғәмхорлуқ қилиду .
60005008	Өзәңларни һошияр вә сәгәк тутуңлар , чүнки дүшминиңлар болған шәйтан худди ечиқап кәткән ширдәк араңлардики мәсиһийләрни жутмақчи болуп , қатирап жүриду .
60005009	Силәр мустәһкәм ишәнчиңлар билән шәйтанға тақабил туруңлар . Чүнки есиңларда болсунки , дунияниң һәр қайси җайлиридики қериндашлириңларму силәргә охшаш азап-оқубәт чекиватиду .
60005010	Пүткүл меһир-шәпқәтниң мәнбәси болған Худа силәрни Әйса Мәсиһ арқилиқ Өзиниң мәңгүлүк шан-шәривигә чақирған . Силәр вақитлиқ азап-оқубәт чәккиниңлардин кейин , Худа силәрни дәс турғузуп , силәрни чидамлиқ қилип , ишәнчиңларни мустәһкәм вә тәврәнмәс қилиду .
60005011	Барлиқ күч-қудрәт Худаға әбәдил-әбәт мәнсүп болғай , амин !
60005012	Мән Худа йолидики садиқ қериндишим Силасниң ярдими билән бу қисқиғина хәтни яздим . Ушбу хәтни йезишимдики мәхсәт силәрни илһамландуруш вә Худаниң һәқиқий меһир-шәпқити һәққидә гувалиқ бериштин ибарәттур . Бу меһир-шәпқәттә чиң туруңлар .
60005013	Силәр билән биллә Худа тәрипидин талланған Бабилдики мәсиһийләр җамаитидин вә Худа йолидики оғлум Маркустин силәргә салам .
60005014	Бир-бириңлар билән меһриванларчә саламлишиңлар . Силәргә , йәни Әйса Мәсиһкә мәнсүп болған һәммиңларға аманлиқ яр болғай !
61001001	Әйса Мәсиһниң хизмәткари вә әлчиси болған мәнки Симун Петрустин силәргә салам ! Силәр бизниң Худайимиз вә Қутқазғучимиз болған Әйса Мәсиһниң адиллиғи арқилиқ биз билән охшаш қиммәтлик бир ишәнчкә муйәссәр болдуңлар .
61001002	Силәр Худани вә Рәббимиз Әйсани тонуғансири Худаниң силәргә көрситидиған меһир-шәпқити вә аманлиғи техиму ашқай !
61001003	Биз Әйса Мәсиһни һәқиқий тонуғанлиғимиздин , У Өзиниң күч-қудрити , йәни Худаниң күч-қудрити арқилиқ бизгә Худаниң ирадиси бойичә һаят кәчүрүшимиз үчүн еһтияҗлиқ болған һәммә нәрсини ата қилди . У бизни Өзиниң улуқлуғи вә есил пәзилити билән чақирди .
61001004	У Өзиниң улуқлуғи вә есил пәзилити арқилиқ бизгә наһайити улуқ вә қиммәтлик вәдиләрни бәрди . Булар арқилиқ биз бу дуниядики инсанларниң болмиғур һәвәслиридин келип чиққан әхлақсизлиқтин қутулуп , Худаниң тәбиитигә охшаш тәбиәткә егә болалаймиз .
61001005	Шуңа силәр пүтүн күчүңлар билән ишәнчиңларға есил пәзиләтни , есил пәзилитиңларға Худа тоғрисидики билимни ,
61001006	билимиңларға өзәңларни башқурушни , өзәңларни башқурушуңларға сәвирчанлиқни , сәвирчанлиғиңларға Худаға болған садақәтмәнликни ,
61001007	садақәтмәнлигиңларға қериндашларни сөйүшни , қериндашларни сөйүшүңларға башқиларға меһир-муһәббәт көрситишни қошушқа тиришиңлар .
61001008	Чүнки силәр бу хусусийәтләргә егә болсаңлар , шундақла бу хусусийәтләрни һаятиңларда техиму йетилдүрсәңлар , силәрниң Рәббимиз Әйса Мәсиһкә болған тонушуңлар әһмийәтсиз болмайду , әксичә һаятиңларда яхши нәтиҗиләр барлиққа келиду .
61001009	Бу хусусийәтләргә егә болмиған киши пәқәт бурниниң учинила көрәләйдиған яки кор кишигә охшайду . Ундақ киши бурунқи гуналиридин пак қилинғанлиғини унтуған болиду .
61001010	Әй қериндашлар , Худа силәрни Өзиниң муқәддәс хәлқи болушқа таллиди вә чақирди , шуниң үчүн силәр өз һаятиңларда буни испатлашқа тиришиңлар . Мана шундақ қилсаңлар , һеч қачан ишәнч йолидин чәтнәп кәтмәйсиләр .
61001011	Рәббимиз болған Қутқазғучимиз Әйса Мәсиһниң мәңгүлүк Падишалиғидиму қизғин қарши елинисиләр .
61001012	Шуңа гәрчә силәр бу ишларни билгән һәм өзәңларға йәткүзүлгән һәқиқәттә чиң туруватқан болсаңларму , мән йәнила һәр дайим бу ишларни есиңларға салмақчимән .
61001013	Һаят вақтимда буларни ядиңларға селип , силәрни ойғитип турушни лайиқ көрдүм .
61001014	Рәббимиз Әйса Мәсиһниң бурун маңа аян қилғинидәк , һаятимниң пат арида ахирлишидиғанлиғини билип туруватимән .
61001015	Силәрниң бу ишларни мән бу дуниядин кәткәндин кейинму һәр дайим есиңлардин чиқармаслиғиңлар үчүн күчүмниң баричә тиришиватимән .
61001016	Биз әлчиләр силәргә уқтурған Рәббимиз Әйса Мәсиһниң күч-қудрити вә қайта келидиғанлиғи тоғрисидики һәқиқәтни һәргизму өзимиз ойдуруп чиқмидуқ . Биз Әйса Мәсиһниң шан-шөһритини өз көзүмиз билән көргәнмиз .
61001017	Әйса Мәсиһ муқәддәс тағда Худа Атимиздин шан-шәрәп вә улуқлуққа еришкәндә , улуқ Худаниң : « Бу Мениң сөйүмлүк Оғлум , Мән Униңдин хурсәнмән » , дегән авази аңланди .
61001018	Шу чағда биз муқәддәс тағда Әйса Мәсиһ билән биллә болғачқа , асмандин кәлгән бу авазни өз қулиғимиз билән аңлидуқ .
61001019	Шуниң билән биз бурунқи пәйғәмбәрләрниң Әйса Мәсиһ һәққидә ейтқан сөзлириниң ишәнчлик екәнлигини һәқиқий чүшәндуқ . У сөзләргә қулақ салсаңлар , яхши қилған болисиләр . Чүнки таң сүзүлгичә , йәни таң юлтузи Әйса Мәсиһ келип , қәлбиңларни толуқ йорутқичә , бу сөзләр худди қараңғулуқта йолни йорутуп беридиған чираққа охшаш чақнап туриду .
61001020	Шуни әң муһим дәп билиңларки , Муқәддәс Язмилардики пәйғәмбәрлик сөзләрни пәйғәмбәрләр өзлири ойлап чиққан әмәс .
61001021	Чүнки һәр қандақ пәйғәмбәрлик сөз инсанларниң ирадисидин кәлмәйду . Әксичә улар Худаниң сөзлири болуп , Муқәддәс Роһниң тәсирләндүрүши билән йәткүзүлгән .
61002001	Бурун исраил хәлқи ичидә сахта пәйғәмбәрләр болғинидәк , силәрниң араңлардиму сахта тәлим бәргүчиләр мәйданға чиқиду . Улар адәмләрни һалак қилидиған сахта тәлимләрни араңларға йошурун киргүзиду . Улар һәтта өзлириниң гуналириниң төләмини төләп , җенини қурван қилған Рәбниму рәт қилиду . Буниң билән улар тезла өз бешиға һалакәт кәлтүриду .
61002002	Нурғун кишиләр уларниң шәрмәндилигигә әгишип кетиду . Бу сахта тәлим бәргүчиләр сәвәвидин Әйса Мәсиһ вә Униң һәқиқәт йоли һақарәткә учрайду .
61002003	Улар ачкөз болғачқа , ойдурма сөзләр билән мал-мүлкүңларни талан-тараҗ қилиду . Худаниң уларға беридиған җазаси бурундин тәйярдур , уларниң һалакити болса кечиктүрүлмәйду .
61002004	Худа гуна қилған периштәләрни аяп қоймиди . Бәлки уларни дозаққа ташлап , уларни сораққа тартқичә , қараңғу өңкүрләргә солап қойди .
61002005	Худа қедимки заманларда яшиған кишиләрниму аяп қоймиди . Улар гунаға берилгән болғачқа , Худа дунияни кәлкүн билән ғәриқ қилип , уларни җазалиди . Худа пәқәт шу замандики кишиләрни һәққанийлиқ йолиға меңишқа дәвәт қилған Нуһ пәйғәмбәр вә униң аилисидики йәттә кишини сақлап қалди .
61002006	Худа кейин йәнә Содом вә Гомора шәһиридики кишиләрни җазалап , уларниң шәһәрлирини көйдүрүп күл қиливәтти . Худа мошундақ қилиш арқилиқ гуна йолида маңғанларниң қандақ җазаларға учрайдиғанлиғи тоғрисида кейинки әвлатларға ибрәт бәрди .
61002007	Лекин Худа бу икки шәһәрдики кишиләрни җазалаш билән бир вақитта , уларниң шәһванийлиқлиридин жиркәнгән һәм тоғра йолда маңған Лутни қутқузған еди .
61002008	Әшундақ кишиләрниң ичидә яшиған бу дурус адәмниң қәлби аңлиған вә көргән яман ишлар түпәйлидин һәр күни азаплинатти .
61002009	Шуниңдин көрүвалалаймизки , Худа тоғра йолда маңғанларни улар дуч кәлгән синақлардин қандақ қутқузидиғанлиғини билиду . Шуниңдәк Худа гуна йолида маңғанларни җазалаш үчүн уларни сорақ күнигичә қандақ сақлашни билиду ,
61002010	болупму бузуқ һәвәслиригә берилгән вә Худаниң һоқуқиға сәл қариған һелиқи сахта тәлим бәргүчиләрни қандақ җазалашни билиду . Улар өзини чоң тутуп , мәғрурларчә иш қилиду һәм асмандики улуқларға һақарәт қилиштин қорқмайду .
61002011	Һәтта күч-қудрәттә бу сахта тәлим бәргүчиләрдин һәссиләп үстүн болған периштәләрму Худаниң алдида асмандики бу улуқларға төһмәт чаплап уларни әйиплимәйду .
61002012	Лекин бу сахта тәлим бәргүчиләр өзлири чүшәнмәйдиған ишлар үстидә халиғанчә күпүрлүк қилиду . Бу кишиләр худди олинип боғузлиниш үчүн туғулған явайи һайванатлардәк әқилсиз келиду һәм бу явайи һайванатларға охшаш һалак қилиниду .
61002013	Бу кишиләр башқиларға қилған наһәқчилигигә чүшлүк җазаға учрайду . Улар һәтта күндүзи очуқ-ашкарә һалда әйш-ишрәт қилишниму ләззәт , дәп һесаплайду . Бу кишиләр силәр билән бир дәстиханда олтарғинида силәрни алдиғанлиғидин зоқлиниду һәм силәргә номус вә дағ кәлтүриду .
61002014	Уларниң қәлби бузуқ җинсий һәвәслири билән толған болуп , тохтимастин гуна қилип туриду вә ишәнчтә аҗиз кишиләрни аздуриду . Уларниң қәлби ачкөзлүккә көнүп кәткән болуп , улар Худаниң ләнитигә кәткәнләрдур .
61002015	Улар Беорниң оғли Билъамниң йолиға меңип , тоғра йолдин чәтнәп кәтти . Билъам пулпәрәс болғачқа , яманлиқ қилди .
61002016	Униң қилған гуналири түпәйлидин Худа уни әйиплиди . Худа униң ешигини зуванға кәлтүрүп , бу « пәйғәмбәрниң » қилмақчи болған ахмақларчә ишини тосиди .
61002017	Бу сахта тәлим бәргүчиләр қуруп кәткән булақларға вә гүлдүри бар , ямғури йоқ булутларға охшайду . Худа уларға қап-қараңғулуқта җай һазирлап қойди .
61002018	Чүнки улар ялған-явдақ сөзләр билән махтинип , өзини хата йолдин йеңила тартқанларниң шәһваний һәвәслирини қозғитиш билән уларни аздуриду .
61002019	Улар аздурулғанларға « Силәр бизгә охшаш мошундақ қилсаңлар , һәқиқий әркин болисиләр » , дәп вәдә қилиду . Лекин улар әмәлиятта бузуқлуқниң қуллиридур , чүнки адәм немә тәрипидин бойсундурулған болса , шуниң қули болиду .
61002020	Әгәр бири Рәббимиз болған Қутқазғучи Әйса Мәсиһни тонуш арқилиқ бу дунияниң напаклиқлиридин қутулуп , кейин шундақ напак ишларға йәнә қайта киришип шу напаклиқларниң қули болуп қалса , униң кейинки һали дәсләпкисидинму яман болиду .
61002021	Чүнки һәққанийлиқ йолини билип туруп , өзигә йәткүзүлгән муқәддәс әмирдин үз өргәндин көрә , бу йолни задила билмигән яхши .
61002022	Униң яман йолға қайтқини дәл һекмәтлик сөзләрдә ейтилғиниға охшайду : « Ишт айлинип өз қусуғини йәр » вә йәнә « Чошқа жуюнуп чиқипла патқақта еғинар » .
61003001	Қәдирлик қериндашлар , һазир силәргә йезиватқиним иккинчи хетимдур . Һәр икки хетимдә бу ишларни ядиңларға селип , силәрни тоғра пикир қилишқа йетәкләшкә тириштим .
61003002	Муқәддәс пәйғәмбәрлиримиз бурун ейтқан сөзләрни вә Қутқазғучимиз , йәни Рәббимиз Әйса Мәсиһ әлчиләр арқилиқ бәргән әмирләрни есиңларда тутушуңларни сораймән .
61003003	Әң муһими шуни билишиңлар керәкки , ахир заманда өзиниң яман һәвәслириниң кәйнигә киридиған , силәрни мәсқирә қилидиған кишиләр чиқиду .
61003004	Улар силәрни , « Рәббиңлар Мән қайта келимән дегәнғу ! У қени ? У қайтип кәлмидиғу ! Бовилиримиз аләмдин өтүп таки һазирғичә һәммә ишлар охшаш болуп , дуния яритилған вақиттикидин һеч қандақ пәрқи йоқтур ? » дәп мәсқирә қилишиду .
61003005	Һалбуки , улар әң қедимки заманда Худаниң Өз әмри билән асманни яратқанлиғини вә йәрниң судин һәм су арқилиқ барлиққа кәлгәнлигини қәстән унтуйду .
61003006	Худа су билән , йәни кәлкүн сүйи билән Нуһ пәйғәмбәр яшиған дунияни ғәриқ қилған еди .
61003007	Худа йәнила Өз әмри билән Өзиниң йолида маңмиғанларниң сораққа тартилип һалак қилинидиған әшу күндә асман билән зиминниң отта көйдүрүлүшини бәлгүлиди . Шуңа асман билән зимин та шу күнигичә сақлиниду .
61003008	Қәдирлик қериндашлирим , шуни унтумаңларки , Рәббимиз вақитниң чәклимисигә учримиғачқа , Униң нәзәридә бир күн миң жилдәк , миң жил бир күндәктур .
61003009	Рәббимиз һәргизму бәзиләрниң ойлиғинидәк Өзиниң қайта келиши тоғрисидики вәдисини орунлашни кечиктүргини йоқ . Бәлки У силәргә кәңчилик қилиш сәвәвидин техи қайта кәлмиди . Худа һеч кимниң мәңгү һалак болушини халимайду , бәлки У барлиқ инсанларниң товва қилишини халайду .
61003010	Лекин Рәббимиз Әйса чоқум қайтип келиду . Бу күнниң келиши худди оғриниң келишидәк күтүлмигән вақитта болиду . У күни пүтүн асман қаттиқ гүлдүрлигән аваз билән ғайип болиду . Асман җисимлири көйүп түгәйду . Зимин вә униңдики пүткүл нәрсиләрму көйүп гумран болиду .
61003011	Һәммә нәрсә мана шундақ йоқилиду . Ундақта , силәр қандақ адәмләрдин болушуңлар керәк ? Силәр пак яшап , Худа йолида маңидиған адәмләрдин болушуңлар керәк .
61003012	Силәр қиямәт күнини интизарлиқ билән күтүп , у күнниң тезирәк келиши үчүн бар күчүңлар билән Худаға хизмәт қилиңлар . У күнниң келиши билән пүтүн асман көйүп түгәйду , асман җисимлириму шиддәтлик отта ерип йоқайду .
61003013	Лекин биз Худа вәдә қилған йеңи асман-зиминни интизарлиқ билән күтүватимиз . У йәрдә пәқәт һәққанийлиқ йолида маңидиғанларла яшалайду .
61003014	Шуниң үчүн , әй қәдирлик қериндашлирим , бу ишларни күтүватқан екәнсиләр , Худаниң алдида әйипсиз вә камчилиқсиз яшашқа һәм Худа билән инақлиқни сақлап қелишқа тиришиңлар .
61003015	Рәббимизниң кәңчилик қилишини көп адәмләрниң қутқузулуш пурсити дәп билиңлар . Бу дәл қәдирлик қериндишимиз Павлусниң өзигә ата қилинған әқил-парасәт билән силәргә язғиниға охшаштур .
61003016	У барлиқ хәтлиридә бу ишлар һәққидә тохталған . Униң хәтлиридә чүшиниш тәс болған бәзи җайлар бар . Худа тоғрисидики билими аз вә ишәнчтә аҗиз кишиләр Муқәддәс Язмиларниң башқа қисимлирини бурмилиғандәк , Униң хәтлиридики чүшиниш тәс болған җайларниму бурмилап чүшәндүриду . Мошундақ қилғанлар өзигә һалакәт елип келиду .
61003017	Қәдирлик қериндашлирим , бу сахта тәлим бәргүчиләр тоғрисидики ишларни алдин-ала билгән екәнсиләр , бу яман адәмләрниң хата тәлимигә әгишип , мустәһкәм мәйданиңларни йоқитип қоюштин һошияр болуңлар .
61003018	Әксичә ишәнчиңлар Рәббимиз болған Қутқазғучимиз Әйса Мәсиһниң меһир-шәпқити вә Уни тонушуңлар арқилиқ давамлиқ өсүп барсун . Барлиқ шан-шәрәп Рәббимизгә әбәдил-әбәт мәнсүп болғай !
62001001	Биз бу хетимиздә силәргә әзәлдин бар болған һаятлиқ Сөзи тоғрисида баян қилмақчимиз . Биз бу һаятлиқ Сөзини өз қулиғимиз билән аңлиған , өз көзүмиз билән көргән , күзәткән һәм Уни өз қоллиримиз билән тутқан .
62001002	Бу һаятлиқ бизгә аян болди . Биз Уни көрдуқ . Шуңа бу һәқтә гувалиқ беримиз һәм әслидә асмандики Атимиз билән биллә болуп , кейин бизгә аян болған бу мәңгүлүк һаятни силәргә баян қилимиз .
62001003	Силәрниңму биз билән қериндаш болушуңлар үчүн көргән вә аңлиғанлиримизни силәргә йәткүзүватимиз . Биз бундақ қериндашлиқтин биллә һөзүрлинәләймиз . Чүнки биз һәммимиз бирликтә Атимиз вә Униң Оғли Әйса Мәсиһкә бағландуқ .
62001004	Һәммимизниң хошаллиғи толуп ташсун , дәп буларни силәргә йезиватимиз .
62001005	Биз Әйса Мәсиһтин аңлиған һәм силәргә йәткүзмәкчи болған хәвәр дәл шуниңдин ибарәтки , Худа йоруқлуқтур , Униңда һеч қандақ қараңғулуқ болмайду .
62001006	Әгәр өзимизни Худаға йеқин дәп туруп , йәнила гуна өткүзүп , қараңғулуқта меңивәрсәк , ялған ейтқан вә һәқиқәткә әмәл қилмиған болимиз .
62001007	Шуңа Худа йоруқлуқта болғинидәк , бизму йоруқлуқта болсақ , бир-биримизгә йеқин болимиз һәм Худа Оғли Әйса Мәсиһниң қурванлиқ қени бизни барлиқ гунадин пак қилиду .
62001008	Гунайимиз йоқ десәк , өз-өзимизни алдиған болимиз вә һәқиқәт қәлбимиздин орун алмиған болиду .
62001009	Гуналиримизни иқрар қилсақ , ишәнчлик вә адил Худа гуналиримизни кәчүрүм қилип , бизни барлиқ гуналиримиздин пак қилиду .
62001010	Гуна қилмидуқ десәк , Худани ялғанчи қилип қойған болимиз вә Униң сөзи қәлбимиздин орун алмиған болиду .
62002001	Әзиз балилирим , мән силәрни гуна қилмисун , дәп бу сөзләрни язмақтимән . Мабада биримиз гуна қилсақ , Ақлиғучимиз болған адил Әйса Мәсиһ асмандики Атимизниң алдида бизни ақлайду .
62002002	Әйса Мәсиһ гуналиримизниң кәчүрүм қилиниши үчүн қилинған қурванлиқтур . Униң Өз җенини қурван қилиши , пәқәт бизниң гуналиримиз үчүнла әмәс , бәлки пүткүл дуниядики инсанларниң гуналири үчүндур .
62002003	Худаниң әмирлиригә әмәл қилсақ , у чағда Худани тонуғанлиғимизни биләләймиз .
62002004	« Худани тонуймән » дәп туруп , Униң әмирлиригә әмәл қилмиған киши ялғанчидур , униңда һәқиқәт йоқтур .
62002005	Лекин Худаниң сөзигә әмәл қилсақ , Худаға болған меһир-муһәббитимизни һәқиқәтән мукәммәл ипадилигән болимиз . Өзимизниң Худаға бағлинип яшаватқанлиғимизни әйнә шуниңдин биләләймиз .
62002006	« Худаға бағлинип яшаймән » дегән киши Әйса Мәсиһкә охшаш яшиши керәк .
62002007	Қәдирлик қериндашлар , силәргә бурун аңлап бақмиған йеңи бир әмирни әмәс , бәлки бурундин тартип силәр қобул қилип келиватқан кона әмирни язмақтимән . Бу әмир Худаниң силәр бурундинла аңлап келиватқан сөзидур .
62002008	Лекин бу әмирни йеңи әмир десәкму болиду , чүнки униң һәқиқәт екәнлиги Әйса Мәсиһниң һаятида вә силәрниң һаятиңларда намайән болди . Қараңғулуқ ахирлашмақта , һәқиқий йоруқлуқ болса , өз нурини чечишқа башлимақта .
62002009	Кимду-ким өзини « йоруқлуқта яшаватимән » дәп туруп , қериндишиға өчмәнлик қилса , у йәнила қараңғулуқта туруватқан болиду .
62002010	Қериндишиға меһир-муһәббәт көрсәткән киши йоруқлуқта яшайду , униңда гунаға башлайдиған һеч немә қалмайду .
62002011	Лекин қериндишиға өчмәнлик қилған киши қараңғулуқтидур . У қараңғулуқта маңиду вә қәйәргә кетиватқанлиғини билмәйду , чүнки қараңғулуқ униң көзлирини кор қиливәткән .
62002012	Әзиз балилирим , мән бу хетимни силәргә йезиватимән , Чүнки гуналириңлар Әйса Мәсиһ арқилиқ кәчүрүм қилинди .
62002013	Атилар , буни силәргә йезиватимән , Чүнки силәр әзәлдин Бар Болғучини тонудуңлар . Жигитләр , буни силәргә йезиватимән , Чүнки силәр шәйтан үстидин ғалибә қилдиңлар .
62002014	Әзиз балилирим , буни силәргә йезиватимән , Чүнки силәр асмандики Атимизни тонудуңлар . Атилар , буни силәргә йезиватимән , Чүнки силәр әзәлдин Бар Болғучини тонудуңлар . Жигитләр , буни силәргә йезиватимән , Чүнки ишәнчиңлар күчлүк , Худаниң сөзи қәлбиңларда яшайду , Шәйтан үстидинму ғалибә қилдиңлар .
62002015	Бу дунияни вә бу дуниядики ишларни сөймәңлар . Бу дунияни сөйсәңлар асмандики Атимизни сөймигән болисиләр .
62002016	Чүнки бу дуниядики ишлар , йәни җисманий һәвәс , ачкөзлүк вә мәғрурлуққа охшашларниң һәммиси бу дунияға мәнсүп болуп , улар һәргизму асмандики Атимиздин кәлгән әмәс .
62002017	Бу дуния вә униңдики һәвәсләрниң һәммиси өтүп кетиду , лекин Худаниң ирадисигә әмәл қилған киши мәңгү яшайду .
62002018	Әзиз балилирим , заман ахири болуп қалди . Силәр Әйса Мәсиһниң дүшмининиң ахир заманда келидиғанлиғини аңлиған . Әмәлиятта һазирниң өзидила нурғунлири мәйданға чиқти . Буниңдин заман ахири болуп қалғанлиғи бизгә мәлум .
62002019	Улар аримиздин чиқти , лекин улар бизниң кишилиримиздин әмәс . Чүнки бизниң кишилиримиздин болған болса , биздин айрилмиған болатти . Уларниң айрилип кетиши һеч қайсисиниң расттинла бизниң кишилиримиздин әмәслигини көрситип бәрди .
62002020	Силәр болсаңлар , Әйса Мәсиһтин Муқәддәс Роһни қобул қилдиңлар , шуниң үчүн һәммиңлар һәқиқәтни билисиләр .
62002021	Силәргә бу хәтни йезишимдики сәвәп , силәрниң һәқиқәтни билмигәнлигиңлар үчүн әмәс , бәлки һәқиқәтни билип , ялғанчилиқниң һәқиқәттин келип чиқмайдиғанлиғини чүшәнгәнлигиңлар үчүндур .
62002022	Әмсә , ким һәддидин ашқан ялғанчи ? Һәзрити Әйсани рәт қилип , Уни « Мәсиһ , йәни Қутқазғучи әмәс » , дәп қариған адәм һәддидин ашқан ялғанчидур ! Асмандики Атимизни вә Униң Оғли Әйса Мәсиһни рәт қилған киши Әйса Мәсиһниң дүшминидур .
62002023	Худа Өз Оғлини рәт қилғанларниң Атиси болмайду , әксичә Уни етирап қилғанларниң Атиси болиду .
62002024	Бурундин аңлап келиватқан тәлимни давамлиқ қәлбиңларда сақлаңлар . Шундақ қилсаңлар , силәрму давамлиқ асмандики Атимиз вә Униң Оғлиға бағлинип яшаватқан болисиләр .
62002025	Әйса Мәсиһниң бизгә қилған вәдиси бизни мәңгү һаятлиққа ериштүрүштур .
62002026	Силәрни аздурмақчи болғанларни көздә тутуп , буларни силәргә яздим .
62002027	Силәргә кәлсәк , Әйса Мәсиһ силәргә ата қилған Муқәддәс Роһ қәлбиңларда болғачқа , силәр башқиларниң йеңи тәлимигә муһтаҗ әмәссиләр . Муқәддәс Роһ силәргә һәммә һәқиқәтни үгитиду . Чүнки У һәқтур , ялған әмәстур . Шуңа мошу һәқиқәт бойичә давамлиқ Әйса Мәсиһкә бағлинип яшаңлар .
62002028	Демәк , әзиз балилирим , давамлиқ Әйса Мәсиһкә бағлинип яшаңлар . Шундақ қилсаңлар , У қайтип кәлгәндә жүригимиз тоқ туриду һәм Униң алдида хиҗаләтчиликтә қалмаймиз .
62002029	Худаниң адил екәнлигини билгән екәнсиләр , адиллиққа әмәл қилғучиларниң Униң пәрзәнтлири екәнлигиниму биләләйсиләр .
62003001	Қараңлар , асмандики Атимиз бизгә нәқәдәр меһир-муһәббәт көрсәткән һә ! Униң меһир-муһәббити шунчилик чоңқурки , У бизни « пәрзәнтлирим » дәп атиди . Һәқиқәтәнму биз Худаниң пәрзәнтлиримиз . Бирақ Әйса Мәсиһкә ишәнмигәнләр асмандики Атимизни тонумиғанлиқтин , бизниң Худаниң пәрзәнтлири екәнлигимизниму тонуп йетәлмәйду .
62003002	Қәдирлик қериндашлар , биз һазир Худаниң пәрзәнтлиримиз , лекин кәлгүсидә қандақ болидиғанлиғимиз техи бизгә очуқ аян қилинмиған . Бирақ Әйса Мәсиһ қайтип кәлгәндә , Униңға охшаш болидиғанлиғимизни билимиз . Чүнки шу чағда У қандақ болса , биз Уни шу пети көримиз .
62003003	Әйса Мәсиһкә бу үмүтни бағлиған һәр қандақ киши өзини пак тутиду , чүнки Әйса Мәсиһ пактур .
62003004	Гуна қилған киши Худаниң қануниға хилаплиқ қилған болиду , чүнки гуна қилғанлиқ Худаниң қануниға хилаплиқ қилғанлиқтур .
62003005	Һалбуки , силәр Әйса Мәсиһниң инсанларни гунайидин азат қилиш үчүн дунияға кәлгәнлигини вә Униң гунасиз екәнлигини билисиләр .
62003006	Шуңа Әйса Мәсиһкә бағлинип яшаватқан киши гуна қиливәрмәйду . Гуна қиливеридиған киши Әйса Мәсиһни чүшәнмигән вә Уни тонуп йәтмигән болиду .
62003007	Әзиз балилирим , кишиләр силәрни алдап кәтмисун . Һәққанийлиққа әмәл қилған киши Әйса Мәсиһ һәққаний болғинидәк һәққанийдур .
62003008	Лекин гуна қиливеридиған киши шәйтанға мәнсүптур , чүнки шәйтан әзәлдин тартип гуна қилип кәлмәктә . Худа Оғли Әйса Мәсиһниң дунияға келиштики мәхсити шәйтанниң ишлирини йоқ қилиштур .
62003009	Худаниң пәрзәнди болған киши гуна қиливәрмәйду . Униңда Худаниң тәбиити моҗут болғачқа , гуна қиливәрмәйду .
62003010	Һәққаний йолни тутмайдиған яки қериндишиға меһир-муһәббәт көрсәтмәйдиған киши Худаниң пәрзәнди әмәстур . Худаниң пәрзәнтлири билән шәйтанниң пәрзәнтлири мана мошуниң билән пәриқлиниду .
62003011	Бир-биримизгә меһир-муһәббәт көрситәйли ! Мана бу силәр бурундин аңлап келиватқан тәлим .
62003012	Шәйтанға мәнсүп болуп , инисини өлтүргән Қабилға охшаш болмаңлар ! Қабил немишкә инисиға өчмәнлик қилип , уни өлтүрди ? У өзиниң қилғанлири наһәқ , инисиниң қилғанлири һәқ болғанлиғи үчүн шундақ қилди .
62003013	Шуңа , қериндашлар , Әйса Мәсиһкә ишәнмигәнләр силәргә өчмәнлик қилса , буниңға һәйран қалмаңлар .
62003014	Биз қериндашларға меһир-муһәббәт көрсәткәнлигимиздин , өлүмдин мәңгүлүк һаятқа өткәнлигимизни билимиз . Меһир-муһәббәтлик болмиған киши өлүмниң илкидә қалиду .
62003015	Қериндишиға өчмәнлик қилған киши Худаниң нәзәридә қатилдур . Һеч қандақ бир қатилниң мәңгүлүк һаятқа егә болалмайдиғанлиғини билисиләр .
62003016	Меһир-муһәббәтниң немә екәнлигини Әйса Мәсиһниң биз үчүн Өз җенини пида қилғанлиғидин биләләймиз . Шуңа бизму қериндашлиримиз үчүн өз җенимизни пида қилишқа тәйяр турушимиз керәк .
62003017	Әгәр мал-дунияси бар болған киши қериндишиниң еһтияҗини көрүп туруп , униңға ярдәм қилмиса , бундақ кишидә нәдинму Худаниң меһир-муһәббити болсун ?
62003018	Әзиз балилирим , қуруқ сөз билән әмәс , бәлки әмәлият вә һәқиқәт билән башқиларға меһир-муһәббәт көрситәйли .
62003019	Биз қериндашлиримизға меһир-муһәббәт көрсәткәнлигимиздин өзимизниң һәқиқәткә мәнсүп екәнлигимизни биләләймиз вә Худаниң алдида өзимизни хатирҗәм қилалаймиз .
62003020	Шундақтиму , бәзидә вижданимиз йәнила азапланса , шуни билишимиз керәкки , Худа вижданимиздин улуқ вә һәммини билгүчидур .
62003021	Қәдирлик қериндашлар , әгәр вижданимиз азапланмиса , жүригимиз тоқ һалда Худаниң алдиға баралаймиз .
62003022	Шундақла Худаниң әмирлиригә әмәл қилип , Уни хурсән қилидиған ишларни қилғанлиғимиздин , Униңдин тилигәнлиримизгә еришәләймиз .
62003023	Худаниң әмри шуки , Униң Оғли Әйса Мәсиһкә ишинишимиз һәм Әйса Мәсиһниң бизгә буйруғинидәк бир-биримизгә меһир-муһәббәт көрситишимиздин ибарәттур .
62003024	Худаниң әмирлиригә әмәл қилған киши Худаға бағлинип яшиған вә Худа униң қәлбидә яшиған болиду . Худаниң қәлбимиздә яшайдиғанлиғини Униң бизгә ата қилған Муқәддәс Роһидин билимиз .
62004001	Қәдирлик қериндашлар , « Муқәддәс Роһ арқилиқ пәйғәмбәрлик сөз йәткүздүм » , дәйдиғанларниң һәммисигила ишәнмәңлар . Уларниң роһиниң Худадин кәлгән-кәлмигәнлигини пәриқләндүрүш үчүн уларни синаңлар , чүнки нурғун сахта пәйғәмбәрләр дунияниң һәммә җайлирида пәйда болди .
62004002	Бир кишидә Худаниң Роһиниң бар яки йоқлиғини мундақ пәриқләндүрүшкә болиду : Әйса Мәсиһниң дунияға инсан тенидә кәлгәнлигини етирап қилған кишидә Худаниң Роһи бар болиду .
62004003	Бирақ буни етирап қилмиған кишидә Худаниң Роһи йоқ болиду . Бундақларда Әйса Мәсиһниң дүшмининиң роһи бардур . Бу роһниң келидиғанлиғи тоғрилиқ аңлиған едиңлар . Дәрвәқә , у һазирму дунияда моҗуттур .
62004004	Әзиз балилирим , силәр болсаңлар Худаға мәнсүп , силәр сахта пәйғәмбәрләр үстидин ғалибә қилдиңлар , чүнки силәрдики Муқәддәс Роһниң күч-қудрити бу дуниядики шәйтанниң күчидин улуқтур .
62004005	Сахта пәйғәмбәрләр бу дунияға мәнсүп , шуңа улар бу дунияниң сөзлирини қилиду , Әйса Мәсиһкә ишәнмигәнләрму уларниң сөзлирини аңлайду .
62004006	Биз болсақ , Худаға мәнсүп , шуңа Худани тонуған киши бизниң сөзлиримизни аңлайду . Худаға мәнсүп болмиған киши болса , бизниң сөзлиримизни аңлимайду . Мана буниңдин бир кишидә һәқиқәткә йетәкләйдиған Роһниң яки ялғанчилиққа аздуридиған роһниң барлиғини билгили болиду .
62004007	Қәдирлик қериндашлар , бир-биримизгә меһир-муһәббәт көрситәйли , чүнки меһир-муһәббәтниң өзи Худадин келиду . Меһир-муһәббәт көрсәткән киши Худаниң пәрзәнди болған болиду вә Худани тонуйду .
62004008	Меһир-муһәббәт көрсәтмигән киши Худани тонумиған болиду , чүнки Худа Өзи меһир-муһәббәттур .
62004009	Худа бизни мәңгүлүк һаятқа ериштүрүш үчүн Өзиниң бирдин-бир ялғуз Оғлини бу дунияға әвәтти вә буниң билән бизгә болған меһир-муһәббитини көрсәтти .
62004010	Һәқиқий меһир-муһәббәт бизниң Худаға көрсәткән меһир-муһәббитимиз әмәс , бәлки Худаниң бизгә көрсәткән меһир-муһәббитидур . Чүнки У бизниң гуналиримизниң кәчүрүм қилиниши үчүн Өз Оғлини қурван болушқа әвәтти .
62004011	Қәдирлик қериндашлар , Худа бизгә шу қәдәр меһир-муһәббәт көрсәткән йәрдә , бизму бир-биримизгә меһир-муһәббәт көрситишимиз керәк .
62004012	Һеч ким һеч қачан Худани көргән әмәс , лекин бир-биримизгә меһир-муһәббәт көрсәтсәк , Худа қәлбимиздә яшайду вә Униң меһир-муһәббити һаятимизда мукәммәл ипадиләнгән болиду .
62004013	Худаға бағлинип яшаватқанлиғимизни вә Худаниң бизниң қәлбимиздә яшаватқанлиғини Униң Өз Роһини бизгә ата қилғанлиғидин билимиз .
62004014	Асмандики Атимиз Өз Оғли Әйса Мәсиһни бу дуниядики инсанларниң Қутқазғучиси болушқа әвәтти . Буни биз көрдуқ һәм буниңға гувалиқ беримиз .
62004015	Әгәр кимду-ким Әйса Мәсиһниң Худа Оғли екәнлигини очуқ етирап қилса , Худа униңда , уму Худада яшайду .
62004016	Буниң билән Худаниң бизгә болған меһир-муһәббитини тонуп йетимиз вә буниңдин гуманланмаймиз . Худа Өзи меһир-муһәббәттур , шуңа меһир-муһәббәт ичидә яшиған киши Худада яшайду , Худаму униңда яшайду .
62004017	Мошундақ болғанда , меһир-муһәббәт биздә мукәммәллишиду . Қиямәт күни Худаниң алдида жүригимиз тоқ болиду . Чүнки Әйса Мәсиһ Худаниң меһир-муһәббитидин һөзүрлиниватқандәк , һазир бизму бу дунияда шу меһир-муһәббәттин һөзүрлиниватимиз .
62004018	Меһир-муһәббәттә қорқунуч болмайду . Меһир-муһәббәт мукәммәл болса , қорқунучни йоққа чиқириду . Чүнки қорқунуч Худаниң җазаси билән бағлинишлиқ болуп , қорқунуч бар кишидә меһир-муһәббәт мукәммәл әмәстур .
62004019	Бизниң қәлбимиз меһир-муһәббәтлик , чүнки Худа алди билән бизгә меһир-муһәббәтлик болди .
62004020	Әгәр бири « Худани сөйимән » , дәп туруп , қериндишиға өчмәнлик қилса , у ялғанчидур . Чүнки көзигә көрүнүп турған қериндишиға меһир-муһәббәт көрсәтмигән киши көрүп бақмиған Худани қандақму сөйсун ?
62004021	Шуңа Худа бизгә : « Худани сөйгән киши қериндишиниму сөйсун » , дәп әмир қилған .
62005001	Әйсаниң Мәсиһ , йәни Қутқазғучи екәнлигигә ишәнгән киши Худаниң пәрзәнди болған болиду . Атисини сөйидиған киши Униң пәрзәнтлириниму сөйиду .
62005002	Биз өзимизниң Худаниң пәрзәнтлирини сөйидиғанлиғимизни қандақ билимиз ? Худани сөйүп , Униң әмирлиригә әмәл қилишимиз арқилиқ билимиз .
62005003	Худани сөйүш — Униң әмирлиригә әмәл қилиш демәктур . Униң әмирлириму еғир әмәс ,
62005004	чүнки Худаниң пәрзәнди болғанларниң һәммиси Әйса Мәсиһкә болған ишәнчи арқилиқ бу дуниядики яманлиқ үстидин ғалибә қилиду .
62005005	Бу дуниядики яманлиқ үстидин ғалибә қилғучилар зади кимләр ? Улар пәқәт Әйса Мәсиһни Худа Оғли дәп , Униңға ишәнгүчиләрдур .
62005006	Әйса Мәсиһ дунияға кәлгәндә суда чөмүлдүрүш рәсмийитиниму , чапрас яғачқа миқлинип қан төкүшниму бешидин өткүзди . У кәлгәндә , пәқәт суда чөмүлдүрүш рәсмийитидин өтүпла қалмастин , бәлки Өз қенини төкүп қурванлиқниму бәрди . Муқәддәс Роһниң Өзиму буниңға гувалиқ бериду . Чүнки Худаниң Роһи һәқиқәттур .
62005007	Әйса Мәсиһ тоғрилиқ үч гувалиқ бар .
62005008	Булар : Муқәддәс Роһ , чөмүлдүрүш сүйи вә Әйса Мәсиһниң төккән қенидин ибарәт . Бу үчиниң гувалиғи бирдәктур .
62005009	Биз инсанларниң гувалиғини ишәнчлик дәп қариған йәрдә , Худаниң гувалиғи техиму ишәнчликтур . Худа Өз Оғли Әйса Мәсиһ тоғрисида шундақ гувалиқ бәргән .
62005010	Худа Оғлиға ишәнгән киши Худаниң гувалиғини һәқ дәп билиду . Бирақ Худаниң гувалиғиға ишәнмигән киши Худани ялғанчи дәп қариған болиду . Чүнки у Худаниң Өз Оғли тоғрилиқ бәргән гувалиғиға ишәнмигән болиду .
62005011	Бу гувалиқ шуки , Худа бизгә мәңгүлүк һаятни ата қилди вә бу һаятлиқ бизгә Униң Оғли арқилиқ кәлди .
62005012	Шуңа Худа Оғлини қобул қилған киши һаятлиққа егә болған болиду , бирақ Худа Оғлини қобул қилмиған киши һаятлиққа егә болмиған болиду .
62005013	Мән буларни Худа Оғлиға ишәнгән силәргә мәңгүлүк һаятқа егә болғанлиғини билсун , дәп яздим .
62005014	Худаниң алдида жүригимиз шундақ тоқки , Худаниң ирадисигә уйғун немини тилисәк , У дуа-тилавитимизни чоқум аңлайду .
62005015	Униң аңлайдиғанлиғини билгән екәнмиз , немини тилисәк , шуни беридиғанлиғиниму билимиз .
62005016	Бири қериндишиниң мәңгүлүк өлүмгә елип бармиғидәк гуна қилғанлиғини көрсә , униң үчүн дуа қилсун . Буниң билән Худа униң бу қериндишиға һаятлиқ ата қилиду . Бу өлүмгә елип бармиғидәк гуна өткүзгәнләргә қарита ейтилған , лекин мәңгүлүк өлүмгә елип барғидәк гунаму бар . Мән силәрни бундақ гуна қилғанлар үчүн дуа қилиңлар демәймән .
62005017	Һәммә адаләтсизлик гунадур , лекин мәңгүлүк өлүмгә елип бармайдиған гунаму бар .
62005018	Худаниң пәрзәнди болған кишиниң гуна қиливәрмәйдиғанлиғини билимиз , чүнки Худа Оғли Әйса Мәсиһ бундақ кишини қоғдап қалиду , шуңа шәйтанму униңға тегәлмәйду .
62005019	Бизгә мәлумки , биз Худаға мәнсүпмиз . Әйса Мәсиһкә ишәнмигәнләр болса , шәйтанниң башқурушидидур .
62005020	Йәнә бизгә мәлумки , Худа Оғли дунияға кәлди вә һәқиқий Худани тонушимиз үчүн , У бизгә әқил-парасәт ата қилди . Биз һәқиқий Худаға бағлинип яшаватимиз , чүнки биз Униң Оғли Әйса Мәсиһкә бағланғанмиз . Әйса Мәсиһ һәқиқий Худадур вә мәңгүлүк һаяттур !
62005021	Әзиз балилирим , Худаға беғишланған қәлбиңлардики орунни һәр қандақ нәрсиләрниң егиләвелишидин сақлиниңлар .
63001001	Худа тәрипидин талланған ханимға вә униң пәрзәнтлиригә мәнки мәсиһийләр җамаитиниң йетәкчисидин салам ! Мән чин көңлүмдин силәрни сөйимән . Силәрни ялғуз мәнла әмәс , Худаниң һәқиқитини тонуп йәткәнләрниң һәммиси силәрни сөйиду .
63001002	Чүнки бу һәқиқәт қәлбимиздә яшимақта вә мәңгү бизгә яр болиду .
63001003	Асмандики Атимиз вә Униң Оғли Әйса Мәсиһ һәқиқәт вә меһир-муһәббәт ичидә яшайдиған бизләргә меһир-шәпқәт , рәһимдиллик вә аманлиқ ата қилғай !
63001004	Пәрзәнтлириңиздин бәзилириниң асмандики Атимиздин алған әмир бойичә һәқиқәт йолида маңғанлиғини көрүп , интайин хурсән болдум .
63001005	Һөрмәтлик ханим , әнди мән сиздин шуни өтүнимәнки , биз һәммимиз бир-биримизгә меһир-муһәббәт көрситишимиз керәк . Мән сизгә йезиватқанлирим йеңи бир әмир әмәс , бәлки биз бурундин тартип қобул қилип келиватқан әмирдур .
63001006	Меһир-муһәббәт Худаниң әмирлиригә әмәл қилип яшаш демәктур . Худаниң әмри болса , силәр бурундин тартип аңлап келиватқандәк меһир-муһәббәт йолида меңиштур .
63001007	Нурғун сахта тәлим бәргүчиләр дунияниң һәммә җайлирида пәйда болди . Улар Әйса Мәсиһниң дунияға инсан тенидә кәлгәнлигини етирап қилмайду . Бундақлар дәл алдамчи вә Әйса Мәсиһниң дүшминидур .
63001008	Худа йолида сиңдүргән әҗриңларни йоқитип қоймай , Худаниң толуқ мукапитиға егә болушуңлар үчүн өзәңларға агаһ болуңлар .
63001009	Әйса Мәсиһниң тәлимлиридә чиң турмай , униңдин чәтнигәнләр Худа Атиға бағланмиған болиду . Әйса Мәсиһниң тәлимлиридә чиң турғанлар болса асмандики Атимиз вә Униң Оғлиға бағлинип яшаватиду .
63001010	Әгәр бирәр киши силәрниң җамаитиңларға Әйса Мәсиһниң тәлимлирини әмәс , бәлки башқичә тәлим елип кәлгән болса , уни өйүңларға тәклип қилмаңлар һәм уни қарши алмаңлар .
63001011	Чүнки ундақ адәмни қарши алған киши униң яман ишлириға шерик болғучидур .
63001012	Силәргә дәйдиған йәнә көп сөзлирим бар еди , лекин қәғәз билән сияни ишләткәндин көрә , хошаллиғимизниң толуп тешиши үчүн йениңларға берип дидар көрүшүп сөзлишишни әвзәл көрдүм .
63001013	Худа тәрипидин талланған һәдиңизниң пәрзәнтлиридин сизгә салам !
64001001	Қәдирлик Гаюсқа мәнки мәсиһийләр җамаитиниң йетәкчисидин салам ! Мән чин көңлүмдин сени сөйимән .
64001002	Қәдирлик достум , қәлбиң сағлам болғандәк , һәммә ишлириңниң оңушлуқ вә тениңниң саламәт болушиға тиләкдашмән .
64001003	Бәзи қериндашлар келип , сениң Худаниң һәқиқитидә чиң турғанлиғиңни , йәни һәқиқәт йолида давамлиқ меңиватқанлиғиңни ейтқанда , мән бәк хурсән болдум .
64001004	Мән үчүн пәрзәнтлиримниң һәқиқәт йолида меңиватқанлиғини аңлаштинму чоң хошаллиқ йоқтур .
64001005	Қәдирлик достум , Әйса Мәсиһкә хизмәт қилиш йолида кәлгән қериндашларниң бәзилири һәтта саңа натонуш болсиму , сән уларға ярдәм берип кәлдиң . Бу сениң Худаға болған садақәтмәнлигиңни көрситиду .
64001006	Улар бу йәрдики мәсиһийләр җамаити алдида сениң бу меһир-муһәббитиңгә гувалиқ бәрди . Уларни буниңдин кейинму давамлиқ күтүвелип , Худани хурсән қилған һалда уларниң сәпиригә ярдәм бәрсәң , яхши қилған болисән .
64001007	Чүнки улар бу сәпәрдә ишәнмигәнләрниң һәр қандақ ярдимини қобул қилмай Әйса Мәсиһниң хизмитидә йолға чиқти .
64001008	Шуңа биз бундақ садақәтмән кишиләр билән бирликтә һәқиқәт йолида хизмәт қилиш үчүн уларни қоллап-қувәтлишимиз керәк .
64001009	Бу тоғрилиқ җамаәткә бир парчә хәт язғандим , лекин уларниң арисида өзини чоң тутувалған , җамаәткә башлиқ болуш тамасида болған Диотирип бизниң сөзүмизгә кирмиди .
64001010	Шуниң үчүн мән барғанда , униң қилған әскиликлирини йүзигә салимән . У бизгә яман сөзләр билән һуҗум қиливатиду . У буниң биләнла чәклинип қалмай , Әйса Мәсиһниң хизмитини қилиш үчүн кәлгән қериндашлиримизниму қобул қилмайватиду . Һәтта бу қериндашлиримизни қобул қилмақчи болған кишиләрни тосап , уларни җамаәттин қоғлап чиқириватиду .
64001011	Қәдирлик достум , яманлиқтин әмәс , яхшилиқтин үлгә ал . Яхшилиқ қилған киши Худаға мәнсүптур , яманлиқ қилған киши Худани тонуп йәтмигәндур .
64001012	Демитргә кәлсәк , һәммиси уни яхши адәм дәп махтимақта . Буни униң һәқиқәт йолида қандақ маңғанлиғидинму билгили болиду . Бизму униңға гувалиқ беримиз һәм гувалиғимизниң растлиғини сәнму билисән .
64001013	Саңа дәйдиған йәнә көп сөзлирим бар еди , лекин қәләм билән сияни ишләткәндин көрә ,
64001014	сән билән пат арида дидар көрүшүшни әвзәл көрдүм . Шу чағда сөзлишәрмиз .
64001015	Аманлиқ саңа яр болсун ! Достлириңдин саңа салам . Сәнму у йәрдики достлиримизниң һәммисигә мәндин салам ейтқайсән .
65001001	Әйса Мәсиһниң хизмәткари , Яқупниң иниси мәнки Йәһудадин Худа Атимиз тәрипидин чақирилған , Униң меһир-муһәббитигә еришкән , Әйса Мәсиһ тәрипидин қоғдап қелинғанларға салам .
65001002	Худа силәргә һәссиләп рәһимдиллик , аманлиқ вә меһир-муһәббәт ата қилғай !
65001003	Қәдирлик қериндашлирим , мән әсли силәргә һәммимиз һөзүрлиниватқан қутқузулуш йоли тоғрисида йезишқа интизар болуп кәлгән едим . Бирақ һазир буниң орниға силәрни Хуш Хәвәрниң һәқиқитини сақлаш үчүн күрәш қилишқа илһамландуруш мәхситидә бу хәтни йезиш керәклигимни һис қилдим . Худа бу өзгәрмәс һәқиқәтни бир йолила Өзиниң муқәддәс хәлқигә аманәт қилған .
65001004	Бу хәтни чоқум йезишим керәк , чүнки Худа йолида маңмиған бәзи кишиләр араңларға көз боямчилиқ билән киривелип , бузуқчилиқ қиливәрсәкму Худаниң меһир-шәпқити билән кәчүрүлимиз , дегәндәк тәлимләрни берип , бирдин-бир Егимиз вә Рәббимиз болған Әйса Мәсиһни рәт қилмақта . Уларниң сораққа тартилиши һәққидә Муқәддәс Язмиларда бурунла йезилған .
65001005	Бурун Рәббимиз Өз хәлқи болған исраилларни Мисирдики қуллуқтин қутқузди . Лекин уларниң ичидики Өзигә ишәнмигәнләрни кейин һалак қилди . Буларниң һәммисидин хәвириңлар болсиму , мән уни йәнила есиңларға селишни тоғра таптим .
65001006	Йәнә шуниму есиңларда тутуңларки , өз вәзиписиниң һөддисидин чиқишни халимай , өз орунлирини ташлап кәткән периштәләрни Рәббимиз улуқ қиямәт күниниң сориғиғичә мәңгү ечилмайдиған кишәнләр билән кишәнләп қараңғулуққа ташлиди .
65001007	Содом , Гомора вә уларниң әтрапидики шәһәрләрниң хәлиқлириниму ядиңлардин чиқармаңлар . Улар худди Худаға бойсунмиған периштәләргә охшаш , Худаға бойсунмай , җинсий әхлақсизлиқ вә ғәйри шәһванийлиқларға берилип кетип , ахири отта көйдүрүлгән . Бу хәлиқләр яманлиқ қилғучиларниң ақивитиниң мәңгүлүк оттин ибарәт екәнлигигә ибрәт қилинди .
65001008	Араңларға киривалған бу адәмләр « Худадин бир ғайибанә көрүнүш кәлди » , дәп бузуқлуқ қилип , шу тәриқидә өз тәнлирини булғимақта . Улар Худаниң һоқуқиға писәң қилмай , асмандики улуқларға күпүрлүк қилмақта .
65001009	Һәтта баш периштә Микаилму Мусаниң җәсиди тоғрисида шәйтан билән талаш-тартиш қилғанда , уни һақарәтлик сөзләр билән әйипләшкә петиналмиған , пәқәт « Сени Пәрвәрдигар әйиплисун » , дәпла қойған .
65001010	Лекин бу кишиләр өзлири чүшәнмәйдиған ишлар үстидә күпүрлүк қилиду . Улар әқилсиз һайванлардәк өз тәбиитиниң хаһиши бойичә яшап , шу арқилиқ өзлирини һалак қилиду .
65001011	Буларниң һалиға вай ! Чүнки улар өз инисини өлтүргән Қабилниң йоли билән маңди . Пул тепиш үчүн Билъамға охшаш һәр қандақ яман ишни қилди . Кораһ Худаға қарши исиян көтирип һалак болғандәк , уларму ахир һалак болиду .
65001012	Достанә зияпәтлириңларда тартинмай , силәр билән Рәббимизниң дәстихиниға җәм болған бу кишиләр силәргә дағ кәлтүриду . Улар өз нәпсинила ойлап , шамал һайдиған ямғурсиз булутлардәк болуп , пүтүнләй қуруп кетип , йилтизидин қомуруп ташланған кәч күзниң мевисиз дәрәқлиригә охшайду .
65001013	Худди деңизниң дәһшәтлик долқунлири мәйнәтчиликни қирғаққа уруп чиқарғандәк , улар өз бузуқчилиғини ашкарә қилиду . Улар худди еқип чүшкән юлтузларға охшаш болуп , мәңгүлүк һазирлап қоюлған қап-қараңғулуққа йүзлиниду .
65001014	Адәм атиниң йәттинчи әвлади болған Һанух бу кишиләр тоғрисида мундақ дәп алдин-ала ейтқан : « Қараңлар , Рәббимиз түмән миңлиған муқәддәс периштәлири билән кәлмәктә .
65001015	У пүткүл инсанларни сорақ қилип , Униң йолида маңмиған һәр бир инсанниң Худаға қарши һалда қилған яманлиқлири , шундақла бу гунакарларниң Рәббимизгә қарши қилған барлиқ күпүрлүклири түпәйлидин , уларни җазалайду » .
65001016	Бу кишиләр һаман ғотулдап , рәнҗип жүриду . Өз һәвәслириниң кәйнигә кириду , махтинип сөзләйду , өз мәнпийити үчүн башқиларға хошамәтчилик қилиду .
65001017	Қәдирлик қериндашлирим , силәр Рәббимиз Әйса Мәсиһниң әлчилириниң алдин-ала ейтқан сөзлирини есиңларда тутуңлар .
65001018	Улар силәргә : « Ахир заманда гунаға патқан һәвәслириниң кәйнигә кирип , Худани мәсқирә қилидиғанлар чиқиду » , дегән еди .
65001019	Улар араңларға бөлгүнчилик салидиған , өз тәбиити тәрипидин башқурулған , қәлбидә Муқәддәс Роһ болмиған кишиләрдур .
65001020	Лекин силәр , қәдирлик қериндашлирим , өзәңларни интайин муқәддәс болған ишәнчиңларниң һули үстидә өсүп йетилдүрүңлар вә Муқәддәс Роһқа тайинип дуа қилиңлар .
65001021	Рәббимиз Әйса Мәсиһниң рәһимдиллик билән силәргә беридиған мәңгүлүк һаятини күтүп , Худаниң меһир-муһәббити ичидә яшаңлар .
65001022	Ишәнчидә тәвриниватқанларға рәһим қилиңлар .
65001023	Бәзи кишиләрни худди оттин қутулдурғандәк , Худаниң җазасидин қутулдурувелиңлар . Йәнә бәзиләргә рәһим қилиңлар . Бирақ силәр худди бир адәмниң булғанған кийимидин жиркәнгәндәк , уларниң қилған гуналиридин һәм жиркиниңлар .
65001024	Һәммимизни қутқузған ялғуз Худа силәрни жиқилип чүшүштин сақлап , әйипсиз вә хошал-хорам һалда Өзиниң улуқвар һозуриға елип келишкә қадирдур . Барлиқ шан-шәрәп , улуқлуқ , қудрәт вә һоқуқ Рәббимиз Әйса арқилиқ әзәлдин та һазирғичә вә әбәдил-әбәт Худаға мәнсүп болғай , амин !
65001025	
66001001	Мәзкүр китап Әйса Мәсиһниң аянидур . Худа йеқин кәлгүсидә йүз бериши муқәррәр болған вақиәләрни Өз хизмәткарлириға көрситиш үчүн , Әйса Мәсиһкә бу аянни бәрди . Мәсиһ буни Өз периштәси арқилиқ хизмәткари Юһаннаға аян қилди .
66001002	Юһанна Худаниң Сөзи — Әйса Мәсиһ бәргән гувалиққа , көргәнлириниң һәммисигә гувалиқ бәрди .
66001003	Бу пәйғәмбәрлик сөзләрни оқуп бәргән вә уни аңлап әмәл қилғанлар нәқәдәр бәхитлик ! Чүнки бу ишларниң әмәлгә ашидиған вақти йеқиндур .
66001004	Мәнки Юһаннадин Асия өлкисидики йәттә мәсиһийләр җамаитигә салам ! Һазир вә әзәлдин Бар Болған һәм кәлгүсидә Кәлгүчидин , Униң тәхтиниң алдидики йәттә роһтин ,
66001005	садиқ Гувачи , өлүмдин тунҗа Тирилгүчи , дуния падишалириниң Һөкүмрани болған Әйса Мәсиһтин силәргә меһир-шәпқәт вә аманлиқ болғай . У бизни сөйди , Өз қени билән бизни гуналиримиздин азат қилди ,
66001006	бизни бир падишалиқ қилип уюштуруп , Өз Атиси Худаниң хизмитидики роһаний қилди . Барлиқ шан-шәрәп вә күч-қудрәт Униңға мәңгү мәнсүп болғай , амин !
66001007	Мана У булутлар үстидә кәлмәктә . Һәммә көзләр , һәтта Униң тенини нәйзилигәнләрму Уни көриду . Йәр йүзидики пүткүл хәлиқләр Униң үчүн һаза тутиду . Бу иш җәзмән болиду , амин !
66001008	Пәрвәрдигар Худа дәйдуки : « Баш вә Ахир Өзәмдурмән . Һазир вә әзәлдин Бар Болған һәм Мәңгү Бар Болғучимән , шундақла һәммигә қадирдурмән » .
66001009	Мән қериндишиңлар Юһаннамән . Биз Әйса Мәсиһкә мәнсүп болғанлиғимиз үчүн азап-оқубәткә , Худаниң Падишалиғиға вә сәвир-тақәткә ортақмиз . Худаниң Сөзи вә Әйса Мәсиһниң қилған гувалиғини тарқатқанлиғим үчүн , бир мәзгил Патмос арилида мәһбус болуп туруп қалғандим .
66001010	Рәббимизниң күнидә Муқәддәс Роһниң мени илкигә елиши билән , кәйнимдин кәлгән канай авазиға охшап кетидиған үнлүк бир авазни аңлидим .
66001011	Бу аваз : « Көридиғанлириңни китап қилип яз вә уни йәттә мәсиһийләр җамаитигә , йәни Әфәс , Измир , Пәргама , Тиятира , Сардис , Филаделфийә вә Лаодикия шәһәрлиригә әвәт » , дегән еди .
66001012	Маңа сөзлигүчини көрүш үчүн кәйнимгә бурулдум . Бурулғинимда , көзүмгә йәттә алтун чирақдан
66001013	вә уларниң оттурисида учисидики тони ошуғиғичә чүшүп туридиған , көксигә алтун бәлбағ бағлиған Инсан Оғлиға охшайдиған Бири көрүнди .
66001014	Униң чечи ақ жуң вә қардәк аппақ еди . Көзлири гоя ялқунлап турған оттәк еди .
66001015	Путлири очақта тавлинип пақириған мисқа охшатти , авази шақирап еқиватқан суниң шавқунидәк еди .
66001016	У оң қолида йәттә юлтуз тутқан болуп , ағзидин икки бислиқ өткүр бир қилич чиқип туратти . Чирайи худди чиңқи чүш вақтидики қуяштәк парлақ еди .
66001017	Уни көргинимдә , айиғиға өлүктәк жиқилдим . У оң қолини учамға қоюп мундақ деди : — Қорқма , Тунҗа вә Ахирқи Мән болимән .
66001018	Һаят болғучи Өзәмдурмән . Мән өлгән едим , лекин әнди мәңгү һаят яшаймән . Өлүм вә өлүкләр дияриниң ачқучи Мениң қолумда .
66001019	Шуниң үчүн көргәнлириңни , йәни һазир болуватқан вә кәлгүсидә болидиған ишларни йезип қалдур .
66001020	Йәттә алтун чирақдан вә сән оң қолумда көргән йәттә юлтузниң сириға кәлсәк , йәттә юлтуз йәттә мәсиһийләр җамаитиниң периштәлири . Йәттә чирақдан болса , йәттә җамаәттур .
66002001	— Әфәстики мәсиһийләр җамаитиниң периштәсигә мундақ яз : « Оң қолида йәттә юлтузни тутуп , йәттә алтун чирақданниң оттурисида Маңғучи мундақ дәйду :
66002002	Сениң әмәлиятиңни , тиришчанлиғиңни , сәвир-тақитиңни билимән . Яман адәмләрниң қилмишлириға чидап туралмайдиғанлиғиңни , әлчи болмисиму өзлирини әлчи , дәп ативалғанларни синап , уларниң сахтилиғини тонуғанлиғиңниму билимән .
66002003	Шундақ , сән сәвир-тақәт қилдиң , Маңа ишәнгәнлигиң сәвәвидин келип чиққан җапа-мәшәқәткә бәрдашлиқ бәрдиң вә һармидиң .
66002004	Лекин саңа бир наразилиғим барки , у болсиму меһир-муһәббитиң дәсләпкидин суслашти .
66002005	Шуниң үчүн қанчилик һаләткә чүшүп қалғанлиғиңға нәзәр сал ! Товва қил вә дәсләпки әмәлиятиңни әслигә кәлтүр . Әгәр товва қилмисаң , Мән келип чирақданиңни орнидин елип кетимән .
66002006	Бирақ сениң бир артуқчилиғиң барки , у болсиму , сәнму Маңа охшаш Николас тәрәпдарлириниң қилмишлиридин нәпрәтләндиң .
66002007	Муқәддәс Роһниң җамаәтләргә дегәнлирини қулиғиңда чиң тут ! Ғалибә қилғучиларға Худаниң җәннитидики һаятлиқ дәриғиниң мевилирини йейиш һоқуқини беримән » .
66002008	— Измирдики мәсиһийләр җамаитиниң периштәсигә мундақ яз : « Тунҗа вә Ахирқи , өлүп Тирилгүчи мундақ дәйду :
66002009	Сениң азап-оқубәтлириңни вә намратлиғиңни билимән , лекин әмәлиятта сән бай . Өзлирини йәһудий дәвалғанларниң төһмәтлирини билимән . Әмәлиятта улар йәһудий әмәс , бәлки шәйтанниң груһидикиләрдур .
66002010	Кәлгүсидә чекидиған азап-оқубәтләрдин қорқма . Билип қойғинки , шәйтан араңлардин бәзиләрни йеқинда зинданға ташлитип синимақчи . Силәр он күнгичә қийнилисиләр . Таки өлгичә Маңа садиқ бол . Шу чағда Мән саңа һаятлиқ таҗини кийдүримән .
66002011	Муқәддәс Роһниң җамаәтләргә дегәнлирини қулиғиңда чиң тут . Ғалибә қилғучилар иккинчи өлүмниң зийиниға һәргиз учримайду » .
66002012	— Пәргамадики мәсиһийләр җамаитиниң периштәсигә мундақ яз : « Икки бислиқ өткүр қиличи бар Болғучи мундақ дәйду :
66002013	Сениң шәйтанниң тәхти орунлашқан йәрдә туридиғанлиғиңни билимән . Шундақтиму сән Мениң намимға садиқ болуп кәлдиң . Һәтта араңдики ишәнчлик гувачим Антипа мошу шәйтанниң маканида өлтүрүлгән күнләрдиму Маңа ишәнгәнлигиңни инкар қилмидиң .
66002014	Лекин саңа бир наразилиғим бар , бу болсиму араңларда Билъамниң тәлимигә әгәшкәнләр болмақта . Билъам Балақ дегән адәмгә исраилларни бутқа атап нәзир қилинған гөшни йейиш вә җинсий әхлақсизлиқ қилишқа аздурушни үгәткән еди .
66002015	Шуниңға охшаш , силәрниң араңларда Николас тәрәпдарлириниң тәлимигә әгәшкәнләрму бар .
66002016	Шуниң үчүн товва қил . Ундақ қилмисаң , йениңға дәрһал берип , ағзимдики қиличим билән саңа зәрбә беримән .
66002017	Муқәддәс Роһниң җамаәтләргә дегәнлирини қулиғиңда чиң тут . Ғалибә қилғучиларға сақлақлиқ маннидин беримән . Уларға йәнә бирдин ақ таш вә бу ташларниң үстигә йезилған йеңи бир исимни , йәни буни қобул қилғучилардин башқа һеч ким билмәйдиған бир исимни беримән » .
66002018	— Тиятирадики мәсиһийләр җамаитиниң периштәсигә мундақ яз : « Худаниң көзлири ялқунлиған отқа вә путлири пақирақ мисқа охшайдиған Оғли мундақ дәйду :
66002019	Сениң әмәлиятиңни , меһир-муһәббитиңни , ишәнчиңни , әҗриңни вә сәвир-тақитиңни билимән . Һазирқи әмәлиятиңниң дәсләпки әмәлиятиңдин ешип чүшүватқанлиғиниму билимән .
66002020	Лекин саңа бир наразилиғим бар , у болсиму өзини пәйғәмбәр дәп тонуштурған Изабел исимлиқ аялға йол қоюватисән . Бу аял хәлқимгә тәлим берип , уларни җинсий әхлақсизлиқ қилишқа вә бутқа атап нәзир қилинған гөшни йейишкә аздурмақта .
66002021	Мән униң товва қилиши үчүн пурсәт бәргән едим , лекин у җинсий әхлақсизлиғиға товва қилишни халимиди .
66002022	Әнди уни еғир кесәл қилип ятқузуветимән . Униң билән җинсий әхлақсизлиқ қилғанлар қилмишлириға товва қилмиса , уларниму еғир азапқа муптила қилимән .
66002023	Униң пәрзәнтлирини әҗәллик кесәл билән һалак қилимән . У чағда пүткүл мәсиһийләр җамаәтлиригә кишиләрниң ой-пикри вә қәлбини яхши билгүчиниң Өзәм екәнлигимни билдүримән һәм һәр бириңларға қилған әмәлиятиңларға яриша яндуримән .
66002024	Лекин Тиятирадики бу тәлимни қобул қилмиған вә шәйтанниң аталмиш « чоңқур сирлирини » үгәнмигән силәргә шуни ейтимәнки : өзәңларда бар болғанни Мән кәлгичә чиң сақлаңлар . Силәргә буниңдин башқа тәләп қоймаймән .
66002025	
66002026	Ким ғалибә қилса , йәни әмирлиримгә ахирғичә әмәл қилса , униңға пүткүл хәлиқләргә һаким болуш һоқуқини беримән .
66002027	Мана бу Атам Маңа бәргән һоқуққа охшаш һоқуқтур . Зәбурда йезилғандәк : « У уларни төмүр калтәк билән башқуруп , Сапал қачиларни уруп чаққандәк тар-мар қилиду » .
66002028	Ғалибә қилғучиларға йәнә таң юлтузини ата қилимән .
66002029	Муқәддәс Роһниң җамаәтләргә дегәнлирини қулиғиңларда чиң тутуңлар ! »
66003001	— Сардистики мәсиһийләр җамаитиниң периштәсигә мундақ яз : « Худаниң йәттә роһиға вә йәттә юлтузға егә Болғучи мундақ дәйду : Сениң әмәлиятиңни билимән . Һаят җамаәт , дәп нам елипсән , лекин өлүксән .
66003002	Шуңа уйқаңни ечип , кичиккинә һәм йоқап кетиш алдида турған етиқадиңни күчәйт . Чүнки Худайим алдида әмәлиятиңниң техи түгәл әмәслигини билдим .
66003003	Шуниң үчүн аңлиған вә қобул қилған тәлимләрни есиңдә тут . Уларға әмәл қил , товва қил . Әгәр ойғанмисаң , Мениң келишим саңа худди оғриниң күтүлмигән вақитта кәлгинидәк туюқсиз билиниду . Мениң келидиған вақит-саатимни һәргиз биләлмәйсән .
66003004	Лекин араңларда өзлиригә дағ тәккүзмигән йәнә бир нәччиси бар . Улар ақ тон кийип , Мән билән биллә туриду . Чүнки улар буниңға лайиқтур .
66003005	Ғалибә қилғучилар мана шундақ ақ тон кийиду . Уларниң намини һаятлиқ дәптиридин һәргиз өчүрмәймән . Уларниң намини Атам Худаниң вә Униң периштәлириниң алдида очуқ етирап қилимән .
66003006	Муқәддәс Роһниң җамаәтләргә дегәнлирини қулиғиңларда чиң тутуңлар ! »
66003007	— Филаделфийәдики мәсиһийләр җамаитиниң периштәсигә мундақ яз : « Муқәддәс вә Ишәнчлик , қолида Давутниң ачқучи болған , ишикни ачсам һеч ким япалмайду , япсам һеч ким ачалмайду , дегүчи мундақ дәйду :
66003008	Сениң әмәлиятиңни билимән . Күчүң аҗиз болсиму , тәлимимгә әмәл қилдиң вә намимни инкар қилмидиң . Шуниң үчүн алдиңда һеч ким япалмайдиған бир ишикни ечип қойдум .
66003009	Қара , шәйтан груһидикиләргә , өзлирини йәһудий дәп атавалған , әмәлиятта йәһудий әмәс алдамчиларни шундақ ақивәткә қалдуримәнки , улар келип сениң айиғиңға жиқилиду вә Мениң сени яхши көридиғанлиғимни көриду .
66003010	Бәрдашлиқ бериш һәққидики әмримгә әмәл қилғанлиғиң үчүн , бу дуниядики инсанларни синаш мәхситидә пүтүн йәр йүзигә балаю-апәт чүширилидиған вақитта сени униңдин қоғдап қалимән .
66003011	Туюқсиз келимән . Таҗиңни башқиларниң тартивалмаслиғи үчүн , өзәңдә бар болғанни чиң сақла .
66003012	Ғалибә қилғучини Худаниң ибадәтханисиға түврүк қилимән . Бундақ адәм у йәрдин әсла кәтмәйду . Униң вуҗудиға Худайимниң намини , Худайимниң шәһириниң намини , йәни асмандин — Худаниң йенидин чүшидиған йеңи Йерусалимниң намини вә Мениң йеңи намимни язимән .
66003013	Муқәддәс Роһниң җамаәтләргә дегәнлирини қулиғиңларда чиң тутуңлар ! »
66003014	— Лаодикиядики мәсиһийләр җамаитиниң периштәсигә мундақ яз : « Амин Аталғучи , йәни садиқ вә ишәнчлик Гувачи , Худа яратқан мәвҗудатларниң Мәнбәси мундақ дәйду :
66003015	Сениң әмәлиятиңни билимән . Сән ишәнчтә соғму әмәс , қизғинму әмәс . Йә соғ , йә қизғин болсаңчу кашки .
66003016	Сән йә соғ , йә қизғин әмәс , бәлки илман судәк болғанлиғиң үчүн , сени ағзимдин түкүрүп чиқириветимән .
66003017	Баймән , баяшәтликтә яшаватимән , һеч нәрсигә һаҗәт әмәсмән , дәйсән . Лекин бечарә , ечинишлиқ , намрат , кор вә ялиңач екәнлигиңни билмәйсән .
66003018	Шуңа бай болушуң үчүн от билән тавланған алтун , ялиңачлиқ әйивиңни йепишиң үчүн кийидиған ақ кийим-кечәк , көрүшүң үчүн көзлириңгә сүртидиған мәлһәмләрни Мәндин сетивелишиңни тәвсийә қилимән .
66003019	Мән өзәм яхши көридиған кишиләрниң һәммисини әйивини көрситип тәрбийиләймән . Шуниң үчүн қизғин болуп , гуналириңға товва қил .
66003020	Қара , Мән һазир ишик алдида туруп , ишикни қеқиватимән . Әгәр бири авазимни аңлап ишикни ачса , униң йениға киримән . Мән униң билән , уму Мән билән биллә ғизалиниду .
66003021	Мән ғалибә қилип , Атамниң тәхтидә Униң билән биллә олтардим . Шуниң үчүн Мәнму ғалибә қилғучиларға тәхтимдә Мән билән биргә олтириш һоқуқини беримән .
66003022	Муқәддәс Роһниң җамаәтләргә дегәнлирини қулиғиңларда чиң тутуңлар ! »
66004001	Андин асманда очуқ бир ишикни көрдүм . Мән бурун аңлиған канай авазиға охшап кетидиған аваз : « Бу яққа чиқ , саңа буниңдин кейин йүз бериши муқәррәр болған вақиәләрни көрситәй » , деди .
66004002	Муқәддәс Роһниң мени дәрһал илкигә елиши билән асманда бир тәхт вә униңда олтарған Бирини көрдүм .
66004003	Тәхттә Олтарғучиниң қияпити йешил қашташ вә қизил кварцқа охшатти . Зумрәтни әслитидиған бир һасан-һүсән тәхтни орап туратти .
66004004	Тәхтниң әтрапида йәнә жигирмә төрт тәхт бар еди . Тәхтләрдә башлириға алтун таҗа кийгән , ақ тонға оранған жигирмә төрт йетәкчи олтиратти .
66004005	Тәхттин чақмақлар чеқип , гүлдүрмоминиң гүлдүр-қараслири аңлинип туратти . Тәхтниң алдида ялқунлап турған йәттә мәшъәл бар еди . Булар Худаниң йәттә роһи еди .
66004006	Тәхтниң алдида йәнә худди хрустальдәк пақирап туридиған , әйнәктәк сүзүк деңизға охшайдиған бир нәрсә бар еди . Тәхтниң һәр бир тәрипиниң оттура қисмида алди вә кәйнидә нурғун көзлири бар төрт тирик мәхлуқ туратти .
66004007	Биринчи мәхлуқ ширға , иккинчи мәхлуқ буқиға охшатти . Үчинчи мәхлуқниң йүзи адәмниң чирайиға охшатти . Төртинчи мәхлуқ учуватқан бүркүткә охшатти .
66004008	Төрт тирик мәхлуқниң һәр бириниң алтидин қанити бар болуп , уларниң пүтүн бәдини , һәтта қанат астиму көзләр билән толған еди . Улар кечә-күндүз тинмай мундақ дейишәтти : « Муқәддәс , муқәддәс , муқәддәстур , Әзәлдин бар болған , һазирму бар һәм кәлгүсидә Кәлгүчи Һәммигә қадир Пәрвәрдигар Худа ! »
66004009	Тирик мәхлуқлар тәхттә олтарған әбәдил-әбәт Һаят Болғучини улуқлап , Униңға һөрмәт вә тәшәккүр изһар қилғинида ,
66004010	жигирмә төрт йетәкчи әбәдил-әбәт яшайдиған тәхттә Олтарғучиниң айиғиға баш қоюп сәҗдә қилатти . Таҗилирини тәхтниң алдиға қоюшуп , мундақ дейишәтти :
66004011	« Пәрвәрдигаримиз вә Худайимиз ! Шан-шәрәп , һөрмәт вә қудрәткә лайиқсән . Чүнки һәммини Сән яраттиң . Һәммә нәрсә хаһишиң билән яритилип вуҗутқа кәлди » .
66005001	Андин тәхттә Олтарғучиниң оң қолида һәр икки йүзигә хәт йезилған вә йәттә тамға билән печәтләнгән бир орам язмини көрдүм .
66005002	Жуқури аваз билән : « Орам язма вә печәтләрни ечишқа ким лайиқтур ? » дәп вақириған күчлүк бир периштәниму көрдүм .
66005003	Лекин нә асманда , нә йәр йүзидә , нә йәр астида орам язмини ечип оқалайдиған бирәрси чиқмиди .
66005004	Орам язмини ечиш вә оқушқа лайиқ бирәрси чиқмиғачқа , қаттиқ жиғлавәттим .
66005005	Буниң билән йетәкчиләрдин бири маңа : — Жиғлима ! Қара , Йәһуда қәбилисидин кәлгән Шир — Давутниң Нотиси ғалибә қилди . Орам язмини вә униң йәттә печитини ечишқа У қадир , — деди .
66005006	Андин бир Қозиниң йетәкчиләр қоршап турған тәхт билән тирик мәхлуқларниң арилиғида турғанлиғини көрдүм . Қаримаққа , У бурун боғузланғандәк қилатти . Қозиниң йәттә мүңгүзи вә йәттә көзи бар болуп , бу көзләр Худаниң пүткүл дунияға әвәткән йәттә Роһи еди .
66005007	Қоза берип , тәхттә Олтарғучиниң оң қолидин орам язмини алди .
66005008	Язмини алғанда , төрт тирик мәхлуқ вә жигирмә төрт йетәкчи Униң айиғиға баш қойди . Уларниң һәр бириниң қолида чилтар вә исриқ билән толған алтун тавақ бар еди . Бу исриқ Худаниң муқәддәс хәлқиниң дуалири еди .
66005009	Улар йеңи бир қошақ ейтишти : « Орам язмини елишқа Вә печәтләрни ечишқа лайиқсән . Чүнки боғузландиң Вә һәр қәбилидин , һәр тилдин , Һәр милләттин , һәр хәлиқтин болған инсанларни Өз қениң төләми билән Худаға мәнсүп қилдиң .
66005010	Уларни бир падишалиқ қилип уюштуруп , Худайимизниң хизмитидики роһаний қилдиң . Улар йәр йүзидә һөкүм сүргүси » .
66005011	Андин тәхтниң , тирик мәхлуқларниң вә йетәкчиләрниң әтрапида миңлиған , он миңлиған периштәләрни көрдүм вә уларниң авазлирини аңлидим .
66005012	Улар үнлүк аваз билән мундақ дейишәтти : « Боғузланған Қоза Қудрәт , байлиқ , даналиқ , күч-қувәт , Һөрмәт , шан-шәрәп вә мәдһийигә лайиқтур » .
66005013	Мән йәнә асман , йәр йүзи , йәр асти , деңизлар вә каинаттики пүтүн җанлиқларниң : « Мәдһийә , һөрмәт , шан-шәрәп вә қудрәт , Тәхттә Олтарғучиға вә Қозиға мәңгү мәнсүп болсун ! » дегинини аңлидим .
66005014	Төрт тирик мәхлуқ « Амин ! » дәп җавап қайтуратти , йетәкчиләр йәргә баш қоюп , тәхттә Олтарғучиға вә Қозиға сәҗдә қилатти .
66006001	Андин Қозиниң йәттә печәтниң биринчисини ачқанлиғини көрдүм . Шу чағда төрт тирик мәхлуқтин бириниң гүлдүрмомидәк аваз билән : « Кәл ! » дегинини аңлидим .
66006002	Қариведим , бир ақ атни көрдүм . Атқа мингүчиниң қолида бир оқ-я бар еди . Униңға бир таҗа берилди . У ғалибә қилғучи сүпитидә ғалибә қучуш үчүн җәңгә атланди .
66006003	Қоза иккинчи печәтни ачқанда , иккинчи мәхлуқниң : « Кәл ! » дегинини аңлидим .
66006004	У чағда йәнә бир ат оттуриға чиқти , униң рәңги қизил еди . Атқа мингүчигә йәр йүзидики течлиқни елип кетиш вә инсанларни өз ара қирғинчилиққа селиш һоқуқи берилди . Униңға йәнә чоң бир қилич берилди .
66006005	Қоза үчинчи печәтни ачқанда , үчинчи мәхлуқниң : « Кәл ! » дегинини аңлидим . Қариведим , бир қара атни көрдүм . Атқа мингүчиниң қолида бир тараза бар еди .
66006006	Төрт тирик мәхлуқниң арисидин : « Бир күнлүк иш һәққи үчүн пәқәт бир тавақ буғдай яки болмиса үч тавақ арпила берилиду . Зәйтун дәриғи билән үзүм ғолиға тәгмә ! » дегәндәк бир авазни аңлидим .
66006007	Қоза төртинчи печәтни ачқанда , төртинчи мәхлуқниң : « Кәл ! » дегән авазини аңлидим .
66006008	Қариведим , бир татираң атни көрдүм . Атқа мингүчиниң исми « Өлүм » еди . Униң кәйнидин өлүкләр дияри әгишип келивататти . Буларға йәр йүзиниң төрттин биригә һөкүмранлиқ қилип , қилич , ачарчилиқ , ваба вә йәр йүзидики жиртқуч һайванлар арқилиқ адәм өлтүрүш һоқуқи берилди .
66006009	Қоза бәшинчи печәтни ачқанда , Худаниң сөзини йәткүзгәнлиги вә бәргән гувалиғи сәвәвидин өлтүрүлгәнләрниң җанлирини қурванлиқ суписиниң тегидә көрдүм .
66006010	Улар қаттиқ аваз билән чуқан селишип : « Муқәддәс вә ишәнчлик Егимиз ! Йәр йүзидә яшаватқан инсанларни қачан сорақ қилип , улардин қенимизниң интиқамини елип берисән ? » дейишәтти .
66006011	Уларниң һәр биригә бирдин ақ тон берилгән болуп , Худаға хизмәт қилған өзлиригә охшаш өлтүрүлидиған мәсиһий қериндашлириниң сани тошқичә азғинә вақит күтүши тәләп қилинған еди .
66006012	Андин Қозиниң алтинчи печәтни ачқанлиғини көрдүм . Бу вақитта зимин қаттиқ тәвринип , қуяш худди қап-қара көмүрниң , ай болса қанниң рәңгигә кирди .
66006013	Әнҗир дәриғиниң қаттиқ боранда силкинишидин тоң әнҗирләр йәргә төкүлгәндәк , асмандики юлтузларму йәр йүзигә төкүлди .
66006014	Асман худди орам язмидәк орилип ғайип болди , пүткүл тағлар вә араллар орнидин йөткәлди .
66006015	Дунияниң падишалири , һөкүмранлири , сәрдарлири , байлири , һоқуқдарлири , қуллири вә әркин адәмлириниң һәммиси өңкүрләргә вә тағларниң төшүклиригә йошурунди .
66006016	Улар тағ-даванларға мундақ дәп җар салди : « Үстимизгә чүшүңлар ! Бизни тәхттә Олтарғучиниң йүзидин вә Қозиниң ғәзивидин тосап қелиңлар !
66006017	Чүнки уларниң ғәзиви тутқан дәһшәтлик күн кәлди . Униңға кимму бәрдашлиқ берәлисун ? »
66007001	Униңдин кейин йәр йүзиниң төрт булуңида турған төрт периштәни көрдүм . Улар қуруқлуқ , деңиз һәм дәл-дәрәқләрни боран урмаслиғи үчүн , йәр йүзиниң төрт тәрипидин келидиған боранни тизгинләп туратти .
66007002	Мәңгү һаят Худаниң тамғисини елип күн чиқиштин кәлгән башқа бир периштәниму көрдүм . У қаттиқ аваз билән қуруқлуқ вә деңизларни бузуп ташлаш һоқуқи берилгән әшу төрт периштәгә :
66007003	« Биз Худаниң хизмәткарлириниң пешанисигә тамға басқичә , қуруқлуқ , деңиз вә дәл-дәрәқләрни бузуп ташлимаңлар » , дәп вақириди .
66007004	Андин мән тамғиланғанларниң санини аңлидим . Исраилларниң пүтүн қәбилилиридин 144000 киши , йәни :
66007005	Йәһуда қәбилисидин 12000 киши , Рубен қәбилисидин 12000 киши , Гад қәбилисидин 12000 киши ,
66007006	Ашер қәбилисидин 12000 киши , Нафтали қәбилисидин 12000 киши , Манассә қәбилисидин 12000 киши ,
66007007	Шимон қәбилисидин 12000 киши , Лавий қәбилисидин 12000 киши , Иссакар қәбилисидин 12000 киши ,
66007008	Зәбулун қәбилисидин 12000 киши , Йүсүп қәбилисидин 12000 киши , Бинямин қәбилисидин 12000 киши тамғиланған еди .
66007009	Андин һәр хәлиқ , һәр қәбилә , һәр милләттин болған , һәр хил тилларда сөзлишидиған санап түгәткүсиз зор бир топ халайиқниң тәхтниң вә Қозиниң алдида турғанлиғини көрдүм . Уларниң һәммиси ақ тон кийгән болуп , қоллирида хорма шахлири тутқан еди .
66007010	Улар үнлүк аваз билән : « Ниҗатлиқ тәхттә олтарған Худайимиздин вә Қозидин келиду » , дәп вақиришатти .
66007011	Пүтүн периштәләр тәхтниң , йетәкчиләрниң вә төрт тирик мәхлуқниң әтрапиға олишивалған еди . Улар тәхтниң алдида йәргә баш қоюп , Худаға сәҗдә қилип , мундақ дейишәтти :
66007012	« Амин ! Мәдһийә , шан-шәрәп , Даналиқ вә тәшәккүр , Һөрмәт вә күч-қудрәт Худайимизға мәңгү мәнсүп болсун . Амин ! »
66007013	Шу чағда йетәкчиләрдин бири мәндин : — Ақ тон кийгән бу кишиләр ким болиду , қәйәрдин кәлди ? — дәп сориди .
66007014	— Тәхсир , мән билмәймән , бу өзлиригә мәлумдур , — дедим . У маңа : — Булар дәһшәтлик балаю-апәтләрни бешидин өткүзүп кәлгәнләрдур . Улар тонлирини Қозиниң қенида жуюп , аппақ қилған .
66007015	Шуниң үчүн улар Худаниң тәхтиниң алдида туруп , Худаниң ибадәтханисида кечә-күндүз Униң хизмитидә болиду . Тәхттә олтарғучи Худа уларға сайивәндур .
66007016	Улар әнди ач қалмайду , уссимайду , уларға нә аптап , нә қаттиқ иссиқ өтмәйду .
66007017	Чүнки уларни тәхтниң оттурисидики Қоза бақиду вә һаятлиқ сүйиниң булақлириға елип бариду . Худа уларниң көзлиридики пүтүн яшларни сүртиду , — деди .
66008001	Қоза йәттинчи печәтни ачқанда , асманда йерим саатчә җим-җитлиқ һөкүм сүрди .
66008002	Андин Худаниң алдида турған йәттә периштәни көрдүм . Уларға йәттә канай берилди .
66008003	Алтун исриқдан тутқан йәнә бир периштә келип , қурванлиқ суписиниң алдида турди . Тәхтниң алдидики алтун қурванлиқ суписида Худаниң барлиқ муқәддәс хәлқиниң дуалири билән биллә аташ үчүн , униңға көп исриқ берилди .
66008004	Исриқтин чиққан түтүнләр билән муқәддәс хәлиқниң дуалири периштәниң қолидин Худаниң алдиға көтирилди .
66008005	Андин периштә исриқданни қолиға елип , уни қурванлиқ суписидики от билән толтуруп йәр йүзигә атти . У чағда гүлдүрмоминиң гүлдүр-қараслири аңланди . Чақмақлар чеқип , йәр-зимин тәврәнди .
66008006	Андин кейин қоллириға бирдин канай тутқан йәттә периштә канайлирини челишқа һазирланди .
66008007	Биринчи периштә канийини чалғанда , мөлдүр билән от қанға арилашқан һалда яғдурулди . Зиминниң үчтин бири , дәл-дәрәқләрниң үчтин бири вә пүткүл йешил от-чөпләр көйүп кәтти .
66008008	Иккинчи периштә канийини чалғанда , гоя лавулдап көйүватқан чоң бир тағдәк наһайити зор бир җисим деңизға ташланди . Деңизниң үчтин бири қанға айланди .
66008009	Деңиздики җаниварларниң үчтин бири өлди вә кемиләрниң үчтин бири вәйран болди .
66008010	Үчинчи периштә канийини чалғанда , асмандин мәшъәлдәк ялқунлап янған чоң бир юлтуз дәрияларниң үчтин бириниң вә булақларниң үстигә чүшти .
66008011	Бу юлтузниң исми « Қериқ » еди . Суларниң үчтин бири қериқ болуп кетип , бу суни ичкән нурғун адәм өлүп кәтти .
66008012	Төртинчи периштә канийини чалғанда , қуяшниң , айниң вә юлтузларниң үчтин бири зәрбигә учриди . Нәтиҗидә қуяш , ай вә юлтузларниң йоруқлуғиниң үчтин бири өчти . Күндүзниң үчтин бири қараңғулуққа айланди , кечиниң үчтин биридә йоруқлуқ йоқалди .
66008013	Йәнә қариведим , асманда учуп кетиватқан бир бүркүтниң қаттиқ аваз билән : « Башқа үч периштә чалидиған канай авазлириниң дәстидин йәр йүзидә яшайдиғанларниң һалиға вай , һалиға вай , һалиға вай ! » дегинини аңлидим .
66009001	Бәшинчи периштә канийини чалғанда , асмандин йәргә чүшүп кәткән бир юлтузни көрдүм . Теги йоқ һаңға баридиған йолниң ачқучи униңға берилди .
66009002	У теги йоқ һаңни ачқанда , һаңдин йоған очақниң исидәк түтүн етилип чиқти . Һаңниң түтүнидин қуяш вә асманни қараңғулуқ басти .
66009003	Түтүнниң ичидин йәр йүзигә чекәткә яғди . Уларға чаянлардәк чеқиш күчи берилгән еди .
66009004	Чекәткиләргә йәр йүзидики от-чөпләргә вә һәр қандақ өсүмлүк яки дәл-дәрәқләргә әмәс , пәқәт пешанисидә Худаниң тамғиси болмиған инсанларғила зиян йәткүзүш буйрулған еди .
66009005	Уларға бу инсанларни өлтүрүш әмәс , пәқәт бәш ай муддәтлик қийин-қистаққа елиш буйруғила берилгән еди . Бу қийин-қистақ чаян адәмни чаққан вақиттики қаттиқ ағриқ азавиға охшатти .
66009006	У күнләрдә инсанлар өлүмни издәйду , лекин тапалмайду ; өлүмни сеғиниду , лекин өлүм улардин қачиду .
66009007	Чекәткиләрниң қияпити худди җәңгә һазирланған атларға охшатти . Башлирида болса алтун таҗиға охшайдиған бир нәрсә бар еди . Чирайи адәмниңкигә охшатти .
66009008	Чачлири аялларниң чечиға , чишлири ширниң чишиға охшатти .
66009009	Көкрәклири төмүр савутларға охшатти . Қанатлириниң авази җәңгә атланған нурғун ат-һарвуларниң авазиға охшатти .
66009010	Чаянларниңкигә охшаш чақидиған қуйруқлири бар еди . Қуйруқлиридики зәһәрлик нәштиридә адәмни бәш ай азапқа салғидәк күч бар еди .
66009011	Уларни башқуридиған падиша теги йоқ һаңниң периштәси еди . Бу периштәниң ибранийчә исми Аваддон ; грекчә исми Аполийон , йәни һалак қилғучи еди .
66009012	Биринчи балаю-апәт өтүп кәтти . Әнди буниңдин кейин йәнә икки балаю-апәт келиду .
66009013	Алтинчи периштә канийини чалғанда , Худаниң алдидики алтун қурванлиқ суписиниң төрт мүңгүзидин чиққан бир авазни аңлидим .
66009014	Бу аваз алтинчи периштәгә : « Чоң Фират дәриясиниң йенида бағлақлиқ төрт периштәни бошат » , деди .
66009015	Дәл шу жил , шу ай , шу күн вә шу саат үчүн һазирлап қоюлған бу төрт периштә инсанларниң үчтин бирини һалак қилиш үчүн бағлақтин бошитилди .
66009016	Буларниң атлиқ ләшкәрлириниң сани икки йүз миллион еди . Уларниң саниниң җакаланғанлиғини аңлидим .
66009017	Ғайибанә аламәттә көзүмгә көрүнгән ат вә атлиқлар мана мундақ еди : атлиқларниң көкрәк қалқанлири чоғдәк қизил , көк яқуттәк көк вә гуңгуттәк сериқ еди . Атларниң башлири ширниң бешиға охшатти . Еғизлиридин от , түтүн вә гуңгут пүркүләтти .
66009018	Инсанларниң үчтин бири буларниң ағзидин пүркүлгән от , түтүн вә гуңгуттин ибарәт бу үч апәттин өлди .
66009019	Атларниң күчи еғизлирида вә қуйруқлирида еди . Қуйруқлириниң иланға охшаш беши болуп , булар билән адәмни зәхимләндүрәтти .
66009020	Қалған инсанлар , йәни бу балаю-апәтләрдин аман қалғучилар өз қилмишлириға товва қилмиди . Җинларға , көрәлмәс , аңлалмас вә маңалмас алтун , күмүч , мис вә яғач бутларға ибадәт қилиштин ваз кәчмиди .
66009021	Улар қатиллиқ , сехиргәрлик , җинсий әхлақсизлиқ вә оғрилиқлириғиму товва қилмиди .
66010001	Андин кейин асмандин чүшүватқан йәнә бир күчлүк периштәни көрдүм . У бир парчә булутни йепинған болуп , бешиниң үстидә бир һасан-һүсән бар еди . Йүзи қуяшқа , путлири болса от түврүгигә охшатти .
66010002	Қолида бир кичик очуқ орам язма бар еди . У оң путини деңиз үстигә , сол путини болса қуруқлуққа қоюп туруп ,
66010003	ширниң һөкүришигә охшаш қаттиқ аваз билән вақириди . У вақириғанда , йәттә гүлдүрмома өз гүлдүр-қараслири билән җавап қайтурди .
66010004	Йәттә гүлдүрмома җавап қайтурғанда , уларниң сөзлирини хатириливалмақчи болуп тураттим . Бирақ асмандин : « Йәттә гүлдүрмоминиң ейтқанлирини хатирилимә . Уларни мәхпий тут » , дегән бир авазни аңлидим .
66010005	Деңиз һәм қуруқлуқниң үстидә турған , мән көргән у периштә оң қолини асманға көтирип ,
66010006	асман , йәр , деңиз вә улардики мәвҗудатларни Яратқучи , йәни әбәдил-әбәт Яшиғучиниң нами билән қәсәм қилип : « Әнди кечиктүрүлмәйду ;
66010007	әксичә йәттинчи периштә канийини чалғанда , Худа Өз хизмәткарлири болған пәйғәмбәрләргә җакалиған сир әмәлгә ашиду » , деди .
66010008	Мән асмандин аңлиған аваз маңа йәнә : « Берип , деңиз һәм қуруқлуқниң үстидә турған периштәниң қолидики очуқ орам язмини ал » , деди .
66010009	Мән берип , периштәниң кичик орам язмини маңа беришини соридим . У маңа : — Буни елип йә ! Ағзиңда һәсәлдәк татлиқ болиду , бирақ мәйдәңни ечиштуриду , — деди .
66010010	Кичик орам язмини периштәниң қолидин елип йедим , ағзимда һәсәлдәк татлиқ тетиди . Лекин уни жутқинимда мәйдәм ечишип кәтти .
66010011	Кейин периштә маңа : — Сән Худаниң көп милләтләр , хәлиқләр , һәр хил тилларда сөзлишидиған кишиләр вә падишалар тоғрисидики пәйғәмбәрлик сөзлирини йәнә бир қетим җакалишиң лазим , — деди .
66011001	Маңа өлчигүч орнида ишлитишкә қомуч берилди вә бир аваз маңа мундақ деди : « Берип , Худаниң ибадәтханиси вә қурванлиқ суписини өлчә , у йәрдә ибадәт қиливатқанларни сана .
66011002	Ибадәтханиниң ташқирқи һойлисини өлчимәй қой , чүнки у йәр йәһудий әмәсләргә берилди . Улар муқәддәс шәһәрни 42 ай дәпсәндә қилиду .
66011003	Мән икки гувачимға қудрәт беримән . Улар қарилиқ кийим кийип , Худаниң аянини бәкитилгән әйнә шу 1260 күндә йәткүзиду » .
66011004	Дунияниң Рәбби алдида турған икки түп Зәйтун дәриғи вә икки чирақдан мана шу гувачилардур .
66011005	Бирәрси уларни зәхимләндүрмәкчи болса , улар еғизлиридин от пүркүп , у дүшмәнни көйдүрүп ташлайду . Уларни зәхимләндүрмәкчи болғанлар мана шундақ өлтүрүлиду .
66011006	Улар Худаниң пәйғәмбәрлик сөзини җакалайдиған күнләрдә ямғур яғмаслиғи үчүн , асманни йепиветиш қудритигә егә еди . Улар суларни қанға айландуруш вә һәр хил балаю-апәтләр билән йәр йүзигә халиған вақитта зәрбә бериш қудритигиму егә .
66011007	Гувалиқ вәзипилири аяқлашқанда , теги йоқ һаңдин чиқидиған девә улар билән елишиду вә уларни йеңип өлтүриду .
66011008	Җәсәтлири улуқ шәһәрниң ғол йолиға ташлиниду . Бу шәһәр Содом яки Мисир дегән символлуқ нам билән аталған болуп , уларниң Рәббиму у йәрдә чапрас яғачқа миқланған еди .
66011009	Һәр милләттин , һәр қәбилидин вә һәр хил тилда сөзлишидиған хәлиқләрдин кишиләр келишип , уларниң җәсәтлиригә үч йерим күн тикилип қарайду вә җәсәтләрниң йәрликкә қоюлушиға рухсәт қилмайду .
66011010	Йәр йүзидә яшайдиғанлар уларниң бу әһвалидин хошаллиққа чөмүп , һейт-мәйрәм өткүзиду , бир-биригә һәдийәләр әвәтишиду , чүнки бу икки пәйғәмбәрниң сөзи инсанларниң вижданлириға тикәндәк санчилип , уларға қахшатқуч зәрбә бәргән еди .
66011011	Үч йерим күндин кейин , икки пәйғәмбәрниң тенигә Худадин кәлгән һаятлиқ нәпәси кирди вә улар орнидин турди . Уларни көргәнләр интайин алақзадә болуп кетишти .
66011012	Икки пәйғәмбәр асмандин кәлгән җараңлиқ бир авазниң : « Бу яққа чиқ ! » дегәнлигини аңлиди вә дүшмәнлириниң көз алдида бир булут ичидә асманға көтирилди .
66011013	Дәл шу чағда , зимин шиддәтлик тәврәнди , шәһәрниң ондин бири гумран болуп , йәттә миң киши һалак болди . Қалғанлири интайин қорқушуп , асмандики Худани улуқлашти .
66011014	Иккинчи балаю-апәт өтүп кәтти . Әнди үчинчи балаю-апәт келишкә аз қалди .
66011015	Униңдин кейин йәттинчи периштә канийини чалди . Асмандин кәлгән җараңлиқ авазлар мундақ дәтти : « Дунияниң падишалиғи Пәрвәрдигаримиз вә Униң Мәсиһигә мәнсүп болди . У әбәдил-әбәт һөкүм сүргүси » .
66011016	Худаниң алдидики өз тәхтлиридә олтарған жигирмә төрт йетәкчи йәргә баш қоюп , Худаға сәҗдә қилип , мундақ дейишти :
66011017	« Һазир вә әзәлдин бар болған Һәммигә қадир Пәрвәрдигар Худа , Шүкүрләр болсун Саңа . Чүнки улуқ қудритиң билән , Һөкүмүңни жүргүзүшкә башлидиң .
66011018	Хәлиқләр ғәзәпләнгән еди . Әнди Сениң ғәзивиң йетип кәлди ! Өлүкләрни сорақ қилиш , Хизмәткарлириң болған пәйғәмбәрләрни Вә Худаниң муқәддәс хәлқи , Шундақла әрзимәс яки улуқ болсун , Намиңни чоңқур һөрмәтлигәнләрни мукапатқа егә қилиш , Йәр йүзини гумран қилғанларни һалак қилиш вақти кәлди » .
66011019	Андин Худаниң асмандики ибадәтханиси ечилди вә Униң келишим сандуғи у йәрдә көрүнди . Шу ан чақмақлар чеқип , гүлдүрмоминиң гүлдүр-қараслири аңланди . Зимин тәвринип , дәһшәтлик мөлдүр йеғип кәтти .
66012001	У чағда асманда әҗайип зор бир карамәт , йәни қуяшни йепинчақлиған бир аял көрүнди . Униң путлириниң астида ай , бешида он икки юлтузлуқ таҗа бар еди .
66012002	Бу аялниң ай-күни тошуп қалған болуп , толғақ ичидә дат-пәрият қилатти .
66012003	Андин асманда йәнә бир карамәт , йәни йәттә башлиқ , он мүңгүзлүк , чоң бир қизил әҗдиһа көрүнди . Униң йәттә бешида йәттә таҗа бар еди .
66012004	У асмандики юлтузларниң үчтин бирини қуйруғи билән сүрүп , йәр йүзигә чүширивәтти . Андин аял бошанған һаман униң балисини ялмап жутувәтмәкчи болуп , туғут үстидики аялниң алдида турди .
66012005	Аял бир бала , йәни пүтүн әлләрни төмүр калтәк билән башқуридиған бир оғул туғди . Бала тәхттә олтарған Худаниң алдиға дәрһал елип чиқилди .
66012006	Аял болса чөлгә қачти . У йәрдә униң 1260 күн беқилиши үчүн униңға Худа тәрипидин һазирлап қоюлған бир җай бар еди .
66012007	Униңдин кейин асманда җәң болди . Баш периштә Микаил вә униң периштәлири әҗдиһаға қарши җәң қилди . Әҗдиһаму өз периштәлири билән уларға етилди ,
66012008	лекин елишалмиди . Буниң билән улар асмандики орнидин мәһрум қалди .
66012009	Чоң әҗдиһа , йәни иблис яки шәйтан дәп аталған , пүтүн дунияни аздурған һелиқи қедимий илан өз периштәлири билән биллә йәр йүзигә ташланди .
66012010	Шуниңдин кейин асманда җараңлиқ бир авазниң мундақ дегәнлигини аңлидим : « Худайимизниң ниҗатлиғи , қудрити , падишалиғи вә У тайинлиған Мәсиһниң һоқуқи намайән болди . Чүнки Худайимизниң алдида қериндашлиримизни кечә-күндүз әйиплигүчи асмандин ташлаветилди .
66012011	Қериндашлиримиз Қозиниң қени вә Униң қилған гувалиғи билән әҗдиһани йәңди . Улар һәтта өлүм алдидиму өз җенини айимиди .
66012012	Шуниң үчүн , әй асман вә асманда яшиғучилар , хошал болуңлар ! Лекин һалиңларға вай , әй йәр вә деңизлар ! Чүнки иблис үстүңларға ташланди . У өз вақтиниң аз қалғанлиғини билип , дәрғәзәпкә кәлди » .
66012013	Әҗдиһа өзиниң йәр йүзигә ташланғанлиғини көрүп , оғул балини туққан аялни қоғлашқа башлиди .
66012014	Аялниң әҗдиһадин далдилинип , чөлдики үч йерим жил беқилидиған маканға учуп кетиши үчүн , униңға йоған бир бүркүтниң икки қанити берилди .
66012015	Әҗдиһа аялниң арқисидин ағзи билән дәриядәк су пүркүп , уни сәлгә бастуруп еқитип кәтмәкчи болди .
66012016	Лекин зимин аялға ярдәм қилип , ағзини ечип , әҗдиһаниң ағзидин етилип чиққан дәрияни жүтти .
66012017	Буниң билән әҗдиһа аялға дәрғәзәп болуп , униң башқа пәрзәнтлири , йәни Худаниң әмирлирини тутуп , Әйса Мәсиһниң бәргән гувалиғида турғанлири билән җәң қилғили кәтти .
66013001	Һелиқи әҗдиһа деңиз бойида тикилип туратти . Андин он мүңгүзлүк , йәттә башлиқ бир девиниң деңиздин чиқиватқанлиғини көрдүм . Униң һәр бир мүңгүзидә бирдин таҗа бар еди , һәр бир бешида Худаға күпүрлүк кәлтүридиған ибарә йезилған еди .
66013002	Мән көргән бу девә илпизға охшатти , путлири ейиқниң путлириға , ағзи болса ширниң ағзиға охшатти . Әҗдиһа девигә өз қудрити , тәхти вә зор һоқуқини бәрди .
66013003	Девиниң башлиридин бири әҗәллик яриланғандәк туратти . Лекин бу әҗәллик яра сақайған еди . Пүтүн дуния һәйранлиқ ичидә девигә әгәшти .
66013004	Улар девигә бундақ һоқуқ бәргән әҗдиһаға ибадәт қилишти . Улар йәнә девигиму ибадәт қилип : « Девигә тәң келәләйдиғанлар барму ? Униң билән кимму елишалисун ? » деди .
66013005	Девигә тәкәббурлуқ вә күпүрлүк қилидиған еғиз һәмдә 42 ай жүргүзәләйдиған һоқуқ берилди .
66013006	У Худаға , Худаниң намиға вә Униң дәргаһиға , йәни бу йәрдә яшайдиғанларға күпүрлүк қилиш үчүн ағзини ачти .
66013007	Униң Худаниң муқәддәс хәлқигә қарши җәң қилип , уларни йеңишигә йол қоюлди . Һәр қәбилә , һәр милләт , һәр хил тилда сөзлишидиған хәлиқләргә һөкүмранлиқ қилиш һоқуқи берилди .
66013008	Дуния яритилғандин бу ян , боғузланған Қозиниң һаятлиқ дәптиригә нами йезилғанлардин башқа , йәр йүзидә яшайдиған һәммә инсан Униңға ибадәт қилиду .
66013009	Мону сөзни қулиғиңларда чиң тутуңлар :
66013010	« Худаниң : « Тутқун болиду » , дегини чоқум тутқун болиду . Худаниң : « Қиличлиниду » , дегини чоқум қиличлинип өлиду » . Шуниң үчүн Худаниң муқәддәс хәлқи сәвир қилиши , етиқатта чиң туруши лазим .
66013011	Униңдин кейин йәрдин чиқиватқан йәнә бир девини көрдүм . Униң Қозиниңкидәк кичик икки мүңгүзи бар еди , лекин авази әҗдиһаниңкидәк чиқатти .
66013012	У биринчи девигә вакалитән пүтүн һоқуқни жүргүзүп , йәр йүзини вә униңда яшайдиғанларни әҗәллик яриси сақайған биринчи девигә ибадәт қилишқа мәҗбурлатти .
66013013	У чоң карамәтләрни көрситәтти , һәтта инсанларниң көз алдида асмандин йәр йүзигә от яғдуратти .
66013014	У биринчи девигә вакалитән көрситишкә һоқуқландурулған карамәтләр билән йәр йүзидә яшайдиғанларни аздурди . Уларға қилич билән чепилған , лекин аман қалған биринчи девиниң һөрмити үчүн бир һәйкәл тикләшни буйриди .
66013015	Йәрдин чиққан девигә , деңиздин чиққан девиниң һәйкилигә һаятлиқ нәпәси берип , уни сөзләләйдиған қилиш вә униңға ибадәт қилмиғанларниң һәммисини өлтүрүш қудрити берилди .
66013016	У улуқ вә әрзимәс , бай вә кәмбәғәл , әркин адәм вә қулларниң һәммисини оң қоли яки пешанисигә бир бәлгү урғузушқа мәҗбурлиди .
66013017	Бу бәлгү барлар , йәни қоли яки пешанисидә девиниң нами яки униң намиға вәкиллик қилидиған рәқәм бесилғанлардин башқа һеч ким бир нәрсә сетивалалматти яки саталматти .
66013018	Бу йәрдә бир һекмәт бар . Әқил-парасити барла кишиләр девиниң рәқимини һесаплап чиқалайду , чүнки бу рәқәм бир адәмгә вәкиллик қилиду . Униң рәқими 666дур .
66014001	Андин Қозиниң Сион теғи үстидә турғанлиғини көрдүм . Униң йенида пешанисигә Қозиниң вә Униң Атисиниң исми йезилған 144000 киши бар еди .
66014002	Асмандин худди шарқирап еқиватқан суларниң вә гүлдүрмоминиң қаттиқ гүлдүрлишидәк бир авазни аңлидим . Мән аңлиған аваз йәнә чилтарчилар орундиған нәғмә авазиғиму охшатти .
66014003	Һелиқи 144000 киши тәхтниң , төрт тирик мәхлуқниң вә йетәкчиләрниң алдида йеңи бир нахша ейтишти . Бу нахшини гуналириниң төләми төлинип бу дуниядин азат қилинған кишиләрдин башқа һеч ким үгинишкә қадир әмәс еди .
66014004	Улар худди җинсий әхлақсизлиқ қилип бақмиған кишиләрдәк пак болуп , Қоза нәгә барса , уларму Униңға әгишип шу йәргә бариду . Улар инсанлар арисидин төләм билән қутқузувелинғанлар болуп , худди дәсләп пишқан мевә Худаға аталғинидәк , улар Худаға вә Қозиға аталғанлардур .
66014005	Уларниң ағзидин ялған сөз чиқмайду . Улар әйипсиздур .
66014006	Буниң кәйнидин асманда учуп жүргән башқа бир периштәни көрдүм . Бу периштә йәр йүзидә яшайдиғанларға , йәни һәр бир хәлиқ , қәбилә вә һәр хил тилда сөзлишидиған милләтләргә йәткүзидиған мәңгүлүк Хуш Хәвәрни елип кәлгән еди .
66014007	У җараңлиқ аваз билән : « Худадин қорқуңлар ! Уни улуқлаңлар ! Чүнки Униң инсанларни сорақ қилидиған вақти йетип кәлди . Асманни , зиминни , деңизни вә булақларни Яратқучиға сәҗдә қилиңлар ! » дәтти .
66014008	Униң кәйнидин кәлгән иккинчи периштә мундақ деди : « Гумран болди ! Өз җинсий әхлақсизлиғиниң күчлүк шаравини пүткүл хәлиқләргә ичкүзгән улуқ шәһәр Бабил гумран болди ! »
66014009	Алдинқи икки периштәниң кәйнидин үчинчи периштә қаттиқ аваз билән мундақ деди : « Кимдә-ким деңиздин чиққан девигә вә униң һәйкилигә ибадәт қилса , униң бәлгүсини пешанисигә яки қолиға урғузса ,
66014010	Худаниң ғәзивиниң сап һәм күчлүк шаравини Худаниң ғәзиви билән толған қәдәһтә ичиду . У муқәддәс периштәләрниң вә Қозиниң алдида от вә гуңгутта азаплиниду .
66014011	Уни қийниған отниң ис-түтәклири мәңгү пурқирап туриду . Девигә вә униң һәйкилигә ибадәт қилип , униң исминиң бәлгүсини урғузғанларға кечә-күндүз арамлиқ болмайду » .
66014012	Шуниң үчүн Худаниң әмирлирини тутқан вә Әйсаға садиқ болған хәлиқ сәвир-тақәтлик болуши лазим .
66014013	Мән йәнә асманда мундақ бир авазни аңлидим : « Бу сөзни яз : ‹ Буниңдин кейин Рәббимизгә мәнсүп болуп өлгәнләр нәқәдәр бәхитлик ! › » Муқәддәс Роһ : « Дурус , улар өз ишлирини түгитип арам алиду . Чүнки қилған яхши әмәллириниң нәтиҗиси улар билән биллә болиду » , деди .
66014014	Униңдин кейин бир парчә ақ булутни көрдүм . Булутниң үстидә бешиға алтун таҗа кийгән , қолида өткүр бир оғақ тутқан , Инсан Оғлиға охшайдиған Бири олтиратти .
66014015	Ибадәтханидин чиққан башқа бир периштә булутниң үстидә Олтарғучиға жуқури аваз билән : « Оғиғиңни сал вә ор ! Чүнки ома вақти кәлди , зиминдики зираәтләр пишип йетилди » , деди .
66014016	Булут үстидә Олтарғучи зиминға оғақ салди . Йәрдики зираәтләр орулди .
66014017	Асмандики ибадәтханидин йәнә бир периштә чиқти . Униңму өткүр бир оғиғи бар еди .
66014018	Арқидинла отни башқуридиған йәнә бир периштә қурванлиқ суписи тәрәптин чиқип , өткүр оғақ тутқан периштәгә жуқури аваз билән : « Өткүр оғиғиңни селип , йәр йүзидики үзүм таллириниң сапақлирини жиғивал , чүнки үзүмләр пишип йетилди » , деди .
66014019	Буниң билән периштә оғиғини йәр йүзигә салди вә йәрдики үзүм таллириниң мевилирини жиғип , Худаниң ғәзивиниң шарап көлчигигә ташлиди .
66014020	Шәһәрниң сиртидики шарап көлчигидики үзүмләр дәссилип , шәрбәтлири қан болуп , атниң тизгинигә келидиған егизликтә үч йүз чақирим жирақлиққа ақти .
66015001	Асманда зор һәм һәйран қаларлиқ йәнә бир карамәтни , йәни ахирқи йәттә хил балаю-апәтни елип келидиған йәттә периштәни көрдүм . Худаниң ғәзиви бу балаю-апәтләр билән ахирлишатти .
66015002	Мән йәнә от арилаш хрусталь деңиздәк бир көрүнүшни көрдүм . Униң йенида девә үстидин ғалибә қилғанлар , йәни девигә вә униң һәйкилигә ибадәт қилмиған һәм униң намиға вәкиллик қилидиған рәқәм билән тамғиланмиғанлар туратти . Уларниң қоллирида Худа бәргән чилтарлар болуп ,
66015003	улар Худаниң хизмәткари Мусаниң нахшисини һәм Қоза һәққидики нахшини ейтишатти : « Һәммигә қадир Пәрвәрдигар Худа , Қилғанлириң улуқ вә карамәттур . Әй пүткүл хәлиқләрниң Падишаси , Йоллириң адил вә һәқтур .
66015004	Әй Пәрвәрдигар , Сәндин қорқмайдиған ким бар , Намиңни мәдһийилимәйдиған ? Чүнки ялғуз бир муқәддәс Өзәңдурсән . Келип пүткүл хәлиқләр , Саңа сәҗдә қилғуси . Чүнки ашкарә болғач Қилғанлириңниң һәққанийлиғи » .
66015005	Униңдин кейин асмандики ибадәтханиниң , йәни келишим чедириниң ечилғанлиғини көрдүм .
66015006	Йәттә хил балаю-апәтни өз илкидә тутқан йәттә периштә пакиз һәм пақирап туридиған кәндир рәхттин тон кийгән , көксигә алтун бәлбағ бағлиған һалда ибадәтханидин чиқти .
66015007	Төрт тирик мәхлуқниң бири йәттә периштәгә әбәдил-әбәт яшайдиған Худаниң ғәзиви билән толған йәттә алтун чинини бәрди .
66015008	Ибадәтхана Худаниң улуқлуғи вә қудритидин түтүн билән толди . Йәттә периштәниң йәттә балаю-апити тамам болмиғичә , һеч ким ибадәтханиға кирәлмиди .
66016001	Шуниңдин кейин ибадәтханидин көтирилгән җараңлиқ бир авазниң йәттә периштәгә : « Бериңлар , Худаниң ғәзиви билән толған йәттә чинидикини йәр йүзигә төкүңлар ! » дегәнлигини аңлидим .
66016002	Биринчи периштә берип чинидикини қуруқлуққа төкти . Буниң билән тенидә девиниң бәлгүси болған вә униң һәйкилигә ибадәт қилғанларниң бәдинини жиркиничлик жириңлиқ ярилар қаплап кәтти .
66016003	Иккинчи периштә чинидикини деңизға төкти . Деңиз сүйи өлүкниң қениға охшаш қанға айланди вә ичидики пүтүн җанлиқлар өлди .
66016004	Үчинчи периштә чинидикини дәрия вә булақларға төкти . Уларниң сүйиму қанға айланди .
66016005	Андин су периштәсиниң мундақ дегәнлигини аңлидим : « Һазир вә әзәлдин бар болған муқәддәс Худа ! Чиқарған һөкүмлириң дурус вә адилдур .
66016006	Яман адәмләр Сениң муқәддәс хәлқиң вә пәйғәмбәрләр қенини төккәнлиги үчүн , Сән уларға ичкили қан бәрдиң . Улар мошу җазаға лайиқтур » .
66016007	Йәнә қурванлиқ суписидин кәлгән бир авазниң : « Әй һәммигә қадир Пәрвәрдигар Худа , һөкүмлириң һәқ вә адилдур » , дегәнлигини аңлидим .
66016008	Төртинчи периштә чинидикини қуяшниң йүзигә төкти . Буниң билән қуяшқа инсанларни оттәк қизиғи билән өртәш қудрити берилди .
66016009	Инсанлар дәһшәтлик иссиқта өртәлди . Бирақ улар товва қилиш вә бу балаю-апәтләрни кәлтүрүш қудритигә егә болған Худаға һәмдусаналар ейтишниң орниға Уни қарғашти .
66016010	Бәшинчи периштә чинидикини девиниң тәхтигә төкти . Девиниң падишалиғини қараңғулуқ басти . Инсанлар азаптин тиллирини чишләшти .
66016011	Улар ағриқ азави вә ярилириниң дәстидин асмандики Худани қарғашти . Бирақ қилмишлириға товва қилишмиди .
66016012	Алтинчи периштә чинидикини улуқ Фират дәриясиға төкти . Шу һаман дәрияниң сүйи қуриди . Буниң билән күн чиқиштин келидиған падишаларниң йоли ечилди .
66016013	Шуниңдин кейин әҗдиһаниң , девиниң вә сахта пәйғәмбәрниң еғизлиридин чиққан пақиға охшайдиған үч яман роһни көрдүм .
66016014	Булар карамәтләр көрситидиған җинларниң роһлири болуп , пүтүн дуниядики падишаларни һәммигә қадир Худаниң улуқ күнидики җәңгә топлашқа кетивататти .
66016015	Әйса мундақ деди : « Қараңлар , оғриниң келишидәк туюқсиз келимән . Ялиңач қелип , номусқа қалмаслиқ үчүн , кийимлирини йениға қоюп , сәгәк ятқанлар нәқәдәр бәхитлик-һә ! »
66016016	Үч яман роһ падишаларни ибранийчә « Армагедон » дейилидиған йәргә топлиди .
66016017	Йәттинчи периштә чинидикини һаваға төкти . Асмандики ибадәтханиниң тәхтидин көтирилгән җараңлиқ бир аваз : « Иш тамам ! » деди .
66016018	Шу пәйттә чақмақлар чеқилди , гүлдүрмоминиң гүлдүр-қараслири аңланди . Йәр-зимин шунчилик тәврәндики , инсанлар яритилғандин бери бундақ қаттиқ тәвриниш болмиған еди .
66016019	Улуқ шәһәр Бабил үчкә бөлүнди . Һәр қайси әлләрдики шәһәрләрму йәр билән йәксән болди . Шу улуқ шәһәр Бабилдин һесап елиниш үчүн , Худаниң қаттиқ ғәзиви билән толған қәдәһ униңға берилди .
66016020	Пүтүн араллар ғайип болди , тағлар йоқалди .
66016021	Асмандин инсанларниң үстигә һәр бир даниси қириқ бәш килограмм чамисида келидиған мөлдүр яғди . Бу мөлдүр апити шундақ қорқунучлуқ болдики , инсанлар бу балаю-апәтниң дәстидин Худани қарғашти .
66017001	Йәттә чиниси бар йәттә периштәниң бири келип , маңа : — Бу йәргә кәл , сулар үстидә олтарған , даңқи чиққан паһишә аялниң тартидиған җазасини саңа көрситип қояй .
66017002	Дунияниң падишалири униң билән җинсий әхлақсизлиқ қилишти , йәр йүзидә яшайдиғанлар униң җинсий әхлақсизлиғиниң шаравидин мәс болушти , — деди .
66017003	Униңдин кейин периштә мени бир чөлгә елип кәтти . Шу чағда Муқәддәс Роһ мени өз илкигә алған еди . У йәрдә йәттә башлиқ , он мүңгүзлүк , пүтүн әзайини күпүрлүк намлири қаплиған бир тоқ қизил девиниң үстидә олтарған бир аялни көрдүм .
66017004	Аял сөсүн вә тоқ қизил рәңлик кийим кийгән болуп , алтун , қиммәт баһалиқ таш вә үнчә-мәрвайитлар билән безәлгән еди . Қолида жиркиничлик нәрсиләр вә өз җинсий әхлақсизлиғиниң мәйнәтчиликлири билән толған бир алтун қәдәһ бар еди .
66017005	Пешанисигә « Улуқ Бабил — паһишиләрниң вә дуниядики пүткүл жиркиничликләрниң аниси » дегән бир сирлиқ нам йезилған еди .
66017006	Мән аялниң Худаниң муқәддәс хәлқи , йәни Әйсаға гувалиқ берип қурван болғанларниң қени билән мәс болғанлиғини көрдүм . Уни көрүп интайин һәйран болдум .
66017007	Периштә маңа мундақ деди : — Немигә һәйран болуватисән ? Аялниң вә у минип турған йәттә башлиқ , он мүңгүзлүк девиниң сирини саңа ейтип берәй .
66017008	Сән көргән девә бир заманларда бар еди , һазир йоқ . У кейин теги йоқ һаңдин чиқип , һалакәткә йүзлиниду . Йәр йүзидә яшайдиған , амма дуния яритилғандин бу ян нами һаятлиқ дәптиригә йезилмиған кишиләр девини көрүп интайин һәйран қалиду . Чүнки у бир заманларда бар еди , һазир йоқ , лекин йәнә пәйда болиду .
66017009	Буни чүшиниш үчүн әқил-парасәт керәк . Йәттә баш у аял олтарған йәттә таққа , шундақла йәттә падишаға вәкиллик қилиду .
66017010	Буларниң бәши ағдурулған , бири бар , йәнә бири техи кәлмиди . У кәлгәндә азла вақит туралайду .
66017011	Бурун бар , лекин һазир болмиған девиниң өзи сәккизинчи падишадур . У һәм йәттә падишаниң қатарида һалакәткә йүзлиниду .
66017012	Сән көргән девиниң он мүңгүзи техи һөкүм сүрмигән он падишадур . Лекин буларға девә билән биллә бир саатлиқ падишалиқ һоқуқи берилиду .
66017013	Бу падишалар өз қудрити вә һоқуқлирини бир нийәт , бир мәхсәттә девигә беришиду .
66017014	Девә вә падишалар бирлишип Қозиға қарши җәң қилиду . Қоза ғалибә қилиду , чүнки Қоза рәбләрниң Рәбби , падишаларниң Падишасидур . Униң билән бир сәптикиләр чақирилған , талланған вә Униңға садиқ болғанлардур .
66017015	Периштә маңа йәнә : — Паһишә аял бойида олтарған , сән көргән суларниң өзи милләтләр , қәбилиләр , хәлиқләр вә һәр хил тилларда сөзлишидиған кишиләрдур .
66017016	Сән көргән девә вә он мүңгүз бу паһишә аялдин нәпрәтлиниду , уни талан-тараҗ қилип ялиңачлап қойиду , униң гөшини йәп , өзини отта көйдүриду .
66017017	Чүнки Худа әшу он падишаниң қәлбини әсир қилип , уларниң өз мәхсәтлирини әмәлгә ашурғузиду . Шуниң билән бу падишалар Худаниң сөзлири әмәлгә ашқичә , һөкүмранлиқ һоқуқини девигә өткүзүп бериштә бирликкә келиду .
66017018	Сән көргән аял дунияниң падишалири үстидин һөкүмранлиқ қилидиған улуқ шәһәр — Бабилдур , — деди .
66018001	Униңдин кейин чоң һоқуқлуқ йәнә бир периштәниң асмандин чүшүватқанлиғини көрдүм . Йәр йүзи униң парлақ нури билән йоруп кәтти .
66018002	Периштә җараңлиқ аваз билән мундақ вақириди : « Гумран болди , улуқ шәһәр Бабил гумран болди ! Әнди у җинларниң макани , Һәр хил яман роһларниң угиси , Һәр хил иплас вә жиркиничлик қушларниң угисидур .
66018003	Чүнки ичишти һәр қайси хәлиқләр , Униң әхлақсизлиғиниң күчлүк шаравидин . Җинсий әхлақсизлиқ қилишти дунияниң падишалири униң билән , Бейишти дунияниң содигәрлири . Униң баяшәтчилигиниң көплүгидин » .
66018004	Асмандин йәнә бир авазни аңлидим : « У йәрдин чиқиңлар , әй хәлқим ! Болмиса шерик болисиләр у шәһәрниң гуналириға . Учрайсиләр униң бешиға чүшидиған балаю-апәтләргә .
66018005	Чүнки пәләккә йәтти униң қатму-қат гуналири , Худаниң ядиға йәтти униң яман қилмишлири .
66018006	Яндуруңлар униң силәргә қилғиниға мувапиқ . Қайтуруңлар униң қилмишлириға қошлап . Сунуңлар икки баравәр толтуруп , Униң шарап бәргән қәдиһини .
66018007	Әйш-ишрәттә һашамәтчилик билән яшиған қандақ , Бериңлар униңға азап вә әләм шундақ . Чүнки махтинидуки у өз көңлидә : ‹ Олтиримән хаништәк тәхттә , Тул әмәсмән . Тутмасмән әсла матәм ! ›
66018008	Бу сәвәвидин Униң бешиға келидиған балаю-апәт , Йәни өлүм , ачарчилиқ вә матәм , Келиду һаман бир күн ичидила . Өртилиду у от ичидә . Чүнки сорақ қилиду уни Қудрәтлик Пәрвәрдигар Худа ! »
66018009	Униң билән җинсий әхлақсизлиқ қилған вә әйш-ишрәттә яшиған дунияниң падишалири уни өртигән отниң ис-түтәклирини көргәндә , униң һалиға ечинип жиға-зар қилишиду .
66018010	Униң тартиватқан азавидин қорқуп , жирақта туруп дәйдуки : « Исит ! Исит ! Улуқ шәһәр ! Аһ Бабил , күчлүк шәһәр ! Тартилдиң җазаға , бир саат ичидила » .
66018011	Дуниядики содигәрләрму униң һалиға ечинип жиға-зар қилишиду . Чүнки әнди уларниң маллирини ,
66018012	йәни алтун-күмүч , қиммәт баһалиқ таш , үнчә-мәрвайит , есил кәндир рәхт , сөсүн товар-дурдун , ипәк , тоқ қизил рәңлик гәзмал , һәр түрлүк хушбой яғачлар , пил чиши , әң есил яғач , мис , төмүр вә мәрмәрләрдин ишләнгән хилму-хил буюмлар ,
66018013	шуниңдәк гүлдарчин , дора-дәрмәк , исриқ , мурмәкки , мәстәк , шарап , зәйтун йеғи , ақ ун , буғдай , кала , қой , ат , һарву вә қуллирини , йәни адәмлирини сетивалидиған киши йоқтур .
66018014	Бу содигәрләр Бабилға : « Сән мәстанә болған есил нәрсиләр сәндин кәтти ; Пүтүн есил мал-дуниялириң ғайип болди . Сән уларни әнди тапалмассән » , дәйду .
66018015	Бабилда бу малларни сетип бейиған содигәрләр шәһәрниң тартиватқан азап-оқубәтлиридин қорқуп , жирақта туруп , униң һалиға ечинип жиға-зар қилишип дейишидуки :
66018016	« Исит , исит улуқ шәһәр ! Оралған едиң есил кәндир рәхтләргә , сөсүн вә тоқ қизил рәңлик гәзмалларға , Безәлгән едиң алтун , қиммәт баһалиқ таш вә үнчә-мәрвайитларға !
66018017	Бәрбат болдуң шунчә улуқ байлиқлар билән бир саат ичидила » . Барлиқ кемә башлиқлири , кемидики йолувчилар , кемичиләр вә деңизға тайинип җан бақидиғанларниң һәммиси жирақта туруп :
66018018	уни өртигән отниң ис-түтәклирини көрүп : « Бу улуқ шәһәрниң йәнә бир тәңдиши бармиду ? » дәп пәрият қилишиду .
66018019	Улар башлириға топа төкүшүп , матәм тутуп , һәсрәт билән үн селип мундақ дәп жиғлишиду : « Исит ! Исит ! Улуқ шәһәр ! Бейиған еди униң байлиғидин деңизда кемиси барлар , Һалбуки , вәйран болди шәһәр бир саат ичидила ! »
66018020	« Әй асман , әй Худаниң муқәддәс хәлқи , әлчиләр вә пәйғәмбәрләр ! Хуш болуңлар униң бешиға кәлгәнләрдин ! Чүнки җазалап Худа уни , Елип бәрди силәрниң дәрдиңларни » .
66018021	Андин күчлүк бир периштә түгмән тешиға охшаш йоған бир ташни көтирип , деңизға ташлап мундақ деди : « Ташлиниду мана шундақ шиддәт билән улуқ шәһәр Бабил , Көрүнмәйду қайта .
66018022	Әнди аңланмайду авази униңда , Чилтарчиниң , нахшичиниң , канайчиниң , сүнәйчиниң . Әнди тепилмайду униңда һеч қандақ қол һүнәрвән . Әнди аңланмайду авази түгмәнчиниң .
66018023	Әнди парлимайду чирақ йоруғи униңда , Аңланмайду муңдишиши йеңи әр-хотунларниң . Дунияниң әң мәртивилик кишилири еди униң содигәрлири , Азди сехри билән пүтүн хәлқи аләм .
66018024	Төкүлди бу шәһәрдә қанлири , Пәйғәмбәрләр , Худаниң муқәддәс хәлқи , йәр йүзидә қирғин болғанларниң » .
66019001	Шуниңдин кейин асманда нурғун халайиқниң вақирашлиридәк бир авазни аңлидим . Улар : « Һәмдусана ! Ниҗатлиқ , улуқлуқ вә қудрәт Худайимизға мәнсүптур .
66019002	Чүнки Униң һөкүмлири һәқ вә адилдур . У йәр йүзини өз җинсий әхлақсизлиғи билән бузған даңлиқ паһишини сораққа тартип , Өз хизмәткарлириниң қениниң интиқамини алди » , дейишәтти .
66019003	Улар йәнә : « Һәмдусана ! Паһишини өртигән отниң ис-түтәклири Пурқирайду әбәдил-әбәт ! » дейишти .
66019004	Жигирмә төрт йетәкчи вә төрт тирик мәхлуқ йәргә баш қоюп : « Амин ! Һәмдусана ! » дәп тәхттә олтарған Худаға сәҗдә қилишти .
66019005	Униңдин кейин тәхттин көтирилгән бир аваз мундақ деди : « Әй Худаниң пүткүл хизмәткарлири , Уни чоңқур һөрмәтлигән улуқ вә әрзимәсләрниң һәммиси Уни мәдһийиләңлар ! »
66019006	Андин суларниң шарқиришиға , қаттиқ гүлдүрмоминиң гүлдүрлишигә вә нурғун халайиқниң авазиға охшаш бир авазни аңлидим . Улар : « Һәмдусана ! Һәммигә қадир Пәрвәрдигаримиз Худа һөкүмрандур .
66019007	Шат-хорамлиқ билән тәнтәнә қилайли ! Уни мәдһийиләп улуқлайли ! Чүнки Қозиниң той күни йетип кәлди , Қиз өзини тәйяр қилди .
66019008	Униңға кийиш үчүн пакиз вә ялтирап туридиған есил кәндир тон берилди » , дәп вақирашти . ( Есил кәндир Худаниң муқәддәс хәлқиниң хәйирлик ишлириға вәкиллик қилиду . )
66019009	Андин периштә маңа : — Мону сөзләрни хатириләвал , « Қозиниң той зияпитигә тәклип қилинғанлар нәқәдәр бәхитлик ! » — деди . У маңа йәнә : — Булар Худаниң һәқиқий сөзлиридур , — деди .
66019010	Униңға сәҗдә қилиш үчүн айиғиға баш қойдум . Лекин у : — Һәргиз ундақ қилма ! Мәнму Худаниң сән вә Әйсаға гувалиқ бәргән қериндашлириңға охшаш хизмәткаримән . Худағила ибадәт қил ! Чүнки Әйса Мәсиһ һәққидә гувалиқ бериш Худаниң пәйғәмбәрлик сөзини ейтишниң һәқиқий маһийитидур , — деди .
66019011	Униңдин кейин асманниң ечилғанлиғини вә у йәрдә турған бир ақ атни көрдүм . Атқа Мингүчиниң исми « Садиқ » вә « Һәқ » еди . У адил һөкүм вә адил җәң қилатти .
66019012	Униң көзлири ялқунлап турған отқа охшатти . Бешида нурғун таҗа бар болуп , бәдинигә Өзидин башқа һеч ким билмәйдиған бир исим йезилған еди .
66019013	Учисиға қанға миләнгән тон кийгән бу атқа Мингүчиниң исми « Худаниң Сөзи » еди .
66019014	Пакиз вә аппақ есил кәндир тон кийгән асмандики қошунлар ақ атларға минип , Униң кәйнидин әгишип келивататти .
66019015	Униң ағзидин һәр қайси хәлиқләргә зәрбә бериш үчүн өткүр бир қилич чиқип туратти . У хәлиқләрни төмүр калтәк билән башқуратти . У Худаға қарши турғучиларни худди үзүмләрни шарап көлчигидә дәссәп миҗиғандәк , һәммигә қадир Худаниң отлуқ ғәзиви билән һалак қилатти .
66019016	Униң тони вә йотисида « Падишаларниң Падишаси вә рәбләрниң Рәбби » дегән нами йезилған еди .
66019017	Андин қуяшниң ичидә турған бир периштәни көрдүм . У асманда учуватқан барлиқ қушларға қаттиқ аваз билән : « Келиңлар , Худаниң улуқ зияпитигә жиғилиңлар !
66019018	Падишаларниң , сәрдарларниң вә қудрәтликләрниң , шундақла атларниң вә униңға мингәнләрниң , қулларниң вә әркин адәмләрниң , улуқларниң вә әрзимәсләрниң гөшлирини йәңлар » , деди .
66019019	Униңдин кейин девә , дуния падишалири вә уларниң ләшкәрлириниң атқа Мингүчи һәм Униң қошуни билән җәң қилиш үчүн җәм болғанлиғини көрдүм .
66019020	Девә вә униңға вакалитән мөҗүзиләр көрсәткән сахта пәйғәмбәр иккилиси тутулди . Сахта пәйғәмбәр шу мөҗүзиләр арқилиқ тенидә девиниң бәлгүси болған һәм девиниң һәйкилигә ибадәт қилғанларни аздуруп жүргән еди . Уларниң һәр иккилиси гуңгут йениватқан от көлигә тирик ташланди .
66019021	Уларниң ләшкәрлири атқа Мингүчиниң ағзидин чиққан қилич билән чепилди . Пүтүн учарқанатлар буларниң гөшини йәп тойди .
66020001	Униңдин кейин қолида теги йоқ һаңниң ачқучи вә йоған бир кишән тутқан бир периштәниң асмандин чүшүватқанлиғини көрдүм .
66020002	Периштә әҗдиһани , йәни иблис яки шәйтан дейилгән һелиқи қедимий иланни тутуп , миң жиллиқ кишәнлиди .
66020003	Һәр қайси хәлиқләрниң миң жил тошқичә қайта аздурулмаслиғи үчүн , уни теги йоқ һаңға ташлиди . Андин һаңниң ағзини йепип тамғиливәтти . Миң жил тошқандин кейин , әҗдиһа вақитлиқ қоюп берилиши керәк еди .
66020004	Андин тәхтләрни вә уларда олтарғанларни көрдүм . Уларға һөкүм қилиш һоқуқи берилгән еди . Униңдин башқа , Әйсаға гувалиқ бәргәнлиги вә Худаниң сөзини йәткүзгәнлиги үчүн каллиси елинғанларниң җанлириниму көрдүм . Улар девигә вә униң һәйкилигә ибадәт қилмиған , униң бәлгүси пешанисигә вә қоллириға урулмиғанлар еди . Уларниң һәммиси тирилип , Мәсиһ билән бирликтә миң жил һөкүм сүрәтти .
66020005	Бу дәсләпки тирилиш еди . Өлүкләрниң қалғанлири миң жил тошмиғичә тирилмәтти .
66020006	Дәсләпки тирилиштин һөзүрләнгәнләр бәхитлик вә муқәддәстур . Иккинчи өлүмниң буларни илкигә елиш һоқуқи йоқтур . Улар Худаниң вә Мәсиһниң роһанийлири болиду вә Мәсиһ билән бирликтә миң жил һөкүм сүриду .
66020007	Миң жил тошқанда , шәйтан зиндандин бошитилип ,
66020008	йәр йүзиниң төрт булуңидики хәлиқләрни , йәни йәҗүҗ билән мәҗүҗләрни аздуруш вә уларни җәң қилиш үчүн бир йәргә топлашқа чиқиду . Топлинидиғанларниң сани деңиз бойидики қумдәк санақсиздур .
66020009	Улар пүтүн йәр йүзини кезип , Худаниң муқәддәс хәлқиниң туридиған җайини , йәни у сөйидиған шәһәрни қоршавға алиду . Лекин асмандин от йеғип , уларни күл қилиду .
66020010	Уларни аздурған иблис болса девә билән сахта пәйғәмбәр көйүватқан от вә гуңгут көлигә ташлинип , у йәрдә кечә-күндүз мәңгү азаплиниду .
66020011	Униңдин кейин чоң бир ақ тәхт вә униңда Олтарғучини көрдүм . Асман билән зимин Униң алдидин қечип , ғайип болди .
66020012	Мән йәнә өлүкләрни көрдүм . Улуқ яки әрзимәс болсун , һәммиси тәхтниң алдида туратти . Китаплар ечилди . « Һаятлиқ дәптири » дейилгән йәнә бир китапму ечилди . Өлүкләр китапларда хатириләнгәнләр бойичә өз әмәлиятиға қарап һөкүм қилинди .
66020013	Деңиз өзидики өлүкләрни , өлүм вә өлүкләр дияриму өзлиридики өлүкләрни тапшурушти . Һәр ким өз әмәлиятиға қарап һөкүм қилинди .
66020014	Андин өлүм вә өлүкләр дияри от көлигә ташланди . Мана бу от деңизи иккинчи өлүмдур .
66020015	Исми һаятлиқ дәптиридә йезилмиғанларниң һәммиси от көлигә ташланди .
66021001	Андин йеңи асман вә йеңи зиминни көрдүм , чүнки бурунқи асман вә зимин ғайип болған еди . Деңизму йоқалған еди .
66021002	Муқәддәс шәһәрниң , йәни Худа назил қилған йеңи Йерусалимниң асмандин худди өз жигитигә пәдәзлинип һазирланған қиздәк чүшүватқанлиғини көрдүм .
66021003	Тәхттин көтирилгән җараңлиқ бир авазниң мундақ дегәнлигини аңлидим : « Мана , Худаниң макани инсанларниң арисидидур , Худа уларниң арисида яшайду , улар Худаниң хәлқи болиду . Худа Өзиму уларниң арисида туруп , уларниң Худаси болиду ,
66021004	У уларниң көзлиридики һәр бир тамча яшлирини етиду . Әнди өлүм әсла болмайду , нә матәм , нә жиға-зар , нә қайғу-әләм болмайду , чүнки бурунқи аләм өтүп кәтти » .
66021005	Бу чағда тәхттә Олтарғучи мундақ деди : « Мана , һәммини йеңилаймән ! » У маңа йәнә : « Буларни хатириләвал , чүнки бу сөзләр ишәнчлик вә һәқтур » , деди .
66021006	У йәнә : « Тамам болди . Баш вә Ахир , Муқәддәм вә Тамам Өзәмдурмән . Уссиғанларға һаятлиқ сүйиниң булиғидин һәқсиз су беримән .
66021007	Ғалибә қилғанлар буларға мирасхорлуқ қилиду . Мән уларниң Худаси болимән . Уларму Мениң пәрзәнтлирим болиду .
66021008	Лекин қорққанчақ , етиқатсиз , бузуқ , қатил , җинсий әхлақсизлиқ қилғучи , сехиргәр , бутпәрәс вә ялғанчиларға кәлсәк , уларниң еришидиғини гуңгут билән янған от көлидур . Мана бу иккинчи өлүмдур » .
66021009	Ахирқи йәттә балаю-апәт билән толған йәттә чинини тутқан йәттә периштәдин бири келип , маңа : — Кәл ! Қозиға һәмра болидиған қизни саңа көрситип қояй , — деди .
66021010	Андин Муқәддәс Роһниң мени өз илкигә елиши билән , периштә мени чоң вә егиз бир таққа елип чиқти . У йәрдин маңа асмандин Худа назил қилған муқәддәс шәһәр Йерусалимниң чүшүватқанлиғини көрсәтти .
66021011	Шәһәр Худаниң улуқлуғи билән толған болуп , униң пақириши интайин есил бир гөһәрниң , йешил қашташтәк ялтириған хрустальниң пақиришиға охшатти .
66021012	Шәһәрниң чоң һәм егиз сепили вә он икки дәрвазиси бар еди . Һәр бир дәрвазини бирдин периштә сақлатти . Һәр бир дәрвазиниң үстигә исраилларниң он икки қәбилисидин бириниң исми йезилған еди .
66021013	Шәриқтә үч дәрваза , ғәриптә үч дәрваза , шималда үч дәрваза вә җәнупта үч дәрваза бар еди .
66021014	Шәһәрни қоршап турған сепилниң он икки һул теши бар болуп , уларниң үстигә Қозиниң он икки әлчисиниң исимлири йезилған еди .
66021015	Маңа гәп қилған периштәниң қолида шәһәрни вә шәһәрниң дәрвазилири билән сепилини өлчәйдиған бир алтун өлчигүч бар еди .
66021016	Шәһәр төрт булуңлуқ болуп , узунлуғи билән кәңлиги охшаш еди . Периштә шәһәрни өлчигүч билән өлчиди . Һәр бир тәрипи икки миң икки йүз чақирим кәлди . Узунлуғи , кәңлиги вә егизлиги бир-биригә тәпму-тәң еди .
66021017	Периштә сепилниму өлчиди . Сепилниң қелинлиғи у ишләткән инсанларниң өлчигүчи бойичә атмиш бәш метр кәлди .
66021018	Сепил йешил қашташтин , шәһәр әйнәктәк сүзүк сап алтундин бена қилинған еди .
66021019	Шәһәр сепилиниң һули һәр хил есил ташлар билән безәлгән еди . Биринчи һул таш йешил қашташ , иккинчиси көк яқут , үчинчиси һеқиқ , төртинчиси зумрәт ,
66021020	бәшинчиси қизил һеқиқ , алтинчиси қизил кварц , йәттинчиси сериқ кварц , сәккизинчиси рәңсиз яқут , тоққузинчиси топаз , онинчиси йешил кварц , он биринчиси сөсүн яқут вә он иккинчиси сөсүн кварц еди .
66021021	Он икки дәрваза он икки мәрвайит еди , йәни дәрвазиларниң һәр бири бирдин мәрвайиттин ясалған еди . Шәһәрниң ғол йоли әйнәктәк сүзүк сап алтундин еди .
66021022	Шәһәрдә һеч қандақ ибадәтхана көрмидим , чүнки һәммигә қадир Пәрвәрдигар Худа вә Қоза шәһәрниң ибадәтханисидур .
66021023	Шәһәрниң йорутулуши үчүн қуяш яки ай һаҗәтсиз болуп , уни Худаниң парлақ нури йорутуп туриду . Қоза униң чириғи болиду .
66021024	Дуниядики хәлиқләр шәһәрдики йоруқлуқта яшайду . Дунияниң падишалири шану-шәвкитини у йәргә елип келиду .
66021025	Шәһәрниң дәрвазилири мәңгү тақалмай күн бойи очуқ туриду , чүнки у йәрдә зади кечә болмайду .
66021026	Һәр қайси хәлиқләр шану-шәвкитини вә иззитини у йәргә елип келиду .
66021027	У йәргә һәр қандақ напак нәрсиләр вә жиркиничлик ишларни қилидиған ялғанчи кишиләр кирәлмәйду ; пәқәт нами Қозиниң һаятлиқ дәптиридә йезилғанларла кирәләйду .
66022001	Униңдин кейин периштә маңа Худаниң вә Қозиниң тәхтидин башланған , хрустальдәк сүзүк һаятлиқ сүйи еқиватқан дәрияни көрсәтти .
66022002	Шәһәрниң ғол йолиниң оттурисида еқиватқан бу дәрияниң икки тәрипидә он икки қетим мевә беридиған , йәни һәр айда мевә беридиған һаятлиқ дәриғи болуп , дәрәқниң йопурмақлири пүткүл хәлиқләргә шипа еди .
66022003	Ләнәткә учрайдиған ишлар қалмайду . Худаниң вә Қозиниң тәхти шәһәрниң ичидә болуп , Худаниң хизмәткарлири у йәрдә ибадәт қилиду .
66022004	Улар Худаниң җамалини көриду , Худаниң нами уларниң пешанилиригә йезилиду .
66022005	У йәрдә әсла кечә болмайду , нә чирақ нуриға , нә қуяш нуриға һаҗити чүшмәйду . Чүнки Пәрвәрдигар Худа уларниң йоруқлуғи болуп , улар әбәдил-әбәт һөкүм сүриду .
66022006	Периштә маңа : — Бу сөзләр ишәнчлик вә һәқтур . Пәйғәмбәрләрниң роһиға илһам бәргән Пәрвәрдигар Худа йеқин кәлгүсидә йүз бериши муқәррәр болған вақиәләрни Өз хизмәткарлириға көрситиш үчүн , периштәсини әвәтти , — деди .
66022007	Әйса Мәсиһ мундақ деди : « Мана , пат йеқинда келимән ! Бу китаптики пәйғәмбәрлик сөзләргә әмәл қилғанлар нәқәдәр бәхитлик ! »
66022008	Буларни аңлиғучи вә көргүчи мән Юһаннамән . Бу ишларни аңлиғинимда вә көргинимдә , буларни маңа көрсәткән периштәгә сәҗдә қилиш үчүн униң айиғиға баш қойдум .
66022009	Лекин у маңа : — Һәргиз ундақ қилма ! Мән саңа , пәйғәмбәр болған сениң қериндашлириңға һәм бу китаптики сөзләргә әмәл қилғанларға охшаш Худаниң хизмәткаримән . Худағила ибадәт қил ! — деди .
66022010	У маңа йәнә : — Бу китаптики пәйғәмбәрлик сөзләрни печәтләп мәхпий тутма , чүнки бу ишларниң әмәлгә ашидиған вақти йеқиндур .
66022011	Яманлиқ қилғучилар яманлиғини қиливәрсун , пәскәшләр пәскәшлигини давамлаштурувәрсун , һәққанийлар һәққанийлиғини давамлаштурувәрсун , Худаға атилип пак болғанлар паклиқта яшавәрсун , — деди .
66022012	Әйса Мәсиһ мундақ деди : « Мана , пат йеқинда келимән ! Һәр кимниң әмәлиятиға қарап , беридиғинимни Өзәм билән биллә елип келимән .
66022013	Баш вә Ахир , Тунҗа вә Ахирқи , Муқәддәм вә Тамам Мән болимән » .
66022014	Һаятлиқ дәриғиниң мевилиридин һөзүрлиниш вә шәһәр дәрвазилиридин кириш һоқуқиға еришиш үчүн тонлирини жуюп тазилиғанлар нәқәдәр бәхитлик !
66022015	Пәскәшләр , сехиргәрләр , җинсий әхлақсизлиқ қилғучилар , қатиллар , бутпәрәсләр , ялғанчилар вә ялғанчилиқ қилишқа хуштарларниң һәммиси шәһәрниң сиртида қалиду .
66022016	« Мәнки Әйса Мәсиһ мәсиһийләр җамаәтлиригә бу ишларни йәткүзүш үчүн , периштәмни әвәттим . Давутниң Нотиси һәм Әвлади Мән болимән . Парлақ таң Юлтузи Мән болимән » .
66022017	Муқәддәс Роһ вә тойи болидиған қиз : « Кәл ! » деди . Аңлиғанларниң һәммисиму : « Кәл ! » десун . Уссиған кәлсун , халиған киши һаятлиқ сүйидин һәқсиз ичсун .
66022018	Мәнки Юһанна бу китаптики пәйғәмбәрлик сөзләрни аңлиғанларни җиддий агаһландуримәнки : Кимду-ким бу сөзләргә бир нәрсә қошса , Худа униңға бу китапта йезилған балаю-апәтләрни кәлтүриду .
66022019	Кимду-ким бу пәйғәмбәрлик сөзләр йезилған китаптики бирәр сөзни чиқиривәтсә , Худаму уни бу китапта йезилған һаятлиқ дәриғидин вә муқәддәс шәһәрдин берилидиған үлүшидин мәһрум қилиду .
66022020	Мана буларға гувалиқ бәргүчи Әйса Мәсиһ мундақ дәйду : « Шундақ , пат йеқинда келимән ! » « Амин ! Кәл , я Рәббим Әйса ! »
66022021	Рәббимиз Әйсаниң меһир-шәпқити Худаниң муқәддәс хәлқи билән биллә болғай , амин !
