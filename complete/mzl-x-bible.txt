# language_name:        Mazatlán Mixe
# closest ISO 639-3:    mzl
# ISO_15924:            Latn
# year_short:           2005
# year_long:            
# vernacular_title:     New Testament in Mixe of Mazatlán
# english_title:        The New Testament in Mazatlán Mixe
# URL:                  https://www.bible.com/de/bible/357/mat.1.mixe
# copyright_short:      © Bible Society of Mexico 2005
# copyright_long:       New Testament in Mixe of Mazatlán<br>This translation, published by the Bible Society of Mexico, was published in 2005. If you are interested in obtaining a printed copy, please contact the Bible Society of Mexico at www.socbiblicademexico.com.mx.
# notes:                
40001001	Yaa du'un kuja'ay myiñ pu̶njaty je̱'e̱ Jesucristo myu̶j'ap'ajt myu̶jteedy'ajt . Je̱' je̱'e̱ myu̶j'ap'ajt myu̶jteedy'ajt je̱'e̱ David y je̱'e̱ Abraham :
40001002	Abraham je̱' je̱'e̱ y'ung'ajt je̱'e̱ Isaac , je̱'e̱ Isaac je̱' je̱'e̱ y'ung'ajt je̱'e̱ Jacob , je̱'e̱ Jacob je̱' je̱'e̱ y'ung'ajt je̱'e̱ Judá y je̱'e̱ myu̶gue̱'e̱xktu̶jk .
40001003	Judá mu̶u̶d je̱'e̱ tyo'oxyu̶jk Tamar je̱' je̱'e̱ y'ung'ajtku̶x je̱'e̱ Fares y je̱'e̱ Sara . Je̱'e̱ Fares je̱' je̱'e̱ y'ung'ajt je̱'e̱ Esrom , je̱'e̱ Esrom je̱' je̱'e̱ y'ung'ajt je̱'e̱ Aram .
40001004	Aram je̱' je̱'e̱ y'ung'ajt je̱'e̱ Aminadab , je̱'e̱ Aminadab je̱' je̱'e̱ y'ung'ajt je̱'e̱ Naasón , je̱'e̱ Naasón je̱' je̱'e̱ y'ung'ajt je̱'e̱ Salomón .
40001005	Salomón mu̶u̶d je̱'e̱ tyo'oxyu̶jk Rahab je̱' je̱'e̱ y'ung'ajtku̶x je̱'e̱ Booz . Je̱'e̱ Booz mu̶u̶d je̱'e̱ tyo'oxyu̶jk Rut je̱' je̱'e̱ y'ung'ajtku̶x je̱'e̱ Obed . Je̱'e̱ Obed je̱' je̱'e̱ y'ung'ajt je̱'e̱ Isaí .
40001006	Isaí je̱' je̱'e̱ y'ung'ajt je̱'e̱ ane̱'e̱mbu̶ David , y je̱'e̱ ane̱'e̱mbu̶ David mu̶u̶d je̱'e̱ tyo'oxyu̶jk je̱'e̱ mu̶dyiibu̶ je̱'e̱ Urías najty tu̶ okto'oxyu̶jk'ajtpu̶ju̶ñ je̱' je̱'e̱ y'ung'ajtku̶x je̱'e̱ Salomón .
40001007	Salomón je̱' je̱'e̱ y'ung'ajt je̱'e̱ Roboam , je̱'e̱ Roboam je̱' je̱'e̱ y'ung'ajt je̱'e̱ Abías , je̱'e̱ Abías je̱' je̱'e̱ y'ung'ajt je̱'e̱ Asa .
40001008	Asa je̱' je̱'e̱ y'ung'ajt je̱'e̱ Josafat , je̱'e̱ Josafat je̱' je̱'e̱ y'ung'ajt je̱'e̱ Joram , je̱'e̱ Joram je̱' je̱'e̱ y'ung'ajt je̱'e̱ Uzías .
40001009	Uzías je̱' je̱'e̱ y'ung'ajt je̱'e̱ Jotam , je̱'e̱ Jotam je̱' je̱'e̱ y'ung'ajt je̱'e̱ Acaz , je̱'e̱ Acaz je̱' je̱'e̱ y'ung'ajt je̱'e̱ Ezequías .
40001010	Ezequías je̱' je̱'e̱ y'ung'ajt je̱'e̱ Manasés , je̱'e̱ Manasés je̱' je̱'e̱ y'ung'ajt je̱'e̱ Amón , je̱'e̱ Amón je̱' je̱'e̱ y'ung'ajt je̱'e̱ Josías .
40001011	Josías je̱' je̱'e̱ y'ung'ajt je̱'e̱ Jeconías y je̱'e̱ myu̶gue̱'e̱xktu̶jk , je̱'e̱ mu̶'it tiempo mu̶naa je̱'e̱ Israel ja'ay mach yajnú̶kxu̶gu̶xyu̶ñ jim Babilonia .
40001012	Y ko najty jim Babilonia mach tu̶ yajnú̶kxu̶gu̶xyu̶ , jim je̱'e̱ Jeconías y'ung paatku̶xy y xu̶u̶mooygyu̶xy Salatiel , y je̱'e̱ Salatiel je̱' je̱'e̱ y'ung'ajt je̱'e̱ Zorobabel .
40001013	Zorobabel je̱' je̱'e̱ y'ung'ajt je̱'e̱ Abiud , je̱'e̱ Abiud je̱' je̱'e̱ y'ung'ajt je̱'e̱ Eliaquim , je̱'e̱ Eliaquim je̱' je̱'e̱ y'ung'ajt je̱'e̱ Azor .
40001014	Azor je̱' je̱'e̱ y'ung'ajt je̱'e̱ Sadoc , je̱'e̱ Sadoc je̱' je̱'e̱ y'ung'ajt je̱'e̱ Aquim , je̱'e̱ Aquim je̱' je̱'e̱ y'ung'ajt je̱'e̱ Eliud .
40001015	Eliud je̱' je̱'e̱ y'ung'ajt je̱'e̱ Eleazar , je̱'e̱ Eleazar je̱' je̱'e̱ y'ung'ajt je̱'e̱ Matán , je̱'e̱ Matán je̱' je̱'e̱ y'ung'ajt je̱'e̱ Jacob .
40001016	Jacob je̱' je̱'e̱ y'ung'ajt je̱'e̱ José , je̱'e̱ María ñiya'aydyu̶jk , y je̱'e̱ María je̱' je̱'e̱ Jesús ung'ajt , je̱'e̱ mu̶dyiibu̶ Cristo yajtijpu̶ñ .
40001017	Majmé̱tzk najtzke̱'e̱xu̶'u̶ du'un paady ; chonda'agy Abraham u̶xtu̶ David , y jakmajmé̱tzk najtzke̱'e̱xu̶'u̶ ; chonda'agy ma je̱'e̱ David u̶xtu̶ jibaad mu̶naa je̱'e̱ Israel ja'ay mach yajnú̶kxu̶gu̶xy jim Babilonia , y nan jakmajmé̱tzk najtzke̱'e̱xu̶'u̶ ; chonda'agy ma je̱'e̱ Israel ja'ay mach yajnú̶kxu̶gu̶xy jim Babilonia u̶xtu̶ jibaad ma je̱'e̱ Cristo mya'axung'ajtyu̶ñ .
40001018	Du'un tyuunu̶ jyajtu̶ neby je̱'e̱ Jesucristo mya'axung'ajtyu̶ñ : María , je̱'e̱ Jesús tyaj , tu̶ najty je̱'e̱ kapxy'ajtku̶xy mu̶u̶d je̱'e̱ José ko pyu̶gaangu̶xy , peru̶ ka'anu̶ najty ñaybyudu̶gu̶u̶yu̶gu̶xy ko je̱'e̱ María y'ungjomu̶'ky mu̶u̶d je̱'e̱ Espíritu Santo myu̶k'ajtu̶ñ .
40001019	José , je̱'e̱ María ñiya'aydyu̶jk ; tu'uda'agyjya'ay je̱'e̱ najty y ka'p najty je̱'e̱ María mayjya'ayjyooty xu̶'u̶wa'añ , chi wyinma'añbyaaty u̶xmadza'añ ayu'uch amechu̶ ka'p pu̶n yajnejwu̶'u̶wa'añ .
40001020	Du'un najty tyajy myay tuna'añ du'un , ko je̱'e̱ Windzú̶n Dios y'ángel tu'ug ñayyajni'igu̶xu̶'ku̶ kuma'ayjyooty y ñu̶maayu̶ : “ José , David y'ok'ung y'ok'ana'k , ka'p mdajy mmay y ka'p mdzu̶gu̶'u̶y ; mwinduumbú̶gu̶ch je̱'e̱ María neby je̱'e̱ mdo'oxyu̶jku̶ñ , je̱' ko je̱'e̱ ma'axúng mu̶dyiibu̶ pyade̱e̱mbyu̶ñ je̱'e̱ Espíritu Santo kyu̶xpu̶ je̱' .
40001021	Pyaadu̶py je̱'e̱ María y'ung ; y Jesús myajxu̶u̶'ádu̶ch . Du'un xyu̶u̶'ádu̶ch je̱' ko je̱' je̱'e̱ jya'ay yajpokyñi'iwa'adzaamb ”
40001022	Adaa paady ada du'un ku̶xyu̶ tyuunu̶ jyajtu̶ , wan du'un yajkuydyúnu̶ch neby je̱'e̱ Dios y'ayuuknajtzkapxu̶u̶ybyu̶ najty tu̶ nu̶ma'ayu̶ñ ko du'un myu̶naañ :
40001023	“ Ungjomu̶'u̶gu̶p je̱'e̱ to'oxy'ana'k mu̶dyiibu̶ ka'p ya'aydyu̶jk mu̶dtzu̶na'ayñu̶ju̶ñ , y yajma'axung'ádu̶py je̱'e̱ y'ung tu'ug , y Emmanuel myajxu̶u̶'ajtku̶xu̶ch ” ( mu̶dyiibu̶ du'un ayuuk wimbu̶dzu̶u̶mbu̶ñ : “ Dios mu̶u̶d u̶u̶ch ajtu̶m ajku̶xy ” ) .
40001024	Ko je̱'e̱ José mya'aybyu̶du̶'ky , chi du'un kuydyuuñ neby je̱'e̱ Windzú̶n Dios y'ángel najty tu̶ ñu̶ma'ayiiju̶ñ , y mu̶'it je̱'e̱ María windumbu̶jky neby tyo'oxyu̶jku̶ñ .
40001025	Peru̶ ka'p myaamujky pyokxmujky ajku̶xy neby je̱'e̱ pu̶kyjya'ay ajku̶xyu̶ñ ; u̶xtu̶ koonu̶ je̱'e̱ María y'ung yajma'axung'ajty , je̱'e̱ mu̶dyiibu̶ je̱'e̱ José xyu̶u̶mooyu̶ñ Jesús .
40002001	Jim je̱'e̱ Jesús mya'axung'ajty ma je̱'e̱ kajpt tu'ug xyu̶u̶'átyu̶ñ Belén , Judea naaxjooty , mu̶'it ko najty je̱'e̱ Herodes y'ane'emy ma je̱'e̱ jimbu̶ naaxjootyu̶ñ . Mu̶'it je̱'e̱ u̶xpu̶kytyu̶jk nije̱' jya'tku̶xy jim Jerusalén mu̶dyiibu̶ ju̶gue̱m tzóngu̶xpu̶ñ ma je̱'e̱ xu̶u̶ pyu̶dzu̶myu̶ñ mu̶dyiibu̶ je̱'e̱ mu̶dza'a najty ni'u̶xpu̶gu̶u̶ygyu̶xpu̶ñ ,
40002002	y chi yajtu̶u̶y ajku̶xy : — ¿ Ma je̱'e̱ judío ja'ay y'ane̱'e̱mbu̶ ajku̶xy je̱'e̱ mu̶dyiibu̶ tu̶ mya'axung'átyu̶ñ ? Tu̶ u̶u̶ch je̱'e̱ myu̶dza'a n'ijxu̶ ajku̶xy ko tu̶ pyu̶dzú̶my y paadyu̶ch tu̶ nmiingu̶xy n'o'owu̶dattaangu̶xyu̶ch .
40002003	Ko je̱'e̱ ane̱'e̱mbu̶ Herodes du'un mu̶dooy , chi mu̶k tyajtu̶gu̶u̶y myaaydyu̶gu̶u̶y mu̶u̶d je̱'e̱ kajptja'ay nandu'un nigu̶xyu̶ ajku̶xy mu̶dyiibu̶ najty jim Jerusalén tzu̶naaygyu̶xpu̶ñ .
40002004	Mu̶'it je̱'e̱ ane̱'e̱mbu̶ Herodes niduungu̶u̶y ku̶xyu̶ je̱'e̱ teedy windzu̶ndu̶jk y je̱'e̱ Dios y'ane̱'e̱mu̶ñ windzu̶ndu̶jk ajku̶xy , y yajtu̶u̶gu̶xy ma je̱'e̱ Cristo najty mya'axung'ada'añu̶ñ .
40002005	Chi je̱' y'adzooy ajku̶xy : — Jim Belén Judea naaxjooty , je̱' ko du'un je̱'e̱ Dios y'ayuuknajtzkapxu̶u̶ybyu̶ kujaay :
40002006	‘ Y miich Belén kajpt , mu̶dyiibu̶ Judea naaxjootyu̶ñ , ka'p miich mútzku̶ch ma je̱'e̱ jimbu̶ mu̶jnaax mu̶jkajptu̶ñ ; je̱' ko jim pyu̶dzu̶ma'añ ma miichu̶ñ tu'ug je̱'e̱ ane̱'e̱mbu̶ mu̶dyiibu̶ ane̱'e̱mu̶bu̶ñ je̱'e̱ Israel ja'ay , u̶u̶ch je̱'e̱ nja'ay . ’
40002007	Mu̶'it je̱'e̱ ane̱'e̱mbu̶ Herodes amechu̶ niduungu̶u̶y je̱'e̱ u̶xpu̶kytyu̶jk ajku̶xy , y chi mu̶du̶u̶y yajtu̶u̶y ajku̶xy y nejwu̶u̶y oy yajxón mu̶naa je̱'e̱ mu̶dza'a najty aga'an ijxku̶xyu̶ñ .
40002008	Y chi jim Belén kejxy ajku̶xy , y nu̶maaygyu̶xy : — Nú̶kxku̶x jim , y mu̶du̶u̶gu̶x yajtu̶u̶gu̶x oy wa'adzu̶ je̱'e̱ pi'kma'axúng , y ko naty mbaatku̶xy , xy'awaanu̶bu̶ch ajku̶xy , wan u̶u̶ch nandu'un nnú̶kxu̶ch , nnú̶kxyu̶ch n'o'owu̶dáty .
40002009	Ko je̱'e̱ ane̱'e̱mbu̶ Herodes du'un myu̶naañ , chi je̱'e̱ u̶xpu̶kytyu̶jk ñú̶kxku̶xy . Y je̱'e̱ mu̶dza'a mu̶dyiibu̶ najty tu̶ ijxku̶xyu̶ñ pyu̶dzu̶my , jayu̶jp najty je̱'e̱ ñu̶kxy ma je̱' ajku̶xyu̶ñ , u̶xtu̶ koonu̶ jim wya'kxu̶jpy ma je̱'e̱ pi'kma'axúng najty yajpaadyu̶ñ .
40002010	Ko je̱'e̱ u̶xpu̶kytyu̶jk je̱'e̱ mu̶dza'a du'un ijxy ajku̶xy , chi xyooñ y'ijty ajku̶xy .
40002011	Chi tyu̶jktu̶gu̶u̶ygyu̶xy , y ijxku̶xy je̱'e̱ pi'kma'axúng mu̶u̶d je̱'e̱ tyaj , je̱'e̱ María , y chi ñayñajtzkojxtu̶na'awu̶u̶yu̶ ajku̶xy ; cham ja'aymye̱jtz o'owu̶dajtku̶xy . Chi je̱'e̱ pyi'kkaaju̶ yaj'awaach ajku̶xy y yajpu̶dzu̶u̶mgu̶xy je̱'e̱ ooru̶ , je̱'e̱ poom y mirra tzooy y mooy je̱'e̱ pi'kma'axúng ajku̶xy .
40002012	Ko najty tu̶ ja'aymye̱jtz o'owu̶dajtaaygyu̶xy , chi je̱'e̱ Dios kuma'ayjyooty ñu̶maayu̶ ajku̶xy ko ka'p jim mu̶baad y'oknaxu̶u̶ygyu̶xnu̶ ma je̱'e̱ Herodes najtyu̶ñ , chi wyimbijtku̶xnu̶ ma je̱'e̱ ñaax kyajpt ajku̶xyu̶ñ , wiing tu'u ñu̶kxu̶u̶ygyu̶xnu̶ .
40002013	Ko najty je̱'e̱ u̶xpu̶kytyu̶jk tu̶ wyimbijttaaygyu̶xnu̶ , chi je̱'e̱ Windzú̶n Dios y'ángel tu'ug kuma'ayjyooty ñayyajni'igu̶xu̶'ku̶ ma je̱'e̱ Joseju̶ñ , y chi je̱'e̱ José nu̶maay : “ Pu̶du̶'u̶g , mu̶dtzoon je̱'e̱ pi'kma'axúng yaa mu̶u̶d je̱'e̱ ñidaj , nu̶kx jim Egipto naaxjooty ke̱e̱ktzookku̶x . Wu̶'u̶mu̶u̶ygyu̶x jim u̶xtu̶ koonu̶ n'awaanu̶ch ajku̶xy mu̶naa jim mu̶baad mwimbijtku̶xnu̶ju̶ñ , je̱' ko je̱'e̱ Herodes je̱'e̱ pi'kma'axúng u̶xta'awa'añ y yaj'o'oga'añ . ”
40002014	Chi je̱'e̱ José pyu̶du̶'ky y mu̶dtzoñ je̱'e̱ pi'kma'axúng y je̱'e̱ ñidaj y tyu'ubu̶jkku̶xy koodz , ñú̶kxku̶xy Egipto .
40002015	Jim jeky chu̶naaygyu̶xy u̶xtu̶ koonu̶ je̱'e̱ Herodes y'o'knu̶ . Adaa paady ada tyuunu̶ jyajtu̶ wan du'un yajkuydyúnu̶ch neby je̱'e̱ Dios y'ayuuknajtzkapxu̶u̶ybyu̶ najty tu̶ nu̶ma'ayu̶ñ ko du'un myu̶naañ : “ Jim Egipto u̶u̶ch je̱'e̱ n'ung nyaaxpu̶dzu̶u̶my . ”
40002016	Ko je̱'e̱ Herodes nejwu̶u̶y ko je̱'e̱ u̶xpu̶kytyu̶jk najty tu̶ wyin'ú̶nu̶gu̶xy , chi jyoot'ambu̶jky y yejky je̱'e̱ ane̱'e̱mu̶ñ ko je̱'e̱ ma'axungtu̶jk wan ku̶xyu̶ yaj'o'kta'ayii mu̶dyiijáty najty jim Belén tzu̶naaygyu̶xpu̶ñ y Belén mu̶wingón , mu̶dyiijáty je̱'e̱ jyumu̶jt me̱tzk ajku̶xyu̶ñ y je̱'e̱ jakmutzkjatypyu̶ ajku̶xy . Paady je̱'e̱ du'un tuuñ , je̱' ko tu̶ najty je̱'e̱ jumu̶jt payo'oy maabu̶ je̱'e̱ u̶xpu̶kytyu̶jk najty du'un ñu̶maayu̶gu̶xyu̶ñ .
40002017	Du'un du'un yajkuydyuuñ neby je̱'e̱ Dios y'ayuuknajtzkapxu̶u̶ybyu̶ Jeremías najty tu̶ kuja'ayu̶ñ :
40002018	“ Jim Ramá ayuuk yajmu̶dooy , jyu̶'u̶y ya'axy je̱'e̱ ja'ay ku'uwópy ku'uga'ach y yajnú̶kxy yajju̶wu̶'u̶y najty mu̶k . Je̱'e̱ Raquel najty je̱' je̱'e̱ mu̶dyiibu̶ je̱'e̱ y'ung y'ana'k najty du'un niyaaxpu̶ñ . Y ka'p najty tyimyyajpudaj tyimyyajpumayu̶'u̶wa'añ , je̱' ko tu̶ najty je̱'e̱ y'ung y'ana'k y'o'kta'ay . ”
40002019	Peru̶ ko je̱'e̱ Herodes y'o'knu̶ , chi je̱'e̱ Windzú̶n Dios y'ángel tu'ug kuma'ayjyooty ñayyajni'igu̶xu̶'ku̶ ma je̱'e̱ Joseju̶ñ jim Egipto , y ñu̶maayu̶ :
40002020	“ Nayñi'ixu̶'u̶wu̶u̶ , mu̶dtzoon je̱'e̱ pi'kma'axúng mu̶u̶d je̱'e̱ ñidaj y wimbijtku̶xnu̶ jim Israel naaxjooty , je̱' ko tu̶ je̱'e̱ y'o'ktaaygyu̶xnu̶ je̱'e̱ mu̶dyiibu̶ je̱'e̱ pi'kma'axúng najty yaj'o'ogaangu̶xpu̶ñ . ”
40002021	Mu̶'it je̱'e̱ José pyu̶du̶'ky y mu̶dnu̶kxy je̱'e̱ pi'kma'axúng mu̶u̶d je̱'e̱ ñidaj jim Israel naaxjooty .
40002022	Peru̶ ko du'un nejwu̶u̶y ko je̱'e̱ Arquelao najty jim Judea y'ane'emy neby je̱'e̱ tyeedy Heródesu̶ñ , chi chu̶gu̶u̶ybyu̶jky ñú̶kxu̶ch jim , je̱' ko tu̶ najty je̱'e̱ Dios kuma'ayjyooty y'awaanu̶xyu̶ ko jim ka'p ñú̶kxu̶ch , chi Galilea naaxjooty ñú̶kxku̶xy .
40002023	Ko jim jya'tku̶xy , chi tzu̶naaydyaakpu̶ ñú̶kxku̶xy ma je̱'e̱ kajpt xyu̶u̶'átyu̶ñ Nazaret . Adaa paady ada du'un tyuunu̶ jyajtu̶ wan du'un yajkuydyúnu̶ch neby je̱'e̱ Dios y'ayuuknajtzkapxu̶u̶ybyu̶du̶jk myu̶naañ ajku̶xyu̶ñ : ko je̱'e̱ Jesús xyu̶u̶'ádu̶ch nazareno ja'ay .
40003001	Je̱'e̱ mu̶'it tiempo je̱'e̱ Juan Bautista jim Judea adu'ugtuum ñayyajni'igu̶xu̶'ku̶ .
40003002	Kapxwa'kxy je̱'e̱ Dios y'ayuuk tyu̶y'ajt , myu̶na'añ najty : “ ¡ Jootwimbijtku̶x ma je̱'e̱ Diosu̶ñ , je̱' ko tu̶ je̱'e̱ xu̶u̶ tiempo paatnu̶ mu̶naa je̱'e̱ Dios y'ane̱'e̱mu̶ñ pu̶da'aga'añu̶ñ ya naaxwiiñ ! ”
40003003	Juan je̱' najty je̱' je̱'e̱ mu̶dyiibu̶ je̱'e̱ Dios y'ayuuknajtzkapxu̶u̶ybyu̶ Isaías najty tu̶ nimu̶dya'agyu̶ñ :
40003004	Juan , camello pu̶jt najty je̱'e̱ wyit'ajtypy , y po'o'ák najty wyu̶u̶n'ajtypy , y mu'u najty jyu̶kxy'ajtypy y uuxpa'ag .
40003005	Je̱'e̱ ja'ay mu̶dyiibu̶ najty jim Jerusalén tzu̶naaygyu̶xpu̶ñ y ku̶xyu̶ je̱'e̱ mu̶dyiibu̶ jim Judea naaxjooty tzu̶naaygyu̶xpu̶ñ y mu̶wingón je̱'e̱ Jordán naaxjooty , nú̶kxku̶xp najty je̱' ma je̱'e̱ Juangu̶ñ ; nu̶kxy je̱'e̱ y'ayuuk amdo'ijtu̶ ajku̶xy .
40003006	Ko je̱'e̱ pyoky kyu̶dyeey nigapxy ajku̶xy , chi je̱'e̱ Juan yajnu̶u̶be̱jtu̶ ajku̶xy ma je̱'e̱ Jordán mu̶jnu̶u̶ju̶ñ .
40003007	Peru̶ ko je̱'e̱ Juan ijxy je̱'e̱ fariseo ja'ay y je̱'e̱ saduceo ja'ay ajku̶xy nimay ñimiñyii ajku̶xy y ñu̶u̶be̱daangu̶xy , chi nu̶maay ajku̶xy : “ ¡ Miich ajku̶xy , tza'añdy m'ajuugy m'amu̶gu'ug'ajtypy ajku̶xy ! ¿ Pu̶n tu̶ xyñu̶maaygyu̶xy ko mni'idzookku̶xu̶ch ma je̱'e̱ mu̶j'ayo'on je̱'e̱ mu̶dyiibu̶ je̱'e̱ Dios kye̱xe̱e̱mbyu̶ñ ?
40003008	Tuungu̶x je̱'e̱ oybyu̶ , y du'un ñi'igu̶xu̶'u̶gu̶ch ko tu̶ mjootwimbijtku̶xy ma je̱'e̱ Windzú̶n Diosu̶ñ ,
40003009	y ka'p ku̶'u̶m mnaygyu'umaayu̶gu̶xy : ‘ Abraham u̶u̶ch nmu̶j'ap'ajtypy nmu̶jteedy'ajtypy ajku̶xy ’ , janch tu̶y'ajtu̶ñ du'un nnu̶maaygyu̶xy ko je̱'e̱ Dios mu̶baad je̱'e̱ Abraham yaj'ok'ung'áty yaj'ok'ana'k'áty adaa tzaa .
40003010	Dios ni'ixu̶'u̶ je̱'e̱ y'ity neby je̱'e̱ ja'ay mu̶baad yajku'udu̶góy mu̶dyiibu̶ je̱'e̱ ju̶bu̶kwinma'añ mu̶dajtku̶xpu̶ñ , du'un neby je̱'e̱ ja'ay tu'ug ni'ixu̶'u̶ y'ity mu̶u̶d je̱'e̱ jyaachu̶ ko je̱'e̱ kepy tu'ug pujxu̶'u̶ga'añ ooxyjyooty . Ku̶xyu̶ kepy mu̶dyiibu̶ ka'p tyu̶m'aty , yajpujxu̶'kp je̱' y chi yajno'ogy .
40003011	U̶u̶ch janch tu̶y'ajt , nyajnu̶u̶bejtypy miich ajku̶xy mu̶u̶d je̱'e̱ nu̶u̶ neby du'un kyu̶xu̶'u̶gu̶chu̶ñ ko tu̶ mjootwimbijtku̶xy ma je̱'e̱ Diosu̶ñ ; peru̶ je̱'e̱ mu̶dyiibu̶ jak'u̶x'aam miimbu̶ñ je̱' xyajnu̶u̶bé̱du̶p ajku̶xy mu̶u̶d je̱'e̱ Espíritu Santo y mu̶u̶d je̱'e̱ ju̶u̶n . Je̱' jakmu̶k'ajtmu̶u̶d je̱'e̱ ni'igyu̶ ka'p u̶u̶chu̶ñu̶ba , u̶u̶ch ka'p u̶u̶ch xypyaady nú̶kxyu̶ch je̱'e̱ kyu̶'u̶g nwijtzwu̶dijtu̶ .
40003012	Je̱'e̱ Cristo ni'ixu̶'u̶ je̱'e̱ y'ity ko je̱'e̱ ja'ay oybyu̶ mo'owa'añ je̱'e̱ mu̶dyiibu̶ je̱'e̱ oywyinma'añ mu̶u̶du̶ñ ajku̶xy , y mo'owa'añ je̱'e̱ ja'ay tzaachpyu̶ je̱'e̱ mu̶dyiibu̶ je̱'e̱ ju̶bu̶kwinma'añ mu̶u̶du̶ñ ajku̶xy , je̱'e̱ tzaachpyu̶ mu̶dyiibu̶ ka'p nimu̶naaxu̶u̶ kyú̶xu̶ch tyu̶góyu̶chu̶ñ . Du'un neby je̱'e̱ ja'ay tu'ug ni'ixu̶'u̶ y'ity mu̶u̶d je̱'e̱ tyuumbe̱jtk ko tyrigo wimboja'añ , y u̶x'óxu̶ch je̱'e̱ trigo'ak , y pu̶gu̶'u̶gu̶ch je̱'e̱ oybyu̶ tyrigo ma je̱'e̱ che̱'e̱xu̶ñ , y no'ogu̶ch je̱'e̱ trigo'ak mu̶u̶d je̱'e̱ ju̶u̶n mu̶dyiibu̶ ka'p nimu̶naaxu̶u̶ pyi'idzu̶chu̶ñ . ”
40003013	Mu̶'it je̱'e̱ Jesús Galilea choñ ñu̶kxy ma je̱'e̱ Jordán mu̶jnu̶u̶ju̶ñ ma je̱'e̱ Juan najtyu̶ñ , wan je̱'e̱ Juan yajnu̶u̶be̱du̶u̶ju̶ch .
40003014	Juan ka'p je̱'e̱ du'un ja'aku'ubu̶gaañ , y chi je̱'e̱ Jesús nu̶maay : — Ni'igu̶ miich u̶u̶ch u̶xyu̶py xyajnu̶u̶be̱jtp , ¿ y u̶u̶ch miich xyñimiimbu̶py ko nyajnu̶u̶bé̱du̶ch ?
40003015	Chi je̱'e̱ Jesús y'adzooy : — U̶u̶ch yajnu̶u̶be̱jtk , wan du'un ku̶xyu̶ nguydyuunu̶mu̶ch neby je̱'e̱ Dios tu̶ xy'ane̱'e̱mu̶mu̶ñ . Mu̶'it je̱'e̱ Juan du'un ku'ubu̶jky ko yajnu̶u̶bé̱du̶ch .
40003016	Ko je̱'e̱ Jesús ñu̶u̶be̱jttaay , chi ñu̶u̶bu̶dzu̶u̶my . Mu̶'it je̱'e̱ tzajp mu̶k'eemby y'awaach , y chi je̱'e̱ Jesús ijxy ko je̱'e̱ Dios y'Espíritu kyu̶da'agy ma je̱'e̱ju̶ñ du'un neby tu'ug muuxyu̶ñ .
40003017	Mu̶'it je̱'e̱ ayuuk tu'ug yajmu̶dooy choñ tzajpjooty myu̶naañ : “ Adaa u̶u̶ch ada n'ung , mu̶dyiibu̶ u̶u̶ch oy ndzojkypy nju̶wu̶u̶ybyu̶ñ , mu̶dyiibu̶ u̶u̶ch tu̶ nwin'ixyu̶ñ . ”
40004001	Mu̶'it je̱'e̱ Dios y'Espíritu je̱'e̱ Jesús adu'ugtuum yajnú̶kxy , wan je̱'e̱ mu̶jku'u jim jyoot'íx wyinma'añ'íxu̶ju̶ch .
40004002	Juxytyikxy xu̶u̶ juxytyikxy tzum jim jaygyay y'ijty , y ko juxytyikxy xu̶u̶ juxytyikxy tzum ñajxnu̶ , chi oy yu'o'kkodyii .
40004003	Mu̶'it je̱'e̱ Jesús mu̶jku'u ñimiinu̶ ; jyoot'ijx wyinma'añ'ijxu̶ , y chi ñu̶maayu̶ : — Pu̶nu̶ jaanch je̱'e̱ Dios miich xy'ung'aty , nu̶ma'a adaa tzaa ko wan wimbity tzajkaagy .
40004004	Chi je̱'e̱ Jesús y'adzooy : — Du'un kuja'ay y'ity ma je̱'e̱ Dios ñakyu̶ñ : ‘ Ka'p je̱'e̱ ja'ay tzajkaagytyu̶'ajty je'eyu̶ jyaty tyimyñijugy'ajtypy ajku̶xy , nan yajmayjyajtku̶xypy nandu'un ku̶xyu̶ je̱'e̱ Dios y'ayuuk tyu̶y'ajt mu̶dyiibu̶ je̱'e̱ Dios kyapxypyu̶ñ . ’
40004005	Chi je̱'e̱ mu̶jku'u yajnú̶kxy je̱'e̱ Jesús ma je̱'e̱ Jerusalén kajptu̶ñ , je̱'e̱ Dios kyajpt , chi mu̶dpejty mu̶j tzajptu̶jkku'uduuy jim janch ku̶xtu̶goy ,
40004006	y chi nu̶maay : — Pu̶nu̶ jaanch je̱'e̱ Dios miich xy'ung'aty , ku'udu̶jpnáx ya mu̶j tzajptu̶jkku'uduuy , je̱' ko du'un kuja'ay y'ity ma je̱'e̱ Dios ñakyu̶ñ :
40004007	Chi je̱'e̱ Jesús y'adzooy : — Nandu'un kuja'ay y'ity ma je̱'e̱ Dios ñakyu̶ñ : ‘ Ka'p mjoot'íx mwinma'añ'íxu̶ch je̱'e̱ mWindzú̶n Dios . ’
40004008	Mu̶'it je̱'e̱ mu̶jku'u ja'adu'ook yajnú̶kxy je̱'e̱ Jesús ma tu'ug kopt janch kú̶xpu̶ju̶ñ , chi tu'kjaxu̶'u̶gy yajni'ixu̶u̶ydyaay ku̶xyu̶ je̱'e̱ naax kajpt mu̶dyiibu̶ jii naaxwiimbu̶'ajtpu̶ñ y je̱'e̱ myu̶j'ajtu̶ñ ,
40004009	chi je̱'e̱ mu̶jku'u myu̶naañ : — U̶u̶ch miich ada ku̶xyu̶ nmo'owu̶py pu̶nu̶ xywyingojxtu̶naaybyu̶ch y pu̶nu̶ xy'o'owu̶dajtpu̶ch miich .
40004010	Chi je̱'e̱ Jesús y'adzooy : — Winwa'ktuutku̶ch miich mu̶jku'u , je̱' ko du'un kuja'ay y'ity ma je̱'e̱ Dios ñaky mu̶dyiibu̶ du'un mu̶naambu̶ñ : ‘ Je̱'e̱ Windzú̶n miich mDios mwindzu̶gu̶'u̶wu̶py , y je̱' tu'kpajk mu̶dúnu̶py . ’
40004011	Mu̶'it je̱'e̱ mu̶jku'u winyo'oydyuutnu̶ je̱'e̱ Jesús , y chi je̱'e̱ Jesús ángelestu̶jk ñimiinu̶ pyube̱jt pyudu̶gu̶u̶yu̶ ajku̶xy .
40004012	Ko je̱'e̱ Jesús ayuuk du'un mu̶dooy ko je̱'e̱ Juan najty tu̶ yajtzúmy , chi Galilea ñu̶kxy .
40004013	Peru̶ ka'p jim Nazaret wyu̶'u̶my , chi jim Capernaum tzu̶naaydyaakpu̶jkpu̶ , ñu̶kxy mejypya'a ma je̱'e̱ Zabulón y je̱'e̱ Neftalí y'ok'ung y'ok'ana'k ñaaxjooty ajku̶xyu̶ñ .
40004014	Adaa paady ada du'un tyuunu̶ jyajtu̶ , wan du'un yajkuydyúnu̶ch neby je̱'e̱ Dios y'ayuuknajtzkapxu̶u̶ybyu̶ Isaías najty tu̶ kuja'ayu̶ñ :
40004015	“ Zabulón y Neftalí ñaaxjooty ajku̶xy , je̱'e̱ tu'u mu̶dyiibu̶ jim Jordán mu̶jnu̶u̶'awiimb najxpu̶ñ , jim mejypya'a : Galilea naaxjót jim , ma je̱'e̱ ka'pu̶ judío ja'ay chu̶naaygyu̶xyu̶ñ .
40004016	Je̱'e̱ ja'ay ajku̶xy mu̶dyiibu̶ ijty agootztuum tzu̶naaygyu̶xpu̶ñ y'ijxku̶x je̱'e̱ ju̶u̶n , tu'ug je̱'e̱ ju̶u̶n mu̶dyiibu̶ najty adu̶kxp ajajp ma je̱'e̱ mu̶dyiibu̶ najty tu̶goydyuum tzu̶naaygyu̶xpu̶ñ . ”
40004017	Je̱'e̱ mu̶'it tiempo je̱'e̱ Jesús ayuukkapxwa'kxpu̶ , tyu̶gu̶u̶y myu̶naañ : “ Jootwimbijtku̶x ma je̱'e̱ Diosu̶ñ , je̱' ko tu̶ je̱'e̱ tiempo wyingoonu̶ mu̶naa je̱'e̱ Dios y'ane̱'e̱mu̶ñ pu̶da'aga'añ ya naaxwiiñ . ”
40004018	Wu̶dijtp najty je̱'e̱ Jesús ma je̱'e̱ mejypya'a mu̶dyiibu̶ xu̶u̶'ajtpu̶ñ Galilea mejy , ko oy ijxpaady me̱tzk je̱'e̱ ja'ay tu'kke̱'e̱xk : tu'ug najty Simón xyu̶u̶'áty , mu̶dyiibu̶ nandu'un xu̶u̶'ajtpu̶ñ Pedro y je̱'e̱ ja'adu'ukpu̶ Andrés xyu̶u̶'áty . Je̱' akxku'uju̶bipu̶u̶ najty je̱'e̱ tyuung'ajtypy ajku̶xy , y du'un najty je̱'e̱ kyu'uju̶bijptzaay mejyjyooty timypyu̶daakku̶xy .
40004019	Chi je̱'e̱ Jesús ñu̶maayu̶ ajku̶xy : — U̶u̶ch pamiingu̶xk , y u̶u̶ch miich wiingpu̶ tuung nmo'owu̶py ajku̶xy ; je̱'e̱ Dios y'ayuuk kapxwa'kxu̶u̶ , du'un neby je̱' ja'ay du'umbu̶ mgu'uju̶bijpku̶xyu̶ñ .
40004020	Mu̶k'eemby je̱'e̱ kyu'uju̶bijptzaay u̶xmajtzku̶xy y panú̶kxku̶xy je̱'e̱ Jesús .
40004021	We̱e̱nu̶ najty je̱'e̱ Jesús tu̶ ñajtzyo'oyu̶'u̶y , ko oy ijxpaady me̱tzk je̱'e̱ wiingpu̶ ja'ay tu'kke̱'e̱xkpu̶ ajku̶xy : Santiago mu̶u̶d je̱'e̱ Juan , je̱'e̱ Zebedeo y'ung ajku̶xy , mu̶u̶d najty je̱'e̱ tyeedy jiiby ajku̶xy barcu̶jooty ; yaj'oyu̶u̶ygyu̶xy je̱'e̱ kyu'uju̶bijptzaay najty ajku̶xy . Chi je̱'e̱ Jesús myu̶j'yaaxu̶ ajku̶xy ,
40004022	y mu̶'ityu̶ je̱'e̱ barco ku'ugueeky ajku̶xy y je̱'e̱ tyeedy ajku̶xy , y panu̶kxy je̱'e̱ Jesús ajku̶xy .
40004023	Wu̶dijttaay je̱'e̱ Jesús jim ma je̱'e̱ Galilea naaxjootyu̶ñ , yaj'u̶xpú̶ky najty kajpt kajpt majaty je̱'e̱ naymyujktaaktu̶ñ . Kyapxwa'kxypy najty je̱'e̱ oybyu̶ ayuuk tu̶y'ajt neby je̱'e̱ Dios y'ane'emyu̶ñ y yajtzookypy najty je̱'e̱ pa'amja'ay wan timytyiiba'amu̶ch y mu̶dyiijáty najty yaj'ayoowu̶bu̶ñ ajku̶xy .
40004024	Yajnigápxp yajnimu̶dyaakp najty je̱'e̱ Jesús ma je̱'e̱ Siria naaxjooty kú̶xyu̶ju̶ñ , y yajninú̶kxku̶xypy najty je̱'e̱ Jesús pu̶njaty je̱'e̱ ju̶bu̶kpu̶ yaj'ayoowu̶bu̶ñ ajku̶xy , pu̶njaty najty yuumu̶u̶d pa'ammu̶u̶du̶ñ ajku̶xy y mu̶dyiijáty najty yaj'ayoowu̶bu̶ñ ajku̶xy , pu̶njaty najty ka'a'oybyu̶mu̶u̶du̶ñ ajku̶xy y pu̶njaty najty ku̶'u̶xúxy tekyxyuxy ajku̶xyu̶ñ . Y yajtzooktaaby najty je̱'e̱ Jesús pa'amja'ay ku̶xyu̶ .
40004025	Janch mayjya'ay najty je̱'e̱ Jesús pawu̶dijtu̶p , jim najty ajku̶xy mu̶dyiibu̶ Galilea tzóngu̶xpu̶ñ , mu̶dyiibu̶ xii yaa tzóngu̶xpu̶ñ Decápolis naaxjooty , Jerusalén , Judea , y Jordán mu̶jnu̶u̶'awiimb naaxjooty .
40005001	Ko je̱'e̱ Jesús mayjya'ay ijxy , chi koptku̶xp ñu̶kxy y ñaaxwéch jim . Chi je̱'e̱ dyiscípulotu̶jk ñimiinu̶gu̶xy ,
40005002	y chi yaj'u̶xpu̶jktu̶gu̶u̶y ajku̶xy , myu̶naañ :
40005003	“ Jootkujk je̱' ajku̶xy je̱'e̱ mu̶dyiibu̶ ku'ubu̶jkku̶xpu̶ñ ko je̱'e̱ Dios yajmayjyajtku̶xy , je̱' ko je̱' je̱'e̱ Dios y'ane̱'e̱mu̶ñ paattu̶gu̶xp .
40005004	“ Jootkujk je̱' ajku̶xy je̱'e̱ mu̶dyiibu̶ tajku̶xp maaygyu̶xpu̶ñ , je̱' ko je̱' je̱'e̱ Dios jootkujk'ajtu̶ñ mooyu̶gu̶xu̶p .
40005005	“ Jootkujk je̱' ajku̶xy je̱'e̱ mu̶dyiibu̶ joot winma'añ yuung naaxypy mu̶dajtku̶xpu̶ñ , je̱' ko je̱' je̱'e̱ paatku̶xu̶p mu̶dyiibu̶ je̱'e̱ Dios tu̶ yajwinwaanu̶u̶yu̶gu̶xyu̶ñ .
40005006	“ Jootkujk je̱' ajku̶xy je̱'e̱ mu̶dyiibu̶ janch nijoot'ajtku̶xpu̶ñ tunaangu̶xy je̱'e̱ mu̶dyiibu̶ je̱'e̱ Dios chojkypyu̶ñ , je̱' ko je̱' je̱'e̱ Dios pube̱du̶u̶ju̶p ajku̶xy ; tuungu̶xu̶ch mu̶dyiibu̶ naty jyanch nijoot'ajtku̶xypyu̶ñ .
40005007	“ Jootkujk je̱' ajku̶xy je̱'e̱ mu̶dyiibu̶ je̱'e̱ myu̶gu'ug pa''ayoogu̶xpu̶ñ , je̱' ko je̱' je̱'e̱ Dios pa''ayowaanu̶p ajku̶xy .
40005008	“ Jootkujk je̱' ajku̶xy je̱'e̱ mu̶dyiibu̶ joot winma'añ wa'adz mu̶dajtku̶xpu̶ñ , je̱' ko je̱' je̱'e̱ Dios íxu̶p ajku̶xy .
40005009	“ Jootkujk je̱' ajku̶xy je̱'e̱ mu̶dyiibu̶ ka'p chipja'ay mya'adja'ayu̶chu̶ñ ajku̶xy , je̱' ko je̱' je̱'e̱ Dios ung'adu̶u̶ju̶p ajku̶xy .
40005010	“ Jootkujk je̱' ajku̶xy je̱'e̱ mu̶dyiibu̶ yaj'u̶xwu̶dijtp yajpawu̶dijtku̶xpu̶ñ , mu̶u̶d je̱'e̱ gyu̶xpu̶ ko tuungu̶xy je̱'e̱ mu̶dyiibu̶ je̱'e̱ Dios chojkypyu̶ñ , je̱' ko je̱' je̱'e̱ Dios y'ane̱'e̱mu̶ñ paattu̶gu̶xp .
40005011	“ Jootkujk miich ajku̶xy ko naty je̱'e̱ ja'ay xywyin'oj xyjyu̶jp'ojku̶xy y ko naty ju̶bu̶kjaty axu̶u̶gjáty xytyuungu̶xy , y ko naty mu̶u̶d u̶u̶ch kyu̶xpu̶ xy'agapxtujkku̶xy mu̶u̶d ku̶xyu̶ je̱'e̱ anu̶u̶gápxy anu̶u̶mu̶dya'agy .
40005012	Xoongu̶x ijtku̶x , jootkugu̶u̶ygyu̶x , je̱' ko janch mu̶j je̱'e̱ oy'ajtu̶ñ mu̶dyiibu̶ mbade̱e̱mbyu̶ñ ajku̶xy jiiby tzajpjooty ; y je̱' ko nandu'un je̱'e̱ Dios y'ayuuk najtzkapxu̶u̶ybyu̶du̶jk u̶xwu̶dijty pawu̶dijty ajku̶xy je̱'e̱ mu̶dyiibu̶ jékyu̶p tzu̶naaygyu̶xu̶ñ ma najty miich ka'anu̶ ajku̶xyu̶ñ .
40005013	“ Miich ajku̶xy , du'un miich ajku̶xy neby je̱'e̱ kaan ma adayaaba naaxwiiñu̶ñ . Peru̶ pu̶nu̶ tu̶gooby je̱'e̱ kaan tyaamtz'ajtu̶ñ , ¿ neby je̱'e̱ da'a du'un y'okjakxu'kx'ádu̶ch ? Ka'p je̱'e̱ y'ok'oy'ajtnu̶ , y chi yaj'u̶xxijtnu̶ y jaamdé̱n naaxté̱nnu̶ je̱'e̱ ja'ay ajku̶xy .
40005014	“ Miich ajku̶xy , du'un miich ajku̶xy neby je̱'e̱ ju̶u̶n maa adayaaba naaxwiiñu̶ñ . Tu'ug je̱'e̱ naax kajpt mu̶dyiibu̶ koptku̶xpu̶ñ , ka'p je̱'e̱ yu'uchtyuum y'ity , ku̶xu̶'kp je̱' .
40005015	Nan ka'p je̱'e̱ lámpara pu̶n yajtoybyú̶ky y mu̶'it pu̶da'agu̶ch cajoon pa'tku̶'u̶py . Je̱' je̱'e̱ tu̶y'ajtu̶ñ , ku̶xtuum je̱'e̱ ja'ay lámpara pu̶da'agy wan ku̶xyu̶ kudu̶kxta'awu̶ch pu̶njaty naty tu̶gootyu̶ñ .
40005016	Nandu'un miich ajku̶xy , jatytimychu̶naaygyu̶x du'un neby je̱' ju̶u̶nu̶ñ ma je̱'e̱ ja'ay ajku̶xyu̶ñ ; y ko naty je̱'e̱ ja'ay du'un ijxku̶xy mduungu̶xy je̱'e̱ oybyu̶ mu̶dyiibu̶ du'un neby ju̶u̶nu̶ñ , mu̶'íttu̶tz je̱'e̱ Dios nigu̶xyu̶ o'owu̶dajtku̶xu̶ch mu̶dyiibu̶ jiiby tzajpjooty yajpaatpu̶ñ .
40005017	“ Ka'p du'un mmu̶naangu̶xy ko u̶u̶ch tu̶ nmiñ ko u̶u̶ch nyajku'udu̶goya'añ je̱'e̱ Moisés kyu'utujku̶ñ y je̱'e̱ Dios y'ayuuknajtzkapxu̶u̶ybyu̶du̶jk y'u̶xpu̶jku̶ñ ajku̶xy ; ka'p u̶u̶ch paady tu̶ nmiñ nyajku'udu̶goya'añu̶ch ; tu̶ nmíñu̶ch neby je̱'e̱ du'un oy wa'adz nyajni'ixu̶'u̶wu̶chu̶ñ ajku̶xy .
40005018	Janch tu̶y'ajtu̶ñ du'un nnu̶maaygyu̶xy ko du'uñdyu̶ je̱'e̱ tzajp y je̱'e̱ naaxwiimbu̶ jyakjii'ada'añu̶ju̶ñ , ka'p je̱'e̱ ku'utujku̶ñ nidu'uñdyu̶ ñadu̶gu̶'u̶wa'añ y ni tu'ug je̱'e̱ leetru̶ kya'ayajni'inaxa'añ , koonu̶ je̱'e̱ ku̶xyu̶ yajkuydyuunda'awu̶ch tijaty tunaan jadaanu̶bu̶ñ .
40005019	Paadyu̶tz , pu̶n je̱'e̱ Dios kyu'utujku̶ñ ka'p kuydyuunu̶ oy naty jya'amútzku̶chpyu̶ , pu̶nu̶ ka'p je̱'e̱ ja'ay du'un yaj'u̶xpú̶ky ko kuydyuungu̶xu̶ch , ka'p je̱'e̱ mu̶j y'idaangu̶xy ma je̱'e̱ Dios y'ane'emyu̶ñ . Peru̶ pu̶n je̱'e̱ Dios kyu'utujku̶ñ kuydyuumbu̶ñ y yaj'u̶xpú̶ky je̱'e̱ wiingpu̶ ja'ay ko kuydyuungu̶xu̶ch , je̱' mu̶j idaangu̶xp ma je̱'e̱ Dios y'ane'emyu̶ñ .
40005020	U̶u̶ch miich du'un nnu̶maaygyu̶xypy , pu̶nu̶ ka'p ni'igyu̶ oy mguydyuungu̶xy je̱'e̱ Dios y'ane̱'e̱mu̶ñ ni'igu̶ ka'p je̱'e̱ Dios y'ane̱'e̱mu̶ñ windzu̶ndu̶jk y je̱'e̱ fariseotu̶jk ajku̶xy , nimu̶naaxu̶u̶ jiiby mga'atu̶gu̶u̶ygyu̶xu̶ch ma je̱'e̱ Dios y'ane'emyu̶ñ .
40005021	“ Miich ajku̶xy tu̶ miich du'un mmu̶doy'ajtku̶xy ko je̱'e̱ mmu̶j'áp mmu̶jteedy du'un jékyu̶p yajnu̶maaygyu̶xy : ‘ Ka'p mja'ayyaj'o'kku̶xu̶ch , pu̶n ja'ayyaj'o'kpu̶ñ yajtzaachtyuungu̶xu̶p je̱' . ’
40005022	Peru̶ u̶u̶ch miich du'un nnu̶maaygyu̶xypy ko wanpú̶nu̶ch pu̶n je̱'e̱ myu̶gu'ugtu̶jk mu̶jootma'tku̶xpu̶ñ , yajtzaachtyuungu̶xu̶p je̱' . Pu̶n je̱'e̱ myu̶gu'ugtu̶jk win'ojp ju̶jp'ojku̶xpu̶ñ , yajtu̶ydyuungu̶xu̶p je̱' ma je̱'e̱ judío ja'ay myu̶jjúntu̶ju̶ñ , y pu̶n je̱'e̱ myu̶gu'ugtu̶jk mu̶j ku̶je̱e̱ yaj'aama'tp yajjootma'tku̶xpu̶ñ , je̱'e̱ju̶tz jiiby winmajtzu̶p kya'awu̶ch jiiby ju̶u̶njooty ka'a'oydyaaktuuby .
40005023	“ Y du'unu̶tz ko naty nu̶kxy tii myoxaangu̶xy ma je̱'e̱ poch ma je̱'e̱ windzu̶gu̶'u̶ñ yaj'yékyu̶ñ y ko jim mja'aymye̱jtzpaatku̶xu̶ch ko naty je̱'e̱ mmu̶gu'ugtu̶jk xymyu̶dzip'ajtku̶xy ,
40005024	u̶xyo'oygyu̶x je̱'e̱ m'yojxu̶ñ jim poch winduuy ma je̱'e̱ windzu̶gu̶'u̶ñ yaj'yékyu̶ñ y nu̶kxy je̱'e̱ mmu̶gu'ugtu̶jk jayu̶jp mu̶dkapx'oyu̶u̶ygyu̶xy . Y mu̶'íttu̶tz mwimbijtku̶xnu̶ch ma je̱'e̱ poch ma je̱'e̱ windzu̶gu̶'u̶ñ yaj'yékyu̶ñ y mye̱jkku̶xnu̶ch je̱'e̱ myojxu̶ñ .
40005025	“ Pu̶nu̶ jii pu̶n xyu̶'u̶y ajku̶xy y xyajnu̶kxaangu̶xy wan myajtu̶ydyuungu̶xu̶ch , jak'oy ko je̱'e̱ mmu̶dziptu̶jk mmu̶dkapx'oyu̶u̶ygyu̶xu̶ch tu'u'aam , ka'pu̶ xyajnú̶kxku̶xu̶ch ma je̱'e̱ kuduungu̶ñ , pu̶nu̶ ka'p je̱'e̱ mmu̶dziptu̶jk mmu̶dkapx'oyu̶u̶ygyu̶xy tu'u'aam , chi je̱'e̱ kuduungu̶ñ xykyu̶'u̶yé̱gu̶ch ma je̱'e̱ tungmu̶u̶dpu̶ , y je̱'e̱ tungmu̶u̶dpu̶ pujxtu̶gooty xypyu̶da'agu̶p ajku̶xy .
40005026	Janch tu̶y'ajtu̶ñ du'un nnu̶maaygyu̶xy ko ka'p jiiby mbu̶dzu̶u̶mgu̶xu̶ch , u̶xtu̶ koonu̶ ku̶xyu̶ mgube̱jttaaygyu̶xu̶ch .
40005027	“ Miich ajku̶xy tu̶ miich du'un mmu̶doy'ajtku̶xy ko du'un jékyu̶p yajmu̶naañ : ‘ Ka'p je̱'e̱ wiinkpu̶ to'oxyu̶jktu̶jk mmu̶dtuundu̶gooygyu̶xu̶ch . ’
40005028	Peru̶ u̶u̶ch miich du'un nnu̶maaygyu̶xypy ko wanpú̶nu̶ch pu̶n je̱'e̱ wiingpu̶ to'oxyu̶jk windu̶kxp windooygyu̶xpu̶ñ , tu̶ naty je̱'e̱ du'un tyuundu̶gooygyu̶xy y'aajooty jyootjooty .
40005029	“ Y du'unu̶tz , pu̶nu̶ jii je̱'e̱ mwiin a'oy'eembyu̶ xyajtu̶goyaangu̶xy , timyyajpu̶dzu̶u̶mgu̶x y ju̶gue̱mduum pu̶daakku̶x ; ni'igu̶ oy je̱'e̱ mwiin je'eyu̶ tu'ug tyu̶góyu̶ch ajku̶xy ma je̱'e̱ mni'kx mgopt ku̶xyu̶ ajku̶xyu̶ñ , y ni'igu̶ ka'p du'un y'óyu̶ch ko myajpu̶daakku̶xu̶ch mu̶u̶d je̱'e̱ mni'kx mgopt ka'pxy ajku̶xy jiiby ka'a'oydyaaktuuby .
40005030	Y pu̶nu̶ jii je̱'e̱ m'a'oygyu̶'u̶ xyajtu̶goyaangu̶xy , timy'u̶xpujxku̶x y ju̶gue̱mduum pu̶daakku̶x ; ni'igu̶ oy ko je̱'e̱ mgu̶'u̶ je'eyu̶ tu'ug tyu̶góyu̶ch ajku̶xy ma je̱'e̱ mni'kx mgopt ku̶xyu̶ ajku̶xyu̶ñ , y ni'igu̶ ka'p du'un y'óyu̶ch ko myajpu̶daakku̶xu̶ch mu̶u̶d je̱'e̱ mni'kx mgopt ka'pxy ajku̶xy jiiby ka'a'oydyaaktuuby .
40005031	“ Nandu'un jékyu̶p yajmu̶naañ : ‘ Wanpú̶nu̶ch pu̶n je̱'e̱ tyo'oxyu̶jk u̶xmajtzpu̶ñ , myo'owu̶py je̱'e̱ ñaky tii gyu̶xpu̶ ko mu̶dnay'u̶xmachiiju̶ñ . ’
40005032	Peru̶ u̶u̶ch miich nnu̶maaygyu̶xypy , pu̶nu̶ je̱'e̱ ya'aydyu̶jk je̱'e̱ tyo'oxyu̶jk u̶xmajtzp , y pu̶nu̶ ka'p naty je̱'e̱ wiingpu̶ ya'aydyu̶jk tu̶ mu̶dtuundu̶góy , je̱'e̱ ya'aydyu̶jk naty je̱'e̱ pojkpu̶ mu̶dajtp je̱'e̱ mu̶dyiibu̶ naty tu̶ y'u̶xmachiiju̶ñ ko je̱'e̱ wiingpu̶ ya'aydyu̶jk mu̶dtuundu̶góyu̶ch . Y nan pu̶n pu̶jkp mu̶u̶d je̱'e̱ to'oxyu̶jk mu̶dyiibu̶ naty tu̶ yaj'u̶xmáchu̶ñ , nan tuundu̶gooby naty je̱'e̱ du'un nandu'un .
40005033	“ Nan tu̶ miich nandu'un mmu̶doy'ajtku̶xy , ko du'un je̱'e̱ mmu̶j'áp mmu̶jteedy jékyu̶p yajnu̶maaygyu̶xy : ‘ Ka'p je̱'e̱ Windzú̶n Dios nigoo tii myajwinwanu̶u̶ygyu̶xu̶ch , pu̶nu̶ ka'p naty du'un mguydyunaangu̶xy neby naty tu̶ myajwinwanu̶u̶ygyu̶xyu̶ñ . ’
40005034	Peru̶ u̶u̶ch miich nnu̶maaygyu̶xypy ko ka'p du'un mmu̶naangu̶xu̶ch ; y'ijxypy ñejwu̶u̶by je̱'e̱ Dios y ni mga'amu̶naangu̶xu̶ch ; y'ijxypy ñejwu̶u̶by je̱'e̱ tzajpjootypyu̶ , je̱' ko je̱'e̱ Dios je̱' y'ane̱'e̱mdaak'ajtypy ;
40005035	ni mga'amu̶naangu̶xu̶ch y'ijxypy ñejwu̶u̶by je̱'e̱ naaxwiimbu̶ , je̱' ko je̱'e̱ Dios je̱' tyeky pyokxtaakt'ajtypy ; ni mga'amu̶naangu̶xu̶ch y'ijxypy ñejwu̶u̶by je̱'e̱ Jerusalén kajpt , je̱' ko je̱'e̱ Mu̶j'ane̱'e̱mbu̶ je̱' kyajpt'ajtypy .
40005036	Nan ni mga'amu̶naangu̶xu̶ch y'ijxypy ñejwu̶u̶byu̶ch je̱'e̱ ngu'ubajk , je̱' ko ka'p je̱'e̱ mgu'uwaay mu̶baad ni tu'ug myajpo'ogu̶xy y nan ka'p mu̶baad ni tu'ug myajtzijxku̶xy .
40005037	Tu̶y tu'uda'agy mgapx mu̶dyaakku̶xu̶ch , pu̶nu̶ mmu̶naangu̶xp ‘ oy ’ , mguydyuungu̶xu̶pytyu̶n je̱'e̱ du'un ; y pu̶nu̶ mmu̶naangu̶xp ‘ ka'p ’ , pues ka'tu̶n je̱'e̱ du'un mguydyuungu̶xu̶ch , je̱' ko je̱'e̱ mu̶dyiibu̶ y'ayuuk jakni'igapxpe̱jtku̶xpu̶ñ y ka'p naty du'un ñi'ijaanchu̶chpyu̶ , je̱'e̱ ju̶bu̶kpu̶ naty je̱'e̱ du'un yajmu̶naanu̶gu̶xp .
40005038	“ Miich ajku̶xy tu̶ miich du'un mmu̶doy'ajtku̶xy , ko du'un jékyu̶p yajmu̶naañ : ‘ Pu̶nu̶ jii je̱'e̱ mwiin pu̶n xyajpu̶dzu̶u̶mu̶ ajku̶xy , nan yajpu̶dzu̶u̶mdu̶gajtzu̶ nandu'un ajku̶xy , y pu̶nu̶ jii je̱'e̱ mdu̶u̶tz pu̶n xykyatzkojxu̶ ajku̶xy , nan katzkojx tu̶gajtzu̶ nandu'un ajku̶xy . ’
40005039	Peru̶ u̶u̶ch miich nnu̶maaygyu̶xypy : Ka'p myaj'awimbijtku̶xu̶ch ko naty pu̶n nej xytyuungu̶xy ; pu̶nu̶ jii pu̶n xykyojxku̶xy ma je̱'e̱ m'abu̶nuugyu̶ñ tu'k'adu'um'eemby je'eyu̶ , jaktimymooygyu̶x ja'adu'k adu'um'eemby wan xyjyaktimykojxku̶xy .
40005040	Pu̶nu̶ jii pu̶n xyu̶'u̶gu̶xy y xypyu̶gaanu̶ je̱'e̱ mgamisa ajku̶xy , jaktimymooygyu̶x je̱'e̱ mni'ijé̱n wan nandu'un jaktimyyajnú̶kxku̶xy .
40005041	Pu̶nu̶ jii je̱'e̱ tzu̶my ku̶'u̶y pu̶n adzip xyajtzu̶u̶mnu̶kxaangu̶xy tu'kkilómetro ja'akúpt , nan tu'kkilómetro ja'akúpt naxy mjaktzu̶u̶mnú̶kxku̶xu̶ch .
40005042	Pu̶nu̶ jii pu̶n tii xyujkwaanu̶ ajku̶xy ; mooygyu̶x , y ka'p m'adzoogu̶xu̶ch ko ka'p myaj'anukxaangu̶xy je̱'e̱ mu̶dyiibu̶ naty tii xy'anukxaanu̶byu̶ñ ajku̶xy .
40005043	“ Nan tu̶ nandu'un mmu̶doy'ajtku̶xy ko du'un jékyu̶p yajmu̶naañ : ‘ Tzojkku̶x ju̶wu̶u̶ygyu̶x je̱'e̱ mu̶dyiibu̶ mmu̶gu'ug'ajtypy ajku̶xyu̶ñ , y mu̶dzip'ajtku̶x je̱'e̱ mu̶dyiibu̶ xymyu̶dzip'ajtku̶xpu̶ñ . ’
40005044	Peru̶ u̶u̶ch miich nnu̶maaygyu̶xypy : Tzojkku̶x ju̶wu̶u̶ygyu̶x je̱'e̱ mmu̶dzip mmu̶ma'ad , y mu̶bu̶jktzoogu̶x je̱'e̱ Dios mu̶u̶d je̱' gyu̶xpu̶ mu̶dyiibu̶ xy'u̶xwu̶dijtp xypyawu̶dijtp ajku̶xyu̶ñ .
40005045	Y mu̶'íttu̶tz je̱'e̱ Dios Teedy xy'ung'ajtku̶xu̶ch je̱'e̱ mu̶dyiibu̶ jiiby tzajpjooty yajpaatpu̶ñ , je̱'e̱ mu̶dyiibu̶ je̱'e̱ xu̶u̶ yaj'aamb ma je̱'e̱ ju̶bu̶kja'ay axu̶u̶gja'ay ajku̶xyu̶ñ y ma je̱'e̱ oyjya'ay wa'adzja'ay ajku̶xyu̶ñ , y je̱'e̱ mu̶dyiibu̶ yajtuub yajtajxp ma je̱'e̱ oyjya'ay wa'adzja'ay ajku̶xyu̶ñ y ma je̱'e̱ ka'pu̶ y'oyjya'ay wya'adzja'ayu̶ch ajku̶xyu̶ñ .
40005046	Y pu̶nu̶ je̱'e̱du̶'ajty miich mdzojkku̶xypy mju̶wu̶u̶ygyu̶xypy pu̶njaty xychojkku̶xp xyjyu̶wu̶u̶ygyu̶xpu̶ñ , ¿ ti oy'ajtu̶ñ da'a du'un m'okpaatku̶xu̶py ? Nandu'un je̱'e̱ yajkugube̱jtpu̶du̶jk nandu'un y'adu̶u̶tzku̶xy mu̶dyiibu̶ je̱'e̱ gobierno romano mu̶duungu̶xpu̶ñ .
40005047	Y pu̶nu̶ je̱'e̱du̶'ajty m'u̶u̶bókxku̶xypy mgapxpókxku̶xypy pu̶njaty mmu̶gu'ug'ajtku̶xypyu̶ñ , ¿ ti oyjya'ay'ajtu̶ñ da'a du'un miich m'oktuungu̶xypy ? Nandu'un je̱'e̱ y'adu̶u̶tzku̶xy je̱'e̱ mu̶dyiibu̶ je̱'e̱ Dios y'ayuuk tyu̶y'ajt ka'p mu̶bu̶jkku̶xyu̶ñ .
40005048	Ja'ay'ajtku̶x oy wa'adz , du'un neby je̱'e̱ mDios Teedy oy wa'adz jya'ay'átyu̶ñ je̱'e̱ mu̶dyiibu̶ jiiby tzajpjooty yajpaatpu̶ñ .
40006001	“ Ka'p je̱'e̱ oyjya'ay'ajtu̶ñ mduungu̶xy ma je̱'e̱ ja'ay winduuy ajku̶xyu̶ñ , neby je̱'e̱ wiingpu̶ xy'ijxku̶x xytyú̶kxku̶xu̶chu̶ñ . Pu̶nu̶ mduungu̶xypy du'un , ka'p je̱'e̱ mDios Teedy ni tii oy'ajtu̶ñ xymyooygyu̶xu̶ch je̱'e̱ mu̶dyiibu̶ jiiby tzajpjooty yajpaatpu̶ñ .
40006002	“ Paady ko naty je̱'e̱ ayoobu̶du̶jk mbube̱jtku̶xy je̱'e̱ mu̶dyiibu̶ ku̶xyu̶ tijaty yajmayjyajtku̶xpu̶ñ , ka'p du'un xii yaa mmu̶dyaagwa'kxku̶xu̶ch neby je̱'e̱ ja'ay tzo'oydyu'untúk y'adu̶u̶tzku̶xyu̶ñ ma je̱'e̱ naymyujktaaktu̶ñ y nu̶u̶'aa tu'u'aa , wan je̱'e̱ ja'ay du'un kyu'umaayu̶gu̶xu̶ch . Janch tu̶y'ajtu̶ñ du'un nnu̶maaygyu̶xy , tu̶ y'oy'ajtu̶ñ je̱'e̱ ya naaxwiiñ paatku̶xy .
40006003	Miich ajku̶xy ko naty je̱'e̱ ayoobu̶du̶jk mbube̱jtku̶xy je̱'e̱ mu̶dyiibu̶ ku̶xyu̶ tijaty yajmayjyajtku̶xpu̶ñ , ka'p du'un ni pu̶n mnu̶maaygyu̶xu̶ch , ni je̱'e̱ mu̶dyiibu̶ oy mmu̶dnaymyu̶gu'ug'ajtu̶byu̶ñ ajku̶xy ,
40006004	amechu̶ mye̱jku̶xu̶ch . Y je̱'e̱ mDios Teedy mu̶dyiibu̶ ijxp ko amechu̶ mye̱jkku̶xy , je̱' je̱'e̱ oy'ajtu̶ñ xymyooygyu̶xu̶p .
40006005	“ Ko naty je̱'e̱ Dios miich mmu̶bu̶jktzoogu̶xy , ka'p du'un m'adu̶u̶tzku̶xu̶ch neby je̱'e̱ ja'ay tzo'oydyu'untúkpu̶ ajku̶xyu̶ñ , mu̶dyiibu̶ du'un janch tzojkku̶xpu̶ñ mu̶bu̶jktzoogu̶xy je̱'e̱ Dios tu̶na'a mayjya'ayjyooty y majaty je̱'e̱ esquínu̶ju̶ñ , wan je̱'e̱ ja'ay du'un y'ijx tyú̶kxu̶gu̶xu̶ch . Janch tu̶y'ajtu̶ñ du'un nnu̶maaygyu̶xy tu̶ y'oy'ajtu̶ñ je̱'e̱ ya naaxwiiñ paatku̶xy .
40006006	Peru̶ miich ajku̶xy ko naty je̱'e̱ Dios mmu̶bu̶jktzoogu̶xy , tu̶gu̶u̶ygyu̶x mdu̶gooty y m'agu̶u̶ygyu̶xu̶py je̱'e̱ mdu̶jk y mmu̶bu̶jktzoogu̶x je̱'e̱ mDios Teedy adu'uktuuy . Y je̱'e̱ mDios Teedy ajku̶xy mu̶dyiibu̶ ijxp mu̶dyiibu̶ amechu̶ mduungu̶xypyu̶ñ , je̱' je̱'e̱ oy'ajtu̶ñ xymyooygyu̶xu̶p .
40006007	“ Y ko naty je̱'e̱ Dios mmu̶bu̶jktzoogu̶xy ka'p je̱'e̱ m'ayuuk mni'igapxu̶'u̶y'o'kku̶xu̶ch ja'anaam ja'atzojk , neby je̱'e̱ ja'ay ajku̶xyu̶ñ mu̶dyiibu̶ je̱'e̱ Dios y'ayuuk tyu̶y'ajt ka'p mu̶bu̶jkku̶xyu̶ñ , je̱' du'un je̱'e̱ myu̶naangu̶xpu̶ ko y'u̶may kyapxmayu̶u̶ygyu̶xu̶ch mu̶'it tijy je̱'e̱ Dios da'a ni'igyu̶ y'amdo'ijtu̶xu̶ch ajku̶xy je̱'e̱ y'ayuuk ajku̶xy .
40006008	Miich ajku̶xy ka'p du'un m'adu̶u̶tzku̶xu̶ch neby je̱' ajku̶xyu̶ñ , je̱' ko ñejwu̶u̶by je̱'e̱ mDios Teedy ajku̶xy tii miich myajmayjyajtku̶xypyu̶ñ ma naty miich ka'anu̶ m'amdoowu̶yñu̶ ajku̶xy .
40006009	Du'un je̱'e̱ mmu̶bu̶jktzoogu̶xu̶ch :
40006010	Wan je̱'e̱ m'ane̱'e̱mu̶ñ ya miñ . Wan je̱'e̱ mdzojku̶ñ ya naaxwiiñ yajkuydyúñ ma je̱'e̱ ja'ay jyoot wyinma'aydyu̶ñ , du'un neby jiiby tzajpjooty yajkuydyúñu̶ñ .
40006011	Moogyu̶ch je̱'e̱ ngaayu̶ñ n'uuku̶ñ cham ajku̶xy mu̶dyiibu̶ u̶u̶ch nyajmayjyajtku̶xypyu̶ñ .
40006012	Winmé̱kxu̶gyu̶ch je̱'e̱ nga'oy'ajtu̶ñ ajku̶xy mu̶dyiibu̶ u̶u̶ch tu̶ nduungu̶xyu̶ñ , du'un neby u̶u̶ch tu̶ nwinmé̱kxku̶xyu̶ñ je̱'e̱ mu̶dyiibu̶ u̶u̶ch xykya'amu̶'oy'ajtpu̶ñ ajku̶xy .
40006013	Ka'p m'a'ixu̶'u̶y ko u̶u̶ch je̱'e̱ nwinma'añ tyu̶góyu̶ch ajku̶xy , yajni'iwaadzku̶ch ni'igyu̶ ajku̶xy ma je̱'e̱ ju̶bú̶kpu̶ju̶ñ . ’ [ Je̱' ko miich je̱'e̱ ane̱'e̱mu̶ñ , je̱'e̱ mu̶k'ajtu̶ñ y je̱'e̱ ku'umaayu̶ñ wiinu̶u̶xu̶u̶ mmu̶u̶d . Jaanch adaa du'un.]6.13 Adayaaba texto korchete mu̶u̶dpu̶ , ka'p je̱'e̱ jaaybyu̶du̶jk nije̱' tu̶ paatku̶xy .
40006014	“ Pu̶nu̶ mwinmé̱kxku̶xypy je̱'e̱ wiingpu̶ je̱'e̱ mu̶dyiibu̶ xykya'amu̶'oy'ajtpu̶ñ ajku̶xy , nan xywyinmé̱kxku̶xu̶p je̱'e̱ mDios Teedy nandu'un ajku̶xy je̱'e̱ mu̶dyiibu̶ jiiby tzajpjooty yajpaatpu̶ñ .
40006015	Pu̶nu̶ ka'p je̱'e̱ wiingpu̶ mwinmé̱kxku̶xy , nan ka'p je̱'e̱ mDios Teedy je̱'e̱ mnu̶u̶ mboky miich xywyinmé̱kxu̶ch ajku̶xy .
40006016	“ Ko naty miich m'ayuu'ajtku̶xy , ka'p je̱'e̱ mwiin mju̶jp taj may mbu̶daakku̶xu̶ch neby je̱'e̱ ja'ay tzo'oydyu'untúkpu̶ ajku̶xyu̶ñ , je̱'e̱ mu̶dyiibu̶ du'un naybyu̶daaku̶gu̶xp taj may , wan je̱'e̱ ja'ay du'un y'ijxu̶gu̶xu̶ch tyú̶kxu̶gu̶xu̶ch ko y'ayuu'ajtku̶xy . Janch tu̶y'ajtu̶ñ du'un nnu̶maaygyu̶xy tu̶ y'oy'ajtu̶ñ je̱'e̱ ya naaxwiiñ paatku̶xy .
40006017	Y ko naty miich m'ayuu'ajtku̶xy , naywyinbuj nayjyu̶jppúju̶gu̶x y nay'oon naygyáxu̶gu̶x ,
40006018	ka'pu̶ je̱'e̱ ja'ay nejwu̶u̶ygyu̶xu̶ch ko m'ayuu'ajtku̶xy , je̱'e̱ mDios Teedy je̱'e̱ je'eyu̶ nejwu̶'u̶waamb ajku̶xy je̱'e̱ mu̶dyiibu̶ ijxp , mu̶dyiibu̶ adu'uktuuy mduungu̶xypyu̶ñ , y je̱' je̱'e̱ oy'ajtu̶ñ xymyooygyu̶xu̶p .
40006019	“ Ka'p je̱'e̱ meeñ ya naaxwiiñ nigoo myajni'ibe̱du̶u̶ygyu̶xy ma je̱'e̱ ukxytyu̶u̶ng yajwindu̶góyu̶ñ y ma ku̶xyu̶ tijaty wyindu̶goyu̶ñ , y ma je̱'e̱ me̱e̱tzpu̶du̶jk tyu̶gu̶u̶ygyu̶xyu̶ñ .
40006020	Je̱'e̱ jugy'ajtu̶ñ tzajpjootypyu̶ miich ni'igyu̶ nijoot'ajtku̶x , ma je̱'e̱ ukxytyu̶u̶ng ka'p yajwindu̶góyu̶ñ y ma ka'p tii wyindu̶goyu̶ñ , y ma je̱'e̱ me̱e̱tzpu̶du̶jk ka'p tyu̶gu̶u̶ygyu̶xyu̶ñ .
40006021	Pu̶nu̶ mu̶u̶d je̱'e̱ mgumeeñ'ajtu̶ñ miich ajku̶xy ya naaxwiiñ , nan yaayu̶ je̱'e̱ mjoot mwinma'añ je'eyu̶ ajku̶xy .
40006022	“ Je̱'e̱ wiin du'un je̱' neby je̱'e̱ lámpara ma je̱'e̱ ni'kxu̶ñ , y du'unu̶tz pu̶nu̶ oy je̱'e̱ mwiin miich ajku̶xy , nan ku̶xyu̶ je̱' mni'kx mu̶dajtku̶xy je̱'e̱ tu̶kxu̶ñ jaju̶ñ ;
40006023	peru̶ pu̶nu̶ ka'p je̱'e̱ mwiin y'óyu̶ch ajku̶xy , nan agootztuum je̱'e̱ mni'kx ku̶xyu̶ yajpaatku̶xy . Y pu̶nu̶ awimbijtp je̱'e̱ mdu̶y'ajt du'un ajku̶xy neby je̱'e̱ koodzpu̶ju̶ñ , ¡ janch ni'igu̶ agoodztuum je̱'e̱ mni'kx du'un wyu̶'u̶mgu̶xnu̶ !
40006024	“ Ni pu̶n je̱'e̱ wyindzú̶n mu̶baad me̱tzk ka'amu̶dúñ ; je̱' ko tu'ug je̱'e̱ u̶xtíju̶ch y tu'ug tzógu̶ch , o tu'ug kapxymyu̶dówu̶ch y tu'ug ka'akapxymyu̶dówu̶ch . Miich ajku̶xy ka'p je̱'e̱ Dios du'un mu̶baad mmu̶duungu̶xy , y cham naty je̱'e̱ kumeeñ'adu̶u̶ mjanch'adzojkku̶xy .
40006025	“ Paady u̶u̶ch miich du'un nnu̶maaygyu̶xy : Ka'p mnidaj mnimaaygyu̶xy tii mgaaygyu̶xu̶py m'uukku̶xu̶byu̶ñ , je̱'e̱ mnijugy'ajtu̶u̶k ajku̶xy , ni je̱'e̱ wit tukxy tii myajtuungu̶xu̶byu̶ñ . ¿ Nej ka'p je̱'e̱ jugy'ajtu̶ñ ni'igyu̶ choowu̶ch ni'igu̶ ka'p je̱'e̱ kaagy jú̶kxyxu̶ñu̶ba , y je̱'e̱ ni'kx kopt ni'igu̶ ka'p je̱'e̱ wit túkxyxu̶ñu̶ba ?
40006026	Ijxku̶x je̱'e̱ joon muuxy ajku̶xy mu̶dyiibu̶ ku̶xp ke̱e̱gwu̶dijtku̶xpu̶ñ ; ka'p je̱'e̱ ñiip tyuungu̶xy y ka'p chijkku̶xy tyuungu̶xy y nan ka'p je̱'e̱ pyu̶da'agy pu̶gu̶'kku̶xy ma je̱'e̱ che̱'e̱x ajku̶xyu̶ñ ; y miich mDios Teedy je̱'e̱ yajjú̶kxp yajpu̶jkku̶xp je̱'e̱ mu̶dyiibu̶ jiiby tzajpjooty yajpaatpu̶ñ . ¡ Y miich ajku̶xy jaktzoowu̶ miich ni'igyu̶ ajku̶xy ka'p je̱'e̱ joon muuxy ajku̶xyñu̶ba !
40006027	Oy pu̶n nigoo mu̶j ku̶je̱e̱ jya'ataj jya'amáyu̶ch , ka'p jii ni pu̶n ma miich ajku̶xyu̶ñ pu̶n jádu̶bu̶ñ neby je̱'e̱ jyugy'ajtu̶ñ jak'yajyónu̶chu̶ñ ja'adu'k hooru̶ .
40006028	“ ¿ Y ti je̱'e̱ wit tukxy ko miich mnidaj mnimaaygyu̶xy ? Ijxku̶x yu̶'u̶ aaybyu̶jy ujtzpu̶jy neby yeegyu̶ñ tunjooty koptjooty : ka'p yu̶'u̶ tyuungu̶xy ni ka'p xyuuygyu̶xy jyú̶pku̶xy .
40006029	Peru̶ u̶u̶ch miich nnu̶maaygyu̶xypy ko ni je̱'e̱ ane̱'e̱mbu̶ Salomón mu̶u̶d ku̶xyu̶ je̱'e̱ oyjyatypyu̶ wyit tyukxy , ka'p je̱'e̱ du'un ñayxojxu̶ neby adayaaba aaybyu̶jy ujtzpu̶jyu̶ñ .
40006030	Pu̶nu̶ Dios je̱'e̱ du'un xojxp yu̶'u̶ aay yu̶'u̶ ujtz mu̶dyiibu̶ cham jajtu̶bu̶ñ ma yu̶'u̶ tunkoptu̶ñ , y kujaboom naty yajno'knu̶ ma je̱'e̱ hoornu̶ju̶ñ , ¡ pues miich xyñi'igu̶xóxu̶p miich ja'ay ajku̶xy , je̱'e̱ ajku̶xy mu̶dyiibu̶ we̱e̱nu̶ mu̶bu̶jkku̶xpu̶ñ !
40006031	Y paadyu̶tz ka'p mdajku̶xy mmaaygyu̶xy , mnayyajtu̶u̶wu̶gu̶xy : ‘ ¿ Ti ngaayu̶mu̶py n'uuku̶mu̶py ajku̶xy ? ’ o ‘ ¿ Ti n'uuku̶mu̶py njú̶kxu̶mu̶py ajku̶xy ? ’ o ‘ ¿ Ti nwit'ajt ndukxy'ajtu̶mu̶py ajku̶xy ? ’
40006032	Adaa du'umbu̶ je̱'e̱ ja'ay ku̶xyu̶ ñidajy ñimaaygyu̶xypy je̱'e̱ mu̶dyiibu̶ je̱'e̱ Dios y'ayuuk tyu̶y'ajt ka'p mu̶bu̶jkku̶xyu̶ñ , peru̶ miich ajku̶xy mu̶u̶d miich je̱'e̱ mDios Teedy ajku̶xy mu̶dyiibu̶ tzajpjooty yajpaatpu̶ñ , mu̶dyiibu̶ nejwu̶u̶ybyu̶ñ ko miich ku̶xyu̶ tijaty myajmayjyajtku̶xy .
40006033	Paadyu̶tz jayu̶jp mu̶joottu̶gooygyu̶x je̱'e̱ Dios y'ayuuk tyu̶y'ajt y mguydyuungu̶xu̶ch je̱'e̱ mu̶dyiibu̶ je̱'e̱ Dios chojkypyu̶ñ , y mu̶'ítnu̶tz ku̶xyu̶ m'ijxku̶xu̶ch mbaatku̶xu̶ch mu̶dyiibu̶ naty myajmayjyajtku̶xypyu̶ñ .
40006034	Ka'p mdajku̶xy mmaaygyu̶xy tii jaboom miimb ku̶daakpu̶ñ , je̱' ko je̱'e̱ jaboombu̶ jii'adaamb je̱'e̱ tiempo tii mnidaj mnimáyu̶byu̶ñ ajku̶xy . Je̱' ko jaboom jaboom je̱'e̱ taju̶ñ maayu̶ñ yajpaady , y paadyu̶tz mu̶jootkujk'ajtku̶x je̱'e̱ taju̶ñ maayu̶ñ mu̶dyiibu̶ cham mmu̶najx mgu'ubu̶jkku̶xypyu̶ñ .
40007001	“ Ka'p je̱'e̱ mmu̶gu'ug ni tii myaj'u̶x'ijx myajpa'ijxku̶xy , ka'pu̶ je̱'e̱ Dios miich xy'u̶x'ijx xypya'ijxku̶xu̶ch .
40007002	Je̱'e̱ Dios miich xytyu̶ydyúnu̶p ajku̶xy du'un neby naty je̱'e̱ mmu̶gu'ug miich m'u̶x'ijx mba'ijxku̶xyu̶ñ , y mu̶u̶d je̱'e̱ mgu̶'u̶mguipxu̶'u̶ñ ajku̶xy mu̶dyiibu̶ mu̶u̶d mguípxku̶xyu̶ñ , je̱' je̱'e̱ Dios mu̶u̶d xykyípxku̶xu̶ch .
40007003	¿ Ti je̱'e̱ mmu̶gu'ug ko mu̶k'eemby mboky'ixy ko we̱e̱nu̶ tyuundu̶góy y jakmu̶j miich ni'igyu̶ mduundu̶góy , y ka'p mnayjyu̶wu̶'u̶yii ? Du'un neby nu̶wu̶'u̶y pi'kpu'uxk tu̶ m'ixy ma je̱'e̱ mmu̶gu'ug wyiinu̶ñ , y ma je̱'e̱ mgu̶'u̶mwiinu̶ñ jakmu̶j je̱'e̱ mu̶jkepykyópt jiiby ni'igyu̶ , y ka'p je̱'e̱ mu̶jkepykyópt m'ixy ma je̱'e̱ mgu̶'u̶mwiinu̶ñ .
40007004	Y pu̶nu̶ ka'p je̱'e̱ mu̶jkepykyópt m'ixy ma je̱'e̱ mgu̶'u̶mwiinu̶ñ , ¿ ti je̱'e̱ mmu̶gu'ug ko du'un mnu̶ma'ay : ‘ Nayye̱gu̶u̶ , míñu̶ch je̱'e̱ pi'kpu'uxk n'okyajpu̶dzú̶my ma yu̶'u̶ mwiinu̶ñ ? ’
40007005	¡ Tzo'oydyu'untúk miich ! , jayu̶jp je̱'e̱ mjoot mwinma'añ m'ok'yajwa'adzu̶ch mu̶'íttu̶tz je̱'e̱ mmu̶gu'ug mu̶baad m'u̶u̶wij mgapxwijnu̶ , du'un neby naty nu̶wu̶'u̶y tu̶ myajpu̶dzú̶myu̶ñ je̱'e̱ mu̶jkepypykyópt ma je̱'e̱ mgu̶'u̶mwiinu̶ñ y du'unu̶tz wa'adz m'ijxnu̶ch , y chiiju̶tz je̱'e̱ pi'kpu'uxk mu̶baad myajpu̶dzu̶u̶mnu̶ ma je̱'e̱ mmu̶gu'ug wyiinu̶ñ .
40007006	“ Ka'p je̱'e̱ uk mmooygyu̶xy mu̶dyiibu̶ je̱'e̱ Dios jye̱'e̱'ajtypyu̶ñ , ka'p jyékyu̶ch ko xyñibu̶du̶'kku̶xu̶ch , y xy'awoon xy'aku̶u̶dzu̶u̶ygyu̶xu̶ch . Y ka'p je̱'e̱ mnaandzú̶m tzoowu̶'ajtypyu̶ mbu̶daakku̶xy ma je̱'e̱ kuch ñajxku̶xy tyu̶gu̶u̶ygyu̶xyu̶ñ , ka'p jyékyu̶ch ko jaamdé̱n naaxté̱ngu̶xu̶ch .
40007007	“ Yujkwaangu̶x , y xymyooygyu̶xu̶p je̱'e̱ Dios ; u̶xtaaygyu̶x , y mbaadu̶py ajku̶xy ; kugapxu̶u̶ygyu̶x , y awa'adzu̶p je̱'e̱ mdu̶jk'aa ajku̶xy .
40007008	Je̱' ko pu̶n tijaty yujkwaamb ma je̱'e̱ Diosu̶ñ , ku̶'u̶du̶gu̶'u̶wu̶u̶ju̶p je̱' ; y pu̶n u̶xtaaybyu̶ñ pyaadu̶py je̱' ; y pu̶n kugapxu̶u̶ybyu̶ñ awa'adzu̶p je̱'e̱ tyu̶jk'aa .
40007009	“ ¿ Nej m'ok'adu̶'u̶dzu̶p da'a du'un miich nije̱' ajku̶xy , pu̶nu̶ yujkwaanu̶xu̶p je̱'e̱ y'ung tzajkaagy , nej myo'owu̶py tu'ug tzaaju̶ ?
40007010	¿ O pu̶nu̶ yujkwaanu̶xu̶p akx , nej myo'owu̶py tu'ug tza'añdyu̶ ?
40007011	Y miich it ja'aju̶bu̶kja'ay ajku̶xy , mnejwu̶u̶ygyu̶xypy neby je̱'e̱ m'ung oybyu̶ mooygyu̶xu̶ch , ¡ pues ni'igyu̶ je̱'e̱ mDios Teedy tzajpjootypyu̶ ajku̶xy xymyooygyu̶xu̶p je̱'e̱ oybyu̶ ku̶xyu̶ pu̶njaty naty yujkwaangu̶xpu̶ñ !
40007012	“ Y du'unu̶tz , neby miich mdzojkku̶xyu̶ñ túnu̶ch je̱'e̱ ja'ay mu̶u̶d miich ajku̶xy , nandu'un miich mduungu̶xu̶ch mu̶u̶d je̱' ajku̶xy ; je̱' ko du'un je̱'e̱ Moisés y'ane̱'e̱mu̶ñ y'ane'emy y je̱'e̱ Dios y'ayuuknajtzkapxu̶u̶ybyu̶du̶jk ñaky ajku̶xy .
40007013	“ Tu̶gu̶yu̶u̶ygyu̶x ma je̱'e̱ xu'utzpu̶ tu̶jk'aaju̶ñ . Je̱' ko je̱'e̱ tu̶jk'aa y je̱' tu'u mu̶dyiibu̶ ka'a'oydyaaktuuby nu̶kxp , mu̶jwiin je̱' , y janch may je̱'e̱ ja'ay jiiby tyu̶gu̶yu̶u̶ygyu̶xy .
40007014	Peru̶ je̱'e̱ tu̶jk'aa y je̱'e̱ tu'u mu̶dyiibu̶ nu̶kxp ma je̱'e̱ jugy'ajttaakt wiinu̶xu̶u̶bu̶ju̶ñ , xu'utz je̱' y janch tzip tu̶gu̶u̶y , y niwe̱e̱nu̶ je̱'e̱ ajku̶xy je̱'e̱ mu̶dyiibu̶ jiiby tu̶gu̶yu̶u̶ygyu̶xpu̶ñ .
40007015	“ Naygyweentu̶'ajtu̶gu̶x ma je̱'e̱ ja'ay anu̶u̶játypyu̶ ajku̶xyu̶ñ , mu̶dyiibu̶ naydyiju̶gu̶xpu̶ñ Dios y'ayuuk najtzkapxu̶u̶ybyu̶du̶jk ajku̶xy . Du'un je̱'e̱ xyñiminaangu̶xy yuung naaxypy neby je̱'e̱ borreegu̶ju̶ñ , peru̶ ma je̱'e̱ jyoot wyinma'añ ajku̶xy du'un je̱'e̱ ajku̶xy neby je̱'e̱ pa'uku̶ñ .
40007016	Miich ajku̶xy mu̶baad je̱'e̱ m'u̶xkajpku̶xy neby naty y'adu̶u̶tz jya'ay'ajtku̶xyu̶ñ , je̱' ko ka'p je̱'e̱ uva tza'am pu̶n piy ma je̱'e̱ eptykyepyu̶ñ , nan ka'p je̱'e̱ higueeru̶ tu̶u̶m pu̶n tuky ma je̱'e̱ aadz epty myu̶u̶dpu̶ju̶ñ .
40007017	Y du'unu̶tz , ku̶xyu̶ je̱'e̱ oygyepy oyjyaty je̱'e̱ tyu̶u̶m'áty , peru̶ je̱'e̱ ju̶bu̶kkepy nan ju̶bu̶kjaty je̱'e̱ tyu̶u̶m'áty .
40007018	Je̱'e̱ oygyepy ka'p je̱'e̱ mu̶baad ju̶bu̶kjaty tyu̶u̶m'áty , nan ka'p je̱'e̱ ju̶bu̶kkepy mu̶baad oyjyaty tyu̶u̶m'áty .
40007019	Ku̶xyu̶ je̱'e̱ kepy mu̶dyiibu̶ ka'p oy tyu̶u̶m'átyu̶ñ yajpujxu̶'kp je̱' , y chi yajno'ogy .
40007020	Y du'unu̶tz miich je̱'e̱ du'umbu̶ ja'ay m'u̶xkajpku̶xu̶ch neby naty y'adu̶u̶tz jya'ay'ajtku̶xyu̶ñ .
40007021	“ Ka'p je̱'e̱ ja'ay ku̶xyu̶ tyu̶gu̶'u̶waangu̶xy ma je̱'e̱ Dios y'ane'emyu̶ñ je̱'e̱ mu̶dyiibu̶ u̶u̶ch du'un xyjya'anu̶maaygyu̶xpu̶ñ : ‘ Windzú̶n , Windzú̶n ’ , je̱'e̱du̶'ajty je'eyu̶ tu̶gu̶'u̶waangu̶xp je̱'e̱ mu̶dyiibu̶ u̶u̶ch je̱'e̱ nDeedy chojku̶ñ kuydyuunu̶u̶ygyu̶xpu̶ñ , je̱'e̱ mu̶dyiibu̶ jiiby tzajpjooty yajpaatpu̶ñ .
40007022	Je̱'e̱ mu̶'it xu̶u̶ je̱'e̱ mu̶'it tiempo may u̶u̶ch je̱'e̱ ja'ay xyjya'anu̶ma'awaangu̶xy : ‘ Windzú̶n , Windzú̶n , u̶u̶ch tu̶ u̶u̶ch je̱'e̱ m'ayuuk mdu̶y'ajt ngapxwa'kxku̶xy ; cham u̶u̶ch je̱'e̱ mxu̶u̶ ngapxpaatku̶xy y tu̶ u̶u̶ch je̱'e̱ ka'a'óybyu̶ nyajpu̶dzu̶u̶mgu̶xy ma je̱'e̱ ja'ay ajku̶xyu̶ñ , cham u̶u̶ch je̱'e̱ mxu̶u̶ ngapxpaatku̶xy y nan tu̶ u̶u̶ch je̱'e̱ mu̶jwinma'añ may nduungu̶xy ; cham u̶u̶ch je̱'e̱ mxu̶u̶ ngapxpaatku̶xy ’ .
40007023	Peru̶ mu̶'it u̶u̶ch je̱'e̱ n'adzoogu̶xu̶ch : ‘ Ka'p u̶u̶ch miich nimu̶naa tu̶ n'ixy'ajttu̶'kku̶xy ; ¡ winwa'ktuutku̶ch ajku̶xy ma u̶u̶ch je̱'e̱ nwinduuyu̶ñ , miich pokytyuumbu̶ ajku̶xy ! ’
40007024	“ Pu̶n u̶u̶ch je̱'e̱ n'ayuuk ndu̶y'ajt xymyu̶doowu̶byu̶ñ y kuydyúñ neby u̶u̶ch nmu̶na'añu̶ñ , du'un je̱' neby je̱'e̱ wijyjya'ay mu̶dyiibu̶ je̱'e̱ tyu̶jk tu'ug koju̶ñ tzaada'agykyú̶xp .
40007025	Y chi je̱'e̱ tuu myiiñ , y kyoomy je̱'e̱ mu̶jnu̶u̶ , y myiiñ je̱'e̱ poj ; ja'ayajpu̶du̶'u̶gaañ je̱'e̱ tu̶jk , peru̶ ka'p yajpu̶du̶'ky , je̱' ko tzaada'agykyú̶xp najty je̱'e̱ poch y'u̶jx tu̶ yajtzonda'agy .
40007026	Peru̶ pu̶n u̶u̶ch je̱'e̱ n'ayuuk ndu̶y'ajt xymyu̶doowu̶byu̶ñ y ka'p kuydyúñ neby u̶u̶ch nmu̶na'añu̶ñ , du'un je̱' neby je̱'e̱ tzuuja'ay mu̶dyiibu̶ je̱'e̱ tyu̶jk tu'ug koju̶ñ pu'ujooty .
40007027	Y chi je̱'e̱ tuu myiiñ , y kyoomy je̱'e̱ mu̶jnu̶u̶ y myiiñ je̱'e̱ poj y chi je̱'e̱ tu̶jk yajpu̶du̶'ky . ¡ Wa'adzu̶ yajwindu̶gooydyaay ! ”
40007028	Ko je̱'e̱ Jesús kyapxtaay myu̶dyaaktaay , ku̶xyu̶ je̱'e̱ ja'ay je̱'e̱ ayuuk mu̶k yajnú̶kxy yajju̶wu̶u̶y ajku̶xy mu̶dyiibu̶ je̱'e̱ Jesús najty yaj'u̶xpu̶jku̶gu̶xpu̶ñ ,
40007029	je̱' ko najty yaj'u̶xpú̶ky mu̶u̶d ku̶xyu̶ je̱'e̱ y'ane̱'e̱mu̶ñ , y ka'p dyu'unu̶ch neby je̱'e̱ Dios y'ane̱'e̱mu̶ñ windzu̶ndu̶jk yaj'u̶xpu̶jkku̶xyu̶ñ .
40008001	Ko je̱'e̱ Jesús jim koptku̶xp choñ , chi je̱'e̱ mayjya'ay pyadzonu̶ ajku̶xy .
40008002	Mu̶'it je̱'e̱ ja'ay tu'ug ñimiinu̶ mu̶dyiibu̶ najty ju̶bu̶kpu'udzpa'ammu̶u̶d , chi ñayñajtzkojxtu̶na'awu̶u̶yu̶ ma je̱'e̱ Jesús wyinduuyu̶ñ y ñu̶maayu̶ : — Windzú̶n , pu̶nu̶ mdzojkypy , mu̶baad u̶u̶ch xyajtzo'ogy .
40008003	Chi je̱'e̱ Jesús ni'idooñ je̱'e̱ pa'amja'ay , y nu̶maay : — Ndzojkypyu̶ch . ¡ Cham nyajtzo'ogy ! Mu̶k'eemby je̱'e̱ pa'amja'ay jyu̶bu̶kpu'udz chooky .
40008004	Chi je̱'e̱ Jesús jyaknu̶maayu̶ : — Ok'ix , ka'p ni pu̶n m'awaanu̶yu̶ch ; y nu̶kx tu'uda'agyu̶ y naygyapxku̶xu̶'u̶gu̶u̶ ma je̱'e̱ teedyu̶ñ , y yajnú̶kx je̱'e̱ windzu̶gu̶'u̶ñ ; du'un neby je̱'e̱ Moisés kyu'utujku̶ñ y'ane'emyu̶ñ , wan je̱'e̱ ja'ay du'un ku̶xyu̶ nejwu̶u̶ygyu̶xu̶ch ko tu̶ mdzo'ogy .
40008005	Ko je̱'e̱ Jesús kyajptu̶gu̶u̶y ma je̱'e̱ kajpt xyu̶u̶'átyu̶ñ Capernaum , chi je̱'e̱ romano capitán tu'ug ñimiinu̶ y myu̶waandaak myu̶nukxtaaku̶ .
40008006	Y ñu̶maayu̶ : — Windzú̶n , chim u̶u̶ch je̱'e̱ nduumbu̶ tu'ug pya'amgo'kna'ay ma u̶u̶ch je̱'e̱ ndu̶jku̶ñ , tu̶ je̱'e̱ xyujxnu̶ y mu̶k je̱'e̱ tzaachpyu̶ jim mu̶naxy ku'ubú̶ky .
40008007	Chi je̱'e̱ Jesús y'adzoowu̶ : — Nú̶kxyu̶ch n'okyajtzo'ogy .
40008008	Chi je̱'e̱ capitán y'adzooy : — Windzú̶n , u̶u̶ch ka'p u̶u̶ch xypyaady mdu̶gu̶'u̶wu̶ch miich ma u̶u̶ch je̱'e̱ ndu̶jku̶ñ ; je'eyu̶du̶'ajty miich nigoo kapx y tzo'ogu̶bu̶ch je̱'e̱ nduumbu̶ .
40008009	U̶u̶ch ku̶'u̶m nmu̶u̶du̶ch je̱'e̱ nwindzú̶n mu̶dyiibu̶ u̶u̶ch xy'ane̱'e̱mbu̶ñ , y nan nmu̶u̶du̶ch tziptuumbu̶tu̶jk may mu̶dyiibu̶ u̶u̶ch n'ane'embyu̶ñ . Ko u̶u̶ch nidu'ugtu̶ nu̶ma'ay ajku̶xy ko wan nu̶kxy , nu̶kxp je̱' ; y ko u̶u̶ch ja'adu'ug nu̶ma'ay ko wan miñ , miimb je̱' ; y ko u̶u̶ch je̱'e̱ nduumbu̶ nu̶ma'ay ko wan tii du'umbu̶ tuñ , tyuumby je̱' .
40008010	Jesús mu̶k je̱'e̱ yajnú̶kxy yajju̶wu̶u̶y ko adayaaba ayuuk du'un mu̶dooy neby je̱'e̱ capitán myu̶naañu̶ñ , y chi nu̶maay je̱'e̱ mu̶dyiibu̶ najty pamiinu̶bu̶ñ ajku̶xy : — Janch tu̶y'ajtu̶ñ du'un nnu̶maaygyu̶xy ko ka'anu̶ u̶u̶ch Israel ja'ay du'un ni tu'ug nbaadyñu̶ mu̶dyiibu̶ u̶u̶ch du'un xymyu̶bu̶jkpu̶ñ neby adayaaba ja'ayu̶ñ .
40008011	Y u̶u̶ch miich du'un nnu̶maaygyu̶xypy ko may je̱'e̱ ja'ay myinaangu̶xy mu̶dyiibu̶ ju̶gue̱m tzóngu̶xpu̶ñ ma je̱'e̱ xu̶u̶ pyu̶dzu̶myu̶ñ y ma je̱'e̱ xu̶u̶ kya'ayu̶ñ , y chi kaaybyu̶ ñaaxwé̱tzku̶xu̶ch kipxy mu̶u̶d je̱'e̱ Abraham , mu̶u̶d je̱'e̱ Isaac y mu̶u̶d je̱'e̱ Jacob jiiby ma je̱'e̱ Dios y'ane'emyu̶ñ ,
40008012	peru̶ je̱'e̱ judío ja'ay ajku̶xy mu̶dyiibu̶ ijty ja'apaattu̶bu̶ñ ajku̶xy y'ijtku̶xu̶ch ma je̱'e̱ Dios y'ane'emyu̶ñ , jiiby tu̶be̱'py je̱'e̱ agootztuum yajpu̶daakku̶xu̶ch , y jiiby jyu̶u̶ygyu̶xu̶ch yaaxku̶xu̶ch y tyu̶u̶tzké̱tku̶xu̶ch .
40008013	Chi je̱'e̱ Jesús nu̶maay je̱'e̱ capitán : — Nu̶kxnu̶ ma je̱'e̱ mdu̶jku̶ñ , y n'o'kkuydyúñu̶ch du'un neby u̶u̶ch tu̶ xymyu̶bu̶kyu̶ñ . Je̱'e̱ timymyu̶'ityu̶ je̱'e̱ tyuumbu̶ mu̶k'eemby chooky .
40008014	Chi je̱'e̱ Jesús ñu̶kxy ma je̱'e̱ Pedro tyu̶jku̶ñ , chi je̱'e̱ Pedro myu̶'u̶d'amu̶jja'ay paattu̶ kyo'kna'ay ku̶jx'aam , y janch ju̶u̶nmu̶u̶d .
40008015	Mu̶'it je̱'e̱ Jesús je̱'e̱ pa'amja'ay kyu̶'u̶ ni'idoonu̶ , y timytyu̶jtz je̱'e̱ jyu̶u̶n du'un , y chi je̱'e̱ pa'amja'ay pyu̶du̶'ky y yajkaay yaj'uuky je̱'e̱ Jesús ajku̶xy .
40008016	Ko kyoodzu̶u̶y , chi je̱'e̱ Jesús mayjya'ay yajninú̶kxy ajku̶xy mu̶dyiijáty najty ka'a'oybyu̶mu̶u̶d ajku̶xyu̶ñ , y je̱' y'u̶x'ojtaay je̱'e̱ ka'a'óybyu̶ ; tu'k'aadu̶'ajty je'eyu̶ mu̶gapxy ajku̶xy y nan yajtzooktaay je̱'e̱ pa'amja'ay ku̶xyu̶ .
40008017	Adaa paady ada du'un tyuunu̶ jyajtu̶ wan du'un yajkuydyúnu̶ch mu̶dyiibu̶ je̱'e̱ Dios y'ayuuknajtzkapxu̶u̶ybyu̶ Isaías ñigapxu̶ñ , ko du'un myu̶maañ : “ Je̱' je̱'e̱ nbu̶ma'ay'ajtu̶ñ xyajnú̶kxu̶ ajtu̶m ajku̶xy y xyajnú̶kxu̶ je̱'e̱ nyuu nba'am ajtu̶m ajku̶xy . ”
40008018	Ko je̱'e̱ Jesús ñay'ijxpaattu̶ tu̶ jyu'ubigu̶'u̶yii je̱'e̱ mayjya'ay najty , chi nu̶maay ajku̶xy ko wan mejy'awiimb najxku̶xy .
40008019	Mu̶'it je̱'e̱ Dios y'ane̱'e̱mu̶ñ windzú̶n tu'ug ñimiinu̶ , y ñu̶maayu̶ : — Windzú̶n , u̶u̶ch miich nbanu̶kxe̱e̱mby oy timymya'eemby ma miich mnu̶kxyu̶ñ .
40008020	Chi je̱'e̱ Jesús y'adzoowu̶ : — Je̱'e̱ waaxkaa myu̶u̶d jyut je̱'e̱ ajku̶xy , y je̱'e̱ joon muuxy myu̶u̶d pye'eñ je̱'e̱ ajku̶xy , peru̶ u̶u̶ch je̱' je̱'e̱ ja'ay mu̶dyiibu̶ tzon tzajpjooty ka'p u̶u̶ch nmu̶u̶du̶ch ni maa u̶u̶ch je̱'e̱ ngu'ubajk je'eyu̶ nyujkónu̶chu̶ñ .
40008021	Chi je̱'e̱ ja'ay ja'adu'ug ñu̶maayu̶ , nidu'ugtu̶ je̱' dyiscípulo : — Windzú̶n , moogyu̶ch je̱'e̱ tiempo we̱e̱nu̶ jayu̶jp nú̶kxyu̶ch je̱'e̱ ndeedy n'okyajnaaxtu̶gu̶'u̶y .
40008022	Chi je̱'e̱ Jesús y'adzoowu̶ : — Pajaamgu̶ch , y u̶xmatz miich yu̶'u̶ , wan yajnaaxtu̶gu̶u̶ygyu̶xy mu̶dyiibu̶ u̶u̶ch ka'p xypyanu̶kxa'añu̶ñ ajku̶xy .
40008023	Chi je̱'e̱ Jesús byarcu̶tu̶gu̶u̶y , jim najty je̱'e̱ dyiscípulotu̶jk chooñu̶ch ajku̶xy .
40008024	Chi mu̶k poj tu'ug myiiñ ma je̱'e̱ mejyu̶ñ , janch mu̶kjaty najty je̱'e̱ mejy y'okpu̶du̶'knu̶ ja'awe̱njáty najty je̱'e̱ barco ka'ayajni'idu̶góy . Jesús tu̶ najty je̱'e̱ myu̶'o'ogy .
40008025	Mu̶'it je̱'e̱ dyiscípulotu̶jk oy yajma'aybyu̶du̶'kku̶gu̶xy , cham ñu̶maayu̶gu̶xy : — ¡ Windzú̶n , u̶u̶ch yajtzook ajku̶xy ! ¡ Cham nguiinu̶m ajku̶xy !
40008026	Chi je̱'e̱ Jesús y'adzoowu̶gu̶xy : — ¿ Ti ko mjanchtzu̶gu̶u̶ygyu̶xy ? ¡ Miich janch we̱e̱nu̶ je̱'e̱ mmu̶bu̶jku̶ñ mmu̶dajtku̶xy ! Ko du'un myu̶naañ , chi pyu̶du̶'ky y ju̶jpkugapxu̶u̶y je̱'e̱ poj y je̱'e̱ mejy ko najty jyanchmu̶jje̱'tzpéty ma je̱'e̱ bárcu̶ju̶ñ , y chi du'uñyu̶ ku̶xyu̶ wya'kxu̶jptaay .
40008027	Peru̶ je̱' ajku̶xy mu̶k je̱'e̱ yajnú̶kxy yajju̶wu̶u̶y ajku̶xy , cham ñayyajtu̶u̶wu̶gu̶xy amíñ u̶xyu̶py : — ¿ Pu̶n ja'ay adaa da'a , u̶xtu̶ poj y mejy yu̶'u̶ kapxymyu̶doowu̶p ?
40008028	Ko je̱'e̱ Jesús jim mejy'awiimb jya'ty , ma je̱'e̱ Gadara ja'ay ñaaxjooty ajku̶xyu̶ñ , chi je̱'e̱ ja'ay nime̱tzk jyu̶jpkubadu̶u̶yu̶ ka'a'oybyu̶mu̶u̶dpu̶ ajku̶xy , mu̶dyiibu̶ najty tu̶ chóngu̶xyu̶ñ ma je̱'e̱ o'kpu̶ jutu̶ñ y chi ñimiinu̶ ajku̶xy . Janch awa'anjáty najty je̱'e̱ ajku̶xy y ka'p najty jim mu̶baad pu̶n ñaxy ma je̱'e̱ jimbu̶ tu'uju̶ñ ;
40008029	y chi yaaxtu̶gu̶u̶y jyojktu̶gu̶u̶ygyu̶xy : — ¡ Ka'p u̶u̶ch xymyu̶mayu̶u̶ygyu̶xy , miich Jesús , je̱'e̱ Dios Ung ! ¿ Nej paatyu̶m ya tu̶ mmiñ neby u̶u̶ch xychaachtyunaangu̶xyu̶ñ ma je̱'e̱ tiempo ka'anu̶ paadyñu̶ju̶ñ ?
40008030	Jim ju̶gue̱mdu̶gu̶'u̶ ma najty ajku̶xyu̶ñ , jim najty maygyuch jyú̶kxku̶xy y'ojku̶xy ,
40008031	y chi je̱'e̱ ka'a'óybyu̶ je̱'e̱ Jesús mu̶nukxtaakku̶xy : — Pu̶nu̶ xy'u̶x'ojpu̶ch ajku̶xy ma adaa nime̱tzkpu̶ ja'ay ajku̶xyu̶ñ , míñu̶ch n'oktu̶gu̶u̶ygyu̶xy ma yu̶'u̶ maygyuch ajku̶xyu̶ñ .
40008032	Chi je̱'e̱ Jesús ñu̶maayu̶ ajku̶xy : — Tu̶gu̶u̶ygyu̶xu̶tz . Chi je̱'e̱ ka'a'óybyu̶ pyu̶dzu̶u̶mgu̶xy ma je̱'e̱ ja'ay ajku̶xyu̶ñ y tyu̶gu̶u̶ygyu̶xy ma je̱'e̱ maygyuch ajku̶xyu̶ñ , y chi je̱'e̱ maygyuch mu̶k'eemby pyoju̶ydyaaygyu̶xy y ñu̶kxy janch poyu̶'u̶gyu̶ ajku̶xy ma tu'ug tzaaju̶jpu̶ñ ; oy nu̶u̶jooty kya'adaaygyu̶xy , y jiiby ñu̶u̶'o'ktaay ajku̶xy .
40008033	Je̱'e̱ mu̶dyiibu̶ najty je̱'e̱ kuch kweentu̶'ajtku̶xpu̶ñ ke̱e̱ktaaygyu̶x je̱' , y ko kajptjooty jya'tku̶xy chi myu̶dyaaktu̶gu̶u̶ygyu̶xy neby najty tu̶ tyuñ tu̶ jyadyiiju̶ñ , y neby je̱'e̱ ka'a'oybyu̶mu̶u̶dpu̶ najty tu̶ jyajtku̶xyu̶ñ .
40008034	Mu̶'it je̱'e̱ jimbu̶ ja'ay ku̶xyu̶ chondaaygyu̶xy ma je̱'e̱ jimbu̶ kajptu̶ñ , ñú̶kxku̶xy ma je̱'e̱ Jesús najtyu̶ñ , y ko je̱'e̱ Jesús ijxy ajku̶xy , chi mu̶nukxtaakku̶xy ko wan jim tzooñ ma je̱'e̱ jimbu̶ ittu̶ñ .
40009001	Ko adaa du'un tyuunu̶ jyajtu̶ , chi je̱'e̱ Jesús byarcu̶tu̶gu̶u̶y ñu̶kxy mejy'awiimb y oy jya'ady ma je̱'e̱ kyu̶'u̶mgajptu̶ñ .
40009002	Jim je̱'e̱ ja'ay yajnija'ttu̶ ajku̶xy tu'ug je̱'e̱ ja'ay ku̶'u̶xúxy tekyxyuxypyu̶ ; yujkko'ogyu̶ch ku̶jx'aam , y ko je̱'e̱ Jesús ijxy je̱'e̱ ja'ay myu̶bu̶jku̶ñ ajku̶xy , chi je̱'e̱ pa'amja'ay nu̶maay : — Ya'ay'úng , jootkugu̶'u̶ ; tu̶ je̱'e̱ mboky yajwinme̱kxta'ay .
40009003	Chi je̱'e̱ Dios y'ane̱'e̱mu̶ñ windzu̶ndu̶jk nije̱' wyinmaaydyu̶gu̶u̶ygyu̶xy y ñayñu̶maayu̶gu̶xy : “ Neby adayaaba ja'ay tu̶ myu̶na'añu̶ñ myu̶gapxtu̶gooby Dios yu̶'u̶ du'un . ”
40009004	Peru̶ je̱' ko ñejwu̶u̶by najty je̱'e̱ Jesús neby najty jyanchwinmaaygyu̶xyu̶ñ , chi yajtu̶u̶y ajku̶xy : — ¿ Ti ko ju̶bu̶kjaty axu̶u̶gjáty mjanchwinmaaygyu̶xy ma je̱'e̱ mjoot mwinma'añ ajku̶xyu̶ñ ?
40009005	¿ Mu̶dyiibu̶ da'a ka'p chípu̶ch ko nmu̶naanu̶mu̶ch : “ Tu̶ je̱'e̱ mboky yajwinme̱kxta'ay ” , o ko nmu̶naanu̶mu̶ch : “ Pu̶du̶'u̶g y yo'oyu̶'u̶g ” ?
40009006	Pues cham u̶u̶ch miich nyajni'ixu̶u̶ygyu̶xu̶ch ko u̶u̶ch je̱' je̱'e̱ ja'ay mu̶dyiibu̶ tzon tzajpjooty , nmu̶u̶du̶ch je̱'e̱ ane̱'e̱mu̶ñ ya naaxwiiñ neby u̶u̶ch nwinmé̱kxu̶chu̶ñ je̱'e̱ ja'ay ñu̶u̶ pyoky ajku̶xy . Mu̶'it je̱'e̱ xuxyjya'ay nu̶maay : — Pu̶du̶'u̶g , yajpu̶du̶'u̶g yu̶'u̶ mmabe̱jt y nu̶kxnu̶ ma je̱'e̱ mdu̶jku̶ñ .
40009007	Chi je̱'e̱ xuxyjya'ay tyu̶naayu̶'ky y ñu̶kxnu̶ ma je̱'e̱ tyu̶jku̶ñ .
40009008	Ko je̱'e̱ mayjya'ay du'un ijxy ajku̶xy ko je̱'e̱ xuxyjya'ay tyu̶naayu̶'ky , chi mu̶k chu̶gu̶u̶y ajku̶xy y ja'aymye̱jtz o'owu̶dajtku̶xy je̱'e̱ xu̶u̶ Dios ko je̱'e̱ myu̶k'ajtu̶ñ najty tu̶ yeky ma je̱'e̱ mayjya'ayu̶ñ .
40009009	Chi je̱'e̱ Jesús jim choñ y ijxpaaty je̱'e̱ ja'ay tu'ug mu̶dyiibu̶ xu̶u̶'ajtpu̶ñ Mateo , mu̶dyiibu̶ najty jim u̶ñaaby ma je̱'e̱ yajkugube̱jtaaktu̶ñ , mu̶dyiibu̶ je̱'e̱ gobierno romano najty mu̶duumbu̶ñ . Chi je̱'e̱ Jesús nu̶maay je̱'e̱ Mateo : — Pajaamgu̶ch . Mu̶'it je̱'e̱ Mateo tyu̶naayu̶'ky y padzóñ je̱'e̱ Jesús .
40009010	Chi du'un tyuunu̶ jyajtu̶ , mu̶gaaby najty je̱'e̱ Jesús ma je̱'e̱ Mateo tyu̶jku̶ñ , y chi je̱'e̱ yajkugube̱jtpu̶du̶jk mu̶dyiibu̶ je̱'e̱ gobierno romano najty mu̶duungu̶xpu̶ñ y pokyjya'aydyu̶jk ajku̶xy oy nimay jya'tku̶xy y ñaxwech nandu'un ajku̶xy ma je̱'e̱ meesu̶ju̶ñ , kipxy mu̶u̶d je̱'e̱ Jesús y mu̶u̶d je̱'e̱ dyiscípulotu̶jk ajku̶xy .
40009011	Ko adaa du'un ijxy ajku̶xy , chi je̱'e̱ fariseotu̶jk yajtu̶u̶gu̶xy je̱'e̱ discípulotu̶jk ajku̶xy : — ¿ Ti je̱'e̱ mwindzú̶n ko kyaaymyúky y'uukmúky mu̶u̶d je̱'e̱ yajkugube̱jtpu̶du̶jk y mu̶u̶d je̱'e̱ pokyjya'aydyu̶jk ajku̶xy ?
40009012	Jesús myu̶doow je̱' , y chi ñu̶maayu̶ ajku̶xy : — Mu̶dyiibu̶ oy'ajtp mu̶k'ajtp y mu̶dyiibu̶ ka'p pyu̶gyii y'ixyii ajku̶xy , ka'p tzooydyuumbu̶ je̱'e̱ yajmayjyajtku̶xy . Je̱'e̱ju̶tz tu̶y je̱'e̱ mu̶dyiibu̶ pu̶jku̶p ijxu̶bu̶ñ ajku̶xy , yajmayjyajtku̶xypy tzooydyuumbu̶ je̱' .
40009013	Nú̶kxku̶x y u̶xpu̶jkku̶x neby je̱'e̱ Dios ñaky du'un wyimbu̶dzu̶myu̶ñ : “ U̶u̶ch je̱' ndzojkypy ko je̱'e̱ pa'a''ayo'on mmu̶dajtku̶xu̶ch , y ka'p jye̱'e̱ju̶ch ko je̱'e̱ windzu̶gu̶'u̶ñ ju̶yujk myejku̶xu̶ch . ” U̶u̶ch ka'p u̶u̶ch je̱' tu̶ nnimiñ je̱'e̱ ja'ay mu̶dyiibu̶ ka'p pyokymyu̶u̶du̶chu̶ñ ajku̶xy . Je̱'e̱ pokyjya'ay u̶u̶ch tu̶ nnimiñ .
40009014	Chi je̱'e̱ Jesús ñija'ttu̶ je̱'e̱ Juan Bautista y'u̶xpu̶jkpu̶du̶jk ajku̶xy y chi yajtu̶u̶wu̶ ajku̶xy : — U̶u̶ch ajku̶xy y mu̶u̶d je̱'e̱ fariseotu̶jk ajku̶xy ja'anaam ja'atzojku̶ch n'ayuu'ajtku̶xy , y ¿ miich ti je̱'e̱ mdiscípulotu̶jk ko kya'a'ayuu'ajtku̶xy ?
40009015	Chi je̱'e̱ Jesús y'adzoowu̶ ajku̶xy : — ¿ Nej tajku̶xp maaygyu̶xp je̱'e̱ ja'ay da'a je̱'e̱ mu̶dyiibu̶ naty jim yajpaatku̶xpu̶ñ ma je̱'e̱ pu̶jkpu̶ yajwinxu̶u̶dúñu̶ñ , pu̶nu̶ jimnu̶ naty je̱'e̱ pu̶jkpu̶ ya'aydyu̶jk yajpaatyñu̶ mu̶u̶d je̱' ajku̶xy ? Peru̶ pyade̱e̱mby je̱'e̱ tiempo , mu̶naa je̱'e̱ pu̶jkpu̶ ya'aydyu̶jk yajtzoonu̶u̶ju̶chu̶ñ ; mu̶'íttu̶tz tu̶y y'ayuu'ajtku̶xu̶ch .
40009016	“ Ka'p mu̶baad ni pu̶n agu̶yu̶'u̶y je̱'e̱ tukvestido mu̶u̶d je̱'e̱ jemywyit tu'ktúky , je̱' ko je̱'e̱ jemywyit agu̶yu̶'u̶ñ ñu̶u̶múky y ku̶u̶ch je̱'e̱ tukvestido , y chi je̱'e̱ tukvestido ni'igyu̶ jyaknajtzku̶dzu̶'u̶y .
40009017	Nan ka'p mu̶baad ni pu̶n pu̶da'agy jemyvyiino ma je̱'e̱ tukpo'o'áku̶ñ , je̱' ko je̱'e̱ po'o'ák kyu̶u̶ch , chi je̱'e̱ viino y'u̶xyojkta'awu̶ch y je̱'e̱ po'o'ák ni'itu̶góyu̶p je̱'e̱ nandu'un . Paady pu̶da'ag je̱'e̱ jemyvyiino ajku̶xy ma je̱'e̱ jemybyo'o'áku̶ñ , ka'pu̶ du'un ni mu̶dyiibu̶ tyu̶góyu̶ch . ”
40009018	Cham najty je̱'e̱ Jesús myu̶dmu̶dyaaku̶gu̶xyñu̶ , ko je̱'e̱ judío windzú̶n tu'ug jya'ty , chi ñayñajtzkojxtu̶na'awu̶u̶yu̶ ma je̱'e̱ Jesús wyinduuyu̶ñ y nu̶maay : — Tu̶ u̶u̶ch je̱'e̱ ndo'oxy'úng ñaam o'ogy , peru̶ pu̶nu̶ mnu̶kxp miich ma u̶u̶ch je̱'e̱ ndu̶jku̶ñ y pu̶nu̶ mgu̶'u̶ni'ixajpy , juugypyú̶gu̶p je̱'e̱ ja'adu'ook .
40009019	Chi je̱'e̱ Jesús pyu̶du̶'ky , y chi ñu̶kxy mu̶u̶d je̱'e̱ dyiscípulotu̶jk ajku̶xy .
40009020	Mu̶'it je̱'e̱ to'oxyu̶jk tu'ug mu̶dyiibu̶ najty xyu̶u̶ pyo'o janch mu̶'ayoobu̶ñ , ka'p najty y'ok'adujknu̶ , mu̶majmé̱tzk jumu̶jt najty du'un kujk mu̶'ijtnu̶ . Chi je̱'e̱ to'oxyu̶jk nimu̶jwa'ky je̱'e̱ Jesús ju̶xku̶'u̶by'eemby y ni'idoonu̶ je̱'e̱ wyitpa'a .
40009021	Je̱'e̱ to'oxyu̶jk du'un najty je̱'e̱ jootjóty winma'añjyooty tu̶ myu̶na'añ : “ Mu̶u̶d timyjye'eyu̶ch je̱'e̱ Jesús wyitpa'a ni'idoonu̶ju̶ch , tzo'ogu̶bu̶ch . ”
40009022	Chi je̱'e̱ Jesús wya'agwimbijty y win'ijxpejty je̱'e̱ to'oxyu̶jk y chi nu̶maay : — To'oxy'úng , jootkugu̶'u̶ , tu̶ mdzo'ogy je̱' ko u̶u̶ch tu̶ xymyu̶bu̶ky . Y timymyu̶'ityu̶ je̱'e̱ to'oxyu̶jk chooky .
40009023	Ko je̱'e̱ Jesús jim jya'ty ma je̱'e̱ judío ja'ay windzú̶n tyu̶jku̶ñ , y chi ijxy ko je̱'e̱ xuuxpu̶du̶jk o'ogyjya'ay winxuuxku̶xy nu̶kxy yajnaaxtu̶gu̶'u̶waangu̶xnu̶ y nan ijxy ko je̱'e̱ ja'ay najty mu̶k jyu̶u̶ygyu̶xy yaaxku̶xy ,
40009024	y chi ñu̶maayu̶ ajku̶xy : — Pu̶dzu̶u̶mgu̶x jiiby , yu̶'u̶ to'oxy'ana'k ka'p yu̶'u̶ y'o'ogyu̶ch , maab yu̶'u̶ . Chi je̱'e̱ ja'ay Jesús nixiiktu̶gu̶u̶ygyu̶xy ,
40009025	mu̶'it je̱'e̱ Jesús jiiby tu̶gooty y'u̶xke̱jxpu̶dzu̶u̶mdaayu̶ ajku̶xy ; y chi tyu̶jktu̶gu̶u̶y y majch je̱'e̱ to'oxy'ana'k ma je̱'e̱ kyu̶'u̶ju̶ñ , y chi je̱'e̱ to'oxy'ana'k pyu̶du̶'ky .
40009026	Y chi je̱'e̱ ayuuk du'un wya'kxtaay ma je̱'e̱ jimbu̶ naaxjooty kú̶xyu̶ju̶ñ neby najty tu̶ tyuñ tu̶ jyadyiiju̶ñ .
40009027	Ko je̱'e̱ Jesús jim choñ , chi je̱'e̱ wiindzja'ay me̱tzk pyadu'ubu̶jku̶ , cham yaaxke̱e̱kku̶xy : — ¡ U̶u̶ch pa'a''ayoogu̶xk , miich David y'ok'ung y'ok'ana'k !
40009028	Ko je̱'e̱ Jesús tyu̶jktu̶gu̶u̶y , chi je̱'e̱ wiindzja'ay ñimiinu̶gu̶xy , y chi je̱'e̱ Jesús je̱'e̱ wiindzja'ay yajtu̶u̶y ajku̶xy : — ¿ Nej mmu̶bu̶jkku̶xypy ko nyajwindu̶kxu̶'kku̶xu̶chu̶ ? Chi je̱'e̱ wiindzja'ay y'adzoogu̶xy : — Du'un Windzú̶n .
40009029	Mu̶'it je̱'e̱ Jesús wyiin ñi'idoonu̶xu̶ ajku̶xy , y ñu̶maayu̶ ajku̶xy : — Wan du'un tuñyii jadyii neby tu̶ mmu̶bu̶jkku̶xyu̶ñ .
40009030	Y chi wyindu̶kxu̶'kku̶xy . Chi je̱'e̱ Jesús mu̶kta'agy yajni'ipu̶jku̶ ajku̶xy : — Ka'p du'un ni pu̶n m'awaanu̶ch ajku̶xy .
40009031	Peru̶ je'eyu̶ jim ñi'itzóngu̶xy , chi myu̶dyaaktu̶gu̶u̶ygyu̶xy ma je̱'e̱ jimbu̶ naaxjóty kú̶xyu̶ju̶ñ ko je̱'e̱ Jesús najty tu̶ yajwindu̶kxu̶'ku̶gu̶xyu̶ .
40009032	Cham je̱'e̱ wiindzja'ay chóngu̶xy , chi je̱'e̱ ja'ay Jesús nije̱' yajnija'tku̶xy tu'ug uumja'ay ka'a'oybyu̶mu̶u̶dpu̶ .
40009033	Ko je̱'e̱ Jesús u̶x'ojy je̱'e̱ ka'a'óybyu̶ , chi je̱'e̱ uumja'ay kyapxu̶'ky . Chi je̱'e̱ ja'ay myu̶naandu̶gu̶u̶ygyu̶xy , cham yajnú̶kx yajju̶wu̶u̶ygyu̶xy : — ¡ Nimu̶naa ya Israel du'un tii kya'ayaj'íxyñu̶ neby adaaju̶ñ !
40009034	Peru̶ je̱'e̱ fariseotu̶jk du'un najty je̱'e̱ myu̶naangu̶xy : — Jesús mu̶jwinma'añ yu̶'u̶ tyuumby mu̶u̶d je̱'e̱ ka'a'óybyu̶ windzú̶n myu̶k'ajt , paady je̱'e̱ ka'a'óybyu̶ yajpu̶dzú̶my .
40009035	Wu̶dijttaay je̱'e̱ Jesús ma je̱'e̱ kajpt kú̶xyu̶ju̶ñ y ma je̱'e̱ ja'ay y'aaychu̶naay y'ujtzu̶naaygyu̶xyu̶ñ , yaj'u̶xpú̶ky najty kajpt kajpt ma je̱'e̱ judío ja'ay ñaymyujktaakt ajku̶xyu̶ñ . Kyapxwa'kxypy najty je̱'e̱ oybyu̶ ayuuk tu̶y'ajt neby je̱'e̱ Dios y'ane'emyu̶ñ , y yajtzookypy najty ku̶xyu̶ yuu pa'am wan timytyiiba'amu̶ch y mu̶dyiijáty yaj'ayoobu̶ñ .
40009036	Ko je̱'e̱ mayjya'ay ijxy , chi pa'a''ayoogóty ajku̶xy , je̱' ko najty tyajku̶xy myaaygyu̶xy y y'ayo'oy y'anaxu̶u̶ygyu̶xy neby je̱'e̱ borreegu̶ ka'pu̶ kyweentu̶'ajtpu̶ ajku̶xyu̶ñ .
40009037	Mu̶'it je̱'e̱ dyiscípulotu̶jk nu̶maaygyu̶xy : — Jaanch je̱'e̱ pu̶da'aky tu̶ y'oyu̶'u̶y , peru̶ je̱'e̱ mu̶duumbu̶du̶jku̶tz tu̶y janch we̱e̱nu̶ .
40009038	Paady yujkwaangu̶x miich ajku̶xy ma je̱'e̱ pu̶da'aky windzu̶nu̶ñ ko je̱'e̱ tyuumbu̶du̶jk wan kexy y yajpu̶du̶'kku̶xu̶ch je̱'e̱ pu̶da'aky .
40010001	Mu̶'it je̱'e̱ Jesús dyiscípulotu̶jk mu̶jwooy , y mooygyu̶xy je̱'e̱ ane̱'e̱mu̶ñ neby je̱'e̱ ka'a'óybyu̶ mu̶baad u̶x'ojku̶xy ma je̱'e̱ ja'ay ajku̶xyu̶ñ y neby mu̶baad yajtzookku̶xyu̶ñ ku̶xyu̶ yuu ku̶xyu̶ pa'am y mu̶dyiijáty yaj'ayoobu̶ñ .
40010002	Adaa je̱' je̱'e̱ nimajmé̱tzkpu̶ apóstolestu̶jk ajku̶xy : jayu̶jp je̱'e̱ Simón mu̶dyiibu̶ nandu'un yajtijpu̶ñ Pedro , y mu̶u̶d je̱'e̱ pyuya'ay Andrés ; Santiago y mu̶u̶d je̱'e̱ pyuya'ay Juan , je̱'e̱ Zebedeo y'ung ajku̶xy ;
40010003	Felipe y Bartolomé ; Tomás y Mateo , je̱'e̱ mu̶dyiibu̶ ijty yajkugube̱jtpu̶ñ mu̶dúñ je̱'e̱ gobierno romano ; Santiago , je̱'e̱ Alfeo y'ung , y Tadeo ;
40010004	Simón je̱'e̱ judío tzipja'ay ( je̱'e̱ celote ) , y Judas Iscariote mu̶dyiibu̶ je̱'e̱ Jesús ku̶'u̶ye̱jk ma je̱'e̱ myu̶dzipu̶ñ .
40010005	Chi je̱'e̱ Jesús je̱'e̱ nimajmé̱tzkpu̶ kejxy y wingapx ju̶jpkapxu̶u̶ygyu̶xy : “ Ka'p mnú̶kxku̶xu̶ch ma je̱'e̱ ka'pu̶ judío ja'ay ñaaxjooty ajku̶xyu̶ñ y nan ka'p mdu̶gu̶u̶ygyu̶xu̶ch ma je̱'e̱ Samaria naax Samaria kajptu̶ñ ;
40010006	jim nú̶kxku̶x ma je̱'e̱ Israel ñaax kyajptu̶ñ , je̱'e̱ mu̶dyiibu̶ du'un neby je̱'e̱ borreegu̶ mu̶dyiibu̶ tu̶ tyu̶gooygyu̶xyu̶ñ .
40010007	Nú̶kxku̶x y kapxwa'kxku̶x ko tu̶ je̱'e̱ tiempo wyingoonu̶ mu̶naa je̱'e̱ Dios y'ane̱'e̱mu̶ñ pu̶da'aga'añu̶ñ ya naaxwiiñ .
40010008	Myajtzookku̶xu̶py je̱'e̱ pa'amja'aydyu̶jk , myajjuugypyu̶jkku̶xu̶py je̱'e̱ o'ogyjya'ay ajku̶xy , myajtzookku̶xu̶py je̱'e̱ ju̶bu̶k pu'udzpa'ammu̶u̶dpu̶ ajku̶xy y m'u̶x'ojku̶xu̶py je̱'e̱ ka'a'óybyu̶ . Miich ajku̶xy nni'imooygyu̶xypy adaa mu̶k'ajtu̶ñ , nan mni'iye̱jkku̶xu̶py nandu'un ; ka'p myajjuuygyu̶xu̶ch ko naty mgapxwa'kxku̶xy .
40010009	“ Ka'p ni tii meeñ mmu̶nú̶kxku̶xu̶ch ,
40010010	ni mmorral mnidu'uyo'oyu̶u̶k mga'amu̶nú̶kxku̶xu̶ch . Ka'p je̱'e̱ mwit me̱jtzni'kx tu̶gu̶u̶gni'kx mmu̶nú̶kxku̶xu̶ch , ni je̱'e̱ mgu̶'u̶g me̱jtz par mga'amu̶nú̶kxku̶xu̶ch y ni je̱'e̱ mdajt me̱tzk mga'akajpku̶xu̶ch , je̱' ko paattu̶p je̱'e̱ mu̶duumbu̶du̶jk kyaayu̶ñ y'uuku̶ñ ajku̶xy .
40010011	“ Ko naty mja'tku̶xy ma tu'ug kajptu̶ñ o ma je̱'e̱ ja'ay y'aaychu̶naaygyu̶xy y'ujtzu̶naaygyu̶xyu̶ñ , je̱' m'u̶xtaaygyu̶xu̶py je̱'e̱ ja'ay mu̶dyiibu̶ oy yaj'ixy'ajtpu̶ñ y jim mwu̶'u̶mgu̶xu̶ch ma je̱' tyu̶jku̶ñ , y ka'p wiingtuuy mnú̶kxku̶xu̶ch u̶xtu̶ koonu̶ wiingkajpt mnú̶kxku̶xu̶ch .
40010012	Ko mdu̶jktu̶gu̶u̶ygyu̶xu̶ch , myajpókxku̶xu̶py je̱'e̱ kudu̶jk ajku̶xy .
40010013	Pu̶nu̶ paattu̶gu̶xp je̱'e̱ kudu̶jk myajpókxku̶xu̶ch , miich je̱'e̱ myajpókxu̶ñ ajku̶xy jootkujk'ajtu̶ñ yé̱gu̶p ma je̱'e̱ ja'ay ajku̶xyu̶ñ ; peru̶ pu̶nu̶ ka'p pyaattu̶gu̶xy myajpókxku̶xu̶ch , ni'itu̶gu̶'u̶bu̶ je̱'e̱ du'un mu̶dyiibu̶ naty tu̶ mgápxku̶xyu̶ñ .
40010014	Wan ma'eembyu̶ch ma naty je̱'e̱ ja'ay ka'p xykyu'ubu̶gaangu̶xy y ma naty je̱'e̱ m'ayuuk ka'p xy'amdo'idaanu̶ ajku̶xy , tzóngu̶x ma je̱'e̱ jimbu̶ tu̶jk o ma je̱'e̱ jimbu̶ kajptu̶ñ y mwinne̱jp mwinwojpku̶xu̶py je̱'e̱ naaxjók ma je̱'e̱ mdeky ajku̶xyu̶ñ .
40010015	Janch tu̶y'ajtu̶ñ du'un nnu̶maaygyu̶xy ko je̱'e̱ mu̶'it xu̶u̶ ko naty je̱'e̱ Dios tu̶ yajmu̶baad'áty mu̶naa tu̶ydyuna'añu̶ñ je̱'e̱ naaxwiiñjya'ay , jakni'igyu̶ je̱'e̱ ja'ay yajtzaachtyuungu̶xu̶ch mu̶dyiibu̶ naty miich ka'p tu̶ xykyu'ubu̶jkku̶xy , ni'igu̶ ka'p je̱'e̱ ja'ay mu̶dyiibu̶ Sodoma naaxjooty y Gomorra naaxjooty tzu̶naaygyu̶xpu̶ñ .
40010016	“ ¡ Okmu̶doogu̶x ! U̶u̶ch miich ngue̱jxku̶xypy du'un neby je̱'e̱ borreegu̶ju̶ñ pa'uk ju̶yujkjooty . Kuwinma'añ ja'ay'ajtku̶x du'un neby je̱'e̱ tza'añdyu̶ñ y yuung naaxypy du'un neby je̱'e̱ muuxyu̶ñ .
40010017	Mnaygyweentu̶'ajtu̶gu̶xu̶p , je̱' ko xykyu̶'u̶ye̱gaangu̶xp je̱'e̱ ja'ay ma je̱'e̱ tuungmu̶u̶dpu̶du̶jk ajku̶xyu̶ñ , y je̱' xychaachtyuungu̶xu̶p ma je̱'e̱ judío ja'ay ñaymyujktaakt ajku̶xyu̶ñ ,
40010018	y xyajnú̶kxku̶xu̶p mach ma je̱'e̱ gobernador y ma je̱'e̱ mu̶j'ane̱'e̱mbu̶ winduuy ajku̶xyu̶ñ , je̱' gyu̶xpu̶ ko u̶u̶ch naty xymyu̶bu̶jkku̶xy ; y du'unu̶tz je̱'e̱ tiempo mmu̶dajtku̶xu̶ch neby je̱'e̱ tu̶y'ajt mu̶baad mye̱jkku̶xyu̶ñ mu̶u̶d u̶u̶ch kyu̶xpu̶ ma je̱' wyinduuy ajku̶xyu̶ñ y ma je̱'e̱ ka'pu̶ jyudíoja'ayu̶ch wyinduuy ajku̶xyu̶ñ .
40010019	Y ko naty xykyu̶'u̶ye̱jkku̶xy ma je̱'e̱ tuungmu̶u̶dpu̶du̶jk ajku̶xyu̶ñ , ka'p mdajku̶xu̶ch mmáygyu̶xu̶ch neby mmu̶naangu̶xu̶chu̶ñ o neby m'adzoogu̶xu̶chu̶ñ , je̱' ko je̱'e̱ Dios je̱'e̱ ayuuk xymyooygyu̶xu̶p neby m'adzoogu̶xu̶chu̶ñ ko naty timypyaady ma mgápxku̶xu̶chu̶ñ .
40010020	Je̱' ko ka'p naty miich kapxaangu̶xp , je̱'e̱ Dios Teedy naty y'Espíritu xyñi'igapxtu'udaangu̶xp .
40010021	“ Je̱'e̱ tu'kke̱'e̱xkpu̶ ja'ay amíñ u̶xyu̶py je̱'e̱ ñaygyu̶'u̶ye̱gaanu̶gu̶xy ko wan yaj'o'ku̶gu̶xyu̶ , je̱'e̱ taj teedy je̱' je̱'e̱ y'ung ku̶'u̶ye̱gaangu̶xp ; y je̱'e̱ ung ana'k myu̶dzibu̶'u̶waangu̶xypy je̱'e̱ tyaj tyeedy y yaj'o'ogaangu̶xy .
40010022	Y ku̶xyu̶ je̱'e̱ ja'ay miich xykya'a'ixa'an xykya'atzoga'anu̶ch ajku̶xy , je̱' gyu̶xpu̶ ko u̶u̶ch naty xymyu̶bu̶jkku̶xy , peru̶ pu̶n u̶u̶ch amuumdu'ugjoot xymyu̶bu̶jkpu̶ñ u̶xtu̶ mabaad y'o'ogyu̶ñ , je̱' je̱'e̱ y'aanu̶mu̶ ni'idzo'ogu̶p ajku̶xy .
40010023	Ko naty myaj'u̶xwu̶dijt myajpawu̶dijtku̶xy ma tu'ug kajptu̶ñ , ke̱e̱kku̶x jim nu̶kxy wiing kajpt mgue̱e̱ktzookku̶xy ; janch tu̶y'ajtu̶ñ du'un nnu̶maaygyu̶xy ko u̶u̶ch je̱' je̱'e̱ ja'ay mu̶dyiibu̶ tzon tzajpjooty mu̶'it u̶u̶ch nwimbídu̶ch ma naty je̱'e̱ Israel ñaax kyajpt ka'p ku̶xyu̶ m'ayo'oydya'ayñu̶ ajku̶xyu̶ñ .
40010024	“ Ka'p u̶xpu̶kyjya'ay jii ni tu'ug mu̶dyiibu̶ ni'igyu̶ u̶xpu̶ky ni'igu̶ ka'p je̱'e̱ wyindzú̶nu̶ñu̶ba , y ka'p je̱'e̱ tuumbu̶ jii ni tu'ug mu̶dyiibu̶ ni'igyu̶ mu̶j ni'igu̶ ka'p je̱'e̱ wyindzú̶nu̶ñu̶ba .
40010025	Je̱'e̱ u̶xpu̶kyjya'ay mu̶baad je̱'e̱ jyootkugu̶'u̶y ko du'un yajpaadu̶ch neby je̱'e̱ wyindzu̶nu̶ñ , y je̱'e̱ tuumbu̶ mu̶baad je̱'e̱ jyootkugu̶'u̶y ko du'un yajpaadu̶ch neby je̱'e̱ wyindzu̶nu̶ñ . Pu̶nu̶ je̱'e̱ kudu̶jk du'un tyijku̶xypy ka'a'óybyu̶ windzú̶n , ¿ je̱'e̱ jyuugy myu̶gu'ug dijy da'a du'un kya'a'okjakni'itiju̶py ajku̶xy ?
40010026	“ Ka'p je̱'e̱ ja'ay mdzu̶gu̶u̶ygyu̶xy , je̱' ko ka'p ni pu̶n ni tii túnu̶ch amechu̶ y nu̶kxy kya'ani'igu̶xu̶'u̶gy , y nan ka'p ni pu̶n ni tii túnu̶ch ayu'uch y nu̶kxy kya'ayajnejwu̶'u̶y .
40010027	Je̱'e̱ mu̶dyiibu̶ miich ayu'uch nyajmu̶dmu̶dyaakku̶xypyu̶ñ , mu̶dyaakwa'kxku̶x je̱' , wan yajmu̶doy'ádu̶ch ; y je̱'e̱ mu̶dyiibu̶ miich amechu̶ nyajmu̶dmu̶dyaakku̶xypyu̶ñ , mu̶dyaakwa'kxku̶x mu̶k ma je̱'e̱ mayjya'ay xii yaaju̶ñ .
40010028	Ka'p je̱'e̱ ja'ay mdzu̶gu̶u̶ygyu̶xu̶ch mu̶dyiibu̶ naty je̱'e̱ mnaaxni'kx xyaj'o'ogaanu̶u̶ygyu̶xpu̶ñ , je̱' ko ka'p je̱'e̱ m'aanu̶mu̶ mu̶baad xyaj'o'ku̶ ajku̶xy , je̱' mdzu̶gu̶u̶ygyu̶xu̶py je̱'e̱ Dios mu̶dyiibu̶ je̱'e̱ jugy'ajtu̶ñ pu̶jkpu̶ñ y nan mu̶dyiibu̶ je̱'e̱ aanu̶mu̶ jiiby ayoodaaktuuby pu̶daakpu̶ñ wiinu̶u̶xu̶u̶ .
40010029	“ ¿ Nej ka'p je̱'e̱ ja'ay joon muuxy tókku̶xy me̱tzk tyu'kpeexyu̶ch ? Peru̶ ka'p je̱'e̱ mu̶baad ni tu'ug kya'ay ya naaxkú̶xy pu̶nu̶ ka'p naty je̱'e̱ mDios Teedy du'un miich myu̶naangu̶xy .
40010030	U̶xtu̶ je̱'e̱ mgu'uwaay ajku̶xy agu̶ mu̶choy je̱'e̱ Dios mu̶u̶du̶ch tu'ugjáty tu'ugjáty .
40010031	Y paadyu̶tz ka'p mdzu̶gu̶u̶ygyu̶xu̶ch : jaktzoowu̶ miich ni'igyu̶ ajku̶xy ma je̱'e̱ Dios winduuyu̶ñ , ni'igu̶ ka'p je̱'e̱ mayjyoon maymyuuxy ajku̶xyñu̶ba .
40010032	“ Pu̶njaty u̶u̶ch xyñigapxp xyñimu̶dyaakp mayjya'ayjyooty ko u̶u̶ch xymyu̶bu̶ky xymyu̶jpu̶da'agy , u̶u̶ch nnigapxe̱e̱mbyu̶ch je̱'e̱ du'umbu̶ ja'ay nandu'un ma u̶u̶ch je̱'e̱ nDios Teedy wyinduuyu̶ñ , je̱'e̱ mu̶dyiibu̶ jiiby tzajpjooty yajpaatpu̶ñ , ko u̶u̶ch tu̶ ngu'ubú̶ky ;
40010033	peru̶ je̱'e̱ mu̶dyiibu̶ u̶u̶ch xykyuyu'tzpu̶ñ mayjya'ayjyooty , u̶u̶ch nguyu'udzu̶byu̶ch je̱'e̱ nandu'un ma u̶u̶ch je̱'e̱ nDios Teedy wyinduuyu̶ñ je̱'e̱ mu̶dyiibu̶ jiiby tzajpjooty yajpaatpu̶ñ .
40010034	“ Ka'p mmu̶naangu̶xy ko tu̶ nmiiñu̶ch ya naaxwiiñ ko u̶u̶ch je̱'e̱ tzip ma'ad nyajkú̶x nyajnáxu̶ch ; ka'p u̶u̶ch tu̶ nmiñ neby u̶u̶ch je̱'e̱ tzip ma'ad nyajkú̶x nyajnáxu̶chu̶ñ , tu̶ nmiiñu̶ch ko u̶u̶ch je̱'e̱ tzip ma'ad nbu̶da'agu̶ch .
40010035	Tu̶ nmiiñu̶ch ko u̶u̶ch je̱'e̱ ja'ay nyajnaymyu̶dzibu̶'u̶wu̶u̶ju̶ch mu̶u̶d je̱'e̱ tyeedy , je̱'e̱ to'oxy'úng mu̶u̶d je̱'e̱ tyaj , y je̱'e̱ ju̶xye̱'e̱b mu̶u̶d je̱'e̱ xyaky ;
40010036	tu'kjuugy tu'kmu̶gu'ug je̱'e̱ du'un ñaymyu̶dzibu̶'u̶waanu̶gu̶xy .
40010037	“ Pu̶n ni'igyu̶ tzojkp je̱'e̱ tyeedy o je̱'e̱ tyaj y ka'p u̶u̶chu̶ñu̶ba , ka'p u̶u̶ch je̱'e̱ du'umbu̶ ja'ay mu̶baad nja'ay'áty ; pu̶n ni'igyu̶ tzojkp je̱'e̱ ya'ay'úng o je̱'e̱ tyo'oxy'úng y ka'p u̶u̶chu̶ñu̶ba , ka'p u̶u̶ch je̱'e̱ du'umbu̶ ja'ay mu̶baad nja'ay'áty ;
40010038	y pu̶n je̱'e̱ kyruutz ka'p kabu̶ga'añ y xypyamiiñu̶ch , pu̶nu̶ ka'p ñaygyu̶'u̶ye̱ga'añyii ma je̱'e̱ oku̶ñ ke̱e̱ku̶ñ , ka'p u̶u̶ch je̱'e̱ du'umbu̶ ja'ay mu̶baad nja'ay'áty .
40010039	Pu̶n je̱'e̱ jyugy'ajtu̶ñ ka'p ye̱ga'añ ma je̱'e̱ o'ku̶ñ ke̱e̱ku̶ñ , yajtu̶goye̱e̱mby jyugy'ajtu̶ñ je̱' . Peru̶ pu̶n je̱'e̱ jyugy'ajtu̶ñ ye̱jkpu̶ñ ma je̱'e̱ o'ku̶ñ ke̱e̱ku̶ñ mu̶u̶d u̶u̶ch kyu̶xpu̶ , pyade̱e̱mby jyugy'ajtu̶ñ je̱' .
40010040	“ Je̱'e̱ ja'ay mu̶dyiibu̶ miich xykyu'ubu̶jkpu̶ñ ajku̶xy , nan xykyu'ubu̶jkpu̶ch je̱'e̱ ajku̶xy ; y je̱'e̱ mu̶dyiibu̶ u̶u̶ch xykyu'ubu̶jkpu̶ñ ajku̶xy , nan kyu'ubu̶jkypy je̱' ajku̶xy je̱'e̱ mu̶dyiibu̶ u̶u̶ch ya naaxwiiñ tu̶ xykyexyu̶ñ .
40010041	Pu̶n je̱'e̱ Dios y'ayuuknajtzkapxu̶u̶ybyu̶ ku'ubu̶jkpu̶ñ , je̱' ko je̱'e̱ Dios tu̶ kyexyii , tu'knáx oy'ajtu̶ñ je̱'e̱ pada'añ neby je̱'e̱ Dios y'ayuuknajtzkapxu̶u̶ybyu̶ yajmo'oyu̶ñ ; y pu̶n je̱'e̱ oyjya'ay ku'ubu̶jkpu̶ñ , je̱' ko y'oyjya'ayu̶ch , tu'knáx oy'ajtu̶ñ je̱'e̱ pada'añ neby je̱'e̱ oyjya'ay yajmo'oyu̶ñ .
40010042	Y wanpú̶nu̶ch pu̶n je̱'e̱ tu̶chñu̶u̶ tu'kvasu̶du̶'ajty je'eyu̶ mooby nidu'ugtu̶ adaa mu̶dyiibu̶ je̱'e̱ y'u̶xpu̶jku̶ñ we̱e̱nu̶ mu̶u̶du̶ñ ajku̶xy ma je̱'e̱ Dios tyu̶y'ajtu̶ñ , je̱' ko u̶u̶ch n'u̶xpu̶jkpu̶du̶jk'adyii , janch tu̶y'ajtu̶ñ du'un nnu̶maaygyu̶xy pyaadu̶py y'oy'ajtu̶ñ je̱' . ”
40011001	Ko je̱'e̱ Jesús je̱'e̱ nimajmé̱tzkpu̶ dyiscípulotu̶jk wingapx ju̶jpkapxu̶u̶ydyaay ajku̶xy , chi jim choñ , ñu̶kxy yaj'u̶xpu̶jkpu̶ , y ayuuk kapxwa'kxpu̶ majaty je̱'e̱ kajpt je̱'e̱ jimbu̶ naaxjooty .
40011002	Juan Bautista pujxtu̶gooty najty je̱' , y ñejwu̶u̶y je̱' tii je̱'e̱ Cristo najty tyuumby y'ijxypyu̶ñ . Mu̶'it je̱'e̱ y'u̶xpu̶jkpu̶du̶jk nije̱' kejxy ma je̱'e̱ Jesúsu̶ñ ,
40011003	ko wan nu̶kxy yajtu̶u̶gu̶xy pu̶nu̶ je̱' najty je̱'e̱ jaanch , je̱'e̱ Cristo mu̶dyiibu̶ najty minaambu̶ñ , o pu̶nu̶ jya'ay'ejxypy je̱'e̱ wiingpu̶ ajku̶xy .
40011004	Chi je̱'e̱ Jesús y'adzoowu̶ ajku̶xy : “ Nu̶kx je̱'e̱ Juan du'un nu̶maaygyu̶x neby yam m'ijxku̶xy mmu̶doogu̶xyu̶ñ .
40011005	Yajmu̶dmu̶dyaakku̶x ko je̱'e̱ wiindzpu̶ja'ay tu̶ wyindu̶kxu̶'kku̶xy , ko je̱'e̱ tekymya'atpu̶ja'ay tu̶ yo'oyu̶'kku̶xy , ko je̱'e̱ ju̶bu̶k pu'udzpa'ammu̶u̶dpu̶ tu̶ chookku̶xy , ko je̱'e̱ natpu̶ja'ay tu̶ myu̶doowu̶'kku̶xy , ko je̱'e̱ o'ogyjya'ay tu̶ jyuugypyu̶jkku̶xy y je̱'e̱ ayoobu̶du̶jk yajmooygyu̶xp je̱'e̱ ayuuk tu̶y'ajt mu̶dyiibu̶ je̱'e̱ aanu̶mu̶ ni'idzooku̶ñ ye̱jkpu̶ñ .
40011006	¡ Y jootkujk je̱'e̱ ajku̶xy mu̶dyiibu̶ je̱'e̱ myu̶bu̶jku̶ñ ka'p yajtu̶gooygyu̶xy ma u̶u̶chu̶ñ ! ”
40011007	Ko je̱'e̱ Juan kyexyo'oybyu̶ wyimbijttaaygyu̶xnu̶ , chi je̱'e̱ Jesús nimu̶dyaaktu̶gu̶u̶y je̱'e̱ Juan ma je̱'e̱ mayjya'ayu̶ñ , myu̶naañ : “ ¿ Miich ajku̶xy tii oy tu̶ m'ijxku̶xy jim adu'ugtuum ? ¿ Nej tu̶ m'ijxku̶xy tu'ug je̱'e̱ ja'ay aamé̱tzk jootmé̱tzk du'un neby tu'ug waaxk'aay mu̶dyiibu̶ pojmiimb pojxu̶jpu̶ñu̶ ?
40011008	Y pu̶nu̶ ka'p , ¿ ti oy tu̶ m'ijxku̶xy ? ¿ Tu'ug je̱'e̱ ya'aydyu̶jk mu̶dyiibu̶ oywyit oydyukxy mu̶u̶d xyóxyu̶chu̶ ? Ka'p du'un tu̶ m'ijxku̶xy . Miich mnejwu̶u̶by du'un ajku̶xy ko je̱'e̱ oybyu̶ xoxypyu̶ ja'ay ajku̶xy jim je̱'e̱ yajpaatku̶xy ma je̱'e̱ mu̶jtuungmu̶u̶dpu̶ tyu̶jk ajku̶xyu̶ñ .
40011009	Peru̶ , ¿ ti oy tu̶ m'ijxku̶xy ? ¿ Tu'ug je̱'e̱ Dios y'ayuuknajtzkapxu̶u̶ybyu̶ ? Jaanch tu̶ m'ijxku̶xy tu'ug je̱'e̱ Dios y'ayuuknajtzkapxu̶u̶ybyu̶ , y jakni'igyu̶ je̱'e̱ myu̶ju̶ch ka'p je̱'e̱ju̶ñu̶ba je̱'e̱ Dios y'ayuuknajtzkapxu̶u̶ybyu̶du̶jk mu̶dyiibu̶ jékyu̶p tzu̶naaygyu̶xu̶ñ .
40011010	Je̱' adaa je̱'e̱ Juan mu̶dyiibu̶ je̱'e̱ Dios ñigapx ma je̱'e̱ ñakyu̶ñ ma du'un myu̶na'añu̶ñ .
40011011	Janch tu̶y'ajtu̶ñ du'un nnu̶maaygyu̶xy ko ka'p je̱'e̱ ja'ay jii ni tu'ug Dios y'ayuuknajtzkapxu̶u̶ybyu̶ mu̶dyiibu̶ jakni'igyu̶ mu̶ju̶ñ ka'p je̱'e̱ju̶ñu̶ba je̱'e̱ Juan Bautista , y je̱'e̱ mu̶dyiibu̶ naty mu̶bu̶jkku̶xpu̶ñ je̱'e̱ Dios y'ane̱'e̱mu̶ñ ; jakmu̶j je̱'e̱ ni'igyu̶ y'ídu̶ch , ni'igu̶ ka'p je̱'e̱ Juan Bautista .
40011012	“ Mu̶naabu̶ je̱'e̱ Juan Bautista Dios y'ayuuk tyu̶y'ajt kapxwa'kxtu̶gu̶u̶yu̶ u̶xtu̶ chamnu̶baad je̱'e̱ ju̶bu̶kja'ay myu̶dzip'ajtku̶xypy je̱'e̱ Dios y'ane̱'e̱mu̶ñ , y je̱'e̱ mu̶dyiibu̶ du'un mu̶k mu̶dzip'ajtku̶xpu̶ñ jya'adimyajku'udu̶gooyaangu̶xypy je̱' tu'ook yajku'udu̶góyu̶ .
40011013	Ku̶xyu̶ je̱'e̱ Dios y'ayuuknajtzkapxu̶u̶ybyu̶du̶jk y je̱'e̱ Moisés kyu'utujku̶ñ je'eyu̶ je̱'e̱ nigápxku̶xy je̱'e̱ Dios y'ane̱'e̱mu̶ñ , u̶xtu̶ koonu̶ je̱'e̱ Juan kapxwa'kxtu̶gu̶u̶y je̱'e̱ Dios y'ayuuk tyu̶y'ajt ,
40011014	y pu̶nu̶ mmu̶bu̶jkku̶xypy adaa du'un neby je̱'e̱ Dios y'ayuuknajtzkapxu̶u̶ybyu̶du̶jk y je̱'e̱ Moisés kyu'utujku̶ñ myu̶na'añu̶ñ , je̱'e̱ Juan je̱' je̱'e̱ Dios y'ayuuknajtzkapxu̶u̶ybyu̶ Elías mu̶dyiibu̶ najty minaambu̶ñ .
40011015	Pu̶njaty adaa ayuuk winju̶wu̶'u̶waamb , wan winju̶wu̶'u̶y .
40011016	“ ¿ Pu̶n u̶u̶ch mu̶u̶d n'ok'yajkipxyxu̶'u̶wu̶ch adayaaba ja'ay ajku̶xy mu̶dyiibu̶ jada'achámbu̶ xu̶u̶ tiempo tzu̶naaygyu̶xpu̶ñ ? Du'un je̱'e̱ tyu'knaxu̶u̶ygyu̶xy neby je̱'e̱ pi'k'ana'ktu̶jk mu̶dyiibu̶ naaxwé̱tzku̶xpu̶ñ ma je̱'e̱ ja'ay jyuuygyu̶xy tyókku̶xyu̶ñ cham y'u̶yu̶u̶y kyuy'ajtku̶xy y mu̶j'yaax mu̶jjojku̶xy je̱'e̱ myu̶gu'ugtu̶jk :
40011017	‘ Tu̶ u̶u̶ch je̱'e̱ tzajpkapyxuuxk nja'ayajxu'uxy ajku̶xy , y ka'p miich tu̶ m'e̱jtzku̶xy ; tu̶ nja'a'u̶u̶wu̶ ajku̶xy u̶y jootmaymyu̶u̶dpu̶ , y nan ka'p miich tu̶ myaaxku̶xy . ’
40011018	Y ko je̱'e̱ Juan y'ooy , ka'p najty kaagy je̱'e̱ kay , nan ka'p najty viino je̱'e̱ u'ugy , chi miich mmu̶naangu̶xy ko je̱'e̱ Juan kya'a'oybyu̶mu̶u̶du̶ch .
40011019	Chi u̶u̶ch je̱' je̱'e̱ ja'ay mu̶dyiibu̶ tzon tzajpjooty tu̶ nmiiñu̶ch , kaabyu̶ch uukpu̶ch , y du'un miich mmu̶naangu̶xy ko u̶u̶ch njanchkáxu̶ch y ko u̶u̶ch je̱'e̱ viino njanch'u'ugy , y ko u̶u̶ch je̱'e̱ pokyjya'aydyu̶jk nmu̶gu'ug'áty y je̱'e̱ yajkugube̱jtpu̶du̶jk ajku̶xy mu̶dyiibu̶ je̱'e̱ gobierno romano mu̶duungu̶xpu̶ñ . Peru̶ je̱'e̱ Dios tyu̶y'ajt jii je̱'e̱ ñi'igu̶xu̶'u̶gy ma pu̶njaty je̱'e̱ tu̶y'ajt nigapxp nimu̶dyaakku̶xpu̶ñ . ”
40011020	Mu̶'it je̱'e̱ Jesús kajptja'ay ojtu̶gu̶u̶y ma najty je̱'e̱ mu̶jwinma'añ ni'igyu̶ may tu̶ tuñu̶ñ , je̱' ko je̱'e̱ jimbu̶ ja'ay mu̶dyiibu̶ najty jim tzu̶naaygyu̶xpu̶ñ ka'p najty je̱'e̱ tu̶ jyootwimbijtku̶xy ma je̱'e̱ Diosu̶ñ . Chi je̱'e̱ Jesús myu̶naañ :
40011021	“ ¡ Miich y'yoobu̶ ajku̶xy Corazín ja'ay ! ¡ Miich y'yoobu̶ ajku̶xy Betsaida ja'ay ! Ko u̶u̶ch u̶xyu̶py jim Tiro kajpt y Sidón kajpt je̱'e̱ Dios myu̶jwinma'añ tu̶ nduunu̶ du'un neby u̶u̶ch je̱'e̱ mu̶dyiibu̶ ya tu̶ nduñ ma miich ajku̶xyu̶ñ , jékyu̶p u̶xyu̶py je̱'e̱ jyootwimbijtku̶xnu̶ ma je̱'e̱ Diosu̶ñ , y tu̶ u̶xyu̶py yajni'igu̶xu̶'kku̶xy mu̶u̶d je̱'e̱ wyit tyukxy ajku̶xy y'u̶ñaaygyu̶xy saacu̶ ni'ijéñ ni'ikuyjyaam u̶xkuyjyaam .
40011022	Peru̶ u̶u̶ch miich nnu̶maaygyu̶xypy ko je̱'e̱ mu̶'it xu̶u̶ ko naty je̱'e̱ Dios tu̶ yajmu̶baad'áty mu̶naa tu̶ydyuna'añu̶ñ je̱'e̱ naaxwiiñjya'ay , ni'igu̶ mu̶k je̱'e̱ tzaachpyu̶ ayo'on miich mbaadku̶xu̶ch , ni'igu̶ ka'p je̱'e̱ Tiro ja'ay y Sidón ja'ay ajku̶xyñu̶ba .
40011023	Y miich Capernaum ja'ay ajku̶xy , ¿ nej mmu̶naangu̶xpu̶ , mja'tku̶xu̶p jiiby tzajpjootyu̶ ? ¡ U̶xtu̶ jaktimy'o'ogaam ayodaaktuuby myajku'uju̶bijpnajxku̶xu̶ch ! Ko u̶u̶ch u̶xyu̶py jim Sodoma kajpt je̱'e̱ Dios myu̶jwinma'añ tu̶ nduunu̶ du'un neby u̶u̶ch je̱'e̱ mu̶dyiibu̶ ya tu̶ nduñ ma miich ajku̶xyu̶ñ , jim u̶xyu̶py je̱'e̱ jimbu̶ kajpt chamnu̶baadnu̶ y ka'p u̶xyu̶py je̱'e̱ Dios yajtu̶gooy .
40011024	Peru̶ u̶u̶ch miich nnu̶maaygyu̶xypy ko je̱'e̱ mu̶'it xu̶u̶ ko naty je̱'e̱ Dios tu̶ yajmu̶baad'áty mu̶naa tu̶ydyuna'añu̶ñ je̱'e̱ naaxwiiñjya'ay , ni'igu̶ mu̶k je̱'e̱ tzaachpyu̶ ayo'on miich mbaadku̶xu̶ch , ni'igu̶ ka'p je̱'e̱ ja'ay ajku̶xy mu̶dyiibu̶ Sodoma naaxjooty tzu̶naaygyu̶xu̶ñ . ”
40011025	Je̱'e̱ mu̶'it xu̶u̶ je̱'e̱ Jesús myu̶naañ : “ Nyejkypyu̶ch je̱'e̱ Dioskujuuyu̶p ma miichu̶ñ , Dios Teedy tzajpjootypyu̶ Windzú̶n y naaxwiimbu̶ Windzú̶n , je̱' ko je̱'e̱ ayuuk tu̶ myu'uch mu̶dyiibu̶ yajni'idzookpu̶ñ ma je̱'e̱ kuwinma'añjya'aydyu̶jk y wijyjya'aydyu̶jk ajku̶xyu̶ñ , y tu̶ myajnejwu̶'u̶y je̱'e̱ ja'ay mu̶dyiibu̶ ka'p y'u̶xpú̶kyu̶chu̶ñ ajku̶xy .
40011026	Dios Teedy , du'un miich tu̶ mduñ , je̱' ko du'un tu̶ mdzoky .
40011027	“ Je̱'e̱ nDeedyu̶ch tu̶ xyajku̶'u̶du̶gu̶u̶ydya'ay ku̶xyu̶ tijaty mu̶k'ajt oy'ajt . Ka'p ni pu̶n ixy'aty pu̶n je̱'e̱ Dios y'ung'ajtypyu̶ñ , je'eyu̶ u̶u̶ch je̱'e̱ nDeedy tu'kpajk pu̶n u̶u̶ch xy'ixy'ajtpu̶ñ ; y ka'p ni pu̶n ixy'aty pu̶n u̶u̶ch nDeedy'ajtypyu̶ñ , je'eyu̶ je̱'e̱ Dios'ung tu'kpajk mu̶dyiibu̶ ixy'ajtpu̶ñ , y mu̶u̶d je̱' ajku̶xy pu̶njaty je̱'e̱ Dios'ung yaj'ixy'ajtu̶'u̶ge̱e̱mbyu̶ñ .
40011028	Miingu̶x ma u̶u̶chu̶ñ nigu̶xyu̶ miich ajku̶xy mu̶dyiibu̶ anukxu̶'u̶ yajpaatku̶xpu̶ñ mu̶u̶d je̱'e̱ ñu̶u̶ tyuung ajku̶xy y chu̶my kyu̶'u̶y ajku̶xy , y u̶u̶ch miich je̱'e̱ pokxu̶ñ nmooygyu̶xu̶py .
40011029	Ku'ubu̶jkku̶x je̱'e̱ ane̱'e̱mu̶ñ mu̶dyiibu̶ nmooygyu̶xypyu̶ñ , du'un neby je̱'e̱ wajyuubu̶ kyu'ugu̶'u̶ ku'ubu̶jkku̶xyu̶ñ , y jajtku̶x abu̶jkku̶x du'un ko u̶u̶ch je̱'e̱ me̱kxtujku̶ñ nmu̶u̶du̶ch y ko u̶u̶ch je̱'e̱ joot winma'añ yuung naaxypy nmu̶u̶du̶ch , y mu̶'íttu̶tz je̱'e̱ m'aanu̶mu̶ jootkujk'ajtu̶ñ paatku̶xu̶ch .
40011030	Je̱' ko je̱'e̱ ane̱'e̱mu̶ñ mu̶dyiibu̶ nyajnu̶maaygyu̶xypyu̶ñ y je̱'e̱ tuung mu̶dyiibu̶ nmooygyu̶xypyu̶ñ ka'p je̱'e̱ myú̶ku̶ch . ”
40012001	Je̱'e̱ mu̶'it tiempo , pokxyxyu̶u̶ je̱'e̱ Jesús oy ñaxu̶'u̶y ma tu'ug trigo kamu̶ñ . Je̱'e̱ dyiscípulotu̶jk yuu'o'ku̶gu̶xp najty je̱'e̱ ajku̶xy , y chi je̱'e̱ trigo tu̶u̶m tujktu̶gu̶u̶ygyu̶xy y ju̶kxu̶ je̱'e̱ pyajk ajku̶xy .
40012002	Ko je̱'e̱ fariseotu̶jk du'un ijxy ajku̶xy , chi je̱'e̱ Jesús nu̶maay ajku̶xy : — Ok'ix , ta yu̶'u̶ mdiscípulotu̶jk y'adu̶u̶tzku̶xy mu̶dyiibu̶ ka'p ñigu'udúkyu̶chu̶ñ yajtúnu̶ch pokxyxyu̶u̶ .
40012003	Chi je̱'e̱ Jesús y'adzoowu̶ ajku̶xy : — ¿ Nej ka'anu̶ miich nidu'uñdyu̶ mgápxku̶xyñu̶ je̱'e̱ Dios ñaky tii je̱'e̱ David tu'ook tyuunu̶ñ ko najty je̱' y mu̶u̶d je̱'e̱ myu̶gu'ugtu̶jk yuu'o'ogaangu̶xnu̶ ?
40012004	Pues chi je̱'e̱ David tyu̶gu̶u̶y ma je̱'e̱ mu̶jtzajptu̶jku̶ñ y kaay je̱'e̱ tzajkaagy ajku̶xy mu̶dyiibu̶ najty jiiby yoxy ma je̱'e̱ Dios wyinduuyu̶ñ , je̱' ka'p najty je̱'e̱ pyadyii káyu̶ch je̱'e̱ tzajkaagy y ni je̱'e̱ myu̶gu'ugtu̶jk ajku̶xy , je̱'e̱ teedy najty je̱'e̱ je'eyu̶ paattu̶p ajku̶xy kaaygyu̶xu̶ch .
40012005	¿ O nej ka'anu̶ mgápxku̶xyñu̶ ma je̱'e̱ Moisés tyu̶y'ajt naky ko je̱'e̱ teedy ajku̶xy oy je̱' kya'apókxku̶xy mu̶jtzajptu̶gooty pokxyxyu̶u̶ ka'p naty je̱'e̱ du'un tuundu̶gooygyu̶xpu̶ch ?
40012006	U̶u̶ch miich nnu̶maaygyu̶xypy ko u̶u̶ch ni'igyu̶ u̶u̶ch je̱'e̱ ane̱'e̱mu̶ñ mu̶k nmu̶u̶du̶ch ni'igu̶ ka'p je̱'e̱ mu̶jtzajptu̶jku̶ñu̶ba .
40012007	Miich ajku̶xy ka'p mwinju̶wu̶u̶ygyu̶xyñu̶ neby adaa du'un wyimbu̶dzu̶myu̶ñ adaa Dios ñaky : ‘ Je̱'e̱ mu̶dyiibu̶ u̶u̶ch ndzojkypyu̶ñ je̱' je̱' ko je̱'e̱ pa'a''ayo'on mmu̶dajtku̶xu̶ch y ka'p ko je̱'e̱ windzu̶gu̶'u̶ñ mye̱jkku̶xu̶ch ma u̶u̶chu̶ñ . ’ Ko u̶xyu̶py adaa ayuuk tu̶ m'okwinju̶wu̶u̶ygyu̶xy , ka'p u̶xyu̶py je̱'e̱ ja'ay mboky'ijxku̶xy mu̶dyiibu̶ ka'p maa tyuundu̶góyñu̶ ajku̶xyu̶ñ .
40012008	Pues u̶u̶ch je̱' je̱'e̱ ja'ay mu̶dyiibu̶ tzon tzajpjooty nmu̶u̶du̶ch je̱'e̱ ane̱'e̱mu̶ñ ma je̱'e̱ pokxyxyu̶u̶ju̶ñ .
40012009	Chi je̱'e̱ Jesús jim choñ y chi tyu̶gu̶u̶y ma je̱'e̱ judío ja'ay ñaymyujktaakt ajku̶xyu̶ñ .
40012010	Y jiiby najty ja'ay tu'ug mu̶dyiibu̶ kyu̶'u̶ najty tu'k'adu'um tu̶'u̶dzu̶ñ , y je̱'e̱ fariseotu̶jk janch winma'añ u̶xtaaygyu̶xp je̱'e̱ najty neby je̱'e̱ Jesús mu̶baad xu̶'u̶gu̶xyu̶ñ , y chi yajtu̶u̶gu̶xy : — ¿ Nej mu̶baad je̱'e̱ pa'amja'ay pokxyxyu̶u̶ nyajtzooku̶mu̶ ?
40012011	Chi je̱'e̱ Jesús y'adzoowu̶ ajku̶xy : — ¿ Pu̶n ma miich ajku̶xy pu̶n mu̶dajtpu̶ñ tu'ug je̱'e̱ borreegu̶ y ñu̶u̶jutku'uga'awu̶ch pokxyxyu̶u̶ , nej ka'p je̱'e̱ da'a ninú̶kxu̶ch y yajpu̶dzú̶mu̶ch ?
40012012	Pues ni'igyu̶ je̱'e̱ ja'ay mu̶j chobaady ni'igu̶ ka'p je̱'e̱ borreegu̶ñu̶ba . Y paadyu̶tz , paattu̶p ko je̱'e̱ oybyu̶ nduunu̶mu̶ch pokxyxyu̶u̶ .
40012013	Mu̶'it je̱'e̱ pa'amja'ay nu̶maay : — Xajtu̶w yu̶'u̶ mgu̶'u̶ . Chi je̱'e̱ pa'amja'ay kyu̶'u̶ xajtu̶u̶y , y mu̶'it je̱'e̱ kyu̶'u̶ chooky y'oyu̶u̶y du'un neby je̱'e̱ tu'ukpu̶ju̶ñ .
40012014	Y ko je̱'e̱ fariseotu̶jk pyu̶dzu̶u̶mgu̶xy ma je̱'e̱ naymyujktaaktu̶ñ , chi winma'añ u̶xtaaydyu̶gu̶u̶ygyu̶xy neby mu̶baad yaj'o'kku̶xyu̶ñ je̱'e̱ Jesús .
40012015	Ko je̱'e̱ Jesús du'un nejwu̶u̶y neby najty je̱'e̱ ja'ay wyinmaaygyu̶xyu̶ñ , chi jim choñ , y chi je̱'e̱ mayjya'ay pyadu'ubu̶jku̶ . Jesús yajtzooktaaby najty je̱'e̱ pa'amja'aydyu̶jk ;
40012016	cham yajni'ipu̶jkku̶xy ko ka'p ñigapx ñimu̶dyaaku̶gu̶xu̶ch ma je̱'e̱ mayjya'ayu̶ñ pu̶n je̱'e̱ju̶ñ .
40012017	Adaa paady adaa du'un tyuunu̶ jyajtu̶ wan du'un yajkuydyúnu̶ch neby je̱'e̱ Dios y'ayuuknajtzkapxu̶u̶ybyu̶ Isaías jékyu̶p kujaayu̶ñ ko du'un myu̶naañ :
40012018	“ Chaa u̶u̶ch je̱'e̱ nduumbu̶ , je̱'e̱ mu̶dyiibu̶ u̶u̶ch tu̶ nwin'ixyu̶ñ , je̱'e̱ mu̶dyiibu̶ u̶u̶ch ndzojkpy nju̶wu̶u̶ybyu̶ñ , y janch jootkujku̶ch mu̶u̶d yu̶'u̶ . Nmo'owe̱e̱mbyu̶ch je̱'e̱ n'Espíritu , y xykyapxwa'kxu̶byu̶ch je̱'e̱ ndu̶y'ajt ma je̱'e̱ naax kajpt kú̶xyu̶ju̶ñ .
40012019	Ka'p je̱'e̱ chiptuna'añ ni kya'aya'ax kya'ajoga'añ , y ni tu'k'aa je̱'e̱ y'ayuuk kya'ayajmu̶dówu̶ch nu̶u̶gujk tu'ugujk .
40012020	Ka'p je̱'e̱ najtz'ixu̶'u̶wa'añ mu̶dyiibu̶ oy yajxón ka'amu̶bu̶jkpu̶ñ y ka'p najtz'ixu̶'u̶wa'añ mu̶dyiibu̶ mu̶bu̶jktzómnu̶ju̶ñ , u̶xtu̶ koonu̶ je̱'e̱ ju̶bu̶kpu̶ ku̶xyu̶ mu̶madaakta'awu̶ch mu̶u̶d je̱'e̱ tyu̶y'ajt .
40012021	Y mu̶bu̶gaanu̶xu̶p je̱'e̱ naax kajpt y'ayuuk tyu̶y'ajt . ”
40012022	Chi je̱'e̱ Jesús yajninú̶kxy ajku̶xy tu'ug je̱'e̱ ja'ay mu̶dyiibu̶ wiindzu̶ñ y uumu̶ñ , y ka'a'oybyu̶mu̶u̶d je̱'e̱ najty . Chi je̱'e̱ Jesús yajtzooky , yajwindu̶kxu̶'ky y yajkapxu̶'ky .
40012023	Chi je̱'e̱ ja'ay nigu̶xyu̶ ñayyajtu̶u̶wu̶gu̶xy cham mu̶k yajnú̶kx yajju̶wu̶u̶ygyu̶xy : “ ¿ Nej je̱' adaa da'a je̱'e̱ David y'ok'ung y'ok'ana'k ? ”
40012024	Ko je̱'e̱ fariseotu̶jk du'un mu̶dooy ajku̶xy , chi myu̶naangu̶xy : “ Jesús mu̶jwinma'añ yu̶'u̶ tyuumby mu̶u̶d je̱'e̱ Beelzebú myu̶k'ajt , je̱'e̱ ka'a'óybyu̶ windzú̶n , paady je̱'e̱ ka'a'óybyu̶ yajpu̶dzú̶my . ”
40012025	Jesús ñejwu̶u̶by najty je̱' tii najty jyanchwinmaaygyu̶xypyu̶ñ , chi nu̶maay ajku̶xy : “ Oytyimymyu̶dyii gobierno mu̶dyiibu̶ naymyu̶dzibu̶u̶yu̶gu̶xp , chi chiptuungu̶xy amíñ u̶xyu̶py , y ñayyajkku̶jx ñayyajtu̶gooyu̶gu̶xy ; y ko je̱'e̱ kajpt tu'ug o je̱'e̱ ja'ay tu'kjuugy tu'kmu̶gu'ug ñaymyu̶dzibu̶u̶yu̶gu̶xy , ka'p je̱'e̱ oy tu'ugmúky y'idaangu̶xy .
40012026	Y pu̶nu̶ je̱'e̱ mu̶jku'u nandu'un u̶x'ojp je̱'e̱ myu̶mu̶jku'u , ku̶'u̶m naty je̱'e̱ du'un ñaymyu̶dzibu̶u̶yu̶gu̶xy , ¿ neby je̱'e̱ myu̶k'ajtu̶ñ da'a du'un okjakmu̶dajtku̶xu̶ch ?
40012027	Miich ajku̶xy du'un miich mmu̶naangu̶xy ko u̶u̶ch je̱'e̱ ka'a'óybyu̶ n'u̶x'ojy mu̶u̶d je̱'e̱ Beelzebú myu̶k'ajt , peru̶ pu̶nu̶ jaanch dyu'unu̶ch , ¿ pu̶n je̱'e̱ m'u̶xpu̶jkpu̶du̶jk mu̶k'ajtu̶ñ mooyu̶p ajku̶xy ko je̱'e̱ ka'a'óybyu̶ u̶x'ojku̶xu̶ch ? Paady yu̶'u̶ ku̶'u̶m yajni'igu̶xu̶'kku̶xp ko miich nigoo mgapxtu̶gooygyu̶xy .
40012028	Peru̶ pu̶nu̶ n'u̶x'ojpyu̶ch je̱'e̱ ka'a'óybyu̶ mu̶u̶d je̱'e̱ Dios y'Espíritu , jaanch je̱'e̱ du'un , y du'un je̱'e̱ du'un wyimbu̶dzu̶my ko je̱'e̱ Dios y'ane̱'e̱mu̶ñ tu̶ jya'ady ma miich ajku̶xyu̶ñ .
40012029	“ ¿ Neby da'a du'un mu̶baad pu̶n y'oktu̶gu̶'u̶y ma tu'ug mu̶kja'ay tyu̶jku̶ñ y pu̶jku̶ch tijaty naty myu̶u̶du̶ñ , pu̶nu̶ ka'p jayu̶jp ku̶'u̶xóch tekyxyoch ? Pu̶nu̶ tyuumby du'un , mu̶'íttu̶tz mu̶mada'agu̶ch y pu̶jku̶yu̶ch tijaty naty myu̶u̶du̶ñ .
40012030	“ Pu̶n u̶u̶ch xykya'apube̱jtpu̶ñ , xymyu̶dzip'ajtpu̶ch je̱' ; y pu̶n u̶u̶ch xykya'amu̶dtuumbu̶ñ , je̱' je̱'e̱ ja'ay yajwinma'añdyu̶gooygyu̶xp .
40012031	“ Paady u̶u̶ch miich nnu̶maaygyu̶xy ko je̱'e̱ Dios je̱'e̱ ja'ay pyoky ku̶xyu̶ winme̱kxaanu̶ y ku̶xyu̶ je̱'e̱ ju̶bu̶kpu̶ mu̶dyiibu̶ kyapxypy myu̶dyaakku̶xypyu̶ñ , peru̶ je̱' ka'p pokywyinme̱kxa'añ mu̶dyiibu̶ je̱'e̱ Espíritu Santo mu̶gapxtu̶gooygyu̶xpu̶ñ .
40012032	Dios wyinme̱kxe̱e̱mby je̱'e̱ ja'ay mu̶dyiibu̶ u̶u̶ch du'un u̶u̶ch je̱' je̱'e̱ ja'ay mu̶dyiibu̶ tzon tzajpjooty ju̶bu̶k xyñigapxp xyñimu̶dyaakpu̶ñ ; peru̶ je̱'e̱ mu̶dyiibu̶ je̱'e̱ Espíritu Santo mu̶gapxtu̶gooygyu̶xpu̶ñ , ka'p je̱'e̱ pokywyinme̱kxa'añ ni maa adayaaba naaxwiiñu̶ñ y ni maa je̱'e̱ mu̶dyiibu̶ miimb ku̶daakpu̶ñ .
40012033	“ Kojkku̶x je̱'e̱ oybyu̶ kepy , y oy je̱'e̱ tyu̶u̶m'ádu̶ch ; y kojku̶x je̱'e̱ ju̶bu̶kpu̶ kepy , y ju̶bu̶k je̱'e̱ tyu̶u̶m'ádu̶ch , je̱' ko agu̶ yaj'u̶xkajp je̱'e̱ kepy mu̶u̶d je̱'e̱ tyu̶u̶m .
40012034	¡ Miich ajku̶xy , tza'añdy m'ajuugy m'amu̶gu'ug'ajtypy ajku̶xy ! ¿ Nej mu̶baad oy yajxón m'okkapx m'okmu̶dyaakku̶xpu̶ , pu̶nu̶ ju̶bu̶k axu̶u̶g naty mja'ay'ajtku̶xy ? Je̱' ko je̱'e̱ mu̶dyiibu̶ m'aa'ajtypy mjoot'ajtypy ajku̶xy , je̱' mgapxypy mu̶dyaakypy ajku̶xy .
40012035	Je̱'e̱ oyjya'aybyu̶ ja'ay , oybyu̶ ayuuk je̱'e̱ kyapxypy myu̶dyaakypy , je̱' ko je̱' jootjooty winma'añjyooty myu̶dajtypy je̱'e̱ oybyu̶ y je̱'e̱ ju̶bu̶kja'aybyu̶ ja'ay , nan je̱'e̱ ju̶bu̶kjatypyu̶ ayuuk je̱'e̱ kyapxypy myu̶dyaakypy , je̱' ko je̱' jootjooty winma'añjyooty myu̶dajtypy je̱'e̱ ju̶bu̶kpu̶ .
40012036	U̶u̶ch miich nnu̶maaygyu̶xypy ko je̱'e̱ mu̶'it xu̶u̶ ko naty je̱'e̱ Dios tu̶ yajmu̶baad'áty mu̶naa tu̶ydyuna'añu̶ñ je̱'e̱ naaxwiiñjya'ay , mu̶'it je̱'e̱ mdu̶y'ajt nigu̶xyu̶ mye̱jku̶xu̶ch mu̶u̶d je̱'e̱ m'ayuuk ajku̶xy neby naty nigoo tu̶ mdzuugápx tu̶ mbojkápxku̶xyu̶ñ .
40012037	Je̱'e̱ ko mu̶u̶d je̱'e̱ mgu̶'u̶m'ayuuk je̱'e̱ Dios mu̶u̶d xytyu̶ydyuungu̶xu̶ch , je̱' mu̶u̶d m'oybyu̶dzu̶u̶m mwa'adzpu̶dzu̶u̶mgu̶xu̶ch o je̱' mu̶u̶d mnu̶u̶ga'a mbokykya'agu̶xu̶ch . ”
40012038	Mu̶'it je̱'e̱ fariseotu̶jk y je̱'e̱ Dios y'ane̱'e̱mu̶ñ windzu̶ndu̶jk nije̱' nu̶maaygyu̶xy je̱'e̱ Jesús : — Windzú̶n , je̱' u̶u̶ch n'ixaangu̶xypy mdúnu̶ch nije̱' je̱'e̱ ijxpe̱jt mu̶jwinma'añbyu̶ .
40012039	Chi je̱'e̱ Jesús y'adzoowu̶ ajku̶xy : — Adayaaba ja'ay oy yu̶'u̶ jyanchju̶bu̶kja'ayu̶ch ajku̶xy y ka'p je̱'e̱ Dios y'ayuuk tyu̶y'ajtu̶ñ mu̶bu̶jku̶ ajku̶xy , yujkwaangu̶xypy ijxpe̱jt mu̶jwinma'añbyu̶ yu̶'u̶ ajku̶xy ; peru̶ nimu̶naa wiingpu̶ ijxpe̱jt yu̶'u̶ kya'ayajmooygyu̶xu̶ch , je'eyu̶ je̱'e̱ Dios y'ayuuknajtzkapxu̶u̶ybyu̶ Jonás ijxpe̱jt tu'kpajk yajmo'owu̶ch ajku̶xy .
40012040	Je̱' ko du'un neby je̱'e̱ Jonás y'ijtyu̶ñ tu̶gu̶u̶g xu̶u̶ tu̶gu̶u̶g tzum mu̶j'akxjootjooty , nandu'un u̶u̶ch je̱' je̱'e̱ ja'ay mu̶dyiibu̶ tzon tzajpjooty n'idú̶chu̶ch tu̶gu̶u̶g xu̶u̶ tu̶gu̶u̶g tzum naaxjooty .
40012041	Je̱'e̱ Nínive ja'ay pu̶du̶'u̶gaangu̶xp ko naty je̱'e̱ xu̶u̶ tiempo tu̶ myu̶baad'ajtnu̶ , mu̶naa je̱'e̱ Dios tu̶ydyuna'añu̶ñ je̱'e̱ naaxwiiñjya'ay , y je̱' xu̶'u̶da'awaangu̶xp jada'achámbu̶ tiempo ja'ay . Je̱' ko je̱'e̱ Nínive ja'ay jootwimbijt je̱'e̱ ajku̶xy ma je̱'e̱ Diosu̶ñ ko je̱'e̱ Jonás Dios y'ayuuk tyu̶y'ajt oy kapxwa'kxu̶ . Y je̱'e̱ mu̶dyiibu̶ yaa naaxwiiñ chamu̶ñ , jakni'igyu̶ je̱'e̱ myu̶ju̶ch ni'igu̶ ka'p je̱'e̱ Jonásu̶ñu̶ba .
40012042	Nan pu̶du̶'u̶gaamb je̱'e̱ to'oxyu̶jk mu̶j'ane̱'e̱mbu̶ mu̶dyiibu̶ jékyu̶p tzu̶naay ma je̱'e̱ cruutzmu̶dza'a pyu̶dzu̶myu̶ñ ko naty je̱'e̱ xu̶u̶ tiempo tu̶ myu̶baad'ajtnu̶ , mu̶naa je̱'e̱ Dios tu̶ydyuna'añu̶ñ je̱'e̱ naaxwiiñjya'ay , y je̱' xu̶'u̶da'awaangu̶xp jada'achámbu̶ tiempo ja'ay . Je̱' ko je̱'e̱ to'oxyu̶jk mu̶j'ane̱'e̱mbu̶ jim ju̶gue̱mdu̶goy choñ ma je̱'e̱ naaxwiimbu̶ kyugu̶xu̶'u̶yu̶ñ ko najty je̱'e̱ mu̶j'ane̱'e̱mbu̶ Salomón kyapxwiju̶ñ amdo'idaanu̶ . Y je̱'e̱ mu̶dyiibu̶ yaa naaxwiiñ chamu̶ñ , jakni'igyu̶ je̱'e̱ myu̶ju̶ch ni'igu̶ ka'p je̱'e̱ Salomóngu̶ñu̶ba .
40012043	“ Ko je̱'e̱ ka'a'óybyu̶ pyu̶dzu̶my ma je̱'e̱ ja'ayu̶ñ , chi ñu̶kxy tu̶'u̶dznaaxtuum ; u̶xta'ay je̱'e̱ pyokxtaakt , y ko je̱'e̱ pyokxtaakt ka'apaady , mu̶'it myu̶na'añ :
40012044	‘ Wimbidaambu̶ch ma u̶u̶ch je̱'e̱ ndu̶jku̶ñ , ma u̶u̶ch tu̶ n'oktzómbu̶ju̶ñ . ’ Y ko wyimbity ma naty tu̶ y'oktzu̶naaybyu̶ju̶ñ , chi paady je̱'e̱ ja'ay jyoot wyinma'añ du'un neby tu'ug tu̶jk yajwa'adzpu̶ , mu̶dyiibu̶ janch'oy pe'edy jaaxy y janch'oy y'awaadzku̶'u̶yu̶ch .
40012045	Mu̶'it chooñ , nu̶kxy je̱'e̱ myu̶gu'ug ja'ajuxtujk jak'u̶xta'ay jakju̶bu̶kjatypyu̶ ka'p je̱'e̱ju̶ñu̶ba , y chi nigu̶xyu̶ kipxy tzu̶naaybyu̶ tyu̶gu̶u̶ygyu̶xy ma je̱'e̱ ja'ay jyoot wyinma'añdyu̶ñ , mu̶'it je̱'e̱ ja'ay nu̶kxy jak'o'ktú̶y ni'igyu̶ jyajtnu̶ ni'igu̶ ka'p jayu̶jp'ajtu̶ñu̶ba . Y du'unu̶tz adayaaba ju̶bu̶kja'ay nandu'un jyadaangu̶xy . ”
40012046	Myu̶dkapxy myu̶dmu̶dyaakyñu̶ najty je̱'e̱ Jesús mayjya'ay ko je̱'e̱ tyaj y je̱'e̱ myu̶gue̱'e̱xk ñija'ttu̶ ajku̶xy , myu̶gapxaanu̶gu̶xyu̶ najty . Je̱' tu̶ba'ay je̱'e̱ wyu̶'u̶mgu̶xy ,
40012047	peru̶ nije̱' ja'ay je̱'e̱ Jesús oy awaanu̶yu̶ ajku̶xy : — Cheeby je̱'e̱ mdaj y je̱'e̱ mmu̶gue̱'e̱xk ajku̶xy tu̶ba'ay , y miich je̱'e̱ xyjya'amu̶gapxaangu̶xp .
40012048	Chi je̱'e̱ Jesús adzooy je̱'e̱ mu̶dyiibu̶ je̱'e̱ ayuuk oy yajnáxy ma je̱'e̱ju̶ñ : — ¿ Pu̶n du'un mdijpy ajku̶xy ko u̶u̶ch ndaj'adyii y ko u̶u̶ch nmu̶gue̱'e̱xk'adyii ajku̶xy ?
40012049	Mu̶'it je̱'e̱ dyiscípulotu̶jk nidziiwu̶u̶y ajku̶xy ; myu̶naañ : — Adayaaba ja'ay u̶u̶ch ndaj'ajtypy ajku̶xy y nmu̶gue̱'e̱xk'ajtypy ajku̶xy .
40012050	Wanpú̶nu̶ch pu̶n u̶u̶ch je̱'e̱ nDeedy chojku̶ñ kuydyuunu̶byu̶ñ je̱'e̱ mu̶dyiibu̶ jiiby tzajpjooty yajpaatpu̶ñ , je̱' u̶u̶ch nbuya'ay'ajtypy , nbudo'oxy'ajtypy y ndaj'ajtypy .
40013001	Je̱'e̱ Mu̶'it xu̶u̶ je̱'e̱ Jesús jim choñ ma je̱'e̱ tu̶jku̶ñ , chi ñu̶kxy ma je̱'e̱ mejyu̶ñ y ñaxwech mejypya'a .
40013002	Je̱' ko mayjya'ay janch nayñi'imugu̶u̶yu̶ ma je̱'e̱ Jesús najty yajpaadyu̶ñ , paady je̱'e̱ Jesús barcu̶jooty tyu̶gu̶u̶y y chi jiiby ñaxwech , y je̱'e̱ mayjya'ay mejypya'a najty je̱'e̱ ajku̶xy .
40013003	Mu̶'it je̱'e̱ mayjya'ay yaj'u̶xpu̶jktu̶gu̶u̶y mu̶u̶d je̱'e̱ ijxpe̱jt ayuuk ka'anaagnáx . Ñu̶maayu̶ ajku̶xy : “ Du'un ja'ay tu'ug choñ niipu̶ .
40013004	Y ko je̱'e̱ tu̶u̶md wu̶jy , chi je̱'e̱ pyajk oy nije̱'e̱játy kya'ay mu̶jtu'ugujk , y chi je̱'e̱ joon myiiñ ajku̶xy y piiwu̶'ktaay je̱'e̱ tu̶u̶md ajku̶xy mu̶dyiibu̶ najty tu'ugujk tu̶ kya'ayu̶ñ .
40013005	Nije̱' je̱'e̱ tu̶u̶md oy kya'ay tzaa'agujk ma je̱'e̱ naax najty we̱e̱nu̶ju̶ñ . Je̱'e̱ tu̶u̶md pe̱kyu̶ je̱'e̱ myujxy , je̱' ko je̱'e̱ naax najty ka'p myápxyu̶ch ,
40013006	peru̶ ko je̱'e̱ xu̶u̶ pyu̶dzu̶u̶my , chi je̱'e̱ tu̶u̶md no'ky , je̱' ko ka'p najty je̱'e̱ tyiktztu̶gu̶'u̶yñu̶ naaxjooty , chi tyu̶u̶ch .
40013007	Nije̱' je̱'e̱ tu̶u̶md oy kya'ay eptyjyooty wu̶dzatzjooty , y ko je̱'e̱ epty wu̶dzatz yoondaaktaay , chi y'epty'e̱e̱my'o'ktaay .
40013008	Peru̶ nije̱' je̱'e̱ tu̶u̶md oy kya'ay ma je̱'e̱ oyñaaxu̶ñ winja'atzkujk , y tyu̶u̶m'ajty may'eemby , nije̱'e̱játy tu'ugpu̶ tu̶u̶md mu̶go'px je̱'e̱ y'ijty , y ja'adu'ukpu̶ tu̶u̶md tu̶gu̶'px je̱'e̱ y'ijty , y nan je̱'e̱ ja'adu'ukpu̶ tu̶u̶md ipxmajk je̱'e̱ y'ijty .
40013009	Pu̶njaty adaa ayuuk winju̶wu̶'u̶waamb , wan winju̶wu̶'u̶y . ”
40013010	Chi je̱'e̱ discípulotu̶jk nimu̶jwa'kku̶xy je̱'e̱ Jesús y yajtu̶u̶gu̶xy tii je̱'e̱ ja'ay ko du'un yaj'u̶xpu̶jkku̶xy mu̶u̶d je̱'e̱ ijxpe̱jt ayuuk .
40013011	Chi je̱'e̱ Jesús y'adzoowu̶ ajku̶xy : “ Miich ajku̶xy Dios du'un xyajnejwu̶u̶ygyu̶xp je̱'e̱ yu'uchpyu̶ y'ane̱'e̱mu̶ñ kyu'utujku̶ñ ; peru̶ yu̶'u̶ ka'p yu̶'u̶ mu̶baad nejwu̶u̶ygyu̶xy .
40013012	Pu̶n tijaty mu̶u̶du̶ñ , jak'yajmo'owu̶p je̱'e̱ ni'igyu̶ , y may je̱'e̱ mu̶u̶dádu̶ch ; peru̶ je̱'e̱ mu̶dyiibu̶ ni tii ka'amu̶u̶du̶ñ , jaktimyajpú̶gu̶p je̱'e̱ ni'igyu̶ mu̶dyiibu̶ naty jya'amu̶u̶du̶ñ .
40013013	Paadyu̶ch je̱'e̱ nyaj'u̶xpu̶jkku̶xy mu̶u̶d je̱'e̱ ijxpe̱jt ayuuk , je̱' ko windu̶kxp je̱'e̱ ajku̶xy , peru̶ ka'p y'ijxku̶xy ; amdo'ijtp je̱'e̱ ajku̶xy , peru̶ ka'p myu̶doogu̶xy y ka'p winju̶wu̶u̶ygyu̶xy .
40013014	Y je̱' je̱'e̱ du'un kyuydyuungu̶xypy neby je̱'e̱ Dios y'ayuuknajtzkapxu̶u̶ybyu̶ Isaías myu̶naañu̶ñ .
40013015	Je̱' ko adaa ja'ay ajku̶xy janch juuñ jyoot wyinma'añ yu̶'u̶ ajku̶xy y aduky tyadzak yu̶'u̶ ajku̶xy y nan wimbi'idz yu̶'u̶ ajku̶xy , ka'pu̶ y'ijxku̶xu̶ch , y ka'pu̶ myu̶doogu̶xu̶ch , y ka'pu̶ tii winju̶wu̶u̶ygyu̶xu̶ch ; nan ka'pu̶ jyootwimbijtku̶xu̶ch maa u̶u̶chu̶ñ , y ka'pu̶ u̶u̶ch nyajtzo'ogu̶ch ajku̶xy . ’
40013016	“ Peru̶ Jootkujk miich ajku̶xy , je̱' ko je̱'e̱ mwiin mmu̶dajtku̶xy mu̶dyiibu̶ mu̶u̶d m'ijxku̶xyu̶ñ y mdadzak mu̶dyiibu̶ mu̶u̶d mmu̶doogu̶xyu̶ñ .
40013017	Janch tu̶y'ajtu̶ñ du'un nnu̶maaygyu̶xy ko may je̱'e̱ Dios y'ayuuknajtzkapxu̶u̶ybyu̶du̶jk y je̱'e̱ oyjya'aydyu̶jk adaa ja'a'ixaañ ajku̶xy mu̶dyiibu̶ yam miich m'ijxku̶xypyu̶ñ , y ka'p ijxy ajku̶xy ; jya'amu̶dowaan adaa ajku̶xy mu̶dyiibu̶ yam miich mmu̶doogu̶xypyu̶ñ , y ka'p mu̶dooy ajku̶xy .
40013018	“ Ok'amdo'ijtku̶x neby je̱'e̱ niipu̶ ijxpe̱jt wyimbu̶dzu̶myu̶ñ .
40013019	Pu̶njaty je̱'e̱ Dios y'ayuuk mu̶doogu̶xpu̶ñ neby je̱'e̱ Dios y'ane'emyu̶ñ y ka'p winju̶wu̶u̶ygyu̶xy , du'un je̱'e̱ ajku̶xy neby je̱'e̱ tu̶u̶md mu̶dyiibu̶ tu'ugujk ka'awu̶ñ , chi je̱'e̱ ka'a'óybyu̶ ñimiinu̶gu̶xyu̶ y yajpu̶dzu̶u̶mdaayu̶xu̶ je̱'e̱ Dios y'ayuuk mu̶dyiibu̶ naty tu̶ yajni'iby ma je̱'e̱ jyoot wyinma'añ ajku̶xyu̶ñ .
40013020	Je̱'e̱ tu̶u̶md mu̶dyiibu̶ tzaa'agujk ka'awu̶ñ , je̱' je̱'e̱ ajku̶xy mu̶dyiibu̶ mu̶doogu̶xpu̶ñ je̱'e̱ Dios y'ayuuk y chi ku'ubu̶jkku̶xy agujk jootkujk ,
40013021	peru̶ je̱' ko ka'p je̱'e̱ may tyiktztu̶gu̶'u̶yñu̶ ajku̶xy , ka'p je̱'e̱ oy tu'ug'aa tu'ugjoot mu̶bu̶jkku̶xy ; chi je̱'e̱ Dios y'ayuuk u̶xmajtzku̶xnu̶ ko je̱'e̱ win'u̶u̶mbu̶ agapxu̶u̶byu̶ paatku̶xy o ko yaj'u̶xwu̶dijt yajpawu̶dijtku̶xy mu̶u̶d je̱'e̱ Dios y'ayuuk kyu̶xpu̶ .
40013022	Je̱'e̱ tu̶u̶md mu̶dyiibu̶ eptyjyooty wu̶dzatzjooty ka'awu̶ñ , je̱' je̱'e̱ ajku̶xy mu̶dyiibu̶ mu̶doogu̶xpu̶ñ je̱'e̱ Dios y'ayuuk , peru̶ je̱'e̱ ajuy adogu̶u̶ je̱'e̱ je'eyu̶ y'aa'ajtypy jyoot'ajtypy ajku̶xy mu̶dyiibu̶ ya yajpaatp ma adayaaba naaxwiiñu̶ñ y je̱'e̱ kumeeñ'adu̶u̶ je̱'e̱ janch jootmé̱tzu̶gu̶xp . Y ku̶xyu̶ adaa du'umbu̶ je̱'e̱ Dios y'ayuuk yajtu̶gooygyu̶xp ma je̱'e̱ ja'ay ajku̶xyu̶ñ , ka'p je̱'e̱ Dios y'ayuuk yajmayu̶'u̶y .
40013023	Peru̶ je̱'e̱ tu̶u̶md mu̶dyiibu̶ ka'awu̶ñ ma je̱'e̱ oyñaaxu̶ñ winja'atzkujk , je̱' je̱'e̱ ajku̶xy mu̶dyiibu̶ je̱'e̱ Dios y'ayuuk mu̶doogu̶xpu̶ñ y winju̶wu̶u̶ygyu̶xy y mayu̶u̶by je̱'e̱ Dios y'ayuuk du'un ma je̱'e̱ jyoot wyinma'añ ajku̶xyu̶ñ . Du'un je̱'e̱ nije̱' ajku̶xy neby je̱'e̱ tu'ukpu̶ tu̶u̶md mu̶dyiibu̶ mu̶go'px ijtu̶ñ , nije̱' du'un neby je̱'e̱ mu̶dyiibu̶ tu̶gu̶'px ijtu̶ñ , y nije̱' du'un neby je̱'e̱ mu̶dyiibu̶ ipxmajk ijtu̶ñ . ”
40013024	Chi je̱'e̱ Jesús adayaaba ijxpe̱jt ayuuk ja'adu'ook yajmu̶dmu̶dyaaku̶ ajku̶xy : “ Je̱'e̱ Dios y'ane̱'e̱mu̶ñ du'un je̱' neby je̱'e̱ ja'ay tu'ug niipyu̶ñ je̱'e̱ oydyu̶u̶md ma je̱'e̱ kyamu̶ñ ;
40013025	y ko najty nigu̶xyu̶ myaagu̶xnu̶ , chi je̱'e̱ myu̶dzip jya'ty oy je̱'e̱ ju̶bu̶k ujtz ni'iby trigojooty y chi ñu̶kxnu̶ .
40013026	Ko je̱'e̱ trigo yoondaaktaay , chi xyijty , nan yoondaak je̱'e̱ ju̶bu̶k ujtz nandu'un .
40013027	Mu̶'it je̱'e̱ tuumbu̶du̶jk je̱'e̱ kugam oy nu̶maaygyu̶xy : ‘ Windzú̶n , ¿ nej ka'p je̱'e̱ tu̶u̶md najty y'oydyu̶u̶mdu̶ch mu̶dyiibu̶ miich mniipu̶ñ ma je̱'e̱ mgamu̶ñ ? ¿ Y ma je̱'e̱ ju̶bu̶k ujtz du'un tu̶ chooñ ? ’
40013028	Chi je̱'e̱ kugam ñu̶maayu̶ ajku̶xy : ‘ Je̱'e̱ nmu̶dzípu̶ch da'a du'un tu̶ y'adu̶'u̶ch . ’ Chi je̱'e̱ tuumbu̶du̶jk je̱'e̱ kugam yajtu̶u̶gu̶xy : ‘ ¿ Nej mdzojkypy miich ko u̶u̶ch je̱'e̱ ju̶bu̶k ujtz nu̶kxy nwijxu̶'ktaaygyu̶xyu̶ ? ’
40013029	Chi je̱'e̱ kugam ñu̶maayu̶ ajku̶xy : ‘ Ka'p , je̱' ko je̱'e̱ trigo nu̶kxy nandu'un mwijxku̶xy ko naty je̱'e̱ ju̶bu̶k ujtz mwijxku̶xy .
40013030	Wan ity , wan kipxy ye̱jkku̶xy u̶xtu̶ koonu̶ je̱'e̱ tiempo paadu̶ch mu̶naa pyu̶du̶'u̶gu̶chu̶ñ , mu̶'it u̶u̶ch je̱'e̱ nduumbu̶du̶jk ngue̱xa'añ ko je̱'e̱ ju̶bu̶k ujtz wan jayu̶jp yajpu̶du̶'kku̶xy ; pu̶daakku̶xu̶ch abu̶kyjyaty y axojtzku̶xu̶ch tu'kmachjáty , chiiju̶tz no'kku̶xu̶ch , y mu̶'íttu̶tz je̱'e̱ trigo ni'imajtzku̶xu̶ch y chi pu̶daakku̶xu̶ch ma u̶u̶ch je̱'e̱ ndze̱'e̱xu̶ñ . ’ ”
40013031	Chi je̱'e̱ Jesús adayaaba ijxpe̱jt ayuuk nandu'un yajmu̶dmu̶dyaaku̶ ajku̶xy : “ Je̱'e̱ Dios y'ane̱'e̱mu̶ñ du'un je̱' neby je̱'e̱ mostazu̶ pajk mu̶dyiibu̶ je̱'e̱ ja'ay tu'ug ñiipy ma je̱'e̱ kyamu̶ñ .
40013032	Je̱'e̱ mostazu̶ pajk janch mutzk je̱' ka'p du'un ni mu̶dyiibu̶ ujtzpajku̶ñu̶ba ; peru̶ ko yeegy chi myu̶jju̶'u̶y ka'p du'un ni mu̶dyiibu̶ ujtzu̶ñu̶ba , y yeegy janch mu̶j neby je̱'e̱ mu̶jképyu̶ñ , y chi je̱'e̱ joon muuxy jim pye̱'e̱ngu̶xy y'amaagu̶xy ma je̱'e̱ y'aakxu̶ñ . ”
40013033	Nan yajmu̶dmu̶dyaaku̶ adayaaba ijxpe̱jt ayuuk ajku̶xy : “ Je̱'e̱ Dios y'ane̱'e̱mu̶ñ du'un je̱' neby je̱'e̱ levaduru̶ mu̶dyiibu̶ je̱'e̱ to'oxyu̶jk tu'ug tyijwu̶dijtypyu̶ñ mu̶u̶d tu̶gu̶u̶g kipxu̶'u̶ñ je̱'e̱ hariina , ko naty je̱'e̱ hariina oy yajpu̶du̶'u̶ga'añ . ”
40013034	Du'un je̱'e̱ Jesús je̱'e̱ mayjya'ay yaj'u̶xpu̶jky mu̶u̶d je̱'e̱ ijxpe̱jt ayuuk , y ka'p najty du'uñyu̶ yaj'u̶xpú̶ky ajku̶xy , agu̶ ijxpe̱jt ayuuk najty yaj'u̶xpu̶jkku̶xypy .
40013035	Adaa paady adaa du'un tyuunu̶ jyajtu̶ wan du'un yajkuydyúnu̶ch neby je̱'e̱ Dios y'ayuuknajtzkapxu̶u̶ybyu̶ myu̶naañu̶ñ :
40013036	Mu̶'it je̱'e̱ Jesús je̱'e̱ mayjya'ay u̶xke̱jxnu̶ y chi tyu̶jktu̶gu̶u̶y . Chi je̱'e̱ dyiscípulotu̶jk ñimiinu̶ ajku̶xy y ñu̶maayu̶gu̶xy ko wan kapxtu̶u̶wu̶xyu̶ ajku̶xy je̱'e̱ ju̶bu̶k ujtz ijxpe̱jt ma je̱'e̱ kamu̶ñ .
40013037	Chi je̱'e̱ Jesús y'adzoowu̶ ajku̶xy : “ Je̱'e̱ mu̶dyiibu̶ je̱'e̱ oydyu̶u̶md niip , u̶u̶ch je̱' je̱'e̱ ja'ay mu̶dyiibu̶ tzon tzajpjooty ,
40013038	y je̱'e̱ kam je̱' je̱'e̱ naaxwiiñ . Je̱'e̱ oydyu̶u̶md je̱' je̱'e̱ ajku̶xy mu̶dyiibu̶ je̱'e̱ Dios y'ane̱'e̱mu̶ñ ku'ubu̶jkku̶xpu̶ñ y je̱'e̱ ju̶bu̶k ujtz je̱' je̱'e̱ ajku̶xy mu̶dyiibu̶ je̱'e̱ ka'a'óybyu̶ y'ane̱'e̱mu̶ñ ku'ubu̶jkku̶xpu̶ñ ,
40013039	y je̱'e̱ mu̶dzip mu̶dyiibu̶ je̱'e̱ ju̶bu̶k ujtz niipu̶ñ , je̱'e̱ mu̶jku'u je̱' . Y mu̶naa je̱'e̱ pu̶da'aky pyu̶du̶'knu̶chu̶ñ , je̱'e̱ tiempo je̱' mu̶naa je̱'e̱ naaxwiimbu̶ kyu̶x tyu̶goyaanu̶ju̶ñ , y je̱'e̱ mu̶dyiibu̶ je̱'e̱ pu̶da'aky yajpu̶du̶'kku̶xpu̶ñ , je̱'e̱ ángelestu̶jk je̱'e̱ ajku̶xy .
40013040	Du'un neby je̱'e̱ ju̶bu̶k ujtz yajwíxyu̶ñ y yajpu̶da'agy ju̶u̶njooty wan tyóyu̶ch , nandu'un tyuna'añyii jyada'añyii mu̶naa je̱'e̱ naaxwiimbu̶ kyu̶xaan tyu̶goyaanu̶ju̶ñ .
40013041	Mu̶'it u̶u̶ch , u̶u̶ch je̱' je̱'e̱ ja'ay mu̶dyiibu̶ tzon tzajpjooty , je̱'e̱ n'ángelestu̶jk ngué̱xu̶chu̶ch ma u̶u̶ch n'ane'emyu̶ñ wan je̱'e̱ ja'ay ku̶xyu̶ yajmujkta'awu̶ch mu̶dyiijáty je̱'e̱ wiingpu̶ myu̶gu'ugtu̶jk yajtuundu̶gooygyu̶xpu̶ñ , y je̱'e̱ mu̶dyiibu̶ je̱'e̱ ju̶bu̶kpu̶ tuungu̶xpu̶ñ .
40013042	Chi jiiby mu̶jju̶u̶njooty pu̶daakku̶xu̶ch , y jiiby jyu̶u̶ygyu̶xu̶ch yaaxku̶xu̶ch y tyu̶u̶tzké̱tku̶xu̶ch .
40013043	Mu̶'it je̱'e̱ mu̶dyiibu̶ du'un kuydyuungu̶xpu̶ñ neby je̱'e̱ Dios tzokyu̶ñ , je̱'e̱ oy'ajtu̶ñ jiiby paatku̶xu̶ch ma je̱'e̱ Dios Teedy y'ane̱'e̱mu̶ñ mu̶u̶du̶chu̶ñ , du'un neby je̱'e̱ xu̶u̶ y'adu̶kxy y'a''áñu̶ñ . Pu̶njaty adaa ayuuk winju̶wu̶'u̶waamb , wan winju̶wu̶'u̶y .
40013044	“ Je̱'e̱ Dios y'ane̱'e̱mu̶ñ du'un je̱' neby je̱'e̱ meeñ mu̶dyiibu̶ yu'uch ijtp taju̶'u̶y ma tu'ug kamu̶ñ . Chi je̱'e̱ ja'ay tu'ug paady je̱'e̱ meeñ taju̶'u̶byu̶ , y chi jimyu̶ yu'tznu̶ba ; chi xyoñ y'ity y ñu̶kxy ; nu̶kxy ku̶xyu̶ tijaty tokta'ay tijaty myu̶dajtypyu̶ñ , y chi je̱'e̱ kam juy ma je̱'e̱ meeñ taju̶'u̶y tu̶ paadyu̶ñ .
40013045	“ Je̱'e̱ Dios y'ane̱'e̱mu̶ñ du'un je̱' nandu'un neby je̱'e̱ ja'ay ajuubyu̶ adókpu̶ju̶ñ mu̶dyiibu̶ je̱'e̱ janch'oybyu̶ perla tzaa u̶xtaaybyu̶ñ ,
40013046	y ko tu'ug paady mu̶dyiibu̶ janch tzoowu̶ju̶ñ chi ñu̶kxy ku̶xyu̶ tijaty tokta'ay tijaty myu̶dajtypyu̶ñ , y chi je̱'e̱ janch'oybyu̶ perla tzaa juy .
40013047	“ Je̱'e̱ Dios y'ane̱'e̱mu̶ñ du'un je̱' nandu'un neby je̱'e̱ ku'uju̶bijptzaay mu̶dyiibu̶ mejyjyooty yajpu̶daakpu̶ñ , chi je̱'e̱ keeby akx jiiby mayñax kyu'u'adúky .
40013048	Y ko je̱'e̱ ku'uju̶bijptzaay y'uch , chi je̱'e̱ ku'uju̶bijpu̶du̶jk je̱'e̱ ku'uju̶bijptzaay mejypya'a yajnú̶kxku̶xy , mu̶naaxwé̱tzku̶xy jim ; cham je̱'e̱ akx winbiigu̶xy y pu̶daakku̶xy je̱'e̱ oyjyatypyu̶ keeby akx kachjooty y u̶xxijtku̶xy je̱'e̱ ka'pu̶ y'oyjyátyu̶ch .
40013049	Timydyu'un nandu'un tyuna'añyii jyada'añyii mu̶naa je̱'e̱ naaxwiimbu̶ kyu̶xaan tyu̶goyaanu̶ju̶ñ : pu̶dzu̶u̶mgu̶xu̶p je̱'e̱ ángelestu̶jk ko naty je̱'e̱ ju̶bu̶kja'aydyu̶jk abu̶ky pu̶da'agaangu̶xy y ko naty je̱'e̱ oyjya'aydyu̶jk abu̶ky pu̶da'agaangu̶xy ,
40013050	y chi je̱'e̱ ju̶bu̶kja'aydyu̶jk jiiby mu̶jju̶u̶njooty pu̶daakku̶xu̶ch , y jiiby jyu̶u̶ygyu̶xu̶ch yaaxku̶xu̶ch y tyu̶u̶tzké̱tku̶xu̶ch . ”
40013051	Mu̶'it je̱'e̱ Jesús yajtu̶u̶wu̶ ajku̶xy : — ¿ Mwinju̶wu̶u̶ygyu̶xypy adayaaba ku̶xyu̶ ajku̶xyu̶ ? — Chi je̱' y'adzoogu̶xy : — du'un Windzú̶n .
40013052	Mu̶'it je̱'e̱ Jesús ñu̶maayu̶ ajku̶xy : — Ko je̱'e̱ Dios y'ane̱'e̱mu̶ñ windzú̶n tu'ug ni'u̶xpu̶gu̶'u̶y neby je̱'e̱ Dios y'ane'emyu̶ñ , tu'knaxu̶u̶by je̱'e̱ du'un neby je̱'e̱ kudu̶jk tu'ugu̶ñ , ko ku̶xyu̶ tijaty pu̶gu̶'u̶gy myu̶dajtypyu̶ñ , jyajtypy je̱' neby je̱'e̱ jembyu̶ y je̱'e̱ tukpu̶ yajpu̶dzú̶mu̶chu̶ñ .
40013053	Ko je̱'e̱ Jesús adayaaba ijxpe̱jt ayuuk yaj'u̶xpu̶jktaay , chi jim choñ ,
40013054	oy jya'ady ma je̱'e̱ kyu̶'u̶mgajptu̶ñ . Chi jim yaj'u̶xpu̶jktu̶gu̶u̶y ma je̱'e̱ judío ja'ay ñaymyujktaakt ajku̶xyu̶ñ mu̶dyiibu̶ najty jimu̶ñ . Je̱'e̱ ja'ay yajnú̶kx yajju̶wu̶u̶ygyu̶xypy je̱'e̱ najty , cham myu̶naangu̶xy : — ¿ Ma adayaaba ja'ay du'un tu̶ ni'u̶xpu̶gu̶'u̶y ku̶xyu̶ mu̶dyiijáty jyajtypyu̶ñ ? ¿ Neby du'un jaty neby je̱'e̱ mu̶jwinma'añ túnu̶chu̶ñ ?
40013055	¿ Nej ka'p adaa jye̱'e̱ju̶ch je̱'e̱ tze̱jtzpu̶ y'ung y je̱'e̱ mu̶dyiibu̶ je̱'e̱ María taj'ajtpu̶ñ ? ¿ Nej ka'p je̱'e̱ Santiago pyuya'ay , je̱'e̱ José pyuya'ay , je̱'e̱ Simón pyuya'ay y je̱'e̱ Judas pyuya'ay ,
40013056	y nej ka'p yu̶'u̶ pyudo'oxy yaa nandu'un tzu̶naaygyu̶xp ma yaa u̶u̶ch ajtu̶m ajku̶xyu̶ñ ? ¿ Ma adaa du'un ku̶xyu̶ tu̶ yajtzooñ ?
40013057	Paady je̱'e̱ Jesús ka'p kweentu̶tuuñ ajku̶xy . Peru̶ chi je̱'e̱ Jesús ñu̶maayu̶ ajku̶xy : — Wan ma'eembyu̶ch yajmu̶j'ajtu̶p je̱'e̱ Dios y'ayuuknajtzkapxu̶u̶ybyu̶ , peru̶ ma je̱'e̱ kyu̶'u̶mnaax kyu̶'u̶mgajptu̶ñ y ma je̱'e̱ kyu̶'u̶mju̶u̶n kyu̶'u̶mdu̶jku̶ñ ka'p je̱'e̱ pu̶n yajmu̶j'adyii .
40013058	Y ka'p je̱'e̱ Jesús je̱'e̱ mu̶jwinma'añ jim may tuuñ , je̱' ko je̱'e̱ jimbu̶ ja'ay y'ayuuk najty ka'p myu̶bu̶jkku̶xyu̶ .
40014001	Je̱'e̱ mu̶'it tiempo je̱'e̱ Herodes mu̶dyiibu̶ najty jim Galilea mu̶j'ane̱'e̱mbu̶'ajtp oy mu̶doy'aty neby je̱'e̱ Jesús mu̶jwinma'añ najty tuñ ,
40014002	y chi je̱'e̱ tyuumbu̶du̶jk nu̶maay ajku̶xy : “ Je̱'e̱ Juan Bautista je̱' mu̶dyiibu̶ tu̶ jyuugypyú̶kyu̶ñ . Paady je̱'e̱ mu̶k'ajt mu̶u̶du̶ch neby je̱'e̱ mu̶jwinma'añ mu̶baad tuñu̶ñ . ”
40014003	Je̱'e̱ Herodes je̱'e̱ Juan najty tu̶ yajmachii y tu̶ najty kuwu̶u̶ñ pujxtu̶gooty yajpu̶da'agyii mu̶u̶d je̱'e̱ cadeenu̶ . Y Herodías kyu̶xpu̶ je̱'e̱ du'un y'adu̶u̶ch , je̱'e̱ pyuya'ay Felipe tyo'oxyu̶jk ,
40014004	je̱' ko je̱'e̱ Juan najty du'un tu̶ nu̶ma'ay je̱'e̱ Herodes : “ Ka'p du'un y'óyu̶ch ko yu̶'u̶ Herodías mmu̶dtzu̶na'awu̶ch . ”
40014005	Herodes jya'ayaj'o'oge̱e̱mby najty je̱'e̱ Juan ; peru̶ je̱'e̱ mayjya'ay najty je̱'e̱ chu̶gu̶u̶by , je̱' ko je̱'e̱ ja'ay ku̶xyu̶ nejwu̶u̶ygyu̶xy ko je̱'e̱ Juan najty jye̱'e̱ju̶ch je̱'e̱ Dios y'ayuuknajtzkapxu̶u̶ybyu̶ .
40014006	Peru̶ je̱'e̱ mu̶'it ko je̱'e̱ Herodes najty ñaywyinxu̶u̶duñyii , chi je̱'e̱ Herodías tyo'oxy'úng y'e̱jtztu̶gu̶u̶y mayjya'ay winduuy je̱'e̱ mu̶dyiibu̶ najty mu̶gaaybyu̶ tu̶ yajwoogu̶xyu̶ñ , y je̱'e̱ Herodes oy je̱'e̱ du'un janch ku'umaay ,
40014007	u̶xtu̶ yajwinwaanu̶u̶y tu'ug'aa tu'ugjoot ko oy tii mo'owa'añ tii naty timyyujkwaanu̶xu̶bu̶ñ .
40014008	Mu̶'it je̱'e̱ to'oxy'ana'k tu̶ najty je̱'e̱ tyaj kyapxta'agyii xyiikta'agyii ko du'un y'adzówu̶ch , chi je̱'e̱ Herodes nu̶maay : — Moogyu̶ch texyjyooty je̱'e̱ Juan Bautista kyu'ubajk .
40014009	Adaa je̱'e̱ mu̶j'ane̱'e̱mbu̶ Herodes myu̶dajtu̶gu̶u̶y myu̶maaydyu̶gu̶u̶y , peru̶ tu̶ najty du'un tu'ug'aa tu'ugjoot myu̶na'añ ma je̱'e̱ mayjya'ay winduuy ajku̶xyu̶ñ je̱'e̱ mu̶dyiibu̶ najty mu̶gaaybyu̶ tu̶ yajwoogu̶xyu̶ñ , ko oy tii mo'owa'añ tii naty timyyujkwaanu̶xu̶bu̶ñ , chi du'un ku'ubu̶jky ko yajmo'owu̶ch .
40014010	Chi je̱'e̱ ane̱'e̱mu̶ñ yejky ko je̱'e̱ Juan wan nu̶kxy yo'kpujxtuutku̶xy pujxtu̶gooty ;
40014011	chi je̱'e̱ kyu'ubajk texyjyooty ku̶u̶yñú̶kxu̶ ajku̶xy , y chi je̱'e̱ to'oxy'ana'k yajku̶'u̶du̶gu̶u̶ygyu̶xy y chi je̱'e̱ to'oxy'ana'k tyaj yajku̶'u̶du̶gu̶u̶ydyu̶gajch .
40014012	Mu̶'it je̱'e̱ Juan y'u̶xpu̶jkpu̶du̶jk jya'ty ajku̶xy , oy je̱'e̱ Juan ñi'kx yajpu̶du̶'ku̶ ajku̶xy y oy yajnaaxtu̶gu̶u̶ygyu̶xy , mu̶'it ñú̶kxku̶xy oy je̱'e̱ Jesús awaanu̶ ajku̶xy .
40014013	Ko je̱'e̱ Jesús ayuuk du'un pyaattu̶ ko je̱'e̱ Juan najty tu̶ yaj'o'ogyii , chi jim choñ ñu̶kxy barcu̶jooty naydyu'um ma tu'ug it lugaar ma ka'p pu̶nu̶ñ . Peru̶ je̱'e̱ mayjya'ay ñejwu̶u̶ygyu̶x je̱' ko je̱'e̱ Jesús najty tu̶ chooñ , chi ka'anaag kajpt ñayyajtzónnu̶gu̶xy ; nu̶kxy najtzpaadu̶'u̶waangu̶xy tekyyo'oyu̶p .
40014014	Ko je̱'e̱ Jesús barcu̶jooty pyu̶dzu̶u̶my ; chi je̱'e̱ mayjya'ay ijxy y pa'a''ayooy ajku̶xy , y yajtzook je̱'e̱ pa'amja'aydyu̶jk mu̶dyiibu̶ najty jim tu̶ mu̶dmiingu̶xyu̶ñ .
40014015	Je̱' ko koodzu̶u̶yñu̶py najty , chi je̱'e̱ discípulotu̶jk nimu̶jwa'kku̶xy je̱'e̱ Jesús y nu̶maay ajku̶xy : — Tu̶ chu'uju̶u̶yñu̶ , y adayaaba it lugaar adu'ugtuum adaa . Ke̱jxku̶xnu̶ adaa mayjya'ay wan nú̶kxku̶xy ma je̱'e̱ mutzkajptu̶ñ y júyu̶ch je̱'e̱ kyaayu̶ñ y'uuku̶ñ ajku̶xy .
40014016	Chi je̱'e̱ Jesús y'adzoowu̶ ajku̶xy : — Ka'p jyatytyimymyu̶dzibu̶'u̶wu̶ch ñú̶kxku̶xu̶ch , miich je̱'e̱ kaayu̶ñ uuku̶ñ mooygyu̶x .
40014017	Chi je̱' y'adzooy ajku̶xy : — Je'eyu̶ch ya nmu̶dajtku̶xy mu̶gooxk je̱'e̱ tzajkaagy y me̱tzk je̱'e̱ akx .
40014018	Chi je̱'e̱ Jesús ñu̶maayu̶ ajku̶xy : — Mu̶miingu̶x yaa .
40014019	Mu̶'it je̱'e̱ Jesús mayjya'ay nu̶maay ko wan nekxyjyooty naxwe̱tztaaygyu̶xy . Chi konu̶'ky je̱'e̱ mu̶gooxkpu̶ tzajkaagy y je̱'e̱ me̱tzkpu̶ akx , y pya't'ijxy tzajpjooty , yejky je̱'e̱ Dioskujuuyu̶p ma je̱'e̱ Diosu̶ñ y chi je̱'e̱ tzajkaagy adugu̶u̶y , mooy je̱'e̱ dyiscípulotu̶jk ajku̶xy , y je̱' je̱'e̱ yajwa'kxku̶x ma je̱'e̱ mayjya'ay kú̶xyu̶ju̶ñ .
40014020	Nigu̶xyu̶ je̱'e̱ mayjya'ay kyaay y'uuky ajku̶xy janch ku'uxyu̶ , y jyakyajpu̶du̶'kku̶x je̱'e̱ tzajkaagy kaaydyúk y je̱'e̱ akxtzu'tztúk majmé̱tzk kach mu̶dyiibu̶ najty tu̶ ñadu̶gu̶'u̶yu̶ñ .
40014021	Mu̶gooxk mil najty je̱'e̱ ya'aydyu̶jktu̶jk da'a ajku̶xy mu̶dyiibu̶ kaaygyu̶x uukku̶xu̶ñ , abu̶ky je̱'e̱ to'oxyu̶jktu̶jk y je̱'e̱ pi'k'ana'ktu̶jk ajku̶xy .
40014022	Ko adaa du'un tyuunu̶ jyajtu̶ , chi je̱'e̱ Jesús dyiscípulotu̶jk yajbarcu̶tu̶gu̶u̶yñu̶ , wan je̱'e̱ mejy jayu̶jp yaj'yo'oyñajxku̶xu̶ch y jya'tku̶xu̶ch jim mejy'awiimb ; chamnu̶ najty je̱'e̱ mayjya'ay u̶xkexyñu̶ ko wan nú̶kxku̶xnu̶ .
40014023	Ko najty tu̶ u̶xke̱jxku̶xy , chi je̱'e̱ Jesús pya'ttu̶gu̶u̶y ma je̱'e̱ kopt tu'ugu̶ñ Dios mu̶bu̶jktzoobu̶ adu'uktuuy . Ko kyoodzu̶u̶y naydyu'um najty jim yajpaady ,
40014024	je̱'e̱ barco ju̶gue̱mgue̱e̱k'adu̶u̶tzp najty je̱'e̱ ni'igyu̶ , tu̶ najty je̱'e̱ naax mu̶j ku'ugue̱e̱kku̶xnu̶ . Je̱'e̱ nu̶u̶ janch mu̶jje̱'tzpe̱jtp je̱'e̱ najty ma je̱'e̱ bárcu̶ju̶ñ , je̱' ko najty jyanchju̶jpkuboju̶'u̶y .
40014025	Janch moñyu̶ je̱'e̱ Jesús ñu̶kxy ma je̱' ajku̶xyu̶ñ yo'oyu̶p mejywyingú̶xy .
40014026	Ko je̱'e̱ discípulotu̶jk je̱'e̱ Jesús ijxy ajku̶xy yo'oy mejywyingú̶xy , chi mu̶k jyanchtzu̶gu̶u̶ygyu̶xy y yaaxke̱e̱kku̶xy mu̶u̶d je̱'e̱ tzu̶gu̶'u̶ñ : — ¡ Aanu̶mu̶ yu̶'u̶ !
40014027	Chi je̱'e̱ Jesús myu̶gápxu̶gu̶xy , ñu̶maayu̶ ajku̶xy : — ¡ Jootmú̶k naybyu̶daaku̶gu̶x , u̶u̶ch je̱' , ka'p mdzu̶gu̶u̶ygyu̶xy !
40014028	Mu̶'it je̱'e̱ Pedro y'adzooy : — Windzú̶n , pu̶nu̶ miich je̱' , ok'ane̱'e̱m ko u̶u̶ch jim nú̶kxu̶ch yo'oyu̶p mejywyingú̶xy ma miichu̶ñ .
40014029	Chi je̱'e̱ Jesús je̱'e̱ Pedro nu̶maay : — Minxu̶ . Mu̶'it je̱'e̱ Pedro barcu̶jooty myu̶najky y ñu̶kxy yo'oyu̶p mejywyingú̶xy ma je̱'e̱ Jesúsu̶ñ .
40014030	Peru̶ ko ju̶wu̶u̶y ko najty mu̶k jyanchpojy , chi chu̶gu̶u̶ybyu̶jky , je̱' ko kiindu̶gu̶u̶yñu̶py najty , chi yaaxkeeky : — ¡ Windzú̶n , u̶u̶ch pube̱jtk !
40014031	Mu̶'ityu̶ je̱'e̱ Jesús je̱'e̱ Pedro kyu̶'u̶ majtzu̶ y nu̶maay : — ¡ Janch we̱e̱nu̶ je̱'e̱ mu̶bu̶jku̶ñ miich mmu̶u̶du̶ch ! ¿ Ti ko tu̶ mjootme̱tzku̶'u̶y ?
40014032	Ko je̱'e̱ Jesús barcu̶jooty pyejty mu̶u̶d je̱'e̱ Pedro , chi je̱'e̱ poj myooñ .
40014033	Mu̶'it je̱'e̱ mu̶dyiibu̶ najty jiiby barcu̶jooty ajku̶xy ñayñajtzkojxtu̶na'awu̶u̶yu̶gu̶xy ma je̱'e̱ Jesús wyinduuyu̶ñ , y nu̶maay ajku̶xy : — ¡ Janch tu̶y'ajtu̶ñ je̱'e̱ Dios miich xy'ung'aty !
40014034	Chi je̱'e̱ mejy yaj'yo'oyñajxku̶xy y oy jya'tku̶xy ma je̱'e̱ Genesaret naaxu̶ñ .
40014035	Je̱'e̱ jimbu̶ ja'ay y'u̶xkajpku̶x je̱'e̱ Jesús , chi je̱'e̱ ayuuk wya'kxtaay ma je̱'e̱ jimbu̶ naaxjooty kú̶xyu̶ju̶ñ ko je̱'e̱ Jesús najty jim tu̶ jya'ady . Mu̶'it je̱'e̱ Jesús je̱'e̱ pa'amja'aydyu̶jk yajninú̶kxku̶xy ,
40014036	y mu̶nukxtaakku̶xy najty ko wan je̱'e̱du̶'ajty yajni'idoonu̶gu̶xyu̶ je̱'e̱ wyitpa'a , y ku̶xyu̶ pu̶njaty najty je̱'e̱ ni'idoongu̶xpu̶ñ , najxp najty je̱'e̱ pya'am du'un ajku̶xy .
40015001	Mu̶'it je̱'e̱ Jesús nije̱' ñimiinu̶ je̱'e̱ fariseotu̶jk y je̱'e̱ Dios y'ane̱'e̱mu̶ñ windzu̶ndu̶jk ajku̶xy mu̶dyiibu̶ najty jim Jerusalén tu̶ chóngu̶xyu̶ñ , y chi yajtu̶u̶wu̶ ajku̶xy :
40015002	— ¿ Ti yu̶'u̶ mdiscípulotu̶jk ko ka'p kuydyuungu̶xy u̶u̶ch je̱'e̱ ni'ap kostumbre ajku̶xy ? ¿ Ti je̱'e̱ ane̱'e̱mu̶ñ ko ka'p kuydyuungu̶xy ka'p kyu̶'u̶bujku̶xy ko naty kyayaangu̶xy y'u'ugaangu̶xy ?
40015003	Chi je̱'e̱ Jesús y'adzoowu̶ ajku̶xy : — ¿ Y miich ti miich ko nan ka'p mguydyuungu̶xpu̶ je̱'e̱ Dios y'ane̱'e̱mu̶ñ y je̱'e̱ mgu̶'u̶mgostumbre miich je'eyu̶ mguydyuungu̶xypy ?
40015004	Je̱' ko du'un je̱'e̱ Dios myu̶naañ : ‘ Yajmu̶j'ajtku̶x je̱'e̱ mdaj mdeedy ajku̶xy , ’ y ‘ Pu̶n je̱'e̱ tyaj o je̱'e̱ tyeedy ju̶bu̶k axu̶u̶g nigapxp nimu̶dyaakpu̶ñ , ni'igu̶ o'ogu̶p je̱' ’ .
40015005	Peru̶ miich ajku̶xy du'un miich mmu̶naangu̶xy ko mu̶baad je̱'e̱ ja'ay je̱'e̱ tyaj o je̱'e̱ tyeedy nu̶maaygyu̶xy : ‘ Ka'p mu̶baad mbubety ajku̶xy , je̱' ko je̱'e̱ mu̶dyiibu̶ u̶u̶ch ku̶xyu̶ nmu̶dajtypyu̶ñ je̱'e̱ Dios u̶u̶ch je̱'e̱ tu̶ nyajwinwaanu̶'u̶y ’ ;
40015006	y ko wanpú̶nu̶ch pu̶n du'un mu̶naambu̶ñ , ka'p y'okmu̶dzibu̶'u̶ju̶ñu̶ch pube̱jtku̶xu̶ch je̱'e̱ tyaj o je̱'e̱ tyeedy ajku̶xy . Y du'unu̶tz je̱'e̱ Dios y'ane̱'e̱mu̶ñ tu̶ mgapxykyu'udé̱nu̶ ajku̶xy ko je̱'e̱ mgu̶'u̶mgostumbre mjanchpadunaangu̶xy .
40015007	¡ Tzo'oydyu'untúk miich ajku̶xy ! Tu̶y'ajtu̶ñ je̱'e̱ du'un neby je̱'e̱ Dios y'ayuuknajtzkapxu̶u̶ybyu̶ Isaías myu̶naañu̶ñ , ko du'un myu̶naañ :
40015008	‘ Adaa ja'ay du'un yu̶'u̶ kyápxku̶xy myu̶dyaakku̶xy neby u̶u̶ch je̱'e̱ jaanchpyu̶ xychoky xyajmu̶j'átyu̶ñ ajku̶xy , peru̶ janch ju̶gue̱m jyoot wyinma'añ yu̶'u̶ ajku̶xy ma u̶u̶chu̶ñ .
40015009	Ni'inadu̶gu̶'u̶bu̶ u̶u̶ch yu̶'u̶ xywyin'u̶u̶gu̶xy xywyinyaaxku̶xy ; y je̱' yu̶'u̶ y'u̶xpu̶jku̶ñ'ajtypy ajku̶xy je̱'e̱ ane̱'e̱mu̶ñ mu̶dyiibu̶ je̱'e̱ ja'ay ku̶'u̶m tu̶ yajkojku̶xyu̶ñ . ’
40015010	Mu̶'it je̱'e̱ Jesús je̱'e̱ mayjya'ay mu̶j'yaaxy y nu̶maay ajku̶xy : — Amdo'ijtku̶x adaa n'ayuuku̶ch y okwinju̶wu̶u̶ygyu̶x :
40015011	Ku̶xyu̶ je̱'e̱ ju̶kxy pu̶ky mu̶dyiijáty awakjooty tu̶gu̶yu̶u̶by ka'p je̱'e̱ ja'ay yajpokykya'ay . Je̱'e̱ju̶tz tu̶y je̱'e̱ ja'ay yajpokykya'ab je̱'e̱ mu̶dyiibu̶ awakjooty pu̶dzu̶u̶mbu̶ñ .
40015012	Mu̶'it je̱'e̱ discípulotu̶jk nimu̶jwa'kku̶xy je̱'e̱ Jesús y chi yajtu̶u̶y ajku̶xy : — ¿ Nej mnejwu̶u̶by du'un ko je̱'e̱ fariseotu̶jk tu̶ jyootma'tku̶xy ko du'un tu̶ mu̶doogu̶xy neby tu̶ mmu̶na'añu̶ñ ?
40015013	Chi je̱'e̱ Jesús y'adzoowu̶ ajku̶xy : — Wan timymyu̶dyii u̶xpu̶jku̶ñ mu̶dyiibu̶ u̶u̶ch je̱'e̱ nDeedy tzajpjootypyu̶ ka'p tu̶ pu̶da'agyu̶ñ , ku'udu̶góyu̶p je̱' .
40015014	U̶xmajtzku̶x yu̶'u̶ fariseotu̶jk , wiindz yu̶'u̶ ajku̶xy mu̶dyiibu̶ je̱'e̱ myu̶wiindzja'ay wijtzyo'oygyu̶xpu̶ñ . Y pu̶nu̶ je̱'e̱ wiindzja'ay je̱'e̱ myu̶wiindzja'ay tu'ug wijtzyo'oybyu̶ , pues nime̱tzk je̱'e̱ jyutku'uga'agu̶xu̶ch .
40015015	Mu̶'it je̱'e̱ Pedro je̱'e̱ Jesús nu̶maay : — Kapxtu̶u̶wu̶gyu̶ch ajku̶xy yu̶'u̶ tu̶u̶bu̶ u̶u̶ch xyajmu̶dmu̶dyaakku̶xy .
40015016	Chi je̱'e̱ Jesús y'adzooy : — ¿ Nej nan ni miich je̱'e̱ ka'p mwinju̶wu̶u̶ygyu̶xyu̶ ?
40015017	¿ Nej ka'p mnejwu̶u̶ygyu̶xy ko ku̶xyu̶ je̱'e̱ ju̶kxy pu̶ky mu̶dyiijáty awakjooty tu̶gu̶yu̶u̶by , jiiby aajooty moxjooty je̱'e̱ ñu̶kxy y chi kujeky pyu̶dzu̶u̶mnu̶ ma je̱'e̱ ni'kxu̶ñ ?
40015018	Peru̶ je̱'e̱ mu̶dyiibu̶ awakjooty pu̶dzu̶u̶mb , jiiby je̱'e̱ chooñ ma je̱'e̱ ja'ay jyoot wyinma'añdyu̶ñ , y je̱'e̱ju̶tz je̱'e̱ ja'ay yajpokykya'awu̶p .
40015019	Je̱' ko jiiby ma je̱'e̱ ja'ay jyoot wyinma'añdyu̶ñ jiiby je̱'e̱ ju̶bu̶kwinma'añ chooñ , je̱'e̱ ja'ayyaj'o'ogu̶u̶ winma'añ , je̱'e̱ wiingpu̶ to'oxyu̶jk mu̶dtuundu̶goyu̶u̶ , je̱'e̱ to'oxyu̶jk mu̶dtuundu̶goyu̶u̶ ma naty ka'p pyú̶kyñu̶ju̶ñ , je̱'e̱ me̱e̱dzu̶u̶ , je̱'e̱ anu̶u̶'adu̶u̶ y je̱'e̱ nay'oj nayya'axu̶u̶ .
40015020	Adaa du'umbu̶tz je̱'e̱ ja'ay yajpokykya'awu̶p ; peru̶ ko kyay y'u'ugy jaygyu̶'u̶bujy oy je̱'e̱ ane̱'e̱mu̶ñ ka'akuydyúñ , ka'p je̱'e̱ yajpokykya'ayii .
40015021	Chi je̱'e̱ Jesús jim choñ y ñu̶kxy ma je̱'e̱ Tiro y Sidón naaxjootyu̶ñ .
40015022	Mu̶'it je̱'e̱ cananea to'oxyu̶jk tu'ug ñimiinu̶ mu̶dyiibu̶ najty jim tzu̶naaby ma je̱'e̱ jimbu̶ naaxu̶ñ ; cham mu̶k yaaxke'egy : — ¡ Windzú̶n , David y'ok'ung y'ok'ana'k , u̶u̶ch pa'a''ayoog ! ¡ Ka'a'óybyu̶mu̶u̶d u̶u̶ch je̱'e̱ ndo'oxy'úng !
40015023	Peru̶ je̱'e̱ Jesús ka'p je̱'e̱ ni du'uñdyu̶ adzooy . Mu̶'it je̱'e̱ dyiscípulotu̶jk ñimu̶jwa'ku̶ ajku̶xy y myu̶waandaak myu̶nukxtaaku̶ ajku̶xy : — Nu̶ma'a yu̶'u̶ jiibu̶ to'oxyu̶jk ko wan nu̶kxnu̶ , je̱' ko nigoo yu̶'u̶ u̶x'aam xyjyanchpawu̶dijtu̶m ajku̶xy ; cham xypyayaax xypyajojku̶m ajku̶xy .
40015024	Chi je̱'e̱ Jesús y'adzooy : — Je̱'e̱du̶'ajty u̶u̶ch je̱'e̱ Dios tu̶ xyajniguéxy je̱'e̱ judío ja'ay ajku̶xy mu̶dyiibu̶ tu̶goydyuum yajpaatku̶xpu̶ñ ma je̱'e̱ Israel ñaax kyajptu̶ñ .
40015025	Chi je̱'e̱ to'oxyu̶jk oy jim ñayñajtzkojxtu̶na'awu̶'u̶yii ma je̱'e̱ Jesús wyinduuyu̶ñ , cham myu̶na'añ : — ¡ Windzú̶n , u̶u̶ch pube̱jtk !
40015026	Chi je̱'e̱ Jesús y'adzoowu̶ : — Ka'p du'un y'óyu̶ch ko je̱'e̱ ung ana'k je̱'e̱ tzajkaagy nbu̶jku̶yu̶ch ajtu̶m y nmooyu̶mu̶ch je̱'e̱ uk ajku̶xy .
40015027	Mu̶'it je̱'e̱ to'oxyu̶jk y'adzooy : — Tu̶y'ajtu̶ñ je̱'e̱ du'un , Windzú̶n ; peru̶ u̶xtu̶ uk paad je̱'e̱ tzajkaagy abu'uxk kaaygyu̶xp mu̶dyiibu̶ ka'ab ma je̱'e̱ wyindzú̶n myeesu̶ ajku̶xyu̶ñ .
40015028	Mu̶'it je̱'e̱ Jesús je̱'e̱ to'oxyu̶jk nu̶maay : — ¡ To'oxyu̶jk , janchmu̶j miich je̱'e̱ mmu̶bu̶jk'ajtu̶ñ ! Wan du'un tuñyii jadyii neby mdzokyu̶ñ . Y timymyu̶'ityu̶ je̱'e̱ tyo'oxy'úng oy cho'ogy .
40015029	Chi je̱'e̱ Jesús jim choñ y jya'ty ma je̱'e̱ Galilea mejypya'aju̶ñ , chi pyejty ma je̱'e̱ kopt tu'ugu̶ñ y ñaxwech jim .
40015030	Mu̶'it je̱'e̱ mayjya'ay jim ñayyo'oymyujku̶gu̶xy ma je̱'e̱ Jesús najtyu̶ñ . Yajnú̶kxku̶xy najty je̱'e̱ tekymya'atja'ay ajku̶xy , je̱'e̱ wiindzja'ay ajku̶xy , je̱'e̱ ku̶'u̶ma'atja'ay ajku̶xy , je̱'e̱ uumja'ay ajku̶xy y may je̱'e̱ pa'amja'aydyu̶jk ajku̶xy , chi pu̶daaky ajku̶xy ma je̱'e̱ Jesús tyekymyu̶jku̶ñ , y je̱' yajtzooktaay je̱' .
40015031	Je̱'e̱ mayjya'ay mu̶k je̱'e̱ yajnú̶kxy yajju̶wu̶u̶y ajku̶xy ko du'un ijxy ajku̶xy ko je̱'e̱ uumja'ay najty tu̶ kyapxu̶'kku̶xy , ko je̱'e̱ ku̶'u̶ma'atja'ay najty tu̶ chookku̶xy , ko je̱'e̱ tekymya'atja'ay najty tu̶ yo'oyu̶'kku̶xy y ko je̱'e̱ wiindzja'ay najty tu̶ wyindu̶kxu̶'kku̶xy . Chi je̱'e̱ mayjya'ay je̱'e̱ xu̶u̶ Dios ku'umaaydyu̶gu̶u̶y ja'aymye̱jtztu̶gu̶u̶y ajku̶xy je̱'e̱ Israel ja'ay Dios ajku̶xy .
40015032	Chi je̱'e̱ Jesús dyiscípulotu̶jk yaaxu̶ y chi nu̶maay ajku̶xy : — Mú̶ku̶ch adaa mayjya'ay njanchpa'a''ayóy ajku̶xy , je̱' ko cham mu̶du̶gu̶u̶g xu̶u̶ maabu̶ u̶u̶ch ya nmu̶dja'tku̶xyu̶ñ y ka'p ni tii mu̶u̶du̶ch ajku̶xy tii kyaaygyu̶xu̶py y'uukku̶xu̶byu̶ñ . Ka'p u̶u̶ch ayuu ngue̱jxwimbidaangu̶xy ma je̱'e̱ jyu̶u̶n tyu̶jk ajku̶xyu̶ñ , je̱' ko tzojku̶ mumjaty tu'ugujk yuu'o'kku̶xu̶ch .
40015033	Chi je̱'e̱ dyiscípulotu̶jk ñu̶maayu̶ ajku̶xy : — Peru̶ ¿ neby je̱'e̱ kaayu̶ñ uuku̶ñ ya nbaattu̶mu̶ch ajku̶xy mu̶u̶d adaa mayjya'ay neby adaa it lugaar yaaju̶ñ , maa ka'p pu̶n chu̶na'ayu̶ñ ?
40015034	Chi je̱'e̱ Jesús yajtu̶u̶wu̶ ajku̶xy : — ¿ Naag je̱'e̱ tzajkaagy miich mu̶u̶du̶ch ajku̶xy ? — Chi y'adzooy ajku̶xy : — Juxtujk y mu̶u̶d je̱'e̱ akx'ung me̱tzk tu̶gu̶u̶g .
40015035	Mu̶'it je̱'e̱ Jesús myu̶naañ ko je̱'e̱ mayjya'ay wan naxwe̱tztaaygyu̶xy naaxkú̶xy ,
40015036	chi je̱'e̱ juxtujkpu̶ tzajkaagy konu̶'ky y je̱'e̱ me̱tzk tu̶gu̶u̶gpu̶ akx'ung , y ko je̱'e̱ Dioskujuuyu̶p yejky ma je̱'e̱ Diosu̶ñ , chi adugu̶u̶y y mooy je̱'e̱ dyiscípulotu̶jk ajku̶xy , y je̱' je̱'e̱ yajwa'kxku̶x ma je̱'e̱ mayjya'ayu̶ñ .
40015037	Nigu̶xyu̶ je̱'e̱ mayjya'ay kyaay y'uuky ajku̶xy janch ku'uxyu̶ , y jyakyajpu̶du̶'kku̶x je̱'e̱ tzajkaagy kaaydyúk y je̱'e̱ akx tzu'tztúk juxtujk kach mu̶dyiibu̶ najty tu̶ ñadu̶gu̶'u̶yu̶ñ .
40015038	Mu̶daaxk mil najty je̱'e̱ ya'aydyu̶jktu̶jk ajku̶xy mu̶dyiibu̶ kaaygyu̶x uukku̶xu̶ñ , abu̶ky je̱'e̱ to'oxyu̶jktu̶jk y je̱'e̱ pi'k'ana'ktu̶jk ajku̶xy .
40015039	Chi je̱'e̱ Jesús je̱'e̱ mayjya'ay u̶xke̱jxnu̶ , y chi byarcu̶tu̶gu̶u̶y y ñu̶kxy jim Magadán naaxjooty .
40016001	Chi je̱'e̱ fariseotu̶jk y je̱'e̱ saduceotu̶jk je̱'e̱ Jesús oy ijxku̶xy , y neby mu̶baad joot'ijxku̶xy winma'añ'ijxku̶xy , chi yujkwaanu̶ ajku̶xy ko je̱'e̱ ijxpe̱jt mu̶jwinma'añbyu̶ wan nije̱' yaj'ijxu̶gu̶xyu̶ pu̶nu̶ jaanch je̱'e̱ Dios najty tu̶ kyexyii .
40016002	Peru̶ chi je̱'e̱ Jesús y'adzoowu̶ ajku̶xy : “ Ko chu'uju̶'u̶y , miich du'un miich mmu̶naangu̶xy : ‘ Waadzu̶'u̶gaamb jaboom , je̱' ko tzaptz yu̶'u̶ tzajp ’ ;
40016003	y ko jyobu̶'u̶y , du'un miich mmu̶maangu̶xy : ‘ Cham ka'p cham wyadzu̶'u̶ga'añ , je̱' ko tzaptz yu̶'u̶ tzajp y wimbu̶ky . ’ Miich ajku̶xy mjajtku̶xypy oy yajxón neby je̱'e̱ xu̶u̶ tiempo myajkápxku̶xu̶chu̶ñ mu̶dyiibu̶ m'ijxku̶xypyu̶ñ tzajpkú̶xy , ¿ y tiiju̶tz ko mga'ajajtku̶xy neby je̱'e̱ ijxpe̱jt mu̶jwinma'añbyu̶ myajkápxku̶xu̶chu̶ñ mu̶dyiibu̶ u̶u̶ch jada'achámbu̶ xu̶u̶ tiempo nduumbyu̶ñ ?
40016004	Adayaaba ja'ay oy yu̶'u̶ jyanchju̶bu̶kja'ayu̶ch ajku̶xy y ka'p je̱'e̱ Dios y'ayuuk tyu̶y'ajt mu̶bu̶jku̶ ajku̶xy ; yujkwaangu̶xypy ijxpe̱jt mu̶jwinma'añbyu̶ yu̶'u̶ ajku̶xy , peru̶ nimu̶naa wiingpu̶ ijxpe̱jt yu̶'u̶ kya'ayajmooygyu̶xu̶ch , je'eyu̶ je̱'e̱ Jonás ijxpe̱jt tu'kpajk yajmo'owu̶ch ajku̶xy . ” Y chi je̱'e̱ Jesús wyinyo'oydyuuttu̶ ajku̶xy y tyu'ubu̶jknu̶ .
40016005	Ko je̱'e̱ discípulotu̶jk mejy'awiimb ñajxku̶xy , peru̶ tu̶ najty je̱'e̱ chajkaagy ja'aydyu̶gooygyu̶xy , ka'p najty je̱'e̱ tu̶ koongu̶xy .
40016006	Mu̶'it je̱'e̱ Jesús ñu̶maayu̶ ajku̶xy : — Ok'ijxku̶x , naygyweentu̶'ajtu̶gu̶x , ka'p je̱'e̱ fariseotu̶jk ni je̱'e̱ saduceotu̶jk lyevaduru̶ mgweentu̶tuunu̶ch ajku̶xy .
40016007	Chi je̱'e̱ discípulotu̶jk ñayñu̶maaydyu̶gu̶u̶yu̶gu̶xy amíñ u̶xyu̶py : — Paady je̱'e̱ du'un myu̶na'añ ko je̱'e̱ ndzajkaagy tu̶ nga'akoonu̶m ajku̶xy .
40016008	Jesús ñejwu̶u̶y je̱' neby najty ñayñu̶maayu̶gu̶xyu̶ñ , y chi ñu̶maayu̶ ajku̶xy : — ¿ Ti ko du'un mmu̶naangu̶xy ko je̱'e̱ tzajkaagy ka'p mmu̶u̶du̶ch ajku̶xy ? ¡ Janch we̱e̱nu̶ je̱'e̱ mu̶bu̶jku̶ñ miich mmu̶u̶du̶ch ajku̶xy !
40016009	¿ Nej ka'anu̶ mwinju̶wu̶u̶ygyu̶xyñu̶ , ni ka'p mja'aymye̱jtzku̶xy je̱'e̱ mu̶gooxkpu̶ tzajkaagy mu̶dyiibu̶ u̶u̶ch nyajwa'kxu̶ñ ma je̱'e̱ mu̶gooxk milpu̶ja'ayu̶ñ , y naag kach je̱'e̱ myajpu̶du̶'kku̶xy je̱'e̱ mu̶dyiibu̶ nadu̶gu̶u̶yu̶ñ ?
40016010	¿ Nej nan ka'p mja'aymye̱jtzku̶xy je̱'e̱ juxtujkpu̶ tzajkaagy mu̶dyiibu̶ u̶u̶ch nyajwa'kxu̶ñ ma je̱'e̱ mu̶daaxk milpu̶ja'ayu̶ñ , y naag kach je̱'e̱ myajpu̶du̶'kku̶xy je̱'e̱ mu̶dyiibu̶ nadu̶gu̶u̶yu̶ñ ?
40016011	¿ Ti ko mga'awinju̶wu̶u̶ygyu̶xy ko ka'p u̶u̶ch je̱'e̱ tzajkaagy yam du'un ndijpy mu̶dyiibu̶ miich mnigápxku̶xypyu̶ñ ? ko du'un tu̶ nnu̶maaygyu̶xy ko mnaygyweentu̶'ajtu̶gu̶xu̶ch , ka'p je̱'e̱ fariseotu̶jk ni je̱'e̱ saduceotu̶jk lyevaduru̶ mgweentu̶tuunu̶ch ajku̶xy .
40016012	Mu̶'itnu̶ oy winju̶wu̶u̶ygyu̶xy ko ka'p je̱'e̱ Jesús najty du'un tu̶ ñu̶maayu̶gu̶xyu̶ ko ñaygyueentu̶'ajtu̶gu̶xu̶ch mu̶u̶d je̱'e̱ levaduru̶ mu̶dyiibu̶ je̱'e̱ ja'ay tzajkaagy mu̶u̶d yajkojyu̶ñ . Je̱' najty je̱'e̱ du'un tyijpy ko ñaygyweentu̶'ajtu̶gu̶xu̶ch , ka'p je̱'e̱ fariseotu̶jk ni je̱'e̱ saduceotu̶jk y'u̶xpu̶jku̶ñ kweentu̶tuunu̶ch ajku̶xy .
40016013	Ko je̱'e̱ Jesús jya'ty jim Cesarea , Filipo naaxjooty , chi je̱'e̱ dyiscípulotu̶jk yajtu̶u̶y ajku̶xy : — ¿ Neby je̱'e̱ ja'ay myu̶naangu̶xy ko pu̶n u̶u̶ch , u̶u̶ch je̱' je̱'e̱ ja'ay mu̶dyiibu̶ tzon tzajpjooty ?
40016014	Chi je̱' y'adzoogu̶xy : — Nije̱'e̱játy je̱'e̱ ja'ay myu̶naangu̶xy ko miich je̱' je̱'e̱ Juan Bautista , y naagu̶ñ myu̶naangu̶xy ko miich je̱' je̱'e̱ Elías , y jaknaagu̶ñ myu̶naangu̶xy ko miich je̱' je̱'e̱ Jeremías o wiingpu̶ Dios y'ayuuknajtzkapxu̶u̶ybyu̶ .
40016015	— Chi je̱'e̱ Jesús yajtu̶u̶wu̶ ajku̶xy , — y miich ajku̶xy , ¿ neby m'okmu̶naangu̶xpu̶ ko pu̶n u̶u̶ch ?
40016016	Chi je̱'e̱ Simón Pedro y'adzooy : — Miich je̱' je̱'e̱ Cristo , je̱'e̱ Dios tzajpjootypyu̶ Y'ung , je̱'e̱ mu̶dyiibu̶ je̱'e̱ Dios wyin'ijxu̶ñ y kejxy ya naaxwiiñ .
40016017	Mu̶'it je̱'e̱ Jesús y'adzooy : — Jootkujk miich Simón , je̱'e̱ Jonás y'ung , je̱' ko ka'p miich adaa du'un ni pu̶nja'ay tu̶ xyajnejwu̶'u̶y , je̱'e̱ nDeedyu̶ch adaa du'un tu̶ xyajnejwu̶'u̶y je̱'e̱ mu̶dyiibu̶ jiiby tzajpjooty yajpaatpu̶ñ .
40016018	Y u̶u̶ch miich nnu̶maaby ko miich mxu̶u̶'ádu̶ch Pedro , mu̶dyiibu̶ wimbu̶dzu̶u̶mbu̶ñ tzaa , y ma adaa tzaaju̶ñ jii u̶u̶ch je̱'e̱ ndzajptu̶jk ngoja'añ , y oy jya'a'o'kku̶xu̶ch peru̶ ka'p je̱'e̱ o'ku̶ñ myu̶k'ajt myu̶madaaku̶gu̶xu̶ch .
40016019	U̶u̶ch miich je̱'e̱ ku'utujku̶ñ nmo'owe̱e̱mby ma je̱'e̱ Dios y'ane̱'e̱mu̶ñ , y je̱'e̱ mu̶dyiibu̶ miich ya naaxwiiñ m'agapx'tujkypyu̶ñ , nan y'agapxtúgu̶py je̱'e̱ Dios jiiby tzajpjooty nandu'un , y je̱'e̱ mu̶dyiibu̶ miich ya naaxwiiñ ka'p m'agapxtukyu̶ñ , nan ka'p je̱'e̱ Dios jiiby tzajpjooty agapxtúku̶ch .
40016020	Chi je̱'e̱ Jesús nu̶maay je̱'e̱ dyiscípulotu̶jk ko ka'p du'un ni pu̶n nu̶maaygyu̶xu̶ch ko je̱' najty je̱'e̱ cristo .
40016021	Je̱'e̱ mu̶'it xu̶u̶ je̱'e̱ Jesús je̱'e̱ dyiscípulotu̶jk awaandu̶gu̶u̶yu̶ ajku̶xy ko najty jim Jerusalén jyatytyimyñu̶kxa'añ , y ko jim je̱'e̱ amu̶jja'aydyu̶jk , je̱'e̱ teedy windzu̶ndu̶jk ajku̶xy , y je̱'e̱ Dios y'ane̱'e̱mu̶ñ windzu̶ndu̶jk najty mu̶k chaachtyunaanu̶gu̶xyu̶ . Chi ñu̶maayu̶ ajku̶xy ko najty jim yaj'o'oga'añyii ajku̶xy , peru̶ ko najty kudu̶gu̶u̶g xu̶u̶ ja'adu'ook jyuugypyu̶ga'añ .
40016022	Mu̶'it je̱'e̱ Pedro je̱'e̱ Jesús woobu̶dzu̶u̶my , mu̶dnu̶kxy abu̶kytyuum , y oy jim ojy , cham nu̶ma'ay : — ¡ Ka'p je̱'e̱ Dios du'un xyñidúgu̶ch , Windzú̶n ! ¡ Ka'p du'un mjádu̶ch m'abé̱du̶ch !
40016023	Chi je̱'e̱ Jesús y'ijxwimbijty y nu̶maay je̱'e̱ Pedro : — ¡ Winwa'ktuutku̶ch yaa , miich mu̶jku'u , nigoo u̶u̶ch miich xyñi'iyajwinma'añdyu̶goya'añ ! Miich ka'p miich je̱'e̱ mwinma'añ du'un mbu̶da'agy neby je̱'e̱ Dios tzokyu̶ñ , du'un miich je̱'e̱ mwinma'añ mbu̶da'agy neby je̱'e̱ ja'ay tzokyu̶ñ ajku̶xy .
40016024	Mu̶'it je̱'e̱ Jesús dyiscípulotu̶jk nu̶maay : — Pu̶nu̶ jii u̶u̶ch pu̶n xypyanu̶kxa'añ , wan je̱'e̱ kyu̶'u̶mdzojku̶ñ ja'aydyu̶gooydya'ay y wan u̶u̶ch xypyanu̶kxy , oy nej jyat y'abé̱du̶ch , du'un neby je̱'e̱ mgruutz nu̶wu̶'u̶y mgabu̶'kku̶xyu̶ñ y xypyanú̶kxku̶xu̶chu̶ch .
40016025	Wan pu̶nja'ayu̶ch mu̶dyiibu̶ je̱'e̱ jyugy'ajtu̶ñ ka'p ye̱ga'añ ma je̱'e̱ o'ku̶ñ ke̱e̱ku̶ñ , yajtu̶goye̱e̱mby jyugy'ajtu̶ñ je̱' ; peru̶ je̱'e̱ mu̶dyiibu̶ je̱'e̱ jyugy'ajtu̶ñ ye̱jkpu̶ñ ma je̱'e̱ o'ku̶ñ ke̱e̱ku̶ñ mu̶u̶d u̶u̶ch kyu̶xpu̶ , pyade̱e̱mby jyugy'ajtu̶ñ je̱' .
40016026	¿ Ti oy'ajtu̶ñ je̱'e̱ ja'ay du'un y'okpaatypy , pu̶nu̶ tu̶ ku̶xyu̶ paady je̱'e̱ kuwit'ajt kumeeñ'ajtu̶ñ ya naaxwiiñ y ka'p je̱'e̱ y'aanu̶mu̶ yajni'idzo'ogy ? ¿ O du'uñdyu̶ je̱'e̱ ja'ay y'aanu̶mu̶ jyugy'ajtu̶ñ da'a mu̶baad okkujuy ?
40016027	Je̱' ko u̶u̶ch je̱' je̱'e̱ ja'ay mu̶dyiibu̶ tzon tzajpjooty minaamb u̶u̶ch ya naaxwiiñ ja'adu'ook mu̶u̶d u̶u̶ch je̱'e̱ nDeedy y'oy'ajt y myu̶k'ajtu̶ñ y mu̶u̶d u̶u̶ch je̱'e̱ n'ángelestu̶jk , y mu̶'it u̶u̶ch je̱'e̱ ja'ay ku̶xyu̶ nmu̶gube̱jtta'awa'añ nidu'ug nidu'ug neby naty tu̶ chu̶naay tu̶ jyugy'ajtku̶xyu̶ñ , pu̶nu̶'oy o ka'a'óy .
40016028	Janch tu̶y'ajtu̶ñ du'un nnu̶maaygyu̶xy ko nije̱'e̱játy je̱'e̱ ja'ay mu̶dyiibu̶ ya cham yajpaatku̶xpu̶ñ , ka'p je̱'e̱ y'o'kku̶xu̶ch , u̶xtu̶ koonu̶ u̶u̶ch xy'ijxku̶xu̶ch ko u̶u̶ch naty ane̱'e̱mbu̶ nmiñ ya naaxwiiñ , u̶u̶ch je̱' je̱'e̱ ja'ay mu̶dyiibu̶ tzon tzajpjooty .
40017001	Kududujk xu̶u̶ je̱'e̱ Jesús mu̶dtzoñ je̱'e̱ Pedro , mu̶u̶d je̱'e̱ Santiago y mu̶u̶d je̱'e̱ Juan , je̱'e̱ Santiago pyuya'ay , y chi ñu̶kxy mu̶u̶d je̱' ajku̶xy ma tu'ug kopt janch kú̶xpu̶ju̶ñ .
40017002	Y jim je̱'e̱ Jesús ñi'kx yajtu̶gajch ma je̱' wyinduuy ajku̶xyu̶ñ . Du'un je̱'e̱ wyiiñjyu̶jp najty y'añ neby je̱'e̱ xu̶u̶ y'añu̶ñ , y je̱'e̱ wyit janch poob je̱'e̱ oy jyaty neby je̱'e̱ jaju̶ñ .
40017003	Chi je̱'e̱ Moisés ijxku̶xy mu̶u̶d je̱'e̱ Elías mu̶dkapx mu̶dmu̶dyaakku̶xy najty je̱'e̱ Jesús .
40017004	Chi je̱'e̱ Pedro je̱'e̱ Jesús nu̶maay : — Windzú̶n , ¡ oy du'un ko u̶u̶ch nyaaju̶ch ajku̶xy ! Pu̶nu̶ mdzojkypy , n'okkojyu̶ch tu̶jkkémy tu̶gu̶u̶g : tu'ug miich mje̱'e̱'ádu̶ch , tu'ug je̱'e̱ Moisés je̱'e̱'ádu̶ch y ja'adu'ug je̱'e̱ Elías je̱'e̱'ádu̶ch .
40017005	Cham najty je̱'e̱ Pedro kyapxy myu̶dya'agyñu̶ ko je̱'e̱ jok ye̱e̱g ñaaxku̶daaky janch ajajp mu̶dyiibu̶ yajni'idu̶gooydyaayu̶ju̶ñ ajku̶xy , y mu̶'it je̱'e̱ ayuuk tu'ug jokjooty yajmu̶dooy , myu̶naañ : “ U̶u̶ch adaa n'ung mu̶dyiibu̶ u̶u̶ch oy ndzojkypy nju̶wu̶u̶ybyu̶ñ , mu̶dyiibu̶ u̶u̶ch tu̶ nwin'ixyu̶ñ : amdo'ijtu̶ ajku̶xy je̱' y'ayuuk . ”
40017006	Ko je̱'e̱ discípulotu̶jk du'un mu̶dooy ajku̶xy , chi ñayñajtzkojxtu̶na'awu̶u̶yu̶ ajku̶xy naaxkú̶xy , y mu̶k jyanchtzu̶gu̶u̶ygyu̶xy .
40017007	Chi je̱'e̱ Jesús ñimiinu̶ ajku̶xy , chi ñi'idoonu̶ ajku̶xy y ñu̶maayu̶gu̶xy : — Pu̶du̶'kku̶x , ka'p mdzu̶gu̶u̶ygyu̶xy .
40017008	Y ko y'ijxu̶'kku̶xy , ka'p ni pu̶n ijxku̶xy , je'eyu̶ je̱'e̱ Jesús naydyu'umbajk ijxku̶xy .
40017009	Mu̶najkku̶xnu̶py najty koptku̶xp , chi je̱'e̱ Jesús yajni'ipu̶jku̶ ajku̶xy : — Ka'p du'un ni pu̶n mnu̶maaygyu̶xu̶ch neby tu̶ m'ijxku̶xyu̶ñ , u̶xtu̶ koonu̶ u̶u̶ch je̱' je̱'e̱ ja'ay mu̶dyiibu̶ tzon tzajpjooty naty tu̶ njuugypyú̶kyu̶ch .
40017010	Mu̶'it je̱'e̱ discípulotu̶jk je̱'e̱ Jesús yajtu̶u̶gu̶xy : — ¿ Ti je̱'e̱ Dios y'ane̱'e̱mu̶ñ windzu̶ndu̶jk ko du'un myu̶naangu̶xy ko je̱'e̱ Elías jayu̶jp minaamb je̱'e̱ mu̶dyiibu̶ jékyu̶p tzu̶naayu̶ñ y ka'p jye̱'e̱ju̶ch je̱'e̱ Cristo ?
40017011	Y chi je̱'e̱ Jesús y'adzooy : — Tu̶y'ajtu̶ñ je̱'e̱ du'un ko je̱'e̱ Elías jayu̶jp myínu̶ch , y ka'p jye̱'e̱ju̶ch je̱'e̱ Cristo , y ko je̱' ku̶xyu̶ yaj'oyu̶ydya'awu̶p .
40017012	Peru̶ u̶u̶ch miich nnu̶maaygyu̶xypy ko je̱'e̱ Elías tu̶ je̱'e̱ ya y'oy , y je̱' ka'p je̱' u̶xkajpy ajku̶xy , y tyuungu̶x je̱' neby je̱'e̱ y'aa jyoot najty ku̶xyu̶ timychojkku̶xyu̶ñ . Y nandu'unu̶tz u̶u̶ch je̱' je̱'e̱ ja'ay mu̶dyiibu̶ tzon tzajpjooty n'ayówu̶chu̶ch ma yu̶'u̶ kyu̶'u̶'aam ajku̶xyu̶ñ .
40017013	Mu̶'it je̱'e̱ discípulotu̶jk oy winju̶wu̶u̶ygyu̶xy ko je̱'e̱ Jesús najty du'un je̱' yajmu̶dmu̶dyaaku̶gu̶xp je̱'e̱ Juan Bautista .
40017014	Ko oy jya'tku̶xy ma je̱'e̱ mayjya'ay najtyu̶ñ , chi je̱'e̱ Jesús je̱'e̱ ja'ay tu'ug ñimiinu̶ , y chi ñayñajtzkojxtu̶na'awu̶u̶yu̶ ma je̱' wyinduuyu̶ñ y ñu̶maayu̶ :
40017015	— Windzú̶n , u̶u̶ch adaa n'ung pa'a''ayoowu̶k , mo'tp adaa y mu̶k jyanch'ayoy , janch ka'anaag'ook yu̶'u̶ tu̶ jyu̶u̶ndu̶gu̶'u̶y y tu̶ ñu̶u̶du̶gu̶'u̶y .
40017016	Chaa u̶u̶ch je̱'e̱ mdiscípulotu̶jk tu̶ nja'ayajnimiingu̶xy , peru̶ ka'p je̱'e̱ tu̶ mu̶madaakku̶xy neby yajtzookku̶xu̶chu̶ñ .
40017017	Chi je̱'e̱ Jesús y'adzooy : — ¡ Miich ja'ay ajku̶xy mu̶dyiibu̶ ka'amu̶bu̶jkku̶xpu̶ñ y ka'amu̶jpu̶daakku̶xpu̶ñ je̱'e̱ Dios y'ayuuk tyu̶y'ajt ! ¿ Naag xu̶u̶ naag po'o da'a n'okjakmu̶d'ijtku̶xu̶ch ? ¿ Naag xu̶u̶ naag po'o da'a n'okjakmu̶me̱kxtujkku̶xu̶ch ? Mu̶miingu̶x yu̶'u̶ ye̱e̱g'ana'k yaa .
40017018	Mu̶'it je̱'e̱ Jesús je̱'e̱ ka'a'óybyu̶ u̶x'ojy y yajni'iwaach yajku'uwaach je̱'e̱ ye̱e̱g'ana'k y yajtzooky mu̶'ityu̶ .
40017019	Kujeky je̱'e̱ discípulotu̶jk je̱'e̱ Jesús oy abu̶ky mu̶dmu̶dyaakku̶xy , y chi yajtu̶u̶gu̶xy : — ¿ Ti u̶u̶ch ko u̶u̶ch ka'p tu̶ nmu̶madaakku̶xy neby u̶u̶ch je̱'e̱ ka'a'óybyu̶ nyajpu̶dzu̶u̶mgu̶xu̶chu̶ñ ?
40017020	Chi je̱'e̱ Jesús ñu̶maayu̶ ajku̶xy : — Je̱' ko je̱'e̱ mu̶bu̶jku̶ñ miich we̱e̱nu̶ mmu̶u̶du̶ch ajku̶xy . Janch tu̶y'ajtu̶ñ du'un nnu̶maaygyu̶xy ko u̶xyu̶py je̱'e̱ mu̶bu̶jku̶ñ miich m'okmu̶dajtku̶xy oy u̶xyu̶py timydyu'uñdyu̶'ajty neby tu'ug pi'kmostázu̶ pajku̶ñ , mnu̶maaby u̶xyu̶py adayaaba kopt ajku̶xy : ‘ Ju̶gue̱'e̱g yaa y nu̶kx wiingtuum ’ , y ju̶gue̱e̱kp u̶xyu̶py je̱'e̱ kopt . Ka'p u̶xyu̶py ni tii chípu̶ch mu̶u̶d miich ajku̶xy .
40017021	[ Peru̶ adaa du'umbu̶ ka'a'óybyu̶ ajku̶xy ka'p yu̶'u̶ du'uñyu̶ pyu̶dzu̶my ajku̶xy , je̱' yu̶'u̶ chojkypy ko je̱'e̱ Dios nmu̶bu̶jktzoowu̶mu̶ch y n'ayuu'ajtu̶mu̶ch ajku̶xy ] .
40017022	Cham najty kipxy wyu̶dijtku̶xy jim Galilea naaxjooty , chi je̱'e̱ Jesús ñu̶maayu̶ ajku̶xy : — U̶u̶ch je̱' je̱'e̱ ja'ay mu̶dyiibu̶ tzon tzajpjooty yajku̶'u̶yé̱gu̶bu̶ch ma u̶u̶ch je̱'e̱ nmu̶dziptu̶jk kyu̶'u̶'aam ajku̶xyu̶ñ ,
40017023	y je̱' u̶u̶ch xyaj'o'ogu̶p ajku̶xy ; peru̶ kudu̶gu̶u̶g xu̶u̶ u̶u̶ch ja'adu'ook njuugypyú̶ku̶ch . Ko adaa ayuuk du'un mu̶dooy ajku̶xy , chi tyajtu̶gu̶u̶y myaaydyu̶gu̶u̶ygyu̶xy .
40017024	Ko je̱'e̱ Jesús y mu̶u̶d je̱'e̱ dyiscípulotu̶jk oy jya'tku̶xy jim Capernaum , chi je̱'e̱ yajkugube̱jtpu̶du̶jk mu̶dyiibu̶ je̱'e̱ mu̶jtzajptu̶jk yajni'igube̱jttuutku̶xpu̶ñ je̱'e̱ Pedro oy ijxku̶xy y chi yajtu̶u̶gu̶xy : — ¿ Nej ka'p je̱'e̱ mWindzú̶n je̱'e̱ mu̶jtzajptu̶jk ni'igube̱jttu'udyu̶ ?
40017025	Chi je̱'e̱ Pedro y'adzooy : — Du'un , ñi'igube̱jttuutypy je̱' . Y ko je̱'e̱ Pedro tyu̶jktu̶gu̶u̶y , chi je̱'e̱ Pedro je̱'e̱ Jesús jayu̶jp myu̶gapxu̶ , ñu̶maayu̶ : — ¿ Y miich Simón neby m'okmu̶naambu̶ ? ¿ Pu̶n je̱'e̱ mu̶j'ane̱'e̱mbu̶ ajku̶xy , mu̶dyiibu̶ ya yajpaatku̶xpu̶ñ ma adayaaba naaxwiiñu̶ñ ku̶xyu̶ tii yajni'igube̱jttuutku̶xypy y yaj'ajuuyu̶u̶ygyu̶xypy : je̱'e̱ kyu̶'u̶mja'ay ajku̶xy o je̱'e̱ wiingja'ay ajku̶xy ?
40017026	Chi je̱'e̱ Pedro y'adzooy : — Je̱'e̱ wiingja'ay ajku̶xy . Chi je̱'e̱ Jesús jyakmu̶naañ : — Y du'unu̶tz , ka'p je̱'e̱ kyu̶'u̶mja'ay mu̶baad nidu'uñdyu̶ ni'igube̱jttuutku̶xy je̱'e̱ tzajptu̶jk .
40017027	Peru̶ ka'pu̶ u̶u̶ch ni pu̶n nyajjootma'adu̶ch , nu̶kx ma je̱'e̱ mejyu̶ñ , pu̶da'ag je̱'e̱ mxu'uñdy mejyjyooty y wompu̶dzu̶m je̱'e̱ akx mu̶dyiibu̶ naty jayu̶jp tu̶ myachu̶ñ , y ma je̱'e̱ akx awaku̶ñ jiiby je̱'e̱ meeñ tu'ug mbaadu̶ch ; y mu̶du̶y'ádu̶p je̱' xyñi'igube̱jttu'udu̶chu̶ch y mnayñi'igube̱jttu'udu̶u̶ju̶ch miich ; mu̶nu̶kx je̱'e̱ meeñ y ni'igube̱jttu'ud .
40018001	Nan je̱'e̱ mu̶'it xu̶u̶ je̱'e̱ discípulotu̶jk je̱'e̱ Jesús nimu̶jwa'kku̶xy y chi yajtu̶u̶gu̶xy : — ¿ Pu̶n ni'igyu̶ jakmu̶j'idaamb jiiby ma je̱'e̱ Dios y'ane'emyu̶ñ ?
40018002	Mu̶'it je̱'e̱ Jesús je̱'e̱ pi'k'ana'k tu'ug mu̶j'yaaxy , chi kujkjooty pu̶daaky ma je̱' ajku̶xyu̶ñ
40018003	y myu̶naañ : — Janch tu̶y'ajtu̶ñ du'un nnu̶maaygyu̶xy pu̶nu̶ ka'p miich je̱'e̱ mjoot mwinma'añ myajtu̶gajtzku̶xy y pu̶nu̶ ka'p du'un mnaybyu̶daaku̶gu̶xy neby je̱'e̱ pi'k'ana'ktu̶jku̶ñ , ka'p jiiby mdu̶gu̶u̶ygyu̶xu̶ch ma je̱'e̱ Dios y'ane'emyu̶ñ .
40018004	Je̱'e̱ mu̶dyiibu̶ ni'igyu̶ jakmu̶j'idaamb jiiby ma je̱'e̱ Dios y'ane'emyu̶ñ , je̱' je̱' je̱'e̱ mu̶dyiibu̶ yuung naaxypy ja'ay'ajtpu̶ñ y je̱'e̱ mu̶dyiibu̶ du'un naybyu̶daaku̶bu̶ñ neby adayaaba pi'k'ana'ku̶ñ .
40018005	Y pu̶n mu̶u̶d u̶u̶ch kyu̶xpu̶ nxu̶u̶ je̱'e̱ pi'k'ana'k ku'ubu̶jkpu̶ñ , du'un neby adayaaba pi'k'ana'ku̶ñ , u̶u̶ch naty je̱'e̱ du'un xykyu'ubu̶jkp .
40018006	“ Wanpú̶nu̶ch pu̶n adaa pi'k'ana'ktu̶jk nidu'ugtu̶ yajwinma'añdyu̶goobyu̶ñ je̱'e̱ mu̶dyiibu̶ u̶u̶ch je̱'e̱ n'ayuuk ndu̶y'ajt xymyu̶bu̶jku̶byu̶ñ ajku̶xy , ni'igu̶ oy ko u̶xyu̶py yaj'yo'kxodzu̶'u̶yii tu'ug mu̶jpu̶ molinu̶tzaa y yajku'uju̶bijpnáxu̶ch mejyjyooty ma je̱'e̱ mejy kyómu̶chu̶ñ .
40018007	¡ Janch ju̶bu̶k mu̶u̶d je̱'e̱ naaxwiimbu̶ je̱' ko janchmay je̱'e̱ ja'ay jii mu̶dyiibu̶ je̱'e̱ mayjya'ay yajwinma'añdyu̶gooygyu̶xpu̶ñ mu̶u̶d je̱'e̱ anu̶u̶ ! Peru̶ ni'igu̶ jii'ádu̶p je̱'e̱ du'umbu̶ ja'ay ajku̶xy , y ¡ ayo'on mbadaamb je̱' pu̶njaty je̱'e̱ ja'ay naty yajwinma'añdyu̶gooygyu̶xpu̶ñ !
40018008	“ Paady pu̶nu̶ jii je̱'e̱ mgu̶'u̶ o je̱'e̱ mdeky miich xyajtu̶goya'añ , timy'u̶xpux y ju̶gue̱m pu̶da'ag ; ni'igu̶ oy ko ku̶'u̶dúk o tekytyuk mdu̶gu̶'u̶wu̶ch ma je̱'e̱ jugy'ajt wiinu̶u̶xu̶u̶bu̶ju̶ñ , y ni'igu̶ ka'p ko myajku'uju̶bijpnáxu̶ch mu̶u̶d je̱'e̱ mgu̶'u̶ me̱jtz'adu'um y mu̶u̶d je̱'e̱ mdeky me̱jtz'adu'um jiiby ka'a'oydyaaktuuby wiinu̶xu̶u̶ .
40018009	Y pu̶nu̶ jii je̱'e̱ mwiin miich xyajtu̶goya'añ , timyyajpu̶dzú̶m y ju̶gue̱m pu̶da'ag ; ni'igu̶ oy ko je̱'e̱ mwiin tu'k'adu'um mmu̶du̶gu̶'u̶wu̶ch ma je̱'e̱ jugy'ajt wiinu̶xu̶u̶bu̶ju̶ñ , y ni'igu̶ ka'p ko myajku'uju̶bijpnáxu̶ch mu̶u̶d je̱'e̱ mwiin me̱jtz'adu'um jiiby ju̶u̶njooty ka'a'oydyaaktuuby .
40018010	“ Ka'p adayaaba pi'k'ana'ktu̶jk ni tu'ug m'u̶xtijku̶xy . U̶u̶ch miich nnu̶maaygyu̶xypy ko jiiby tzajpjooty y'ángelestu̶jk yu̶'u̶ je'emy ajku̶xy ma u̶u̶ch je̱'e̱ nDeedy tzajpjootypyu̶ wyinduuyu̶ñ .
40018011	[ Je̱' ko u̶u̶ch je̱' je̱'e̱ ja'ay mu̶dyiibu̶ tzon tzajpjooty tu̶ nmíñu̶ch ya naaxwiiñ ko u̶u̶ch nyajni'idzo'ogu̶ch je̱'e̱ tu̶u̶bu̶ najty tyu̶gooygyu̶xy ] .
40018012	“ ¿ Nej miich m'okmu̶naangu̶xpu̶ ? Pu̶nu̶ jii je̱'e̱ ja'ay tu'ug borreegu̶ mu̶u̶du̶ch tu'kmu̶go'px y y'oktu̶góyu̶ch nidu'ugtu̶ , ¿ nej ka'p je̱'e̱da'a yajwu̶'u̶mu̶ch je̱'e̱ mu̶da'px majmókx mu̶daaxkpu̶ jim koptku̶xp ko naty nu̶kxy u̶xta'awa'añ je̱'e̱ mu̶dyiibu̶ naty tu̶ tyu̶goyu̶ñ ?
40018013	Y pu̶nu̶ pyaatypy , ni'igyu̶ je̱'e̱ xyonda'agu̶ch mu̶u̶d je̱'e̱ tu'ugpu̶ borreegu̶ ni'igu̶ ka'p mu̶u̶d je̱'e̱ mu̶da'px majmókx mu̶daaxkpu̶ mu̶dyiibu̶ ka'p tyu̶goyu̶ñ ajku̶xy .
40018014	Y nandu'unu̶tz je̱'e̱ mDeedy miich ajku̶xy je̱'e̱ mu̶dyiibu̶ jiiby tzajpjooty yajpaatpu̶ñ , ka'p je̱'e̱ tzoky nu̶kxy adaa pi'k'ana'ktu̶jk nidu'ugtu̶ tyu̶gooygyu̶xy .
40018015	“ Pu̶nu̶ jii je̱'e̱ mmu̶gu'ug ju̶bu̶k axu̶u̶g xytyuñ , mu̶dkapx'oyu̶'u̶w adu'ug mu̶u̶d je̱' y yajku'ubú̶k je̱'e̱ pyoky kyu̶dyeey . Y pu̶nu̶ xymyu̶mu̶doob , tu̶ naty je̱'e̱ mmu̶gu'ug du'un mu̶dnaymyu̶gu'ugpu̶gyii .
40018016	Pu̶nu̶ ka'p xymyu̶mu̶doy , jak'u̶xta'a je̱'e̱ ja'ay tu'ug o me̱tzk , wan je̱' nidu̶y'ajtku̶xu̶ch neby du'un tyu̶ydyu̶gu̶'u̶wu̶chu̶ñ neby naty je̱'e̱ me̱tzkpu̶ o je̱'e̱ tu̶gu̶u̶gpu̶ nidu̶y'ajt'ajtpu̶ myu̶naangu̶xyu̶ñ .
40018017	Y pu̶nu̶ nan ka'p je̱'e̱ mu̶mu̶doy ajku̶xy , mu̶'íttu̶tz tu̶y je̱'e̱ mu̶bu̶jkpu̶du̶jk du'un m'awaanu̶ñu̶ch ajku̶xy , y pu̶nu̶ nan ka'p je̱'e̱ mu̶bu̶jkpu̶du̶jk mu̶mu̶doy ajku̶xy , mu̶'it du'un myajnajxnu̶ch neby je̱'e̱ ja'ay mu̶dyiibu̶ je̱'e̱ Dios y'ayuuk tyu̶y'ajt ka'p mu̶bu̶kyu̶ñ o neby je̱'e̱ yajkugube̱jtpu̶du̶jk ajku̶xyu̶ñ mu̶dyiibu̶ je̱'e̱ gobierno romano mu̶duungu̶xpu̶ñ .
40018018	“ Janch tu̶y'ajtu̶ñ du'un nnu̶maaygyu̶xy ko je̱'e̱ mu̶dyiibu̶ miich ya naaxwiiñ m'agapxtujkku̶xypyu̶ñ , nan y'agapxtúgu̶py je̱'e̱ Dios jiiby tzajpjooty nandu'un , y je̱'e̱ mu̶dyiibu̶ miich ya naaxwiiñ ka'p m'agapxtujkku̶xyu̶ñ , nan ka'p je̱'e̱ Dios jiiby tzajpjooty agapxtúgu̶ch .
40018019	“ Cham du'un nnu̶maaygyu̶xy : Pu̶nu̶ mnaygyápxu̶gu̶xp miich nime̱tzk ajku̶xy ya naaxwiiñ ko tijaty myujkwa'anaangu̶xy ma je̱'e̱ Diosu̶ñ , xymyooygyu̶xu̶p je̱'e̱ mDeedy je̱'e̱ mu̶dyiibu̶ jiiby tzajpjooty yajpaatpu̶ñ .
40018020	Je̱' ko ma je̱'e̱ ja'ay tu'ug me̱tzk ñaymyujku̶gu̶xy mu̶u̶d u̶u̶ch kyu̶xpu̶ nxu̶u̶ , jim kujkjooty u̶u̶ch nyajpaady ma je̱' ajku̶xyu̶ñ . ”
40018021	Mu̶'it je̱'e̱ Pedro je̱'e̱ Jesús ninu̶kxy y yajtu̶u̶y : — Windzú̶n , ¿ naag'ook u̶u̶ch je̱'e̱ nmu̶gu'ug mu̶baad nwinmekxy pu̶nu̶ jii u̶u̶ch naty ju̶bu̶k axu̶u̶g xytyuñ ? ¿ U̶xtu̶ juxtujk'ook ?
40018022	Chi je̱'e̱ Jesús y'adzoowu̶ : — Ka'p yam nnu̶ma'ay u̶xtu̶ juxtujk'ook , du'un yam nnu̶ma'ay ko tu̶gu̶'px majk'ook juxtujkjáty .
40018023	“ Paady , du'un je̱'e̱ Dios y'ane̱'e̱mu̶ñ neby tu'ug je̱'e̱ mu̶j'ane̱'e̱mbu̶ mu̶dyiibu̶ je̱'e̱ tyuumbu̶du̶jk ñukxy najty payo'oyaanu̶byu̶ñ du'uñdyu̶ najty myu̶nukxy'ajtu̶gu̶xyu̶ñ .
40018024	Cham najty je̱'e̱ nukxy payo'oydyu̶gu̶'u̶y ko je̱'e̱ myoonsu̶ tu'ug yajnimiinu̶ ajku̶xy je̱'e̱ mu̶dyiibu̶ najty may millón mu̶nukxy'ajtu̶bu̶ñ .
40018025	Je̱' ko ka'p najty je̱'e̱ tyuumbu̶ meeñ mu̶u̶du̶ch tii je̱'e̱ ñukxy mu̶u̶d kubé̱ttu̶chu̶ñ , chi je̱'e̱ mu̶j'ane̱'e̱mbu̶ ane̱'e̱mu̶ñ yejky ko wan yajtoogy neby tu'ug tuumbu̶ ni'idoogypyu̶ju̶ñ kipxy mu̶u̶d je̱'e̱ y'ung tyo'oxyu̶jk , y'ung y'ana'k y ku̶xyu̶ tijaty najty myu̶dajtypyu̶ñ , wan je̱'e̱ ñukxy du'un y'adujkta'awu̶ch .
40018026	Chi je̱'e̱ tuumbu̶ ñayñajtzkojxtu̶na'awu̶u̶yu̶ ma je̱'e̱ mu̶j'ane̱'e̱mbu̶ winduuyu̶ñ , y mu̶nukxtaaky nu̶maay : ‘ Windzú̶n , u̶u̶ch okmu̶me̱kxtujk , nmu̶gube̱jtta'awe̱e̱mby ku̶xyu̶ . ’
40018027	Y je̱'e̱ mu̶j'ane̱'e̱mbu̶ pya'a''ayoow je̱'e̱ tyuumbu̶ , chi je̱'e̱ ñukxy winme̱kxu̶ y yaj'awa'adzpu̶dzu̶u̶my .
40018028	“ Peru̶ ko je̱'e̱ tuumbu̶ jiiby pyu̶dzu̶u̶my , chi je̱'e̱ myu̶gu'ug tu'ug paaty mu̶dyiibu̶ najty kipxy myu̶dmu̶duumbyu̶ñ , mu̶dyiibu̶ najty we̱e̱nu̶ mu̶nukxy'ajtu̶bu̶ñ mu̶go'px denario meeñ . Chi je̱'e̱ myu̶gu'ug yo'kmu̶madzu̶u̶y y tu̶gu̶'u̶y abe̱e̱n tu̶gu̶'u̶y yo'kpe̱e̱mbu̶ , cham nu̶ma'ay : ‘ ¡ Mu̶gube̱jtku̶ch du'uñdyu̶ u̶u̶ch xymyu̶nukxy'atyu̶ñ ! ’
40018029	Mu̶'it je̱'e̱ myu̶gu'ug ñayñajtzkojxtu̶na'awu̶u̶yu̶ ma je̱' wyinduuyu̶ñ , mu̶nukxtaaky nu̶maay : ‘ U̶u̶ch okmu̶me̱kxtujk , nmu̶gube̱jtta'awe̱e̱mby ku̶xyu̶ . ’
40018030	Peru̶ je̱' ka'p je̱'e̱ myu̶gu'ug mu̶me̱kxtujky , chi yajtzuumu̶ u̶xtu̶ koonu̶ je̱' ñukxy yajkube̱jttaay .
40018031	Adaa mu̶k adaa du'un yajju̶wu̶u̶y ajku̶xy je̱'e̱ wiingpu̶ tuumbu̶du̶jk ajku̶xy , chi je̱'e̱ mu̶j'ane̱'e̱mbu̶ oy ku̶xyu̶ awaandaayu̶ ajku̶xy neby najty tu̶ ijxku̶xyu̶ñ tu̶ tyuñ tu̶ jyadyii .
40018032	Mu̶'it je̱'e̱ mu̶j'ane̱'e̱mbu̶ je̱'e̱ tyuumbu̶ oy yajwoyii , y chi nu̶maay : ‘ ¡ Miich ju̶bu̶kja'ay miich ! U̶u̶ch nwinme̱kxu̶ miich je̱'e̱ mnukxy ku̶xyu̶ je̱' ko u̶u̶ch xymyu̶nukxtaaky .
40018033	Nandu'un u̶xyu̶py miich je̱'e̱ mmu̶gu'ug tu̶ mba'a''ayóy , du'un neby u̶u̶ch miich tu̶ nba'a''ayóyu̶ñ . ’
40018034	Y mu̶k je̱'e̱ mu̶j'ane̱'e̱mbu̶ jyootma'ty , chi je̱'e̱ ane̱'e̱mu̶ñ yejky ko je̱'e̱ tyuumbu̶ wan yajtzaachtyúñ u̶xtu̶ koonu̶ ku̶xyu̶ myu̶gube̱jta'awu̶u̶ju̶ch du'uñdyu̶ najty myu̶nukxy'adyiiju̶ñ . ”
40018035	Chi je̱'e̱ Jesús jyakmu̶naañ : — Y nandu'un u̶u̶ch je̱'e̱ nDeedy tzajpjootypyu̶ miich nandu'un xytyuungu̶xu̶ch , pu̶nu̶ ka'p miich je̱'e̱ mmu̶gu'ug nidu'ug nidu'ug tu'ug'aa tu'ugjoot mwinmé̱kxku̶xy .
40019001	Ko je̱'e̱ Jesús adayaaba du'un mu̶dyaaktaay , chi jim Galilea choñ y ñu̶kxy jim Judea naaxjooty jim Jordán mu̶jnu̶u̶'awiimb xu̶u̶bu̶dzu̶my'eemby .
40019002	Chi je̱'e̱ mayjya'ay pyanu̶kxu̶ , y yajtzook je̱'e̱ pa'amja'aydyu̶jk jim .
40019003	Chi je̱'e̱ fariseotu̶jk nije̱' nimu̶jwa'kku̶xy je̱'e̱ Jesús , y neby mu̶baad joot'ijxku̶xy winma'añ'ijxku̶xyu̶ñ , chi yajtu̶u̶y ajku̶xy : — ¿ Nej mu̶baad tu'ug ya'aydyu̶jk u̶xmach je̱'e̱ tyo'oxyu̶jk ko oy tii yajtzibu̶u̶ygyu̶xy ?
40019004	Chi je̱'e̱ Jesús y'adzoowu̶ ajku̶xy : — ¿ Nej ka'anu̶ jiiby miich mgápxku̶xyñu̶ ma je̱'e̱ Dios ñakyu̶ñ ko je̱'e̱ Dios mu̶dyiibu̶ miich xyajkojku̶xu̶ñ maabu̶ je̱'e̱ naaxwiimbu̶ aga'an yajkojyu̶ñ , ‘ ya'aydyu̶jk y to'oxyu̶jk je̱'e̱ yajkojy ’ ?
40019005	Y myu̶naañ : ‘ Paady je̱'e̱ ya'aydyu̶jk je̱'e̱ tyaj tyeedy u̶xmádzu̶ch y pudu̶gu̶'u̶wu̶ch je̱'e̱ tyo'oxyu̶jk , y je̱'e̱ nime̱tzkpu̶ du'un naty je̱'e̱ ajku̶xyu̶ñ neby tu'ugpu̶ju̶ñ . ’
40019006	Y ka'p naty du'un y'oknimé̱tzku̶chu̶ñ , tu'ug naty je̱'e̱ du'un je'eyu̶ju̶ñ . Y paady je̱'e̱ ja'ay ka'p mu̶baad yajnay'u̶xmachii je̱'e̱ mu̶dyiibu̶ je̱'e̱ Dios tu̶ wijtzmúkyu̶ñ .
40019007	Chi je̱' Jesús yajtu̶u̶y ajku̶xy : — ¿ Y ti je̱'e̱ Moisés ane̱'e̱mu̶ñ ko du'un yejky ko mu̶baad tu'ug ya'aydyu̶jk u̶xmach je̱'e̱ tyo'oxyu̶jk cham je̱'e̱ ñaky mo'oy tii gyu̶xpu̶ ko mu̶dnay'u̶xmachiiju̶ñ , y u̶x'óju̶ch du'un ?
40019008	Chi je̱'e̱ Jesús ñu̶maayu̶ ajku̶xy : — Ko je̱'e̱ mjoot mgu'ubajk miich jyanchxé̱xu̶ch ajku̶xy , paady je̱'e̱ Moisés je̱'e̱ ane̱'e̱mu̶ñ du'un yejky ko je̱'e̱ ya'aydyu̶jk u̶xmádzu̶ch je̱'e̱ tyo'oxyu̶jk ; peru̶ ko je̱'e̱ Dios je̱'e̱ naaxwiimbu̶ aga'an yajkojy ka'p najty dyu'unu̶ch .
40019009	Peru̶ u̶u̶ch miich nnu̶maaygyu̶xypy je̱'e̱ ya'aydyu̶jk mu̶dyiibu̶ je̱'e̱ tyo'oxyu̶jk u̶xmajtzpu̶ñ , y pu̶nu̶ ka'p naty je̱'e̱ wiingpu̶ ya'aydyu̶jk tu̶ mu̶dtuundu̶góy , y pyu̶jktu̶gách mu̶u̶d je̱'e̱ wiingpu̶ to'oxyu̶jk , tuundu̶gooby naty je̱'e̱ du'un .
40019010	Chi je̱'e̱ Jesús dyiscípulotu̶jk ñu̶maayu̶ : — Pu̶nu̶ du'un je̱'e̱ ya'aydyu̶jk'adyiibyu̶ y'íxu̶ju̶ch mu̶dtzu̶na'awu̶ch je̱'e̱ tyo'oxyu̶jk , ni'igu̶ oy ko nga'adimypyu̶jku̶mu̶ch .
40019011	Chi je̱'e̱ Jesús y'adzoowu̶ ajku̶xy : — Ka'p je̱'e̱ ya'aydyu̶jk adayaaba nigu̶xyu̶ winju̶wu̶u̶ygyu̶xu̶ch , je̱'e̱du̶'ajty je̱'e̱ winju̶wu̶u̶ygyu̶xu̶p mu̶dyiibu̶ je̱'e̱ Dios tu̶ myooyu̶gu̶xyu̶ñ ko winju̶wu̶u̶ygyu̶xu̶ch .
40019012	Jii mayñax tii gyu̶xpu̶ je̱'e̱ ya'aydyu̶jk ko may kya'apu̶jkku̶xyu̶ñ : nije̱' ka'p mu̶baad pyu̶jkku̶xy je̱' ko ka'p ka'pxy tu̶ myiingu̶xy , y nije̱' ka'p mu̶baad pyu̶jkku̶xy je̱' ko tu̶ yajtzujkku̶xy , y nije̱' jaybyu̶ky wyu̶'u̶mgu̶xy je̱' ko je̱'e̱ Dios y'ane̱'e̱mu̶ñ oy wa'adz kuydyunaanu̶ ajku̶xy . Pu̶n du'un me̱kxtugaambu̶ñ , wan du'un me̱kxtuky .
40019013	Mu̶'it je̱'e̱ pi'k'ana'ktu̶jk nije̱' yajnú̶kxy ajku̶xy ma je̱'e̱ Jesúsu̶ñ ko wan ku̶'u̶ni'ixajy ajku̶xy y mu̶bu̶jktzówu̶ch je̱'e̱ Dios mu̶u̶d je̱' gyu̶xpu̶ ajku̶xy ; peru̶ chi je̱'e̱ discípulotu̶jk je̱'e̱ ja'ay tu̶gu̶'u̶y ojtu̶gu̶u̶ygyu̶xpu̶ je̱'e̱ mu̶dyiibu̶ je̱'e̱ pi'k'ana'ktu̶jk najty mu̶dmiingu̶xpu̶ñ .
40019014	Mu̶'it je̱'e̱ Jesús myu̶naañ : — U̶xmajtzku̶x , wan u̶u̶ch yu̶'u̶ pi'k'ana'ktu̶jk xyñimiingu̶xy y ka'p m'agapxtujkku̶xy , je̱' ko je̱'e̱ ja'ay jiiby tu̶gu̶'u̶waangu̶xp ma je̱'e̱ Dios y'ane'emyu̶ñ je̱'e̱ mu̶dyiibu̶ du'un yajpaatku̶xpu̶ñ neby yu̶'u̶ pi'k'ana'ktu̶jk ajku̶xyu̶ñ .
40019015	Chi je̱'e̱ Jesús je̱'e̱ pi'k'ana'ktu̶jk ku̶'u̶ni'ixajy ajku̶xy , y chi jim chonnu̶ ma je̱'e̱ jimbu̶ ittu̶ñ .
40019016	Tu'ug je̱'e̱ ye̱e̱g'ana'k je̱'e̱ Jesús oy ixy , y yajtu̶u̶y : — Miich Windzú̶n , ¿ ti oybyu̶ u̶u̶ch mu̶baad nduñ neby u̶u̶ch je̱'e̱ jugy'ajtu̶ñ nbaadu̶chu̶ñ je̱'e̱ mu̶dyiibu̶ ka'p nimu̶naaxu̶u̶ kyu̶xy tyu̶goyu̶ñ ?
40019017	Chi je̱'e̱ Jesús y'adzoowu̶ : — ¿ Ti u̶u̶ch ko oyjya'ay xytyijy ? Ni pu̶n kya'a'oyjya'ayu̶ch , je'eyu̶ je̱'e̱ Dios tu'kpajk y'oyjya'ayu̶ch . Peru̶ pu̶nu̶ mdu̶gu̶'u̶waamb jiiby ma je̱'e̱ jugy'ajtu̶ñ ka'p nimu̶naaxu̶u̶ kyu̶xy tyu̶goyu̶ñ , kuydyuunu̶ je̱'e̱ Dios y'ane̱'e̱mu̶ñ .
40019018	Chi je̱'e̱ ye̱e̱g'ana'k yajtu̶u̶y : — ¿ Mu̶dyiibu̶ ? Y chi je̱'e̱ Jesús ñu̶maayu̶ : — ‘ Ka'p mja'ayyaj'o'ogu̶ch , ka'p je̱'e̱ wiingpu̶ to'oxyu̶jk mmu̶dtuundu̶góyu̶ch , ka'p mme̱e̱dzu̶ch , ka'p ni pu̶n mni'iwaambé̱du̶ch ,
40019019	yajmu̶j'át je̱'e̱ mdaj mdeedy , y tzok ju̶wu̶'u̶ je̱'e̱ mmu̶gu'ug du'un neby miich ku̶'u̶m mnaychogyiiju̶ñ . ’
40019020	Chi je̱'e̱ ye̱e̱g'ana'k myu̶naañ : — Tu̶ u̶u̶ch adaa ku̶xyu̶ nguydyuunda'ay — ¿ Y ti u̶u̶ch xyjyaktu̶goy'ajtu̶py ?
40019021	Chi je̱'e̱ Jesús y'adzoowu̶ : — Pu̶nu̶ mja'ay'adaamb tu̶y tu'uda'agy , nu̶kx tokta'a tijaty mmu̶dajtypyu̶ñ y ni'imo'o je̱'e̱ ayoobu̶du̶jk ajku̶xy . Mu̶'it je̱'e̱ m'oy'ajtu̶ñ jiiby tzajpjooty mbaadu̶ch . Y ko du'un mdúnu̶ch , mu̶'íttu̶tz mínu̶ch ma u̶u̶chu̶ñ y xypyanú̶kxu̶chu̶ch .
40019022	Ko je̱'e̱ ye̱e̱g'ana'k adaa du'un mu̶dooy , chi taj may ñu̶kxnu̶ , je̱' ko mu̶j kumeeñ je̱'e̱ najty .
40019023	Mu̶'it je̱'e̱ Jesús dyiscípulotu̶jk nu̶maay : — Janch tu̶y'ajtu̶ñ du'un nnu̶maaygyu̶xy ko janchtzip je̱'e̱ kumeeñjya'ay tu'ug tyu̶gu̶'u̶wu̶ch ma je̱'e̱ Dios y'ane'emyu̶ñ .
40019024	Cham u̶u̶ch ja'adu'ook nmu̶na'añ ko ni'igu̶ ka'p je̱'e̱ camello tu'ug tzip ñáxu̶ch ma je̱'e̱ xu'uñdy'u̶jx xyútu̶chu̶ñ , jak tzip tyu̶gu̶'u̶wu̶ch tu'ug je̱'e̱ kumeeñjya'ay ma je̱'e̱ Dios y'ane'emyu̶ñ .
40019025	Ko je̱'e̱ dyiscípulotu̶jk du'un mu̶dooy ajku̶xy , chi ni'igyu̶ mu̶k yajnú̶kxy yajju̶wu̶u̶y ajku̶xy , y ñayñu̶maayu̶gu̶xy : — ¿ Y pu̶n da'a mu̶baad y'okni'idzo'ogy ?
40019026	Chi je̱'e̱ Jesús wyindu̶kxpe̱jttaayu̶ ajku̶xy y y'adzoowu̶ ajku̶xy : — Mu̶u̶d je̱'e̱ naaxwiiñjya'ay tzip adayaaba , peru̶ mu̶u̶d je̱'e̱ Dios ka'p je̱'e̱ chípu̶ch .
40019027	Mu̶'it je̱'e̱ Pedro je̱'e̱ Jesús nu̶maay : — U̶u̶ch tu̶ u̶u̶ch je̱'e̱ nbu̶da'agy ku̶xyu̶ n'u̶xyo'oydyaaygyu̶xy je̱'e̱ mu̶dyiibu̶ u̶u̶ch ijty nmu̶dajtku̶xypyu̶ñ y miich nbanú̶kxku̶xypy . ¿ Y ti u̶u̶ch nbadaangu̶xypy ?
40019028	Chi je̱'e̱ Jesús y'adzoowu̶ ajku̶xy : — Janch tu̶y'ajtu̶ñ du'un nnu̶maaygyu̶xy ko naty je̱'e̱ xu̶u̶ tiempo paady mu̶naa ku̶xyu̶ jye̱e̱mdu̶gajtzta'awu̶chu̶ñ , ko naty u̶u̶ch je̱' je̱'e̱ ja'ay mu̶dyiibu̶ tzon tzajpjooty naxweechu̶ch ma u̶u̶ch je̱'e̱ n'ane̱'e̱mdaakt óybyu̶ju̶ñ , y miich ajku̶xy mu̶dyiibu̶ u̶u̶ch naty tu̶ xypyanú̶kxku̶xyu̶ñ nan mnaxwé̱tzku̶xu̶p nandu'un ma je̱'e̱ majmé̱tzkpu̶ ane̱'e̱mdaaktu̶ñ ku̶jtu'ug , neby mdu̶ydyuungu̶xu̶chu̶ñ je̱'e̱ nimajme̱tzkpú̶kypyu̶ Israel ñaax kyajpt ajku̶xy .
40019029	Y ku̶xyu̶ pu̶n naty , mu̶u̶d u̶u̶ch kyu̶xpu̶ tu̶ ku'ugue̱e̱kku̶xyu̶ñ je̱'e̱ tyu̶jk ajku̶xy , o je̱'e̱ pyuya'ay ajku̶xy , o je̱'e̱ pyudo'oxy ajku̶xy , o je̱'e̱ tyaj tyeedy ajku̶xy , o je̱'e̱ y'ung y'ana'k ajku̶xy , o je̱'e̱ ñaax ajku̶xy , pyaattu̶gajtzku̶xu̶py je̱'e̱ mu̶go'px du'uñdyu̶ , y nan pyaatku̶xu̶py je̱'e̱ jugy'ajtu̶ñ je̱'e̱ mu̶dyiibu̶ ka'p nimu̶naaxu̶u̶ kyu̶xy tyu̶goyu̶ñ .
40019030	Peru̶ cham ; may je̱'e̱ ja'ay jii ajku̶xy je̱'e̱ mu̶dyiibu̶ jayu̶jp'ajtku̶xpu̶ñ , y je̱' u̶x'aam'ádu̶p ajku̶xy ; y nan may je̱'e̱ ja'ay jii cham ajku̶xy je̱'e̱ mu̶dyiibu̶ u̶x'aam'ajtku̶xpu̶ñ , y je̱' jayu̶jp'ádu̶p ajku̶xy .
40020001	“ Je̱'e̱ Dios y'ane̱'e̱mu̶ñ du'un je̱' neby je̱'e̱ kam windzú̶n tu'ug mu̶dyiibu̶ janch jopyñu̶ tzonu̶ñ tuumbu̶ u̶xtaaybyu̶ mu̶dyiibu̶ tuungu̶xu̶bu̶ñ ma je̱'e̱ y'uvakamu̶ñ .
40020002	Chi mu̶dkapxy'ajty ajku̶xy ko je̱'e̱ tu'kxu̶u̶bu̶ mu̶juyaangu̶xy tu'kdenário , y chi tuumbu̶ kejxy ajku̶xy ma je̱'e̱ y'uvakamu̶ñ .
40020003	Petyxyu̶u̶ je̱'e̱ ku''uvakam ja'adu'ook chónnu̶bu̶ tuumbu̶ u̶xtaaybyu̶ , y jim je̱'e̱ wiingpu̶ ja'ay ijxy najty nigoo wya'kku̶xy tyu̶naaygyu̶xy ma je̱'e̱ ja'ay jyuuygyu̶xy tyókku̶xyu̶ñ mu̶dyiibu̶ najty ka'p tii tuungu̶xyu̶ñ .
40020004	Chi nu̶maay ajku̶xy : ‘ Nu̶kx miich nandu'un tuungu̶x ma u̶u̶ch je̱'e̱ n'uvakamu̶ñ , y mu̶du̶ydyu̶gu̶'u̶ nmu̶juyaangu̶xy . ’ Y chi je̱' ñu̶kxy ajku̶xy .
40020005	Kujkyxyu̶u̶ je̱'e̱ ku''uvakam ja'adu'ook chónnu̶ba , y chi ja'adu'ook mu̶nakyxu̶u̶ju̶ñu̶ba oy je̱'e̱ tuumbu̶ u̶xtaayñu̶ba .
40020006	Ja'awe̱e̱n najty je̱'e̱ xu̶u̶ kya'aka'anu̶ ko ja'adu'ook ñú̶kxnu̶ba ma je̱'e̱ ja'ay jyuuygyu̶xy tyókku̶xyu̶ñ , y jim je̱'e̱ wiingpu̶ ja'ay paaty najty nigoo wya'kku̶xy tyu̶naaygyu̶xy mu̶dyiibu̶ najty ka'p tii tuungu̶xyu̶ñ , chi yajtu̶u̶y ajku̶xy : ‘ ¿ Ti miich ko ya nigoo mxu̶u̶najxku̶xy y ka'p ti mduungu̶xy ? ’
40020007	Chi je̱' y'adzooy ajku̶xy : ‘ Je̱' ko ka'p u̶u̶ch pu̶n tuumbu̶ tu̶ xyñu̶maaygyu̶xy . ’ Mu̶'it je̱'e̱ ku''uvakam ñu̶maayu̶ ajku̶xy : ‘ Nu̶kx miich nandu'un tuungu̶x ma u̶u̶ch je̱'e̱ n'uvakamu̶ñ . ’
40020008	“ Ko kyoodzu̶u̶yñu̶ , chi je̱'e̱ ku''uvakam je̱'e̱ tyuumbu̶ windzú̶n nu̶maay : ‘ Mu̶j'yaaxku̶x je̱'e̱ tuumbu̶du̶jk y mu̶juuygyu̶x , je̱' jayu̶jp mu̶juuygyu̶x je̱'e̱ mu̶dyiibu̶ u̶x'aam tu̶ tyuundu̶gu̶u̶ygyu̶xyu̶ñ , y je̱' u̶x'aam mu̶juuygyu̶xu̶py je̱'e̱ mu̶dyiibu̶ jayu̶jp tu̶ tyuundu̶gu̶u̶ygyu̶xyu̶ñ . ’
40020009	Mu̶'it je̱'e̱ tuumbu̶du̶jk myiingu̶xy je̱'e̱ mu̶dyiibu̶ najty u̶x'aam tuumbu̶ tu̶ tyu̶gu̶u̶ygyu̶xy ko najty je̱'e̱ xu̶u̶ ja'awe̱e̱n kya'aka'anu̶ , y ka'pxy je̱'e̱ nidu'ug nidu'ug yajmu̶juuygyu̶xy tu'kdenário meeñ tu'kxu̶u̶gudúñ .
40020010	Jak'u̶x'aam myiingu̶xy je̱'e̱ mu̶dyiibu̶ najty jayu̶jp tuumbu̶ tu̶ tyu̶gu̶u̶ygyu̶xy , je̱' du'un najty je̱'e̱ myu̶naangu̶xy naxy ndijy najty je̱'e̱ yajmu̶juyaangu̶xy ; peru̶ nandu'un je̱'e̱ nidu'ug nidu'ug yajmu̶juuygyu̶xy tu'kdenário meeñ tu'kxu̶u̶gudúñ .
40020011	Ko du'un kipxyjyaty yajmu̶juuy ajku̶xy , chi je̱'e̱ ku''uvakam mu̶jootma'ty ajku̶xy ,
40020012	cham nu̶maaygyu̶xy : ‘ Yu̶'u̶ jiibu̶ tuumbu̶du̶jk ajku̶xy u̶x'aam yu̶'u̶ tu̶ jya'tku̶xy y je'eyu̶ yu̶'u̶ tu'k-hooru̶ tu̶ tyuungu̶xy , y miich nandu'un yu̶'u̶ tu̶ mu̶juuygyu̶xy neby u̶u̶ch ajku̶xyu̶ñ , u̶u̶ch tu'kxu̶u̶du̶góyu̶ch tu̶ nduungu̶xy y tu̶ nxu̶u̶du̶u̶dzku̶xyu̶ch tu'kxu̶u̶du̶góy . ’
40020013	Peru̶ chi je̱'e̱ ku''uvakam je̱'e̱ tuumbu̶du̶jk nidu'ugtu̶ adzooy : ‘ Mu̶gu'ug , ka'p miich yam we̱e̱nu̶ nmu̶juy . ¿ Nej ka'p du'un tu̶ ngapxy'ajtu̶m tu'kdenário meeñ je̱'e̱ tu'kxu̶u̶bu̶ ?
40020014	Matz yu̶'u̶ mmu̶ju'uñ y nu̶kxnu̶ . Pu̶nu̶ u̶u̶ch yu̶'u̶ du'un nmu̶juye̱e̱mby je̱'e̱ mu̶dyiibu̶ u̶x'aam tuumbu̶ tu̶ tyu̶gu̶'u̶yu̶ñ du'un neby miich tu̶ nmu̶juyu̶ñ ,
40020015	u̶u̶ch nmu̶u̶du̶ch je̱'e̱ ane̱'e̱mu̶ñ neby u̶u̶ch tii ndúnu̶chu̶ñ neby u̶u̶ch naty je̱'e̱ n'aa njoot timychokyu̶ñ mu̶u̶d u̶u̶ch je̱'e̱ ngu̶'u̶mmeeñ . ¿ O nej je̱' u̶u̶ch xykya'ayajmu̶'oy'ijxp ko u̶u̶ch n'oyjya'ayu̶chu̶ ? ’
40020016	“ Paady je̱'e̱ mu̶dyiibu̶ cham u̶x'aam'ajtku̶xpu̶ñ , y je̱' jayu̶jp'ádu̶p ajku̶xy ; y nan je̱'e̱ mu̶dyiibu̶ cham jayu̶jp'ajtku̶xpu̶ñ , y je̱' u̶x'aam'ádu̶p ajku̶xy . ”
40020017	Tu'u'aam najty je̱'e̱ Jesús ajku̶xyu̶ñ ; ñú̶kxku̶xy najty Jerusalén , chi je̱'e̱ nimajmé̱tzkpu̶ dyiscípulotu̶jk abu̶ky woodzóñ y nu̶maay ajku̶xy :
40020018	— Du'un neby m'ijxku̶xy mnejwu̶u̶ygyu̶xyu̶ñ , cham jim Jerusalén nnú̶kxu̶m ajku̶xy , ma u̶u̶ch nyajku̶'u̶yé̱gu̶chu̶ñ ma je̱'e̱ teedy windzu̶ndu̶jk y ma je̱'e̱ Dios y'ane̱'e̱mu̶ñ windzu̶ndu̶jk ajku̶xyu̶ñ , y je̱'e̱ju̶ch xykyu̶'u̶yé̱gu̶p ajku̶xy ko u̶u̶ch wan xyaj'o'kku̶xy , u̶u̶ch je̱' je̱'e̱ ja'ay mu̶dyiibu̶ tzon tzajpjooty ,
40020019	y xykyu̶'u̶ye̱jkku̶xu̶bu̶ch ma je̱'e̱ ja'ay mu̶dyiibu̶ ka'p jyudíoja'ayu̶chu̶ñ ajku̶xy wan u̶u̶ch xyñixiik xyajxiikku̶xu̶ch , xywyojpku̶x xykyojxku̶xu̶chu̶ch y xyajcruutzpe̱jtku̶xu̶chu̶ch ; peru̶ kudu̶gu̶u̶g xu̶u̶ u̶u̶ch ja'adu'ook njuugypyú̶ku̶ch .
40020020	Chi je̱'e̱ Santiago y je̱'e̱ Juan tyaj ajku̶xy , je̱'e̱ Zebedeo y'ung ajku̶xy , kipxy mu̶u̶d je̱' ajku̶xy nimu̶jwa'ky je̱'e̱ Jesús y chi ñayñajtzkojxtu̶na'awu̶u̶yu̶ ma je̱' wyinduuyu̶ñ yujkwa'anaanu̶ may'ajt tu'ug .
40020021	Chi je̱'e̱ Jesús yajtu̶u̶wu̶ : — ¿ Ti mdzojkypy ? Chi je̱' y'adzooy : — M'ane̱'e̱mu̶p ko naty je̱'e̱ m'ane̱'e̱mu̶ñ mbaady ko u̶u̶ch je̱'e̱ n'ung mnamu̶jk y'u̶ñaaygyu̶xu̶ch tu'ug a'oy'eemby y ja'adu'ug anajty'eemby .
40020022	Chi je̱'e̱ Jesús y'adzooy : — Miich ajku̶xy ka'p mnejwu̶u̶ygyu̶xy tii myujkwaangu̶xypyu̶ñ . ¿ Nej mmu̶najx myajnajxku̶xu̶py je̱'e̱ tzaachpyu̶ ayo'on je̱'e̱ mu̶dyiibu̶ u̶u̶ch nmu̶nax nyajnaxe̱e̱mbyu̶ñ ? Chi je̱' y'adzooy ajku̶xy : — Nmu̶nax nyajnáxu̶byu̶ch du'un ajku̶xy .
40020023	Chi je̱'e̱ Jesús y'adzoowu̶ ajku̶xy : — Miich ajku̶xy mja'amu̶najx mja'ayajnajxku̶xu̶py je̱'e̱ tzaachpyu̶ ayo'on je̱'e̱ mu̶dyiibu̶ u̶u̶ch nmu̶nax nyajnaxe̱e̱mbyu̶ñ , peru̶ u̶u̶ch ka'p u̶u̶ch je̱'e̱ ane̱'e̱mu̶ñ nmu̶u̶du̶ch ko nmooygyu̶xu̶ch m'u̶ñaaygyu̶xu̶ch ma u̶u̶ch je̱'e̱ namu̶jku̶ñ tu'ug a'oy'eemby y ja'adu'ug anajty'eemby , je̱' je̱'e̱ yajmo'owaamb ajku̶xy je̱'e̱ mu̶dyiibu̶ u̶u̶ch je̱'e̱ nDeedy du'un tu̶ nibu̶dagu̶'u̶yu̶ñ .
40020024	Ko je̱'e̱ nimajkpu̶ discípulotu̶jk adaa du'un mu̶dooy ajku̶xy , chi je̱'e̱ nime̱tzkpu̶ myu̶gu'ugtu̶jk mu̶jootma'ty ajku̶xy je̱'e̱ Santiago y je̱'e̱ Juan .
40020025	Chi je̱'e̱ Jesús myu̶j'yaaxu̶ ajku̶xy : y ñu̶maayu̶ ajku̶xy : — Du'un neby miich mnejwu̶u̶ygyu̶xyu̶ñ , je̱'e̱ naaxwiiñjya'ay windzu̶ndu̶jk ajku̶xy janch mu̶k naax kajpt je̱'e̱ ane̱'e̱mgu̶xy , y je̱'e̱ mu̶jtuungmu̶u̶dpu̶du̶jk ajku̶xy jakmu̶k je̱'e̱ ni'igyu̶ y'ane̱'e̱mgu̶xy ma je̱' ajku̶xyu̶ñ .
40020026	Peru̶ ma miich ajku̶xyu̶ñ ka'p du'un mja'ay'ajtku̶xu̶ch . Je̱' je̱'e̱ tu̶y'ajtu̶ñ ko je̱'e̱ mu̶dyiibu̶ je̱'e̱ mu̶jtuung tzojkp ma miich ajku̶xyu̶ñ , wan je̱'e̱ myu̶gu'ugtu̶jk mu̶dúñ ;
40020027	y pu̶n tii nigu'ubajk'adaamb ma miich ajku̶xyu̶ñ , du'un je̱'e̱ wan xymyu̶duungu̶xy neby je̱'e̱ tuumbu̶ ni'idoogypyu̶ju̶ñ .
40020028	Je̱' ko nandu'un u̶u̶ch , u̶u̶ch je̱' je̱'e̱ ja'ay mu̶dyiibu̶ tzon tzajpjooty ka'p u̶u̶ch ya naaxwiiñ tu̶ nmiñ ko u̶u̶ch je̱'e̱ ja'ay xypyube̱jtku̶xu̶ch , tu̶ nmíñu̶ch ya naaxwiiñ neby u̶u̶ch je̱'e̱ ja'ay nbubé̱du̶chu̶ñ , y neby u̶u̶ch je̱'e̱ njugy'ajtu̶ñ nyé̱gu̶chu̶ñ ma je̱'e̱ o'ku̶ñ mu̶u̶d je̱'e̱ mayjya'ay gyu̶xpu̶ ajku̶xy , wan du'un y'awa'adzpu̶dzu̶u̶mgu̶xu̶ch .
40020029	Ko je̱'e̱ Jesús jim Jericó chóngu̶xnu̶ , chi je̱'e̱ mayjya'ay pyadzonnu̶ ajku̶xy .
40020030	Jim najty wiindzja'ay nime̱tzk y'u̶ñaaygyu̶xy tu'uba'a , y ko mu̶dooy ajku̶xy ko je̱'e̱ Jesús najty jim ñaxy , chi yaaxke̱e̱kku̶xy : — ¡ Windzú̶n , David y'ok'ung y'ok'ana'k , u̶u̶ch pa'a''ayoog ajku̶xy !
40020031	Je̱'e̱ mayjya'ay y'ojku̶xypy najty je̱'e̱ wiindzja'ay ajku̶xy ko wan amoongu̶xy , peru̶ je̱' ajku̶xy ni'igyu̶ najty je̱'e̱ mu̶k jyak'yaaxke̱e̱kku̶xy . — ¡ Windzú̶n , David y'ok'ung y'ok'ana'k , u̶u̶ch pa'a''ayoog ajku̶xy !
40020032	Mu̶'it je̱'e̱ Jesús tyu̶naayxyu̶jpy , chi je̱'e̱ wiindzja'ay mu̶j'yaaxy ajku̶xy y yajtu̶u̶y ajku̶xy : — ¿ Ti mdzojkku̶xypy ndúnu̶chu̶ch mu̶u̶d miich kyu̶xpu̶ ajku̶xy ?
40020033	Chi je̱' y'adzoowu̶ ajku̶xy : — Windzú̶n , u̶u̶ch yajwindu̶kxu̶'k ajku̶xy .
40020034	Mu̶'it je̱'e̱ Jesús pya'a''ayoowu̶ ajku̶xy y ñi'idoonu̶xu̶ je̱'e̱ wyiin ajku̶xy . Je̱'e̱ timymyu̶'ityu̶ je̱'e̱ wiindzja'ay wyindu̶kxu̶'ky ajku̶xy , y chi je̱'e̱ Jesús padu'ubu̶jky ajku̶xy .
40021001	Ko je̱'e̱ Jerusalén kajpt oy mu̶wingoongu̶xnu̶ y ko oy jya'tku̶xy ma je̱'e̱ Betfagé kajptu̶ñ , ma je̱'e̱ Olivos koptu̶ñ , chi je̱'e̱ Jesús dyiscípulotu̶jk nime̱tzk ke̱jxu̶'ky ,
40021002	nu̶maay ajku̶xy : — Nú̶kxku̶x ma yu̶'u̶ jiibu̶ wingonbu̶ mutzk kajptu̶ñ . Y jim je̱'e̱ buurru̶taj tu'ug mbaadku̶xu̶ch kyuxóchu̶ch naty mu̶u̶d je̱'e̱ y'ung . Mmu̶gue̱ju̶u̶ygyu̶xu̶py y mmu̶miingu̶xu̶py .
40021003	Y pu̶nu̶ jii pu̶n nej xyñu̶maaygyu̶xy , du'un mnu̶maaygyu̶xu̶ch ko je̱'e̱ Windzú̶n jim tzojkp y ko mu̶k'eemby ja'adu'ook yajwimbida'añ .
40021004	Adaa paady adaa du'un tyuunu̶ jyajtu̶ wan du'un yajkuydyúnu̶ch neby je̱'e̱ Dios y'ayuuknajtzkapxu̶u̶ybyu̶ myu̶naañu̶ñ , ko du'un kujaay :
40021005	“ Nu̶maaygyu̶x je̱'e̱ ja'ay je̱'e̱ mu̶dyiibu̶ tzu̶naaygyu̶xpu̶ñ ma je̱'e̱ Sión kajptu̶ñ : ‘ Ok'ijxku̶x , chi je̱'e̱ mMu̶j'ane̱'e̱mbu̶ miich xyñimiingu̶xy , yuung naaxypy , y'u̶ña'ay buurru̶kú̶xp , buurru̶'ungkú̶xp , ju̶yujk tzu̶mychu̶u̶mbu̶ y'ung . ’ ”
40021006	Chi je̱'e̱ discípulotu̶jk ñu̶kxy ajku̶xy mu̶dyiibu̶ je̱'e̱ Jesús kye̱jxu̶ñ , y kuydyuuñ du'un ajku̶xy neby je̱'e̱ Jesús najty tu̶ y'ane̱'e̱mu̶gu̶xyu̶ñ .
40021007	Chi je̱'e̱ buurru̶taj wijtzmiiñ ajku̶xy mu̶u̶d je̱'e̱ buurru̶'úng ma je̱'e̱ Jesúsu̶ñ , chi ju̶be'eñ ajku̶xy mu̶u̶d je̱'e̱ wit y chi je̱'e̱ Jesús buurru̶'ungkú̶xp pyejty .
40021008	Janch mayjya'ay najty , nije̱' najty kyu̶'u̶mwít najtzye̱'e̱bu̶u̶ygyu̶xy mu̶j tu'ugujk , y nije̱' najty kepy'aakx tujkku̶xy y pu̶daakku̶xy mu̶j tu'ugujk .
40021009	Y je̱'e̱ mayjya'ay je̱'e̱ mu̶dyiibu̶ najty jayu̶jp nú̶kxku̶xpu̶ñ y je̱'e̱ mu̶dyiibu̶ najty u̶x'aam nú̶kxku̶xpu̶ñ , mu̶kjaty najty je̱'e̱ yaaxku̶xy jyojkku̶xy : — ¡ Ku'umáy je̱'e̱ Mu̶j'ane̱'e̱mbu̶ David y'ok'ung y'ok'ana'k ! ¡ Kapxpaady je̱'e̱ mu̶dyiibu̶ miimb mu̶u̶d je̱'e̱ Windzú̶n Dios kyu̶xpu̶ xyu̶u̶ ! ¡ Jiiby tzajpjooty je̱'e̱ ku'umaayu̶ñ ma je̱'e̱ Diosu̶ñ !
40021010	Ko je̱'e̱ Jesús kyajptu̶gu̶u̶y jim Jerusalén , chi je̱'e̱ mayjya'ay ku̶xyu̶ yaaxtu̶gu̶u̶y jyojktu̶gu̶u̶y ajku̶xy y yajtu̶u̶gu̶xy nimay : — ¿ Pu̶n yu̶'u̶ du'un ?
40021011	Y je̱'e̱ ja'ay du'un najty je̱'e̱ y'adzoogu̶xy : — Je̱'e̱ Dios y'ayuuknajtzkapxu̶u̶ybyu̶ Jesús yu̶'u̶ , je̱'e̱ mu̶dyiibu̶ Nazaret tzombu̶ñ Galilea naaxjooty .
40021012	Mu̶'it je̱'e̱ Jesús tyu̶gu̶u̶y ma je̱'e̱ mu̶jtzajptu̶jku̶ñ y yajpu̶dzu̶u̶mdu̶gu̶u̶y je̱'e̱ ja'ay jiiby ku̶xyu̶ mu̶dyiibu̶ najty jiiby ajuuby adokpu̶ñ ajku̶xy . Tyijwimbijttaayu̶ je̱'e̱ meeñygyuwijtzpu̶du̶jk myeesu̶ ajku̶xy ma najty myeeñygyuwijtzku̶xyu̶ñ , je̱'e̱ meeñ mu̶dyiibu̶ wiing naax wiing kajpt tzombu̶ñ , y nan tyijwimbijttaayu̶ je̱'e̱ muuxytyokpu̶du̶jk tyokpe̱jt ajku̶xy ;
40021013	y nu̶maay ajku̶xy : — Du'un myu̶na'añ ma je̱'e̱ Dios ñaky kyuja'ayu̶chu̶ñ : ‘ U̶u̶ch je̱'e̱ ndu̶jk Dios o'owu̶dajtaakt je̱' ’ , peru̶ miich ajku̶xy je̱' miich yu̶'u̶ mwaangu̶xy me̱e̱tzpu̶ tu̶jk .
40021014	Chi je̱'e̱ Jesús ñimiinu̶ je̱'e̱ wiindzja'ay ajku̶xy y je̱'e̱ tekymya'atja'ay ajku̶xy ma je̱'e̱ mu̶jtzajptu̶jku̶ñ , y je̱' yajtzooktaay je̱'e̱ ajku̶xy .
40021015	Peru̶ ko je̱'e̱ teedy windzu̶ndu̶jk y je̱'e̱ Dios y'ane̱'e̱mu̶ñ windzu̶ndu̶jk je̱'e̱ mu̶jwinma'añ du'un ijxy ajku̶xy je̱'e̱ mu̶dyiibu̶ je̱'e̱ Jesús najty tyuumbyu̶ñ , y ko mu̶dooy ajku̶xy ko je̱'e̱ pi'k'ana'ktu̶jk yaaxku̶xy jyojkku̶xy ma je̱'e̱ mu̶jtzajptu̶jku̶ñ : “ ¡ Ku'umáy je̱'e̱ mu̶j'ane̱'e̱mbu̶ David y'ok'ung y'ok'ana'k ! ” , chi jyoot'ambu̶jky ajku̶xy ,
40021016	y nu̶maay je̱'e̱ Jesús ajku̶xy : — ¿ Mmu̶dooby neby yu̶'u̶ pi'k'ana'ktu̶jk myu̶naangu̶xyu̶ñu̶ ? Chi je̱'e̱ Jesús y'adzoowu̶ ajku̶xy : — Du'un , nmu̶dooybyu̶ch . Peru̶ ¿ nej ka'anu̶ miich mgápxku̶xyñu̶ je̱'e̱ Dios ñaky mu̶dyiibu̶ adayaaba du'un nigapxpu̶ñ ? Ma du'un myu̶na'añu̶ñ :
40021017	Mu̶'it je̱'e̱ Jesús wyinyo'oydyuuttu̶ ajku̶xy y ñu̶kxy jim Betania kajpt , y jim myawu̶'u̶my .
40021018	Je̱'e̱ mu̶'it jopy , ko najty wyimbijtnu̶ba kajptjooty , chi je̱'e̱ Jesús yuu pyaattu̶ .
40021019	Chi je̱'e̱ higueeru̶ kepy tu'ug ijxpaaty timytyu'uba'a y chi ninu̶kxy , peru̶ ka'p je̱'e̱ tyu̶u̶m paattu̶ , je'eyu̶ je̱'e̱ najty nigoo jyanchku'aayu̶ch . Mu̶'it je̱'e̱ higueeru̶ kepy nu̶maay : — ¡ Nimu̶naaxu̶u̶ miich mga'a'oktu̶u̶mbe̱jtnu̶ch ! Y timymyu̶'ityu̶ je̱'e̱ higueeru̶ kepy tyu̶u̶ch .
40021020	Ko je̱'e̱ discípulotu̶jk du'un ijxy ajku̶xy neby najty tu̶ tyuñ tu̶ jyadyiiju̶ñ , chi mu̶k yajnú̶kxy yajju̶wu̶u̶y ajku̶xy y yajtu̶u̶y je̱'e̱ Jesús ajku̶xy : — ¿ Neby yu̶'u̶ higueeru̶ kepy du'un timymyu̶'ityu̶ tu̶ tyu̶'u̶ch ?
40021021	Chi je̱'e̱ Jesús y'adzoowu̶ ajku̶xy : — Janch tu̶y'ajtu̶ñ du'un nnu̶maaygyu̶xy , pu̶nu̶ mmu̶dajtku̶xypy je̱'e̱ mu̶bu̶jk'ajtu̶ñ y pu̶nu̶ ka'p mjootme̱tzku̶u̶ygyu̶xy , ka'p adaadu̶'ajty je'eyu̶ mdúnu̶py ajku̶xy neby u̶u̶ch je̱'e̱ higueeru̶ kepy tu̶ nduñu̶ñ , nan mnu̶maaygyu̶xu̶py adayaaba kopt : ‘ Ju̶gue̱'e̱g jim y nu̶kx mejyjyooty ka'aw ’ , y tuunu̶ jadu̶u̶wu̶p je̱'e̱ du'un .
40021022	Y ku̶xyu̶ tijaty naty miich myujkwaangu̶xypyu̶ñ ko naty je̱'e̱ Dios mmu̶bu̶jktzoogu̶xy , yujkwaangu̶x mu̶u̶d je̱'e̱ mu̶bu̶jku̶ñ tu'ug'aa tu'ugjoot , y myajmooygyu̶xu̶py je̱' .
40021023	Ko adaa du'un tyuundaay jyajttaayu̶ , chi je̱'e̱ Jesús tyu̶gu̶u̶y ma je̱'e̱ mu̶jtzajptu̶jku̶ñ . Cham najty jiiby yaj'u̶xpú̶ky , ko ñimiinu̶ je̱'e̱ teedy windzu̶ndu̶jk ajku̶xy y je̱'e̱ judío ja'ay y'amu̶jja'aydyu̶jk ajku̶xy , y chi yajtu̶u̶wu̶ ajku̶xy : — ¿ Ti ane̱'e̱mu̶ñ adaa du'un mu̶u̶d mduñ ko je̱'e̱ ja'ay yaa myajpu̶dzu̶u̶mda'awu̶ch ma je̱'e̱ mu̶jtzajptu̶jku̶ñ y ko yaa myaj'u̶xpú̶gu̶ch ma je̱'e̱ mu̶jtzajptu̶jku̶ñ ? ¿ Pu̶n adaa ane̱'e̱mu̶ñ du'un tu̶ xymyo'oy ?
40021024	Chi je̱'e̱ Jesús y'adzoowu̶ ajku̶xy : — U̶u̶ch miich nandu'un nyajtu̶waangu̶xypy tu'ug je̱'e̱ ayuuk , y pu̶nu̶ xy'adzoogu̶xpu̶ch , nan n'awaanu̶py nandu'un ajku̶xy tii ane̱'e̱mu̶ñ u̶u̶ch adaa du'un mu̶u̶d nduñu̶ñ .
40021025	¿ Pu̶n je̱'e̱ Juan Bautista ke̱jx ja'ay yajnu̶u̶be̱jtpu̶ , je̱'e̱ Dios o je̱'e̱ ja'ay ajku̶xy ? Chi ñay'amayu̶ydyu̶gu̶u̶yu̶ ajku̶xy amíñ u̶xyu̶py : “ Pu̶nu̶ n'adzoowu̶mby ko je̱'e̱ Dios ke̱jx , du'un yu̶'u̶ yaa xyñu̶maayu̶mu̶ch ajku̶xy : ‘ ¿ Y tiiju̶tz ko mga'amu̶bu̶jku̶ ajku̶xy je̱' y'ayuuk ? ’
40021026	Y ka'p mu̶baad n'adzoowu̶m ajku̶xy ko je̱'e̱ ja'ay ke̱jx ajku̶xy , je̱' ko je̱'e̱ kajptja'ay ndzu̶gu̶u̶yu̶m ajku̶xy , je̱' ko nigu̶xyu̶ yu̶'u̶ du'un mu̶bu̶jkku̶xy ko je̱'e̱ Juan ijty jye̱'e̱yu̶ch je̱'e̱ Dios y'ayuuknajtzkapxu̶u̶ybyu̶ . ”
40021027	Y chi je̱'e̱ Jesús adzooy ajku̶xy : — Ka'p u̶u̶ch nnejwu̶u̶ygyu̶xy . Mu̶'it je̱'e̱ Jesús y'adzoowu̶ ajku̶xy : — Nan ni u̶u̶ch nga'anigapxa'añ tii ane̱'e̱mu̶ñ u̶u̶ch adaa du'un mu̶u̶d nduñu̶ñ .
40021028	Chi je̱'e̱ Jesús yajtu̶u̶wu̶ ajku̶xy : — ¿ Nej miich m'okmu̶naangu̶xpu̶ mu̶u̶d adayaaba ijxpe̱jt ? Tu'ug je̱'e̱ ya'aydyu̶jk me̱tzk najty y'ung je̱'e̱ mu̶u̶du̶ch , y chi nidu'ugtu̶ nu̶maay : ‘ Ung , nu̶kx miich cham tun ma u̶u̶ch je̱'e̱ n'uvakamu̶ñ . ’
40021029	Chi je̱'e̱ ung y'adzooy : ‘ ¡ Ka'p u̶u̶ch nnu̶kxa'añ ! ’ Peru̶ kujeky wyinmaaydyu̶gajch , y chi ñu̶kxy .
40021030	Chi je̱'e̱ ungteedy je̱'e̱ wiingpu̶ y'ung ninu̶kxy , y nandu'un nu̶maay . Chi je̱' y'adzooy : ‘ Oy tety , u̶u̶ch nú̶kxu̶bu̶ch . ’ Peru̶ ka'p je̱'e̱ ñu̶kxy .
40021031	¿ Mu̶dyiibu̶ je̱'e̱ nime̱tzkpu̶ ung du'un kuydyuun neby je̱'e̱ tyeedy najty tzokyu̶ñ ? — Chi y'adzooy ajku̶xy — je̱'e̱ jayu̶jpu̶ . Y chi je̱'e̱ Jesús ñu̶maayu̶ ajku̶xy : — Janch tu̶y'ajtu̶ñ du'un nnu̶maaygyu̶xy ko je̱'e̱ yajkugube̱jtpu̶du̶jk mu̶dyiibu̶ je̱'e̱ gobierno romano mu̶duungu̶xpu̶ñ y je̱'e̱ to'oxyu̶jktu̶jk mu̶dyiibu̶ je̱'e̱ wiing ya'aydyu̶jk tu'ug tu'ug mu̶dtuundu̶gooygyu̶xpu̶ñ , ni'igu̶ jayu̶jp je̱'e̱ tyu̶gu̶u̶ygyu̶xu̶ch ma je̱'e̱ Dios y'ane'emyu̶ñ y ni'igu̶ ka'p miich ajku̶xyñu̶ba .
40021032	Je̱' ko ooy je̱'e̱ Juan Bautista oy xyjya'ayaj'u̶xpu̶jkku̶xy neby mu̶baad mdzu̶naay mjugy'ajtku̶xyu̶ñ , y miich ajku̶xy ka'p miich je̱' y'ayuuk mmu̶bu̶jku̶ ajku̶xy ; peru̶ yu̶'u̶ yajkugube̱jtpu̶du̶jk mu̶dyiibu̶ je̱'e̱ gobierno romano mu̶duungu̶xpu̶ñ y yu̶'u̶ to'oxyu̶jktu̶jk mu̶dyiibu̶ je̱'e̱ wiingpu̶ ya'aydyu̶jk tu'ug tu'ug mu̶dtuundu̶gooygyu̶xpu̶ñ , myu̶bu̶jku̶ je̱' y'ayuuk ajku̶xy . Peru̶ miich ajku̶xy oy miich adaa du'un ku̶xyu̶ mja'a'ijxy ajku̶xy , ka'p miich je̱'e̱ mwinma'añ m'u̶xmajch ajku̶xy neby mmu̶bu̶jkku̶xu̶chu̶ñ .
40021033	“ Amdo'ijtku̶x adayaaba ijxpe̱jt ja'adu'ug : Jii ijty ja'ay tu'ug naaxwindzú̶n mu̶dyiibu̶ je̱'e̱ uvakam pu̶daaku̶ñ y chi ku'u'agajy , y yaj'oyu̶u̶y tu'ug uvamu̶kxtaakt y yajpu̶du̶'ky tu'ug poch janch ku̶xp ma je̱'e̱ y'uvakam mu̶baad ku̶xyu̶ yaj'ixu̶'u̶yu̶ñ oy yajxón . Chi je̱'e̱ uvakam piiwa'kxy yejky ma je̱'e̱ tuumbu̶du̶jk nije̱' ajku̶xyu̶ñ y chi choñ .
40021034	Ko je̱'e̱ uva piw'aatz paaty , chi je̱'e̱ tyuumbu̶du̶jk nije̱' kejxy ma je̱'e̱ tuumbu̶du̶jk ajku̶xyu̶ñ ko je̱'e̱ pu̶da'aky wan mo'oyii je̱'e̱ mu̶dyiibu̶ najty paattu̶bu̶ñ .
40021035	Peru̶ je̱'e̱ tuumbu̶du̶jk myajtzku̶x je̱'e̱ kexyo'oybyu̶du̶jk : nije̱' winwojp ju̶jpwojpku̶xy , nije̱' yaj'o'ky ajku̶xy y nije̱' tzaaga'ch ajku̶xy .
40021036	Chi je̱'e̱ kugam je̱'e̱ tyuumbu̶du̶jk ni'igyu̶ may kejxy ka'p jayu̶jp'ajtu̶ñu̶ba , peru̶ je̱'e̱ tuumbu̶du̶jk nandu'un je̱'e̱ y'adu̶u̶tzku̶xy neby najty jayu̶jp'ajt tu̶ y'adu̶u̶tzku̶xyu̶ñ .
40021037	“ Mu̶'it je̱'e̱ kyu̶'u̶m'úng kejxy , myu̶naañ : ‘ Ka'p jyékyu̶ch ko u̶u̶ch yu̶'u̶ n'ung xy'ijxu̶ch ajku̶xy , yajmu̶j'ádu̶py yu̶'u̶ ajku̶xy . ’
40021038	Peru̶ ko je̱'e̱ windzú̶n y'ung ijxu̶ ajku̶xy , chi je̱'e̱ tuumbu̶du̶jk ñayñu̶maayu̶ ajku̶xy amíñ u̶xyu̶py : ‘ Yu̶'u̶ yu̶'u̶ tyeedy pyu̶da'agy mu̶wu̶'u̶maanu̶py ; tzu̶ky yaj'o'ku̶m ajku̶xy y wan yu̶'u̶ kam nje̱'e̱'ajtu̶mu̶ch ajku̶xy . ’
40021039	Chi majtzku̶xy , yajpu̶dzu̶u̶mgu̶xy uvakamjooty y yaj'o'ky ajku̶xy .
40021040	“ Y ko naty je̱'e̱ uvakam windzú̶n myiñ , ¿ nej miich m'okmu̶naangu̶xpu̶ ti je̱'e̱ da'a tyúnu̶py mu̶u̶d je̱'e̱ tuumbu̶du̶jk ajku̶xy ? ”
40021041	Chi je̱'e̱ Jesús adzooy ajku̶xy : — Yaj'o'kta'awu̶py je̱'e̱ ju̶bu̶k tuumbu̶du̶jk ajku̶xy y ka'p ni du'uñdyu̶ pa'a''ayoogu̶xu̶ch , y je̱'e̱ wiingpu̶ tuumbu̶du̶jk je̱'e̱ uvakam piiwa'kxy myooygyu̶xu̶py , wan je̱'e̱ pu̶da'aky myo'owu̶u̶ju̶ch je̱'e̱ mu̶dyiibu̶ naty paattu̶bu̶ñ . ”
40021042	Mu̶'it je̱'e̱ Jesús ñu̶maayu̶ ajku̶xy : — ¿ Nej ka'anu̶ miich nimu̶naa mgápxku̶xyñu̶ je̱'e̱ Dios ñaky ? ma du'un myu̶na'añu̶ñ :
40021043	Y paady miich du'un nnu̶maaygyu̶xy ko yajpu̶gaangu̶xp miich je̱'e̱ mgu'utujku̶ñ ka'pu̶ jiiby mdu̶gu̶u̶ygyu̶xu̶ch ma je̱'e̱ Dios y'ane̱'e̱mu̶ñ , y je̱' je̱'e̱ yajmo'owaangu̶xp je̱'e̱ mu̶dyiibu̶ je̱'e̱ Dios y'ane̱'e̱mu̶ñ ye̱jktu̶gátzu̶byu̶ñ ma je̱'e̱ mu̶dyiibu̶ je̱'e̱ Dios y'ane̱'e̱mu̶ñ kuydyunaangu̶xpu̶ñ .
40021045	Je̱'e̱ teedy windzu̶ndu̶jk y je̱'e̱ Dios y'ane̱'e̱mu̶ñ windzu̶ndu̶jk ajku̶xy , ko adaa ijxpe̱jt du'un mu̶dooy ajku̶xy je̱'e̱ mu̶dyiibu̶ je̱'e̱ Jesús najty myu̶dyaakypyu̶ñ , chi oy winju̶wu̶u̶ygyu̶xy ko je̱' najty du'un nimu̶dyaaku̶p ajku̶xy .
40021046	Mu̶'it ja'amadzaañ ajku̶xy , peru̶ ka'p majch ajku̶xy , je̱' ko najty chu̶gu̶u̶ygyu̶xy , je̱' ko myu̶bu̶jkku̶xypy najty je̱'e̱ mayjya'ay ko je̱'e̱ Jesús najty jye̱'e̱ju̶ch je̱'e̱ Dios y'ayuuknajtzkapxu̶u̶ybyu̶ .
40022001	Chi je̱'e̱ Jesús myu̶dmu̶dyaaktu̶gu̶u̶yu̶ ajku̶xy mu̶u̶d je̱'e̱ ijxpe̱jtu̶ñ y ñu̶maayu̶ ajku̶xy :
40022002	“ Je̱'e̱ Dios y'ane̱'e̱mu̶ñ du'un je̱' neby je̱'e̱ mu̶j'ane̱'e̱mbu̶ tu'ug mu̶dyiibu̶ xu̶u̶duunu̶ñ ko najty je̱'e̱ y'ung pyu̶ga'añ .
40022003	Chi je̱'e̱ tyuumbu̶du̶jk kejxy ajku̶xy ko je̱'e̱ ja'ay wan nu̶kxy woogu̶xy je̱'e̱ mu̶dyiibu̶ najty mu̶gaaybyu̶ tu̶ yajwoogu̶xyu̶ñ , peru̶ je̱' ka'p je̱'e̱ ku'ubu̶jky ajku̶xy ñú̶kxku̶xu̶ch .
40022004	Chi je̱'e̱ wiingpu̶ tyuumbu̶du̶jk ke̱jxnu̶ba , nu̶maay ajku̶xy : ‘ Nu̶maaygyu̶x je̱'e̱ ja'ay je̱'e̱ tu̶u̶bu̶ mu̶gaaybyu̶ yajwoogu̶xy ko tu̶ u̶u̶ch je̱'e̱ kaayu̶ñ uuku̶ñ yam ni'ixu̶'u̶y . Tu̶ u̶u̶ch je̱'e̱ nwaj y je̱'e̱ nno'on nju̶yujk ni'kxu̶bu̶ nyajyaj'o'ogyii , y ku̶xyu̶ yam ni'ixu̶'u̶ y'ijtnu̶ ; wan miingu̶xy ma je̱'e̱ pu̶jkpu̶ yam yajwinxu̶u̶duna'añu̶ñ . ’
40022005	Peru̶ je̱'e̱ ja'ay mu̶dyiibu̶ mu̶gaaybyu̶ yajwoogu̶xu̶ñ ka'p je̱'e̱ ayuuk kweentu̶tuuñ ajku̶xy . Nije̱' kyamjooty ñu̶kxy ajku̶xy y nije̱' tokpu̶ ye̱jkpu̶ ñu̶kxy ajku̶xy ,
40022006	y nije̱' je̱'e̱ mu̶j'ane̱'e̱mbu̶ tyuumbu̶du̶jk majtzu̶ ajku̶xy y kujku̶xy ju̶bijpku̶xy u̶xtu̶ koonu̶ yaj'o'ky ajku̶xy .
40022007	Mu̶'it je̱'e̱ mu̶j'ane̱'e̱mbu̶ mu̶k jyootma'ty , y chi je̱'e̱ soldadotu̶jk ane'emy ajku̶xy ko je̱'e̱ ja'ayyaj'o'kpu̶du̶jk wan nu̶kxy yaj'o'kku̶xy y ni'ino'ku̶ch je̱'e̱ kyajpt ajku̶xy .
40022008	Mu̶'it je̱'e̱ tyuumbu̶du̶jk nu̶maay ajku̶xy : ‘ Ku̶xyu̶ yam ni'ixu̶'u̶ y'ijtnu̶ ma je̱'e̱ pu̶jkpu̶ yam yajwinxu̶u̶duna'añu̶ñ , peru̶ je̱'e̱ ja'ay ajku̶xy je̱'e̱ mu̶dyiibu̶ u̶u̶ch mu̶gaaybyu̶ tu̶ nja'ayajwoowu̶gu̶xyu̶ñ , ka'p najty je̱'e̱ pyáttu̶gu̶xyu̶ myiingu̶xu̶ch yaa .
40022009	Miich nnú̶kxku̶x majaty je̱'e̱ mu̶jnu̶u̶ mu̶jtu'uju̶ñ y woogu̶x je̱'e̱ ja'ay ku̶xyu̶ mu̶gaaybyu̶ ma je̱'e̱ pu̶jkpu̶ju̶ñ je̱'e̱ mu̶dyiibu̶ naty mbaatku̶xypyu̶ñ .
40022010	Chi je̱'e̱ tuumbu̶du̶jk ñú̶kxku̶xy ma je̱'e̱ mu̶jnu̶u̶ mu̶jtu'uju̶ñ y woomujktaay je̱'e̱ ja'ay ku̶xyu̶ ajku̶xy je̱'e̱ mu̶dyiibu̶ pyaatku̶xu̶ñ , ju̶bu̶kja'ay y oyjya'ay ajku̶xy y du'un je̱'e̱ tyu̶goot y'ujch mu̶u̶d je̱'e̱ ja'ay ajku̶xy .
40022011	“ Ko je̱'e̱ mu̶j'ane̱'e̱mbu̶ tyu̶jktu̶gu̶u̶y ixa'añ je̱'e̱ ja'ay je̱'e̱ mu̶dyiibu̶ najty mu̶gaaybyu̶ tu̶ yajwoogu̶xyu̶ñ , chi je̱'e̱ ja'ay tu'ug ijxy ka'p najty je̱'e̱ du'un xyóxyu̶ch neby je̱'e̱ ja'ay ñayxojxu̶gu̶xyu̶ñ je̱'e̱ mu̶dyiibu̶ nú̶kxku̶xpu̶ñ ma je̱'e̱ pu̶jkpu̶ yajwinxu̶u̶dúñu̶ñ .
40022012	Chi nu̶maay : ‘ Mu̶gu'ug , ¿ neby yaa tu̶ mdu̶gu̶'u̶y , y ka'p du'un mxóxyu̶ch neby je̱'e̱ ja'ay ñayxojxu̶gu̶xyu̶ñ je̱'e̱ mu̶dyiibu̶ nú̶kxku̶xpu̶ñ ma je̱'e̱ pu̶jkpu̶ yajwinxu̶u̶dúñu̶ñ ? ’ Peru̶ je̱' ka'p je̱'e̱ ni tu'k'aa y'adzooy .
40022013	Mu̶'it je̱'e̱ mu̶j'ane̱'e̱mbu̶ nu̶maay je̱'e̱ mu̶dyiibu̶ najty je̱'e̱ ju̶kxy pu̶ky jim ni'ixu̶u̶ygyu̶xpu̶ñ : ‘ Ku̶'u̶xojtz tekyxyojtzku̶x yu̶'u̶ y pu̶daakku̶x jiiby tu̶be̱'py agoodztuum , y jiiby jyu̶'u̶wu̶ch ya'axu̶ch y tyu̶u̶tzke̱e̱du̶ch . ’
40022014	Je̱' ko may je̱'e̱ ja'ay tu̶ jya'ayajwoogu̶xy , peru̶ we̱e̱nu̶ je̱'e̱ win'ixypyu̶ ajku̶xy . ”
40022015	Ko adaa du'un tyuundaay jyajttaayu̶ , chi je̱'e̱ fariseotu̶jk jim chóngu̶xy y oy ñaygyápxu̶gu̶xyu̶ neby je̱'e̱ Jesús mu̶baad yajkapxtu̶gooygyu̶xyu̶ñ y neby mu̶baad mu̶'it xu̶'u̶gu̶xyu̶ñ .
40022016	Chi je̱'e̱ ja'ay kejxy ajku̶xy je̱'e̱ mu̶dyiibu̶ jya'ay'ajtku̶xypyu̶ñ , kipxy mu̶u̶d je̱'e̱ Herodes jya'ay ajku̶xy ko du'un nu̶maaygyu̶xu̶ch : — Windzú̶n , u̶u̶ch nnejwu̶u̶ybyu̶ch ajku̶xy ko miich tu̶y'ajtu̶ñ mmu̶dya'agy , y ko tu̶y'ajt je̱'e̱ Dios tyu̶y'ajt myaj'u̶xpu̶jku̶ neby je̱'e̱ ja'ay mu̶baad chu̶naaygyu̶xy jyugy'ajtku̶xyu̶ñ du'un neby je̱'e̱ Dios tzokyu̶ñ . Miich ka'p miich je̱'e̱ ja'ay mmu̶jpu̶da'agy nebyjyaty myu̶naangu̶xyu̶ñ , je̱' ko ka'p miich je̱'e̱ ja'ay win'ixy myaj'u̶xpú̶ky .
40022017	U̶u̶ch ok'awaanu̶ygyu̶xk neby miich m'okmu̶naambu̶ : ¿ Nej mu̶baad u̶u̶ch nmu̶gubety ajku̶xy je̱'e̱ mu̶j'ane̱'e̱mbu̶ romano ja'ay , o ka'p ?
40022018	Peru̶ je̱' ajku̶xy winju̶wu̶u̶yu̶xu̶ je̱'e̱ Jesús jyu̶bu̶kwinma'añ ajku̶xy je̱'e̱ mu̶dyiibu̶ najty myu̶dajtku̶xypyu̶ñ , chi ñu̶maayu̶ ajku̶xy : — Miich tzo'oydyu'untúk miich ajku̶xy , ¿ ti u̶u̶ch ko miich xyjyoot'ijx xywyinma'añ'ijxku̶xy ?
40022019	Yaj'ijxku̶ch je̱'e̱ meeñ ajku̶xy mu̶dyiibu̶ je̱'e̱ kube̱jtu̶ñ mu̶u̶d mgubetyu̶ñ ajku̶xy . Chi je̱'e̱ denario meeñ tu'ug yajnimiinu̶ ,
40022020	y chi je̱'e̱ Jesús yajtu̶u̶wu̶ ajku̶xy : — ¿ Pu̶n adaa y'awinnax y pu̶n je̱'e̱ xyu̶u̶ yam yujkja'ay miimb ma adaa meeñu̶ñ ?
40022021	Chi y'adzooy ajku̶xy : — Je̱'e̱ mu̶j'ane̱'e̱mbu̶ . Mu̶'it je̱'e̱ Jesús ñu̶maayu̶ ajku̶xy : — Pues mooygyu̶x je̱'e̱ mu̶j'ane̱'e̱mbu̶ je̱'e̱ mu̶dyiibu̶ je̱'e̱ mu̶j'ane̱'e̱mbu̶ paattu̶bu̶ñ , y mooygyu̶x je̱'e̱ Dios je̱'e̱ mu̶dyiibu̶ je̱'e̱ Dios paattu̶bu̶ñ .
40022022	Ko adaa du'un mu̶dooy ajku̶xy , chi mu̶k yajnú̶kxy yajju̶wu̶u̶y ajku̶xy y u̶xmajtzku̶xnu̶ y ñú̶kxku̶xnu̶ .
40022023	Nan je̱'e̱ mu̶'it xu̶u̶ , chi je̱'e̱ saduceotu̶jk oy nije̱' ijxku̶xy je̱'e̱ Jesús . Je̱'e̱ saduceotu̶jk du'un je̱'e̱ myu̶naangu̶xy ko ka'p je̱'e̱ o'ogyjya'ay jyuugypyu̶gaangu̶xy , paady adayaaba mu̶dya'agy yajmu̶dmu̶dyaaky ajku̶xy :
40022024	— Windzú̶n , du'un je̱'e̱ Moisés myu̶naañ ko pu̶nu̶ jii pu̶n y'o'ogy pu̶ky ya'aydyu̶jk y pu̶nu̶ ka'p je̱'e̱ y'ung ni tu'ug tu̶ yajwu̶'u̶my , je̱' pyuya'ay paattu̶p pú̶gu̶ch je̱'e̱ ku'o'ogytyo'oxyu̶jk wan du'un yaj'ungpaadu̶ch mu̶u̶d je̱'e̱ pyuya'ay gyu̶xpu̶ mu̶dyiibu̶ naty tu̶ y'o'ogyu̶ñ .
40022025	Bueno , jii ijty je̱'e̱ ja'ay tu'kke̱'e̱xk ma u̶u̶ch ajku̶xyu̶ñ nijuxtujk ijty je̱'e̱ tyu'kke̱'e̱xk'ajtku̶xy agu̶ ya'aydyu̶jk . Chi je̱'e̱ kob'ung jayu̶jp pyu̶jky y chi je̱'e̱ tyo'oxyu̶jk u̶x'o'ky . Je̱' ko ka'p ni tu'ug yaj'ungpaaty , chi je̱'e̱ jyu̶dzu̶my je̱'e̱ ku'o'ogytyo'oxyu̶jk windumbu̶jky .
40022026	Nandu'un je̱'e̱ mu̶me̱tzkpu̶ jyajty , y nan kujeky je̱'e̱ mu̶du̶gu̶u̶kpu̶ , u̶xtu̶ koonu̶ nijuxtujku̶ mu̶dtzu̶naay abu̶dzu̶u̶mdaaygyu̶xy je̱'e̱ to'oxyu̶jk y u̶x'o'ktaay ajku̶xy .
40022027	Y ko du'un y'o'ktaaygyu̶xy , chi je̱'e̱ to'oxyu̶jk oy nandu'un y'o'knu̶ .
40022028	Bueno , y ko naty je̱'e̱ jyuugypyu̶jkku̶xy , ¿ mu̶dyiibu̶ je̱'e̱ nijuxtujkpu̶ tu'kke̱'e̱xkpu̶ da'a okto'oxyu̶jk'adu̶u̶ju̶p je̱'e̱ to'oxyu̶jk , je̱' ko nigu̶xyu̶ je̱'e̱ tu̶ to'oxyu̶jk'ajtu̶gu̶xyu̶ ?
40022029	Chi je̱'e̱ Jesús y'adzoowu̶ ajku̶xy : — Miich ajku̶xy mgapxtu̶gooygyu̶xp du'un , je̱' ko je̱'e̱ Dios ñaky ka'p mnejwu̶u̶yu̶ ajku̶xy ni je̱'e̱ Dios myu̶k'ajtu̶ñ .
40022030	Ko naty je̱'e̱ o'ogyjya'ay jyugypyu̶jkku̶xy , je̱'e̱ ya'aydyu̶jktu̶jk y je̱'e̱ to'oxyu̶jktu̶jk ka'p je̱'e̱ pyu̶gaan y'u'ugaangu̶xnu̶ , du'un je̱'e̱ y'idaangu̶xnu̶ neby je̱'e̱ ángelestu̶jk mu̶dyiibu̶ jiiby tzajpjooty ajku̶xyu̶ñ .
40022031	Y tu̶y'ajt je̱'e̱ du'un ko je̱'e̱ o'ogyjya'ay jyuugypyu̶gaangu̶xy , ¿ nej ka'anu̶ miich mgápxku̶xyñu̶ ko je̱'e̱ Dios du'un ku̶'u̶m myu̶naañ .
40022032	‘ U̶u̶ch je̱'e̱ Abraham Dyios , je̱'e̱ Isaac Dyios y je̱'e̱ Jacob Dyios ’ ? ¡ Y je̱'e̱ Dios ka'p je̱'e̱ Dyios'aty ma je̱'e̱ o'ogypyu̶ja'ay ajku̶xyu̶ñ , je̱'e̱ Dios , Dios'ajtp je̱' ma je̱'e̱ juugypyu̶ja'ay ajku̶xyu̶ñ !
40022033	Ko je̱'e̱ mayjya'ay adaa du'un mu̶dooy ajku̶xy je̱'e̱ Jesús y'u̶xpu̶jku̶ñ , chi mu̶k yajnú̶kxy yajju̶wu̶u̶y ajku̶xy .
40022034	Chi je̱'e̱ fariseotu̶jk ñayyo'oymyujku̶ ajku̶xy ko oy du'un nejwu̶u̶ygyu̶xy ko je̱'e̱ Jesús je̱'e̱ saduceotu̶jk najty tu̶ yaj'amóñ ,
40022035	y chi nidu'ugtu̶ Dios y'ane̱'e̱mu̶ñ windzu̶ndu̶jk , neby mu̶baad joot'íxy winma'añ'íxyu̶ñ , chi yajtu̶u̶y :
40022036	— Windzú̶n , ¿ mu̶dyii ane̱'e̱mu̶ñ ni'igyu̶ jakmu̶j ma je̱'e̱ Dios kyu'utujku̶ñ myiñu̶ñ ?
40022037	Chi je̱'e̱ Jesús y'adzooy : — ‘ Tzok ju̶wu̶'u̶ je̱'e̱ mWindzú̶n Dios mu̶u̶d je̱'e̱ mjoot mwinma'añ ku̶xyu̶ , mu̶u̶d je̱'e̱ mjoot m'aanu̶mu̶ ku̶xyu̶ y mu̶u̶d je̱'e̱ m'aa mjoot ku̶xyu̶ . ’
40022038	Adayaaba je̱' je̱'e̱ ane̱'e̱mu̶ñ ni'igyu̶ jakmu̶jpu̶ y je̱'e̱ timyjyayu̶jpu̶ .
40022039	Y je̱'e̱ mu̶me̱tzkpu̶ du'undu̶gu̶u̶by je̱' neby je̱'e̱ jayu̶jpu̶ju̶ñ , y du'un je̱'e̱ myu̶na'añ : ‘ Tzok ju̶wu̶'u̶ je̱'e̱ mmu̶ju̶u̶n mmu̶du̶jk du'un neby miich ku̶'u̶m mnaychogyiiju̶ñ . ’
40022040	Adayaaba me̱tzkpu̶ Dios y'ane̱'e̱mu̶ñ , adaa je̱'e̱ u̶jx'ajtp kopt'ajtp ku̶xyu̶ je̱'e̱ Dios kyu'utujku̶ñ mu̶dyiibu̶ je̱'e̱ Moisés kyujaayu̶ñ y mu̶dyiibu̶ je̱'e̱ Dios y'ayuuknajtzkapxu̶u̶ybyu̶du̶jk yaj'u̶xpu̶jkku̶xu̶ñ .
40022041	Jim najty je̱'e̱ fariseotu̶jk kya'ayo'oywa'kxku̶xyñu̶ ,
40022042	chi je̱'e̱ Jesús yajtu̶u̶wu̶ ajku̶xy : — ¿ Nej miich m'okmu̶naangu̶xpu̶ mu̶u̶d je̱'e̱ Cristo kyu̶xpu̶ ? ¿ Pu̶n y'ok'ung y'ok'ana'k je̱' ? Chi je̱' je̱'e̱ Jesús adzooy ajku̶xy : — David y'ok'ung y'ok'ana'k je̱' .
40022043	Mu̶'it je̱'e̱ Jesús ñu̶maayu̶ ajku̶xy : — ¿ Peru̶ ti je̱'e̱ David ko je̱'e̱ Espíritu Santo yajkápxu̶ , ko du'un nu̶maay : Windzú̶n ? Je̱' ko du'un je̱'e̱ David myu̶naañ :
40022044	[ Pu̶njaty tzaagú̶xp yujkku̶daagu̶xpu̶ñ , tu̶j wi'idz je̱'e̱ jyajtta'awu̶ch ajku̶xy ; y pu̶nu̶ je̱'e̱ tzaa ni'igu̶daagóttu̶gu̶xp , jo'ptz jo'ptz je̱'e̱ jyajtta'awu̶ch ajku̶xy . ]
40022045	Je̱'e̱ teedy windzu̶ndu̶jk y je̱'e̱ Dios y'ane̱'e̱mu̶ñ windzu̶ndu̶jk ajku̶xy , ko adaa ijxpe̱jt du'un mu̶dooy ajku̶xy je̱'e̱ mu̶dyiibu̶ je̱'e̱ Jesús najty myu̶dyaakypyu̶ñ , chi oy winju̶wu̶u̶ygyu̶xy ko je̱' najty du'un nimu̶dyaaku̶p ajku̶xy .
40022046	Ni pu̶n ni tu'k'aa kya'a'adzoowu̶ , je̱'e̱ mu̶'it xu̶u̶ ni pu̶n ni tii ayuuk kya'a'okyajtu̶u̶wu̶nu̶ .
40023001	Ko adaa du'un tyuundaay jyajttaayu̶ , chi je̱'e̱ Jesús nu̶maay je̱'e̱ mayjya'ay y je̱'e̱ dyiscípulotu̶jk :
40023002	“ Je̱'e̱ Dios y'ane̱'e̱mu̶ñ windzu̶ndu̶jk y je̱'e̱ fariseotu̶jk ane'emy je̱'e̱ du'un ajku̶xy ko je̱'e̱ Moisés y'ane̱'e̱mu̶ñ kapxtu̶u̶wu̶ch ajku̶xy .
40023003	Paadyu̶tz , mgapxymyu̶doogu̶xu̶py y mguydyuungu̶xu̶py ku̶xyu̶ nebyjyaty naty xyñu̶maaygyu̶xyu̶ñ , peru̶ ka'p mgatz'ijxku̶xu̶ch nebyjyaty jya'ay'ajtku̶xyu̶ñ , je̱' ko janch kápxku̶xp je̱' y ka'p naty du'un ni'ikuydyuungu̶xpu̶ .
40023004	Yu̶'u̶ je̱'e̱ kostumbre ka'anagnáx yajkojku̶xp janch tzipjatypyu̶ mu̶dyiibu̶ ka'p myu̶madaaknu̶chu̶ñ , y yaj'u̶xpu̶jkku̶xy je̱'e̱ ja'ay ko wan kuydyuungu̶xy , y ni je̱' naty ku̶'u̶m nidu'uñdyu̶ ka'akuydyuungu̶xpu̶ , du'un neby je̱'e̱ tzu̶my jemxypyu̶ tu̶ mooygyu̶xyu̶ñ mu̶dyiibu̶ ka'p myu̶madaaknu̶chu̶ñ , y chi je̱'e̱ ja'ay nu̶maaygyu̶xy ko wan mu̶du'uyo'oygyu̶xy , y je̱' ajku̶xy ni kyu̶'u̶wa'axktu̶'ajty je̱'e̱ ku̶'u̶m ka'ayajpadaangu̶xpu̶ .
40023005	Ku̶xyu̶ nebyjyaty y'adu̶u̶tzku̶xyu̶ñ , paady je̱'e̱ du'un y'adu̶u̶tzku̶xy wan je̱'e̱ ja'ay du'un y'ixu̶u̶ tyu̶kxu̶u̶ju̶ch ajku̶xy . Ñayyajwimbokxodzu̶u̶yu̶gu̶xy y ñayyajkejykyopxodzu̶u̶yu̶gu̶xy je̱'e̱ naky ma je̱'e̱ Dios y'ayuuk tyu̶y'ajt kuja'ay myiiñu̶ñ , y yoñjyaty je̱'e̱ wyit tyukxy ajku̶xy pa'axu̶nanjáty wan je̱'e̱ ja'ay du'un y'ixu̶u̶ju̶ch ajku̶xy ko oy Dyiosmu̶duungu̶xy .
40023006	Je̱'e̱ u̶ñaaybye̱jt je̱'e̱ jyanch'adzojkku̶xypy ma je̱'e̱ windzu̶ndu̶jk y'u̶ñaaygyu̶xyu̶ñ ma je̱'e̱ ja'ay xyu̶u̶duungu̶xyu̶ñ y je̱'e̱ ku'uduumbu̶ u̶ñaaybye̱jt ma je̱'e̱ naymyujktaaktu̶ñ ,
40023007	y janch adzojkku̶xy ko je̱'e̱ ja'ay y'u̶u̶bókx kyapxpókxu̶gu̶xu̶ch windzu̶gu̶'u̶ñ'eemby nu̶u̶gujk tu'ugujk y ko ñu̶maayu̶gu̶xu̶ch windzú̶n .
40023008	“ Peru̶ miich ajku̶xy ka'p du'un mgu'ubu̶jkku̶xu̶ch ko je̱'e̱ ja'ay xyñu̶maaygyu̶xu̶ch windzú̶n , je̱' ko tu'kjuugy tu'kmu̶gu'ug miich nigu̶xyu̶ ajku̶xy y tu'kpajk je̱'e̱ mWindzú̶n je'eyu̶ ajku̶xy
40023009	Y ka'p miich ni pu̶n mnu̶maaygyu̶xu̶ch teedy ma adayaaba naaxwiiñu̶ñ je̱' ko tu'kpajk miich je̱'e̱ mDeedy je'eyu̶ ajku̶xy : je̱'e̱ mu̶dyiibu̶ jiiby tzajpjootyu̶ñ .
40023010	Nan ka'p mgu'ubu̶jkku̶xu̶ch ko je̱'e̱ ja'ay xyñu̶maaygyu̶xu̶ch mu̶jwindzú̶n , je̱' ko je̱'e̱ Cristo miich tu'kpajk mmu̶jWindzu̶n'ajtypy ajku̶xy .
40023011	Je̱'e̱ mu̶jtuungmu̶u̶dpu̶ ma miich ajku̶xyu̶ñ , wan je̱'e̱ myu̶gu'ugtu̶jk mu̶dúñ .
40023012	Je̱' ko je̱'e̱ mu̶dyiibu̶ ku̶'u̶m naygyu'umaayu̶p , tzo'oydyu'unbaadu̶p je̱' , y je̱'e̱ mu̶dyiibu̶ yuung naaxypy naybyu̶daaku̶p , je̱' ku'umáy ídu̶p .
40023013	“ ¡ Miich y'yoobu̶ ajku̶xy Dios y'ane̱'e̱mu̶ñ windzu̶ndu̶jk y fariseotu̶jk ayo'onduum myajpaatku̶xy , miich tzo'oydyu'untúk miich ajku̶xy ! , miich m'agapxtujkku̶xypy je̱'e̱ ja'ay ka'pu̶ tyu̶gu̶u̶ygyu̶xu̶ch ma je̱'e̱ Dios y'ane'emyu̶ñ . Ni miich ku̶'u̶m mga'atu̶gu̶'u̶waangu̶xy y nan ka'p mdzojkku̶xy ko je̱'e̱ wiingpu̶ tyu̶gu̶u̶ygyu̶xu̶ch mu̶dyiibu̶ du'un ja'amu̶naangu̶xpu̶ñ .
40023014	[ ¡ Miich y'yoobu̶ ajku̶xy Dios y'ane̱'e̱mu̶ñ windzu̶ndu̶jk y fariseotu̶jk , ayo'onduum myajpaatku̶xy , miich tzo'oydyu'untúk miich ajku̶xy ! , je̱' ko miich je̱'e̱ ku'o'ogytyo'oxyu̶jktu̶jk je̱'e̱ tyu̶jk y je̱'e̱ kyojy pyu̶da'agy mbu̶jktaayu̶ ajku̶xy , y mDiosmu̶bu̶jktzoogu̶xy janch jekyjyaty neby je̱'e̱ ja'ay xykyu'umáyu̶chu̶ñ ajku̶xy ko m'oyjya'ay mdu'uda'agyjya'ayu̶ch ajku̶xy . Y paady je̱'e̱ Dios miich ni'igyu̶ xychaachtyúnu̶ch ajku̶xy . ]
40023015	“ ¡ Miich y'yoobu̶ ajku̶xy Dios y'ane̱'e̱mu̶ñ windzu̶ndu̶jk y fariseotu̶jk , ayo'onduum myajpaatku̶xy , miich tzo'oydyu'untúk miich ajku̶xy ! , m'ayo'oydyaaby miich je̱'e̱ naaxwiimbu̶ ajku̶xy , m'u̶xtaaygyu̶xy je̱'e̱ ja'ay tu'ug mu̶dyiibu̶ mwin'u̶u̶naangu̶xypyu̶ñ mu̶u̶d je̱'e̱ m'u̶xpu̶jku̶ñ ajku̶xy , y ko naty tu̶ m'okwin'ú̶ngu̶xy , me̱jtzdu'uñdyu̶ je̱'e̱ du'un myajpokychu̶mu̶'kku̶xnu̶ ni'igu̶ ka'p miich ajku̶xyñu̶ba .
40023016	“ ¡ Miich y'yoobu̶ ajku̶xy , wiindzja'ay wijtzyo'oybyu̶du̶jk ! , miich du'un miich mmu̶naangu̶xy : ‘ Ko pu̶n je̱'e̱ waandaakt nukxtaakt pu̶daakku̶xpu̶ñ cham je̱'e̱ mu̶jtzajptu̶jk naty kapxpaatku̶xy , ko ka'p du'un ñejpyu̶ch ko ka'akuydyúnu̶ch ajku̶xy , peru̶ pu̶nu̶ kyapxpaatku̶xypymíñ je̱'e̱ ooru̶ mu̶dyiibu̶ jiiby mu̶jtzajptu̶gootyu̶ñ ko mu̶'itnu̶ je̱'e̱ tzipku̶xp kuydyuungu̶xu̶ch . ’
40023017	¡ Tzudu̶jk looku̶tu̶jk y wiindzja'aydyu̶jk ! ¿ Mu̶dyii ni'igyu̶ jaktzobaatp : je̱'e̱ ooru̶ o je̱'e̱ mu̶jtzajptu̶jk ? je̱' ko je̱'e̱ mu̶jtzajptu̶jk kyu̶xpu̶ je̱'e̱ ooru̶ yajkunúkxy .
40023018	Nandu'un miich mmu̶naangu̶xy : ‘ Ko pu̶n je̱'e̱ waandaakt nukxtaakt pu̶daakku̶xpu̶ñ cham je̱'e̱ naaxpóch ma je̱'e̱ windzu̶gu̶'u̶ñ yaj'yékyu̶ñ naty kapxpaatku̶xy , ko ka'p du'un ñejpyu̶ch ko ka'akuydyúnu̶ch ajku̶xy peru̶ pu̶nu̶ kyapxpaatku̶xypymíñ je̱'e̱ yojxu̶ñ mu̶dyiibu̶ jim naaxpóch kyu̶xp ma je̱'e̱ windzu̶gu̶'u̶ñ yaj'yékyu̶ñ , ko mu̶'itnu̶ je̱'e̱ tzipku̶xp kuydyuungu̶xu̶ch . ’
40023019	¡ Wiindzja'aydyu̶jk ! ¿ Mu̶dyii ni'igyu̶ jaktzobaatp : je̱'e̱ yojxu̶ñ o je̱'e̱ naaxpóch ma je̱'e̱ windzu̶gu̶'u̶ñ yaj'yékyu̶ñ ? Je̱' ko naaxpóch kyu̶xpu̶ je̱'e̱ yojxu̶ñ yajkunúkxy .
40023020	Pu̶n je̱'e̱ naaxpóch kapxpaatpu̶ñ ma je̱'e̱ windzu̶gu̶'u̶ñ yaj'yékyu̶ñ , ka'p naty je̱'e̱ je̱'e̱du̶'ajty kyapxpaatypy je̱'e̱ naaxpóch ma windzu̶gu̶'u̶ñ yaj'yékyu̶ñ , nan y'agapxmujktaaby naty je̱'e̱ du'un ku̶xyu̶ mu̶dyiijáty jim naaxpóch kyu̶xpu̶ñ ,
40023021	y je̱'e̱ mu̶dyiibu̶ je̱'e̱ mu̶jtzajptu̶jk kapxpaatpu̶ñ , ka'p naty je̱'e̱ je̱'e̱du̶'ajty kyapxpaatypy je̱'e̱ mu̶jtzajptu̶jk , nan je̱'e̱ Dios naty je̱'e̱ du'un kyapxpaatypy je̱'e̱ mu̶dyiibu̶ jiiby tzu̶naaybyu̶ñ .
40023022	Y pu̶n je̱'e̱ tzajp kapxpaatpu̶ñ , je̱'e̱ Dios naty y'u̶ñaaydyaakt je̱'e̱ du'un kyapxpaattu̶py y je̱'e̱ Dios je̱'e̱ mu̶dyiibu̶ jiiby u̶ñaaybyu̶ñ .
40023023	“ ¡ Miich y'yoobu̶ ajku̶xy Dios y'ane̱'e̱mu̶ñ windzu̶ndu̶jk y fariseotu̶jk , ayo'onduum miich myajpaatku̶xy , miich tzo'oydyu'untúk miich ajku̶xy ! , ko mbu̶daakku̶xy abu̶kyjyaty je̱'e̱ majkpu̶ mu̶u̶d je̱'e̱ Dios kyu̶xpu̶ , u̶xtu̶ je̱'e̱ ruda , je̱'e̱ anís y je̱'e̱ ju̶kxychooy , peru̶ ka'p miich je̱'e̱ u̶xpu̶jku̶ñ mgweentu̶tuungu̶xy je̱'e̱ mu̶dyiibu̶ ni'igyu̶ jaktzobaatp ma je̱'e̱ Dios y'ane̱'e̱mu̶ñ , adayaaba : je̱'e̱ tu̶y'ajtu̶ñ , je̱'e̱ pa'a''ayo'on , y ko je̱'e̱ Dios tu'ug'aa tu'ugjoot mmu̶bu̶jkku̶xu̶ch . Adaaju̶tz u̶xyu̶py mduungu̶xypy cham je̱'e̱ majkpu̶ naty abu̶kyjyaty mbu̶daakku̶xpu̶ mu̶u̶d je̱'e̱ Dios kyu̶xpu̶ .
40023024	¡ Miich ajku̶xy , wiindzja'ay wijtzyo'oybyu̶du̶jk , m'anajxku̶xypy je̱'e̱ nu̶u̶ ka'pu̶ je̱'e̱ pi'k'uuxk ñáxu̶ch , peru̶ mju̶u̶ngu̶xypy je̱'e̱ camello , je̱'e̱ mu̶jju̶yujk !
40023025	“ ¡ Miich y'yoobu̶ ajku̶xy Dios y'ane̱'e̱mu̶ñ windzu̶ndu̶jk y fariseotu̶jk , miich tzo'oydyu'untúk miich ajku̶xy ! , oy mjanchñaybyu̶daaku̶gu̶xy tu'uda'agyjya'ay ma je̱'e̱ ja'ay winduuy ajku̶xyu̶ñ y ka'p naty ñi'ijaanchu̶chpyu̶ , y ma je̱'e̱ mjoot mwinma'añ ajku̶xyu̶ñ jiiby je̱'e̱ me̱e̱dzu̶u̶ winma'añ y je̱'e̱ adzojku̶ñ winma'añ ku̶xyu̶ mmu̶dajtku̶xy . Myajwaatzku̶xypy miich je̱'e̱ vasu̶ni'kx y je̱'e̱ texyñi'kx , y chi je̱'e̱ ju̶bu̶kpu̶ myajwu̶'u̶mgu̶xy vasu̶jooty y texyjyooty .
40023026	¡ Fariseotu̶jk wiindzja'aydyu̶jk , yajwaatzku̶x je̱'e̱ vasu̶joot y je̱'e̱ texyjyoot jayu̶jp , y du'un nandu'un wyu̶'u̶mu̶ch wa'adz je̱'e̱ vasu̶ni'kx y je̱'e̱ texyñi'kx !
40023027	“ ¡ Miich y'yoobu̶ ajku̶xy Dios y'ane̱'e̱mu̶ñ windzu̶ndu̶jk y fariseotu̶jk , miich tzo'oydyu'untúk miich ajku̶xy ! Du'un miich ajku̶xy neby je̱'e̱ o'kpu̶ jut , janch'oy ni'igú̶xp ku'uduuy y'oydyúñu̶chu̶ñ , peru̶ jiiby jutjooty ujtz je̱'e̱ jiiby mu̶u̶d je̱'e̱ o'kpu̶ pajk y mu̶u̶d je̱'e̱ ju̶bu̶kpu̶ ku̶xyu̶ .
40023028	Du'un miich ajku̶xy : du'un miich ni'igú̶xp ku'uduuy mgu̶xu̶'kku̶xy ma je̱'e̱ mayjya'ay winduuy ajku̶xyu̶ñ neby je̱'e̱ ja'ay oyjya'aybyu̶ ajku̶xyu̶ñ , peru̶ ma je̱'e̱ mjoot mwinma'añ ajku̶xyu̶ñ jiiby je̱'e̱ tzo'oydyu'untúk winma'añ y je̱'e̱ ju̶bu̶kwinma'añ ku̶xyu̶ mmu̶dajtku̶xy .
40023029	“ ¡ Miich y'yoobu̶ ajku̶xy Dios y'ane̱'e̱mu̶ñ windzu̶ndu̶jk y fariseotu̶jk , miich tzo'oydyu'untúk miich ajku̶xy ! , miich je̱'e̱ o'kpu̶ jut mgu'ubodzu̶u̶ygyu̶xypy ma je̱'e̱ Dios y'ayuuknajtzkapxu̶u̶ybyu̶du̶jk ñaaxtu̶gu̶u̶y ajku̶xyu̶ñ , y mxojxku̶xy oy yajxón ma je̱'e̱ tu'uda'agyjya'aydyu̶jk ñaaxtu̶gu̶u̶y ajku̶xyu̶ñ ,
40023030	y chi mmu̶naangu̶xy : ‘ Ko u̶xyu̶py u̶u̶ch jékyu̶p ku̶ndzu̶naay ku̶njugy'ajty ajtu̶m ajku̶xy mu̶naa je̱'e̱ nmu̶j'áp nmu̶jteedy chu̶naay jyugy'ajty ajku̶xyu̶ñ , ka'p je̱'e̱ ku̶nbubejty ajtu̶m ajku̶xy ko je̱'e̱ Dios y'ayuuknajtzkapxu̶u̶ybyu̶du̶jk yaj'o'ky ajku̶xy . ’
40023031	Adaa gyú̶xpu̶tz du'un mu̶u̶d ñi'igu̶xu̶'u̶gy ma miich ajku̶xyu̶ñ , ko miich xy'ok'ung xy'ok'ana'k'ajtku̶xy je̱'e̱ mu̶dyiibu̶ je̱'e̱ Dios y'ayuuknajtzkapxu̶u̶ybyu̶du̶jk yaj'o'kku̶xu̶ñ .
40023032	¡ Tuun'abe̱jtku̶x je̱'e̱ mu̶dyiibu̶ je̱'e̱ mmu̶j'áp mmu̶jteedy tu̶ yajtzondaakku̶xyu̶ñ !
40023033	“ ¡ Miich du'un miich ajku̶xy neby je̱'e̱ mayxooxu̶ñ ! ¡ Tza'añ miich m'ajuugy m'amu̶gu'ug'ajtypy ajku̶xy ! ¿ Neby da'a m'okni'idzookku̶xu̶ch ma je̱'e̱ tzaachpyu̶ jiiby ayoodaaktuuybyu̶ñ ?
40023034	Paady nyajnigue̱xaangu̶xy je̱'e̱ Dios y'ayuuknajtzkapxu̶u̶ybyu̶du̶jk , je̱'e̱ u̶xpu̶kytyu̶jk y je̱'e̱ yaj'u̶xpu̶jkpu̶du̶jk ajku̶xy . Peru̶ miich myaj'o'kku̶xu̶py je̱' y nije̱' myajcruutzpe̱jtku̶xu̶ch , y naagu̶ñ mgojxku̶xu̶ch mne̱jpku̶xu̶ch ma je̱'e̱ naymyujktaaktu̶ñ y m'u̶xwu̶dijt mbawu̶dijtku̶xu̶ch kajpt kajpt .
40023035	Y miich je̱'e̱ tzaachpyu̶ xyñiga'awaangu̶xp ko je̱'e̱ tu'uda'agyjya'aydyu̶jk ku̶xyu̶ yaj'o'kku̶xy chonda'agy ma je̱'e̱ Abel je̱'e̱ tu'uda'agyjya'ay , u̶xtu̶ Zacarías , je̱'e̱ Berequías y'ung je̱'e̱ mu̶dyiibu̶ miich myaj'o'kku̶xu̶ñ mu̶jtzajptu̶jk'aguuy y naaxpóchpya'a'aay ma je̱'e̱ windzu̶gu̶'u̶ñ yaj'yékyu̶ñ .
40023036	Janch tu̶y'ajtu̶ñ du'un nnu̶maaygyu̶xy ko je̱'e̱ tzaachpyu̶ mu̶u̶d adayaaba ku̶xyu̶ , adachambu̶ tiempo ja'ay je̱'e̱ niga'ada'awaanu̶p ajku̶xy .
40023037	“ ¡ Jerusalenja'ay , Jerusalenja'ay , mu̶dyiibu̶ yaj'o'kku̶xpu̶ñ je̱'e̱ Dios y'ayuuknajtzkapxu̶u̶ybyu̶du̶jk ajku̶xy y mgu'uga'tzku̶xy je̱'e̱ ja'ay mu̶dyiibu̶ je̱'e̱ Dios xyajnigue̱jxku̶xpu̶ñ ! ¡ Janch ka'anaag'ook u̶u̶ch je̱'e̱ m'ung m'ana'k tu̶ nja'awijtzmuga'añ du'un neby je̱'e̱ tzeydyaj y'ung yajmúkyu̶ñ kye̱e̱ktpa'tku̶'u̶by , peru̶ nan ka'p du'un tu̶ m'a'ixu̶u̶ygyu̶xy mgu'ubu̶jkku̶xy !
40023038	Chiiju̶tz ijxku̶x , najtz'ixu̶'u̶ je̱'e̱ mgajpt wyu̶'u̶mnu̶ ajku̶xy ;
40023039	y u̶u̶ch miich nnu̶maaygyu̶xypy , ko cham du'un'ajtpu̶ , ka'p u̶u̶ch miich xy'ok'ijxku̶xnu̶ch , u̶xtu̶ koonu̶ naty je̱'e̱ tiempo paady mu̶naa mmu̶naangu̶xu̶ch : ‘ ¡ Kapxpaady je̱'e̱ mu̶dyiibu̶ miimb mu̶u̶d je̱'e̱ Windzú̶n Dios kyu̶xpu̶ xyu̶u̶ ! ’ ”
40024001	Chi je̱'e̱ Jesús pyu̶dzu̶u̶my ma je̱'e̱ mu̶jtzajptu̶jku̶ñ , y nú̶kxnu̶py najty ko je̱'e̱ dyiscípulotu̶jk ñimu̶jwa'ku̶ ajku̶xy y yajni'ixu̶u̶ydyu̶gu̶u̶yu̶ je̱'e̱ mu̶jtzajptu̶jk ajku̶xy ko janch'oy y'oydyúñu̶ch .
40024002	Chi je̱'e̱ Jesús ñu̶maayu̶ ajku̶xy : — ¿ M'ijxku̶xypy adaa du'un kú̶xyu̶ju̶ ? Pues tu̶y'ajtu̶ñ du'un nnu̶maaygyu̶xy ko yaa ka'p yaa ni tii wyu̶'u̶mu̶ch , ka'p pochkyopt ni tu'ug wyu̶'u̶mu̶ch . Ku̶xyu̶ yu̶'u̶ wyindu̶gooydya'awu̶ch .
40024003	Chi ñú̶kxku̶xy ma je̱'e̱ Olivos koptu̶ñ . Chi je̱'e̱ Jesús ñaxwech , y chi je̱'e̱ dyiscípulotu̶jk ñimu̶jwa'ku̶ yajtu̶waanu̶gu̶xyu̶ amechu̶ : — Je̱' u̶u̶ch ndzojkku̶xypy ko u̶u̶ch xy'awaanu̶ch ajku̶xy mu̶naa adaa du'un tyuna'añyii jyada'añyii neby tu̶ mmu̶na'añu̶ñ . ¿ Ti ijxpe̱jt jii yaj'íxu̶p ko naty mwimbijttu̶gách ya naaxwiiñ y ko je̱'e̱ naaxwiimbu̶ naty kyu̶xaan tyu̶goyaanu̶ ?
40024004	Chi je̱'e̱ Jesús y'adzoowu̶ ajku̶xy : — Naygyweentu̶'ajtu̶gu̶x ka'pu̶ pu̶n xywyin'ú̶ngu̶xu̶ch .
40024005	Je̱' ko minaamb je̱'e̱ ja'ay may mu̶dyiibu̶ nayyajnaxaanu̶gu̶xpu̶ñ neby u̶u̶chu̶ñ , myu̶na'anaangu̶xy : ‘ U̶u̶ch je̱' je̱'e̱ Cristo ’ , y may je̱'e̱ ja'ay win'u̶naangu̶xy .
40024006	Miich ajku̶xy mmu̶doy'ajtku̶xu̶py je̱'e̱ ayuuk ko naty je̱'e̱ ja'ay xii yaa chiptuungu̶xy , peru̶ ka'p mdzu̶gu̶u̶ygyu̶xu̶ch , je̱' ko ni'igu̶tún ni'igu̶jadu̶u̶wu̶p je̱'e̱ du'un , y ka'p naty je̱'e̱ naaxwímbu̶ du'un timykyu̶jxp timytyu̶gooybyu̶ch .
40024007	Nayñibu̶du̶'u̶gu̶u̶ju̶p je̱'e̱ naax kajpt mu̶u̶d je̱'e̱ wiingpu̶ naax kajpt y gobierno mu̶u̶d je̱'e̱ wiingpu̶ gobierno ; y mínu̶p mu̶j'yuu , y mu̶k temblor mayñaax maygyajpt .
40024008	Peru̶ tzondaaknu̶ naty adaa tzaachpyu̶ du'un .
40024009	“ Mu̶'it miich myajku̶'u̶ye̱jkku̶xu̶ch wan myajtzaachtyuungu̶xu̶ch y xyaj'o'kku̶xu̶ch , y ku̶xyu̶ je̱'e̱ ja'ay miich xykya'a'ixa'an xykya'atzoga'anu̶ch ajku̶xy je̱' gyu̶xpu̶ ko u̶u̶ch naty xymyu̶bu̶jkku̶xy .
40024010	Je̱'e̱ mu̶'it tiempo may je̱'e̱ ja'ay myu̶bu̶jku̶ñ yajtu̶goyaangu̶xnu̶ , y ka'p ñay'ixa'anu̶u̶ju̶ch ajku̶xy y ñaygyu̶'u̶ye̱jku̶gu̶xu̶ch amíñ u̶xyu̶py .
40024011	Y minaangu̶xp anu̶u̶'ajtpu̶du̶jk may ajku̶xy myu̶na'anaangu̶xy ko jye̱'e̱ju̶ch ajku̶xy je̱'e̱ Dios y'ayuuknajtzkapxu̶u̶ybyu̶du̶jk , y may je̱'e̱ ja'ay win'u̶naangu̶xy .
40024012	Jii'adaamb je̱'e̱ ju̶bu̶kpu̶ ni'igyu̶ , y je̱'e̱ maybyu̶ ja'ay ka'p je̱'e̱ ñaychojku̶gu̶xnu̶ch .
40024013	Peru̶ pu̶n u̶u̶ch amuumdu'ugjoot xymyu̶bu̶jkpu̶ñ u̶xtu̶ mabaad y'o'ogyu̶ñ , je̱' je̱'e̱ y'aanu̶mu̶ ni'idzo'ogu̶p ajku̶xy .
40024014	Y yajkapxwa'kxu̶p adaa oybyu̶ ayuuk tu̶y'ajt neby je̱'e̱ Dios y'ane'emyu̶ñ ma je̱'e̱ naaxwiimbu̶ kú̶xyu̶ju̶ñ , wan je̱'e̱ ja'ay je̱'e̱ tu̶y'ajt ku̶xyu̶ nejwu̶u̶ydyaaygyu̶xu̶ch , y mu̶'ítnu̶tz je̱'e̱ naaxwiimbu̶ kyú̶xu̶ch tyu̶góyu̶ch .
40024015	“ Du'un je̱'e̱ Dios y'ayuuknajtzkapxu̶u̶ybyu̶ Daniel kujaay . Ko naty miich m'ijxku̶xy je̱'e̱ ju̶bu̶kpu̶ tu̶ tyu̶gu̶'u̶y ma je̱'e̱ mu̶jtzajptu̶jku̶ñ — pu̶n adaa naky kapxpu̶ñ , wan winju̶wu̶'u̶y — ,
40024016	mu̶'it miich ajku̶xy pu̶njaty naty jim Judea naaxjooty tzu̶naaygyu̶xpu̶ñ , mgue̱e̱kku̶xu̶ch mnú̶kxku̶xu̶ch yuugjooty e̱e̱myjyooty ;
40024017	y pu̶njaty naty tu̶jkku'uduum yajpaatku̶xpu̶ñ , ka'p je̱'e̱ mu̶baad myu̶najkku̶xy , nu̶kxy tii tyu̶gooty yajpu̶dzu̶u̶mgu̶xy ;
40024018	y pu̶njaty naty kamjooty yajpaatku̶xpu̶ñ , ka'p je̱'e̱ mu̶baad wyimbijtku̶xy ma je̱'e̱ tyu̶jku̶ñ , nu̶kxy je̱'e̱ wyit yajpu̶dzu̶u̶mgu̶xy .
40024019	¡ Ayo'on padaamb je̱'e̱ to'oxyu̶jktu̶jk ajku̶xy mu̶dyiibu̶ naty ungjom'ijtku̶xpu̶ñ je̱'e̱ mu̶'it xu̶u̶ o je̱'e̱ mu̶dyiibu̶ naty ungma'axúng yajtzi'tzku̶xpu̶ñ !
40024020	Mmu̶bu̶jktzoogu̶x je̱'e̱ Dios ka'pu̶ adaa du'un tyunu̶u̶ jyadu̶u̶ju̶ch , mgue̱e̱kku̶xu̶ch mbujtku̶xu̶ch tu̶u̶chpyójtiempu̶jooty ni pokxyxyu̶u̶jooty ,
40024021	je̱' ko mu̶j je̱'e̱ tzaachpyu̶ ayo'on tyuna'añyii jyada'añyii neby ka'p nimu̶naaxu̶u̶ tyuñyii jyadyiiñu̶ju̶ñ maabu̶ je̱'e̱ naaxwiiñ chonda'agyu̶ñ , y ka'p du'un nimu̶naaxu̶u̶ y'okjajtu̶nu̶ch .
40024022	Y pu̶nu̶ ka'p je̱'e̱ Dios yajwe̱e̱nu̶ju̶'u̶y je̱'e̱ mu̶jtzaachpyu̶ ayo'on tiempo , ka'p u̶xyu̶py ni pu̶n ñi'idzo'ogy ; peru̶ yajwe̱e̱nu̶ju̶'u̶we̱e̱mby je̱' , je̱'e̱ gyu̶xpu̶ ko tzoky ju̶wu̶'u̶y je̱'e̱ mu̶dyiibu̶ tu̶ win'ixyu̶ñ .
40024023	“ Pu̶nu̶ jii miich naty pu̶n xyñu̶maaygyu̶xy : ‘ Ok'ijxku̶x , chaa je̱'e̱ Cristo ’ , o ‘ Ok'ijxku̶x , chim'eemby je̱' ’ , ka'p mmu̶bu̶jkku̶xu̶ch .
40024024	Je̱' ko minaangu̶xp anu̶u̶'ajtpu̶du̶jk ; myu̶na'anaangu̶xy ko jye̱'e̱ju̶ch ajku̶xy je̱'e̱ Cristo y ko jye̱'e̱ju̶ch ajku̶xy je̱'e̱ Dios y'ayuuknajtzkapxu̶u̶ybyu̶du̶jk , y tyuungu̶xu̶py je̱'e̱ mu̶j'ijxpe̱jt y mu̶jwinma'añ neby je̱'e̱ ja'ay du'un win'ú̶ngu̶xu̶chu̶ñ , u̶xtu̶ je̱'e̱baad wyin'u̶u̶ngu̶xu̶py je̱'e̱ mu̶dyiibu̶ je̱'e̱ Dios ku̶'u̶m tu̶ win'ixyu̶ñ .
40024025	Tu̶ yam du'un ku̶xyu̶ jayu̶jp n'awaanu̶ ajku̶xy .
40024026	Paady ko naty du'un xyñu̶maaygyu̶xy : ‘ Ok'ijxku̶x , chim'eemby je̱'e̱ Cristo , chim mu̶jtu̶gu̶'u̶duum ’ , ka'p mnú̶kxku̶xu̶ch ; o pu̶nu̶ xyñu̶maaygyu̶xp : ‘ Ok'ijxku̶x , chaa je̱'e̱ yu'uchu̶ch ’ , ka'p mmu̶bu̶jkku̶xu̶ch .
40024027	Du'un neby je̱'e̱ wu̶dzuk y'a''áñu̶ñ xu̶u̶bu̶dzú̶my y nan mu̶'ityu̶ y'a''áñ xu̶u̶gu̶da'agy , du'un u̶u̶ch , u̶u̶ch je̱' je̱'e̱ ja'ay mu̶dyiibu̶ tzon tzajpjooty ja'adu'ook nwinbídu̶chu̶ch ya naaxwiiñ .
40024028	Ma naty je̱'e̱ o'kpu̶ yajpaadyu̶ñ , jim je̱'e̱ luud ñayñi'imugu̶'u̶wa'añyii .
40024029	“ Ko naty je̱'e̱ mu̶jtzaachpyu̶ ayo'on tu̶ ñaamduun ñaamjajta'ayii , je̱'e̱ xu̶u̶ wingodzu̶'u̶waamb je̱' , je̱'e̱ po'o ka'p je̱'e̱ y'ok'anaanu̶ch , je̱'e̱ mu̶dza'a ka'awu̶p je̱'e̱ tzajpjooty y yu'kxu̶p je̱' ku̶xyu̶ tijaty jiiby tzajpjooty mu̶k'ajtmu̶u̶du̶ñ .
40024030	Mu̶'it u̶u̶ch je̱'e̱ n'ijxpe̱jt tzajpjooty yaj'íxu̶ch u̶u̶ch je̱' je̱'e̱ ja'ay mu̶dyiibu̶ tzon tzajpjooty , y ju̶u̶ygyu̶x yaaxku̶xu̶p je̱'e̱ naaxwiiñjya'ay ku̶xyu̶ mu̶u̶d je̱'e̱ mu̶j'adzu̶gu̶'u̶ñ mu̶j'aju̶wu̶'u̶ñ . Chi u̶u̶ch xy'ijxku̶xu̶ch , u̶u̶ch je̱' je̱'e̱ ja'ay mu̶dyiibu̶ tzon tzajpjooty ko u̶u̶ch naty nmiñ jokjooty mu̶u̶d u̶u̶ch je̱'e̱ nmu̶jmu̶k'ajtu̶ñ y nmu̶j'oy'ajtu̶ñ .
40024031	Chi u̶u̶ch je̱'e̱ n'ángelestu̶jk ngué̱xu̶ch ko je̱'e̱ tyrompeta wan mu̶k yajxuuxku̶xy wan u̶u̶ch je̱'e̱ nja'ay ku̶xyu̶ xyajmujktaayu̶ch ajku̶xy , je̱'e̱ mu̶dyiibu̶ u̶u̶ch tu̶ nwin'ixyu̶ñ ma je̱'e̱ xu̶u̶ pyu̶dzu̶myu̶ñ y ma je̱'e̱ xu̶u̶ kya'ayu̶ñ , ma je̱'e̱ ju̶u̶mboj pyu̶dzu̶myu̶ñ y ma je̱'e̱ tu̶u̶chpyoj pyu̶dzu̶myu̶ñ , ma je̱'e̱ tzajp chonda'agyu̶ñ y ma kyugu̶xu̶'u̶yu̶ñ .
40024032	“ Jajtku̶x abu̶jkku̶x adaa higueeru̶ u̶xpu̶jku̶ñ : Ko je̱'e̱ y'aakx naty y'úngu̶ch y jyitztu̶gu̶'u̶y , mu̶'it mnejwu̶u̶ygyu̶xy ko tu̶ wyingoonu̶ mu̶naa pyoottu̶gu̶u̶yñu̶ju̶ñ .
40024033	Y nandu'un ko naty adaa du'un ku̶xyu̶ m'ijxku̶xy mdú̶kxku̶xy neby yam tu̶ nnu̶maaygyu̶xyu̶ñ , nejwu̶u̶ygyu̶x du'un ko je̱'e̱ tiempo naty tu̶ timypyaatnu̶ mu̶naa u̶u̶ch nwinbídu̶chu̶ñ , u̶u̶ch je̱' je̱'e̱ ja'ay mu̶dyiibu̶ tzon tzajpjooty .
40024034	Janch tu̶y'ajtu̶ñ du'un nnu̶maaygyu̶xy ko adaa du'un ku̶xyu̶ tyunu̶u̶ jyadu̶u̶ju̶ch , ma naty je̱'e̱ ja'ay ka'anu̶ y'o'ktaaygyu̶xyu̶ñ mu̶dyiibu̶ jada'achámbu̶ xu̶u̶ tiempo tzu̶naaygyu̶xp jugy'ajtku̶xpu̶ñ .
40024035	Je̱'e̱ tzajp y je̱'e̱ naaxwiimbu̶ kú̶xu̶p tu̶góyu̶p je̱' , peru̶ u̶u̶ch je̱'e̱ n'ayuuk ka'p je̱'e̱ nimu̶naaxu̶u̶ kyú̶xu̶ch tyu̶góyu̶ch .
40024036	“ Peru̶ je̱'e̱ xu̶u̶ y je̱'e̱ hooru̶ ni pu̶n je̱'e̱ ka'anejwu̶'u̶y mu̶naa je̱'e̱ du'un tyuna'añyii jyada'añyiiju̶ñ , ni je̱'e̱ ángelestu̶jk tzajpjootypyu̶ je̱'e̱ ka'anejwu̶u̶ygyu̶xy , ni je̱'e̱ Dios y'Ung . Je̱'e̱ Dios Teedy je̱'e̱ je'eyu̶ nejwu̶u̶by .
40024037	“ Du'un neby jékyu̶p tyuunu̶ jyajtu̶ju̶ñ ko je̱'e̱ Noé chu̶naay jyugy'ajty , nandu'un tyunu̶u̶ jyadu̶u̶ju̶ch ko u̶u̶ch naty u̶u̶ch je̱' je̱'e̱ ja'ay mu̶dyiibu̶ tzon tzajpjooty ja'adu'ook nwimbity ya naaxwiiñ .
40024038	Je̱'e̱ mu̶'it tiempo ma najty je̱'e̱ ayo'onduu ka'anu̶ myiñu̶ , je̱'e̱ ja'ay janch kaaybyu̶ janch uukku̶xp je̱'e̱ najty y pyu̶jkku̶xy y'uukku̶xy najty agujk jootkujk , u̶xtu̶ koonu̶ je̱'e̱ tiempo paaty mu̶naa je̱'e̱ Noé tyu̶gu̶u̶y ma je̱'e̱ bárcu̶ju̶ñ .
40024039	Ma najty ka'p tii ju̶jp'ijxku̶xyu̶ñ , chi je̱'e̱ ayo'onduu myiiñ y ñu̶u̶'o'ktaay je̱'e̱ ja'ay ku̶xyu̶ ajku̶xy . Y nandu'unu̶tz tyuna'añyii jyada'añyii ko u̶u̶ch naty u̶u̶ch je̱' je̱'e̱ ja'ay mu̶dyiibu̶ tzon tzajpjooty ja'adu'ook nwimbity ya naaxwiiñ .
40024040	Je̱'e̱ mu̶'it tiempo me̱tzk naty je̱'e̱ ya'aydyu̶jk kamjooty tyuungu̶xy : tu'ug yajnu̶kxu̶u̶ju̶ch y tu'ug yajwu̶'u̶mu̶u̶ju̶ch .
40024041	Me̱tzk naty je̱'e̱ to'oxyu̶jk jyu̶jtzku̶xy : tu'ug yajnu̶kxu̶u̶ju̶ch y tu'ug yajwu̶'u̶mu̶u̶ju̶ch .
40024042	“ Juugy miich ijtku̶x , je̱' ko ka'p mnejwu̶u̶ygyu̶xy mu̶naa je̱'e̱ mWindzú̶n myina'añu̶ñ ajku̶xy .
40024043	Peru̶ nejwu̶u̶ygyu̶x adaa du'un ajku̶xy , ko je̱'e̱ kudu̶jk u̶xyu̶py oknejwu̶'u̶y tii hooru̶ je̱'e̱ me̱tzpu̶ tzum myina'añu̶ñ , juugy u̶xyu̶py je̱'e̱ chunaxy y ka'p u̶xyu̶py ni pu̶n yajtu̶gu̶'u̶y ma je̱'e̱ tyu̶jku̶ñ nu̶kxy myeech .
40024044	Paady miich nandu'un ni'ixu̶'u̶ ijtku̶x , mu̶naa naty ka'p tii mdajku̶xy mmaaygyu̶xyu̶ñ , mu̶'it u̶u̶ch nmina'añ , u̶u̶ch je̱' je̱'e̱ ja'ay mu̶dyiibu̶ tzon tzajpjooty .
40024045	“ ¿ Mu̶dyiibu̶ tuumbu̶ je̱' je̱'e̱ mu̶dyiibu̶ tuumb mu̶u̶d je̱'e̱ wyindzú̶n mu̶u̶d je̱'e̱ oyjyoot oywyinma'añ y wij'ajt ke̱j'ajt , y mu̶u̶d je̱'e̱ ane̱'e̱mu̶ñ mu̶dyiibu̶ je̱'e̱ wyindzú̶n mooyu̶bu̶ñ ma je̱'e̱ jyu̶u̶n tyu̶jku̶ñ ko je̱'e̱ tyuumbu̶ myoonsu̶ wan jaboom jaboom myooyu̶xu̶ je̱'e̱ kaayu̶ñ uuku̶ñ neby pyadyiiju̶ñ ?
40024046	Jootkujk je̱'e̱ du'umbu̶ tuumbu̶ ko naty je̱'e̱ wyindzú̶n wyimbity y pyadu̶u̶ju̶ch kuydyúñ naty du'un neby naty tu̶ ñu̶ma'ayiiju̶ñ .
40024047	Janch tu̶y'ajtu̶ñ du'un nnu̶maaygyu̶xy ko je̱'e̱ wyindzú̶n pyu̶da'agu̶u̶ju̶ch mu̶dyiibu̶ ku̶xyu̶ kweentu̶'áttu̶bu̶ñ ma je̱'e̱ wyindzú̶n jyu̶u̶n tyu̶jku̶ñ .
40024048	Peru̶ pu̶nu̶ ju̶bu̶kja'ay je̱'e̱ tuumbu̶ y pu̶nu̶ mu̶naamb ko je̱'e̱ wyindzú̶n jye̱ga'añ ,
40024049	chi mu̶dzibu̶u̶yñu̶ je̱'e̱ maydyuumbu̶du̶jk , y chi je̱'e̱ amu'ugyu̶ja'aydyu̶jk mu̶dkaaydyu̶gu̶u̶y mu̶d'uuktu̶gu̶u̶yñu̶ ,
40024050	chi je̱'e̱ wyindzú̶n jya'adu̶ch je̱'e̱ xu̶u̶ mu̶naa naty ka'p tii tajy may y je̱'e̱ hooru̶ mu̶naa naty ka'p ju̶jp'íxyu̶ñ ,
40024051	y chi je̱'e̱ tuumbu̶ mu̶k tzaachtyúnu̶ch y chi pu̶da'agu̶ch ma je̱'e̱ tzo'oydyu'untukpu̶du̶jk ajku̶xyu̶ñ . Y mu̶'it jyu̶'u̶wu̶ch ya'axu̶ch y tyu̶u̶tzke̱e̱du̶ch .
40025001	“ Du'un jyadu̶ch mu̶u̶d je̱'e̱ Dios y'ane̱'e̱mu̶ñ neby je̱'e̱ majkpu̶ to'oxy'ana'k mu̶dyiibu̶ nú̶kxku̶xu̶ñ ma je̱'e̱ ja'ay najty pyu̶kyu̶ñ , chi je̱'e̱ candil y petróleo mu̶nu̶kxy ajku̶xy ma je̱'e̱ kudo'oxy'úngu̶ñ , ja'ay'e̱xaangu̶xy je̱'e̱ pu̶jkpu̶ ya'aydyu̶jk jim .
40025002	Mu̶gooxk najty ka'p kyuwinma'añdyu̶ch ajku̶xy , y mu̶gooxk najty kyuwinma'añdyu̶ch ajku̶xy .
40025003	Je̱'e̱ ka'pu̶ kyuwinma'añdyu̶ch ajku̶xy myu̶nú̶kxku̶x je̱'e̱ candil , peru̶ ka'p je̱'e̱ petróleo tu̶gu̶'u̶bu̶ mu̶nu̶kxy ajku̶xy mu̶dyiibu̶ je̱'e̱ kyandil mu̶baad mu̶u̶d yaj'ujtztu̶gajtzku̶xyu̶ñ .
40025004	Peru̶ je̱'e̱ kuwinma'añbyu̶ ajku̶xy myu̶nú̶kxku̶x je̱'e̱ petróleo tu̶gu̶'u̶bu̶ , abu̶ky mu̶dyiibu̶ najty candiljooty ajku̶xyu̶ñ .
40025005	Peru̶ ka'p je̱'e̱ pu̶jkpu̶ ya'aydyu̶jk chojkja'ty , chi nigu̶xyu̶ mya'aybyaattu̶gu̶xnu̶ , y chi myu̶'o'ky ajku̶xy .
40025006	Jii najty da'a mu̶jkuwa'kxychuum ko je̱'e̱ ayuuk tu'ug mu̶k yajmu̶dooy : ‘ ¡ Chi je̱'e̱ pu̶jkpu̶ ya'aydyu̶jk myiñ ! ¡ Pu̶dzu̶u̶mgu̶x ; nu̶kx ju̶jpkubadu̶u̶ygyu̶x ! ’
40025007	Chi je̱'e̱ to'oxy'ana'k nigu̶xyu̶ pyu̶du̶'ky ajku̶xy y ni'ixu̶ydyu̶gu̶u̶y je̱'e̱ candil ajku̶xy .
40025008	Mu̶'it je̱'e̱ mu̶gooxkpu̶ ka'pu̶ kyuwinma'añdyu̶ch ajku̶xy je̱'e̱ myu̶gu'ug nu̶maay ajku̶xy , je̱'e̱ mu̶gooxkpu̶ kuwinma'añbyu̶ ajku̶xy : ‘ U̶u̶ch yu̶'u̶ mbetróleo we̱e̱nu̶ moogy ajku̶xy , je̱' ko pi'idzaanu̶byu̶ch je̱'e̱ ngandil ajku̶xy . ’
40025009	Chi je̱'e̱ to'oxy'ana'k kuwinma'añbyu̶ y'adzooy ajku̶xy : ‘ Ka'p , je̱' ko ka'p u̶u̶ch je̱'e̱ nje̱' du'un xymyu̶du̶y'ajtu̶ch ajku̶xy y ni miich je̱'e̱ du'un xykya'amu̶du̶y'ajtu̶ch ajku̶xy . Ni'igu̶ nú̶kxku̶x ma tyoogyiiju̶ñ y mjuugyu̶xu̶ch je̱'e̱ mje̱' ku̶'u̶m ajku̶xy . ’
40025010	Tu̶ najty je̱'e̱ mu̶gooxkpu̶ ka'pu̶ kyuwinma'añdyu̶ch ajku̶xy petróleo juuybyu̶ ñú̶kxku̶xy , ko je̱'e̱ pu̶jkpu̶ ya'aydyu̶jk oy jya'ady , y je̱'e̱ mu̶gooxkpu̶ kuwinma'añbyu̶ ajku̶xy myu̶dtu̶gu̶u̶ygyu̶x je̱'e̱ pu̶jkpu̶ ya'aydyu̶jk tu̶gooty y chi je̱'e̱ tu̶jk y'adujknu̶ .
40025011	Kujeky je̱'e̱ mu̶gooxkpu̶ ka'pu̶ kyuwinma'añdyu̶ch ajku̶xy oy jya'tku̶xy , cham myu̶naangu̶xy : ‘ ¡ Windzú̶n , Windzú̶n , ok'yaj'awa'adz yu̶'u̶ mdu̶jk ! ’
40025012	Peru̶ chi je̱' y'adzoowu̶ ajku̶xy : ‘ Janch tu̶y'ajtu̶ñ du'un nnu̶maaygyu̶xy ko ka'p miich n'ixy'ajtku̶xy . ’
40025013	Chi je̱'e̱ Jesús jyakmu̶naañ : “ Juugy miich ijtku̶x — , je̱' ko ka'p je̱'e̱ xu̶u̶ ni je̱'e̱ hooru̶ mnejwu̶u̶ygyu̶xy mu̶naa u̶u̶ch nwinbida'añu̶ñ .
40025014	“ Je̱'e̱ Dios y'ane̱'e̱mu̶ñ du'un je̱' neby je̱'e̱ ja'ay tu'ug mu̶dyiibu̶ najty tzonaamb ñu̶kxa'añ najty wiing naax wiing kajpt , chi je̱'e̱ tyuumbu̶du̶jk mu̶jwooy y yajku̶'u̶du̶gu̶u̶y je̱' myeeñ ko wan kweentu̶'ajtku̶xyu̶ ajku̶xy .
40025015	Chi tu'ug yajku̶'u̶du̶gu̶u̶y mu̶gooxkmillón , y tu'ug me̱jtzmillón y ja'adu'ug tu'kmillón , du'un nidu'ug nidu'ug mooy ajku̶xy neby mu̶baad mu̶madaakku̶xyu̶ñ kweentu̶'ajtku̶xu̶chu̶ñ . Chi choñ viaje tuumbu̶ .
40025016	Je̱'e̱ tuumbu̶ mu̶dyiibu̶ mu̶gooxk millón yajmooyu̶ñ , yaj'ajuuy je̱'e̱ meeñ y yaj'ung'ajty mu̶gooxk du'uñdyu̶ .
40025017	Nandu'un je̱'e̱ mu̶dyiibu̶ me̱jtzmillón yajmooyu̶ñ , nan me̱jtz du'uñdyu̶ je̱'e̱ yaj'ung'ajty .
40025018	Peru̶ je̱'e̱ mu̶dyiibu̶ tu'kmillón yajmooyu̶ñ , oy je̱'e̱ jut tu'ug tajy , yu'tzu̶ je̱'e̱ wyindzú̶n myeeñ jiiby .
40025019	“ Kujeky je̱'e̱ tuumbu̶du̶jk wyindzú̶n wyimbijty , chi kyweentu̶ yajpu̶dzu̶u̶mdu̶gu̶u̶y mu̶u̶d je̱' ajku̶xy .
40025020	Chi jayu̶jp myiiñ je̱'e̱ mu̶dyiibu̶ je̱'e̱ meeñ najty mu̶gooxkmillón tu̶ yajmo'oyu̶ñ , y yajku̶'u̶du̶gu̶u̶y je̱'e̱ wyindzú̶n mu̶gooxk du'uñdyu̶ , cham nu̶ma'ay : ‘ Windzú̶n , miich mu̶gooxk millón u̶u̶ch miich je̱'e̱ meeñ xymyooy , y chaa mu̶gooxk du'uñdyu̶ mu̶dyiibu̶ u̶u̶ch tu̶ nyaj'ung'átyu̶ñ . ’
40025021	Chi je̱' wyindzú̶n ñu̶maayu̶ : ‘ Oy , miich oydyuumbu̶ miich y tu'uda'agy miich ; du'un neby tu̶ mgapxymyu̶doyu̶ñ mu̶u̶d je̱'e̱ mu̶dyiibu̶ we̱e̱nu̶ , ni'igu̶ may je̱'e̱ meeñ cham ni'igyu̶ nyajku̶'u̶du̶gu̶'u̶waanu̶ . Tu̶gu̶'u̶ tu̶gooty y xonda'ag mu̶u̶d u̶u̶ch . ’
40025022	Kujeky je̱'e̱ tuumbu̶ myiiñ je̱'e̱ mu̶dyiibu̶ je̱'e̱ meeñ najty me̱jtzmillón tu̶ yajmo'oyu̶ñ , y chi myu̶naañ : ‘ Windzú̶n , miich me̱jtzmillón u̶u̶ch miich je̱'e̱ meeñ xymyooy , y chaa me̱jtz du'uñdyu̶ mu̶dyiibu̶ u̶u̶ch tu̶ nyaj'ung'átyu̶ñ . ’
40025023	Chi je̱' wyindzú̶n ñu̶maayu̶ : ‘ Oy , miich oydyuumbu̶ miich y tu'uda'agy miich ; du'un neby tu̶ mgapxymyu̶doyu̶ñ mu̶u̶d je̱'e̱ mu̶dyiibu̶ we̱e̱nu̶ , ni'igu̶ may je̱'e̱ meeñ cham ni'igyu̶ nyajku̶'u̶du̶gu̶'u̶waanu̶ . Tu̶gu̶'u̶ tu̶gooty y xonda'ag mu̶u̶d u̶u̶ch . ’
40025024	“ Peru̶ Ko je̱'e̱ tuumbu̶ myiiñ je̱'e̱ mu̶dyiibu̶ je̱'e̱ meeñ najty tu'kmillón tu̶ yajmo'oyu̶ñ , chi je̱'e̱ wyindzú̶n nu̶maay : ‘ Windzú̶n , u̶u̶ch nejwu̶u̶ybyu̶ch du'un ko miich awa'an mja'ay'áty , ko mdzijkypy mu̶dyiibu̶ ka'p tu̶ mni'ibyu̶ñ y myajpu̶du̶'kypy mu̶dyiibu̶ ka'p tu̶ mwu̶jyu̶ñ .
40025025	Paady u̶u̶ch ndzu̶gu̶u̶y y oy u̶u̶ch je̱'e̱ mmeeñ nyu'uch naaxjutjooty . Y chaaju̶tz je̱'e̱ mmeeñ je̱'e̱ mu̶dyiibu̶ u̶u̶ch xymyooyu̶ñ . ’
40025026	Chi je̱'e̱ wyindzú̶n y'adzoowu̶ : ‘ Miich ju̶bu̶ktuumbu̶ miich y mjanchnuux miich , pu̶nu̶ mnejwu̶u̶by ijty ko u̶u̶ch ndziky mu̶dyiibu̶ u̶u̶ch ka'p tu̶ ni'ibyu̶ñ y nyajpu̶du̶'u̶gyu̶ch mu̶dyiibu̶ u̶u̶ch ka'p tu̶ nwu̶jyu̶ñ ,
40025027	tu̶ u̶u̶ch u̶xyu̶py je̱'e̱ nmeeñ banco xypyu̶daaku̶ y ko u̶u̶ch u̶xyu̶py naty nwimbity , mu̶'it u̶u̶ch u̶xyu̶py je̱'e̱ nmeeñ xyajku̶'u̶du̶gu̶u̶yñu̶ mu̶u̶d je̱'e̱ meeñ'úng . ’
40025028	Y chi nu̶maay je̱'e̱ mu̶dyiibu̶ najty jim ajku̶xy : ‘ Pu̶jku̶ adaa ja'ay ajku̶xy je̱'e̱ tu'kmillóngpu̶ meeñ , y mooygyu̶x je̱'e̱ mu̶dyiibu̶ majkmillón mu̶u̶du̶ñ .
40025029	Je̱' ko je̱'e̱ mu̶dyiibu̶ mu̶u̶du̶ñ , jak'yajmo'owu̶p je̱'e̱ ni'igyu̶ , y myu̶d'ádu̶py naxypyu̶ je̱' ; peru̶ je̱'e̱ mu̶dyiibu̶ ka'p mu̶u̶du̶chu̶ñ , oy u̶xyu̶py je̱'e̱ we̱e̱nu̶ ja'amu̶d'ajtpu̶ , jak'yajpu̶jkta'awu̶p je̱'e̱ ni'igyu̶ .
40025030	Y adaa tuumbu̶ mu̶dyiibu̶ u̶u̶ch ka'p xykyapxymyu̶doyu̶ñ , pu̶daakku̶x tu̶be̱'py jiiby agoodztuum , y jiiby jyu̶'u̶wu̶ch ya'axu̶ch y tyu̶u̶tzke̱e̱du̶ch . ’
40025031	“ Ko u̶u̶ch naty nmiñ ja'adu'ook ya naaxwiiñ u̶u̶ch je̱' je̱'e̱ ja'ay mu̶dyiibu̶ tzon tzajpjooty , du'un u̶u̶ch nmínu̶ch mu̶u̶d u̶u̶ch je̱'e̱ n'oy'ajt y nmu̶k'ajtu̶ñ y mu̶u̶d u̶u̶ch je̱'e̱ n'ángelestu̶jk nigu̶xyu̶ , y chi u̶u̶ch naaxwe̱e̱dzu̶ch ma u̶u̶ch je̱'e̱ n'ane̱'e̱mdaakt ku'umáybyu̶ju̶ñ .
40025032	Chi je̱'e̱ ja'ay ku̶xyu̶ tyu'ugmujkta'awa'añ ma u̶u̶chu̶ñ je̱'e̱ mu̶dyiibu̶ wiing naax wiing kajpt tzu̶naaygyu̶xpu̶ñ , y chi u̶u̶ch nwin'ix nwimbíwu̶ch , du'un neby je̱'e̱ borreegu̶ kweentu̶'ajtpu̶ je̱'e̱ borreegu̶ win'ixy ma je̱'e̱ chiivu̶ju̶ñ .
40025033	A'oy'eemby u̶u̶ch je̱'e̱ borreegu̶ nbu̶da'agu̶ch y anajty'eemby je̱'e̱ chiivu̶ .
40025034	Y mu̶'it u̶u̶ch nu̶ma'awu̶ch je̱'e̱ mu̶dyiibu̶ u̶u̶ch naty n'a'oy'eemby yajpaatku̶xpu̶ñ : ‘ Miingu̶x miich ajku̶xy , je̱'e̱ mu̶dyiibu̶ u̶u̶ch je̱'e̱ nDeedy tu̶ kunukxyu̶ñ ; windumbu̶jkku̶x je̱'e̱ ane̱'e̱mu̶ñ je̱'e̱ mu̶dyiibu̶ yajni'ixu̶u̶yu̶ñ mu̶u̶d miich kyu̶xpu̶ ajku̶xy maabu̶ je̱'e̱ Dios naaxwiimbu̶ yajkojyu̶ñ .
40025035	Ma u̶u̶ch najty nyu'o'ogyiiju̶ñ , xyajkaayu̶ch miich ajku̶xy ; ma u̶u̶ch najty ndu̶dzu̶'u̶yiiju̶ñ , xyajnu̶u̶'uuku̶ch miich ajku̶xy ; ma u̶u̶ch najty nwu̶dity neby je̱'e̱ jaybyokxyu̶ñ , xyajja'ttaaku̶ch miich ajku̶xy .
40025036	Ma u̶u̶ch najty je̱'e̱ nwit kya'a'ítyu̶ñ , xyñi'ixojxu̶ch miich ajku̶xy ; ma u̶u̶ch najty nbu̶gyiiju̶ñ , xykyu'ijxu̶ch miich ajku̶xy ; ma u̶u̶ch najty nbujxtu̶jk'u̶ña'ayu̶ñ , xykyu'ijxu̶ch miich ajku̶xy . ’
40025037	Mu̶'it je̱'e̱ mu̶dyiibu̶ naty a'oy'eemby yajpaatku̶xpu̶ñ yajtu̶u̶gu̶xu̶ch : ‘ Windzú̶n , ¿ mu̶naa miich n'ijxy ajku̶xy ko najty myu'o'ogyii y nyajkaay ajku̶xy ? ¿ O mu̶naa miich n'ijxy ajku̶xy ko najty mdu̶dzu̶'u̶yii y nyajnu̶u̶'uuky ajku̶xy ?
40025038	¿ O mu̶naa miich n'ijxy ajku̶xy ko najty mwu̶dity neby je̱'e̱ jaybyokxyu̶ñ y nyajja'ttaaky ajku̶xy , o mu̶naa miich je̱'e̱ mwit najty kya'a'íty y ni'ixojxy ajku̶xy ?
40025039	¿ O mu̶naa miich n'ijxy ajku̶xy ko najty mbu̶gyii o ko najty mbujxtu̶jk'u̶ña'ay y ngu'ijxy ajku̶xy ? ’
40025040	Chi u̶u̶ch miich n'adzówu̶ch ajku̶xy : ‘ Janch tu̶y'ajtu̶ñ du'un nnu̶maaygyu̶xy ko ku̶xyu̶ je̱'e̱ pube̱jtu̶ñ mu̶dyiibu̶ miich tu̶ mye̱jkku̶xy ma u̶u̶ch je̱'e̱ nja'ay nidu'ugtu̶ mu̶dyiibu̶ yuung naaxypyu̶ñ ajku̶xy , u̶u̶ch miich du'un tu̶ xypyube̱jtku̶xy . ’
40025041	“ Mu̶'it u̶u̶ch nmu̶na'anu̶ch ; nu̶ma'awu̶chu̶ch je̱'e̱ mu̶dyiibu̶ u̶u̶ch naty n'anajty'eemby yajpaatku̶xpu̶ñ : ‘ Winwa'ktuutku̶ch miich ajku̶xy mu̶dyiibu̶ ju̶bu̶ktuumb yajpaatku̶xpu̶ñ ; nú̶kxku̶x miich jiiby mu̶jju̶u̶njooty mu̶dyiibu̶ ka'p nimu̶naaxu̶u̶ pyi'ichu̶ñ , mu̶dyiibu̶ ni'ixu̶'u̶ ijtp ma je̱'e̱ mu̶jku'u ñú̶kxku̶xu̶chu̶ñ mu̶u̶d je̱'e̱ y'ángelestu̶jk ajku̶xy .
40025042	Ma u̶u̶ch najty nyu'o'ogyiiju̶ñ , y ka'p u̶u̶ch miich xyajkaay ajku̶xy ; ma u̶u̶ch najty ndu̶dzu̶'u̶yiiju̶ñ , y ka'p u̶u̶ch miich xyajnu̶u̶'uuky ajku̶xy ;
40025043	ma u̶u̶ch najty nwu̶dity neby je̱'e̱ jaybyokxyu̶ñ , y ka'p u̶u̶ch miich xyajja'ttaaky ajku̶xy . Ma u̶u̶ch najty je̱'e̱ nwit kya'a'ítyu̶ñ , y ka'p u̶u̶ch miich xyñi'ixojxy ajku̶xy ; ma u̶u̶ch najty nbu̶gyiiju̶ñ y ma u̶u̶ch najty nbujxtu̶jk'u̶ña'ayu̶ñ , y ka'p u̶u̶ch miich xykyu'ijxy ajku̶xy . ’
40025044	Mu̶'it je̱' yajtú̶wu̶ch ajku̶xy : ‘ Windzú̶n , ¿ mu̶naa u̶u̶ch miich tu̶ n'ijxku̶xy ko najty myu̶'o'ogyii o ko najty mdu̶dzu̶'u̶yii , o ko najty mwu̶dity neby je̱'e̱ jaybyokxyu̶ñ , o ko najty je̱'e̱ mwit kya'a'íty , o ko najty mbu̶gyii , o ko najty mbujxtu̶jk'u̶ña'ay , y ka'p nbubejty ajku̶xy ? ’
40025045	Chi u̶u̶ch je̱' n'adzówu̶ch ajku̶xy : ‘ Janch tu̶y'ajtu̶ñ du'un nnu̶maaygyu̶xy ko je̱'e̱ pube̱jtu̶ñ mu̶dyiibu̶ miich ka'p tu̶ mye̱jkku̶xy ma u̶u̶ch je̱'e̱ nja'ay nidu'ugtu̶ mu̶dyiibu̶ yuung naaxypyu̶ñ ajku̶xy , nan ni u̶u̶ch miich du'un tu̶ xykya'apube̱jtku̶xy . ’
40025046	Je̱'e̱ju̶tz jiiby nu̶kxaangu̶xp ma je̱'e̱ ayoodaakt wiinu̶u̶xu̶u̶bu̶ju̶ñ , y je̱'e̱ wa'adzja'ay ajku̶xy ma je̱'e̱ jugy'ajtu̶ñ wiinu̶u̶xu̶u̶bu̶ju̶ñ . ”
40026001	Ko je̱'e̱ Jesús du'un myu̶naandaay , chi je̱'e̱ dyiscípulotu̶jk nu̶maay :
40026002	— Du'un neby miich mnejwu̶u̶ygyu̶xyu̶ñ , juxtu̶kp je̱'e̱ Pascua xu̶u̶ju̶ñ , y u̶u̶ch je̱' je̱'e̱ ja'ay mu̶dyiibu̶ tzon tzajpjooty yajku̶'u̶yé̱gu̶bu̶ch wan u̶u̶ch xyajcruutzpe̱jtku̶xu̶ch .
40026003	Je̱'e̱ mu̶'it tiempo je̱'e̱ teedy windzu̶ndu̶jk , y je̱'e̱ judío ja'ay y'amu̶jja'aydyu̶jk ñayyo'oymyujku̶gu̶xy ma je̱'e̱ Caifás myu̶jtu̶jku̶ñ , je̱'e̱ teedy windzú̶n nigu'ubajk'ajtpu̶ ,
40026004	chi ñaygyápxu̶gu̶xy ko je̱'e̱ Jesús madzaangu̶xy ju̶gu'uwin'u̶u̶nu̶'u̶ y yaj'o'ogaangu̶xy .
40026005	Peru̶ chi ñayñu̶maayu̶gu̶xy : — Ka'p du'un y'óyu̶ch ko xu̶u̶jooty nmajtzu̶mu̶ch ajku̶xy , je̱' ko je̱'e̱ ja'ay yaaxtu̶gu̶u̶y jyojktu̶gu̶u̶ygyu̶xu̶ch .
40026006	Jim Betania najty je̱'e̱ Jesús , ma je̱'e̱ Simón tyu̶jku̶ñ , je̱'e̱ mu̶dyiibu̶ najty tyijku̶xypyu̶ñ je̱'e̱ ju̶bu̶kpu'udzpa'ammu̶u̶dpu̶ ;
40026007	chi je̱'e̱ to'oxyu̶jk tu'ug ñimiinu̶ tzaavidrio kon ujtz mu̶u̶d je̱'e̱ perfume janch tzoowu̶ba . Jimnu̶ najty je̱'e̱ Jesús ma je̱'e̱ meesu̶ju̶ñ , chi je̱'e̱ to'oxyu̶jk perfume yajku'uyogu̶u̶yu̶ .
40026008	Ko je̱'e̱ discípulotu̶jk du'un ijxy ajku̶xy , chi jyootma'ty ajku̶xy y myu̶naandu̶gu̶u̶y ajku̶xy : — ¿ Ti adaa perfume ko du'un nigoo y'ayoy ?
40026009	Tu̶ u̶xyu̶py yu̶'u̶ tzoowu̶ yajtoogy , neby je̱'e̱ ayoobu̶du̶jk mu̶baad yajpubétyu̶ñ ajku̶xy .
40026010	Jesús myu̶doow je̱'e̱ du'un , y chi ñu̶maayu̶ ajku̶xy : — ¿ Ti adaa to'oxyu̶jk ko myaj'ojku̶xy ? Du'un neby u̶u̶ch adaa tu̶ xytyuñu̶ñ oy je̱'e̱ du'un .
40026011	Je̱'e̱ ayoobu̶du̶jk ajku̶xy ka'p je̱'e̱ nimu̶naaxu̶u̶ tyu̶goy'ádu̶ch ma miich ajku̶xyu̶ñ , peru̶ u̶u̶ch ka'p u̶u̶ch miich ya jeky xymyu̶dadaangu̶xy .
40026012	Adaa , mu̶dyiibu̶ adaa to'oxyu̶jk tu̶ tuñu̶ñ , ko u̶u̶ch je̱'e̱ perfume tu̶ xyajku'uyogu̶'u̶y , je̱' yu̶'u̶ du'un jyu̶jp'ijxypy mu̶naa u̶u̶ch naaxtu̶gu̶'u̶wa'añu̶ñ .
40026013	Janch tu̶y'ajtu̶ñ du'un nnu̶maaygyu̶xy ko wan ma'e̱e̱mbyu̶ch ya naaxwiiñ , majaty naty adaa ayuuk tu̶y'ajt yajkapxwa'kxyu̶ñ je̱'e̱ mu̶dyiibu̶ aanu̶mu̶ ni'idzooku̶ñ ye̱jkpu̶ñ , yajnigápx yajnimu̶dya'agu̶p adaa to'oxyu̶jk nandu'un mu̶dyiibu̶ tu̶ tuñu̶ñ , y du'un yajja'aymyédzu̶ch .
40026014	Nidu'ugtu̶ je̱'e̱ nimajmé̱tzkpu̶ discípulotu̶jk je̱'e̱ mu̶dyiibu̶ najty xu̶u̶'ajtpu̶ñ Judas Iscariote , oy ixy je̱'e̱ teedy windzu̶ndu̶jk ,
40026015	y chi nu̶maay ajku̶xy : — ¿ Du'uñdyu̶ u̶u̶ch xymyu̶juuygyu̶xu̶ch , y u̶u̶ch miich je̱'e̱ Jesús nyajku̶'u̶du̶gu̶'u̶wu̶py ajku̶xy ? Chi je̱' y'adzooy ajku̶xy : ipxmajk platu̶ meeñ .
40026016	Y Mu̶'it je̱'e̱ Judas winma'añ u̶xtaaydyu̶gu̶u̶y neby mu̶baad ku̶'u̶yékyu̶ñ je̱'e̱ Jesús .
40026017	Ma je̱'e̱ xu̶u̶ chonda'agyu̶ñ mu̶naa je̱'e̱ judío ja'ay tzajkaagy kaaygyu̶xy je̱'e̱ mu̶dyiibu̶ ka'p lyevaduru̶ mu̶u̶du̶chu̶ñ , chi je̱'e̱ discípulotu̶jk nimu̶jwa'kku̶xy je̱'e̱ Jesús y yajtu̶u̶y ajku̶xy : — ¿ Ma mdzoky ni'ixu̶u̶yu̶ch ajku̶xy je̱'e̱ Pascua adzuu ?
40026018	Chi je̱' y'adzoowu̶ ajku̶xy : — Nú̶kxku̶x kajptjooty ma je̱'e̱ ja'ay tyu̶jku̶ñ y nu̶maaygyu̶x : ‘ Je̱'e̱ Windzú̶n du'un mu̶naamb : Tu̶ u̶u̶ch je̱'e̱ n'o'ku̶ñ wyingoonu̶ , y jim u̶u̶ch nnu̶kxy ma je̱'e̱ mdu̶jku̶ñ ma u̶u̶ch je̱'e̱ Pascua adzuu ngáyu̶chu̶ñ mu̶u̶d u̶u̶ch je̱'e̱ ndiscípulotu̶jk ajku̶xy . ’
40026019	Je̱'e̱ discípulotu̶jk kyuydyuungu̶x je̱'e̱ du'un neby je̱'e̱ Jesús najty tu̶ y'ane'emyiiju̶ñ ajku̶xy , y jim je̱'e̱ Pascua adzuu ni'ixu̶u̶y ajku̶xy .
40026020	Ko kyoodzu̶u̶y , jim najty je̱'e̱ Jesús y'u̶ña'ay ma je̱'e̱ meesu̶ju̶ñ mu̶u̶d je̱'e̱ nimajmé̱tzkpu̶ dyiscípulotu̶jk ;
40026021	y cham najty kyaaygyu̶xy , chi je̱'e̱ Jesús ñu̶maayu̶ ajku̶xy : — Janch tu̶y'ajtu̶ñ du'un nnu̶maaygyu̶xy ko miich nidu'ugtu̶ xykyu̶'u̶ye̱gaamb ajku̶xy ma u̶u̶ch je̱'e̱ nmu̶dzipu̶ñ .
40026022	Chi mu̶k tyajtu̶gu̶u̶y myaaydyu̶gu̶u̶y ajku̶xy y yajtu̶u̶du̶gu̶u̶ygyu̶xy nidu'ugjáty nidu'ugjáty : — Windzú̶n , ¿ nej u̶u̶ch je̱'e̱ da'aju̶ ?
40026023	Chi je̱'e̱ Jesús y'adzoowu̶ ajku̶xy : — Nidu'ugtu̶ je̱'e̱ mu̶dyiibu̶ je̱'e̱ tzajkaagy yam tu'ug texy ku'umujp mu̶u̶d u̶u̶ch , je̱' u̶u̶ch xykyu̶'u̶ye̱gaamb ma u̶u̶ch je̱'e̱ nmu̶dzipu̶ñ .
40026024	U̶u̶ch je̱' je̱'e̱ ja'ay mu̶dyiibu̶ tzon tzajpjooty nmu̶nax nyajnáxu̶byu̶ch je̱'e̱ tzaachpyu̶ ayo'on du'un neby je̱'e̱ Dios ñaky myu̶na'añu̶ñ ; peru̶ ¡ ayo'onbadaamb je̱'e̱ ja'ay y'yoobu̶ mu̶dyiibu̶ u̶u̶ch xykyu̶'u̶ye̱gaamb ma u̶u̶ch je̱'e̱ nmu̶dzipu̶ñ ! Ni'igu̶ oy kogu̶ kya'adimymya'axung'ajty .
40026025	Mu̶'it je̱'e̱ Judas , je̱'e̱ mu̶dyiibu̶ najty ku̶'u̶ye̱gaanu̶bu̶ñ yajtu̶u̶y : — Windzú̶n , ¿ nej u̶u̶ch je̱'e̱ da'aju̶ ? — Chi je̱'e̱ Jesús y'adzooy — Miich du'un tu̶ mmu̶na'añ .
40026026	Cham najty kyaaygyu̶xy , chi je̱'e̱ Jesús tzajkaagy konu̶'ky , y ko je̱'e̱ Dioskujuuyu̶p yejky , chi adugu̶u̶y y mooy je̱'e̱ dyiscípulotu̶jk , nu̶maay ajku̶xy : — Kaaygyu̶x adaa tzajkaagy , u̶u̶ch adaa nni'kx .
40026027	Mu̶'it je̱'e̱ u'ugy konu̶'ky , y ko je̱'e̱ Dioskujuuyu̶p yejky , chi je̱'e̱ dyiscípulotu̶jk mooy , nu̶maay ajku̶xy : — Uukku̶x adaa u'ugy miich nigu̶xyu̶ ajku̶xy ,
40026028	je̱' ko je̱' u̶u̶ch adaa nne'pty , je̱'e̱ adaa je̱'e̱ Dios kyapxytyuunu̶ñ je̱'e̱ mu̶dyiibu̶ Dios yejkypyu̶ñ , je̱'e̱ nne'pty mu̶dyiibu̶ te̱maamb yogaambu̶ñ neby je̱'e̱ mayñaaxwiiñjya'ay pyoky kyu̶dyeey yajwinmé̱kxku̶xu̶chu̶ñ .
40026029	Peru̶ nnu̶maaygyu̶xypy miich du'un ko ka'p u̶u̶ch adaa viino n'ok'uuknu̶ch , u̶xtu̶ mu̶'itnu̶ u̶u̶ch je̱'e̱ jemyvyiino ja'adu'ook n'u'ugu̶ch mu̶u̶d miich ajku̶xy ko u̶u̶ch naty tzajpjooty nja'ady ma u̶u̶ch je̱'e̱ nDeedy y'ane'emyu̶ñ .
40026030	Ko je̱'e̱ Salmo u̶y tu'ug u̶u̶y ajku̶xy , chi ñú̶kxku̶xy ma je̱'e̱ Olivos koptu̶ñ .
40026031	Y chi je̱'e̱ Jesús ñu̶maayu̶ ajku̶xy : — Nigu̶xyu̶ je̱'e̱ mmu̶bu̶jku̶ñ myajtu̶goydya'awaangu̶xy ma u̶u̶chu̶ñ jada'achám goodz . Du'un je̱'e̱ Dios ñaky myu̶na'añ : ‘ Nyaj'o'ogu̶byu̶ch je̱'e̱ borreegu̶ kweentu̶'ajtpu̶ , y mu̶'it je̱'e̱ borreegu̶ y'ayo'oyu̶ydyaaygyu̶xu̶ch . ’
40026032	Peru̶ ko u̶u̶ch naty njuugypyú̶ky , nú̶kxu̶bu̶ch jim Galilea jayu̶jp ka'anu̶ naty jim miich mnú̶kxku̶xyñu̶ .
40026033	Chi je̱'e̱ Pedro y'adzoowu̶ : — Oy naty je̱'e̱ myu̶bu̶jku̶ñ nigu̶xyu̶ ja'ayajtu̶gooydyaaygyu̶xpu̶ ma miichu̶ñ , peru̶ u̶u̶ch ka'p u̶u̶ch je̱'e̱ nyajtu̶góyu̶ch .
40026034	Chi je̱'e̱ Jesús ñu̶maayu̶ : — Janch tu̶y'ajtu̶ñ du'un nnu̶ma'ay , ko cham koodz ka'anu̶ naty je̱'e̱ tzeyñu̶'u̶'aa yaxu̶'u̶gyñu̶ , tu̶ u̶u̶ch miich naty tu̶gu̶u̶g'ook xyñi'ikuyu'tznu̶ , ko u̶u̶ch miich ka'p xy'ixy'aty .
40026035	Chi je̱'e̱ Pedro y'ayuuk jaktimyñi'igapxpejty : — Oy u̶u̶ch u̶xyu̶py ndimy'o'kpu̶ mu̶u̶d miich , ka'p u̶u̶ch miich nguyu'udzu̶ch . — Y nigu̶xyu̶ najty je̱'e̱ discípulotu̶jk agu̶ du'un myu̶naangu̶xy .
40026036	Chi je̱'e̱ Jesús ñu̶kxy mu̶u̶d je̱'e̱ dyiscípulotu̶jk ma je̱'e̱ it lugaar mu̶dyiibu̶ xu̶u̶'ajtpu̶ñ Getzemaní , y chi ñu̶maayu̶ ajku̶xy : — U̶ñaaygyu̶x yaa , nú̶kxyu̶ch jim'eemby n'okDiosmu̶bu̶jktzóy .
40026037	Y chi je̱'e̱ Pedro mu̶dnu̶kxy mu̶u̶d je̱'e̱ me̱tzkpu̶ Zebedeo y'ung , y chi jyootmaybyaattu̶ y tyajtu̶gu̶u̶y myaaydyu̶gu̶u̶y .
40026038	Chi ñu̶maayu̶ ajku̶xy : — Nju̶wu̶u̶ybyu̶ch je̱'e̱ taju̶u̶ mayu̶u̶ ma u̶u̶ch je̱'e̱ njoot nwinma'añ neby o'ogy'aambu̶ju̶ñ . Wu̶'u̶mgu̶x miich yaa , y juugy ijtku̶x mu̶u̶d u̶u̶ch .
40026039	Chi je̱'e̱ Jesús we̱e̱nu̶ jyaknajtzyo'oyu̶u̶y , chi ñayñajtzkojxtu̶na'awu̶u̶yu̶ u̶xtu̶ yajnaaxpaaty je̱'e̱ wyimbok , y mu̶bu̶jktzooy je̱'e̱ Dios , myu̶naañ : “ Dios Teedy , pu̶nu̶ m'a'ixu̶u̶by du'un miich , pu̶jku̶gyu̶ch adaa tzaachpyu̶ ayo'on ; peru̶ ka'p du'un tyunu̶u̶ jyadu̶u̶ju̶ch neby u̶u̶ch ndzokyu̶ñ , du'un wan tuñyii jadyii neby miich mdzokyu̶ñ . ”
40026040	Chi wyimbijty ma je̱'e̱ nidu̶gu̶u̶gpu̶ discípulotu̶jk najty tu̶ u̶xyo'oyu̶ñ , y chi oy paatku̶xy jyanchmaagu̶xy najty . Chi je̱'e̱ Pedro nu̶maay : — ¿ Nej ni tu'k'hooru̶ miich tu̶ mga'amu̶daakku̶xy m'ijtku̶xu̶ch juugy mu̶u̶d u̶u̶ch ?
40026041	Juugy ijtku̶x y mmu̶bu̶jktzoogu̶x je̱'e̱ Dios wan xypyube̱jt xypyudu̶gu̶u̶ygyu̶xu̶ch ka'pu̶ ju̶bu̶ktuum mga'agu̶xu̶ch . Miich ajku̶xy ja'amu̶naangu̶xp je̱'e̱ mjoot du'un ko je̱'e̱ oybyu̶ mdunaangu̶xy , peru̶ amaay je̱'e̱ mni'kx ajku̶xy y ka'p myada'agy .
40026042	Chi mu̶me̱jtz'ook ñu̶kxy y mu̶bu̶jktzooy je̱'e̱ Dios du'un : “ Dios Teedy , pu̶nu̶ ka'p du'un m'a'ixu̶'u̶y xypyu̶jku̶chu̶ch adaa tzaachpyu̶ ayo'on , miich je̱'e̱ mdzojku̶ñ wan yajkuydyúñ . ”
40026043	Ko wyimbijtnu̶ba , chi je̱'e̱ discípulotu̶jk ja'adu'ook paatnu̶ba najty jyanchmaagu̶xy , je̱' ko ka'p je̱'e̱ ma'awu̶u̶ najty okmu̶madaakku̶xnu̶ .
40026044	Chi y'u̶xyo'oyu̶gu̶xnu̶bu̶ ñú̶kxnu̶bu̶ Dios mu̶bu̶jktzoobu̶ je̱'e̱ mu̶du̶gu̶u̶g'ookpu̶ , nandu'un myu̶naanu̶bu̶ neby najty tu̶ y'okmu̶naambu̶ju̶ñ .
40026045	Mu̶'it wyimbijtnu̶ba ma je̱'e̱ discípulotu̶jk najty ajku̶xyu̶ñ , y chi nu̶maay ajku̶xy : — ¿ Nej jii mmaagu̶xy mbókxku̶xyñu̶ju̶ ? Tu̶ je̱'e̱ tiempo paady mu̶naa u̶u̶ch nyajku̶'u̶yé̱gu̶chu̶ñ , u̶u̶ch je̱' je̱'e̱ ja'ay mu̶dyiibu̶ tzon tzajpjooty , ma je̱'e̱ pokyjya'aydyu̶jk kyu̶'u̶'aam ajku̶xyu̶ñ .
40026046	Pu̶du̶'kku̶x , tzu̶k jaamu̶m ajku̶xy , chi je̱'e̱ myiñ je̱'e̱ mu̶dyiibu̶ u̶u̶ch xykyu̶'u̶ye̱gaamb ma u̶u̶ch je̱'e̱ nmu̶dzipu̶ñ .
40026047	Kapxpnu̶ najty je̱'e̱ Jesús ko je̱'e̱ Judas jya'ty , nidu'ugtu̶ je̱'e̱ nimajmé̱tzkpu̶ discípulotu̶jk , mu̶u̶d je̱'e̱ mayjya'ay agu̶ espaadu̶ mu̶u̶d y agu̶ kepykyap . Je̱'e̱ teedy windzu̶ndu̶jk y je̱'e̱ judío ja'ay y'amu̶jja'aydyu̶jk najty tu̶ kye̱jxu̶gu̶xyu̶ .
40026048	Judas , je̱'e̱ mu̶dyiibu̶ je̱'e̱ Jesús najty ku̶'u̶ye̱gaamb ma je̱'e̱ myu̶dzipu̶ñ , tu̶ najty je̱'e̱ ijxpe̱jt tu'ug yeky , nu̶maay ajku̶xy : “ Je̱'e̱ mu̶dyiibu̶ u̶u̶ch naty u̶u̶ch ndzu'kxypyu̶ñ , je̱' je̱'e̱ naty ; mmajtzku̶xu̶py . ”
40026049	Y chi je̱'e̱ Judas je̱'e̱ Jesús mu̶wingooñ , y nu̶maay : — ¡ Maguepy Windzú̶n ! — Y chi tzu'kxy .
40026050	Chi je̱'e̱ Jesús y'adzoowu̶ : — Mu̶gu'ug , je̱'e̱ mu̶dyiibu̶ tu̶ mnimiñ mduna'añu̶ñ ; tuungoj . Mu̶'it je̱'e̱ Jesús nimu̶jwa'ktaaygyu̶xy y majch ajku̶xy .
40026051	Chi nidu'ugtu̶ ajku̶xy je̱'e̱ mu̶dyiibu̶ najty jim ajku̶xy mu̶u̶d je̱'e̱ Jesús ; y'espaadu̶ juty y katzpujxu̶ je̱'e̱ teedy windzú̶n nigu'ubajk'ajtpu̶ tyuumbu̶ tyadzak tu'ug .
40026052	Chi je̱'e̱ Jesús nu̶maay je̱'e̱ mu̶dyiibu̶ najty du'un tu̶ y'adu̶'u̶chu̶ñ : — Pu̶gu̶'u̶g yu̶'u̶ m'espaadu̶ ma yu̶'u̶ ñidu̶jku̶ñ . Je̱' ko ku̶xyu̶ pu̶njaty tziptuungu̶xpu̶ñ mu̶u̶d je̱'e̱ espaadu̶ , nan espaadu̶'aam je̱'e̱ y'o'kku̶xu̶ch .
40026053	¿ Nej ka'p mnejwu̶'u̶y ko u̶u̶ch je̱'e̱ nDeedy mu̶baad nmu̶nukxta'agy neby u̶u̶ch je̱'e̱ ángelestu̶jk majme̱tzkpu̶kyñáxy xyajnigué̱xu̶chu̶ñ cham cham mu̶dyiibu̶ u̶u̶ch xyñiwa'anu̶bu̶ñ ?
40026054	Peru̶ ko u̶u̶ch je̱'e̱ du'un n'oknu̶ma'awu̶ch , ¿ neby je̱'e̱ Dios ñaky du'un yajkuydyúnu̶ch , je̱'e̱ mu̶dyiibu̶ du'un mu̶naamb ko du'un tyunu̶u̶ jyadu̶u̶ju̶ch ?
40026055	Chi je̱'e̱ Jesús je̱'e̱ mayjya'ay yajtu̶u̶y : — ¿ Ti u̶u̶ch ko miich xyñimiingu̶xy mu̶u̶d je̱'e̱ espaadu̶ y mu̶u̶d je̱'e̱ kepyjyu̶jpxu'uñ xymyadzaangu̶xyu̶ch du'un neby u̶u̶ch nu̶wu̶'u̶y tu'ug me̱e̱tzpu̶ju̶ñ ? Jaboom jaboom u̶u̶ch ijty jiiby nyaj'u̶xpú̶ky ma je̱'e̱ mu̶jtzajptu̶jku̶ñ , y ka'p u̶u̶ch miich nimu̶naa xymyajch ajku̶xy .
40026056	Peru̶ adaa paady adaa du'un ku̶xyu̶ tyuñyii jyadyii wan du'un yajkuydyúnu̶ch neby je̱'e̱ Dios y'ayuuknajtzkapxu̶u̶ybyu̶du̶jk myu̶naangu̶xyu̶ñ ma je̱'e̱ Dios ñakyu̶ñ . Mu̶'it je̱'e̱ discípulotu̶jk nigu̶xyu̶ kye̱e̱ktaay ajku̶xy , y u̶xyo'oygyu̶xy je̱'e̱ Jesús naydyu'umbajk .
40026057	Je̱'e̱ mu̶dyiibu̶ je̱'e̱ Jesús najty tu̶ majtzku̶xyu̶ñ , chi yajnú̶kxy ajku̶xy ma je̱'e̱ Caifás tyu̶jku̶ñ , je̱'e̱ mu̶dyiibu̶ je̱'e̱ teedy windzú̶n najty nigu'ubajk'ajtpu̶ñ , ma je̱'e̱ Dios y'ane̱'e̱mu̶n windzu̶ndu̶jk y je̱'e̱ amu̶jja'aydyu̶jk najty tu̶ ñayyo'oymyujku̶gu̶xyu̶ñ .
40026058	Pedro u̶x'aam je̱'e̱ Jesús ju̶gue̱mdu̶gu̶'u̶ panu̶kxy u̶xtu̶ paja'ty ma je̱'e̱ teedy windzú̶n nigu'ubajk'ajtpu̶ tyu̶ba'agujku̶ñ . Chi tyu̶gu̶u̶y y ñaxwech mu̶u̶d je̱'e̱ mu̶jtzajptu̶jk kweentu̶'ajtpu̶ ajku̶xy , ok'ixa'añ neby ku̶xyu̶ kyugu̶x kyumayu̶'u̶wa'añu̶ñ .
40026059	Je̱'e̱ teedy windzu̶ndu̶jk y ku̶xyu̶ je̱'e̱ judío ja'ay myu̶jjuntu̶'ajtpu̶ ajku̶xy , winma'añ u̶xtaaygyu̶xp je̱'e̱ najty neby je̱'e̱ Jesús mu̶baad ni'iwaambe̱jtku̶xyu̶ñ y neby du'un mu̶baad yaj'o'kku̶xyu̶ñ ,
40026060	Peru̶ ka'p najty je̱'e̱ winma'añ paatku̶xy neby mu̶baad ni'iwaambe̱jtku̶xyu̶ñ ; oy je̱'e̱ ja'ay nigoo may ja'ani'ixu̶'u̶bejty ajku̶xy mu̶u̶d je̱'e̱ anu̶u̶ . Mu̶'it je̱'e̱ ni'ixu̶'u̶be̱jtpu̶ me̱tzk jyakja'ty ,
40026061	chi jaktimyñi'igapxpejty ajku̶xy : — Adaa ja'ay du'un mu̶naan : ‘ U̶u̶ch nyajwindu̶góyu̶byu̶ch je̱'e̱ Dios myu̶jtzajptu̶jk y nyajpu̶du̶'u̶gu̶chu̶ch ja'adu'ook kudu̶gu̶u̶g xu̶u̶ . ’
40026062	Mu̶'it je̱'e̱ teedy windzú̶n nigu'ubajk'ajtpu̶ tyu̶naayu̶'ky y yajtu̶u̶y je̱'e̱ Jesús : — ¿ Nej ka'p nej m'adzowa'añu̶ ? ¿ Ti adaa ja'ay du'un tyijpy ajku̶xy mu̶u̶d miich kyu̶xpu̶ ?
40026063	Peru̶ je̱'e̱ Jesús ka'p je̱'e̱ ni tu'k'aa y'adzooy . Chi je̱'e̱ teedy windzú̶n nigu'ubajk'ajtpu̶ ñu̶maayu̶ : — Cham n'ane'emy mu̶u̶d je̱'e̱ Dios kyu̶xpu̶ jugy'ajtmu̶u̶dpu̶ xyu̶u̶ ko ye̱k je̱'e̱ tu̶y'ajt . Awaanu̶gyu̶ch ajku̶xy pu̶nu̶ miich je̱'e̱ Cristo , je̱'e̱ Dios y'Ung .
40026064	Chi je̱'e̱ Jesús y'adzooy : — Miich du'un mmu̶naamb . Y u̶u̶ch miich du'un nandu'un nnu̶maaygyu̶xypy ko u̶u̶ch miich xy'ijxku̶xu̶ch , u̶u̶ch je̱' je̱'e̱ ja'ay mu̶dyiibu̶ tzon tzajpjooty n'u̶ña'ayu̶ch naty ma je̱'e̱ Dios mu̶jmu̶k'ajtmu̶u̶dpu̶ y'a'oy'eembyu̶ñ , y ko u̶u̶ch naty jokjooty nmiñ .
40026065	Mu̶'it je̱'e̱ teedy windzú̶n nigu'ubajk'ajtpu̶ wyit ku̶ch , je̱' je̱'e̱ du'un ijxpe̱jt'ajtp ko najty jyootma'ady , y chi myu̶naañ : — ¡ Adayaaba ja'ay myu̶gapxtu̶gooby Dios yu̶'u̶ du'un mu̶u̶d je̱'e̱ y'ayuuk ! ¿ Ti je̱'e̱ nidu̶y'ajt'ajtpu̶ njakwaanu̶mu̶ch ajku̶xy ? Miich tu̶ je̱'e̱ y'ayuuk yam mmu̶doowu̶ ajku̶xy ko tu̶ kyapxtu̶goy ;
40026066	¿ neby miich m'okmu̶naangu̶xpu̶ ? Chi je̱' y'adzooy ajku̶xy : — Tu̶ yu̶'u̶ kyapxtu̶goy , y paady wan o'ogy .
40026067	Mu̶'it je̱'e̱ Jesús windzujy ju̶jptzujy ajku̶xy y kojxy wojpy ajku̶xy . Nije̱' kojxy ajku̶xy ma je̱'e̱ wyiiñjyu̶jpu̶ñ ,
40026068	cham nu̶maaygyu̶xy : — Miich miñ je̱'e̱ Cristo , ¡ oknejwu̶'u̶ pu̶n tu̶ xykyoxy !
40026069	Pedro jiiby tu̶be̱'py najty je̱'e̱ y'u̶ña'ay , jiiby tu̶ba'agujk . Chi je̱'e̱ to'oxyu̶jk po'oduumbu̶ tu'ug ñimiinu̶ y ñu̶maayu̶ : — Miich najty yu̶'u̶ Jesús nandu'un mmu̶dwu̶dijtypy , je̱'e̱ mu̶dyiibu̶ Galilea tzombu̶ñ .
40026070	Peru̶ je̱'e̱ Pedro kyuyu'tz je̱'e̱ mayjya'ayjyooty , myu̶naañ : — Ka'p u̶u̶ch nnejwu̶'u̶y tii du'un mja'akápxypy mja'amu̶dyaakypyu̶ñ .
40026071	Chi tu̶jk'aguuy ñu̶kxy , chi je̱'e̱ wiingpu̶ to'oxyu̶jk po'oduumbu̶ tu'ug y'ijxu̶nu̶ba , y chi je̱'e̱ to'oxyu̶jk po'oduumbu̶ myu̶gu'ugtu̶jk nu̶maay ajku̶xy : — Adaa ja'ay najty yu̶'u̶ Jesús mu̶dwu̶dijtp , je̱'e̱ mu̶dyiibu̶ Nazaret tzombu̶ñ .
40026072	Chi je̱'e̱ Pedro ja'adu'ook kuyu'tznu̶ba , cham je̱'e̱ xu̶u̶ Dios kapxpaady : — ¡ Ka'p u̶u̶ch yu̶'u̶ jiibu̶ ja'ay n'ixy'aty !
40026073	Ko we̱e̱nu̶ y'ijty , chi je̱'e̱ mu̶dyiibu̶ najty jim ajku̶xy je̱'e̱ Pedro ninu̶kxy ajku̶xy y nu̶maay ajku̶xy : — Jaanch miich je̱'e̱ nandu'un nidu'ugtu̶ ajku̶xy je̱'e̱ mu̶dyiibu̶ je̱'e̱ Jesús najty mu̶dwu̶dijtpu̶ñ , jii ñi'igu̶xu̶'u̶gy neby mgapxyu̶ñ .
40026074	Mu̶'it je̱'e̱ Pedro xu̶u̶ Dios kapxpaattu̶gu̶u̶y , cham myu̶na'añ : — ¡ Ka'p u̶u̶ch yu̶'u̶ jiibu̶ ja'ay n'ixy'aty ! Je̱'e̱ timymyu̶'ityu̶ je̱'e̱ tzeyñu̶'u̶'aa oy tu'ug yaxu̶'u̶gy ,
40026075	y chi je̱'e̱ Pedro ja'aymye̱jtzpaaty ko je̱'e̱ Jesús najty du'un tu̶ ñu̶ma'ayii : ‘ Ka'anu̶ naty je̱'e̱ tzeyñu̶'u̶'aa yaxu̶'u̶gyñu̶ ko u̶u̶ch miich tu̶gu̶u̶g'ook xykyuyu'udzu̶ch . ’ Y chi je̱'e̱ Pedro jiiby pyu̶dzu̶u̶m , oy jyu̶'u̶y ya'axy neby ku'uwópy ku'uga'achpyu̶ju̶ñ mu̶u̶d je̱'e̱ taju̶ñ maayu̶ñ .
40027001	Ko xyu̶u̶mu̶u̶y , chi je̱'e̱ teedy windzu̶ndu̶jk y je̱'e̱ judío ja'ay y'amu̶jja'aydyu̶jk nigu̶xyu̶ ñaygyápxu̶gu̶xy ko je̱'e̱ Jesús yaj'o'ogaangu̶xy .
40027002	Chi ku̶'u̶xóch yajnú̶kxku̶xy y yajku̶'u̶du̶gu̶u̶ygyu̶xy je̱'e̱ Pilato , je̱'e̱ gobernador romano .
40027003	Judas , je̱'e̱ mu̶dyiibu̶ je̱'e̱ Jesús najty tu̶ ku̶'u̶yéky ma je̱'e̱ myu̶dzipu̶ñ , ko ijxy ko je̱'e̱ Jesús najty yaj'o'oga'añyii , chi wa'adzu̶ myiindaay mye̱jtztaayu̶xu̶ neby najty tu̶ y'adu̶'u̶chu̶ñ y chi je̱'e̱ ipxmajkpu̶ platu̶ meeñ yajwimbijty ma je̱'e̱ teedy windzu̶ndu̶jk y ma je̱'e̱ amu̶jja'aydyu̶jk ajku̶xyu̶ñ ,
40027004	nu̶maay ajku̶xy : — Tu̶ u̶u̶ch nduundu̶góy , tu̶ ngu̶'u̶yékyu̶ch je̱'e̱ pokytyukpu̶ ja'ay ko wan yaj'o'ogyii . Peru̶ chi je̱' y'adzoogu̶xy : — ¿ U̶u̶ch ti u̶u̶ch ngweentu̶ ajku̶xy ? ¡ Miich yu̶'u̶ xypyaatp !
40027005	Mu̶'it je̱'e̱ Judas je̱'e̱ meeñ najtzxidu̶u̶y ma je̱'e̱ mu̶jtzajptu̶jku̶ñ , y chi ñu̶kxy y oy ñayyo'ktu̶yii .
40027006	Je̱'e̱ teedy windzu̶ndu̶jk yajpu̶du̶'kku̶x je̱'e̱ meeñ , y chi myu̶naangu̶xy : — Adaa meeñ ka'p adaa mu̶baad nbu̶daaku̶m ajku̶xy ma je̱'e̱ limoosnu̶ kaaxu̶ju̶ñ , je̱' ko o'ogy'aam adaa ja'ay tu̶ yajtoogy .
40027007	Chi ñaygyápxu̶gu̶xy ko je̱'e̱ naax tu'ug juyaangu̶xy mu̶dyiibu̶ xu̶u̶'ajtpu̶ñ Tu'tzpojtzpu̶ Naax , mu̶u̶d je̱'e̱ meeñ mu̶dyiibu̶ je̱'e̱ Judas najty oy tu̶ najtzxidu̶'u̶yu̶ñ , ma je̱'e̱ jaybyokxtyu̶jk mu̶baad ñaaxtu̶gu̶u̶ygyu̶xyu̶ñ .
40027008	Paady je̱'e̱ jimbu̶ naax du'un chambaad xyu̶u̶'áty Ne'typy ñaaxjooty .
40027009	Du'un je̱'e̱ du'un yajkuydyuuñ neby je̱'e̱ Dios y'ayuuknajtzkapxu̶u̶ybyu̶ Jeremías najty tu̶ myu̶na'añu̶ñ : “ Yajpu̶du̶'kku̶x je̱'e̱ ipxmajkpu̶ meeñ , je̱' chow neby je̱'e̱ Israel ja'ay najty tu̶ choyaaxu̶gu̶xyu̶ñ ,
40027010	y je̱'e̱ meeñ je̱'e̱ tu'tzpojtzpu̶ naax yajjuuygyu̶x , du'un neby u̶u̶ch je̱'e̱ Windzú̶n Dios xy'ane'emyu̶ñ . ”
40027011	Chi je̱'e̱ Jesús yajnú̶kxu̶ ma je̱'e̱ gobernador wyinduuyu̶ñ , chi yajtu̶u̶wu̶ : — ¿ Nej miich je̱' je̱'e̱ judío ja'ay myu̶j'ane̱'e̱mbu̶ ajku̶xy ? — Chi je̱'e̱ Jesús y'adzooy — Miich du'un mmu̶naamb .
40027012	Cham najty je̱'e̱ teedy windzu̶ndu̶jk y je̱'e̱ amu̶jja'aydyu̶jk jyanchxu̶'u̶wu̶gu̶xyu̶ , Jesús ka'p najty je̱'e̱ ni du'uñdyu̶ y'adzoy .
40027013	Paady je̱'e̱ Pilato yajtu̶u̶wu̶ : — ¿ Nej ka'p mmu̶doy nebyjyaty yu̶'u̶ myu̶naangu̶xy mu̶u̶d miich kyu̶xpu̶ ?
40027014	Peru̶ je̱'e̱ Jesús ka'p je̱'e̱ ni tu'k'aa y'adzooy , y mu̶k je̱'e̱ gobernador yajnú̶kxy yajju̶wu̶u̶y .
40027015	Du'un je̱'e̱ gobernador kostumbre najty mu̶u̶du̶ch najtzmadzu̶'u̶y je̱'e̱ pujxtu̶jkja'ay tu'ug , je̱'e̱ mu̶dyiibu̶ je̱'e̱ naax kajpt naty tyimychojkypyu̶ñ mu̶j Pascua xu̶u̶jooty .
40027016	Pujxtu̶jk'u̶ñaaby najty je̱'e̱ ja'ay jim tu'ug mu̶dyiibu̶ je̱'e̱ ja'ay ku̶xyu̶ ixy'ajttaayu̶bu̶ñ je̱'e̱ mu̶dyiibu̶ xu̶u̶'ajtpu̶ñ Jesús Barrabás ;
40027017	y ko najty jim tu̶ yo'oymyujktaaygyu̶xy , chi je̱'e̱ Pilato yajtu̶u̶wu̶ ajku̶xy : — ¿ Pu̶n miich mdzojkku̶xypy nnajtzmadzu̶u̶yu̶ch ajku̶xy : je̱'e̱ Jesús Barrabás , o je̱'e̱ Jesús , je̱'e̱ mu̶dyiibu̶ tyijku̶xypyu̶ñ Cristo ?
40027018	Je̱' ko tu̶ najty je̱'e̱ du'un nejwu̶'u̶y ko paady najty je̱'e̱ tu̶ ku̶'u̶ye̱jkku̶xy , ko najty je̱' kya'ayajmu̶'oy'ijxku̶xypy neby najty tyuñu̶ñ .
40027019	U̶ñaaybyñu̶ najty je̱'e̱ Pilato ma je̱'e̱ ku'utujktaaktu̶ñ ko je̱'e̱ tyo'oxyu̶jk kyapxyñigue̱jxu̶ : “ Ka'p tii myajtu̶gu̶'u̶y mu̶u̶d yu̶'u̶ jiibu̶ tu'uda'agyjya'ay , tu̶ u̶u̶ch yu̶'u̶ e̱e̱mygyoodz janch ju̶bu̶k xyajkuma'ay . ”
40027020	Peru̶ je̱'e̱ teedy windzu̶ndu̶jk y je̱'e̱ amu̶jja'aydyu̶jk yajkapxykyu'ubu̶jkku̶x je̱'e̱ mayjya'ay ko wan yujkwaangu̶xy yajnajtzmadzu̶'u̶wu̶ch je̱'e̱ Barrabás y yaj'o'ogu̶u̶ju̶ch je̱'e̱ Jesús .
40027021	Chi je̱'e̱ gobernador ja'adu'ook yajtu̶u̶wu̶ ajku̶xy : — ¿ Mu̶dyii miich mdzojkku̶xypy nnajtzmadzu̶u̶yu̶ch ajku̶xy ? Chi y'adzoogu̶xy : — ¡ Je̱'e̱ Barrabás !
40027022	Chi je̱'e̱ Pilato yajtu̶u̶wu̶ ajku̶xy : — ¿ Y neby u̶u̶ch yu̶'u̶ Jesús ndúnu̶ch , je̱'e̱ mu̶dyiibu̶ tyijku̶xypyu̶ñ Cristo ? Chi nigu̶xyu̶ y'adzoogu̶xy : — ¡ Yajcruutzpé̱t miich yu̶'u̶ !
40027023	Chi je̱'e̱ Pilato ñu̶maayu̶ ajku̶xy : — ¿ Ti yu̶'u̶ tu̶ tuundu̶góy ? Peru̶ chi ja'adu'ook yaaxke̱e̱kku̶xnu̶ba : — ¡ Yajcruutzpé̱t miich yu̶'u̶ !
40027024	Ko je̱'e̱ Pilato du'un ijxy ko je̱'e̱ mayjya'ay najty kya'amu̶mu̶doyii , y ko najty ni'igyu̶ mu̶k yaaxtu̶gu̶u̶y jyojktu̶gu̶u̶ygyu̶xy , chi je̱'e̱ nu̶u̶ niduungu̶u̶y y kyu̶'u̶bujy mayjya'ayjyooty , cham myu̶na'añ : — U̶u̶ch ka'p u̶u̶ch ti xypyaadu̶ch ko adaa ja'ay y'o'ogu̶ch , miich yu̶'u̶ xypyaatku̶xu̶p .
40027025	Chi je̱'e̱ mayjya'ay nigu̶xyu̶ y'adzooy ajku̶xy : — ¡ U̶u̶ch yu̶'u̶ xypyaatku̶xu̶p ko y'o'ogu̶ch mu̶u̶d u̶u̶ch je̱'e̱ n'ung n'ana'k y n'ok'ung n'ok'ana'k ajku̶xy !
40027026	Mu̶'it je̱'e̱ Pilato je̱'e̱ Barrabás najtzmadzu̶u̶y , y chi je̱'e̱ Jesús yajwojpu̶ y ku̶'u̶yejky ko wan yajcruutzpedyii .
40027027	Chi je̱'e̱ gobierno syoldadotu̶jk yajnú̶kxku̶xy je̱'e̱ Jesús ma je̱'e̱ agujktu̶jku̶ñ , y chi je̱'e̱ maybyu̶ tziptuumbu̶ ku̶xyu̶ yajnayyo'oymyujku̶gu̶xy y yajju'ubigu̶u̶ygyu̶xy je̱'e̱ Jesús .
40027028	Chi je̱'e̱ wyit yaj'u̶xpu̶jkku̶xy y yajpu̶jkku̶xy je̱'e̱ mu̶j'ane̱'e̱mbu̶ wit je̱'e̱ oy'ukypyu̶ color ,
40027029	y chi yajku'uje̱nu̶u̶ygyu̶xy tu'ug eptycoronu̶ ta'agy y yajku̶'u̶gabu̶u̶ygyu̶xy paxy tu'ug ma je̱'e̱ y'a'oygyu̶'u̶ju̶ñ . Chi ñayñajtzkojxtu̶na'awu̶u̶yu̶ ajku̶xy ma je̱'e̱ wyinduuyu̶ñ , y nixiik yajxiikku̶xy najty cham nu̶maaygyu̶xy : — ¡ Mu̶j ku'umáy miich , je̱'e̱ judío ja'ay myu̶j'ane̱'e̱mbu̶ ajku̶xy !
40027030	Nan ñidzuju̶u̶ygyu̶xypy najty , y je̱'e̱ paxy mu̶dyiibu̶ najty tu̶ mooygyu̶xyu̶ñ je̱' najty jyanch yajwojpku̶xypy ma je̱'e̱ kyu'ubajku̶ñ .
40027031	Ko nixiik yajxiiktaay ajku̶xy , chi je̱'e̱ mu̶j'ane̱'e̱mbu̶ wit oy'ukypyu̶ color yaj'u̶xpu̶jky ajku̶xy y yajpu̶jkku̶xy je̱'e̱ kyu̶'u̶mwít , y chi yajnú̶kxku̶xy yajcruutzpe̱daangu̶xnu̶ .
40027032	Ko jim chóngu̶xy , tu'ugujk je̱'e̱ ja'ay tu'ug paatku̶xy mu̶dyiibu̶ xu̶u̶'ajtpu̶ñ Simón , mu̶dyiibu̶ Cirene kugajptu̶ñ , chi je̱'e̱ Simón adzip yajkajpku̶xy je̱'e̱ Jesús kyruutz .
40027033	Ko jim jya'tku̶xy ma je̱'e̱ it lugaar tu'ug mu̶dyiibu̶ xu̶u̶'ajtpu̶ñ Gólgota , ( je̱'e̱ mu̶dyiibu̶ wimbu̶dzu̶u̶mbu̶ñ , “ O'kpu̶ Ku'ubajk It ” ) ,
40027034	chi je̱'e̱ Jesús mooygyu̶xy u'ugu̶ch je̱'e̱ vinonu̶u̶ te̱e̱mwu̶díty mu̶u̶d ta'amdzooy , peru̶ ko uukmajch , chi u̶xmajch ka'p ni'i'uuky .
40027035	Ko najty tu̶ yajcruutzpe̱jtku̶xy , chi je̱'e̱ tziptuumbu̶tu̶jk suerte ijxy ajku̶xy ko najty je̱'e̱ Jesús wyit yajwa'kxaanu̶ ajku̶xy agu̶ je̱' .
40027036	Chi jim ñaxwé̱tzku̶xy neby mu̶baad kweentu̶'ajtku̶xyu̶ñ .
40027037	Y ma je̱'e̱ kyu'uduuyu̶ñ jim je̱'e̱ leetru̶ yujkjaaygyu̶xy , ma du'un myu̶na'añu̶ñ tii gyu̶xpu̶ ko yaj'o'ogyiiju̶ñ . Du'un najty je̱'e̱ leetru̶ myu̶na'añ : “ Adaa je̱' je̱'e̱ Jesús , je̱'e̱ judío ja'ay myu̶j'ane̱'e̱mbu̶ ajku̶xy . ”
40027038	Nan yajcruutzpe̱jtku̶x je̱'e̱ me̱e̱tzpu̶du̶jk me̱tzk mu̶u̶d je̱'e̱ Jesús , tu'ug y'a'oy'eemby y ja'adu'ug y'anajty'eemby .
40027039	Je̱'e̱ ja'ay mu̶dyiibu̶ najty jim najxku̶xpu̶ñ y'ojku̶xypy yaaxku̶xypy je̱'e̱ najty , cham je̱'e̱ kyu'ubajk yaj'yu'kxku̶xy
40027040	y myu̶naangu̶xy : — ¡ Miich miñ je̱'e̱ mu̶jtzajptu̶jk myajwindu̶goye̱e̱mby y kudu̶gu̶u̶g xu̶u̶ miñ je̱'e̱ ja'adu'ook myajpu̶du̶'u̶ga'añ , nayñiwa'anu̶u̶ miich ku̶'u̶m ! ¡ Y pu̶nu̶ jaanch miich je̱'e̱ Dios xy'Ung'aty , mu̶nak jim cruutzkú̶xp !
40027041	Nandu'un najty je̱'e̱ nixiik yajxiikku̶xpu̶ je̱'e̱ teedy windzu̶ndu̶jk , je̱'e̱ Dios y'ane̱'e̱mu̶ñ windzu̶ndu̶jk , y je̱'e̱ amu̶jja'aydyu̶jk ajku̶xy , myu̶naangu̶xy :
40027042	— Wiingja'ay yu̶'u̶ tu̶ yajtzo'ogy , peru̶ ka'p mu̶baad ku̶'u̶m ñayyajtzo'ogyii . Pu̶nu̶ jaanch yu̶'u̶ jye̱'e̱ju̶ch je̱'e̱ Israelpu̶ Mu̶j'ane̱'e̱mbu̶ : ¡ wan cruutzkú̶xp mu̶naky y mu̶'it nmu̶bu̶jku̶mu̶ch ajku̶xy !
40027043	Tu̶ je̱'e̱ myu̶bu̶jku̶ñ pu̶da'agy ma je̱'e̱ Diosu̶ñ : ¡ pues wánu̶tz je̱'e̱ Dios cham yajtzo'ogyii , pu̶nu̶ jaanch chogyii ! ¿ Nej ka'p du'un tu̶ xyñu̶maayu̶m ko je̱'e̱ Dios y'Ung'adyiiju̶ ?
40027044	Y u̶xtu̶ je̱'e̱ me̱e̱tzpu̶du̶jk najty ojku̶xp yaaxku̶xp je̱'e̱ Jesús je̱'e̱ mu̶dyiibu̶ najty jim cruutzkú̶xpu̶ñ ajku̶xy mu̶u̶d je̱' .
40027045	Kujkyxyu̶u̶ najty ko oy kyoodzu̶ydya'ay ku̶xyu̶ je̱'e̱ naaxwiimbu̶ , y tu̶gu̶u̶g hooru̶ du'un y'ijty .
40027046	Je̱'e̱ mu̶'it hooru̶ je̱'e̱ Jesús mu̶k yaaxkeeky : “ Elí , Elí , ¿ lema sabactani ? ” ( je̱'e̱ mu̶dyiibu̶ wimbu̶dzu̶u̶mbu̶ñ : “ Dios Teedy , Dios Teedy , ¿ ti u̶u̶ch ko tu̶ xyñajtz'ixu̶'u̶y ? ” )
40027047	Chi nije̱' mu̶dyiibu̶ najty jim tu̶naaygyu̶xpu̶ñ , ko du'un mu̶dooy ajku̶xy , chi ñayñu̶maayu̶gu̶xy : — Je̱'e̱ Dios y'ayuuknajtzkapxu̶u̶ybyu̶ Elías yu̶'u̶ yaaxu̶py .
40027048	Mu̶'it mu̶k'eemby nidu'ugtu̶ poyu̶'u̶gyu̶ ñu̶kxy pixy u̶xtaaybyu̶ , chi pama'tznajxy ma je̱'e̱ vinonu̶u̶ ta'ambu̶ju̶ñ , y chi je̱'e̱ pixy kuxodzu̶u̶y ma je̱'e̱ paxyu̶ñ y yajja'ty du'un ma je̱'e̱ y'awaku̶ñ neby du'un mu̶baad muugyu̶ñ .
40027049	Peru̶ chi je̱'e̱ wiingpu̶ myu̶naañ ajku̶xy : — Ok'u̶xmatz , tzu̶k'ok'ijxu̶m pu̶nu̶ okmiimb je̱'e̱ Elías miñ yajtzo'ogyii .
40027050	Chi je̱'e̱ Jesús ja'adu'ook mu̶k yaaxkeeky , y chi y'o'ky .
40027051	Mu̶'it je̱'e̱ wit mu̶k'eemby kyu̶tzwa'kxy kujktu̶na'a'eemby , kyu̶tztzóñ ku'uduum u̶xtu̶ y'u̶xku̶daaky mu̶dyiibu̶ je̱'e̱ mu̶jtzajptu̶jk najty mu̶u̶d y'adu̶u̶ydyúkyu̶ch ma je̱'e̱ Dios y'itu̶ñ . Chi je̱'e̱ temblor ñajxy y jyitzwa'kxtaay je̱'e̱ tzaa ,
40027052	y y'awaach je̱'e̱ o'kpu̶ jut may , y juugypyu̶jkku̶x je̱'e̱ o'ogyjya'ay may mu̶dyiibu̶ najty tu̶ y'o'kku̶xyu̶ñ , je̱'e̱ mu̶dyiibu̶ najty je̱'e̱ Dios y'ayuuk tyu̶y'ajt tu̶ mu̶bu̶jkku̶xyu̶ñ .
40027053	Mu̶'it jyutpu̶dzu̶u̶mdaaygyu̶xy u̶x'aam , tu̶ najty je̱'e̱ Jesús jyuugypyú̶ky , y chi kyajptu̶gu̶u̶ygyu̶xy ma je̱'e̱ Santa Jerusalén kajptu̶ñ , y may je̱'e̱ ja'ay jim y'ijxu̶ tyu̶kxu̶ ajku̶xy .
40027054	Ko je̱'e̱ tziptuumbu̶ windzú̶n y pu̶njaty najty jim mu̶u̶d kweentu̶'ajtku̶xyu̶ñ je̱'e̱ Jesús du'un ijxy ajku̶xy , ñaxy je̱'e̱ temblor y ku̶xyu̶ neby najty tyuñyii jyadyiiju̶ñ , chi mu̶k chu̶gu̶u̶ygyu̶xy y myu̶naangu̶xy : — ¡ Jaanchyxu̶m adayaaba ja'ay je̱'e̱ Dios ijty y'Ung'adyii !
40027055	May najty je̱'e̱ to'oxyu̶jktu̶jk jim ju̶gue̱m myu̶j'ijxku̶xy je̱'e̱ mu̶dyiibu̶ je̱'e̱ Jesús najty Galilea tu̶ padzóngu̶xyu̶ñ y tu̶ pube̱jtku̶xyu̶ñ .
40027056	Y ma je̱' ajku̶xyu̶ñ jim najty je̱'e̱ María je̱'e̱ mu̶dyiibu̶ najty Magdala kugajptu̶ñ , y je̱'e̱ María je̱'e̱ Santiago y je̱'e̱ José tyaj ajku̶xy , y je̱'e̱ Zebedeo y'ung tyaj ajku̶xy .
40027057	Ko najty kyoodzu̶u̶yñu̶ , chi je̱'e̱ kumeeñjya'ay tu'ug jya'ty mu̶dyiibu̶ xu̶u̶'ajtpu̶ñ José , mu̶dyiibu̶ Arimatea kugajptu̶ñ , y je̱'e̱ José je̱'e̱ Jesús najty y'u̶xpu̶jkpu̶du̶jk je̱' .
40027058	Chi je̱'e̱ José je̱'e̱ Pilato oy ixy y yujk'waanu̶ je̱'e̱ Jesús ñi'kx . Chi je̱'e̱ Pilato ane̱'e̱mu̶ñ yejky ko wan mo'oyii ,
40027059	y chi je̱'e̱ José je̱'e̱ ni'kx windumbu̶jky , chi mo'oñ mu̶u̶d tu'ug oybyu̶ poob wit ,
40027060	y pu̶daaky ma je̱'e̱ tzaajút jémybyu̶ju̶ñ , je̱'e̱ kyu̶'u̶m jut mu̶dyiibu̶ najty tu̶ yajpadu'udyii yajtze̱jtztu'udyiiju̶ñ tzaague̱e̱tzmu̶jk . Ko je̱'e̱ o'kpu̶ jut yaj'adujky mu̶u̶d je̱'e̱ mu̶jtzaa tu'ug , chi ñu̶kxnu̶ .
40027061	Y je̱'e̱ María je̱'e̱ mu̶dyiibu̶ najty Magdala kugajptu̶ñ y je̱'e̱ ja'adu'ukpu̶ María jim je̱'e̱ wyu̶'u̶mu̶u̶ygyu̶xy ; y'u̶ñaaygyu̶xy najty mu̶wingón ma je̱'e̱ o'kpu̶ jutu̶ñ .
40027062	Kujaboom , pokxyxyu̶u̶ , chi je̱'e̱ teedy windzú̶n y je̱'e̱ fariseotu̶jk oy niguipxy ijxku̶xy je̱'e̱ Pilato ,
40027063	y chi nu̶maaygyu̶xy : — Windzú̶n , je̱' u̶u̶ch tu̶ nja'aymye̱jtzpaatku̶xy ko je̱'e̱ ja'ay anu̶u̶'ajtpu̶ myu̶naañ , ko najty jyuugy'átyñu̶ ko kudu̶gu̶u̶g xu̶u̶ jyuugypyú̶gu̶ch .
40027064	Paady ké̱xu̶tz je̱'e̱ mtziptumbu̶tu̶jk ma je̱'e̱ o'kpu̶ jutu̶ñ , wan jim kyweentu̶'ajtku̶xu̶ch u̶xtu̶ koonu̶ tu̶gu̶u̶g xu̶u̶ kya'pxu̶ch , ka'p jékyu̶ch ko je̱'e̱ dyiscípulotu̶jk ñi'kx nu̶kxy tzum yajpu̶dzu̶u̶mu̶xu̶ , y chiiju̶tz je̱'e̱ ja'ay nu̶maaygyu̶xu̶ch ko tu̶ jyuugypyú̶ky , ko du'un y'adu̶u̶tzku̶xu̶ch ni'igu̶ mu̶j naty je̱'e̱ du'un ni'igyu̶ tu̶ y'anu̶u̶'ajtku̶xy ni'igu̶ ka'p je̱'e̱ jayu̶jpu̶ñu̶ba .
40027065	Chi je̱'e̱ Pilato ñu̶maayu̶ ajku̶xy : — Miich ajku̶xy , jim miich je̱'e̱ tziptuumbu̶ kweentu̶'ajtpu̶ mmu̶dajtku̶xy . Nú̶kxku̶x y kweentu̶'ajtku̶x je̱'e̱ o'kpu̶ jut oy yajxón du'un neby madaakku̶xyu̶ñ .
40027066	Chi ñú̶kxku̶xy kweentu̶'ajtpu̶ ma je̱'e̱ o'kpu̶ jutu̶ñ y a'ótzku̶xy je̱'e̱ tzaa mu̶dyiibu̶ je̱'e̱ o'kpu̶ jut najty mu̶u̶d y'adu̶guékyu̶chu̶ñ , y chi je̱'e̱ tziptuumbu̶tu̶jk jim kweentu̶'ajtpu̶ u̶xyo'oygyu̶xy .
40028001	Ko je̱'e̱ pokxyxyu̶u̶ najty tu̶ ñajxnu̶ , ko najty tu̶ jyobu̶u̶yñu̶ je̱'e̱ sumaan u̶xtu̶gu̶'u̶ je̱'e̱ Domingo xu̶u̶ , chi je̱'e̱ María je̱'e̱ mu̶dyiibu̶ najty Magdala kugajptu̶ñ y je̱'e̱ ja'adu'ukpu̶ María ñú̶kxku̶xy ma je̱'e̱ o'kpu̶ jutu̶ñ .
40028002	Chi je̱'e̱ temblor mu̶k ñajxy , y chi je̱'e̱ Windzú̶n Dios y'ángel tu'ug tzajpjooty choñ y kyu̶daaky , chi je̱'e̱ o'kpu̶ jut nixaju̶u̶y y ju̶du̶guejky je̱'e̱ tzaa mu̶dyiibu̶ najty mu̶u̶d y'agu̶'u̶yu̶chu̶ñ , y chi jim tzaani'igú̶xp yujkwéch .
40028003	Du'un najty je̱'e̱ ángel y'ajajy neby je̱'e̱ wu̶dzuku̶ñ , y janch poob najty je̱'e̱ wyit .
40028004	Y ko je̱'e̱ tziptuumbu̶tu̶jk ijxku̶xy je̱'e̱ ángel , chi chu̶yuuybyu̶jkku̶xy mu̶u̶d je̱'e̱ tzu̶gu̶'u̶ñ y wyu̶'u̶mgu̶xy neby je̱'e̱ o'ogypyu̶ju̶ñ .
40028005	Chi je̱'e̱ ángel je̱'e̱ to'oxyu̶jktu̶jk nu̶maay : — Ka'p mdzu̶gu̶u̶ygyu̶xy . U̶u̶ch nejwu̶u̶ybyu̶ch ko je̱'e̱ Jesús m'u̶xtaaygyu̶xypy , je̱'e̱ mu̶dyiibu̶ yajcruutzpe̱jtu̶ju̶ñ .
40028006	Ka'p je̱'e̱ yaa , tu̶ je̱'e̱ jyuugypyú̶ky , du'un neby myu̶naañu̶ñ . Min ok'ijxku̶x ma yajnaaxtu̶gu̶u̶ygyu̶xyu̶ñ .
40028007	Nú̶kxku̶x mu̶k'eemby y nnu̶maaygyu̶x je̱'e̱ discípulotu̶jk : ‘ Tu̶ je̱'e̱ jyuugypyú̶ky y jayu̶jp je̱'e̱ Galilea ñu̶kxa'añ ka'p miich ajku̶xyñu̶ba ; y jim mbaatku̶xu̶ch . ’ Adaa najty du'un je'eyu̶ n'awa'anaanu̶py ajku̶xy .
40028008	Chi je̱'e̱ to'oxyu̶jktu̶jk jim mu̶k'eemby chóngu̶xy ma je̱'e̱ o'kpu̶ jutu̶ñ , cham it jya'atzu̶gu̶u̶ygyu̶xy y cham nandu'un xyondaakku̶xy , y chi je̱'e̱ ayuuk janch poyu̶'u̶gyu̶ mu̶nú̶kxku̶xy ma je̱'e̱ discípulotu̶jk ajku̶xyu̶ñ .
40028009	Cham najty tyu'uyo'oygyu̶xy ko je̱'e̱ Jesús ñayyajni'igu̶xu̶'ku̶ ma je̱' ajku̶xyu̶ñ y chi yajpókxu̶ ajku̶xy . Chi je̱'e̱ to'oxyu̶jktu̶jk je̱'e̱ Jesús mu̶wingoongu̶xy y windzu̶gu̶u̶y o'owu̶dajty ajku̶xy , cham je̱'e̱ tyeky mu̶ne̱e̱nu̶ ajku̶xy ,
40028010	y chi je̱'e̱ Jesús ñu̶maayu̶ ajku̶xy : — Ka'p mdzu̶gu̶u̶ygyu̶xy , Nú̶kxu̶ch je̱'e̱ nmu̶gu'ugtu̶jk nnu̶maayu̶ky ajku̶xy ko wan Galilea nú̶kxku̶xy y jim u̶u̶ch xypyaatku̶xu̶ch .
40028011	Cham najty je̱'e̱ to'oxyu̶jktu̶jk ñú̶kxku̶xnu̶ , ko je̱'e̱ tziptuumbu̶tu̶jk nije̱' mu̶dyiibu̶ najty kweentu̶'ajtku̶xpu̶ñ kajptjooty jya'ty ajku̶xy , y chi je̱'e̱ teedy windzu̶ndu̶jk ku̶xyu̶ yajmu̶dmu̶dyaakku̶xy neby najty tu̶ tyuñ tu̶ jyadyiiju̶ñ .
40028012	Chi je̱'e̱ teedy windzu̶ndu̶jk y je̱'e̱ amu̶jja'aydyu̶jk oy mu̶dnaygyápxu̶gu̶xyu̶ neby mu̶baad kipxy kyapxy tuungu̶xyu̶ñ mu̶u̶d je̱' ajku̶xy . Y chi je̱'e̱ tziptuumbu̶tu̶jk mu̶j meeñ myooygyu̶xy ,
40028013	y nu̶maaygyu̶xy : — Du'un miich mmu̶naangu̶xu̶ch ko koodz , maab miich najty ajku̶xy ko je̱'e̱ Jesús dyiscípulotu̶jk y'óygyu̶xy y me̱e̱tzu̶ je̱'e̱ Jesús ñi'kx ajku̶xy .
40028014	Y pu̶nu̶ myu̶dooby je̱'e̱ gobernador adaa du'un , u̶u̶ch je̱'e̱ nyajmu̶bu̶jkku̶xu̶py , y u̶u̶ch miich nbube̱jtku̶xu̶py ka'pu̶ myajpoky'ijxku̶xu̶ch .
40028015	Je̱'e̱ tziptuumbu̶tu̶jk myajtzku̶x je̱'e̱ meeñ y chi du'un kuydyuungu̶xy neby najty tu̶ ñu̶maayu̶gu̶xyu̶ñ . Y adaaju̶tz je̱'e̱ judío ja'ay du'un chambaad kyápxku̶xypy myu̶dyaakku̶xypy .
40028016	Y chi je̱'e̱ nimajktu'ugpu̶ discípulotu̶jk Galilea ñú̶kxku̶xy , ma je̱'e̱ kopt ma je̱'e̱ Jesús najty tu̶ nigapxyu̶ñ .
40028017	Y ko je̱'e̱ Jesús ijxku̶xy , chi windzu̶gu̶u̶y o'owu̶dajty ajku̶xy , oy najty nije̱' ka'amu̶bu̶jkku̶xy ko jye̱'e̱ju̶ch .
40028018	Chi je̱'e̱ Jesús myu̶wingoonu̶ ajku̶xy y ñu̶maayu̶gu̶xy : — Tu̶ u̶u̶ch je̱'e̱ Dios je̱'e̱ ane̱'e̱mu̶ñ jiiby tzajpjooty y ya naaxwiiñ ku̶xyu̶ xymyo'oy .
40028019	Nú̶kxku̶x ma je̱'e̱ naaxwiimbu̶ kú̶xyu̶ju̶ñ , y yajmu̶bu̶jkku̶x je̱'e̱ ja'ay je̱'e̱ n'ayuuk ndu̶y'ajtu̶ch y myajnu̶u̶be̱jtku̶xu̶ch ; cham je̱'e̱ Dios Teedy xyu̶u̶ , je̱'e̱ Dios y'Ung xyu̶u̶ y je̱'e̱ Espíritu Santo xyu̶u̶ mgapxpaattu̶ ajku̶xy ,
40028020	y yaj'u̶xpu̶jkku̶x neby ku̶xyu̶ kuydyuungu̶xu̶chu̶ñ neby miich tu̶ n'ane̱'e̱mgu̶xyu̶ñ . Y u̶u̶ch ijtu̶u̶wu̶bu̶ch jaboom jaboom mu̶u̶d miich ajku̶xy u̶xtu̶ mabaad je̱'e̱ naaxwiimbu̶ naty tyu̶gooyñu̶ju̶ñ .
41001001	Du'un aga'an chondaaky je̱'e̱ oybyu̶ ayuuk tu̶y'ajt , du'un neby je̱'e̱ Jesucristo je̱'e̱ Dios y'Ung jyajty y'abejtyu̶ñ .
41001002	Du'un je̱'e̱ Dios y'ayuuknajtzkapxu̶u̶ybyu̶ Isaías najty tu̶ kuja'ay :
41001003	Jim adu'ugtuum yajmu̶dooy tu'ug je̱'e̱ ja'ay myu̶na'añ : ‘ Yaj'oyu̶u̶ygyu̶x je̱'e̱ Windzú̶n Dios ñu̶u̶'aa tyu'u'aa . Yajtu̶u̶wu̶ je̱'e̱ ñu̶u̶'aa tyu'u'aa ajku̶xy je̱'e̱ mu̶dyiibu̶ mu̶j aney axu̶guetyu̶ñ . ’ ”
41001004	Du'un tyuunu̶ jyajtu̶ ko je̱'e̱ Juan Bautista jim adu'ugtuum ñayyajni'igu̶xu̶'ku̶ , mu̶'it tyu̶gu̶u̶y mayjya'ay yajnu̶u̶be̱jtpu̶ ; cham nu̶maaygyu̶xy ko wan jootwimbijtku̶xy ma je̱'e̱ Diosu̶ñ y wan nu̶u̶be̱jtku̶xy , wan je̱'e̱ Dios ñu̶u̶ pyoky wyinmé̱kxu̶xu̶ch ajku̶xy .
41001005	Ku̶xyu̶ je̱'e̱ mayjya'ay mu̶dyiibu̶ najty jim Judea naaxjóty tzu̶naaygyu̶xpu̶ñ y jim Jerusalén kajpt nú̶kcxcu̶xp najty je̱' ma je̱'e̱ Juangu̶ñ ; nu̶kxy najty je̱'e̱ y'ayuuk amdo'ijtu̶ ajku̶xy . Ko je̱'e̱ pyoky kyu̶dyeey nigapxy ajku̶xy , chi je̱'e̱ Juan yajnu̶u̶be̱jtu̶ ajku̶xy ma je̱'e̱ Jordán mu̶jnu̶u̶ju̶ñ .
41001006	Juan camello pu̶jt najty je̱'e̱ wyit'ajtypy , y po'o'ák najty wyu̶u̶n'ajtypy ; y mu'u najty jyu̶kxy'ajtypy y uuxpa'ag .
41001007	Kyapxwa'kxypy najty je̱'e̱ Dios y'ayuuk tyu̶y'ajt , myu̶na'añ najty : “ Jak'u̶x'aam tu'ug myiñ mu̶dyiibu̶ ni'igyu̶ jakmu̶k'ajt mu̶u̶d ka'p u̶u̶chu̶ñu̶ba , u̶u̶ch ka'p u̶u̶ch xypyaady nwinda'agu̶chu̶ch ngue̱ju̶chu̶ch je̱'e̱ kyu̶'u̶gwiin .
41001008	U̶u̶ch tu̶ u̶u̶ch miich nyajnu̶u̶be̱jtku̶xy mu̶u̶d je̱'e̱ nu̶u̶ ; peru̶ je̱' miich xyajnu̶u̶bé̱du̶p ajku̶xy mu̶u̶d je̱'e̱ Espíritu Santo . ’
41001009	Je̱'e̱ mu̶'it xu̶u̶ je̱'e̱ mu̶'it jumu̶jt je̱'e̱ Jesús choñ ma je̱'e̱ kajpt mu̶dyiibu̶ xu̶u̶'ajtpu̶ñ Nazaret , jim Galilea naaxjooty , y chi je̱'e̱ Juan je̱'e̱ Jesús jim yajnu̶u̶bejty ma je̱'e̱ Jordán mu̶jnu̶u̶ju̶ñ .
41001010	Du'un najty je̱'e̱ Jesús tyimypyu̶dzu̶my ma je̱'e̱ mu̶jnu̶u̶ju̶ñ , chi timymyu̶'ityu̶ ijxy ko je̱'e̱ tzajp y'awa'ach , y ijxy je̱'e̱ Dios y'Espíritu chooñ tzajpjooty y kyu̶da'agy ma je̱'e̱ju̶ñ neby tu'ug muuxyu̶ñ .
41001011	Y yajmu̶dooy ayuuk tu'ug chooñ tzajpjooty , myu̶naañ : “ U̶u̶ch miich n'ung'ajtypy , mu̶dyiibu̶ u̶u̶ch oy ndzojkypy nju̶wu̶u̶ybyu̶ñ , mu̶dyiibu̶ u̶u̶ch tu̶ nwin'ixyu̶ñ . ”
41001012	Ko adaa du'un tyuundaay jyajttaayu̶ , chi je̱'e̱ Dios y'Espíritu je̱'e̱ Jesús yajnú̶kxy adu'ugtuum .
41001013	Jim adu'ugtuum je̱'e̱ Jesús y'ijty juxytyikxy xu̶u̶ , awa'an ju̶yujk agujk , chi je̱'e̱ mu̶jku'u jyoot'ijx wyinma'ñ'ijxu̶ ; y chi je̱'e̱ ángelestu̶jk ñimiinu̶ ajku̶xy y pyube̱jt pyudu̶gu̶u̶yu̶ ajku̶xy .
41001014	Tu̶ najty je̱'e̱ Juan yajtzúmy , chi je̱'e̱ Jesús ñu̶kxy jim Galilea kapxwa'kxa'añ jim je̱'e̱ oybyu̶ ayuuk tu̶y'ajt mu̶u̶d je̱'e̱ Dios kyu̶xpu̶ .
41001015	Jesús myu̶naañ : “ Tu̶ je̱'e̱ tiempo paatnu̶ , y tu̶ je̱'e̱ tiempo wyingoonu̶ mu̶naa je̱'e̱ Dios y'ane̱'e̱mu̶ñ pu̶da'aga'añ ya naaxwiiñ . Jootwimbijtku̶x ma je̱'e̱ Diosu̶ñ y mmu̶bu̶jkku̶x je̱'e̱ oybyu̶ ayuuk tu̶y'ajt . ”
41001016	Wu̶dijtp najty je̱'e̱ Jesús ma je̱'e̱ mejypya'a mu̶dyiibu̶ xu̶u̶'ajtpu̶ñ Galilea mejy , ko oy ijxpaady je̱'e̱ Simón mu̶u̶d je̱'e̱ pyuya'ay Andrés . Je̱' akxku'uju̶bipu̶u̶ najty je̱'e̱ tyuung'ajtypy ajku̶xy , y du'un najty je̱'e̱ kyu'uju̶bijptzaay mejyjyooty timypyu̶daakku̶xy .
41001017	Chi je̱'e̱ Jesús ñu̶maayu̶ ajku̶xy : — U̶u̶ch pamiingu̶xk , y u̶u̶ch miich wiingpu̶ ja'ay tuung nmo'owu̶py ajku̶xy , je̱'e̱ Dios y'ayuuk kapxwa'kxu̶u̶ , du'un neby je̱'e̱ du'umbu̶ mgu'uju̶bijpku̶xyu̶ñ .
41001018	Mu̶k'eemby je̱'e̱ kyu'uju̶bijptzaay u̶xmajtzku̶xy y panú̶kxku̶xy je̱'e̱ Jesús .
41001019	We̱e̱nu̶ najty je̱'e̱ Jesús tu̶ ñajtzyo'oyu̶'u̶y ko oy ijxpaady je̱'e̱ Santiago mu̶u̶d je̱'e̱ pyuya'ay Juan , je̱'e̱ Zebedeo y'ung ajku̶xy , barcu̶jooty najty je̱'e̱ tyuungu̶xy yaj'oyu̶u̶ygyu̶xy je̱'e̱ kyu'uju̶bijptzaay najty .
41001020	Chi je̱'e̱ Jesús mu̶k'eemby myu̶j'yaaxu̶ ajku̶xy , y chi je̱'e̱ tyeedy Zebedeo barcu̶jooty ku'ugueeky ajku̶xy mu̶u̶d je̱'e̱ tyuumbu̶ myoonsu̶ ajku̶xy , y panú̶kxku̶xy je̱'e̱ Jesús .
41001021	Chi Capernaum jya'tku̶xy , y chi je̱'e̱ Jesús pokxyxyu̶u̶ tyu̶gu̶u̶y ma je̱'e̱ naymyujktaaktu̶ñ y yaj'u̶xpu̶jktu̶gu̶u̶y .
41001022	Je̱'e̱ ja'ay mu̶k je̱'e̱ yajnú̶kxy yajju̶wu̶u̶y ajku̶xy neby najty yaj'u̶xpu̶jku̶gu̶xyu̶ñ , je̱' ko du'un najty je̱'e̱ yaj'u̶xpú̶ky mu̶u̶d je̱'e̱ y'ane̱'e̱mu̶ñ ku̶xyu̶ y ka'p dyu'unu̶ch neby je̱'e̱ Dios y'ane̱'e̱mu̶ñ windzu̶ndu̶jk yaj'u̶xpu̶jkku̶xyu̶ñ .
41001023	Y ma je̱'e̱ kajptja'ay ñaymyujktaaktu̶ñ jiiby najty ja'ay tu'ug mu̶dyiibu̶ ka'a'óybyu̶ mu̶u̶du̶ñ , chi je̱'e̱ ka'a'óybyu̶ ja'ay mu̶k yaj'yaaxkeeky myu̶naañ :
41001024	— ¿ Ti u̶u̶ch ko xymyu̶mayu̶u̶ygyu̶xy Jesús , je̱'e̱ mu̶dyiibu̶ Nazaret tzombu̶ñ ? ¿ Nej paady tu̶ mmiñ du'undu̶mu̶ch xyajwindu̶goyaangu̶xyu̶ ? U̶u̶ch n'u̶xkajpy miich y nejwu̶u̶ybyu̶ch ko miich je̱' je̱'e̱ Wa'adzpu̶ja'ay mu̶dyiibu̶ je̱'e̱ Dios tu̶ kexyu̶ñ .
41001025	Chi je̱'e̱ Jesús je̱'e̱ ka'a'óybyu̶ u̶x'ojy , nu̶maay : — ¡ Amón y pu̶dzu̶m ma adaa ja'ayu̶ñ !
41001026	Mu̶'it je̱'e̱ ka'a'óybyu̶ je̱'e̱ ja'ay yajmo'ttu̶gu̶u̶yu̶ , chi mu̶k yaj'yaaxkeeky y pyu̶dzu̶u̶my ma je̱'e̱ju̶ñ .
41001027	Chi je̱'e̱ ja'ay mu̶k chu̶gu̶u̶ygyu̶xy , y ñayyajtu̶u̶wu̶gu̶xy najty amíñ u̶xyu̶py : — ¿ Ti du'un y'okxu̶u̶'ajtnu̶ ? ¡ Adaa ja'ay jembyu̶ u̶xpu̶jku̶ñ yu̶'u̶ myu̶u̶d , y mu̶u̶d je̱'e̱ ane̱'e̱mu̶ñ ku̶xyu̶ ! U̶xtu̶ y'ane'emby je̱'e̱ ka'a'óybyu̶ y kapxymyu̶doowu̶p je̱'e̱ ajku̶xy .
41001028	Y mu̶k'eemby je̱'e̱ kapxy ayuuk du'un wya'kxtaay nebyjyaty je̱'e̱ Jesús najty tyuñu̶ñ ma je̱'e̱ Galilea naaxjooty kú̶xyu̶ju̶ñ .
41001029	Ko je̱'e̱ Jesús pyu̶dzu̶u̶mgu̶xy ma je̱'e̱ naymyujktaaktu̶ñ , chi ñú̶kxku̶xy ma je̱'e̱ Simón y je̱'e̱ Andrés tyu̶jk ajku̶xyu̶ñ , mu̶u̶d je̱'e̱ Santiago y mu̶u̶d je̱'e̱ Juan .
41001030	Je̱'e̱ Simón pu̶jku̶p najty myu̶'u̶d'amu̶jja'ay je̱' , ku̶jx'aam najty je̱'e̱ kyo'kna'ay y mu̶k najty jyanchju̶u̶nmu̶u̶du̶ch . Chi je̱'e̱ Jesús awaanu̶yu̶ ajku̶xy ko najty pyu̶gyii .
41001031	Chi je̱'e̱ Jesús pa'amja'ay nimu̶jwa'ky , chi je̱'e̱ kyu̶'u̶ majtzu̶ y wyijtzu̶'ky ; janch mu̶k'eemby je̱'e̱ jyu̶u̶n tyu̶jch , chi je̱'e̱ pa'amja'ay yajkaay yaj'uuknu̶ je̱'e̱ Jesús ajku̶xy .
41001032	Ko kyoodzu̶u̶yñu̶ y ko najty je̱'e̱ xu̶u̶ tu̶ kya'anu̶ , chi je̱'e̱ Jesús yajninú̶kxy ajku̶xy ku̶xyu̶ je̱'e̱ pa'amja'ay y ku̶xyu̶ mu̶dyiijáty najty ka'a'óybyu̶ mu̶u̶d ajku̶xyu̶ñ ,
41001033	y ku̶xyu̶ je̱'e̱ naax kajpt myujktaaygyu̶xy ma je̱'e̱ jimbu̶ tu̶jk'aaju̶ñ ma je̱'e̱ Jesús najtyu̶ñ .
41001034	Jesús yajtzook je̱'e̱ pa'amja'ay may wantimytyiipa'amu̶ch , y y'u̶x'oj je̱'e̱ ka'a'óybyu̶ may ma je̱'e̱ ja'ay ajku̶xyu̶ñ , y ka'p najty je̱'e̱ ka'a'óybyu̶ yajkápxy , je̱' ko ixy'ajttaayu̶p je̱'e̱ najty ajku̶xy .
41001035	Janch moñyu̶ je̱'e̱ Jesús mya'aybyu̶du̶'ky ka'p najty oy xyu̶u̶mu̶'u̶yñu̶ , chi kyajptpu̶dzu̶u̶my , ñu̶kxy ma tu'ug it lugaar ma ka'p pu̶nu̶ñ Dios mu̶bu̶jktzoobu̶ .
41001036	Chi je̱'e̱ Simón mu̶u̶d je̱'e̱ myu̶gu'ugtu̶jk je̱'e̱ Jesús oy u̶xtaaygyu̶xy ,
41001037	y ko oy paatku̶xy , chi nu̶maay ajku̶xy : — Chi je̱'e̱ mayjya'ay nigu̶xyu̶ xyjyanch'u̶xtaaygyu̶xy .
41001038	Peru̶ chi je̱'e̱ Jesús y'adzoowu̶ ajku̶xy : — Tzu̶k jaamu̶m ajku̶xy ma je̱'e̱ wiingpu̶ kajpt winduuy wingónbu̶ju̶ñ , wan u̶u̶ch je̱'e̱ Dios y'ayuuk tyu̶y'ajt jim nandu'un ngapxwa'kxu̶yu̶ch , je̱' ko paady u̶u̶ch je̱'e̱ Dios yaa naaxwiiñ tu̶ xykyexy .
41001039	Du'un najty je̱'e̱ Jesús wyu̶dity ma je̱'e̱ Galilea kajpt kú̶xyu̶ju̶ñ , kapxwa'kxy je̱'e̱ ayuuk tu̶y'ajt majaty je̱'e̱ judío ja'ay ñaymyujktaakt ajku̶xyu̶ñ , y u̶x'ojy je̱'e̱ ka'a'óybyu̶ majaty je̱'e̱ ja'ay ajku̶xyu̶ñ .
41001040	Chi je̱'e̱ Jesús ja'ay tu'ug ñimiinu̶ mu̶dyiibu̶ najty ju̶bu̶kpu'udzpa'ammu̶u̶d , chi ñayñajtzkojxtu̶na'awu̶u̶yu̶ ma je̱' wyinduuyu̶ñ y ñu̶maayu̶ : — Pu̶nu̶ mdzojkypy , mu̶baad u̶u̶ch xyajtzo'ogy .
41001041	Chi je̱'e̱ Jesús pa'a''ayooy je̱'e̱ pa'amja'ay , chi ni'idooñ y nu̶maay : — Ndzojkypyu̶ch . ¡ Cham nyajtzo'ogy !
41001042	Mu̶k'eemby je̱'e̱ pa'amja'ay jyu̶bu̶kpu'udz chooky y wyu̶'u̶mnu̶ je̱'e̱ ñi'kx wa'adz .
41001043	Chi je̱'e̱ Jesús u̶xkejxnu̶ y jaknu̶maay mu̶kta'agy :
41001044	— Ka'p ni pu̶n m'awaanu̶yu̶ch ; nu̶kx tu'uda'agyu̶ y naygyapxku̶xu̶'u̶gu̶u̶ ma je̱'e̱ teedyu̶ñ , y yajnú̶kx je̱'e̱ windzu̶gu̶'u̶ñ , du'un neby je̱'e̱ Moisés kyu'utujku̶ñ y'ane'emyu̶ñ , mu̶u̶d je̱' gyu̶xpu̶ ko tu̶ mwa'adzpu̶dzú̶my , wan je̱'e̱ ja'ay du'un ku̶xyu̶ nejwu̶u̶ygyu̶xu̶ch ko tu̶ mdzo'ogy .
41001045	Peru̶ je̱'e̱ ja'ay ka'p je̱'e̱ kyapxymyu̶dooy neby je̱'e̱ Jesús jya'anu̶maayu̶ju̶ñ , chi ñu̶kxy y myu̶dyaaktu̶gu̶u̶y ku̶xyu̶ neby najty tu̶ cho'ogyu̶ñ . Paady najty je̱'e̱ Jesús ka'p okjajtnu̶ neby ijxnu̶ ke̱'e̱xnu̶ tyu̶gu̶'u̶wu̶chu̶ñ majaty je̱'e̱ kajptu̶ñ , kajptwiiñ kajptpa'a najty je̱'e̱ jyakwu̶dity ma ka'p pu̶n chu̶na'ayu̶ñ ; peru̶ nimiin nija'ttu̶p najty je̱'e̱ ja'ay ajku̶xy , chóngu̶xy oy tyimymyu̶dyii kajptu̶ch .
41002001	Tu̶ najty je̱'e̱ xu̶u̶ tiempo we̱e̱nu̶ ñajxkojnu̶ ko je̱'e̱ Jesús ja'adu'ook wyimbijty jim Capernaum . Ko je̱'e̱ mayjya'ay du'un nejwu̶u̶y ajku̶xy ko je̱'e̱ Jesús najty jim yajpaady ma je̱'e̱ tu̶jku̶ñ ,
41002002	chi je̱'e̱ mayjya'ay mu̶k'eemby ñayyo'oymyujku̶ ma je̱'e̱ Jesús najty yajpaadyu̶ñ , y ka'p najty tu̶gu̶u̶ydyaakt nimaa tu̶jkwinduuy ; y'adujktaaby najty je̱'e̱ tu̶jk'aa ajku̶xy . Jesús kyapxwa'kxypy najty je̱'e̱ Dios y'ayuuk tyu̶y'ajt .
41002003	Mu̶'it je̱'e̱ ja'ay nimu̶daaxk yajnija'ttu̶ ajku̶xy tu'ug je̱'e̱ ja'ay ku̶'u̶xúxypyu̶ tekyxyuxypyu̶ .
41002004	Peru̶ je̱' ko ka'p najty ni neby y'óyu̶ch neby je̱'e̱ pa'amja'ay mu̶baad yajja'tku̶xy ma je̱'e̱ Jesúsu̶ñ , je̱' ko je̱'e̱ tu̶jk najty jyanch'ujtzu̶ch mu̶u̶d je̱'e̱ mayjya'ay . Chi je̱'e̱ tu̶jk ni'kx we̱e̱nu̶ taj'awaatzku̶xy ma je̱'e̱ Jesús najtyu̶ñ y chi je̱'e̱ pa'amja'ay ku̶jx'aam ku'udu̶u̶yñajxy ajku̶xy ma najty tu̶ taj'awaatzku̶xyu̶ñ .
41002005	Ko je̱'e̱ Jesús ijxy je̱'e̱ ja'ay myu̶bu̶jku̶ñ ajku̶xy , chi je̱'e̱ pa'amja'ay nu̶maay : — Ya'ay'úng , tu̶ je̱'e̱ mboky yajwinme̱kxta'ay .
41002006	Y nije̱' je̱'e̱ Dios y'ane̱'e̱mu̶ñ windzu̶ndu̶jk ajku̶xy mu̶dyiibu̶ najty jiiby u̶ñaaygyu̶xpu̶ñ , oy wyinmaaydyu̶gu̶u̶ygyu̶xy :
41002007	“ ¿ Ti adayaaba ja'ay ko du'un myu̶na'añ ? Myu̶gapxtu̶gooby Dios yu̶'u̶ du'un mu̶u̶d je̱'e̱ y'ayuuk . Ni pu̶n ja'ay mu̶baad kya'apokywyinmékxy , tu'kpajk je̱'e̱ Dios mu̶dyiibu̶ mu̶baad pyokywyinmekxyu̶ñ . ”
41002008	Peru̶ mu̶k'eemby je̱'e̱ Jesús du'un nejwu̶u̶y neby najty jyanchwinmaaygyu̶xyu̶ñ , y chi yajtu̶u̶y ajku̶xy : — ¿ Ti ko du'un mjanchwinmaaygyu̶xy ?
41002009	¿ Mu̶dyiibu̶ da'a ka'p chípu̶ch ko u̶u̶ch yu̶'u̶ ku̶'u̶xúxypyu̶ tekyxyuxypyu̶ nnu̶ma'awu̶ch : ‘ Tu̶ je̱'e̱ mboky yajwinme̱kxta'ay ’ , o ko u̶u̶ch nnu̶ma'awu̶ch : ‘ Pu̶du̶'u̶g , yajpu̶du̶'u̶g yu̶'u̶ mmaabe̱jt y yo'oyu̶'u̶g ’ ?
41002010	Pues cham u̶u̶ch miich nyajni'ixu̶u̶ygyu̶xu̶ch ko u̶u̶ch je̱' je̱'e̱ ja'ay mu̶dyiibu̶ tzon tzajpjooty , nmu̶u̶du̶ch je̱'e̱ ane̱'e̱mu̶ñ ya naaxwiiñ neby u̶u̶ch nwinmé̱kxu̶chu̶ñ je̱'e̱ ja'ay ñu̶u̶ pyoky ajku̶xy . Mu̶'it je̱'e̱ xuxyjya'ay nu̶maay :
41002011	— Miich yam du'un nu̶maaby : pu̶du̶'u̶g , yajpu̶du̶'u̶g yu̶'u̶ mmabe̱jt y nu̶kxnu̶ ma je̱'e̱ mdu̶jku̶ñ .
41002012	Chi je̱'e̱ pa'amja'ay mu̶k'eemby pyu̶du̶'ky y yajpu̶du̶'ky je̱'e̱ myaabe̱jt . Y je̱'e̱ mayjya'ay y'ijxku̶x je̱'e̱ pa'amja'ay ko jiiby yo'oychóñ , paady je̱'e̱ mu̶k yajnú̶kxy yajju̶wu̶u̶y ajku̶xy y ja'aymye̱jtz o'owu̶dajtku̶xy je̱'e̱ xu̶u̶ Dios , myu̶naangu̶xy : — Nimu̶naaxu̶u̶nu̶ ijty du'un nga'ijxu̶mnu̶ ajku̶xy adaa mu̶jwinma'añ tu̶u̶bu̶ cham n'ijxu̶m ajku̶xy .
41002013	Chi je̱'e̱ Jesús ja'adu'ook ñú̶kxnu̶ba jim mejypya'a . Ko je̱'e̱ mayjya'ay jim ñayyo'oymyujku̶ , chi je̱'e̱ Jesús yaj'u̶xpu̶jktu̶gu̶u̶y .
41002014	Jaktu'uyo'oyby najty ko je̱'e̱ Leví oy ijxpaady , je̱'e̱ Alfeo y'ung , y'u̶ña'ay najty ma je̱'e̱ yajkugube̱jtaaktu̶ñ , mu̶dyiibu̶ je̱'e̱ gobierno romano najty mu̶duumbu̶ñ . Chi je̱'e̱ Jesús nu̶maay je̱'e̱ Leví : — Pajaamgu̶ch . Mu̶'it je̱'e̱ Leví tyu̶naayu̶'ky y padzóñ je̱'e̱ Jesús .
41002015	Chi du'un tyuunu̶ jyajtu̶ , mu̶gaaby najty je̱'e̱ Jesús ma je̱'e̱ Leví tyu̶jku̶ñ mu̶u̶d je̱'e̱ yajkugube̱jtpu̶du̶jk nimay ajku̶xy , mu̶dyiibu̶ je̱'e̱ gobierno romano najty mu̶duungu̶xpu̶ñ y mu̶u̶d je̱'e̱ wiingpu̶ ja'ay mu̶dyiibu̶ nu̶u̶ja'ay pokyjya'ay ajku̶xyu̶ñ ; y'u̶ñaaygyu̶xy najty nandu'un kipxy ma je̱'e̱ meesu̶ju̶ñ mu̶u̶d je̱'e̱ Jesús y mu̶u̶d je̱'e̱ dyiscípulotu̶jk ajku̶xy , je̱' ko mayjya'ay najty je̱'e̱ Jesús myu̶dwu̶dijtypy .
41002016	Ko je̱'e̱ fariseotu̶jk y je̱'e̱ Dios y'ane̱'e̱mu̶ñ windzu̶ndu̶jk du'un ijxy ajku̶xy ko je̱'e̱ Jesús mu̶dkay mu̶d'u'ugy tu'ugmúky je̱'e̱ yajkugube̱jtpu̶du̶jk y je̱'e̱ nu̶u̶ja'ay pokyjya'ay ajku̶xy , chi je̱'e̱ discípulotu̶jk yajtu̶u̶y ajku̶xy : — ¿ Ti je̱'e̱ mwindzú̶n ko kyaaymyúky y'uukmúky mu̶u̶d je̱'e̱ yajkugube̱jtpu̶du̶jk y mu̶u̶d je̱'e̱ pokyjya'aydyu̶jk ajku̶xy ?
41002017	Ko je̱'e̱ Jesús du'un mu̶dooy neby je̱'e̱ fariseotu̶jk najty ñi'oj ñiyaxu̶u̶yu̶gu̶xyu̶ñ , chi nu̶maay ajku̶xy : — Mu̶dyiibu̶ oy'ajtp mu̶k'ajtp y mu̶dyiibu̶ ka'p pyu̶gyii y'ixyii ajku̶xy , ka'p tzooydyuumbu̶ je̱'e̱ yajmayjyajtku̶xy . Je̱'e̱ju̶tz tu̶y je̱'e̱ mu̶dyiibu̶ pu̶jku̶p ijxu̶bu̶ñ ajku̶xy , yajmayjyajtku̶xypy tzooydyuumbu̶ je̱' . U̶u̶ch ka'p u̶u̶ch je̱' tu̶ nnimiñ je̱'e̱ ja'ay mu̶dyiibu̶ ka'p pyokymyu̶u̶du̶chu̶ñ ajku̶xy . Je̱'e̱ pokyjya'ay u̶u̶ch tu̶ nimíñ .
41002018	Du'un tu'ook ayuu'ajtku̶xp najty je̱'e̱ Juan Bautista y'u̶xpu̶jkpu̶du̶jk ajku̶xy y nandu'un je̱'e̱ fariseotu̶jk y'u̶xpu̶jkpu̶du̶jk ajku̶xy , chi je̱'e̱ ja'ay nije̱' ñu̶kxy ajku̶xy ma je̱'e̱ Jesúsu̶ñ y yajtu̶u̶y ajku̶xy : — Je̱'e̱ Juan y'u̶xpu̶jkpu̶du̶jk y je̱'e̱ fariseotu̶jk y'u̶xpu̶jkpu̶du̶jk ajku̶xy ayuu'ajtku̶p je̱' : y ¿ miich ti je̱'e̱ mdiscípulotu̶jk ko kya'a'ayuu'ajtku̶xy ?
41002019	Chi je̱'e̱ Jesús y'adzoowu̶ ajku̶xy : — ¿ Nej mu̶baad je̱'e̱ ja'ay da'a y'ayuu'ajtku̶xy je̱'e̱ mu̶dyiibu̶ naty jim yajpaatku̶xpu̶ñ ma je̱'e̱ pu̶jkpu̶ yajwinxu̶u̶dúñ , pu̶nu̶ jimnu̶ naty je̱'e̱ pu̶jkpu̶ ya'aydyu̶jk yajpaatyñu̶ mu̶u̶d je̱' ajku̶xy ? Pu̶nu̶ jimnu̶ naty je̱'e̱ pu̶jkpu̶ ya'aydyu̶jk yajpaadyñu̶ , ka'p je̱'e̱ mu̶baad y'ok'ayuu'ajtku̶xpu̶ .
41002020	Peru̶ pyadeemby je̱'e̱ xu̶u̶ tiempo mu̶naa je̱'e̱ pu̶jkpu̶ ya'aydyu̶jk yajtzoonu̶u̶ju̶chu̶ñ ; ko naty du'un tu̶ tyuñ tu̶ jyadyii , mu̶'ítu̶tz tu̶y y'ayuu'ajtku̶xu̶ch .
41002021	“ Ka'p mu̶baad ni pu̶n agu̶yu̶'u̶y je̱'e̱ tukvestido mu̶u̶d je̱'e̱ jemywyit tu'ktúky , je̱' ko je̱'e̱ jemywyit agu̶yu̶'u̶ñ ñu̶u̶múky y ku̶u̶ch je̱'e̱ tukvestido , y chi je̱'e̱ tukvestido ni'igyu̶ jyaknajtzku̶dzu̶'u̶y .
41002022	Nan ka'p mu̶baad ni pu̶n pu̶da'agy jemyvyiino ma je̱'e̱ tukpo'o'áku̶ñ , je̱' ko je̱'e̱ jemyvyiino kyu̶chpy je̱'e̱ tukpo'o'ák , chi je̱'e̱ viino y'u̶xyojkta'awu̶ch y je̱'e̱ po'o'ák ni'itu̶góyu̶p je̱'e̱ nandu'un . Paady pu̶da'ag je̱'e̱ jemyvyiino ajku̶xy ma je̱'e̱ jemybyo'o'áku̶ñ .
41002023	Chi du'un jyajtu̶ pokxyxyu̶u̶ , je̱'e̱ Jesús oy ñaxu̶'u̶y ma tu'ug trigo kamu̶ñ , y ko jiiby ñaxu̶u̶ygyu̶xy , mu̶'it je̱'e̱ dyiscípulotu̶jk tyu̶gu̶y trigo tujkku̶xpu̶ .
41002024	Mu̶'it je̱'e̱ fariseotu̶jk yajtu̶u̶wu̶ ajku̶xy : — Okmu̶dow , ¿ ti je̱'e̱ mdiscípulotu̶jk ko tuungu̶xy mu̶dyiibu̶ ka'p ñigu'udúkyu̶chu̶ñ túnu̶ch ajku̶xy pokxyxyu̶u̶ ?
41002025	Chi je̱'e̱ Jesús ñu̶maayu̶ ajku̶xy : — ¿ Nej ka'anu̶ miich nimu̶naanu̶ mgápxku̶xyñu̶ je̱'e̱ Dios ñaky , tii je̱'e̱ David tu'ook tyuunu̶ñ ko najty je̱' y mu̶u̶d je̱'e̱ myu̶gu'ugtu̶jk tyu̶goy'ajtu̶xu̶ y yuu'o'ogaangu̶xnu̶ ?
41002026	Je̱'e̱ jeky tiempo mu̶'it ko najty je̱'e̱ teedy windzú̶n nigu'ubajk'ajtpu̶ Abiatar yajpaady ma je̱'e̱ mu̶jtzajptu̶jku̶ñ , chi je̱'e̱ David tyu̶gu̶u̶y ma je̱'e̱ mu̶jtzajptu̶jku̶ñ y kaay je̱'e̱ tzajkaagy mu̶dyiibu̶ najty jiiby yoxy ma je̱'e̱ Dios wyinduuyu̶ñ , je̱' ka'p najty je̱'e̱ pyadyii nu̶kxy je̱'e̱ tzajkaagy kay , je̱'e̱ teedy najty je̱'e̱ je'eyu̶ paattu̶p ajku̶xy kaaygyu̶xu̶ch ; y nan myooy je̱'e̱ David ja'ay tzajkaagy nandu'un mu̶dyiijáty najty myu̶u̶du̶ñ .
41002027	Chi je̱'e̱ Jesús jyakmu̶naañ : — Je̱'e̱ pokxyxyu̶u̶ yajpu̶daak je̱' neby je̱'e̱ ja'ay mu̶'oy'ádu̶chu̶ñ , y ka'p neby je̱'e̱ ja'ay myu̶'oy'adu̶u̶ju̶chu̶ñ je̱'e̱ pokxyxyu̶u̶ .
41002028	Paady u̶u̶ch je̱' je̱'e̱ ja'ay mu̶dyiibu̶ tzon tzajpjooty , nmu̶u̶du̶ch je̱'e̱ ane̱'e̱mu̶ñ nandu'un ma je̱'e̱ pokxyxyu̶u̶ju̶ñ .
41003001	Jesús ja'adu'ook tyu̶gu̶u̶y ma je̱'e̱ judío ja'ay ñaymyujktaakt ajku̶xyu̶ñ , y jiiby najty ja'ay tu'ug mu̶dyiibu̶ kyu̶'u̶ najty tu'k'adu'um tu̶'u̶dzu̶ñ .
41003002	Y je̱'e̱ fariseotu̶jk y'u̶x'ijxypy pya'ijxku̶xypy najty je̱'e̱ Jesús pu̶nu̶ okja'ayyajtzo'ogaamb pokxyxyu̶u̶ , y mu̶'it najty xu̶'u̶waangu̶xy .
41003003	Chi je̱'e̱ Jesús nu̶maay je̱'e̱ ja'ay mu̶dyiibu̶ je̱'e̱ kyu̶'u̶ najty tu̶'u̶dzu̶ñ : — Pu̶du̶'u̶g y naybyu̶da'agu̶u̶ jim mayjya'ay'agujk .
41003004	Mu̶'it je̱'e̱ Jesús yajtu̶u̶y je̱'e̱ fariseotu̶jk ajku̶xy : — ¿ Ti mu̶baad nduunu̶m pokxyxyu̶u̶ , je̱'e̱ oybyu̶ o je̱'e̱ ju̶bu̶kpu̶ ? ¿ Nyajtzooku̶mu̶py je̱'e̱ ja'ay o nyajku'udu̶gooyu̶yu̶py je̱'e̱ jyuugy'ajtu̶ñ ? Peru̶ je̱' ka'p je̱'e̱ ni tu'k'aa y'adzooy ajku̶xy .
41003005	Mu̶'it je̱'e̱ Jesús windu̶kxpe̱jttaay adzip ama'ad y jootmaymyu̶u̶d je̱'e̱ ja'ay mu̶dyiibu̶ najty ju'uwu̶dítyu̶ tu̶naaygyu̶xpu̶ñ , je̱' ko mu̶k jyanchjyootjuuñu̶ch ajku̶xy , y chi je̱'e̱ pa'amja'ay nu̶maay : — Xajtu̶w yu̶'u̶ mgu̶'u̶ . Chi je̱'e̱ pa'amja'ay kyu̶'u̶ xajtu̶u̶y , y mu̶'it je̱'e̱ kyu̶'u̶ chooky .
41003006	Y ko je̱'e̱ fariseotu̶jk pyu̶dzu̶u̶mgu̶xy ma je̱'e̱ naymyujktaaktu̶ñ , chi mu̶k'eemby ñu̶kxy naymyujku̶ba ajku̶xy mu̶u̶d je̱'e̱ mu̶dyiibu̶ tu'ugyu̶ naybyu̶jku̶gu̶xpu̶ñ mu̶u̶d je̱'e̱ mu̶j'ane̱'e̱mbu̶ Herodes ; winma'añ u̶xtaaygyu̶xy neby mu̶baad ok'yaj'o'kku̶xyu̶ñ je̱'e̱ Jesús .
41003007	Mu̶'it je̱'e̱ Jesús pyadzonu̶ janch nimay je̱'e̱ galilea ja'ay , ñu̶kxy mu̶u̶d je̱'e̱ dyiscípulotu̶jk ajku̶xy mejypya'a .
41003008	Ko je̱'e̱ mu̶jwinma'añ nejwu̶u̶y ajku̶xy je̱'e̱ mu̶dyiibu̶ je̱'e̱ Jesús najty tyuumbyu̶ñ , chi nandu'un ñu̶kxy ajku̶xy mu̶dyiibu̶ tzóngu̶xpu̶ñ jim Judea , jim Jerusalén , jim Idumea , jim Jordán mu̶jnu̶u̶'awiimb xu̶u̶bu̶dzu̶my'eemby y mu̶dyiibu̶ tzóngu̶xpu̶ñ jim Tiro y jim Sidón naaxjooty .
41003009	Paady je̱'e̱ Jesús ni'ane'emy ma je̱'e̱ dyiscípulotu̶jku̶ñ ñi'ixu̶u̶yu̶xu̶ch je̱'e̱ barcu̶ tu'ug ajku̶xy , ka'pu̶ je̱'e̱ mayjya'ay tyiju̶u̶ yogu̶u̶ju̶ch .
41003010	Je̱' ko tu̶ najty je̱'e̱ ja'ay may yajtzo'ogy , paady je̱'e̱ pa'amja'aydyu̶jk nimay nimujkku̶xy je̱'e̱ Jesús ; janch ni'idonaangu̶xy adzip .
41003011	Y ko najty je̱'e̱ Jesús je̱'e̱ ja'ay ka'a'oybyu̶mu̶u̶dpu̶ y'ijxpaattu̶gu̶xyu̶ , mu̶k'eemby najty je̱'e̱ ñayñajtzkojxtu̶na'awu̶u̶yu̶gu̶xy ma je̱' wyinduuyu̶ñ , cham mu̶k yaaxke̱e̱kku̶xy : — Miich je̱' je̱'e̱ Dios y'Ung .
41003012	Peru̶ je̱'e̱ Jesús mu̶kta'agy najty je̱'e̱ ka'a'óybyu̶ ane̱'e̱mgu̶xy ko ka'p mu̶baad ñigapxy ñimu̶dya'agyii ajku̶xy ma je̱'e̱ mayjya'ayu̶ñ pu̶n najty je̱'e̱ju̶ñ .
41003013	Mu̶'it je̱'e̱ Jesús pya'ttu̶gu̶u̶y ma tu'ug koptu̶ñ , y mu̶jwooy je̱'e̱ dyiscípulotu̶jk ajku̶xy mu̶dyiibu̶ najty y'oy'ijxypyu̶ñ . Y ko najty tu̶ yo'oymyujktaaygyu̶xy ,
41003014	chi majmé̱tzk win'ijxy ma je̱' ajku̶xyu̶ñ je̱'e̱ mu̶dyiibu̶ jaymyu̶u̶d'adu̶u̶wu̶bu̶ñ y je̱'e̱ mu̶dyiibu̶ kye̱xe̱e̱mbyu̶ñ ayuuk kapxwa'kxpu̶ . Chi xu̶u̶mooy apóstolestu̶jk .
41003015	Y myooygyu̶x je̱'e̱ ane̱'e̱mu̶ñ neby je̱'e̱ ka'a'óybyu̶ mu̶baad u̶x'ojku̶xy ma je̱'e̱ ja'ay ajku̶xyu̶ñ
41003016	Adaa je̱' je̱'e̱ nimajmé̱tzkpu̶ ajku̶xy mu̶dyiibu̶ wyin'ijxu̶ñ : Simón mu̶dyiibu̶ xyu̶u̶mooy Pedro ;
41003017	Santiago y mu̶u̶d je̱'e̱ pyuya'ay Juan , je̱'e̱ Zebedeo y'ung ajku̶xy , je̱'e̱ mu̶dyiibu̶ xyu̶u̶mooyu̶ñ ajku̶xy Boanerges , ( je̱'e̱ mu̶dyiibu̶ wimbu̶dzu̶u̶mbu̶ñ , “ ane̱e̱ y'ung ” ) ;
41003018	Andrés , Felipe , Bartolomé , Mateo , Tomás y Santiago , je̱'e̱ Alfeo y'ung , Tadeo , Simón je̱'e̱ judío tzipja'ay , je̱'e̱ celote ,
41003019	y mu̶u̶d je̱'e̱ Judas Iscariote je̱'e̱ mu̶dyiibu̶ je̱'e̱ Jesús ku̶'u̶ye̱jk ma je̱'e̱ myu̶dzipu̶ñ .
41003020	Mu̶'it je̱'e̱ Jesús tyu̶gu̶u̶y ma je̱'e̱ tu̶jk tu'ugu̶ñ , y chi je̱'e̱ mayjya'ay ja'adu'ook yo'oymyujkku̶xnu̶ba y ka'p je̱'e̱ kyayu̶u̶ y'u'ugu̶u̶ y'oyu̶u̶y ajku̶xy je̱' y mu̶u̶d je̱'e̱ dyiscípulotu̶jk .
41003021	Ko je̱'e̱ Jesús jyuugy myu̶gu'ug ñejwu̶u̶yu̶ ajku̶xy , chi ñinu̶kxu̶ ajku̶xy yajnu̶kxaanu̶gu̶xy najty mach , myu̶naangu̶xy ko najty tu̶ lyooku̶ju̶'u̶y .
41003022	Nandu'un je̱'e̱ Dios y'ane̱'e̱mu̶ñ windzu̶ndu̶jk mu̶dyiibu̶ najty jim Jerusalén tu̶ chóngu̶xy najty myu̶naangu̶xy : “ Jesús mu̶jwinma'añ yu̶'u̶ tyuumby mu̶u̶d je̱'e̱ Beelzebú myu̶k'ajt , je̱'e̱ ka'a'óybyu̶ windzú̶n , paady je̱'e̱ ka'a'óybyu̶ u̶x'ojy . ”
41003023	Chi je̱'e̱ Jesús woomiiñ je̱'e̱ Moisés y'ane̱'e̱mu̶ñ windzu̶ndu̶jk ajku̶xy , y yajmu̶dmu̶dyaaky tu'ug ijxpe̱jtu̶ñ ajku̶xy , myu̶naañ : “ ¿ Neby'eemby je̱'e̱ ka'a'óybyu̶ windzú̶n mu̶baad ku̶'u̶m ñay'u̶x'óju̶gu̶xy mu̶u̶d je̱'e̱ myu̶mu̶jku'u ?
41003024	Pu̶nu̶ je̱'e̱ naax kajpt naymyu̶dzibu̶u̶yu̶gu̶xp , ka'p je̱'e̱ ja'ay oy tu'ugmúky y'idaangu̶xy .
41003025	Y nan pu̶nu̶ naymyu̶dzibu̶u̶yu̶gu̶xp je̱'e̱ ja'ay tu'kjuugy tu'kmu̶gu'ug , ka'p je̱'e̱ oy tu'ugmúky y'idaangu̶xy .
41003026	Nan pu̶nu̶ je̱'e̱ mu̶jku'u naymyu̶dzibu̶u̶yu̶gu̶xp ku̶'u̶m ajku̶xy mu̶u̶d je̱'e̱ myu̶mu̶jku'u , ka'p je̱'e̱ oy tu'ugmúky y'idaangu̶xy . Adáju̶tz tu̶y tu̶y'ajtu̶ñ nayyajkú̶x nayyajku'udu̶goyu̶u̶wu̶p je̱'e̱ ajku̶xy .
41003027	“ Ka'p mu̶baad ni pu̶n tyu̶gu̶'u̶y ma tu'ug mu̶kja'ay tyu̶jku̶ñ y pu̶jku̶ch tijaty naty myu̶u̶du̶ñ , pu̶nu̶ ka'p jayu̶jp ku̶'u̶xóch tekyxyoch . Pu̶nu̶ tyuumby du'un , mu̶'íttu̶tz tu̶y mu̶mada'agu̶ch y pu̶jku̶yu̶ch tijaty naty myu̶u̶du̶ñ .
41003028	“ Janch tu̶y'ajtu̶ñ du'un nnu̶maaygyu̶xy ko je̱'e̱ Dios je̱'e̱ ja'ay pyoky ku̶xyu̶ winme̱kxaanu̶ y ku̶xyu̶ je̱'e̱ ju̶bu̶kpu̶ mu̶dyiibu̶ kyapxypy myu̶dyaakku̶xypyu̶ñ :
41003029	peru̶ je̱'e̱ mu̶dyiibu̶ je̱'e̱ y'Espíritu Santo mu̶gapxtu̶gooygyu̶xpu̶ñ , nimu̶naaxu̶u̶ je̱'e̱ ka'apokywyinmé̱kxu̶ch , wiinu̶u̶xu̶u̶ je̱'e̱ pokymyu̶u̶d y'ídu̶ch . ”
41003030	Paady je̱'e̱ Jesús du'un myu̶naañ , je̱' ko je̱'e̱ ja'ay najty du'un jyanchmu̶naangu̶xy ko je̱'e̱ Jesús je̱'e̱ ka'a'óybyu̶ mu̶u̶du̶ch .
41003031	Mu̶'it je̱'e̱ Jesús tyaj y je̱'e̱ myu̶gue̱'e̱xk oy jya'tku̶xy ma najty je̱' yajpaadyu̶ñ , chi tu̶ba'ay wyu̶'u̶mu̶u̶ygyu̶xy y kapxyñigue̱jxku̶xy .
41003032	Je̱'e̱ mayjya'ay mu̶dyiibu̶ najty ju'uwu̶dítyu̶ u̶ñaaygyu̶xpu̶ñ ma je̱'e̱ Jesúsu̶ñ , je̱' nu̶maayu̶ ajku̶xy : — Cheeby je̱'e̱ mdaj y je̱'e̱ mbuya'ay y je̱'e̱ mbudo'oxy ajku̶xy tu̶ba'ay , miich je̱'e̱ xy'u̶xtaaygyu̶xp .
41003033	Chi je̱'e̱ Jesús y'adzoowu̶ ajku̶xy : — ¿ Pu̶n du'un mdijpy ajku̶xy ko u̶u̶ch ndaj'adyii y ko u̶u̶ch nmu̶gue̱'e̱xk'adyii ajku̶xy ?
41003034	Mu̶'it je̱'e̱ ja'ay windu̶kxpe̱jttaay je̱'e̱ mu̶dyiibu̶ najty ju'uwu̶dítyu̶ u̶ñaaygyu̶xpu̶ñ ma je̱'e̱ju̶ñ , y myu̶naañ : — Adayaaba ja'ay u̶u̶ch ndaj'ajtypy ajku̶xy y nmu̶gue̱'e̱xk'ajtypy ajku̶xy .
41003035	Wanpú̶nu̶ch pu̶n je̱'e̱ Dios chojku̶ñ kuydyuumbu̶ñ ; je̱' u̶u̶ch nbuya'ay'ajtypy , nbudo'oxy'ajtypy y ndaj'ajtypy .
41004001	Jesús ja'adu'ook yaj'u̶xpu̶jktu̶gu̶u̶y ma je̱'e̱ mejypya'aju̶ñ . Y mayjya'ay janch nayñi'imugu̶u̶yu̶ ma je̱'e̱ Jesús najty yajpaadyu̶ñ , paady je̱'e̱ Jesús barcu̶jooty tyu̶gu̶u̶y mu̶dyiibu̶ najty jiiby mejypya'aju̶ñ , y chi jiiby ñaxwech , y je̱'e̱ mayjya'ay mejypya'a najty je̱'e̱ ajku̶xy .
41004002	Mu̶'it je̱'e̱ mayjya'ay yaj'u̶xpu̶jktu̶gu̶u̶y mu̶u̶d je̱'e̱ ijxpe̱jtu̶ñ ka'anaagnáx . Ko yaj'u̶xpu̶jky , chi myu̶naañ :
41004003	“ Amdoo'ijtku̶x adaa ayuuk : Du'un ja'ay tu'ug choñ niipu̶ .
41004004	Y ko je̱'e̱ tu̶u̶md wu̶jy , chi je̱'e̱ pyajk oy nije̱'e̱játy kya'ay mu̶jtu'ugujk , y chi je̱'e̱ joon myiiñ ajku̶xy y piiwu̶'ktaay je̱'e̱ tu̶u̶md ajku̶xy mu̶dyiibu̶ najty tu'ugujk tu̶ kya'ayu̶ñ .
41004005	Nije̱' je̱'e̱ tu̶u̶md oy kya'ay tzaa'agujk ma je̱'e̱ naax najty we̱e̱nu̶ju̶ñ , je̱'e̱ tu̶u̶md pe̱kyu̶ je̱'e̱ jim myujxy , je̱' ko je̱'e̱ naax najty ka'p myápxyu̶ch ,
41004006	peru̶ ko je̱'e̱ xu̶u̶ pyu̶dzu̶u̶my , chi je̱'e̱ tu̶u̶md no'ky , je̱' ko ka'p najty je̱'e̱ tyiktztu̶gu̶'u̶yñu̶ naaxjooty , chi tyu̶u̶ch .
41004007	Nije̱' je̱'e̱ tu̶u̶md oy kya'ay eptyjyooty wu̶dzatzjooty , y ko je̱'e̱ epty wu̶dzatz yoondaaktaaky , chi y'epty'e̱e̱my'o'ktaay y ka'p tyu̶u̶m'ajty .
41004008	Peru̶ nije̱' je̱'e̱ tu̶u̶md oy kya'ay ma je̱'e̱ oyñaaxu̶ñ winja'atzkujk y chi myujxy , y tyu̶u̶m'ajt may'eemby ; nije̱'e̱játy tu'ugpu̶ tu̶u̶md ipxmajk je̱'e̱ y'ijty , y jadu'ugpu̶ tu̶u̶md tu̶gu̶'px je̱'e̱ y'ijty , y nan je̱'e̱ jadu'ugpu̶ tu̶u̶md mu̶go'px je̱'e̱ y'ijty . ”
41004009	Ko je̱'e̱ Jesús mu̶dya'agy yajmaay chi jyakmu̶naañ : “ Pu̶njaty adaa ayuuk winju̶wu̶'u̶waamb , wan winju̶wu̶'u̶y . ”
41004010	Ko je̱'e̱ mayjya'ay ñú̶kxku̶xnu̶ , chi je̱'e̱ Jesús naydyu'um wyu̶'u̶my . Y chi je̱'e̱ jaknimaybyu̶ mu̶dyiijáty najty panú̶kxu̶gu̶xpu̶ñ y je̱'e̱ nimajmé̱tzkpu̶ discípulotu̶jk ñimu̶jwa'ku̶ ajku̶xy , y yajtu̶u̶wu̶ ajku̶xy neby je̱'e̱ ijxpe̱jtu̶ñ du'un wyimbu̶dzu̶myu̶ñ .
41004011	Chi je̱'e̱ Jesús y'adzoowu̶ ajku̶xy : “ Miich ajku̶xy , Dios du'un xyajnejwu̶u̶ygyu̶xp je̱'e̱ yu'uchpyu̶ y'ane̱'e̱mu̶ñ kyu'utujku̶ñ , peru̶ je̱'e̱ wiingja'ay ijxpe̱jtu̶ñ'eemby u̶u̶ch je̱'e̱ ku̶xyu̶ nyajmu̶dmu̶dya'agy ajku̶xy ,
41004012	y oy du'uñdyu̶ jya'awindú̶kxu̶ch ajku̶xy , ka'p y'ijxku̶xu̶ch , y oy du'uñdyu̶ jya'amu̶dówu̶ch ajku̶xy , ka'p winju̶wu̶u̶ygyu̶xu̶ch , ka'pu̶ jyootwimbídu̶ch ajku̶xy ma je̱'e̱ Diosu̶ñ , y nan ka'pu̶ je̱'e̱ pyoky yajwinmé̱kxu̶ch ajku̶xy . ”
41004013	Chi je̱'e̱ Jesús ñu̶maayu̶ ajku̶xy : “ ¿ Nej ka'p adaa ijxpe̱jt miich mwinju̶wu̶u̶ygyu̶xyu̶ ? Y pu̶nu̶ ka'p mwinju̶wu̶u̶ygyu̶xy , nan ka'p je̱'e̱ wiingpu̶ ijxpe̱jt mwinju̶wu̶u̶ygyu̶xu̶ch .
41004014	Je̱'e̱ mu̶dyiibu̶ kapxwa'kxp je̱'e̱ Dios y'ayuuk du'un je̱' neby je̱'e̱ mu̶dyiibu̶ tu̶u̶md niipu̶ñ .
41004015	Nije̱' du'un je̱'e̱ ajku̶xy neby je̱'e̱ tu̶u̶md mu̶dyiibu̶ tu'ugujk ka'awu̶ñ ; chi je̱'e̱ Dios y'ayuuk mu̶doowu̶ ajku̶xy , y ko mu̶doogu̶xy , chi je̱'e̱ mu̶jku'u ñimiinu̶gu̶xyu̶ y yajpu̶dzu̶u̶mdaayu̶xu̶ je̱'e̱ Dios y'ayuuk mu̶dyiibu̶ naty tu̶ yajni'iby ma je̱'e̱ jyoot wyinma'añ ajku̶xyu̶ñ .
41004016	Nije̱' du'un je̱'e̱ ajku̶xy neby je̱'e̱ tu̶u̶md mu̶dyiibu̶ tzaa'agujk ka'awu̶ñ : ko je̱'e̱ Dios y'ayuuk mu̶doogu̶xy y chi ku'ubu̶jkku̶xy agujk jootkujk ,
41004017	peru̶ ka'p je̱'e̱ may tyiktztu̶gu̶'u̶yñu̶ ajku̶xy , ka'p je̱'e̱ oy tu'ug'aa tu'ugjoot mu̶bu̶jkku̶xy , paady je̱'e̱ Dios y'ayuuk u̶xmajtzku̶xnu̶ ko je̱'e̱ win'u̶u̶mbu̶ agapxu̶u̶ybyu̶ paatku̶xy o ko yaj'u̶xwu̶dijt yajpawu̶dijtku̶xy mu̶u̶d je̱'e̱ Dios y'ayuuk kyu̶xpu̶ .
41004018	Nije̱' du'un je̱'e̱ ajku̶xy neby je̱'e̱ tu̶u̶md mu̶dyiibu̶ eptyjyooty wu̶dzatzjooty ka'awu̶ñ : ko mu̶doogu̶xy je̱'e̱ Dios y'ayuuk ,
41004019	peru̶ je̱'e̱ ajuy adogu̶u̶ je̱'e̱ je'eyu̶ y'aa'ajtypy jyoot'ajtypy ajku̶xy mu̶dyiibu̶ ya yajpaatp ma adayaaba naaxwiiñu̶ñ y je̱'e̱ kumeeñ'adu̶u̶ janch jootmé̱tzu̶gu̶xp , y du'un it ku̶xyu̶ okje̱'e̱'ajtta'awu̶ch ajku̶xy . Y ku̶xyu̶ adaa du'umbu̶ je̱'e̱ Dios y'ayuuk yajtu̶gooygyu̶xp ma je̱'e̱ ja'ay ajku̶xyu̶ñ y ka'p je̱'e̱ Dios y'ayuuk yajmayu̶'u̶y .
41004020	Peru̶ jii nije̱' ajku̶xy mu̶dyiibu̶ amdoo'ijtku̶xpu̶ñ y mu̶bu̶jkku̶xy je̱'e̱ Dios y'ayuuk , y mayu̶u̶by je̱'e̱ Dios y'ayuuk ma je̱'e̱ jyoot wyinma'añ ajku̶xyu̶ñ . Du'un je̱'e̱ nije̱' ajku̶xy neby je̱'e̱ tu'ugpu̶ tu̶u̶md mu̶dyiibu̶ ipxmajk ijtu̶ñ , nije̱' du'un neby je̱'e̱ mu̶dyiibu̶ tu̶gu̶'px ijtu̶ñ y nije̱' du'un neby je̱'e̱ mu̶dyiibu̶ mu̶go'px ijtu̶ñ . ”
41004021	Nandu'un je̱'e̱ Jesús jyaknu̶maayu̶ ajku̶xy : “ ¿ Nej mu̶baad je̱'e̱ ja'ay ju̶u̶n yajtoybyú̶ky , y mu̶'it pu̶da'agu̶ch cajoon pa'tku̶'u̶by o ku̶jx pa'tku̶'u̶by ? Ka'p , je̱'e̱ ju̶u̶n jim ku̶xtuum je̱'e̱ yajpu̶da'agy , wan du'un mu̶k tyú̶kxu̶ch .
41004022	Nan ka'p ni pu̶n ni tii túnu̶ch ayu'uch , y nu̶kxy kya'ani'igu̶xu̶'u̶gy ; y nan ka'p ni pu̶n ni tii túnu̶ch amechu̶ , y nu̶kxy kya'ayajmu̶doy'áty .
41004023	Pu̶njaty adaa ayuuk winju̶wu̶'u̶waamb , wan winju̶wu̶'u̶y . ”
41004024	Nandu'un je̱'e̱ Jesús jyaknu̶maayu̶ ajku̶xy : “ Kweentu̶tuungu̶x adaa ayuuk mu̶dyiibu̶ yam nyajmu̶dmu̶dyaakku̶xypyu̶ñ . Mu̶u̶d je̱'e̱ mgu̶'u̶mguípxu̶ñ ajku̶xy mu̶dyiibu̶ mu̶u̶d mkípxku̶xyu̶ñ , je̱' je̱'e̱ Dios mu̶u̶d xykyípxku̶xu̶ch , y xyjyakmo'owu̶p ajku̶xy pu̶njaty u̶u̶ch je̱'e̱ n'ayuuk xymyu̶doowu̶u̶ybyu̶ñ .
41004025	Pu̶n tijaty mu̶u̶du̶ñ , jak'yajmo'owu̶p je̱'e̱ ni'igyu̶ ; peru̶ pu̶n tii ka'amu̶u̶du̶ñ , jaktimyajpú̶gu̶p je̱'e̱ ni'igyu̶ oy u̶xyu̶py we̱e̱nu̶ ja'adimy myu̶dajtpu̶ . ”
41004026	Nandu'un je̱'e̱ Jesús myu̶naañ : “ Je̱'e̱ Dios y'ane̱'e̱mu̶ñ du'un je̱' neby je̱'e̱ ja'ay tu̶u̶md ni'iby ma je̱'e̱ kyamu̶ñ .
41004027	Ko ñiipta'ay , mu̶'it myu̶'o'knu̶ y mya'aybyu̶du̶'knu̶ba kujaboom , y du'un je̱'e̱ xyu̶u̶ tiempo yajnáxy , je̱'e̱ tu̶u̶md mujxp je̱' y yoomb je̱' . Peru̶ je̱'e̱ kugam ni ka'anejwu̶'u̶y je̱' neby je̱'e̱ tu̶u̶md myuxyu̶ñ y yeegyu̶ñ , ma je̱'e̱ mu̶k'ajt paadyu̶ñ .
41004028	Je̱' ko je̱'e̱ naax ku̶'u̶m mu̶k'ajt je̱'e̱ mu̶u̶du̶ch neby je̱'e̱ tu̶u̶md mu̶baad yaj'yóñu̶ñ . Jayu̶jp je̱'e̱ y'aay'úng pyu̶dzu̶my , y chi je̱'e̱ pyu̶jy pyu̶dzu̶u̶mnu̶ y jak'u̶x'aam je̱'e̱ tiempo pyu̶dzu̶u̶mnu̶ .
41004029	Y ko je̱'e̱ tyu̶u̶m myu̶jaanu̶ , chi je̱'e̱ ja'ay yajpu̶du̶'kku̶xnu̶ , je̱' ko tu̶ je̱'e̱ xu̶u̶ du'un paadnu̶ mu̶naa pyu̶du̶'knu̶chu̶ñ . ”
41004030	Nandu'un je̱'e̱ Jesús myu̶naañ : “ ¿ Nej m'ok'a'ixu̶u̶ygyu̶xy je̱'e̱ Dios y'ane̱'e̱mu̶ñ ? ¿ O ti mu̶baad mu̶u̶d n'okyajkipxyxu̶u̶yu̶mu̶ch ?
41004031	Je̱'e̱ Dios y'ane̱'e̱mu̶ñ du'un je̱' neby je̱'e̱ mostazu̶ pajk mu̶dyiibu̶ yajniip ma je̱'e̱ kamu̶ñ . Y janch mutzk je̱' , ka'p du'un ni mu̶dyiibu̶ ujtzpajk yajpaady ya naaxwiiñ ,
41004032	peru̶ ko yajni'iby , chi yeegy janch mu̶jjáty ka'p du'un ni mu̶dyiibu̶ ujtzu̶ñu̶ba , janch mu̶jjáty je̱'e̱ y'aakx , u̶xtu̶ joon muuxy jim pe̱'e̱mb amaagu̶xp ma je̱'e̱ y'aakx y'adu̶chu̶'u̶yu̶ñ . ”
41004033	Du'un najty je̱'e̱ Jesús je̱'e̱ mayjya'ay yaj'u̶xpú̶ky je̱'e̱ Dios y'ayuuk tyu̶y'ajt mu̶u̶d je̱'e̱ ijxpe̱jt ka'anaagnáx , neby adayaabu̶ju̶ñ y u̶xtu̶ mabaad winju̶wu̶u̶ygyu̶xyu̶ñ .
41004034	Agu̶ ijxpe̱jt najty yaj'u̶xpu̶jkypy ajku̶xy , peru̶ abu̶ky najty je̱'e̱ dyiscípulotu̶jk ku̶xyu̶ kapxtu̶u̶wu̶yu̶ ajku̶xy .
41004035	Ko kyoodzu̶u̶y je̱'e̱ mu̶'it xu̶u̶ , chi je̱'e̱ Jesús dyiscípulotu̶jk nu̶maay : — Tzu̶k jim'eemby nu̶u̶'awiimb najxu̶m ajku̶xy .
41004036	Mu̶'it je̱'e̱ mayjya'ay u̶xmajtzku̶xnu̶ y mu̶dtzoñ je̱'e̱ Jesús ajku̶xy barcu̶jooty ma najty je̱'e̱ je'emy y'u̶ña'ayu̶ñ , y jiiby najty wiing barco nandu'un mu̶dyiibu̶ mu̶u̶d kipxy chóngu̶xyu̶ñ .
41004037	Chi mu̶kpoj tu'ug myiiñ , je̱'e̱ mejy nigoo najty y'okjanchje̱'tznu̶ y janch tu̶gu̶u̶by najty je̱'e̱ nu̶u̶ barcu̶jooty , ja'awe̱njáty najty je̱'e̱ kya'a'ujtznu̶ mu̶u̶d je̱'e̱ nu̶u̶ .
41004038	Peru̶ je̱'e̱ Jesús jim barco u̶x'aam najty je̱'e̱ tu̶ myu̶'o'ogy ma tu'ug ku'ugóñu̶ñ . Chi yajma'aybyu̶du̶'ky ajku̶xy y nu̶maay ajku̶xy : — ¡ Windzú̶n ! ¿ Nej ka'p mgweentu̶túñ ko yam nguinaanu̶m ajku̶xyu̶ ?
41004039	Mu̶'it je̱'e̱ Jesús pyu̶du̶'ky y ju̶jpkugapxu̶u̶y je̱'e̱ poj , y je̱'e̱ mejy ko najty jyanchmu̶jje̱'tzpéty ma je̱'e̱ bárcu̶ju̶ñ y nu̶may : — ¡ Amón ! ¡ Wa'kxú̶p ! Chi je̱'e̱ poj mu̶k'eemby myoondu̶gooydyaay , y chi du'uñyu̶ ku̶xyu̶ wya'kxu̶jptaay .
41004040	Mu̶'it je̱'e̱ dyiscípulotu̶jk nu̶maay ajku̶xy : — ¿ Ti ko mjanchtzu̶gu̶u̶ygyu̶xy ? ¿ Nej ka'p mmu̶bu̶jkku̶xy ko u̶u̶ch je̱'e̱ Dios myu̶k'ajt nmu̶dajtu̶yu̶ ?
41004041	Peru̶ je̱' ajku̶xy mu̶k najty je̱'e̱ jyanchtzu̶gu̶u̶ygyu̶xy ; cham ñayyajtu̶u̶wu̶gu̶xy amíñ u̶xyu̶py : — ¿ Pu̶n ja'ay adaa da'a , u̶xtu̶ poj y mejy yu̶'u̶ kapxymyu̶doowu̶p ?
41005001	Chi oy mejy'awiimb jya'tku̶xy ma je̱'e̱ Gerasa ja'ay ñaaxjootyu̶ñ .
41005002	Ko je̱'e̱ Jesús byarcu̶pu̶dzu̶u̶my , chi ja'ay tu'ug mu̶k'eemby ñimiinu̶ mu̶dyiibu̶ najty ka'a'óybyu̶ mu̶u̶du̶ñ . Jim najty je̱'e̱ chooñ ma je̱'e̱ o'kpu̶ jutu̶ñ ,
41005003	je̱' najty je̱'e̱ yajtzu̶na'ayu̶u̶by . Ni pu̶n najty je̱'e̱ kya'amu̶mada'agyii y nan ka'p mu̶baad pu̶n kyu̶'u̶xóch tyekyxochyii mu̶u̶d je̱'e̱ cadeenu̶ .
41005004	Ka'anaag'ook najty je̱'e̱ tu̶ ja'aku̶'u̶xojtz ja'atekyxyojtzku̶xy mu̶u̶d je̱'e̱ cadeenu̶ , du'uñyu̶ je̱'e̱ cadeenu̶ najty apot apu̶gu̶'u̶y , y ni pu̶n najty ka'amu̶winma'añbyaady neby mu̶baad mu̶madaakku̶xyu̶ñ .
41005005	Xu̶u̶m tzum najty je̱'e̱ wyu̶dity tunjooty koptjooty y majaty je̱'e̱ o'kpu̶ jutu̶ñ , cham mu̶kjaty yaaxke'egy jyojkke'egy y jyanchnayyajtzu̶chu̶'u̶yii najty mu̶u̶d je̱'e̱ tzaa naax .
41005006	Peru̶ ko je̱'e̱ Jesús ju̶gue̱m ju̶jpku'ixu̶u̶y , chi poyu̶'u̶gyu̶ ninu̶kxy y ñayñajtzkojxtu̶na'awu̶u̶yu̶ ma je̱' wyinduuyu̶ñ ,
41005007	y chi mu̶k winguyaxu̶u̶y : — ¡ Ka'p u̶u̶ch xymyu̶mayu̶'u̶y , miich Jesús , je̱'e̱ mu̶jmu̶k'ajtmu̶u̶dpu̶ Dios y'Ung ! ¡ Cham nmu̶nukxta'agy mu̶u̶d je̱'e̱ Dios kyu̶xpu̶ ko ka'p u̶u̶ch xychaachtyúñ !
41005008	Du'un myu̶naañ , je̱' ko tu̶ najty je̱'e̱ Jesús ñu̶ma'ayii : — ¡ Ka'a'óybyu̶ , pu̶dzu̶m ma adayaaba ja'ayu̶ñ !
41005009	Chi je̱'e̱ Jesús yajtu̶u̶y je̱'e̱ ka'a'óybyu̶ : — ¿ Ti mxu̶u̶'ajtypy ? Chi je̱' y'adzooy : — Legión u̶u̶ch nxu̶u̶'ajtypy , je̱' ko u̶u̶ch njanchnimáyu̶ch ajku̶xy mu̶dyiibu̶ yeeby yajpaatp ma adaa ja'ayu̶ñ .
41005010	Mu̶'it je̱'e̱ ka'a'óybyu̶ je̱'e̱ Jesús mu̶nukxtaakku̶xy , ka'pu̶ y'u̶xke̱jxu̶gu̶xu̶ch ma je̱'e̱ jimbu̶ naaxjootyu̶ñ .
41005011	Y je̱' ko wingón najty kop tu'ug ma je̱'e̱ maygyuch najty jyú̶kxku̶xy y'ojkku̶xyu̶ñ .
41005012	Chi je̱'e̱ maygya'a'óybyu̶ je̱'e̱ Jesús mu̶nukxtaakku̶xy : — Ke̱jxku̶ch ajku̶xy ma je̱'e̱ maygyuchu̶ñ , wan u̶u̶ch je̱'e̱ n'aadu̶gu̶u̶ygyu̶x njoottu̶gu̶u̶ygyu̶xu̶ch .
41005013	Chi je̱'e̱ Jesús du'un ku'ubu̶jky , y chi je̱'e̱ maygya'a'óybyu̶ pyu̶dzu̶u̶mdaaygyu̶xy ma je̱'e̱ ja'ayu̶ñ y tyu̶gu̶u̶ydyaaygyu̶xy ma je̱'e̱ maygyuchu̶ñ . Jii najty je̱'e̱ kuch da'a kyu̶xy'ajta'ay me̱jtz mil , mu̶'it je̱'e̱ maygyuch lyooku̶ju̶ydyaay y ñu̶kxy janch poyu̶'u̶gyu̶ ajku̶xy ma tu'ug tzaaju̶jpu̶ñ ; oy nu̶u̶jooty kya'adaaygyu̶xy , y jiiby ñu̶u̶'o'ktaay ajku̶xy .
41005014	Je̱'e̱ kuch kyweentu̶'ajtpu̶ ke̱e̱ktaay je̱'e̱ ajku̶xy , y oy kajptjooty myu̶dyaakku̶xy y majaty je̱'e̱ tuundaaktu̶ñ neby najty tu̶ tyuñ tu̶ jyadyii mu̶u̶d je̱'e̱ kyuch ajku̶xy . Chi je̱'e̱ mayjya'ay mu̶k'eemby ñajtzónu̶ ajku̶xy oy y'ijxku̶xy jyu̶wu̶u̶ygyu̶xy neby najty tu̶ tyuñ tu̶ jyadyiiju̶ñ .
41005015	Y ko oy jya'tku̶xy ma je̱'e̱ Jesús najtyu̶ñ , chi je̱'e̱ ja'ay ka'a'oybyu̶mu̶u̶dpu̶ ijxy ajku̶xy mu̶dyiibu̶ je̱'e̱ maygya'a'óybyu̶ najty mu̶u̶du̶ñ , y'u̶ña'ay witmu̶u̶d y wijy kejy tu̶ najty je̱'e̱ y'oyu̶u̶yñu̶ . Je̱'e̱ ja'ay mu̶k najty je̱'e̱ chu̶gu̶u̶ygyu̶xy jyu̶wu̶u̶ygyu̶xy ,
41005016	y je̱'e̱ ja'ay mu̶dyiibu̶ najty du'un tu̶ ijxku̶xy tú̶kxku̶xyu̶ñ ko je̱'e̱ ka'a'oybyu̶mu̶u̶dpu̶ najty tu̶ y'oyu̶'u̶y , y neby najty tu̶ tyuñ tu̶ jyadyii mu̶u̶d je̱'e̱ maygyuch , chi je̱'e̱ wiingpu̶ myu̶gu'ugtu̶jk yajmu̶dmu̶dyaaktaay ajku̶xy neby najty tu̶ ijxku̶xy tú̶kxku̶xyu̶ñ .
41005017	Mu̶'it je̱'e̱ ja'ay je̱'e̱ Jesús mu̶nukxtaaktu̶gu̶u̶ygyu̶xy ko wan jim tzooñ ma je̱'e̱ jimbu̶ ittu̶ñ .
41005018	Ko je̱'e̱ Jesús ja'adu'ook byarcu̶tu̶gu̶u̶y , chi je̱'e̱ ja'ay je̱'e̱ mu̶dyiibu̶ je̱'e̱ ka'a'óybyu̶ najty tu̶ ñi'iwa'ach kyu'uwa'achyii je̱'e̱ Jesús mu̶nukxtaaky ko wan mu̶dnu̶kxyii .
41005019	Peru̶ ka'p je̱'e̱ Jesús du'un ku'ubu̶jky , ni'igyu̶ je̱'e̱ du'un nu̶maay : — Wimbit ma je̱'e̱ mdu̶jku̶ñ , ma je̱'e̱ mjuugy mmu̶gu'ugu̶ñ , y yajmu̶dmu̶dyaakku̶x adaa mu̶jpu̶ winma'añ ku̶xyu̶ mu̶dyiibu̶ je̱'e̱ Windzú̶n Dios tu̶ tuñu̶ñ mu̶u̶d miich kyu̶xpu̶ , y du'un neby tu̶ xypya'a''ayóyu̶ñ .
41005020	Chi je̱'e̱ ja'ay wyimbijtnu̶ , y wyu̶dijttu̶gu̶u̶y kajpt kajpt jim Decápolis naaxjooty , myu̶dyaaktaay du'un ku̶xyu̶ neby je̱'e̱ Jesús najty tu̶ yajtzo'ogyiiju̶ñ ; y ku̶xyu̶ je̱'e̱ mayjya'ay mu̶k yajnú̶kxy yajju̶wu̶u̶y ajku̶xy .
41005021	Ko je̱'e̱ Jesús wyimbijty barcu̶jooty jim mejy'awiimb , chi je̱'e̱ mayjya'ay ñimiinu̶ ajku̶xy , y je̱' jim mejypya'a je̱'e̱ wya'kxu̶jp .
41005022	Mu̶'it je̱'e̱ ja'ay tu'ug ñija'ttu̶ mu̶dyiibu̶ najty niwindzu̶n'ajtpu̶ñ je̱'e̱ judío ja'ay ñaymyujktaakt ajku̶xy ; tu'ug je̱'e̱ ja'ay mu̶dyiibu̶ najty xu̶u̶'ajtpu̶ñ Jairo . Ko je̱'e̱ Jairo ijxpaaty je̱'e̱ Jesús , chi ñayñajtzkojxtu̶na'awu̶u̶yu̶ ma je̱'e̱ Jesús tyekymyu̶jku̶ñ ,
41005023	y chi mu̶kta'agy mu̶nukxtaaky ; cham nu̶ma'ay : — O'kp u̶u̶ch je̱'e̱ ndo'oxy'úng jimu̶ñ ; tun may'ajt nu̶kx ma u̶u̶ch je̱'e̱ ndu̶jku̶ñ y nu̶kx ku̶'u̶ni'ixaj , wan myu̶baadu̶'u̶wu̶ch y jyakjugy'ádu̶ch .
41005024	Chi je̱'e̱ Jesús ñu̶kxy mu̶u̶d je̱'e̱ Jairo , y mayjya'ay najty janch panú̶kxu̶p , du'un najty jyanch'adij jyanch'abonu̶'u̶yii ju'uwu̶dítyu̶ .
41005025	Y ma je̱'e̱ mayjya'ayu̶ñ ; jiiby najty to'oxyu̶jk tu'ug mu̶dyiibu̶ najty xyu̶u̶ pyo'o janch mu̶'ayoobu̶ñ , ka'p najty y'ok'adujknu̶ . Mu̶majmé̱tzk jumu̶jt najty du'un kujk mu̶'ijtnu̶ .
41005026	Tu̶ najty jya'ayajtzooydyúñ ma je̱'e̱ maychooydyuumbu̶ju̶ñ , y tu̶ najty je̱'e̱ wyit myeeñ wa'adzu̶ yajtuunda'ay y ni tii pube̱jtu̶ñ ka'apaaty . Ni'igyu̶ najty myu̶jwaan'adu̶'u̶ch .
41005027	Ko je̱'e̱ to'oxyu̶jk mu̶dooy ko je̱'e̱ Jesús yajnigápxy yajnimu̶dya'agy , chi nimu̶jwa'ky ju̶xku̶'u̶by'eemby y ni'idoonu̶ je̱'e̱ wyitpa'a mayjya'ayjyooty .
41005028	Je̱'e̱ to'oxyu̶jk du'un najty je̱'e̱ jootjooty winma'añjyooty tu̶ myu̶na'añ : “ Mu̶u̶d timyjye'eyu̶ch je̱'e̱ Jesús wyitpa'a ni'idoonu̶yu̶ch , tzo'ogu̶bu̶ch . ”
41005029	Ko je̱'e̱ to'oxyu̶jk ni'idooñ je̱'e̱ Jesús wyitpa'a , janch timymyu̶'ityu̶ je̱'e̱ xyu̶u̶ pyo'o y'adujky y ju̶wu̶u̶y ko najty tu̶ cho'ogy .
41005030	Y je̱'e̱ Jesús ñejwu̶u̶y je̱' ko najty je̱'e̱ ja'ay tu'ug tu̶ yajtzo'ogy mu̶u̶d je̱'e̱ myu̶k'ajtu̶ñ , chi je̱'e̱ mayjya'ay ni''ijxwimbijty y yajtu̶u̶y ajku̶xy : — ¿ Pu̶n u̶u̶ch je̱'e̱ nwit tu̶ xyñi'idoonu̶yu̶ ?
41005031	Mu̶'it je̱'e̱ dyiscípulotu̶jk y'adzoowu̶ ajku̶xy : — Miich m'ijxypy ko yu̶'u̶ mayjya'ay xy'adij xy'abonu̶'u̶y xii yaa , y myajtú̶yu̶tz : ‘ ¿ Pu̶n u̶u̶ch tu̶ xyñi'idóñ ? ’
41005032	Peru̶ je̱'e̱ Jesús wyindu̶kxpe̱jt'adu̶u̶chpy najty je̱'e̱ mayjya'ay ni'igyu̶ ju'uwu̶dítyu̶ , ok'ixa'añ oknejwu̶'u̶wa'añ pu̶n najty tu̶ ñi'idoñyiiju̶ñ .
41005033	Mu̶'it je̱'e̱ to'oxyu̶jk janch tzu̶yuuyu̶p , y je̱' ñejwu̶u̶by najty ko je̱'e̱ Jesús najty tu̶ yajtzo'ogyii , chi ninu̶kxy y ñayñajtzkojxtu̶na'awu̶u̶yu̶ ma je̱' wyinduuyu̶ñ , y yajmu̶dmu̶dyaaktaay je̱'e̱ tu̶y'ajt ku̶xyu̶ .
41005034	Chi je̱'e̱ Jesús ñu̶maayu̶ : — To'oxy'úng , tu̶ mdzo'ogy , je̱' ko u̶u̶ch tu̶ xymyu̶bu̶ky . Nu̶kxnu̶ agujk jootkujk y tu̶ je̱'e̱ mba'am ñaxy .
41005035	Kapxp mu̶dyaaknu̶ najty je̱'e̱ Jesús ko je̱'e̱ ja'ay nije̱' ñija'ttu̶ mu̶dyiibu̶ najty tu̶ chooñu̶ñ ajku̶xy ma je̱'e̱ judío ja'ay ñaymyujktaakt windzú̶n tyu̶jku̶ñ , y nu̶maaygyu̶xy je̱'e̱ to'oxy'ana'k tyeedy : — Tu̶ je̱'e̱ mdo'oxy'úng y'o'ogy . ¿ Ti ko nigoo ni'igyu̶ mjaknu̶ne̱'e̱mu̶'u̶y yu̶'u̶ Windzú̶n Jesús ?
41005036	Peru̶ je̱'e̱ Jesús ka'p je̱'e̱ kweentu̶tuuñ neby je̱'e̱ najty jya'amu̶naangu̶xyu̶ñ , chi je̱'e̱ naymyujktaakt windzú̶n nu̶maay : — Ka'p mdzu̶gu̶'u̶y ; mu̶bu̶jku̶ch je'eyu̶ .
41005037	Y ka'p ni pu̶n ku'ubu̶jky pyanu̶kxu̶u̶ju̶ch , je̱'e̱du̶'ajty myu̶dnu̶kx je̱'e̱ Pedro , Santiago y je̱'e̱ Juan , je̱'e̱ Santiago pyuya'ay .
41005038	Y ko jim jya'ty ma je̱'e̱ naymyujktaakt windzú̶n tyu̶jku̶ñ , y ijxy neby je̱'e̱ ja'ay najty jiiby jyanchne̱'e̱mgu̶xyu̶ñ y jyu̶u̶ygyu̶xy yaaxku̶xy y yaaxku̶xy jyojkku̶xy .
41005039	Chi tyu̶jktu̶gu̶u̶y y nu̶maay je̱'e̱ ja'ay ajku̶xy : — ¿ Ti ko nigoo m'okjanchñe̱'e̱mgu̶xnu̶ , y mju̶u̶ygyu̶xy myaaxku̶xy ? Yu̶'u̶ to'oxy'ana'k ka'p yu̶'u̶ y'o'ogyu̶ch , maab yu̶'u̶ .
41005040	Chi je̱'e̱ ja'ay Jesús nixiiktu̶gu̶u̶y ajku̶xy . Mu̶'it je̱'e̱ Jesús jiiby tu̶gooty nigu̶xyu̶ y'u̶xke̱jxpu̶dzu̶u̶mdaayu̶ ajku̶xy , y je̱'e̱du̶'ajty myu̶dtu̶jktu̶gu̶u̶y je̱'e̱ ungteedy y ungtaj , y je̱'e̱ tu̶gu̶u̶kpu̶ dyiscípulotu̶jk mu̶dyiibu̶ najty tu̶ mu̶dmiñu̶ñ , chi tyu̶gu̶u̶ygyu̶xy ma je̱'e̱ to'oxy'ana'k najty yajpaadyu̶ñ .
41005041	Chi je̱'e̱ to'oxy'ana'k kyu̶'u̶ majtzu̶ y nu̶maay : — Talita , kum ( mu̶dyiibu̶ du'un wimbu̶dzu̶u̶mbu̶ñ : “ To'oxy'ana'k , u̶u̶ch miich yam nnu̶maaby , pu̶du̶'u̶g . ” )
41005042	Mu̶'ityu̶ je̱'e̱ to'oxy'ana'k , je̱'e̱ mu̶dyiibu̶ jyumu̶jt najty majmé̱tzku̶ñ , pyu̶du̶'ky y yo'oychóñ . Y mu̶k je̱'e̱ ja'ay yajnú̶kxy yajju̶wu̶u̶y ajku̶xy .
41005043	Mu̶'it je̱'e̱ Jesús mu̶kta'agy ñu̶maayu̶ ajku̶xy ko ka'p du'un mu̶baad ni pu̶n nu̶maaygyu̶xy neby najty je̱'e̱ to'oxy'ana'k tu̶ jyuugypyú̶kyu̶ñ , y chi ñu̶maayu̶ ajku̶xy ko je̱'e̱ to'oxy'ana'k wan yajkaaygyu̶xy .
41006001	Mu̶'it je̱'e̱ Jesús choñ ma je̱'e̱ jimbu̶ it lugaaru̶ñ y ñu̶kxy ma je̱'e̱ kyu̶'u̶mgajptu̶ñ , y mu̶dnu̶kxy je̱'e̱ dyiscípulotu̶jk ajku̶xy .
41006002	Pokxyxyu̶u̶ yaj'u̶xpu̶jktu̶gu̶u̶y ma je̱'e̱ judío ja'ay ñaymyujktaakt ajku̶xyu̶ñ . Ko je̱'e̱ mayjya'ay du'un mu̶doogu̶xy , chi amíñ u̶xyu̶py ñayyajtu̶u̶du̶gu̶u̶yu̶ ajku̶xy , cham yajnú̶kx yajju̶wu̶u̶ygyu̶xy : — ¿ Ma adayaaba ja'ay du'un tu̶ ni'u̶xpu̶gu̶'u̶y adayaaba u̶xpu̶jku̶ñ ? ¿ Ma du'un tu̶ paady adaa wij'ajt ke̱j'ajt mu̶dyiibu̶ myu̶u̶du̶ñ y je̱'e̱ mu̶k'ajt mu̶dyiibu̶ myu̶u̶du̶ñ ko je̱'e̱ mu̶jwinma'añ tuñ ?
41006003	¿ Nej ka'p adaa jye̱'e̱ju̶ch je̱'e̱ tze̱jtzpu̶ , je̱'e̱ María y'ung , je̱'e̱ Santiago pyuya'ay , je̱'e̱ José pyuya'ay , je̱'e̱ Judas pyuya'ay y je̱'e̱ Simón pyuya'ay ? ¿ Y nej ka'p yu̶'u̶ pyudo'oxy yaa nandu'un tzu̶naaygyu̶xp ma yaa u̶u̶ch ajtu̶m ajku̶xyu̶ñ ? Paady je̱'e̱ Jesús ka'p kweentu̶tuuñ ajku̶xy .
41006004	Mu̶'it je̱'e̱ Jesús ñu̶maayu̶ ajku̶xy : — Wan ma'eembyu̶ch yajmu̶j'ajtu̶p je̱'e̱ Dios y'ayuuknajtzkapxu̶u̶ybyu̶ , peru̶ ma je̱'e̱ kyu̶'u̶mnaax kyu̶'u̶mgajptu̶ñ , ma je̱'e̱ y'amu̶gu'ugtu̶jk , y ma je̱'e̱ kyu̶'u̶mju̶u̶n kyu̶'u̶mdu̶jku̶ñ ka'p je̱'e̱ pu̶n yajmu̶j'adyii .
41006005	Ka'p je̱'e̱ Jesús jim jajty neby je̱'e̱ mu̶jwinma'añ may túnu̶chu̶ñ , je'eyu̶ je̱'e̱ pa'amja'ay nije̱' ku̶'u̶ni'ixajy y yajtzooky .
41006006	Y mu̶k najty yajnú̶kxy yajju̶wu̶'u̶y je̱' ko je̱'e̱ jimbu̶ ja'ay y'ayuuk najty ka'p myu̶bu̶jkku̶xyu̶ . Wu̶dijttaay je̱'e̱ Jesús ma je̱'e̱ ja'ay y'aaychu̶naaygyu̶xy y'ujtztzu̶naaygyu̶xyu̶ñ je̱'e̱ winduuy wingonbu̶ ; yaj'u̶xpú̶ky je̱'e̱ mayjya'ay .
41006007	Mu̶'it je̱'e̱ nimajmé̱tzkpu̶ dyiscípulotu̶jk mu̶jwooy . Chi ke̱jxwa'kxy ajku̶xy me̱tzkjaty me̱tzkjaty kajpt kajpt ; mooygyu̶xy je̱'e̱ ane̱'e̱mu̶ñ neby je̱'e̱ ka'a'óybyu̶ mu̶baad u̶x'ojku̶xyu̶ñ .
41006008	Chi ane'emy ajku̶xy ko ka'p ni tii nidu'uyo'oyu̶u̶k mu̶nú̶kxku̶xu̶ch , je'eyu̶ je̱'e̱ tyajt mu̶baad ku̶j tu'ug mu̶nú̶kxku̶xy . Ka'p je̱'e̱ myorral mu̶baad mu̶nú̶kxku̶xy ni je̱'e̱ jyu̶ch kyaagy ni je̱'e̱ myeeñ ajku̶xy .
41006009	Je̱'e̱du̶'ajty je̱'e̱ kyu̶'u̶g y je̱'e̱ wyit mu̶dyiibu̶ naty ni'igú̶xp myu̶dajtku̶xypyu̶ñ wan mu̶nú̶kxku̶xy , y ka'p mye̱jtzni'kx tyu̶gu̶u̶gni'kxu̶ch .
41006010	Chi ñu̶maayu̶ ajku̶xy : — Ko naty mja'tku̶xy ma tu'ug tu̶jku̶ñ , jim mwu̶'u̶mgu̶xu̶ch y ka'p wiingtuuy mnú̶kxku̶xu̶ch , u̶xtu̶ koonu̶ wiingkajpt mnú̶kxku̶xu̶ch .
41006011	Wan ma'eembyu̶ch ma naty je̱'e̱ ja'ay ka'p xykyu'ubu̶gaangu̶xy y ma naty je̱'e̱ m'ayuuk ka'p xy'amdo'idaanu̶ ajku̶xy , tzóngu̶x ma je̱'e̱ jimbu̶ kajptu̶ñ y mwinne̱jp mwinwojpku̶xu̶py je̱'e̱ naaxjók ma je̱'e̱ mdeky ajku̶xyu̶ñ . Je̱' je̱'e̱ tu̶y'ajt ko naty tu̶ mnayñi'iwaatzu̶gu̶xyu̶ .
41006012	Chi je̱'e̱ nimajmé̱tzkpu̶ discípulotu̶jk choñ ajku̶xy Dios ayuuk kapxwa'kxpu̶ ; oy je̱'e̱ ja'ay nu̶maaygyu̶xy ko wan jootwimbijtku̶xy ma je̱'e̱ Diosu̶ñ .
41006013	Nan y'u̶x'ojku̶x je̱'e̱ ka'a'óybyu̶ may , y yajtzookku̶x je̱'e̱ pa'amja'ay may ; pu̶daakku̶xy je̱'e̱ aceetyu̶ ma je̱' ajku̶xyu̶ñ .
41006014	Mu̶'it je̱'e̱ mu̶j'ane̱'e̱mbu̶ Herodes mu̶doy'ajty ko je̱'e̱ Jesús mu̶jwinma'añ najty tuñ , je̱' ko xii yaa je̱'e̱ mayjya'ay najty nimu̶dyaakku̶xy je̱'e̱ Jesús . Chi je̱'e̱ Herodes myu̶naañ : — Tu̶ je̱'e̱ Juan Bautista jyuugypyú̶ky , y paady je̱'e̱ mu̶k'ajt mu̶u̶du̶ch neby je̱'e̱ mu̶jwinma'añ mu̶baad tuñu̶ñ .
41006015	Nije̱'e̱játy najty je̱'e̱ ja'ay myu̶naangu̶xy : — Je̱'e̱ Dios y'ayuuknajtzkapxu̶u̶ybyu̶ Elías je̱' . Y naagu̶ñ myu̶naangu̶xy : — Je̱' je̱'e̱ nidu'ugtu̶ je̱'e̱ Dios y'ayuuknajtzkapxu̶u̶ybyu̶ mu̶dyiibu̶ jékyu̶p tzu̶naaygyu̶xu̶ñ .
41006016	Peru̶ ko je̱'e̱ Herodes du'un nejwu̶u̶y neby je̱'e̱ mayjya'ay nimu̶dyaakku̶xyu̶ñ je̱'e̱ Jesús , chi myu̶naañ : — Je̱'e̱ Juan je̱' , je̱'e̱ mu̶dyiibu̶ u̶u̶ch ni'anukxu̶u̶yu̶ñ ko wan yo'kpujxtu'udyii y jada'achám tu̶ jyuugypyú̶ky .
41006017	Mu̶u̶d je̱'e̱ Herodías kyu̶xpu̶ , je̱'e̱ Herodes ane̱'e̱mu̶ñ du'un ye̱jk ko je̱'e̱ Juan wan yajmách , y tu̶ najty mu̶u̶d je̱'e̱ cadeenu̶ kuwu̶u̶ñ pujxtu̶gooty yajpu̶da'agyii . Je̱'e̱ Herodías je̱' je̱'e̱ jayu̶jp pyu̶jk je̱'e̱ mu̶j'ane̱'e̱mbu̶ Herodes pyuya'ay Felipe , peru̶ tu̶ najty je̱'e̱ Felipe u̶xmach y ja'adu'ook pyu̶jktu̶gajch mu̶u̶d je̱'e̱ kyapy Herodes .
41006018	Y je̱'e̱ Juan du'un najty je̱'e̱ Herodes tu̶ nu̶ma'ay : “ Ka'p du'un y'óyu̶ch ko yu̶'u̶ mbuya'ay Felipe tyo'oxyu̶jk mmu̶dtzu̶naayu̶yu̶ch . ”
41006019	Paady kyu̶xpu̶ je̱'e̱ Herodías najty mu̶jootma'ady je̱'e̱ Juan y jya'adimyyaj'o'oge̱e̱mby najty , peru̶ ka'p najty mu̶winma'añbyaady neby mu̶baad ok'yaj'o'ogyu̶ñ ,
41006020	je̱' ko je̱'e̱ Herodes najty tzu̶gu̶'u̶y je̱'e̱ Juan , y ñejwu̶u̶by najty ko tyu'uda'agyjya'ayu̶ch y wya'adzja'ayu̶ch ; paady najty je̱'e̱ kweentu̶'áty pujxtu̶gooty mu̶u̶du̶ch . Naag'ook naag'ook najty je̱'e̱ y'ayuuk nu̶kxy amdo'ijtu̶ , janch winmaaby najty je̱' neby je̱'e̱ du'un wyimbu̶dzu̶myu̶ñ , peru̶ janch jootkujk najty amdo'ijtu̶yu̶ .
41006021	Mu̶'it je̱'e̱ Herodías winma'añ paaty neby je̱'e̱ Juan mu̶baad yaj'o'ogyu̶ñ , je̱'e̱ mu̶'it xu̶u̶ ko je̱'e̱ Herodes najty ñaywyinxu̶u̶duñyii . Je̱' najty je̱'e̱ yajkaaby yaj'uukypy je̱'e̱ wyindzu̶ndu̶jk , je̱'e̱ tziptuumbu̶ windzu̶ndu̶jk y je̱'e̱ kumeeñjya'aydyu̶jk ajku̶xy mu̶dyiibu̶ jim Galilea tzu̶naaygyu̶xpu̶ñ .
41006022	Xu̶u̶jooty je̱'e̱ Herodías tyo'oxy'úng tyu̶gu̶u̶y ma je̱'e̱ Herodes najty yajpaadyu̶ñ mu̶u̶d je̱'e̱ mayjya'ay mu̶dyiibu̶ najty yajkaaby yaj'uukypyu̶ñ , y y'ejch . Du'un neby je̱'e̱ Herodías tyo'oxy'úng y'ejchu̶ñ oy je̱'e̱ Herodes du'un janch ku'umaay y ku̶xyu̶ je̱'e̱ ja'ay mu̶dyiibu̶ najty mu̶u̶d kyaaygyu̶xy y'uukku̶xyu̶ñ , chi je̱'e̱ mu̶j'ane̱'e̱mbu̶ je̱'e̱ to'oxy'ana'k nu̶maay : — Yujkwaanu̶u̶ygyu̶ch tii mdimychojkypyu̶ñ y u̶u̶ch miich nmo'owu̶py .
41006023	Je̱'e̱ mu̶j'ane̱'e̱mbu̶ Herodes ni'igyu̶ najty je̱'e̱ jyanchmu̶kta'agy y tu'ug'aa tu'ugjoot najty du'un myu̶na'añ ko oy tii mo'owa'añ tii naty timyyujkwaanu̶xu̶bu̶ñ , u̶xtu̶ yajwinwaanu̶u̶y je̱'e̱ naax kajpt kupt mabaad najty y'ane'emyu̶ñ .
41006024	Chi je̱'e̱ to'oxy'ana'k jiiby pyu̶dzu̶u̶my , oy je̱'e̱ tyaj yajtú̶y y nu̶maay : — ¿ Ti u̶u̶ch nyujkwa'anu̶py ? Chi je̱'e̱ tyaj y'adzoowu̶ : — Yujkwaanu̶ je̱'e̱ Juan Bautista kyu'ubajk .
41006025	Mu̶k'eemby je̱'e̱ to'oxy'ana'k tyu̶gu̶u̶y ma je̱'e̱ mu̶j'ane̱'e̱mbu̶ najty yajpaadyu̶ñ , y nu̶maay : — Je̱'e̱ Juan Bautista u̶u̶ch kyu'ubajk cham mu̶k'eemby ndzojku̶py xymyo'owu̶chu̶ch texyjyooty .
41006026	Ko je̱'e̱ mu̶j'ane̱'e̱mbu̶ du'un mu̶dooy , chi tyajtu̶gu̶u̶y myaaydyu̶gu̶u̶y mu̶j ku̶je̱e̱ , peru̶ je̱' ko tu̶ najty du'un tu'ug'aa tu'ugjoot myu̶na'añ ma je̱'e̱ mayjya'ay wyinduuy ajku̶xyu̶ñ , je̱'e̱ mu̶dyiibu̶ najty mu̶gaaybyu̶ tu̶ yajwoogu̶xyu̶ñ ko oy tii mo'owa'añ tii naty timyyujkwaanu̶xu̶bu̶ñ , paady ka'p y'u̶xtu̶gu̶'u̶wa'ky .
41006027	Chi je̱'e̱ tziptuumbu̶ tu'ug mu̶k'eemby ane'emy ko je̱'e̱ Juan kyu'ubajk wan nu̶kxy yajtzónnu̶ .
41006028	Chi je̱'e̱ tziptuumbu̶ ñu̶kxy ma je̱'e̱ pujxtu̶jku̶ñ ; oy je̱'e̱ Juan yo'kpujxtu'udy , y chi je̱'e̱ kyu'ubajk texyjyooty ku̶u̶yñú̶kxu̶ . Chi je̱'e̱ to'oxy'ana'k yajku̶'u̶du̶gu̶u̶y , y chi je̱'e̱ to'oxy'ana'k tyaj yajku̶'u̶du̶gu̶u̶ydyu̶gajch .
41006029	Ko je̱'e̱ Juan y'u̶xpu̶jkpu̶du̶jk du'un nejwu̶u̶y ajku̶xy ko je̱'e̱ mu̶j'ane̱'e̱mbu̶ najty tu̶ yaj'o'ogy je̱'e̱ Juan , chi je̱'e̱ ñi'kx oy yajpu̶du̶'ku̶ ajku̶xy y oy yajnaaxtu̶gu̶u̶ygyu̶xy .
41006030	Ko adaa du'un tyuundaay jyajttaayu̶ , chi je̱'e̱ nimajmé̱tzkpu̶ apóstolestu̶jk ñayyo'oymyujku̶ ajku̶xy mu̶u̶d je̱'e̱ Jesús y chi ku̶xyu̶ yajmu̶dmu̶dyaaktaay ajku̶xy tijaty najty tu̶ tuungu̶xy y tu̶ yaj'u̶xpu̶jkku̶xyu̶ñ .
41006031	Chi je̱'e̱ Jesús ñu̶maayu̶ ajku̶xy : — Miingu̶x , tzu̶k agu̶ u̶u̶chtyu̶'ajty adu'ugtuum jaamu̶m ajku̶xy , jim tzojku̶ nbókxu̶mu̶ch ajku̶xy . Je̱' ko janch mayjya'ay najty tzondu̶u̶b ja'ttu̶u̶b ajku̶xy ma je̱'e̱ Jesús najty yajpaadyu̶ñ , y ni je̱'e̱ tiempo najty ka'amu̶u̶du̶ch ajku̶xy mu̶naa kyaaygyu̶xu̶ch y'uukku̶xu̶chu̶ñ .
41006032	Chi je̱'e̱ Jesús mu̶u̶d je̱'e̱ y'apóstolestu̶jk barcu̶jooty ñu̶kxy ajku̶xy ma tu'ug it lugaar ma ka'p pu̶nu̶ñ .
41006033	Peru̶ je̱'e̱ mayjya'ay y'ijxku̶x je̱' ko je̱'e̱ Jesús chooñ , y nan y'u̶xkajpku̶x , mu̶'it nigu̶xyu̶ ka'anaag kajpt najtztzoonu̶u̶ygyu̶xy tekyyo'oyu̶p ; ñu̶kxy poyu̶'u̶gyu̶ ajku̶xy y jayu̶jp oy jim jya'tku̶xy , ka'anu̶ je̱'e̱ Jesús najty jim jya'tku̶xy .
41006034	Ko je̱'e̱ Jesús barcu̶jooty pyu̶dzu̶u̶my , chi je̱'e̱ mayjya'ay ijxy , y pa'a''ayoogóty ajku̶xy , je̱' ko najty du'un yajpaatku̶xy neby je̱'e̱ borreegu̶ mu̶dyiibu̶ je̱'e̱ kyweentu̶'ajtpu̶ ka'p mu̶u̶du̶chu̶ñ ajku̶xy . Chi je̱'e̱ Jesús ka'anaagnáx yaj'u̶xpu̶jktu̶gu̶u̶yu̶ ajku̶xy .
41006035	Ko oy chu'uju̶u̶yñu̶ , chi je̱'e̱ discípulotu̶jk nimu̶jwa'kku̶xy je̱'e̱ Jesús y nu̶maay ajku̶xy : — Tu̶ chu'uju̶u̶yñu̶ , y adayaaba it lugaar , adu'ugtuum adaa .
41006036	Ke̱jxku̶xnu̶ adaa mayjya'ay wan nú̶kxku̶xy ma je̱'e̱ ja'ay y'aaychu̶naaygyu̶xy y'ujtztzu̶naaygyu̶xyu̶ñ y ma je̱'e̱ mutzk kajpt winduuy wingónbu̶ju̶ñ , y júyu̶ch je̱'e̱ kyaayu̶ñ y'uuku̶ñ ajku̶xy .
41006037	Mu̶'it je̱'e̱ Jesús y'adzoowu̶ ajku̶xy : — Miich je̱'e̱ kaayu̶ñ uuku̶ñ mooygyu̶x . Chi je̱' y'adzooy ajku̶xy : — ¿ Mdzojkypy ko u̶u̶ch nu̶kxy njuuygyu̶xy me̱jtz mu̶go'px denario je̱'e̱ tzajkaagy , neby adaa mayjya'ay mu̶baad nigu̶xyu̶ kyaaygyu̶xy y'uukku̶xyu̶ñ ?
41006038	Chi je̱'e̱ Jesús dyiscípulotu̶jk yajtu̶u̶y : — ¿ Naag je̱'e̱ tzajkaagy ya miich mu̶u̶du̶ch ajku̶xy ? Nu̶kx ok'ijxku̶x . Ko je̱'e̱ tu̶y'ajt paaty ajku̶xy , chi je̱'e̱ Jesús nu̶maay ajku̶xy : — Mu̶gooxk je̱'e̱ tzajkaagy y me̱tzk je̱'e̱ akx .
41006039	Mu̶'it je̱'e̱ Jesús mayjya'ay nu̶maay ko wan naxwe̱tztaaygyu̶xy tu'kpu̶kyjyáty tu'kpu̶kyjyáty tzuxk nekxyjyooty ,
41006040	y chi ñaxwe̱tztaay ajku̶xy ka'anaagpú̶ky . Ka'anaagpú̶ky je̱'e̱ mu̶go'pxjátypyu̶ y ka'anaagpú̶ky je̱'e̱ juxytyikxymyajkjátypyu̶ .
41006041	Chi je̱'e̱ Jesús konu̶'ky je̱'e̱ mu̶gooxkpu̶ tzajkaagy y je̱'e̱ me̱tzkpu̶ akx , y pya't'ijxy tzajpjooty yejky je̱'e̱ Dioskujuuyu̶p ma je̱'e̱ Diosu̶ñ , chi je̱'e̱ tzajkaagy adugu̶u̶y y mooy je̱'e̱ dyiscípulotu̶jk ajku̶xy ko wan yajwa'kxku̶xy ma je̱'e̱ mayjya'ay ajku̶xyu̶ñ , myooy je̱'e̱ Jesús dyiscípulotu̶jk nandu'un je̱'e̱ me̱tzkpu̶ akx ko wan nandu'un yajwa'kxku̶xy ma je̱'e̱ mayjya'ay kú̶xyu̶ju̶ñ .
41006042	Nigu̶xyu̶ je̱'e̱ mayjya'ay kyaay y'uuky ajku̶xy janch ku'uxyu̶ ,
41006043	y jyakyajpu̶du̶'kku̶x je̱'e̱ tzajkaagy kaydyuk y je̱'e̱ akx tzu'tztúk majmé̱tzk kach mu̶dyiibu̶ najty tu̶ ñadu̶gu̶'u̶yu̶ñ .
41006044	Mu̶gooxk mil najty je̱'e̱ ja'ay ajku̶xy mu̶dyiibu̶ kaay uuk ajku̶xyu̶ñ .
41006045	Ko adaa du'un tyuunu̶ jyajtu̶ , chi je̱'e̱ Jesús dyiscípulotu̶jk yajbarcu̶tu̶gu̶u̶yñu̶ wan je̱'e̱ mejy jayu̶jp yaj'yo'oyñajxku̶xu̶ch y jya'tku̶xu̶ch jim Betsaida ; chamnu̶ je̱'e̱ mayjya'ay najty u̶xkexyñu̶ ko wan nú̶kxku̶xnu̶ .
41006046	Y ko najty tu̶ u̶xkexy , chi ñu̶kxy ma je̱'e̱ kopt tu'ugu̶ñ Dios mu̶bu̶jktzoobu̶ .
41006047	Ko kyoodzu̶u̶yñu̶ , je̱'e̱ discípulotu̶jk jiiby mejykyujk najty je̱'e̱ yajpaatku̶xy mu̶u̶d je̱'e̱ barco ; Jesús naydyu'um najty je̱'e̱ tu̶'u̶tztuum .
41006048	Chi ijxy ko je̱'e̱ dyiscípulotu̶jk je̱'e̱ barco najty nimu̶jaa janch kápku̶xy , je̱' ko najty jyanchjyu̶jpkuboju̶'u̶y . Janch moñyu̶ je̱'e̱ Jesús ñu̶kxy ma je̱' ajku̶xyu̶ñ yo'oyu̶p mejywyingú̶xy , chi du'un ñaybyu̶daaku̶ neby du'umbu̶ ju'uyo'oyñaxa'añu̶ñ ajku̶xy .
41006049	Ko je̱' Jesús ijxy ajku̶xy yo'oy mejywingú̶xy , chi myu̶naañ ajku̶xy ko ijxma'tp ndijy du'un ajku̶xy , y chi mu̶k yaaxke̱e̱kku̶xy .
41006050	Je̱' ko nigu̶xyu̶ je̱'e̱ discípulotu̶jk ijxku̶xy je̱'e̱ Jesús , y chi mu̶k jyanchtzu̶gu̶u̶ygyu̶xy . Peru̶ chi mu̶k'eemby myu̶gapxu̶ ajku̶xy ; ñu̶maayu̶ ajku̶xy : — ¡ Jootmú̶k naybyu̶daaku̶gu̶x , u̶u̶ch je̱' , ka'p mdzu̶gu̶u̶ygyu̶xy !
41006051	Mu̶'it je̱'e̱ Jesús byarcu̶tu̶gu̶u̶y , y chi je̱'e̱ poj mu̶k'eemby myooñ , y je̱'e̱ discípulotu̶jk mu̶k je̱'e̱ yajnú̶kxy yajju̶wu̶u̶y ajku̶xy ,
41006052	je̱' ko ka'anu̶ je̱'e̱ mu̶jwinma'añ najty winju̶wu̶u̶ygyu̶xyñu̶ neby je̱'e̱ Jesús je̱'e̱ mayjya'ay najty tu̶ yajkáyu̶ñ mu̶u̶d je̱'e̱ mu̶gooxkpu̶ tzajkaagy ; je̱'e̱nu̶ najty je̱'e̱ kyu'ujuuñu̶ch ajku̶xy .
41006053	Chi je̱'e̱ mejy yaj'yo'oyñajxy ajku̶xy oy jya'tku̶xy ma je̱'e̱ Genesaret naaxu̶ñ , y chi je̱'e̱ byarco mejypya'a kuxojch ajku̶xy .
41006054	Ko byarcu̶pu̶dzu̶u̶my ajku̶xy , mu̶k'eemby je̱'e̱ mayjya'ay u̶xkajpku̶xy je̱'e̱ Jesús .
41006055	Chi je̱'e̱ mayjya'ay poyu̶'u̶gyu̶ chóngu̶xy ñú̶kxku̶xy ma je̱'e̱ jimbu̶ naaxjooty kú̶xyu̶ju̶ñ , y chi je̱'e̱ pa'amja'aydyu̶jk yajnu̶kxtu̶gu̶u̶ygyu̶xy ku̶jx'aam jim ma najty nejwu̶u̶ygyu̶xyu̶ñ yajpaady je̱'e̱ Jesús .
41006056	Y oytimymya'eembyu̶ch majaty je̱'e̱ Jesús najty ñu̶kxy , majaty je̱'e̱ mutzk kajpt , mu̶j kajpt o majaty je̱'e̱ ja'ay y'aaychu̶naaygyu̶xy y'ujtztzu̶naaygyu̶xyu̶ñ , jim najty je̱'e̱ pa'amja'aydyu̶jk pu̶daakku̶xy majaty je̱'e̱ mu̶jtu'uba'aju̶ñ y mu̶nukxtaakku̶xy najty ko wan je̱'e̱du̶'ajty yajni'idoonu̶gu̶xyu̶ je̱'e̱ wyitpa'a , ku̶xyu̶ pu̶njaty najty ni'idoongu̶xpu̶ñ , najxp najty je̱'e̱ pya'am du'un ajku̶xy .
41007001	Mu̶'it je̱'e̱ Jesús ñimiinu̶ je̱'e̱ fariseotu̶jk ajku̶xy mu̶u̶d je̱'e̱ Dios y'ane̱'e̱mu̶ñ windzu̶ndu̶jk nije̱' ajku̶xy mu̶dyiibu̶ najty jim Jerusalén tu̶ chóngu̶xyu̶ñ .
41007002	Je̱' y'ijx je̱'e̱ ajku̶xy ko je̱'e̱ Jesús dyiscípulotu̶jk nije̱' tyu̶gu̶y kaaybyu̶ uukpu̶ ajku̶xy jaygyu̶'u̶bujy , ka'p najty je̱'e̱ kostumbre kuydyuungu̶xy , ka'p kyu̶'u̶bujku̶xy , chi ni'oju̶u̶y ajku̶xy .
41007003	( Je̱' ko je̱'e̱ fariseotu̶jk y ku̶xyu̶ je̱'e̱ judío ja'ay ajku̶xy je̱'e̱ ñi'ap kostumbre je̱'e̱ najty kyuydyuungu̶xypy , ka'p jaygyu̶'u̶bujy kyaaydyu̶gu̶u̶y y'uuktu̶gu̶u̶ygyu̶xy .
41007004	Y ko naty mayjya'ayjyooty tu̶ y'ooygyu̶xy y ko wyimbijtku̶xnu̶ ma je̱'e̱ tyu̶jku̶ñ , ka'p je̱'e̱ du'uñyu̶ kyaaydyu̶gu̶u̶y y'uuktu̶gu̶u̶ygyu̶xy , u̶xtu̶ koonu̶ je̱'e̱ Kostumbre jayu̶jp kuydyuungu̶xy ; kyu̶'u̶bujku̶xy wa'adz . Nan myu̶u̶d najty je̱'e̱ wiingpu̶ kostumbre nandu'un ka'anaagnáx ajku̶xy mu̶dyiibu̶ kyuydyuungu̶xypyu̶ñ ; pujku̶xy je̱'e̱ vyaso , je̱'e̱ tyu'tz , je̱'e̱ abu̶k adunu̶'u̶y mu̶dyiibu̶ agu̶ pujxku̶ñ y je̱'e̱ kyu̶jx ajku̶xy . )
41007005	Paady je̱'e̱ fariseotu̶jk y je̱'e̱ Dios y'ane̱'e̱mu̶ñ windzu̶ndu̶jk yajtu̶u̶gu̶xy je̱'e̱ Jesús , nu̶maay ajku̶xy : — ¿ Ti yu̶'u̶ mdiscípulotu̶jk ko ka'p kuydyuungu̶xy u̶u̶ch je̱'e̱ ni'ap kostumbre ajku̶xy , y du'uñyu̶ yu̶'u̶ kyaaygyu̶xy y'uukku̶xy jaygyu̶'u̶bujy ?
41007006	Chi je̱'e̱ Jesús y'adzoowu̶ ajku̶xy : — Tu̶y'ajtu̶ñ je̱'e̱ du'un neby je̱'e̱ Dios y'ayuuknajtzkapxu̶u̶ybyu̶ Isaías myu̶naañu̶ñ mu̶u̶d miich kyu̶xpu̶ ajku̶xy tzo'oydyu'untúk , ko du'un kujaay :
41007008	Miich ajku̶xy tu̶ je̱'e̱ Dios y'ane̱'e̱mu̶ñ m'u̶xmajtzu̶ ajku̶xy ko je̱'e̱ mgostumbre mjanchpadunaangu̶xy mu̶dyiibu̶ je̱'e̱ ja'ay ku̶'u̶m tu̶ yajkojkku̶xyu̶ñ .
41007009	Nandu'un je̱'e̱ Jesús ñu̶maayu̶ ajku̶xy : — Mgu̶'u̶mgostumbre miich mguydyuungu̶xypy y ka'p je̱'e̱ Dios y'ane̱'e̱mu̶ñ mgweentu̶tuunu̶ ajku̶xy .
41007010	Je̱' ko du'un je̱'e̱ Moisés myu̶naañ : ‘ Yajmu̶j'ajtku̶x je̱'e̱ mdaj mdeedy ajku̶xy ’ , y ‘ Pu̶n je̱'e̱ tyaj o je̱'e̱ tyeedy ju̶bu̶k axu̶u̶g nigapxp nimu̶dyaakpu̶ñ , ni'igu̶ o'ogu̶p je̱' .
41007011	Peru̶ miich ajku̶xy du'un miich mmu̶naangu̶xy ko mu̶baad je̱'e̱ ja'ay je̱'e̱ tyaj o je̱'e̱ tyeedy nu̶maaygyu̶xy : ‘ Ka'p mu̶baad nbubety ajku̶xy , je̱' ko mu̶dyiibu̶ u̶u̶ch ku̶xyu̶ tijaty nmu̶dajtypyu̶ñ corbán je̱' ’ ( je̱'e̱ mu̶dyiibu̶ wimbu̶dzu̶u̶mbu̶ñ : “ Dios u̶u̶ch je̱'e̱ tu̶ nyajwinwaanu̶'u̶y ” ) ;
41007012	y nandu'un mmu̶naangu̶xy ko pu̶n du'un mu̶naambu̶ñ , ka'p y'okmu̶dzibu̶'u̶ju̶ñu̶ch pube̱jtku̶xu̶ch je̱'e̱ tyaj o je̱'e̱ tyeedy ajku̶xy .
41007013	Y du'un je̱'e̱ Dios y'ane̱'e̱mu̶ñ mgapxykyu'udé̱nu̶ ajku̶xy mu̶u̶d je̱'e̱ mgostumbre mu̶dyiibu̶ mnayyaj'u̶xpu̶jku̶gu̶xpu̶ñ amíñ u̶xyu̶py . Y may je̱'e̱ wiingpu̶ mgostumbre myaj'u̶xpu̶jkku̶xy du'undu̶gu̶u̶by neby adaaju̶ñ .
41007014	Mu̶'it je̱'e̱ Jesús je̱'e̱ mayjya'ay mu̶j'yaaxy , y nu̶maay ajku̶xy : — Amdo'ijtku̶x adaa n'ayuuku̶ch , y okwinju̶wu̶u̶ygyu̶x :
41007015	Ku̶xyu̶ je̱'e̱ ju̶kxy pu̶ky mu̶dyiijáty je̱'e̱ ja'ay jyu̶kxypyu̶ñ , ka'p je̱'e̱ yajpokykya'ay . Je̱'e̱ju̶tz tu̶y je̱'e̱ mu̶dyiibu̶ jootjooty winma'añjyooty pu̶dzu̶u̶mbu̶ñ , je̱'e̱ju̶tz je̱'e̱ ja'ay yajpokykya'ab .
41007016	[ Miich ajku̶xy pu̶njaty adaa ayuuk winju̶wu̶'u̶waamb , wan winju̶wu̶'u̶y . ]
41007017	Ko je̱'e̱ Jesús je̱'e̱ mayjya'ay u̶xmajch y chi tyu̶jktu̶gu̶u̶y , chi je̱'e̱ dyiscípulotu̶jk yajtu̶u̶wu̶ ajku̶xy neby je̱'e̱ u̶xpu̶jku̶ñ du'un wyimbu̶dzu̶myu̶ñ .
41007018	Chi je̱'e̱ Jesús ñu̶maayu̶ ajku̶xy : — ¿ Y ka'ptu̶m miich je̱'e̱ nandu'un mwinju̶wu̶u̶ygyu̶xyu̶ ? ¿ Nej ka'p mnejwu̶u̶ygyu̶xy ko je̱'e̱ mu̶dyiibu̶ je̱'e̱ ja'ay jyu̶kxypyu̶ñ , ka'p je̱'e̱ yajpokykya'ay ,
41007019	je̱' ko ka'p je̱'e̱ jiiby ñu̶kxy jootjooty winma'añjyooty ; aajooty moxjooty je̱'e̱ ñu̶kxy y chi kujeky pyu̶dzu̶u̶mnu̶ ma je̱'e̱ ni'kxu̶ñ ? Ko je̱'e̱ Jesús du'un myu̶naañ , chi du'un yajnejwu̶'u̶y ko je̱'e̱ kaayu̶ñ uuku̶ñ ku̶xyu̶ wya'adzu̶ch .
41007020	Nandu'un je̱'e̱ Jesús myu̶naañ : — Je̱'e̱ mu̶dyiibu̶ pu̶dzu̶u̶mb ma je̱'e̱ ja'ay jyoot wyinma'añdyu̶ñ , je̱'e̱ju̶tz tu̶y yajpokykya'ab .
41007021	Je̱' ko jiiby jootjooty ma je̱'e̱ ja'ay jyoot wyinma'añ ajku̶xyu̶ñ , jiiby je̱'e̱ ju̶bu̶kwinma'añ chooñ , je̱'e̱ to'oxyu̶jk mu̶dtuundu̶goyu̶u̶ ma naty ka'p pyú̶kyñu̶ju̶ñ , je̱'e̱ me̱e̱dzu̶u̶ , je̱'e̱ ja'ayyaj'o'ogu̶u̶ ,
41007022	je̱'e̱ wiingpu̶ to'oxyu̶jk mu̶dtuundu̶goyu̶u̶ , je̱'e̱ tijaty adzogu̶u̶ , je̱'e̱ ju̶bu̶kja'ay'ajtu̶ñ , je̱'e̱ anu̶u̶'adu̶u̶ , je̱'e̱ u'ugu̶u̶ ju̶kxu̶u̶ , je̱'e̱ naygya'a'oy'ixu̶u̶ , je̱'e̱ agapx'adu̶u̶ , je̱'e̱ amu̶j jootmu̶j'adu̶u̶ , je̱'e̱ tzuu winma'añ y je̱'e̱ looku̶ winma'añ .
41007023	Ku̶xyu̶ adaa du'umbu̶ ju̶bu̶kpu̶ jiiby je̱'e̱ chooñ ma je̱'e̱ ja'ay jyoot wyinma'añ ajku̶xyu̶ñ y adaaju̶tz je̱'e̱ ja'ay yajpokykya'ab ajku̶xy .
41007024	Chi je̱'e̱ Jesús jim choñ y ñu̶kxy jim Tiro naaxjooty . Mu̶'it tyu̶gu̶u̶y ma tu'ug tu̶jku̶ñ , y ka'p najty tzoky nu̶kxy je̱'e̱ ja'ay ñejwu̶'u̶yii ko najty jim tu̶ tyu̶jktu̶gu̶'u̶y , peru̶ ka'p je̱'e̱ winguyu'uchyiibyu̶ y'oyu̶u̶y .
41007025	Mu̶k'eemby je̱'e̱ to'oxyu̶jk tu'ug ñejwu̶u̶yu̶ mu̶dyiibu̶ je̱'e̱ tyo'oxy'úng najty ka'a'oybyu̶mu̶u̶du̶ñ . Mu̶'it je̱'e̱ to'oxyu̶jk ñu̶kxy ma je̱'e̱ Jesúsu̶ñ y ñayñajtzkojxtu̶na'awu̶u̶yu̶ ma je̱' tyekymyu̶jku̶ñ .
41007026	Je̱'e̱ to'oxyu̶jk , sirofenicia ja'ay je̱'e̱ najty y ka'p jyudíoja'ayu̶ch . Chi je̱'e̱ Jesús ninu̶kxy y mu̶waandaaky mu̶nukxtaaky ko je̱'e̱ ka'a'óybyu̶ wan u̶x'ojy ma je̱'e̱ tyo'oxy'úng jyoot wyinma'añdyu̶ñ .
41007027	Peru̶ chi je̱'e̱ Jesús ñu̶maayu̶ : — Wan je̱'e̱ ung ana'k jayu̶jp káygyu̶xy úkku̶xy , je̱' ko ka'p du'un y'óyu̶ch ko je̱'e̱ ung ana'k je̱'e̱ tzajkaagy nbu̶jku̶yu̶ch ajtu̶m y nmooyu̶nu̶ch je̱'e̱ uk ajku̶xy .
41007028	Chi je̱'e̱ to'oxyu̶jk y'adzooy : — Tu̶y'ajtu̶ñ je̱'e̱ du'un , Windzú̶n , peru̶ u̶xtu̶ uk paad je̱'e̱ tzajkaagy abu'uxk kaaygyu̶xp mu̶dyiibu̶ je̱'e̱ ja'ay y'ung y'ana'k meesu̶pa't yajka'agu̶xypyu̶ñ .
41007029	Chi je̱'e̱ Jesús je̱'e̱ to'oxyu̶jk nu̶maay : — Tu̶y'ajtu̶ñ je̱'e̱ du'un neby tu̶ m'adzoyu̶ñ ; mu̶baad agujk jootkujk mnu̶kxnu̶ ma je̱'e̱ mdu̶jku̶ñ . Tu̶ je̱'e̱ ka'a'óybyu̶ pyu̶dzu̶my ma je̱'e̱ mdo'oxy'úng jyoot wyinma'añdyu̶ñ .
41007030	Ko je̱'e̱ to'oxyu̶jk jya'ty ma je̱'e̱ tyu̶jku̶ñ , chi je̱'e̱ tyo'oxy'úng paaty ku̶jx'aam , peru̶ tu̶ najty je̱'e̱ ka'a'óybyu̶ ñi'iwaatz kyu'uwaatzu̶nu̶ .
41007031	Chi je̱'e̱ Jesús jim ja'adu'ook choñ jim Tiro naaxjooty , y ñajxy Sidón majaty je̱'e̱ kajpt mu̶dyiibu̶ yajpaatpu̶ñ jim Decápolis naaxjooty . Chi jya'ty ma je̱'e̱ Galilea mejyu̶ñ .
41007032	Jim je̱'e̱ ja'ay tu'ug yajnimiinu̶ mu̶dyiibu̶ najty nat y awu̶'u̶mbu̶ñ . Chi je̱'e̱ Jesús mu̶nukxtaaky ajku̶xy ko je̱'e̱ kyu̶'u̶ wan pu̶da'agy ma je̱'e̱ pa'amja'ayu̶ñ y yajtzo'ogu̶ch .
41007033	Chi je̱'e̱ Jesús je̱'e̱ pa'amja'ay wiingtuuy mu̶dnu̶kxy ma najty ka'p pu̶nu̶ñ , chi je̱'e̱ kyu̶'u̶wa'axk kudziwu̶u̶y ma je̱'e̱ pa'amja'ay tyadzaku̶ñ y mu̶u̶d je̱'e̱ chujy'aanu̶u̶ je̱'e̱ tyoodz mu̶u̶d yajjáxu̶ .
41007034	Chi tzajpjooty pya't'ijxy y chi myu̶kxejy y nu̶maay je̱'e̱ pa'amja'ay : “ ¡ Efata ! ” ( je̱'e̱ mu̶dyiibu̶ wimbu̶dzu̶u̶mbu̶ñ : “ ¡ Awa'adz ! ” )
41007035	Mu̶k'eemby je̱'e̱ natpu̶ja'ay tyadzak y'awaach y yuungu̶u̶y je̱'e̱ tyootz , chi kyapxu̶'ky oy yajxón .
41007036	Chi je̱'e̱ Jesús ñu̶maayu̶ ajku̶xy ko ka'p du'un mu̶baad ni pu̶n yajmu̶dmu̶dyaakku̶xy neby najty tu̶ cho'ogyu̶ñ ; y oy je̱'e̱ Jesús du'un mu̶kta'agy jya'anu̶maayu̶ ajku̶xy , ni'igyu̶ najty je̱'e̱ myu̶dyaak'adu̶u̶tzku̶xy .
41007037	Yajnú̶kx yajju̶wu̶u̶ygyu̶xypy najty , cham ñayñu̶maayu̶gu̶xy : “ Oy yajxón yu̶'u̶ ku̶xyu̶ tii tuñ . ¡ U̶xtu̶ yajmu̶doowu̶'kypy je̱'e̱ natpu̶ja'ay ajku̶xy y yajkapxu̶'kypy je̱'e̱ uumbu̶ja'ay ajku̶xy ! ”
41008001	Je̱'e̱ mu̶'it xu̶u̶ je̱'e̱ mu̶'it tiempo je̱'e̱ mayjya'ay najty ja'adu'ook tu̶ ñayyo'oymyujku̶gu̶xy ma je̱'e̱ Jesús najtyu̶ñ , y ka'p najty ni tii mu̶u̶du̶ch ajku̶xy tii kyaaygyu̶xu̶py y'uukku̶xu̶byu̶ñ . Mu̶'it je̱'e̱ Jesús dyiscípulotu̶jk yaaxu̶ y chi nu̶maay ajku̶xy :
41008002	— Mú̶ku̶ch adaa mayjya'ay njanchpa'a''ayóy ajku̶xy , je̱' ko cham mu̶du̶gu̶u̶g xu̶u̶ maabu̶ u̶u̶ch ya nmu̶dja'tku̶xyu̶ñ y ka'p ni tii mu̶u̶du̶ch ajku̶xy tii kyaaygyu̶xu̶py y'uukku̶xu̶byu̶ñ .
41008003	Y ko u̶u̶ch du'un ayuu n'o'kke̱jxwimbijtku̶xu̶ch ma je̱'e̱ jyu̶u̶n tyu̶jk ajku̶xyu̶ñ , tzojku̶ je̱'e̱ mumjaty tu'ugujk yu'o'kku̶xu̶ch , je̱' ko ju̶gue̱mjaty nije̱' tu̶ chóngu̶xy .
41008004	Chi je̱'e̱ dyiscípulotu̶jk y'adzoowu̶ ajku̶xy : — ¿ Peru̶ neby je̱'e̱ mayjya'ay ya nyajkaay nyaj'uuku̶mu̶ch ajku̶xy neby adaa it lugaar yaaju̶ñ maa ka'p pu̶n chu̶na'ayu̶ñ ?
41008005	Chi je̱'e̱ Jesús yajtu̶u̶wu̶ ajku̶xy : — ¿ Naag je̱'e̱ tzajkaagy miich mu̶u̶du̶ch ajku̶xy ? — Chi y'adzooy ajku̶xy — juxtujk .
41008006	Mu̶'it je̱'e̱ Jesús myu̶naañ ko je̱'e̱ mayjya'ay wan naxwe̱tztaaygyu̶xy naaxkú̶xy , chi je̱'e̱ juxtujkpu̶ tzajkaagy konu̶'ky , y ko je̱'e̱ Dioskujuuyu̶p yejky ma je̱'e̱ Diosu̶ñ , chi adugu̶u̶y y mooy je̱'e̱ dyiscípulotu̶jk ajku̶xy , y je̱' je̱'e̱ yajwa'kxku̶x ma je̱'e̱ mayjya'ayu̶ñ .
41008007	Nan jim najty pi'k'akx'úng nije̱' me̱tzk tu̶gu̶u̶g mu̶u̶du̶ch ajku̶xy , chi je̱'e̱ Jesús je̱'e̱ Dioskujuuyu̶p yejky ma je̱'e̱ Diosu̶ñ mu̶u̶d je̱'e̱ pi'k'akx'úng kyu̶xpu̶ , y mooy je̱'e̱ dyiscípulotu̶jk ajku̶xy ko wan nandu'un yajwa'kxku̶xy ma je̱'e̱ mayjya'ayu̶ñ .
41008008	Nigu̶xyu̶ je̱'e̱ mayjya'ay kyaay y'uuky ajku̶xy janch ku'uxyu̶ , y jyakyajpu̶du̶'kku̶x je̱'e̱ tzajkaagy kaaydyúk y je̱'e̱ akx tzu'tztúk juxtujk kach mu̶dyiibu̶ najty tu̶ ñadu̶gu̶'u̶yu̶ñ .
41008009	Ja'awe̱e̱n najty kya'amu̶daaxk mílu̶ch je̱'e̱ mu̶dyiibu̶ kaay uukku̶xu̶ñ . Chi je̱'e̱ Jesús je̱'e̱ mayjya'ay u̶xke̱jxnu̶ ,
41008010	y chi byarcu̶tu̶gu̶u̶yñu̶ mu̶u̶d je̱'e̱ dyiscípulotu̶jk ajku̶xy y ñú̶kxku̶xy jim Dalmanuta naaxjooty .
41008011	Chi je̱'e̱ fariseotu̶jk jya'ty ajku̶xy ma je̱'e̱ Jesús najtyu̶ñ , chi je̱'e̱ y'u̶xpu̶jku̶ñ tu̶gu̶y yajtzibu̶u̶ygyu̶xpu̶ mu̶u̶d je̱'e̱ Jesús . Y neby mu̶baad joot'ijx winma'añ'ijxku̶xyu̶ñ , chi yujkwaanu̶ ajku̶xy ko je̱'e̱ ijxpe̱jt mu̶jwinma'añbyu̶ wan nije̱' yaj'ijxu̶gu̶xyu̶ pu̶nu̶ jaanch je̱'e̱ Dios najty tu̶ kyexyii .
41008012	Chi je̱'e̱ Jesús taj may ñayjyu̶wu̶u̶yu̶ , chi myu̶kxejy y myu̶naañ : — ¿ Ti adaa ja'ay ko yujkwaangu̶xy je̱'e̱ ijxpe̱jt mu̶jwinma'añbyu̶ ? Janch tu̶y'ajtu̶ñ du'un nnu̶maaygyu̶xy ko ka'p je̱'e̱ ijxpe̱jt ni tu'ug yajmooygyu̶xu̶ch .
41008013	Mu̶'it je̱'e̱ Jesús je̱'e̱ fariseotu̶jk ku'ukeeky ajku̶xy y byarcu̶tu̶gu̶u̶y ja'adu'ook ñu̶kxy jim mejy'awiimb .
41008014	Je̱'e̱ discípulotu̶jk tu̶ najty je̱'e̱ ju̶kxy pu̶ky ja'aydyu̶gooygyu̶xy ko byarcu̶tu̶gu̶u̶y ajku̶xy , y je'eyu̶ najty tzajkaagy tu'ug mu̶u̶du̶ch ajku̶xy .
41008015	Chi je̱'e̱ Jesús ñu̶maayu̶ ajku̶xy : — Ok'ijxku̶x , naygyweentu̶'ajtu̶gu̶x , ka'p je̱'e̱ fariseotu̶jk lyevaduru̶ mgweentu̶tuunu̶ch ajku̶xy ni je̱'e̱ Herodes lyevaduru̶ .
41008016	Chi je̱'e̱ discípulotu̶jk ñayñu̶maaydyu̶gu̶u̶yu̶gu̶xy amíñ u̶xyu̶py ko je̱'e̱ chajkaagy najty ka'p tu̶ koongu̶xy .
41008017	Jesús ñejwu̶u̶y je̱' neby najty ñayñu̶maayu̶gu̶xyu̶ñ , y chi ñu̶maayu̶ ajku̶xy : — ¿ Ti ko du'un mmu̶naangu̶xy ko je̱'e̱ tzajkaagy ka'p mmu̶u̶du̶ch ajku̶xy ? ¿ Nej ka'anu̶ mwinju̶wu̶u̶ygyu̶xyñu̶ y ka'anu̶ mgweentu̶tuungu̶xyñu̶ tii u̶u̶ch nduumbyu̶ñ ? ¿ Ti ko mjanchku'ujuuñu̶ch ajku̶xy ?
41008018	Wiin mu̶u̶d miich ajku̶xy y ka'p tii m'ijxwu̶'u̶mgu̶xy , y tadzak mu̶u̶d miich ajku̶xy y ka'p tii mmu̶doowu̶'u̶mgu̶xy . ¿ Nej ka'p mja'aymye̱jtzku̶xy tijaty u̶u̶ch tu̶ nduñu̶ñ ?
41008019	Mu̶naaba u̶u̶ch je̱'e̱ mu̶gooxkpu̶ tzajkaagy nyajwa'kxy ma je̱'e̱ mu̶gooxk milpu̶ja'ayu̶ñ , ¿ naag kach je̱'e̱ kaydyuk tzu'tztúk myajpu̶du̶'kku̶xy je̱'e̱ mu̶dyiibu̶ nadu̶gu̶u̶yu̶ñ ? Chi y'adzooy ajku̶xy : — Majmé̱tzk kach .
41008020	— Y mu̶naaba u̶u̶ch je̱'e̱ juxtujkpu̶ tzajkaagy nyajwa'kxy ma je̱'e̱ mu̶daaxk milpu̶ja'ayu̶ñ , ¿ naag kach myajpu̶du̶'kku̶xy je̱'e̱ mu̶dyiibu̶ nadu̶gu̶u̶yu̶ñ ? Chi y'adzooy ajku̶xy : — Juxtujk kach .
41008021	Mu̶'it je̱'e̱ Jesús ñu̶maayu̶ ajku̶xy : — ¿ Y ni chambaadu̶tz mga'awinju̶wu̶u̶ygyu̶xyñu̶ju̶ ?
41008022	Chi oy jya'tku̶xy jim Betsaida , y chi je̱'e̱ Jesús je̱'e̱ wiindzja'ay tu'ug yajninú̶kxy ajku̶xy , cham mu̶waandaakku̶xy mu̶nukxtaakku̶xy ko wan ni'idóñ .
41008023	Chi je̱'e̱ Jesús je̱'e̱ wiindzja'ay majch ma je̱'e̱ kyu̶'u̶ju̶ñ y mu̶dkajptpu̶dzu̶u̶my . Chi je̱'e̱ wyiin yajxóku̶ mu̶u̶d je̱'e̱ chujy'aanu̶u̶ , chi ku̶'u̶ni'ixajy y yajtu̶u̶y pu̶nu̶ ijxp najty jinjaty we̱njaty .
41008024	Chi je̱'e̱ wiindzja'ay aga'an wyindu̶kxu̶'ky , y nu̶maay je̱'e̱ Jesús : — N'ijxypyu̶ch je̱'e̱ ja'ay ajku̶xy , du'un je̱'e̱ kyu̶xu̶'kku̶xy neby je̱'e̱ kepy tzaaju̶ñ , peru̶ yo'oby ajku̶xy .
41008025	Chi je̱'e̱ Jesús je̱'e̱ wiindzja'ay wyiin ja'adu'ook ni'idoonu̶ , y chi je̱'e̱ wiindzja'ay y'ijxu̶'ky oy yajxón y chooky du'un . Oy wa'adz najty ku̶xyu̶ tii ijxnu̶ .
41008026	Mu̶'it je̱'e̱ Jesús kye̱jxu̶ ma je̱'e̱ tyu̶jku̶ñ , y ñu̶maayu̶ : — Ka'p kajptjooty mwimbijtnu̶ch .
41008027	Ko adaa du'un tyuundaay jyajttaayu̶ , chi je̱'e̱ Jesús ñu̶kxy mu̶u̶d je̱'e̱ dyiscípulotu̶jk ma je̱'e̱ mutzk kajpt nije̱'e̱ju̶ñ jim Cesarea je̱'e̱ Filipo naaxjooty . Tu'ugujk je̱'e̱ Jesús dyiscípulotu̶jk yajtu̶u̶y ajku̶xy : — ¿ Neby je̱'e̱ ja'ay myu̶naangu̶xy ko pu̶n u̶u̶ch ?
41008028	Chi je̱' y'adzooy ajku̶xy : — Nije̱'e̱játy je̱'e̱ ja'ay myu̶naangu̶xy ko miich je̱' je̱'e̱ Juan Bautista , y naagu̶ñ myu̶naangu̶xy ko miich je̱' je̱'e̱ Elías , y jaknaagu̶ñ myu̶naangu̶xy ko miich je̱'e̱ nidu'ugtu̶ je̱'e̱ Dios y'ayuuknajtzkapxu̶u̶ybyu̶du̶jk .
41008029	— Chi je̱'e̱ Jesús yajtu̶u̶wu̶ ajku̶xy : — Y miich ajku̶xy , ¿ neby m'okmu̶naangu̶xpu̶ ko pu̶n u̶u̶ch ? Chi je̱'e̱ Pedro y'adzooy : — Miich je̱' je̱'e̱ Cristo .
41008030	Chi je̱'e̱ Jesús ñu̶maayu̶ ajku̶xy ko ka'p du'un ni pu̶n nu̶maaygyu̶xu̶ch ko je̱' najty je̱'e̱ Cristo .
41008031	Chi je̱'e̱ Jesús dyiscípulotu̶jk yaj'u̶xpu̶jktu̶gu̶u̶y , myu̶naañ ko tzipku̶xp ko u̶u̶ch je̱' je̱'e̱ ja'ay mu̶dyiibu̶ tzon tzajpjooty , ka'anaagnáx u̶u̶ch je̱'e̱ ayo'on nbaada'añ , ka'p u̶u̶ch xymyu̶jpu̶da'agu̶ch je̱'e̱ amu̶jja'aydyu̶jk ajku̶xy , je̱'e̱ teedy windzu̶ndu̶jk y je̱'e̱ Dios y'ane̱'e̱mu̶ñ windzu̶ndu̶jk ajku̶xy . Chi ñu̶maayu̶ ajku̶xy ko najty yaj'o'oga'añyii ajku̶xy , peru̶ ko najty kudu̶gu̶u̶g xu̶u̶ ja'adu'ook njuugypyu̶ga'añ .
41008032	Wa'adzu̶ je̱'e̱ du'un yajwinju̶wu̶u̶ydyaayu̶ ajku̶xy neby najty tyuna'añyii jyada'añyiiju̶ñ . Mu̶'it je̱'e̱ Pedro je̱'e̱ Jesús woobu̶dzu̶u̶my ; mu̶dnu̶kxy abu̶kytyuum , oy jim ojy .
41008033	Peru̶ chi je̱'e̱ Jesús y'ijxwimbijty , windu̶kxpejty je̱'e̱ dyiscípulotu̶jk ajku̶xy y ojy je̱'e̱ Pedro , cham nu̶ma'ay : — ¡ Winwa'ktuutku̶ch yaa , miich mu̶jku'u ! Miich ka'p miich je̱'e̱ mwinma'añ du'un mbu̶da'agy neby je̱'e̱ Dios tzokyu̶ñ , du'un miich je̱'e̱ mwinma'añ miich mbu̶da'agy neby je̱'e̱ ja'ay tzokyu̶ñ ajku̶xy .
41008034	Mu̶'it je̱'e̱ Jesús je̱'e̱ dyiscípulotu̶jk mu̶j'yaaxy y je̱'e̱ mayjya'ay , y chi nu̶maay ajku̶xy : — Pu̶nu̶ jii u̶u̶ch pu̶n xypyanu̶kxa'añ , wan je̱'e̱ kyu̶'u̶mdzojku̶ñ ja'aydyu̶gooydya'ay y wan u̶u̶ch xypyanu̶kxy oy nej jyat y'abé̱du̶ch , du'un neby je̱'e̱ mgruutz nu̶wu̶'u̶y mgabu̶'kku̶xyu̶ñ y xypyanú̶kxku̶xu̶chu̶ch .
41008035	Wan pu̶nja'ayu̶ch mu̶dyiibu̶ je̱'e̱ jyugy'ajtu̶ñ ka'p ye̱ga'añ ma je̱'e̱ o'ku̶ñ ke̱e̱ku̶ñ , yajtu̶goye̱e̱mby jyugy'ajtu̶ñ je̱' ; peru̶ je̱'e̱ mu̶dyiibu̶ je̱'e̱ jyugy'ajtu̶ñ ye̱jkpu̶ñ ma je̱'e̱ o'ku̶ñ ke̱e̱ku̶ñ mu̶u̶d u̶u̶ch kyu̶xpu̶ y mu̶u̶d je̱'e̱ oybyu̶ ayuuk tu̶y'ajt kyu̶xpu̶ mu̶dyiibu̶ je̱'e̱ aanu̶mu̶ ni'idzooku̶ñ ye̱jkpu̶ñ , pyade̱e̱mby jyugy'ajtu̶ñ je̱' .
41008036	¿ Ti oy'ajtu̶ñ je̱'e̱ ja'ay du'un y'okpaatypy , pu̶nu̶ tu̶ ku̶xyu̶ paady je̱'e̱ kuwit'ajt kumeeñ'ajtu̶ñ ya naaxwiiñ y ka'p je̱'e̱ y'aanu̶mu̶ yajni'idzo'ogy ?
41008037	O ja'adu'knáx , ¿ du'uñdyu̶ je̱'e̱ ja'ay y'aanu̶mu̶ jyugy'ajtu̶ñ da'a mu̶baad okkujuy ?
41008038	Pu̶nu̶ jii u̶u̶ch pu̶n xymyu̶dzo'oydyúñ y nan pu̶nu̶ xymyu̶dzo'oydyuunu̶byu̶ch je̱'e̱ n'ayuuk ndu̶y'ajt ma je̱'e̱ pokyjya'aydyu̶jk wyinduuy y ma je̱'e̱ mu̶dyiibu̶ je̱'e̱ Dios y'ayuuk tyu̶y'ajt ka'p mu̶bu̶jkku̶xyu̶ñ , nan nmu̶dzo'oydyúnu̶byu̶ch je̱' ajku̶xy , u̶u̶ch je̱' je̱'e̱ ja'ay mu̶dyiibu̶ tzon tzajpjooty ko u̶u̶ch naty nwimbity ya naaxwiiñ mu̶u̶d u̶u̶ch je̱'e̱ nDeedy y'oy'ajt y myu̶k'ajtu̶ñ y mu̶u̶d u̶u̶ch je̱'e̱ n'ángelestu̶jk ajku̶xy mu̶dyiibu̶ je̱'e̱ jyoot wyinma'añ wa'adzu̶ñ ajku̶xy .
41009001	Nandu'un je̱'e̱ Jesús jyaknu̶maayu̶ ajku̶xy : — Janch tu̶y'ajtu̶ñ du'un nnu̶maaygyu̶xy ko nije̱'e̱játy je̱'e̱ ja'ay mu̶dyiibu̶ ya cham yajpaatku̶xpu̶ñ , ka'p je̱'e̱ y'o'kku̶xu̶ch , u̶xtu̶ koonu̶ je̱'e̱ Dios y'ane̱'e̱mu̶ñ jayu̶jp ijxku̶xu̶ch myiñ mu̶u̶d je̱'e̱ myu̶k'ajtu̶ñ .
41009002	Kududujk xu̶u̶ je̱'e̱ Jesús ñu̶kxy ma tu'ug kopt janch kú̶xpu̶ju̶ñ , mu̶dnu̶kxy je̱'e̱du̶'ajty je̱'e̱ Pedro , mu̶u̶d je̱'e̱ Santiago y mu̶u̶d je̱'e̱ Juan . Y jim je̱'e̱ Jesús ñi'kx yajtu̶gajch ma je̱' wyinduuy ajku̶xyu̶ñ .
41009003	Chi je̱'e̱ wyit oy jyaty janch adu̶kxp ajajp y janch poob , ni pu̶n wyit du'un ka'ayajwa'ach oy naty du'uñdyu̶ ja'adimypyujpu̶ .
41009004	Chi je̱'e̱ Elías ijxy mu̶u̶d je̱'e̱ Moisés mu̶dkapx mu̶dmu̶dyaakku̶xy najty je̱'e̱ Jesús .
41009005	Chi je̱'e̱ Pedro je̱'e̱ Jesús nu̶maay : — Windzú̶n , ¡ oy du'un ko u̶u̶ch nyaaju̶ch ajku̶xy ! N'o'kkojku̶xyu̶ch tu̶jkkémy tu̶gu̶u̶g ; tu'ug miich mje̱'e̱'ádu̶ch , tu'ug je̱'e̱ Moisés je̱'e̱'ádu̶ch y ja'adu'ug je̱'e̱ Elías je̱'e̱'ádu̶ch .
41009006	Je̱'e̱ discípulotu̶jk janch tzu̶gu̶u̶ygyu̶xp je̱'e̱ najty , y paady je̱'e̱ Pedro najty ka'p nejwu̶'u̶y tii du'un kyapxypy myu̶dyaakypyu̶ñ .
41009007	Timymyu̶'ityu̶ je̱'e̱ jok ye̱e̱g ñaaxku̶daaky y yajni'idu̶gooydyaayu̶ ajku̶xy . Mu̶'it je̱'e̱ ayuuk tu'ug jokjooty yajmu̶dooy , myu̶naañ : “ U̶u̶ch adaa n'ung mu̶dyiibu̶ u̶u̶ch oy ndzojkypy nju̶wu̶u̶ybyu̶ñ : amdo'ijtu̶ ajku̶xy je̱' y'ayuuk . ”
41009008	Timymyu̶'ityu̶ ju'uwu̶dítyu̶ jya'a'ijxwu̶dijty ajku̶xy , y ka'p ni pu̶n maa ijxku̶xy je'eyu̶du̶'ajty je̱'e̱ Jesús naydyu'umbajk ijxku̶xy .
41009009	Mu̶najkku̶xnu̶py najty koptku̶xp , chi je̱'e̱ Jesús yajni'ipu̶jku̶ ajku̶xy ko ka'p du'un ni pu̶n yajmu̶dmu̶dyaakku̶xu̶ch neby najty tu̶ ijxku̶xyu̶ñ , u̶xtu̶ koonu̶ u̶u̶ch je̱' je̱'e̱ ja'ay mu̶dyiibu̶ tzon tzajpjooty naty tu̶ njuugypyú̶kyu̶ch .
41009010	Paady je̱'e̱ du'un ka'p jya'amu̶dyaaky ajku̶xy ; amoñyu̶ je̱'e̱ du'un jya'a'ijtku̶xy agu̶ je̱' , oy najty ja'amu̶daj ja'amu̶maaygyu̶xy ñayyajtu̶u̶wu̶gu̶xy amíñ u̶xyu̶py tii du'un tyijpyu̶ñ ko jyuugypyu̶ga'añ .
41009011	Mu̶'it je̱'e̱ Jesús yajtu̶u̶y ajku̶xy : — ¿ Ti je̱'e̱ Dios y'ane̱'e̱mu̶ñ windzu̶ndu̶jk ko du'un myu̶naangu̶xy ko je̱'e̱ Elías jayu̶jp minaamb mu̶dyiibu̶ jékyu̶p tzu̶naayu̶ñ y ka'p jye̱'e̱ju̶ch je̱'e̱ Cristo ?
41009012	Chi je̱'e̱ Jesús y'adzoowu̶ ajku̶xy : — Tu̶y'ajtu̶ñ je̱'e̱ du'un ko je̱'e̱ Elías jayu̶jp myiinu̶ch y ka'p jye̱'e̱ju̶ch je̱'e̱ Cristo , y ko je̱' ku̶xyu̶ yaj'oyu̶ydya'awu̶p . ¿ Y ti je̱'e̱ Dios ñaky ko du'un myu̶na'añ ko u̶u̶ch je̱' je̱'e̱ ja'ay mu̶dyiibu̶ tzon tzajpjooty nyajnaxa'añu̶ch je̱'e̱ tzaachpyu̶ ayo'on y may u̶u̶ch je̱'e̱ ja'ay xykya'a'ixa'anu̶ch ?
41009013	Peru̶ u̶u̶ch miich nnu̶maaygyu̶xypy ko je̱'e̱ Elías tu̶ je̱'e̱ ya y'oy , y je̱' ajku̶xy tyuungu̶x je̱' neby je̱'e̱ y'aa jyoot najty ku̶xyu̶ timychojkku̶xyu̶ñ ; kuydyuuñ du'un ajku̶xy neby najty kuja'ay myiñu̶ñ ma je̱'e̱ Dios ñakyu̶ñ mu̶u̶d je̱'e̱ Elías kyu̶xpu̶ .
41009014	Ko je̱'e̱ Jesús wyimbijty ajku̶xy ma je̱'e̱ jaknimaybyu̶ discípulotu̶jk najty tu̶ wyu̶'u̶mgu̶xyu̶ñ , chi je̱'e̱ mayjya'ay ijxy ju'uwu̶dítyu̶ ma je̱' ajku̶xyu̶ñ y nije̱' Dios y'ane̱'e̱mu̶ñ windzu̶ndu̶jk ajku̶xy , ayuuk janch yajtzibu̶u̶ygyu̶xy mu̶u̶d je̱'e̱ discípulotu̶jk ajku̶xy .
41009015	Ko je̱'e̱ mayjya'ay je̱'e̱ Jesús ju̶jpku'ixu̶u̶y ajku̶xy , chi mu̶k'eemby poyu̶'u̶gyu̶ yajpókxpu̶ ninu̶kxy ajku̶xy cham yajnú̶kx yajju̶wu̶u̶ygyu̶xy .
41009016	Chi je̱'e̱ Jesús yajtu̶u̶wu̶ ajku̶xy : ¿ Ti ayuuk myajtzibu̶u̶ygyu̶xypy mu̶u̶d u̶u̶ch je̱'e̱ ndiscípulotu̶jk ajku̶xy ?
41009017	Chi je̱'e̱ ja'ay nidu'ugtu̶ y'adzooy mu̶dyiibu̶ najty jimu̶ñ : — Windzú̶n chaa tu̶ nyajnimíñ adaa n'ungu̶ch mu̶dyiibu̶ ka'a'oybyu̶mu̶u̶d , tu̶ je̱'e̱ ka'a'óybyu̶ yaj'umu̶'u̶yii .
41009018	Oymya'eemby je̱'e̱ myachyii y yaj'yách yajki'idyii naaxkú̶xy , y jyanchwin'ooby jyanch'aa'ooby , y jyanchtu̶u̶tzkeedy y janch juuñ je̱'e̱ ñi'kx kyopt jyaty . Tu̶ u̶u̶ch je̱'e̱ may'ajt nja'ayujkwa'añ ma yu̶'u̶ mdiscípulotu̶jku̶ñ ko je̱'e̱ ka'a'óybyu̶ wan yajpu̶dzu̶u̶mgu̶xy , peru̶ ka'p je̱'e̱ tu̶ mu̶madaakku̶xy .
41009019	Chi je̱'e̱ Jesús y'adzooy : — ¡ Miich ja'ay ajku̶xy mu̶dyiibu̶ ka'amu̶bu̶jkku̶xpu̶ñ je̱'e̱ Dios y'ayuuk tu̶y'ajt ! ¿ Naag xu̶u̶ naag po'o da'a n'okjakmu̶d'ijtku̶xu̶ch ? ¿ Naag xu̶u̶ naag po'o da'a n'okjakmu̶me̱kxtujkku̶xu̶ch ? Mu̶dmiingu̶x yu̶'u̶ ye̱e̱g'ana'k yaa .
41009020	Chi je̱'e̱ ye̱e̱g'ana'k mu̶dnu̶kxy ajku̶xy ma je̱'e̱ Jesús wyinduuyu̶ñ . Peru̶ je̱'e̱ ka'a'óybyu̶ je̱'e̱ Jesús ijxy , chi je̱'e̱ ye̱e̱g'ana'k yajmo'ttu̶gu̶u̶y ; yajku̶daay naaxkú̶xy y yaj'yajch yajki'ty , cham jyanchwin'ooby jyanch'aa'ooby .
41009021	Chi je̱'e̱ Jesús je̱'e̱ ye̱e̱g'ana'k tyeedy yajtu̶u̶wu̶ : — ¿ Mu̶naag jumu̶jt kujk ñu̶kxy maabu̶ adaa m'ung pya'ambétyu̶ñ ? Chi je̱'e̱ ungteedy y'adzooy : — Ma'axúngnu̶ yu̶'u̶ najty ko pya'ambejty .
41009022	Y ka'anaag'ook je̱'e̱ ka'a'óybyu̶ tu̶ yajju̶u̶ndu̶gu̶'u̶yii y tu̶ yajnu̶u̶du̶gu̶'u̶yii , neby du'un tu̶ ja'ayaj'o'oga'añu̶ñ . Pu̶nu̶ mu̶mada'age̱e̱mby , tun je̱'e̱ may'ajt pa'a''ayoogu̶ch ajku̶xy y pube̱jtku̶ch ajku̶xy .
41009023	Chi je̱'e̱ Jesús ñu̶maayu̶ : — ¿ Nej ko ‘ pu̶nu̶ mu̶mada'age̱e̱mby ’ ? ¡ Ka'p ni tii chípu̶ch pu̶n mmu̶bu̶jkpu̶ñ !
41009024	Mu̶'it je̱'e̱ ye̱e̱g'ana'k tyeedy mu̶k'eemby yaaxkeeky : — U̶u̶ch nmu̶bu̶jkypyu̶ch . ¡ Pube̱jtku̶ch neby u̶u̶ch mu̶baad ni'igyu̶ njakmu̶bu̶kyu̶ñ !
41009025	Ko je̱'e̱ Jesús ijxy ko je̱'e̱ mayjya'ay najty ni'igyu̶ myujk'adu̶u̶tzku̶xy ma je̱'e̱ju̶ñ , chi je̱'e̱ ka'a'óybyu̶ u̶x'ojy , y nu̶maay : — Miich ka'a'óybyu̶ yaj'umu̶u̶byu̶ y yajnajtpu̶ , u̶u̶ch miich yam n'ane'emby ko mbu̶dzú̶mu̶ch ma adaa ye̱e̱g'ana'ku̶ñ y ka'p nimu̶naaxu̶u̶ m'oktu̶gu̶u̶yñu̶ch ma yu̶'u̶ jyoot wyinma'añdyu̶ñ .
41009026	Chi je̱'e̱ ka'a'óybyu̶ yaaxkeeky , y yajmo'ttu̶gu̶u̶y je̱'e̱ ye̱e̱g'ana'k ja'adu'ook . Y chi pyu̶dzu̶u̶my , yajwu̶'u̶my neby o'ogypyu̶ju̶ñ . Chi je̱'e̱ mayjya'ay mu̶dyiibu̶ najty jim windu̶kxnaaygyu̶xpu̶ñ myu̶naañ ajku̶xy ko najty tu̶ y'o'ogy .
41009027	Chi je̱'e̱ Jesús je̱'e̱ ye̱e̱g'ana'k majch ma je̱'e̱ kyu̶'u̶ju̶ñ y wijtzu̶'ky , chi je̱'e̱ ye̱e̱g'ana'k tyu̶naaygyugu̶u̶y .
41009028	Mu̶'it je̱'e̱ Jesús tyu̶jktu̶gu̶u̶y , y chi je̱'e̱ dyiscípulotu̶jk adu'uktuuy yajtu̶u̶wu̶ ajku̶xy : — ¿ Ti u̶u̶ch ko u̶u̶ch ka'p tu̶ nmu̶madaakku̶xy neby u̶u̶ch je̱'e̱ ka'a'óybyu̶ nyajpu̶dzu̶u̶mgu̶xu̶chu̶ñ ?
41009029	Y chi je̱'e̱ Jesús y'adzoowu̶ ajku̶xy : — Adaa du'umbu̶ ka'a'óybyu̶ ajku̶xy je̱'e̱ yu̶'u̶ mu̶u̶d pyu̶dzu̶my ajku̶xy ko je̱'e̱ Dios nmu̶bu̶jktzoowu̶mu̶ch ajku̶xy .
41009030	Ko je̱'e̱ Jesús jim chóngu̶xy ma je̱'e̱ jimbu̶ ittu̶ñ , chi Galilea ñaaxjooty ñajxku̶xy . Peru̶ ka'p najty tzoky nu̶kxy je̱'e̱ mayjya'ay ñejwu̶'u̶yii ma najty ñú̶kxku̶xyu̶ñ .
41009031	Je̱' ko je̱'e̱ dyiscípulotu̶jk najty yaj'u̶xpu̶jkypy ajku̶xy . Nu̶maaygyu̶xy najty : — U̶u̶ch je̱' je̱'e̱ ja'ay mu̶dyiibu̶ tzon tzajpjooty yajku̶'u̶yé̱gu̶bu̶ch ma u̶u̶ch je̱'e̱ nmu̶dziptu̶jk kyu̶'u̶'aam ajku̶xyu̶ñ y je̱' u̶u̶ch xyaj'o'ogu̶p ajku̶xy , peru̶ kudu̶gu̶u̶g xu̶u̶ u̶u̶ch ja'adu'ook njuugypyú̶gu̶ch .
41009032	Je̱' ajku̶xy ka'p najty adaa ayuuk winju̶wu̶u̶ygyu̶xy neby du'un jya'anu̶maayu̶gu̶xyu̶ñ , y nan tzu̶gu̶u̶ygyu̶xp najty yajtu̶u̶gu̶xu̶ch .
41009033	Chi oy jya'tku̶xy jim Capernaum . Ko tyu̶jktu̶gu̶u̶y ajku̶xy , chi je̱'e̱ Jesús yajtu̶u̶wu̶ ajku̶xy : — ¿ Ti ayuuk najty miich nayyaj'amayu̶u̶yu̶gu̶xp jim tu'u'aam ?
41009034	Peru̶ je̱' du'uñyu̶ je̱'e̱ y'amoondaay ajku̶xy , je̱' ko najty jim tu'u'aam tu̶ ñay'amayu̶u̶yu̶gu̶xy ko pu̶n ma je̱' ajku̶xyu̶ñ ni'igyu̶ jakmu̶j'ijtp .
41009035	Mu̶'it je̱'e̱ Jesús ñaxwech , chi je̱'e̱ nimajmé̱tzkpu̶ dyiscípulotu̶jk mu̶j'yaaxy y nu̶maay ajku̶xy : — Pu̶nu̶ jii pu̶n tii nigu'ubajk'ada'añ , wan du'un naybyu̶da'agyii neby ka'pu̶ tii nigu'ubajk'átyu̶ñ , y wan je̱'e̱ myu̶gu'ugtu̶jk ku̶xyu̶ kapxymyu̶doogu̶xy .
41009036	Chi je̱'e̱ Jesús je̱'e̱ pi'k'ana'k tu'ug kujkjooty pu̶daaky ma je̱' ajku̶xyu̶ñ , y chi tze̱nu̶'ky ; ñu̶maayu̶ ajku̶xy :
41009037	— Pu̶n mu̶u̶d u̶u̶ch kyu̶xpu̶ nxu̶u̶ je̱'e̱ pi'k'ana'k ku'ubu̶jkpu̶ñ du'un neby adayaaba pi'k'ana'ku̶ñ , u̶u̶ch naty je̱'e̱ du'un xykyu'ubu̶jkp ; y pu̶n u̶u̶ch xykyu'ubu̶jkpu̶ñ , ka'p naty je̱'e̱ u̶u̶chtyu̶'ajty je'eyu̶ xykyu'ubu̶jkp , nan kyu'ubu̶jkypy naty je̱'e̱ nandu'un je̱'e̱ mu̶dyiibu̶ u̶u̶ch ya naaxwiiñ xykye̱jxu̶ñ .
41009038	Chi je̱'e̱ Juan myu̶naañ : — Windzú̶n , tu̶ u̶u̶ch je̱'e̱ ja'ay tu'ug n'ijxku̶xy mu̶dyiibu̶ je̱'e̱ ka'a'óybyu̶ u̶x'ojpu̶ñ mu̶u̶d miich mxu̶u̶ y mmu̶k'ajtu̶ñ , y tu̶ u̶u̶ch je̱'e̱ nyaj'u̶xmajtzku̶xy , je̱' ko ka'p je̱'e̱ u̶u̶ch xyjya'ay'ajtu̶m ajku̶xy .
41009039	Chi je̱'e̱ Jesús y'adzooy : — Ka'p myaj'u̶xmajtzku̶xy , je̱' ko je̱'e̱ mu̶dyiibu̶ je̱'e̱ mu̶jwinma'añ tuumb mu̶u̶d u̶u̶ch nxu̶u̶ y nmu̶k'ajtu̶ñ , ka'p u̶u̶ch je̱'e̱ mu̶baad ju̶bu̶kjaty axu̶u̶gjáty xytyijy xyñigapxy .
41009040	Je̱'e̱ mu̶dyiibu̶ ka'p xymyu̶dzip'ajtu̶m ajku̶xy , je̱' xypyube̱jtp ajtu̶m ajku̶xy .
41009041	Wanpú̶nu̶ch pu̶n je̱'e̱ nu̶u̶ miich xymyooygyu̶xpu̶ñ oy je'eyu̶ timytyu'kvasu̶du̶'ajty , je̱' ko myajpaatku̶xy ma je̱'e̱ Crístoju̶ñ , janch tu̶y'ajtu̶ñ du'un nnu̶maaygyu̶xy pyaadu̶py y'oy'ajtu̶ñ je̱' .
41009042	“ Wanpú̶nu̶ch pu̶n adaa ja'ay nidu'ugtu̶ yajwinma'añdyu̶goobyu̶ñ mu̶dyiibu̶ je̱'e̱ y'u̶xpu̶jku̶ñ we̱e̱nu̶ mu̶u̶du̶ñ ajku̶xy ma je̱'e̱ Dios tyu̶y'ajtu̶ñ mu̶dyiibu̶ u̶u̶ch je̱'e̱ n'ayuuk ndu̶y'ajt xymyu̶bu̶jku̶byu̶ñ ajku̶xy , ni'igu̶ oy ko u̶xyu̶py yaj'yo'kxodzu̶'u̶yii tu'ug mu̶jpu̶ molinu̶tzaa y yajku'uju̶bijpnáxu̶ch mejyjyooty .
41009043	Pu̶nu̶ jii je̱'e̱ mgu̶'u̶ miich xyajtu̶goya'añ , timy'u̶xpux ; ni'igu̶ oy ko ku̶'u̶dúk mdu̶gu̶'u̶wu̶ch ma je̱'e̱ jugy'ajt wiinu̶u̶xu̶u̶bu̶ju̶ñ , y ni'igu̶ ka'p ko myajpu̶da'agu̶ch mu̶u̶d je̱'e̱ mgu̶'u̶ me̱jtz'adu'um jiiby ka'a'oydyaaktuuby , ma je̱'e̱ ju̶u̶n ka'p nimu̶naaxu̶u̶ pyi'ichu̶ñ .
41009044	[ Ma je̱'e̱ ukxytyu̶u̶ng ka'p nimu̶naaxu̶u̶ y'o'ogyu̶ñ y ma je̱'e̱ ju̶u̶n ka'p nimu̶naaxu̶u̶ pyi'ichu̶ñ ] .
41009045	Y pu̶nu̶ jii je̱'e̱ mdeky xyajtu̶goya'añ , timy'u̶xpux ; ni'igu̶ oy ko tekytyuk mdu̶gu̶'u̶wu̶ch ma je̱'e̱ jugy'ajt wiinu̶u̶xu̶u̶bu̶ju̶ñ , y ni'igu̶ ka'p ko myajpu̶da'agu̶ch mu̶u̶d je̱'e̱ mdeky me̱jtz'adu'um jiiby ka'a'oydyaaktuuby
41009046	[ Ma je̱'e̱ ukxytyu̶u̶ng ka'p nimu̶naaxu̶u̶ y'o'ogyu̶ñ y ma je̱'e̱ ju̶u̶n ka'p nimu̶naaxu̶u̶ pyi'ichu̶ñ ] .
41009047	Y pu̶nu̶ jii je̱'e̱ mwiin tu'ug xyajtu̶goya'añ , timyyajpu̶dzú̶m ; ni'igu̶ oy ko je̱'e̱ mwiin tu'k'adu'um mmu̶du̶gu̶'u̶wu̶ch ma je̱'e̱ Dios y'ane̱'e̱mdaaktu̶ñ , y ni'igu̶ ka'p ko myajpu̶da'agu̶ch mu̶u̶d je̱'e̱ mwiin me̱jtz'adu'um jiiby ka'a'oydyaaktuuby ,
41009048	ma je̱'e̱ ukxytyu̶u̶ng ka'p nimu̶naaxu̶u̶ y'o'ogyu̶ñ y ma je̱'e̱ ju̶u̶n ka'p nimu̶naaxu̶u̶ pyi'ichu̶ñ .
41009049	“ Nigu̶xyu̶ je̱'e̱ mu̶bu̶jkpu̶du̶jk je̱'e̱ chu̶naay jyugy'ajtu̶ñ wan yajwaatzku̶xy mu̶u̶d je̱'e̱ ju̶u̶n . [ Y ku̶xyu̶ ju̶yujk animal mu̶dyiibu̶ windzu̶gu̶'u̶ñ'ajtp yajkaanu̶'u̶wu̶ch mu̶u̶d je̱'e̱ kaan ka'pu̶ wyindu̶góyu̶ch ] .
41009050	Je̱'e̱ kaan janch'oy je̱' pu̶nu̶ myu̶u̶d je̱'e̱ tyaamtz'ajtu̶ñ ; peru̶ pu̶nu̶ tu̶gooby je̱'e̱ tyaamtz'ajtu̶ñ , ¿ neby je̱'e̱ da'a du'un y'okjaktúnu̶ch ? Mmu̶dajtu̶gyu̶ch je̱'e̱ n'ayuuk ajku̶xy ma je̱'e̱ mjoot mwinma'añ ajku̶xyu̶ñ , je̱' ko du'un je̱' neby je̱'e̱ kaanu̶ñ , y tzu̶naaygyu̶x juugy'ajtku̶x agujk jootkujk nixim niyam .
41010001	Chi je̱'e̱ Jesús jim Capernaum choñ y ñu̶kxy jim Judea naaxjooty jim Jordán mu̶jnu̶u̶'awiimb xu̶u̶bu̶dzu̶my'eemby . Jim je̱'e̱ mayjya'ay ja'adu'ook ñayyo'oymyujku̶ ajku̶xy , chi je̱'e̱ mayjya'ay jim ja'adu'ook yaj'u̶xpu̶jktu̶gu̶u̶y du'un neby najty kostumbre'atyu̶ñ .
41010002	Chi je̱'e̱ fariseotu̶jk nije̱' nimu̶jwa'kku̶xy je̱'e̱ Jesús , y neby mu̶baad joot'ijxku̶xy winma'añ'ijxku̶xyu̶ñ , chi yajtu̶u̶y ajku̶xy pu̶nu̶ mu̶baad tu'ug ya'aydyu̶jk u̶xmach je̱'e̱ tyo'oxyu̶jk .
41010003	Chi je̱'e̱ Jesús y'adzoowu̶ ajku̶xy : — ¿ Neby je̱'e̱ Moisés xy'ane'emy ajku̶xy ma je̱'e̱ ñakyu̶ñ ?
41010004	Chi y'adzooy ajku̶xy : — Du'un je̱'e̱ Moisés y'ane̱'e̱mu̶ñ yejky ko mu̶baad tu'ug ya'aydyu̶jk u̶xmach je̱'e̱ tyo'oxyu̶jk cham je̱'e̱ ñaky mo'oy tii gyu̶xpu̶ ko mu̶dnay'u̶xmachyiiju̶ñ .
41010005	Mu̶'it je̱'e̱ Jesús ñu̶maayu̶ ajku̶xy : — Xymyooygyu̶x je̱'e̱ Moisés adaa ane̱'e̱mu̶ñ du'un , je̱' ko je̱'e̱ mjoot mgu'ubajk miich jyanchxé̱xu̶ch ajku̶xy .
41010006	Peru̶ ko je̱'e̱ Dios je̱'e̱ naaxwiimbu̶ aga'an yajkojy ya'aydyu̶jk y to'oxyu̶jk je̱'e̱ Dios yajkojy .
41010007	Paady je̱'e̱ ya'aydyu̶jk je̱'e̱ tyaj tyeedy u̶xmádzu̶ch y pudu̶gu̶'u̶wu̶ch je̱'e̱ tyo'oxyu̶jk ,
41010008	y je̱'e̱ nime̱tzkpu̶ du'un naty je̱'e̱ ajku̶xyu̶ñ neby tu'ugpu̶ju̶ñ . ’ Y ka'p naty du'un y'oknimé̱tzku̶chu̶ñ , tu'ug naty je̱'e̱ du'un je'eyu̶ju̶ñ .
41010009	Y paady je̱'e̱ ja'ay ka'p mu̶baad yajnay'u̶xmachii je̱'e̱ mu̶dyiibu̶ je̱'e̱ Dios tu̶ wijtzmúkyu̶ñ .
41010010	Ko najty tu̶ jya'tku̶xnu̶ ma je̱'e̱ tu̶jku̶ñ , chi je̱'e̱ dyiscípulotu̶jk ja'adu'ook yajtu̶u̶wu̶mbijtu̶ ajku̶xy je̱'e̱ mu̶dyiibu̶ najty tu̶ yaj'u̶xpú̶kyu̶ñ ma je̱'e̱ pu̶gyii winma'añdyu̶ñ .
41010011	Chi je̱'e̱ Jesús ñu̶maayu̶ ajku̶xy : — Je̱'e̱ ya'aydyu̶jk mu̶dyiibu̶ je̱'e̱ tyo'oxyu̶jk u̶xmajtzpu̶ñ y pyu̶jktu̶gách mu̶u̶d je̱'e̱ wiingpu̶ to'oxyu̶jk , je̱'e̱ tyo'oxyu̶jk naty je̱'e̱ du'un myu̶duundu̶gooby je̱'e̱ mu̶dyiibu̶ jayu̶jp pyu̶jku̶ñ ;
41010012	pu̶nu̶ je̱'e̱ to'oxyu̶jk je̱'e̱ ñiya'aydyu̶jk u̶xmajtzp y pyu̶jktu̶gách mu̶u̶d je̱'e̱ wiingpu̶ ya'aydyu̶jk , nan je̱'e̱ ñiya'aydyu̶jk naty je̱'e̱ du'un myu̶duundu̶gooby je̱'e̱ mu̶dyiibu̶ jayu̶jp pyu̶jku̶ñ .
41010013	Mu̶'it je̱'e̱ pi'k'ana'ktu̶jk nije̱' yajnú̶kxy ajku̶xy ma je̱'e̱ Jesúsu̶ñ ko wan ku̶'u̶ni'ixajy ajku̶xy , peru̶ chi je̱'e̱ discípulotu̶jk je̱'e̱ ja'ay tu̶gu̶'u̶y ojtu̶gu̶u̶ygyu̶xpu̶ mu̶dyiibu̶ je̱'e̱ pi'k'ana'ktu̶jk najty mu̶dmiingu̶xpu̶ñ .
41010014	Jesús y'ijx je̱'e̱ du'un neby je̱'e̱ dyiscípulotu̶jk najty y'adu̶u̶tzku̶xyu̶ñ , chi jyootma'ty y ñu̶maayu̶ ajku̶xy : — U̶xmajtzku̶x , wan u̶u̶ch yu̶'u̶ pi'k'ana'ktu̶jk xyñimiingu̶xy y ka'p m'agapxtujkku̶xy , je̱' ko je̱'e̱ ja'ay jiiby tu̶gu̶'u̶waangu̶xp ma je̱'e̱ Dios y'ane̱'e̱mu̶ñ je̱'e̱ mu̶dyiibu̶ du'un yajpaatku̶xpu̶ñ neby yu̶'u̶ pi'k'ana'ktu̶jk ajku̶xyu̶ñ .
41010015	Janch tu̶y'ajtu̶ñ du'un nnu̶maaygyu̶xy ko pu̶n je̱'e̱ Dios y'ane̱'e̱mu̶ñ ka'p ku'ubu̶jku̶ , du'un neby je̱'e̱ pi'k'ana'k tu'ug ku'ubú̶kyu̶ñ , ka'p je̱'e̱ du'umbu̶ ja'ay tyu̶gu̶'u̶wu̶ch ma je̱'e̱ Dios y'ane'emyu̶ñ .
41010016	Chi je̱'e̱ Jesús je̱'e̱ pi'k'ana'ktu̶jk amu̶ne̱e̱nmujktaay ajku̶xy y kunukxy ajku̶xy ; pu̶daaky je̱'e̱ kyu̶'u̶ ma je̱' ajku̶xyu̶ñ .
41010017	Ko najty je̱'e̱ Jesús jyaktu'uyo'oya'añ , chi je̱'e̱ ja'ay tu'ug janch poyu̶'u̶gyu̶ ñimiinu̶ , chi ñayñajtzkojxtu̶na'awu̶u̶yu̶ ma je̱' wyinduuyu̶ñ y yajtu̶u̶wu̶ : — Miich oyjya'aybyu̶ Windzú̶n , ¿ ti u̶u̶ch mu̶baad nduñ neby u̶u̶ch je̱'e̱ jugy'ajtu̶ñ nbaadu̶chu̶ñ je̱'e̱ mu̶dyiibu̶ ka'p nimu̶naaxu̶u̶ kyu̶xy tyu̶goyu̶ñ ?
41010018	Chi je̱'e̱ Jesús y'adzoowu̶ : — ¿ Ti u̶u̶ch ko oyjya'ay xytyijy ? Ni pu̶n kya'a'oyjya'ayu̶ch , je'eyu̶ je̱'e̱ Dios tu'kpajk y'oyjya'ayu̶ch .
41010019	Miich mnejwu̶u̶by je̱'e̱ Dios y'ane̱'e̱mu̶ñ : ‘ Ka'p mja'ayyaj'o'ogu̶ch , ka'p je̱'e̱ wiingpu̶ to'oxyu̶jk mmu̶dtuundu̶góyu̶ch , ka'p mme̱e̱dzu̶ch , ka'p ni pu̶n mni'iwaambé̱du̶ch , y ka'p ni pu̶n mwin'u̶u̶nu̶ch ; yajmu̶j'át je̱'e̱ mdaj mdeedy . ’
41010020	Chi je̱'e̱ kumeeñjya'ay je̱'e̱ Jesús nu̶maay : — Windzú̶n , tu̶ u̶u̶ch adaa ku̶xyu̶ nguydyuunda'ay , y adaa u̶u̶ch tu̶ nmu̶mutzk'aty .
41010021	Chi je̱'e̱ Jesús je̱'e̱ kumeeñjya'ay windu̶kxpejty mu̶u̶d je̱'e̱ tzojku̶ñ ju̶wu̶u̶yu̶ñ , y chi adzooy : — Ja'adu'ug je'eyu̶ xyjyaktu̶goy'ajtu̶ mu̶dyiibu̶ ka'p mdúñu̶ju̶ñ . Nu̶kx , ku̶xyu̶ tokta'a tijaty mmu̶dajtypyu̶ñ y ni'imo'o je̱'e̱ ayoobu̶du̶jk ajku̶xy . Mu̶'it je̱'e̱ oy'ajtu̶ñ jiiby tzajpjooty mbaadu̶ch . Y ko du'un mdúnu̶ch , mu̶'íttu̶tz miinu̶ch ma u̶u̶chu̶ñ y xypyanú̶kxu̶chu̶ch .
41010022	Chi je̱'e̱ kumeeñjya'ay tyajtu̶gu̶u̶y myaaydyu̶gu̶u̶y ko adaa du'un mu̶dooy , y ñu̶kxnu̶ taj may , je̱'e̱ ko mu̶jkumeeñ je̱'e̱ najty .
41010023	Mu̶'it je̱'e̱ Jesús ju'uwu̶dítyu̶ y'ijxwu̶dijty , y nu̶maay je̱'e̱ dyiscípulotu̶jk ajku̶xy : — ¡ Mu̶k jyanchtzípu̶ch tyu̶gu̶u̶ygyu̶xu̶ch je̱'e̱ kumeeñjya'aydyu̶jk ma je̱'e̱ Dios y'ane'emyu̶ñ !
41010024	Je̱'e̱ discípulotu̶jk mu̶k adayaaba ayuuk yajnú̶kxy yajju̶wu̶u̶y ajku̶xy , peru̶ chi je̱'e̱ Jesús ja'adu'ook ñu̶maayu̶ ajku̶xy : — Miich mu̶gu'uktu̶jk ajku̶xy , ¡ mu̶k jyanchtzípu̶ch tyu̶gu̶u̶ygyu̶xu̶ch je̱'e̱ ja'ay ma je̱'e̱ Dios y'ane'emyu̶ñ !
41010025	Ni'igu̶ ka'p je̱'e̱ camello tu'ug tzip ñáxu̶ch ma je̱'e̱ xu'uñdy'u̶jx xyútu̶chu̶ñ , jak tzip tyu̶gu̶'u̶wu̶ch tu'ug je̱'e̱ kumeeñjya'ay ma je̱'e̱ Dios y'ane'emyu̶ñ .
41010026	Ko du'un mu̶dooy ajku̶xy , chi ni'igyu̶ mu̶k yajnú̶kxy yajju̶wu̶u̶y ajku̶xy , y ñayyajtu̶u̶wu̶gu̶xy amíñ u̶xyu̶py : — ¿ Y pu̶n je̱'e̱ y'aanu̶mu̶ da'a mu̶baad y'okni'idzo'ogy ?
41010027	Chi je̱'e̱ Jesús wyindu̶kxpe̱jttaayu̶ ajku̶xy y y'adzoowu̶ ajku̶xy : — Mu̶u̶d je̱'e̱ naaxwiiñjya'ay tzip adayaaba , peru̶ mu̶u̶d je̱'e̱ Dios ka'p je̱'e̱ chípu̶ch , mu̶u̶d je̱' ka'p ni tii chípu̶ch .
41010028	Mu̶'it je̱'e̱ Pedro je̱'e̱ Jesús nu̶maaydyu̶gu̶u̶y : — U̶u̶ch tu̶ u̶u̶ch je̱'e̱ nbu̶da'agy ku̶xyu̶ n'u̶xyo'oydyaaygyu̶xy je̱'e̱ mu̶dyiibu̶ u̶u̶ch ijty nmu̶dajtku̶xypyu̶ñ , y miich nbanú̶kxku̶xypy .
41010029	Chi je̱'e̱ Jesús y'adzoowu̶ : — Janch tu̶y'ajtu̶ñ du'un nnu̶maaygyu̶xy , ko wanpú̶nu̶ch pu̶n tu̶ ku'ugue̱e̱kku̶xyu̶ñ mu̶u̶d u̶u̶ch kyu̶xpu̶ y mu̶u̶d je̱'e̱ ayuuk tu̶y'ajt kyu̶xpu̶ mu̶dyiibu̶ je̱'e̱ aanu̶mu̶ ni'idzooku̶ñ ye̱jkpu̶ñ je̱'e̱ tyu̶jk ajku̶xy , o je̱'e̱ pyuya'ay ajku̶xy , o je̱'e̱ pyudo'oxy ajku̶xy , o je̱'e̱ tyaj tyeedy ajku̶xy , o je̱'e̱ y'ung y'ana'k ajku̶xy , o je̱'e̱ ñaax ajku̶xy ,
41010030	pyaattu̶gajtzku̶xu̶py je̱'e̱ y'oy'ajtu̶ñ ni'igyu̶ ajku̶xy cham , ma adayaaba naaxwiiñu̶ñ mu̶go'px du'uñdyu̶ je̱'e̱ tyu̶jk ajku̶xy , je̱'e̱ pyuya'ay ajku̶xy , je̱'e̱ pyudo'oxy ajku̶xy , je̱'e̱ tyaj ajku̶xy , je̱'e̱ y'ung y'ana'k ajku̶xy y je̱'e̱ ñaax ajku̶xy , oy naty jya'ayyaj'u̶xwu̶dijt jya'ayyajpawu̶dijtku̶xpu̶ ; y ma je̱'e̱ tzu̶naay jugy'ajtu̶ñ je̱'e̱ mu̶dyiibu̶ miimb ku̶daakpu̶ñ , pyaatku̶xu̶py je̱'e̱ jyugy'ajtu̶ñ je̱'e̱ mu̶dyiibu̶ ka'p nimu̶naaxu̶u̶ kyu̶xy tyu̶goyu̶ñ .
41010031	Peru̶ cham may je̱'e̱ ja'ay jii ajku̶xy je̱'e̱ mu̶dyiibu̶ jayu̶jp'ajtku̶xpu̶ñ , y je̱' u̶x'aam'ádu̶p ajku̶xy ; y nan may je̱'e̱ ja'ay jii cham ajku̶xy je̱'e̱ mu̶dyiibu̶ u̶x'aam'ajtku̶xpu̶ñ , y je̱' jayu̶jp'ádu̶p ajku̶xy .
41010032	Jesús mu̶u̶d je̱'e̱ dyiscípulotu̶jk jim Jerusalén najty je̱'e̱ ñú̶kxku̶xy , jayu̶jp najty je̱'e̱ Jesús ñu̶kxy y u̶x'aam je̱'e̱ dyiscípulotu̶jk ajku̶xy . Je̱' mu̶k najty je̱'e̱ yajnú̶kx yajju̶wu̶u̶ygyu̶xy y je̱'e̱ mayjya'ay mu̶dyiibu̶ je̱'e̱ Jesús najty u̶x'aam panú̶kxku̶xpu̶ñ janch mu̶k najty je̱'e̱ chu̶gu̶u̶ygyu̶xy . Chi je̱'e̱ Jesús je̱'e̱ nimajmé̱tzkpu̶ dyiscípulotu̶jk ja'adu'ook abu̶ky woodzooñ , y yajmu̶dmu̶dyaaktu̶gu̶u̶y ajku̶xy du'un neby najty jyat y'abe̱da'añu̶ñ :
41010033	“ Du'un neby m'ijxku̶xy mnejwu̶u̶ygyu̶xyu̶ñ , cham jim Jerusalén nnú̶kxu̶m ajku̶xy , ma u̶u̶ch nyajku̶'u̶yé̱gu̶chu̶ñ ma je̱'e̱ teedy windzu̶ndu̶jk y ma je̱'e̱ Dios y'ane̱'e̱mu̶ñ windzu̶ndu̶jk ajku̶xyu̶ñ , y je̱'e̱ju̶ch xykyu̶'u̶yé̱gu̶p ajku̶xy ko u̶u̶ch wan xyaj'o'kku̶xy , u̶u̶ch je̱' je̱'e̱ ja'ay mu̶dyiibu̶ tzon tzajpjooty , y xykyu̶'u̶ye̱jkku̶xu̶bu̶ch ma je̱'e̱ ja'ay mu̶dyiibu̶ ka'p jyudíoja'ayu̶chu̶ñ ajku̶xy .
41010034	Xyñixi'ig xyajxi'igu̶bu̶ch ajku̶xy , xywyindzuj xyjyu̶jptzuju̶bu̶ch ajku̶xy , xywyóbu̶bu̶ch xykyóxu̶bu̶ch ajku̶xy y xyaj'o'ogu̶bu̶ch ajku̶xy ; peru̶ kudu̶gu̶u̶g xu̶u̶ u̶u̶ch ja'adu'ook njuugypyú̶gu̶ch . ”
41010035	Chi je̱'e̱ Santiago y je̱'e̱ Juan , je̱'e̱ Zebedeo y'ung ajku̶xy , nimu̶jwa'kku̶xy je̱'e̱ Jesús y nu̶maay ajku̶xy : — Windzú̶n , je̱'e̱ u̶u̶ch ndzojkku̶xypy ko je̱'e̱ may'ajt tu'ug mdúnu̶ch je̱'e̱ mu̶dyiibu̶ yam nyujkwa'anaanu̶byu̶ñ ajku̶xy .
41010036	Chi je̱'e̱ Jesús yajtu̶u̶wu̶ ajku̶xy : — ¿ Ti mdzojkku̶xypy ndúnu̶chu̶ch mu̶u̶d miich kyu̶xpu̶ ajku̶xy ?
41010037	Chi y'adzooy ajku̶xy : — Tun je̱'e̱ may'ajt ko naty je̱'e̱ m'ane̱'e̱mu̶ñ oybyu̶ mbaady , xyaj'u̶ña'awu̶bu̶ch ajku̶xy ma je̱'e̱ mnamu̶jku̶ñ tu'ug a'oy'eemby y ja'adu'ug anajty'eemby .
41010038	Chi je̱'e̱ Jesús y'adzoowu̶ ajku̶xy : — Miich ajku̶xy ka'p mnejwu̶u̶ygyu̶xy tii myujkwaangu̶xypyu̶ñ . ¿ Nej mmu̶najx myajnajxku̶xu̶py je̱'e̱ tzaachpyu̶ ayo'on je̱'e̱ mu̶dyiibu̶ u̶u̶ch nmu̶nax nyajnaxe̱e̱mbyu̶ñ , y mmu̶najx myajnajxku̶xu̶py je̱'e̱ o'ku̶ñ je̱'e̱ mu̶dyiibu̶ u̶u̶ch nmu̶nax nyajnaxe̱e̱mbyu̶ñ ?
41010039	Chi je̱' y'adzooy ajku̶xy : — Nmu̶nax nyajnáxu̶byu̶ch du'un ajku̶xy . Chi je̱'e̱ Jesús ñu̶maayu̶ ajku̶xy : — Miich ajku̶xy mja'amu̶najx mja'ayajnajxku̶xu̶py je̱'e̱ tzaachpyu̶ ayo'on je̱'e̱ mu̶dyiibu̶ u̶u̶ch nmu̶nax nyajnaxe̱e̱mbyu̶ñ , y mja'amu̶najx mja'ayajnajxku̶xu̶py je̱'e̱ o'ku̶ñ je̱'e̱ mu̶dyiibu̶ u̶u̶ch nmu̶nax nyajnaxe̱e̱mbyu̶ñ ;
41010040	peru̶ u̶u̶ch ka'p u̶u̶ch je̱'e̱ ane̱'e̱mu̶ñ nmu̶u̶du̶ch ko nmooygyu̶xu̶ch m'u̶ñaaygyu̶xu̶ch ma u̶u̶ch je̱'e̱ namu̶jku̶ñ ; tu'ug a'oy'eemby y ja'adu'ug anajty'eemby , je̱' je̱'e̱ yajmo'owaamb ajku̶xy je̱'e̱ mu̶dyiibu̶ je̱'e̱ Dios Teedy du'un tu̶ nibu̶dagu̶'u̶yu̶ñ .
41010041	Ko je̱'e̱ nimajkpu̶ discípulotu̶jk adaa du'un mu̶dooy ajku̶xy , chi je̱'e̱ Santiago y je̱'e̱ Juan mu̶jootma'ty ajku̶xy .
41010042	Chi je̱'e̱ Jesús myu̶j'yaaxu̶ ajku̶xy , y ñu̶maayu̶ ajku̶xy : — Du'un neby miich mnejwu̶u̶ygyu̶xyu̶ñ , jii je̱'e̱ naaxwiiñjya'ay windzu̶ndu̶jk mu̶dyiibu̶ mu̶j ku̶xp nayjyu̶wu̶u̶yu̶gu̶xpu̶ñ ko je̱'e̱ naax kajpt janch mu̶k ane̱'e̱mgu̶xy , y je̱'e̱ mu̶jtuungmu̶u̶dpu̶du̶jk ajku̶xy jakmu̶k je̱'e̱ ni'igyu̶ y'ane̱'e̱mgu̶xy ma je̱' ajku̶xyu̶ñ .
41010043	Peru̶ ma miich ajku̶xyu̶ñ ka'p du'un mja'ay'ajtku̶xu̶ch . Je̱' je̱'e̱ tu̶y'ajtu̶ñ ko je̱'e̱ mu̶dyiibu̶ je̱'e̱ mu̶jtuung tzojkp ma miich ajku̶xyu̶ñ , wan je̱'e̱ myu̶gu'ugtu̶jk mu̶dúñ ;
41010044	y pu̶n tii nigu'ubajk'adaamb ma miich ajku̶xyu̶ñ , wan je̱'e̱ myu̶gu'ugtu̶jk mu̶dúñ neby je̱'e̱ tuumbu̶ ni'idoogypyu̶ju̶ñ .
41010045	Je̱' ko ni u̶u̶ch , u̶u̶ch je̱' je̱'e̱ ja'ay mu̶dyiibu̶ tzon tzajpjooty ka'p u̶u̶ch ya naaxwiiñ tu̶ nmiñ ko u̶u̶ch je̱'e̱ ja'ay xypyube̱jtku̶xu̶ch , tu̶ nmíñu̶ch ya naaxwiiñ neby u̶u̶ch je̱'e̱ ja'ay nbubé̱du̶chu̶ñ y nyé̱gu̶chu̶ch je̱'e̱ njuugy'ajtu̶ñ ma je̱'e̱ o'ku̶ñ mu̶u̶d je̱'e̱ mayjya'ay gyu̶xpu̶ ajku̶xy , wan du'un y'awa'adzpu̶dzu̶u̶mgu̶xu̶ch .
41010046	Chi je̱'e̱ Jesús oy jya'tku̶xy jim Jericó . Y ko najty kyajptpu̶dzu̶u̶mgu̶xnu̶ mu̶u̶d je̱'e̱ discípulotu̶jk y mu̶u̶d je̱'e̱ mayjya'ay ajku̶xy , tu'uba'a najty wiindzja'ay tu'ug y'u̶ña'ay lyimoosnu̶ yujkwa'añ najty , mu̶dyiibu̶ xu̶u̶'ajtpu̶ñ Bartimeo , je̱'e̱ Timeo y'ung .
41010047	Ko je̱'e̱ wiindzja'ay mu̶dooy ko je̱'e̱ Jesús Nazaretpu̶ najtyu̶ch , chi yaaxke̱e̱ktu̶gu̶u̶y : — ¡ Jesús , David y'ok'ung y'ok'ana'k , u̶u̶ch pa'a''ayoog !
41010048	Je̱'e̱ mayjya'ay y'ojku̶xypy najty je̱'e̱ wiindzja'ay ko wan amóñ , peru̶ je̱' ni'igyu̶ najty je̱'e̱ mu̶k jyak'yaaxke'egy : — ¡ David y'ok'ung y'ok'ana'k , u̶u̶ch pa'a''ayoog !
41010049	Mu̶'it je̱'e̱ Jesús tyu̶naayxyu̶jpy , y myu̶naañ : — Mu̶j'yaaxku̶x : Chi je̱'e̱ wiindzja'ay mu̶j'yaaxy ajku̶xy , cham nu̶maaygyu̶xy : — Jootkugu̶'u̶ , pu̶du̶'u̶g ; je̱'e̱ Jesús jim xyaaxtzoob .
41010050	Chi je̱'e̱ wiindzja'ay ñi'ibe̱'e̱n mu̶k'eemby najtzne̱bu̶u̶y , y chi tu'ktú̶py ñajtztu̶bu̶u̶y nimu̶jwa'ky je̱'e̱ Jesús .
41010051	Chi je̱'e̱ Jesús yajtu̶u̶wu̶ : — ¿ Ti mdzojkypy ndúnu̶chu̶ch mu̶u̶d miich kyu̶xpu̶ ? Chi je̱'e̱ wiindzja'ay y'adzooy : — Windzú̶n , u̶u̶ch yajwiindu̶kxu̶'k .
41010052	Chi je̱'e̱ Jesús ñu̶maayu̶ : — Mu̶baad mnu̶kxnu̶ , tu̶ mdzo'ogy , je̱' ko u̶u̶ch tu̶ xymyu̶bu̶ky . Je̱'e̱ timymyu̶'ityu̶ je̱'e̱ wiindzja'ay wyindu̶kxu̶'ky , y chi je̱'e̱ Jesús padu'ubu̶jky tu'ktu'u .
41011001	Ko je̱'e̱ Jerusalén kajpt oy mu̶wingoongu̶xy , ko oy jya'tku̶xy ma je̱'e̱ Betfagé y je̱'e̱ Betania kajptu̶ñ , ma je̱'e̱ Olivos koptu̶ñ , chi je̱'e̱ Jesús dyiscípulotu̶jk nime̱tzk ke̱jxu̶'ky ,
41011002	nu̶maay ajku̶xy : — Nú̶kxku̶x ma yu̶'u̶ jiibu̶ wingonbu̶ mutzk kajptu̶ñ , y ko mgajptu̶gu̶u̶ygyu̶xu̶ch mbaadku̶xu̶py je̱'e̱ buurru̶'úng tu'ug kyuxóchu̶ch naty mu̶dyiibu̶ ka'p ni pu̶n yaj'u̶ña'ayñu̶ju̶ñ . Mmu̶gue̱ju̶u̶ygyu̶xu̶py y mmu̶miingu̶xu̶py .
41011003	Y pu̶nu̶ jii pu̶n xyajtu̶u̶gu̶xy tii yu̶'u̶ buurru̶'úng ko mmu̶gue̱ju̶u̶ygyu̶xy , du'un m'adzoogu̶xu̶ch ko je̱'e̱ Windzú̶n jim tzojkp y ko mu̶k'eemby ja'adu'ook yajwimbida'añ .
41011004	Chi je̱'e̱ discípulotu̶jk ñu̶kxy ajku̶xy mu̶dyiibu̶ je̱'e̱ Jesús kye̱jxu̶ñ , y chi je̱'e̱ buurru̶'úng oy paatku̶xy kyuxóchu̶ch najty mu̶j tu'uba'a mu̶wingón tu'ug tu̶jk'aguuy , y chi mu̶gue̱ju̶u̶y ajku̶xy .
41011005	Chi je̱'e̱ ja'ay nije̱' mu̶dyiibu̶ najty jim ajku̶xy yajtu̶u̶wu̶ ajku̶xy : — ¿ Ti mduungu̶xypy ? ¿ Ti yu̶'u̶ buurru̶'úng ko mmu̶gue̱ju̶u̶ygyu̶xy ?
41011006	Chi je̱' y'adzooy ajku̶xy neby je̱'e̱ Jesús najty tu̶ ñu̶maayu̶gu̶xyu̶ñ , y chi je̱'e̱ ja'ay ñu̶maayu̶ ajku̶xy ko je̱'e̱ buurru̶'úng mu̶baad yajnú̶kxku̶xy .
41011007	Chi je̱'e̱ buurru̶'úng wijtzmiiñ ajku̶xy ma je̱'e̱ Jesúsu̶ñ , y mu̶'it ju̶be'eñ ajku̶xy mu̶u̶d je̱'e̱ wyit . Y chi je̱'e̱ Jesús byuurru̶pejty .
41011008	Mayjya'ay najty je̱'e̱ kyu̶'u̶mwít najtzye̱'e̱bu̶u̶ygyu̶xy mu̶j tu'ugujk , y nije̱' najty je̱'e̱ kepy'aakx mu̶j tu'ugujk pu̶daakku̶xy je̱'e̱ mu̶dyiibu̶ najty yuugjooty tu̶ tu̶jkku̶xyu̶ñ .
41011009	Y je̱'e̱ mayjya'ay je̱'e̱ mu̶dyiibu̶ najty jayu̶jp nú̶kxku̶xpu̶ñ y je̱'e̱ mu̶dyiibu̶ najty u̶x'aam nú̶kxku̶xpu̶ñ , mu̶kjaty najty je̱'e̱ yaaxku̶xy jyojkku̶xy : — ¡ Ku'umáy ! ¡ Kapxpaady je̱'e̱ mu̶dyiibu̶ miimb mu̶u̶d je̱'e̱ Windzú̶n Dios kyu̶xpu̶ xyu̶u̶ !
41011010	¡ Kapxpaady adaa ane̱'e̱mu̶ñ y'ídu̶ch mu̶dyiibu̶ cham miimbu̶ñ , je̱'e̱ nmu̶j'áp nmu̶jteedy David y'ane̱'e̱mu̶ñ ajtu̶m ajku̶xy ! ¡ Jiiby tzajpjooty je̱'e̱ ku'umaayu̶ñ ma je̱'e̱ Diosu̶ñ !
41011011	Chi je̱'e̱ Jesús kyajpttu̶gu̶u̶y jim Jerusalén y chi tyu̶gu̶u̶y ma je̱'e̱ mu̶jtzajptu̶jku̶ñ . Chi xii yaa y'ijxwu̶dijty ijxy tijaty najty jiibyu̶ñ , chi jiiby choñ y ñu̶kxy jim ma je̱'e̱ Betania kajptu̶ñ mu̶u̶d je̱'e̱ nimajmé̱tzkpu̶ dyiscípulotu̶jk , je̱' ko tu̶ najty chu'uju̶u̶yñu̶ .
41011012	Je̱'e̱ kujaboom ko jim Betania choñ ajku̶xy , chi je̱'e̱ Jesús yuu pyaattu̶ .
41011013	Chi je̱'e̱ higueeru̶ kepy tu'ug ju̶gue̱m ijxpaaty mu̶dyiibu̶ najty janch ku'aayu̶ñ , chi ninu̶kxy ok'ixa'añ pu̶nu̶ jim je̱'e̱ tyu̶u̶m nandu'un , peru̶ ka'p je̱'e̱ tyu̶u̶m paattu̶ je'eyu̶ je̱'e̱ najty nigoo jyanchku'aayu̶ch , je̱' ko ka'p najty je̱'e̱ y'aatz paatyñu̶ mu̶naa tyu̶u̶m'átyu̶ñ .
41011014	Mu̶'it je̱'e̱ higueeru̶ kepy nu̶maay : — ¡ Nimu̶naaxu̶u̶ je̱'e̱ mdu̶u̶m mdza'am ni pu̶n xykya'a'okjú̶kxu̶ñu̶ch ! Je̱'e̱ dyiscípulotu̶jk myu̶doogu̶x je̱' ko du'un myu̶naañ .
41011015	Ko oy jya'tku̶xy jim Jerusalén , chi je̱'e̱ Jesús tyu̶gu̶u̶y ma je̱'e̱ mu̶jtzajptu̶jku̶ñ y yajpu̶dzu̶u̶mdu̶gu̶u̶y je̱'e̱ ja'ay jiiby mu̶dyiibu̶ najty jiiby ajuuby adokpu̶ñ ajku̶xy . Tyijwimbijttaayu̶ je̱'e̱ meeñygyuwijtzpu̶du̶jk tyokpe̱jt ajku̶xy ma najty myeeñygyuwijtzku̶xyu̶ñ ; je̱'e̱ meeñ mu̶dyiibu̶ wiing naax wiing kajpt tzombu̶ñ , y nan tyijwimbijttaayu̶ je̱'e̱ muuxytyokpu̶du̶jk tyokpe̱jt ajku̶xy ;
41011016	y ka'p najty ku'ubú̶ky nu̶kxy pu̶njaty mu̶naxu̶'u̶y tzu̶my ku̶'u̶y mu̶jtzajptu̶jk tu̶ba'agujk .
41011017	Y chi je̱'e̱ mayjya'ay yaj'u̶xpu̶jktu̶gu̶u̶y , myu̶naañ : — Du'un myu̶na'añ ma je̱'e̱ Dios ñaky kyuja'ayu̶chu̶ñ : ‘ U̶u̶ch je̱'e̱ ndu̶jk Dios o'owu̶dajtaakt je̱' , neby je̱'e̱ ja'ay mu̶baad nigu̶xyu̶ mu̶dyiibu̶ wiing naax wiin kajpt tzóngu̶xpu̶ñ jiiby Dios o'owu̶dajtku̶xu̶chu̶ñ ’ , peru̶ miich ajku̶xy je̱' miich yu̶'u̶ mwaangu̶xy me̱e̱tzpu̶ tu̶jk .
41011018	Ko adaa du'un mu̶dooy ajku̶xy je̱'e̱ teedy windzu̶ndu̶jk y je̱'e̱ Dios y'ane̱'e̱mu̶ñ windzu̶ndu̶jk ajku̶xy , neby je̱'e̱ Jesús najty jiiby tu̶ y'adu̶'u̶chu̶ñ ma je̱'e̱ mu̶jtzajptu̶jku̶ñ , chi je̱'e̱ winma'añ u̶xtaaydyu̶gu̶u̶y ajku̶xy neby mu̶baad yaj'o'kku̶xyu̶ñ , je̱' ko najty janch tzu̶gu̶u̶ygyu̶xy , je̱' ko nigu̶xyu̶ je̱'e̱ mayjya'ay najty mu̶k yajnú̶kx yajju̶wu̶u̶ygyu̶xy neby najty yaj'u̶xpú̶kyu̶ñ .
41011019	Peru̶ ko oy kyoodzu̶u̶yñu̶ , chi je̱'e̱ Jesús kyajptpu̶dzu̶u̶mnu̶ mu̶u̶d je̱'e̱ dyiscípulotu̶jk .
41011020	Je̱'e̱ kujaboom je̱'e̱ Jesús mu̶u̶d je̱'e̱ dyiscípulotu̶jk ñajxy ajku̶xy janch jopyñu̶ ma je̱'e̱ higueeru̶ kepy najty tyu̶na'ayu̶ñ , y chi ijxy ajku̶xy ko je̱'e̱ higueeru̶ kepy najty tu̶ tyu̶u̶tzta'ay u̶xtu̶ tyiktzpaad .
41011021	Mu̶'it je̱'e̱ Pedro ja'aymye̱jtzpaaty neby je̱'e̱ Jesús najty tu̶ nu̶ma'ayu̶ñ je̱'e̱ higueeru̶ kepy , chi je̱'e̱ Jesús nu̶maay : — Windzú̶n , ix adaa higueeru̶ mu̶dyiibu̶ u̶xu̶u̶y mwu̶u̶y mbojku̶ñ , tu̶ yu̶'u̶ tyu̶'u̶ch .
41011022	Chi je̱'e̱ Jesús y'adzooy : — Mmu̶bu̶jkku̶x je̱'e̱ Dios .
41011023	Janch tu̶y'ajtu̶ñ du'un nnu̶maaygyu̶xy , pu̶nu̶ jii pu̶n nu̶ma'ay adaa kopt : ‘ ¡ Ju̶ke̱'e̱g jim y nu̶kx mejyjyooty ka'aw ! ’ , pu̶nu̶ ka'p jyootme̱tzku̶'u̶y y myu̶bu̶jkypy ko du'un tunaan jadaanu̶bu̶ch neby tu̶ myu̶na'añu̶ñ , mu̶'it du'un tyunu̶u̶ jyadu̶u̶ju̶ch .
41011024	Paady u̶u̶ch miich nnu̶maaygyu̶xy ko ku̶xyu̶ tijaty miich myujkwaangu̶xypy ma je̱'e̱ Diosu̶ñ mu̶u̶d je̱'e̱ mu̶bu̶jktzoowu̶ñ , mmu̶bu̶jkku̶x ko tu̶ je̱'e̱ Dios xymyooygyu̶xy , y mu̶'it je̱'e̱ du'un mbaatku̶xu̶ch .
41011025	Ko naty miich mDiosmu̶bu̶jktzoogu̶xy y pu̶nu̶ jii je̱'e̱ mmu̶dzip miich tu'ug ajku̶xy , winmé̱kxku̶x je̱'e̱ mmu̶dzip jayu̶jp , neby je̱'e̱ Dios Teedy mu̶baad nandu'un je̱'e̱ mu̶dyiibu̶ jiiby tzajpjooty yajpaatpu̶ñ xywyinmé̱kxu̶yu̶ je̱'e̱ mnu̶u̶ mboky ajku̶xy .
41011026	[ Peru̶ pu̶nu̶ ka'p je̱'e̱ mmu̶dzip miich mwinmé̱kxku̶xy , nan ka'p je̱'e̱ Dios Teedy mu̶dyiibu̶ jiiby tzajpjooty yajpaatpu̶ñ xywyinmé̱kxu̶yu̶ch je̱'e̱ mnu̶u̶ mboky ajku̶xy ] .
41011027	Ko adaa du'un tyuundaay jyajttaayu̶ , chi Jerusalén wyimbijtku̶xnu̶ba . Cham najty je̱'e̱ Jesús jiiby wya'agy tyu̶na'ay ma je̱'e̱ mu̶jtzajptu̶jku̶ñ , ko ñimiinu̶ je̱'e̱ teedy windzu̶ndu̶jk ajku̶xy , je̱'e̱ Dios y'ane̱'e̱mu̶ñ windzu̶ndu̶jk ajku̶xy y je̱'e̱ amu̶jja'aydyu̶jk ajku̶xy ,
41011028	y chi yajtu̶u̶wu̶ ajku̶xy : — ¿ Ti ane̱'e̱mu̶ñ adaa du'un mu̶u̶d mduñ ko je̱'e̱ ja'ay yaa myajpu̶dzu̶u̶mda'awu̶ch ma je̱'e̱ mu̶jtzajptu̶jku̶ñ y ko yaa myaj'u̶xpú̶gu̶ch ma je̱'e̱ mu̶jtzajptu̶jku̶ñ ? ¿ Pu̶n adaa ane̱'e̱mu̶ñ du'un tu̶ xymyo'oy ko du'un m'adu̶'u̶dzu̶ch ?
41011029	Chi je̱'e̱ Jesús y'adzoowu̶ ajku̶xy : — U̶u̶ch miich nandu'un nyajtu̶waangu̶xypy tu'ug je̱'e̱ ayuuk , y pu̶nu̶ xy'adzoogu̶xpu̶ch , nan n'awaanu̶py nandu'un ajku̶xy tii ane̱'e̱mu̶ñ u̶u̶ch adaa du'un mu̶u̶d nduñu̶ñ .
41011030	¿ Pu̶n je̱'e̱ Juan Bautista ke̱jx ja'ay yajnu̶u̶be̱jtpu̶ , je̱'e̱ Dios o je̱'e̱ ja'ay ajku̶xy ? U̶u̶ch adzoogu̶xk .
41011031	Chi ñay'amayu̶ydyu̶gu̶u̶yu̶ ajku̶xy amíñ u̶xyu̶py : “ Pu̶nu̶ n'adzoowu̶mby ko je̱'e̱ Dios ke̱jx , du'un yu̶'u̶ y'aa xyñu̶maayu̶mu̶ch ajku̶xy : ‘ ¿ Y tiiju̶tz ko mga'amu̶bu̶jku̶ ajku̶xy je̱' y'ayuuk ? ’
41011032	Y ka'p mu̶baad n'adzoowu̶m ajku̶xy ko je̱'e̱ ja'ay ke̱jx ajku̶xy ” Je̱' ko je̱'e̱ kajptja'ay najty tzu̶gu̶u̶ygyu̶xy , je̱' ko nigu̶xyu̶ najty mu̶bu̶jkku̶xy ko je̱'e̱ Juan ijty jaanch jye̱'e̱ju̶ch je̱'e̱ Dios y'ayuuknajtzkapxu̶u̶ybyu̶ .
41011033	Y chi je̱'e̱ Jesús adzooy ajku̶xy : — Ka'p u̶u̶ch nnejwu̶u̶ygyu̶xy . Mu̶'it je̱'e̱ Jesús y'adzoowu̶ ajku̶xy : — Nan ni u̶u̶ch nga'anigapxa'añ tii ane̱'e̱mu̶ñ u̶u̶ch adaa du'un mu̶u̶d nduñu̶ñ .
41012001	Chi je̱'e̱ Jesús myu̶dmu̶dyaaktu̶gu̶u̶yu̶ ajku̶xy mu̶u̶d je̱'e̱ ijxpe̱jtu̶ñ , ñu̶maayu̶ ajku̶xy : “ Jii ijty ja'ay tu'ug mu̶dyiibu̶ je̱'e̱ uvakam pu̶daaku̶ñ y chi ku'u'agajy , y yaj'oyu̶u̶y tu'ug uvamu̶kxtaakt y yajpu̶du̶'ky tu'ug poch janch ku̶xp ma je̱'e̱ y'uvakam mu̶baad ku̶xyu̶ yaj'ixu̶'u̶yu̶ñ oy yajxón . Chi je̱'e̱ y'uvakam piiwa'kxy yejky ma je̱'e̱ tuumbu̶du̶jk nije̱' ajku̶xyu̶ñ y chi choñ .
41012002	Ko je̱'e̱ uva piw'aatz paaty , chi je̱'e̱ tyuumbu̶ tu'ug kejxy ma je̱'e̱ tuumbu̶du̶jk ajku̶xyu̶ñ ko je̱'e̱ pu̶da'aky wan mo'oyii je̱'e̱ mu̶dyiibu̶ najty paattu̶bu̶ñ .
41012003	Peru̶ je̱'e̱ tuumbu̶du̶jk myajtzku̶x je̱'e̱ kexyo'oybyu̶ , chi winwojp ju̶jpwojpku̶xy y yajwimbijtku̶xy du'uñyu̶ , ka'p ni tii mooygyu̶xy .
41012004	Mu̶'it je̱'e̱ kugam wiingpu̶ tyuumbu̶ ja'adu'ug kejxy ; peru̶ nandu'un je̱'e̱ tuuñ ajku̶xy yajtzu̶chu̶u̶ygyu̶xy ma je̱'e̱ kyu'ubajku̶ñ y win'ojy ju̶jp'ojy ajku̶xy .
41012005	Chi je̱'e̱ wiingpu̶ jadu'ug kejxy , y je̱' yaj'o'kku̶x je̱' . U̶x'aam je̱'e̱ wiingpu̶ may jaktimykejxy , y je̱' nije̱' winwojpy ju̶jpwojpy ajku̶xy y nije̱' yaj'o'ky ajku̶xy .
41012006	“ Je̱'e̱ kugam tu'kpajk najty je'eyu̶ jakmu̶u̶du̶ch je̱'e̱ mu̶dyiibu̶ kye̱xe̱e̱mbyu̶ñ : y kyu̶'u̶m'úng najty je̱' je̱'e̱ mu̶dyiibu̶ najty oy chojkypy jyu̶wu̶u̶ybyu̶ñ . Je̱' oy ke̱jxkugu̶xu̶'u̶y , myu̶naañ : ‘ Ka'p jékyu̶ch ko u̶u̶ch yu̶'u̶ n'ung xy'ijxu̶ch ajku̶xy , yajmu̶j'ádu̶py yu̶'u̶ ajku̶xy . ’
41012007	Peru̶ chi je̱'e̱ tuumbu̶du̶jk ñayñu̶maayu̶ ajku̶xy amíñ u̶xyu̶py : ‘ Yu̶'u̶ yu̶'u̶ tyeedy pyu̶da'agy mu̶wu̶'u̶maanu̶py ; tzu̶k yaj'o'ku̶m ajku̶xy y wan yu̶'u̶ kam nje̱'e̱'ajtu̶mu̶ch ajku̶xy . ’
41012008	Y chi majtzku̶xy , yaj'o'ky ajku̶xy y ni'iju̶bijpnajxku̶xy uvakam ni'ináxy .
41012009	“ ¿ Y neby miich m'okmu̶naangu̶xpu̶ , tii je̱'e̱ uvakam windzú̶n da'a tyúnu̶py ? Pues nú̶kxu̶p je̱'e̱ ku̶'u̶m nu̶kxy je̱'e̱ tuumbu̶du̶jk yaj'o'kta'ay ajku̶xy , y chi je̱'e̱ kyam yé̱gu̶ch ma je̱'e̱ wiingpu̶ tuumbu̶du̶jk ajku̶xyu̶ñ .
41012010	“ ¿ Nej ka'anu̶ miich mgápxku̶xyñu̶ je̱'e̱ Dios ñaky , ma du'un myu̶na'añu̶ñ ? :
41012011	Adaa , je̱'e̱ Windzú̶n Dios adaa du'un tuun ,
41012012	Chi je̱'e̱ Jesús ja'amadzaañ ajku̶xy , je̱' ko wyinju̶wu̶u̶ygyu̶x je̱' , ko je̱'e̱ Jesús najty je̱' tu̶ ñimu̶dyaaku̶gu̶xy mu̶u̶d je̱'e̱ ijxpe̱jtu̶ñ . Peru̶ je̱' ko je̱'e̱ mayjya'ay najty tzu̶gu̶u̶ygyu̶xy , chi u̶xmajch ajku̶xy y ñú̶kxku̶xnu̶ .
41012013	Chi je̱'e̱ fariseotu̶jk y je̱'e̱ Herodes jya'ay nije̱' kejxy ajku̶xy ma je̱'e̱ Jesúsu̶ñ neby je̱'e̱ Jesús mu̶baad yajkapxtu̶gooygyu̶xyu̶ñ , y neby mu̶baad mu̶'it xu̶'u̶gu̶xyu̶ñ .
41012014	Chi je̱'e̱ ñu̶kxy ajku̶xy y nu̶maay ajku̶xy : — Windzú̶n , u̶u̶ch nnejwu̶u̶ybyu̶ch ajku̶xy ko miich tu̶y'ajt mmu̶dya'agy , miich ka'p miich je̱'e̱ ja'ay mmu̶jpu̶da'agy nebyjyaty myu̶naangu̶xyu̶ñ , je̱' ko ka'p miich je̱'e̱ ja'ay win'ixy myaj'u̶xpú̶ky . Miich tu̶y'ajt je̱'e̱ Dios tyu̶y'ajt myaj'u̶xpu̶jku̶ neby je̱'e̱ ja'ay mu̶baad chu̶naaygyu̶xy jyugy'ajtku̶xyu̶ñ , du'un neby je̱'e̱ Dios tzokyu̶ñ . ¿ Nej mu̶baad u̶u̶ch nmu̶gubety ajku̶xy je̱'e̱ mu̶j'ane̱'e̱mbu̶ romano ja'ay , o ka'p ? ¿ Nmu̶gubé̱ttu̶byu̶ch ajku̶xy o ka'p u̶u̶ch nmu̶gubé̱tu̶ch ajku̶xy ?
41012015	Peru̶ je̱' ajku̶xy winju̶wu̶u̶yu̶xu̶ je̱'e̱ Jesús je̱'e̱ cho'oydyu'untukwinma'añ ajku̶xy , chi ñu̶maayu̶ ajku̶xy : — ¿ Ti u̶u̶ch ko miich xyjyoot'ijx xywyinma'añ'ijxku̶xy ? Yajmiingu̶x je̱'e̱ meeñ tu'ug , wan u̶u̶ch n'ok'íxu̶ch .
41012016	Chi je̱'e̱ meeñ tu'ug yajninú̶kxy ajku̶xy , y chi je̱'e̱ Jesús ñu̶maayu̶ ajku̶xy : — ¿ Pu̶n adaa y'awinnax y pu̶n je̱'e̱ xyu̶u̶ yam yujkja'ay miimb ma adaa meeñu̶ñ ? Chi y'adzooy ajku̶xy : — Je̱'e̱ mu̶j'ane̱'e̱mbu̶ .
41012017	Mu̶'it je̱'e̱ Jesús ñu̶maayu̶ ajku̶xy : — Pues mooygyu̶x je̱'e̱ mu̶j'ane̱'e̱mbu̶ je̱'e̱ mu̶dyiibu̶ je̱'e̱ mu̶j'ane̱'e̱mbu̶ paattu̶bu̶ñ , y mooygyu̶x je̱'e̱ Dios je̱'e̱ mu̶dyiibu̶ je̱'e̱ Dios paattu̶bu̶ñ . Y ko du'un y'adzoowu̶ ajku̶xy , chi mu̶k yajnú̶kxy yajju̶wu̶u̶y ajku̶xy .
41012018	Mu̶'it je̱'e̱ saduceotu̶jk oy nije̱' ijxku̶xy je̱'e̱ Jesús . Je̱'e̱ saduceotu̶jk du'un je̱'e̱ myu̶naangu̶xy ko ka'p je̱'e̱ o'ogyjya'ay jyuugypyu̶gaangu̶xy ; paady adayaaba mu̶dya'agy yajmu̶dmu̶dyaaky ajku̶xy :
41012019	— Windzú̶n , du'un u̶u̶ch je̱'e̱ Moisés kuja'ay xy'u̶xyo'oyu̶ ajku̶xy ko je̱'e̱ pu̶kyya'aydyu̶jk tu'ug y'o'ogu̶ch y pu̶nu̶ ka'p naty je̱'e̱ tyo'oxyu̶jk ni tu'ug tu̶ yaj'ungpaady , je̱'e̱ jamyii pyuya'ay paattu̶p pú̶gu̶ch je̱'e̱ ku'o'ogytyo'oxyu̶jk , wan du'un yaj'ungpaadu̶ch mu̶u̶d je̱'e̱ pyuya'ay gyu̶xpu̶ mu̶dyiibu̶ naty tu̶ y'o'ogyu̶ñ .
41012020	Bueno , jii ijty ja'ay tu'kke̱'e̱xk , nijuxtujk ijty je̱'e̱ tyu'kke̱'e̱xk'ajtku̶xy agu̶ ya'aydyu̶jk . Chi je̱'e̱ kob'ung jayu̶jp pyu̶jky y chi je̱'e̱ tyo'oxyu̶jk u̶x'o'ky , ka'p ni tu'ug yaj'ungpaaty .
41012021	Mu̶'it je̱'e̱ mu̶me̱tzkpu̶ pyuya'ay pyu̶jky mu̶u̶d je̱'e̱ ku'o'ogytyo'oxyu̶jk , peru̶ nan y'u̶x'o'k je̱'e̱ tyo'oxyu̶jk y nan ka'p ni tu'ug yaj'ungpaaty . Nandu'un je̱'e̱ mu̶du̶gu̶u̶kpu̶ jyajty ,
41012022	y du'un je̱'e̱ nijuxtujkpu̶ mu̶dtzu̶naay abu̶dzu̶u̶mdaaygyu̶xy je̱'e̱ to'oxyu̶jk y u̶x'o'ktaay ajku̶xy , ka'p ni tu'ug yaj'ungpaaty ajku̶xy . Chi je̱'e̱ to'oxyu̶jk oy nandu'un y'o'knu̶ .
41012023	Bueno , y ko naty je̱'e̱ jyuugypyu̶jkku̶xy , ko naty ja'adu'ook chu̶naaygyu̶xnu̶ba , ¿ mu̶dyii je̱'e̱ da'a okto'oxyu̶jk'adu̶u̶ju̶p je̱'e̱ to'oxyu̶jk , je̱' ko nijuxtujku̶ je̱'e̱ tu̶ to'oxyu̶jk'ajtu̶gu̶xyu̶ ?
41012024	Chi je̱'e̱ Jesús y'adzoowu̶ ajku̶xy : — Miich ajku̶xy mgapxtu̶gooygyu̶xp du'un , je̱' ko je̱'e̱ Dios ñaky ka'p mnejwu̶u̶yu̶ ajku̶xy ni je̱'e̱ Dios myu̶k'ajtu̶ñ .
41012025	Ko naty je̱'e̱ o'ogyjya'ay jyuugypyu̶jkku̶xy , je̱'e̱ ya'aydyu̶jktu̶jk y je̱'e̱ to'oxyu̶jktu̶jk ka'p je̱'e̱ pyu̶gaan y'u'ugaangu̶xnu̶ , du'un je̱'e̱ y'idaangu̶xnu̶ neby je̱'e̱ ángelestu̶jk mu̶dyiibu̶ jiiby tzajpjooty ajku̶xyu̶ñ .
41012026	Y tu̶y'ajt je̱'e̱ du'un ko je̱'e̱ o'ogyjya'ay jyuugypyu̶gaangu̶xy , ¿ nej ka'anu̶ miich mgápxku̶xyñu̶ ma je̱'e̱ Moisés ñakyu̶ñ , jiiby ma du'un myiñu̶ñ ko je̱'e̱ aay ujtz najty tyoy ? Ma je̱'e̱ Dios je̱'e̱ Moisés du'un nu̶maayu̶ñ : ‘ U̶u̶ch je̱'e̱ Abraham Dyios , je̱'e̱ Isaac Dyios y je̱'e̱ Jacob Dyios . ’
41012027	¡ Y je̱'e̱ Dios ka'p je̱'e̱ dyios'aty ma je̱'e̱ o'ogypyu̶ja'ay ajku̶xyu̶ñ , je̱'e̱ Dios , Dios'ajtp je̱' ma je̱'e̱ juugypyu̶ja'ay ajku̶xyu̶ñ ! Y du'unu̶tz miich du'un mu̶j mgapxtu̶gooygyu̶xy .
41012028	Jim najty je̱'e̱ ja'ay tu'ug y'amdo'ity , je̱' najty je̱' nidu'ugtu̶ je̱'e̱ Dios y'ane̱'e̱mu̶ñ windzu̶ndu̶jk ajku̶xy je̱'e̱ mu̶dyiibu̶ najty tu̶ mu̶doyu̶ñ ko je̱'e̱ Jesús najty tu̶ ñay'amayu̶u̶yu̶gu̶xy , chi je̱'e̱ Jesús nimu̶jwa'ky y yajtu̶u̶y : — ¿ Mu̶dyii ane̱'e̱mu̶ñ ni'igyu̶ jakmu̶j ma je̱'e̱ maybyu̶ myiñu̶ñ ?
41012029	Chi je̱'e̱ Jesús y'adzoowu̶ : — Je̱'e̱ ane̱'e̱mu̶ñ ni'igyu̶ jakmu̶jpu̶ ma je̱'e̱ maybyu̶ myiñu̶ñ je̱' je̱'e̱ mu̶dyiibu̶ du'un mu̶naambu̶ñ : ‘ Mu̶doogu̶x Israel ja'ay : je̱'e̱ Windzú̶n Dios u̶u̶ch je̱'e̱ nDios ajtu̶m ajku̶xy , je̱' tu'kpajk Windzú̶n Dios'ajtp .
41012030	Tzok ju̶wu̶'u̶ je̱'e̱ mWindzú̶n Dios mu̶u̶d je̱'e̱ mjoot mwinma'añ ku̶xyu̶ , mu̶u̶d je̱'e̱ mjoot m'aanu̶mu̶ ku̶xyu̶ , mu̶u̶d je̱'e̱ m'aa mjoot ku̶xyu̶ y mu̶u̶d je̱'e̱ mmu̶k mmu̶jaa ku̶xyu̶ . ’
41012031	Y je̱'e̱ mu̶me̱tzkpu̶ du'un je̱'e̱ myu̶na'añ : ‘ Tzok ju̶wu̶'u̶ je̱'e̱ mmu̶ju̶u̶n mmu̶du̶jk du'un neby miich ku̶'u̶m mnaychogyiiju̶ñ . ’ Adaa me̱tzkpu̶ ane̱'e̱mu̶ñ ni'igyu̶ jakmu̶j ka'p du'un ni mu̶dyiibu̶ñu̶ba .
41012032	Chi je̱'e̱ Dios y'ane̱'e̱mu̶ñ windzú̶n myu̶naañ : — Janch'oy tu̶ m'adzoy , Windzú̶n . Tu̶y'ajtu̶ñ je̱'e̱ du'un neby miich mmu̶na'añu̶ñ : tu'kpajk je̱'e̱ Dios jii je'eyu̶ , y ka'p je̱'e̱ wiingpu̶ jii .
41012033	Y ndzojk nju̶wu̶u̶yu̶mu̶ch je̱'e̱ Dios mu̶u̶d je̱'e̱ joot winma'añ ku̶xyu̶ , mu̶u̶d je̱'e̱ wij'ajt ke̱j'ajtu̶ñ ku̶xyu̶ , y mu̶u̶d je̱'e̱ mu̶k mu̶jaa ku̶xyu̶ , y ndzojk nju̶wu̶u̶yu̶mu̶ch je̱'e̱ nmu̶ju̶u̶n nmu̶du̶jk du'un neby u̶u̶ch ku̶'u̶m naychojk nayjyu̶wu̶u̶yu̶mu̶ju̶ñ , ni'igyu̶ je̱'e̱ chobaady ni'igu̶ ka'p je̱'e̱ no'on ju̶yujk windzu̶gu̶'u̶ñ y je̱'e̱ yojxu̶ñ mu̶dyiibu̶ ku̶xyu̶ ja'ayajno'kpu̶ñ ma je̱'e̱ poch ma je̱'e̱ windzu̶gu̶'u̶ñ yaj'yékyu̶ñ .
41012034	Ko je̱'e̱ Jesús du'un ijxy ko je̱'e̱ Dios y'ane̱'e̱mu̶ñ windzú̶n najty tu̶y tu'uda'agy tu̶ y'adzoy , chi nu̶maay : — Ja'awe̱njáty je̱'e̱ mmu̶bu̶jku̶ñ miich jyaktu̶goy'aty neby mu̶baad mdu̶gu̶'u̶yu̶ñ ma je̱'e̱ Dios y'ane'emyu̶ñ . Ko je̱'e̱ Jesús je̱'e̱ escribu̶ ja'ay du'un adzooy , ka'p ni pu̶n okjajtnu̶ neby jak'yajtu̶u̶gu̶xu̶chu̶ñ .
41012035	Yaj'u̶xpu̶jkp najty je̱'e̱ Jesús ma je̱'e̱ mu̶jtzajptu̶jku̶ñ , chi yajtu̶u̶y : — ¿ Ti je̱'e̱ Dios y'ane̱'e̱mu̶ñ windzu̶ndu̶jk ko du'un myu̶naangu̶xy ko je̱'e̱ Cristo David y'ok'ung y'ok'ana'k je̱' ?
41012036	David ku̶'u̶m myu̶naañ , yajkápxu̶ je̱'e̱ Espíritu Santo : Y je̱'e̱ mayjya'ay jootkujk najty je̱'e̱ Jesús y'ayuuk amdo'ijtu̶ ajku̶xy .
41012037	¿ Peru̶ neby je̱'e̱ Cristo mu̶baad y'ok'ung y'ok'ana'k'adyii je̱'e̱ David y je̱'e̱ David du'un je̱'e̱ ku̶'u̶m myu̶naañ ko je̱'e̱ Cristo Wyindzu̶n'ajtypy ?
41012038	Du'un najty je̱'e̱ Jesús myu̶na'añ ko najty yaj'u̶xpú̶ky : “ naygyweentu̶'ajtu̶gu̶x mu̶u̶d je̱'e̱ Dios y'ane̱'e̱mu̶ñ windzu̶ndu̶jk ajku̶xy , je̱' ko oy je̱'e̱ janch adzojkku̶xy mu̶wu̶ditaangu̶xy je̱'e̱ oyjyatypyu̶ yoñjyatypyu̶ wyit tyukxy ajku̶xy y ko je̱'e̱ ja'ay y'u̶u̶bókx kyapxpókxu̶gu̶xu̶ch windzu̶gu̶'u̶ñ'eemby mayjya'ayjyooty .
41012039	Janch adzojkku̶xy je̱'e̱ ku'uduumbu̶ u̶ñaaybye̱jt ma je̱'e̱ naymyujktaaktu̶ñ y je̱'e̱ u̶ñaaybye̱jt ma je̱'e̱ windzu̶ndu̶jk y'u̶ñaaygyu̶xyu̶ñ ma je̱'e̱ ja'ay xyu̶u̶duungu̶xyu̶ñ .
41012040	Y pyu̶jktaayu̶py je̱'e̱ ku'o'ogytyo'oxyu̶jktu̶jk je̱'e̱ tyu̶jk y je̱'e̱ kyojy pyu̶da'agy ajku̶xy , y Dios mu̶bu̶jktzoogu̶xy janch jekyjyaty neby je̱'e̱ ja'ay kyu'umayu̶u̶ju̶chu̶ñ ajku̶xy ko y'oyjya'ay tyu'uda'agyjya'ayu̶ch ajku̶xy . Peru̶ ni'igyu̶ je̱'e̱ Dios chaachtyunu̶u̶ju̶ch ajku̶xy . ”
41012041	Jiiby najty je̱'e̱ Jesús tu'ook y'u̶ña'ay ma je̱'e̱ mu̶jtzajptu̶jku̶ñ ma je̱'e̱ limoosnu̶ kaaxu̶ winduuyu̶ñ wyindu̶kxna'ay neby je̱'e̱ ja'ay meeñ pu̶daakku̶xyu̶ñ ma je̱'e̱ limoosnu̶ kaaxu̶ju̶ñ . Y maygyumeeñjya'ay najty meeñ may janch pu̶daakku̶xp .
41012042	Y timymyu̶'ityu̶ tu'ug jya'ty ayoobu̶ ku'o'ogytyo'oxyu̶jk , y chi oy pu̶da'agy ma je̱'e̱ limoosnu̶ kaaxu̶ju̶ñ me̱tzk pi'kmeeñwya'kxy mu̶dyiibu̶ ka'p mu̶j kyapxyu̶ñ .
41012043	Chi je̱'e̱ Jesús mu̶j'yaaxy je̱'e̱ dyiscípulotu̶jk ajku̶xy , y nu̶maay ajku̶xy : — Tu̶y'ajtu̶ñ du'un nnu̶maaygyu̶xy ko adayaaba ayoobu̶ ku'o'ogytyo'oxyu̶jk , jakni'igyu̶ lyimoosnu̶ tu̶ yeky ka'p du'un ni pú̶nu̶ñu̶ba mu̶dyiibu̶ je̱'e̱ meeñ pu̶daakku̶xpu̶ñ ma je̱'e̱ limoosnu̶ kaaxu̶ju̶ñ .
41012044	Ku̶xyu̶ je̱'e̱ kumeeñjya'ay ye̱jkku̶xypy lyimoosnu̶ je̱' , je̱'e̱ meeñ mu̶dyiibu̶ jaknadu̶gu̶u̶ybyu̶ñ , peru̶ adayaaba ayoobu̶ ku'o'ogytyo'oxyu̶jk , tu̶ yu̶'u̶ ku̶xyu̶ ye̱jkta'ay je̱'e̱ mu̶dyiibu̶ najty ñigayeemby ñi'u'uge̱e̱mbyu̶ñ .
41013001	Ko je̱'e̱ Jesús pyu̶dzu̶u̶my ma je̱'e̱ mu̶jtzajptu̶jku̶ñ , chi je̱'e̱ dyiscípulotu̶jk nidu'ugtu̶ ñu̶maayu̶ : — ¡ Windzú̶n , ok'ix adaa maychaa mu̶jjátypyu̶ y adaa mu̶jtzajptu̶jk oy yu̶'u̶ jyanch'oydyúñu̶ch !
41013002	Chi je̱'e̱ Jesús y'adzoowu̶ : — ¿ M'ijxypy adaa mu̶jtzajptu̶jku̶ ? Pues taj xit adaa wyu̶'u̶mu̶ch , ka'p pochkyopt ni tu'ug wyu̶'u̶mu̶ch . Ku̶xyu̶ yu̶'u̶ wyindu̶gooydya'awu̶ch .
41013003	Chi ñú̶kxku̶xy ma je̱'e̱ Olivos koptu̶ñ , ma je̱'e̱ mu̶jtzajptu̶jk tu̶yu̶ yajmu̶j'íxyu̶ñ . Chi je̱'e̱ Jesús ñaxwech , y chi je̱'e̱ Pedro , je̱'e̱ Santiago , je̱'e̱ Juan y je̱'e̱ Andrés amechu̶ yajtu̶u̶wu̶ ajku̶xy :
41013004	ko mu̶naa je̱'e̱ du'un tyuna'añyii jyada'añyii neby najty tu̶ myu̶na'añu̶ñ y tii ijxpe̱jt jii yaj'íxu̶bu̶ñ ko naty adaa du'un tyimytyún tyimyjyadaanu̶na .
41013005	Chi je̱'e̱ Jesús y'adzoowu̶ ajku̶xy : “ Naygyweentu̶'ajtu̶gu̶x ka'pu̶ pu̶n xywyin'u̶u̶ngu̶xu̶ch .
41013006	Je̱' ko minaamb je̱'e̱ ja'ay may , mu̶dyiibu̶ nayyajnaxaanu̶gu̶xpu̶ñ neby u̶u̶chu̶ñ . Myu̶na'anaangu̶xy : ‘ U̶u̶ch je̱' je̱'e̱ Cristo , ’ y may je̱'e̱ ja'ay win'u̶u̶naangu̶xy .
41013007	“ Ko naty je̱'e̱ ayuuk miich mmu̶doogu̶xy ko naty je̱'e̱ ja'ay xii yaa chiptuungu̶xy , ka'p mdzu̶gu̶u̶ygyu̶xu̶ch . Je̱' ko ni'igu̶'u̶tún ni'igu̶'u̶jadu̶u̶wu̶p je̱'e̱ du'un , y ka'p naty je̱'e̱ naaxwiimbu̶ du'un timykyu̶jxp timytyu̶gooybyu̶ch .
41013008	Nayñibu̶du̶'u̶gu̶u̶wu̶p je̱'e̱ naax kajpt mu̶u̶d je̱'e̱ wiingpu̶ naax kajpt y gobierno mu̶u̶d je̱'e̱ wiingpu̶ gobierno , y minaamb mu̶k temblor mayñaax maygyajpt , y minaamb mu̶j'yuu xii yaa Y tzondaaknu̶ naty adaa tzaachpyu̶ du'un .
41013009	“ Naygyweentu̶'ajtu̶gu̶x miich ku̶'u̶m , je̱' ko xykyu̶'u̶ye̱gaangu̶xp je̱'e̱ ja'ay ma je̱'e̱ tuungmu̶u̶dpu̶du̶jk ajku̶xyu̶ñ y xychaachtyuungu̶xu̶p ma je̱'e̱ judío ja'ay ñaymyujktaakt ajku̶xyu̶ñ . Xyajnú̶kxku̶xu̶p mach ma je̱'e̱ gobernador y ma je̱'e̱ mu̶j'ane̱'e̱mbu̶ winduuy ajku̶xyu̶ñ , je̱' gyu̶xpu̶ ko u̶u̶ch naty xymyu̶bu̶jkku̶xy y du'unu̶tz je̱'e̱ tu̶y'ajt mu̶baad mye̱jkku̶xy mu̶u̶d u̶u̶ch kyu̶xpu̶ ma je̱' wyinduuy ajku̶xyu̶ñ .
41013010	Ma naty je̱'e̱ tiempo ka'anu̶ paatyñu̶ mu̶naa je̱'e̱ naaxwiimbu̶ kyu̶xa'añ tyu̶goya'añu̶ñ , yajkapxwa'kxta'awu̶p je̱'e̱ ayuuk tu̶y'ajt jayu̶jp mu̶dyiibu̶ aanu̶mu̶ ni'idzooku̶ñ ye̱jkpu̶ñ ma je̱'e̱ naax kajpt kú̶xyu̶ju̶ñ .
41013011	Y ka'p mdajku̶xu̶ch mmaaygyu̶xu̶ch neby mmu̶naangu̶xu̶chu̶ñ ko naty xykyu̶'u̶ye̱jkku̶xy mach ma je̱'e̱ tuungmu̶u̶dpu̶du̶jk ajku̶xyu̶ñ . Ko naty je̱'e̱ hooru̶ timypyaady mu̶naa mgápxku̶xu̶chu̶ñ , je̱' mgápxku̶xu̶py je̱'e̱ ayuuk mu̶dyiibu̶ je̱'e̱ Dios naty xymyooygyu̶xpu̶ñ , je̱' ko ka'p naty miich kapxaangu̶xp , je̱'e̱ Espíritu Santo naty kapxaamb .
41013012	Je̱'e̱ tu'kke̱'e̱xkpu̶ ja'ay amíñ u̶xyu̶py je̱'e̱ ñaygyu̶'u̶ye̱gaanu̶gu̶xy ko wan yaj'o'ku̶gu̶xyu̶ , je̱'e̱ teedy je̱' je̱'e̱ y'ung ku̶'u̶ye̱gaangu̶xp ; y je̱'e̱ ung ana'k myu̶dzibu̶'u̶waangu̶xypy je̱'e̱ tyaj tyeedy y yaj'o'ogaangu̶xy .
41013013	Y ku̶xyu̶ je̱'e̱ ja'ay miich xykya'a'ixa'an xykya'atzoga'anu̶ch ajku̶xy , je̱' gyu̶xpu̶ ko u̶u̶ch naty xymyu̶bu̶jkku̶xy , peru̶ pu̶n u̶u̶ch amuumdu'ugjoot xymyu̶bu̶jkpu̶ñ u̶xtu̶ mabaad y'o'ogyu̶ñ , je̱' je̱'e̱ y'aanu̶mu̶ ni'idzo'ogu̶p ajku̶xy .
41013014	“ Ko naty miich m'ijxku̶xy je̱'e̱ ju̶bu̶kpu̶ tu̶ tyu̶gu̶'u̶y ma je̱'e̱ mu̶jtzajptu̶jku̶ñ ma ka'p mu̶baad y'ityu̶ñ , — pu̶n adaa naky kapxpu̶ñ , wan winju̶wu̶'u̶y — , mu̶'it miich ajku̶xy pu̶njaty naty jim Judea naaxjooty tzu̶naaygyu̶xpu̶ñ , mgue̱e̱kku̶xu̶ch mnú̶kxku̶xu̶ch yuugjooty e̱e̱myjyooty ;
41013015	y pu̶njaty naty tu̶jkku'uduum yajpaatku̶xpu̶ñ , ka'p je̱'e̱ mu̶baad myu̶najkku̶xy , ni tyu̶gooty kya'atu̶gu̶u̶ygyu̶xu̶ch nu̶kxy tii yajpu̶dzu̶u̶mgu̶xy ;
41013016	y pu̶njaty naty kamjooty yajpaatku̶xpu̶ñ , ka'p je̱'e̱ mu̶baad wyimbijtku̶xy ma je̱'e̱ tyu̶jku̶ñ nu̶kxy je̱'e̱ wyit yajpu̶dzu̶u̶mgu̶xy .
41013017	¡ Ayo'onbadaamb je̱'e̱ to'oxyu̶jktu̶jk ajku̶xy mu̶dyiibu̶ naty ungjom'ijtku̶xpu̶ñ je̱'e̱ mu̶'it xu̶u̶ o je̱'e̱ mu̶dyiibu̶ naty ungma'axúng yajtzi'tzku̶xpu̶ñ !
41013018	Mmu̶bu̶jktzoogu̶x je̱'e̱ Dios ka'pu̶ adaa du'un tyunu̶u̶ jyadu̶u̶ju̶ch tu̶u̶chpyojjooty .
41013019	Je̱' ko mu̶j je̱'e̱ tzaachpyu̶ ayo'on tyuna'añyii jyada'añyii , neby ka'p nimu̶naaxu̶u̶nu̶ tyuñyii jyadyiiñu̶ju̶ñ maabu̶ je̱'e̱ Dios je̱'e̱ naaxwiimbu̶ yajkojyu̶ñ , y ka'p du'un nimu̶naaxu̶u̶ y'okjajtu̶nu̶ch .
41013020	Y pu̶nu̶ ka'p je̱'e̱ Windzú̶n Dios yajwe̱e̱nu̶ju̶'u̶y je̱'e̱ mu̶jtzaachpyu̶ mu̶j'ayo'on , ka'p u̶xyu̶py ni pu̶n ñi'idzo'ogy ; peru̶ tu̶ je̱'e̱ yajwe̱e̱nu̶ju̶'u̶y je̱'e̱ mu̶jtzaachpyu̶ , je̱' gyu̶xpu̶ ko je̱'e̱ jya'ay tzoky ju̶wu̶'u̶y je̱'e̱ mu̶dyiibu̶ tu̶ win'ixyu̶ñ .
41013021	“ Pu̶nu̶ jii miich naty pu̶n xyñu̶maaygyu̶xy : ‘ Ok'ijxku̶x , chaa je̱'e̱ Cristo ’ , o ok'ijxku̶x , ‘ chim'eemby je̱' ’ , ka'p mmu̶bu̶jkku̶xu̶ch .
41013022	Je̱' ko minaangu̶xp anu̶u̶'ajtpu̶du̶jk y myu̶na'anaangu̶xy ko jye̱'e̱ju̶ch ajku̶xy je̱'e̱ Cristo y ko jye̱'e̱ju̶ch ajku̶xy je̱'e̱ Dios y'ayuuknajtzkapxu̶u̶ybyu̶du̶jk , y tyuungu̶xu̶py je̱'e̱ ijxpe̱jt y mu̶jwinma'añ neby je̱'e̱ ja'ay du'un win'u̶ngu̶xu̶chu̶ñ , u̶xtu̶ je̱'e̱baad wyin'u̶ngu̶xu̶py je̱'e̱ mu̶dyiibu̶ je̱'e̱ Dios ku̶'u̶m tu̶ win'ixyu̶ñ .
41013023	¡ Naygyueentu̶'ajtu̶gu̶xu̶ ! Tu̶ yam du'un ku̶xyu̶ jayu̶jp n'awaanu̶ ajku̶xy .
41013024	“ Peru̶ ko naty je̱'e̱ mu̶jtzaachpyu̶ ayo'on tu̶ tyuunda'ayii jyajtta'ayii , je̱'e̱ xu̶u̶ wingodzu̶'u̶wu̶p je̱' , je̱'e̱ po'o ka'p je̱'e̱ y'ok'aanu̶ch ,
41013025	je̱'e̱ mu̶dza'a ka'awu̶p je̱'e̱ tzajpjooty y yu'kxu̶p je̱' ku̶xyu̶ tijaty jiiby tzajpjooty mu̶k'ajtmu̶u̶du̶ñ .
41013026	Mu̶'it u̶u̶ch nyaj'íxu̶ch u̶u̶ch je̱' je̱'e̱ ja'ay mu̶dyiibu̶ tzon tzajpjooty ko u̶u̶ch naty nmiñ jokjooty mu̶u̶d u̶u̶ch je̱'e̱ nmu̶jmu̶k'ajtu̶ñ y nmu̶j'oy'ajtu̶ñ .
41013027	Chi u̶u̶ch je̱'e̱ n'ángelestu̶jk ngué̱xu̶ch wan u̶u̶ch je̱'e̱ nja'ay ku̶xyu̶ xyajmujktaayu̶ch ajku̶xy , je̱'e̱ mu̶dyiibu̶ u̶u̶ch tu̶ nwin'ixyu̶ñ , ma je̱'e̱ xu̶u̶ pyu̶dzu̶myu̶ñ y ma je̱'e̱ xu̶u̶ kya'ayu̶ñ , ma je̱'e̱ ju̶u̶mboj pyu̶dzu̶myu̶ñ y ma je̱'e̱ tu̶u̶chpyoj pyu̶dzu̶myu̶ñ , ma je̱'e̱ naax chonda'agyu̶ñ y ma je̱'e̱ tzajp kyugu̶xu̶'u̶yu̶ñ .
41013028	“ Jajtku̶x abu̶jkku̶x adaa higueeru̶ u̶xpu̶jku̶ñ : Ko je̱'e̱ y'aakx naty y'ungjátyu̶ch y jyitztu̶gu̶'u̶y , mu̶'it mnejwu̶u̶ygyu̶xy ko tu̶ wyingoonu̶ mu̶naa pyoottu̶gu̶u̶yñu̶ju̶ñ .
41013029	Y nandu'un ko naty adaa du'un m'ijxku̶xy mdú̶kxku̶xy tyuñyii jyadyii neby yam tu̶ nnu̶maaygyu̶xyu̶ñ , nejwu̶u̶ygyu̶x du'un ko je̱'e̱ xu̶u̶ tiempo naty tu̶ timypyaatnu̶ mu̶naa u̶u̶ch nwimbídu̶chu̶ñ u̶u̶ch je̱' je̱'e̱ ja'ay mu̶dyiibu̶ tzon tzajpjooty .
41013030	Janch tu̶y'ajtu̶ñ du'un nnu̶maaygyu̶xy ko adaa du'un ku̶xyu̶ tyunu̶u̶ jyadu̶u̶ju̶ch , ma naty je̱'e̱ ja'ay ka'anu̶ y'o'ktaaygyu̶xyu̶ñ je̱'e̱ mu̶dyiibu̶ jada'achámbu̶ xu̶u̶ tiempo tzu̶naaygyu̶xp jugy'ajtku̶xpu̶ñ .
41013031	Je̱'e̱ tzajp y je̱'e̱ naaxwiimbu̶ kú̶xu̶p tu̶góyu̶p je̱' , peru̶ u̶u̶ch je̱'e̱ n'ayuuk ka'p je̱'e̱ nimu̶naaxu̶u̶ kyú̶xu̶ch tyu̶góyu̶ch .
41013032	“ Peru̶ je̱'e̱ xu̶u̶ y je̱'e̱ hooru̶ ni pu̶n je̱'e̱ ka'anejwu̶'u̶y mu̶naa je̱'e̱ du'un tyuna'añyii jyada'añyiiju̶ñ , ni je̱'e̱ ángelestu̶jk tzajpjootypyu̶ je̱'e̱ ka'anejwu̶u̶ygyu̶xy , ni je̱'e̱ Dios y'Ung . Je̱'e̱ Dios Teedy je̱'e̱ je'eyu̶ nejwu̶u̶by .
41013033	“ Ni'ixu̶'u̶ miich ijtku̶x y naygyweentu̶'ajtu̶gu̶x , je̱' ko ka'p mnejwu̶u̶ygyu̶xy mu̶naa du'un tyuna'añyii jyada'añyiiju̶ñ .
41013034	Je̱'e̱ xu̶u̶ je̱'e̱ tiempo mu̶dyiibu̶ minaambu̶ñ , du'un je̱' neby ja'ay tu'ug mu̶dyiibu̶ tzonaamb nu̶kxaambu̶ñ wiing naaxjooty ju̶gue̱m it . Ma ka'anu̶ naty chooñ , chi je̱'e̱ tyuumbu̶du̶jk yajni'ipú̶ky , ko je̱'e̱ tyu̶jk wan kweentu̶'ajtu̶xyu̶ ajku̶xy , nidu'ug nidu'ug je̱'e̱ tyuung yajni'ipú̶ky tii tyuungu̶xu̶byu̶ñ , y nu̶ma'ay je̱'e̱ tyuumbu̶ mu̶dyiibu̶ je̱'e̱ tyu̶jk'aguuy kweentu̶'ajtu̶xu̶p ko ka'p mya'awu̶ch .
41013035	Y paadyu̶tz , juugy miich ijtku̶x , je̱' ko ka'p mnejwu̶u̶ygyu̶xy mu̶naa je̱'e̱ kudu̶jk wyimbida'añ ma je̱'e̱ tyu̶jku̶ñ , pu̶nu̶ naamgodzu̶u̶by , o pu̶nu̶ mu̶jkuwa'kxychuum , o pu̶nu̶ tu'ug tzeyyaaxp o ko naty tu̶ xyu̶u̶mu̶u̶yñu̶ .
41013036	Ka'p jyékyu̶ch ko tzojku̶ xyajja'tpe̱jtku̶xu̶ch y xypyaatku̶xu̶ch mjanchmaagu̶xy naty .
41013037	Yu̶'u̶ mu̶dyiibu̶ miich tu̶ nyajmu̶dmu̶dyaakku̶xyu̶ñ nan nyajmu̶dmu̶dyaakypyu̶ch je̱'e̱ ja'ay du'un nigu̶xyu̶ ajku̶xy : ¡ Ni'ixu̶'u̶ ijtku̶x ! ”
41014001	Me̱jtzxu̶u̶ najty je̱'e̱ Pascua xu̶u̶ tyu̶goy'atyñu̶ mu̶naa je̱'e̱ ja'ay tzajkaagy kaaygyu̶xy mu̶dyiibu̶ ka'p lyevaduru̶ mu̶u̶du̶chu̶ñ . Je̱'e̱ teedy windzu̶ndu̶jk y je̱'e̱ Dios y'ane̱'e̱mu̶ñ windzu̶ndu̶jk ajku̶xy winma'añ u̶xtaaygyu̶xp je̱'e̱ najty neby je̱'e̱ Jesús mu̶baad majtzku̶xyu̶ñ ju̶gu'uwin'u̶u̶nu̶'u̶ y yaj'o'ogaangu̶xy .
41014002	Chi nije̱' ñayñu̶maayu̶ ajku̶xy : — Ka'p du'un y'óyu̶ch ko xu̶u̶jooty nmajtzu̶mu̶ch ajku̶xy , je̱' ko je̱'e̱ ja'ay yaaxtu̶gu̶u̶y jyojktu̶gu̶u̶ygyu̶xu̶ch .
41014003	Jim Betania najty je̱'e̱ Jesús tu̶ ñu̶kxy ma je̱'e̱ Simón tyu̶jku̶ñ , je̱'e̱ mu̶dyiibu̶ najty tyijku̶xypyu̶ñ je̱'e̱ ju̶bu̶k pu'udzpa'ammu̶u̶dpu̶ , jimnu̶ najty je̱'e̱ Jesús y'u̶ña'ay meesu̶winduum ko je̱'e̱ to'oxyu̶jk tu'ug jya'ty tzaavidrio kon ujtz mu̶u̶d je̱'e̱ perfume , wa'adz nardo perfume , je̱'e̱ mu̶dyiibu̶ janch tzoowu̶ju̶ñ . Chi je̱'e̱ to'oxyu̶jk je̱'e̱ tzaavidrio ku'upu'uduuty y yajku'uyogu̶u̶y je̱'e̱ Jesús je̱'e̱ perfume .
41014004	Nije̱' je̱'e̱ ja'ay mu̶dyiibu̶ najty jim ajku̶xy oy jyootma'tku̶xy , y ñayñu̶maayu̶ ajku̶xy amíñ u̶xyu̶py : — ¿ Ti adaa perfume ko du'un nigoo tu̶ y'ayoy ?
41014005	Tu̶ u̶xyu̶py yu̶'u̶ yajtoogy tu̶gu̶u̶gmu̶go'px naxy denario meeñ , neby je̱'e̱ ayoobu̶du̶jk mu̶baad yajpubétyu̶ñ ajku̶xy . Y chi je̱'e̱ to'oxyu̶jk ojy yaaxy ajku̶xy .
41014006	Peru̶ mu̶'it je̱'e̱ Jesús myu̶naañ : — U̶xmajtzku̶x adaa to'oxyu̶jk ; ¿ ti ko myaj'ojku̶xy ? Du'un neby u̶u̶ch adaa tu̶ xytyuñu̶ñ oy je̱'e̱ du'un .
41014007	Je̱'e̱ ayoobu̶du̶jk ajku̶xy ka'p je̱'e̱ nimu̶naaxu̶u̶ tyu̶goy'ádu̶ch ma miich ajku̶xyu̶ñ , y mu̶baad mbube̱jtku̶xy mu̶naa naty mdimychojkku̶xyu̶ñ ; peru̶ u̶u̶ch ka'p u̶u̶ch miich yaa jeky xymyu̶d'adaangu̶xy .
41014008	Adaa to'oxyu̶jk tu̶ adaa tuñ du'un neby tu̶ myada'agyu̶ñ : tu̶ u̶u̶ch je̱'e̱ nni'kx xypyerfumeju̶u̶yu̶ , je̱' yu̶'u̶ du'un jyu̶jp'ijxypy y tu̶ jyayu̶jp'ajtkojy mu̶naa u̶u̶ch nnaaxtu̶gu̶'u̶wa'añu̶ñ .
41014009	Janch tu̶y'ajtu̶ñ du'un nnu̶maaygyu̶xy ko wan ma'e̱e̱mbyu̶ch ya naaxwiiñ majaty naty adaa ayuuk tu̶y'ajt yajkapxwa'kxyu̶ñ , je̱'e̱ mu̶dyiibu̶ aanu̶mu̶ ni'idzooku̶ñ ye̱jkpu̶ñ , yajnigápx yajnimu̶dya'agu̶p adaa to'oxyu̶jk nandu'un mu̶dyiibu̶ tu̶ tuñu̶ñ , y du'un yajja'aymyé̱dzu̶ch .
41014010	Judas Iscariote , nidu'ugtu̶ je̱'e̱ nimajmé̱tzkpu̶ discípulotu̶jk oy ixy je̱'e̱ teedy windzu̶ndu̶jk neby je̱'e̱ Jesús mu̶baad ku̶'u̶yékyu̶ñ ma je̱' ajku̶xyu̶ñ .
41014011	Ko je̱'e̱ du'un mu̶dooy ajku̶xy , chi oy jyootkugu̶u̶ygyu̶xy y yajwinwaanu̶u̶ygyu̶xy je̱'e̱ Judas meeñ , y chi je̱'e̱ Judas wyinma'añ'u̶xtaaydyu̶gu̶u̶y neby mu̶baad ku̶'u̶yékyu̶ñ je̱'e̱ Jesús .
41014012	Ma je̱'e̱ Pascua xu̶u̶ chonda'agyu̶ñ mu̶naa je̱'e̱ judío ja'ay tzajkaagy kaaygyu̶xy je̱'e̱ mu̶dyiibu̶ ka'p lyevaduru̶ mu̶u̶du̶chu̶ñ , mu̶naa je̱'e̱ Dios je̱'e̱ borreegu̶'úng najty yajwindzu̶gu̶u̶ygyu̶xyu̶ñ Pascua xu̶u̶jooty , chi je̱'e̱ discípulotu̶jk je̱'e̱ Jesús yajtu̶u̶y ajku̶xy : — ¿ Ma mdzoky nu̶kxy ni'ixu̶u̶yu̶ ajku̶xy je̱'e̱ Pascua adzuu ?
41014013	Mu̶'it je̱'e̱ dyiscípulotu̶jk me̱tzk kejxy , nu̶maay ajku̶xy : — Nú̶kxku̶x kajptjooty . Jim je̱'e̱ ja'ay tu'ug mbaadku̶xu̶ch mu̶dyiibu̶ nu̶u̶ tu'kmajt tzu̶u̶mnú̶kxpu̶ñ ; mbanú̶kxku̶xu̶py ,
41014014	y ma naty tyu̶jktu̶gu̶'u̶yu̶ñ , mu̶'it je̱'e̱ kudu̶jk mnu̶ma'awu̶ch ajku̶xy : ‘ Je̱' je̱'e̱ Windzú̶n yajtu̶u̶by : ¿ Ma yaa awa'adz yajpaady ma u̶u̶ch je̱'e̱ Pascua adzuu ngáyu̶ch mu̶u̶d u̶u̶ch je̱'e̱ ndiscípulotu̶jk ajku̶xy ? ’
41014015	Je̱'e̱ kudu̶jk xyajni'ixu̶'u̶wu̶p ajku̶xy tu'ug tu̶goot mu̶jpu̶ ma je̱'e̱ mu̶me̱jtzni'ibé̱tpu̶ tu̶jk mu̶dyiibu̶ oy yajxón tu̶ yaj'awaatzku̶'u̶yu̶ñ . Y jim je̱'e̱ adzuu mni'ixu̶'u̶wu̶ch ajku̶xy , wan jim ngaay n'uuku̶mu̶ch ajku̶xy .
41014016	Chi je̱'e̱ me̱tzkpu̶ discípulotu̶jk chóngu̶xy y ñú̶kxku̶xy kajptjooty . Chi oy du'un ku̶xyu̶ paatku̶xy neby je̱'e̱ Jesús najty tu̶ ñu̶ma'ayiiju̶ñ ajku̶xy , y jim je̱'e̱ Pascua adzuu ni'ixu̶u̶y ajku̶xy .
41014017	Ko kyoodzu̶u̶y , chi je̱'e̱ Jesús jya'ty mu̶u̶d je̱'e̱ nimajmé̱tzkpu̶ discípulotu̶jk .
41014018	Cham najty kyaaygyu̶xy ma je̱'e̱ meesu̶ju̶ñ , chi je̱'e̱ Jesús ñu̶maayu̶ ajku̶xy : — Janch tu̶y'ajtu̶ñ du'un nnu̶maaygyu̶xy ko nidu'ugtu̶ miich ajku̶xy mu̶dyiibu̶ yam kaaybyu̶ñ mu̶u̶d u̶u̶ch , je̱' u̶u̶ch xykyu̶'u̶ye̱gaamb ma u̶u̶ch je̱'e̱ nmu̶dzipu̶ñ .
41014019	Chi tyajtu̶gu̶u̶y myaaydyu̶gu̶u̶y ajku̶xy y yajtu̶u̶du̶gu̶u̶ygyu̶xy nidu'ugjáty nidu'ugjáty : — ¿ Nej u̶u̶ch je̱'e̱ da'aja ?
41014020	Chi je̱'e̱ Jesús y'adzoowu̶ ajku̶xy : — Nidu'ugtu̶ je̱'e̱ nimajmé̱tzkpu̶ , je̱'e̱ mu̶dyiibu̶ je̱'e̱ chajkaagy yam tu'ug texy ku'umujp mu̶u̶d u̶u̶ch .
41014021	U̶u̶ch je̱' je̱'e̱ ja'ay mu̶dyiibu̶ tzon tzajpjooty nmu̶nax nyajnáxu̶byu̶ch je̱'e̱ tzaachpyu̶ ayo'on du'un neby je̱'e̱ Dios ñaky myu̶na'añu̶ñ ; peru̶ ¡ ayo'onbadaam je̱'e̱ ja'ay y'yoobu̶ mu̶dyiibu̶ u̶u̶ch xykyu̶'u̶ye̱gaamb ma u̶u̶ch je̱'e̱ nmu̶dzipu̶ñ ! Ni'igu̶ oy kogu̶ kya'adimymya'axung'ajty .
41014022	Cham najty kyaaygyu̶xy , chi je̱'e̱ Jesús tzajkaagy konu̶'ky , y ko je̱'e̱ Dioskujuuyu̶p yejky , chi adugu̶u̶y y mooy je̱'e̱ dyiscípulotu̶jk , nu̶maay ajku̶xy : — Kaaygyu̶x adaa tzajkaagy , u̶u̶ch adaa nni'kx .
41014023	Mu̶'it je̱'e̱ u'ugy konu̶'ky , y ko je̱'e̱ Dioskujuuyu̶p yejky , chi je̱'e̱ dyiscípulotu̶jk mooy ajku̶xy , y chi nigu̶xyu̶ uuky ajku̶xy .
41014024	Chi ñu̶maayu̶ ajku̶xy : — Adaa u̶u̶ch adaa nne'pty , je̱' adaa je̱'e̱ Dios kyapxytyuunu̶ñ mu̶dyiibu̶ je̱'e̱ Dios yejkypyu̶ñ , je̱'e̱ mu̶dyiibu̶ te̱maamb yogaambu̶ñ mu̶u̶d je̱'e̱ mayñaaxwiiñjya'ay gyu̶xpu̶ ajku̶xy .
41014025	Janch tu̶y'ajtu̶ñ du'un nnu̶maaygyu̶xy ko ka'p u̶u̶ch je̱'e̱ uva ñu̶u̶ n'ok'uuknu̶ch , u̶xtu̶ mu̶'itnu̶ u̶u̶ch je̱'e̱ jemyvyiino ja'adu'ook n'u'ugu̶ch ko u̶u̶ch naty tzajpjooty nja'ady ma je̱'e̱ Dios y'ane'emyu̶ñ .
41014026	Ko je̱'e̱ u̶y tu'ug u̶u̶y ajku̶xy , chi ñú̶kxku̶xy ma je̱'e̱ Olivos koptu̶ñ .
41014027	Chi je̱'e̱ Jesús ñu̶maayu̶ ajku̶xy : — Nigu̶xyu̶ je̱'e̱ mmu̶bu̶jku̶ñ myajtu̶gooydya'awaangu̶xy ma u̶u̶chu̶ñ Du'un je̱'e̱ Dios ñaky myu̶na'añ : ‘ Nyaj'o'ogu̶byu̶ch je̱'e̱ borreegu̶ kweentu̶'ajtpu̶ , y mu̶'it je̱'e̱ borreegu̶ y'ayo'oyu̶ydyaaygyu̶xu̶ch . ’
41014028	Peru̶ ko u̶u̶ch naty njuugypyú̶ky , nú̶kxu̶bu̶ch jim Galilea jayu̶jp ka'anu̶ naty jim miich mnú̶kxku̶xyñu̶ .
41014029	Chi je̱'e̱ Pedro myu̶naañ : — Oy naty je̱'e̱ myu̶bu̶jku̶ñ nigu̶xyu̶ ja'ayajtu̶gooydyaaygyu̶xpu̶ , peru̶ u̶u̶ch ka'p .
41014030	Chi je̱'e̱ Jesús y'adzoowu̶ : — Janch tu̶y'ajtu̶ñ du'un nnu̶ma'ay , ko cham koodz ka'anu̶ naty je̱'e̱ tzeyñu̶'u̶'aa mu̶me̱jtz'ook yaxu̶'u̶gyñu̶ , tu̶ u̶u̶ch miich naty tu̶gu̶u̶g'ook xyñi'ikuyu'tznu̶ , ko u̶u̶ch miich ka'p xy'ixy'aty .
41014031	Peru̶ je̱' mu̶naan'adu̶u̶tzp najty je̱' : — Oy u̶u̶ch u̶xyu̶py ndimy'o'kpu̶ mu̶u̶d miich , ka'p u̶u̶ch miich nguyu'udzu̶ch . Y agu̶ du'un najty nigu̶xyu̶ myu̶naangu̶xy .
41014032	Chi ñú̶kxku̶xy ma je̱'e̱ it lugaar mu̶dyiibu̶ xu̶u̶'ajtpu̶ñ Getzemaní . Chi je̱'e̱ Jesús dyiscípulotu̶jk nu̶maay : — U̶ñaaygyu̶x yaa , nú̶kxyu̶ch jim'eemby n'okDiosmu̶bu̶jktzóy .
41014033	Y chi je̱'e̱ Pedro mu̶dnu̶kxy , mu̶u̶d je̱'e̱ Santiago y mu̶u̶d je̱'e̱ Juan , y chi jyootmaybyaattu̶ y tyajtu̶gu̶u̶y myaaydyu̶gu̶u̶y .
41014034	Chi ñu̶maayu̶ ajku̶xy : — Nju̶wu̶u̶ybyu̶ch je̱'e̱ taju̶u̶ mayu̶u̶ ma u̶u̶ch je̱'e̱ njoot nwinma'añ neby o'ogy'aambu̶ju̶ñ . Wu̶'u̶mgu̶x miich yaa , y juugy ijtku̶x .
41014035	Chi je̱'e̱ Jesús we̱e̱nu̶ jyaknajtzyo'oyu̶u̶y , chi ñayñajtzkojxtu̶na'awu̶u̶yu̶ u̶xtu̶ yajnaaxpaaty je̱'e̱ wyimbok , y mu̶nukxtaaky je̱'e̱ Dios ko u̶xyu̶py je̱'e̱ tzaachpyu̶ ayo'on ka'p mu̶naxy yajnáxy , je̱'e̱ mu̶dyiibu̶ najty pyade̱e̱mby je̱'e̱ mu̶'it hooru̶ .
41014036	Y du'un najty je̱'e̱ Dios mu̶bu̶jktzóy : “ Dios Teedy , mu̶u̶d miich ka'p ni tii chípu̶ch : pu̶jku̶gyu̶ch adaa tzaachpyu̶ ayo'on ; peru̶ ka'p du'un tyunu̶u̶ jyadu̶u̶ju̶ch neby u̶u̶ch ndzokyu̶ñ , du'un wan tuñyii jadyii neby miich mdzokyu̶ñ . ”
41014037	Chi wyimbijty ma je̱'e̱ nidu̶gu̶u̶gpu̶ discípulotu̶jk najty tu̶ u̶xyo'oyu̶ñ , y chi oy paatku̶xy jyanchmaagu̶xy najty . Chi je̱'e̱ Pedro nu̶maay : — Simón , ¿ nej mmaabu̶ ? ¿ Nej ni tu'k-hooru̶ tu̶ mga'amada'agy m'ídu̶ch juugy ?
41014038	Juugy ijtku̶x y mu̶bu̶jktzoogu̶x je̱'e̱ Dios , wan xypyube̱jt xypyudu̶gu̶u̶ygyu̶xu̶ch ka'pu̶ ju̶bu̶ktuum mga'agu̶xu̶ch . Miich ajku̶xy ja'amu̶naangu̶xp je̱'e̱ mjoot du'un ko je̱'e̱ oybyu̶ mdunaangu̶xy , peru̶ amaay je̱'e̱ mni'kx ajku̶xy y ka'p myada'agy .
41014039	Chi ja'adu'ook ñu̶kxy , y mu̶bu̶jktzooy je̱'e̱ Dios , nandu'un myu̶naanu̶ba neby najty tu̶ y'okmu̶naambu̶ju̶ñ .
41014040	Ko wyimbijtnu̶ba , chi je̱'e̱ discípulotu̶jk ja'adu'ook paatnu̶ba najty jyanchmaagu̶xy , je̱' ko ka'p je̱'e̱ ma'awu̶u̶ najty okmu̶madaakku̶xnu̶ . Y ka'p najty nejwu̶u̶ygyu̶xy neby je̱'e̱ Jesús adzoogu̶xu̶chu̶ñ .
41014041	Chi mu̶du̶gu̶u̶g'ook wyimbijty ma je̱'e̱ discípulotu̶jk ajku̶xyu̶ñ , y chi ñu̶maayu̶ ajku̶xy : — ¿ Nej jii mmaagu̶xy mbókxku̶xyñu̶ju̶ ? Tu̶ du'uñdyu̶ , tu̶ je̱'e̱ tiempo paady mu̶naa u̶u̶ch nyajku̶'u̶yé̱gu̶chu̶ñ u̶u̶ch je̱' je̱'e̱ ja'ay mu̶dyiibu̶ tzon tzajpjooty ma je̱'e̱ pokyjya'aydyu̶jk kyu̶'u̶'aam ajku̶xyu̶ñ .
41014042	Pu̶du̶'kku̶x , tzu̶k jaamu̶m ajku̶xy , chi je̱'e̱ myiñ je̱'e̱ mu̶dyiibu̶ u̶u̶ch xykyu̶'u̶ye̱gaamb ma u̶u̶ch je̱'e̱ nmu̶dzipu̶ñ .
41014043	Kapxpnu̶ najty je̱'e̱ Jesús ko je̱'e̱ Judas jya'ty ; nidu'ugtu̶ je̱'e̱ nimajmé̱tzkpu̶ discípulotu̶jk , mu̶u̶d je̱'e̱ mayjya'ay agu̶ espaadu̶ mu̶u̶d y agu̶ kepykyap . Je̱'e̱ teedy windzu̶ndu̶jk , je̱'e̱ Dios y'ane̱'e̱mu̶ñ windzu̶ndu̶jk y je̱'e̱ amu̶jja'aydyu̶jk najty je̱'e̱ tu̶ kye̱jxu̶gu̶xyu̶ .
41014044	Judas , je̱'e̱ mu̶dyiibu̶ je̱'e̱ Jesús najty ku̶'u̶ye̱gaamb ma je̱'e̱ myu̶dzipu̶ñ , tu̶ najty je̱'e̱ ijxpe̱jt tu'ug yeky mu̶dyiibu̶ mu̶baad mu̶u̶d u̶xkajpku̶xyu̶ñ , nu̶maay ajku̶xy : “ Je̱'e̱ mu̶dyiibu̶ u̶u̶ch naty u̶u̶ch ndzu'kxypyu̶ñ , je̱' je̱'e̱ naty ; mmajtzku̶xu̶py y myajnú̶kxku̶xu̶py oy ta'tzpú̶ky . ”
41014045	Y chi je̱'e̱ Judas je̱'e̱ Jesús mu̶wingooñ y nu̶maay : — ¡ Windzú̶n ! Y chi tzu'kxy .
41014046	Mu̶'it je̱'e̱ Jesús majch ajku̶xy .
41014047	Peru̶ nidu'ugtu̶ ajku̶xy je̱'e̱ mu̶dyiibu̶ najty jim ajku̶xy y'espaadu̶ juty y katzpujxu̶ je̱'e̱ teedy windzú̶n nigu'ubajk'ajtpu̶ tyuumbu̶ tyatzak tu'ug .
41014048	Y chi je̱'e̱ Jesús je̱'e̱ mayjya'ay yajtu̶u̶y : — ¿ Ti u̶u̶ch ko miich xyñimiingu̶xy mu̶u̶d je̱'e̱ espaadu̶ y mu̶u̶d je̱'e̱ kepyjyu̶jpxu'uñ xymyadzaangu̶xyu̶ch , du'un neby u̶u̶ch nu̶wu̶'u̶y tu'ug me̱e̱tzpu̶ju̶ñ ?
41014049	Jaboom jaboom u̶u̶ch ijty nyajpaady ma miich ajku̶xyu̶ñ y nyaj'u̶xpú̶kyu̶ch ma je̱'e̱ mu̶jtzajptu̶jku̶ñ , y ka'p u̶u̶ch miich nimu̶naa xymyajch ajku̶xy . Peru̶ adaa paady adaa du'un tyuñyii jyadyii wan du'un yajkuydyúnu̶ch neby kyuja'ayu̶chu̶ñ ma je̱'e̱ Dios ñakyu̶ñ .
41014050	Nigu̶xyu̶ je̱'e̱ discípulotu̶jk kye̱e̱ktaay ajku̶xy , y u̶xyo'oygyu̶xy je̱'e̱ Jesús naydyu'umbajk .
41014051	Peru̶ tu'ug je̱'e̱ tzugajy'ana'k je̱'e̱ Jesús najty panu̶kxy ni'imoch mu̶u̶d tu'ug poobwít . Chi je̱'e̱ nandu'un majch ajku̶xy ,
41014052	peru̶ je̱' y'u̶xpuyu̶'k je̱'e̱ pyoobwít y kyeeky ni'iwa'adz u̶xwa'adz .
41014053	Chi je̱'e̱ Jesús yajnú̶kxy ajku̶xy ma je̱'e̱ mu̶dyiibu̶ je̱'e̱ teedy windzú̶n najty nigu'ubajk'ajtpu̶ñ , y chi je̱'e̱ teedy windzu̶ndu̶jk , je̱'e̱ amu̶jja'aydyu̶jk y je̱'e̱ Dios y'ane̱'e̱mu̶ñ windzu̶ndu̶jk ku̶xyu̶ ñayyo'oymyujku̶gu̶xy .
41014054	Pedro u̶x'aam je̱'e̱ Jesús ju̶gue̱mdu̶gu̶'u̶ panu̶kxy u̶xtu̶ paja'ty ma je̱'e̱ teedy windzú̶n nigu'ubajk'ajtpu̶ tyu̶jk tu̶ba'agujku̶ñ , y chi ñaaxwéch mu̶u̶d je̱'e̱ mu̶jtzajptu̶jk kweentu̶'ajtpu̶ ajku̶xy , xyaamgu̶xy najty jim ju̶u̶nba'a'aay .
41014055	Je̱'e̱ teedy windzu̶ndu̶jk y ku̶xyu̶ je̱'e̱ judío ja'ay myu̶jjuntu̶'ajtpu̶ ajku̶xy , winma'añ u̶xtaaygyu̶xp je̱'e̱ najty neby je̱'e̱ Jesús mu̶baad ni'iwaambe̱jtku̶xyu̶ñ , y neby du'un mu̶baad yaj'o'kku̶xyu̶ñ , peru̶ ka'p najty je̱'e̱ winma'añ paatku̶xy .
41014056	Oy najty je̱'e̱ mayjya'ay je̱'e̱ Jesús ja'ani'iwaambe̱jtku̶xy , peru̶ ka'p najty je̱'e̱ y'ayuuk tyu'ugu̶u̶ygyu̶xy .
41014057	Chi nije̱' juntu̶jooty tyu̶naayu̶'ky ajku̶xy y ni'iwaambejty je̱'e̱ Jesús ajku̶xy , myu̶naangu̶xy :
41014058	— U̶u̶ch nmu̶doow ajku̶xy ko du'un myu̶naañ : ‘ Nyajwindu̶góyu̶byu̶ch adaa mu̶jtzajptu̶jk mu̶dyiibu̶ je̱'e̱ ja'ay tu̶ kojku̶xyu̶ñ , y kudu̶gu̶u̶g xu̶u̶ u̶u̶ch je̱'e̱ wiingpu̶ nyajpu̶du̶'u̶gu̶ch mu̶dyiibu̶ je̱'e̱ ja'ay ka'p mu̶baad kojku̶xyu̶ñ . ’
41014059	Peru̶ ni du'un je̱'e̱ y'ayuuk najty kya'atu'ugu̶u̶ygyu̶xy neby najty jya'amu̶naangu̶xyu̶ñ .
41014060	Mu̶'it je̱'e̱ teedy windzú̶n nigu'ubajk'ajtpu̶ tyu̶naayu̶'ky , y yajtu̶u̶y je̱'e̱ Jesús : — ¿ Nej ka'p nej m'adzowa'añu̶ ? ¿ Ti adaa ja'ay du'un tyijpy ajku̶xy mu̶u̶d miich kyu̶xpu̶ ?
41014061	Peru̶ je̱'e̱ Jesús amoñu̶ je̱'e̱ y'ijty , ka'p ni tu'k'aa y'adzooy . Chi je̱'e̱ teedy windzú̶n nigu'ubajk'ajtpu̶ ja'adu'ook yajtu̶u̶wu̶ : — ¿ Nej miich je̱' je̱'e̱ Cristo , je̱'e̱ kunukxypyu̶ Dios y'Ung ?
41014062	Chi je̱'e̱ Jesús y'adzooy : — Jaanch je̱'e̱ du'un , u̶u̶ch je̱' je̱'e̱ Cristo . Y xy'ijxku̶xu̶bu̶ch miich u̶u̶ch je̱' je̱'e̱ ja'ay mu̶dyiibu̶ tzon tzajpjooty n'u̶ña'ayu̶ch naty ma je̱'e̱ Dios mu̶jmu̶k'ajtmu̶u̶dpu̶ y'a'oy'eembyu̶ñ , y ko u̶u̶ch naty jokjooty myiñ .
41014063	Mu̶'it je̱'e̱ teedy windzú̶n nigu'ubajk'ajtpu̶ wyit ku̶ch , je̱' je̱'e̱ du'un ijxpe̱jt'ajtp ko najty jyootma'ady , y chi myu̶naañ : — ¿ Ti je̱'e̱ nidu̶y'ajt'ajtpu̶ njakwaanu̶mu̶ch ajku̶xy ?
41014064	Miich tu̶ je̱'e̱ y'ayuuk yam mmu̶doowu̶ ajku̶xy neby je̱'e̱ Dios tu̶ mu̶gapxtu̶goyu̶ñ . ¿ Nej miich m'okmu̶naangu̶xpu̶ ? Chi nigu̶xyu̶ y'adzooy ajku̶xy ko jaanch najty tu̶ kyapxtu̶goy y ko paady mu̶baad y'o'ogy .
41014065	Chi je̱'e̱ ja'ay nije̱' nidzuju̶ydyu̶gu̶u̶ygyu̶xy je̱'e̱ Jesús , y winguxodzu̶ydyu̶gu̶u̶ygyu̶xy y kojxku̶xy wojpku̶xy , cham nu̶maaygyu̶xy : — Oknejwu̶'u̶ , ¿ pu̶n tu̶ xykyoxy ? Y je̱'e̱ mu̶jtzajptu̶jk kweentu̶'ajtpu̶ ajku̶xy nan kyojxku̶x je̱'e̱ Jesús nandu'un ma je̱'e̱ wyiiñjyu̶jpu̶ñ .
41014066	Pedro aba't najty je̱' , jiiby tu̶ba'agujk . Chi ñimiinu̶ nidu'ugtu̶ je̱'e̱ teedy windzú̶n nigu'ubajk'ajtpu̶ pyo'oduumbu̶ ;
41014067	y ko ijxy je̱'e̱ Pedro xyam ju̶u̶nba'a'aay , chi win'ijxpejty y nu̶maay : — Miich najty yu̶'u̶ Jesús nandu'un mu̶dwu̶dijtypy , je̱'e̱ mu̶dyiibu̶ Nazaret tzombu̶ñ .
41014068	Pedro kyuyu'tz je̱' , myu̶naañ : — Ka'p u̶u̶ch yu̶'u̶ n'ixy'aty , ni nga'anejwu̶'u̶yu̶ch tii du'un mja'akápxypy mja'amu̶dyaakypyu̶ñ . Y chi jiiby pyu̶dzu̶u̶my , ñu̶kxy tu̶jk'aguuy . Mu̶'it je̱'e̱ tzeyñu̶'u̶'aa oy tu'ug yaxu̶'u̶gy .
41014069	Chi je̱'e̱ to'oxyu̶jk po'oduumbu̶ je̱'e̱ Pedro ja'adu'ook ijxnu̶ba , y chi je̱'e̱ myu̶gu'ugtu̶jk nu̶maaydyu̶gu̶u̶y : — Adaa je̱'e̱ nidu'ugtu̶ ajku̶xy je̱'e̱ mu̶dyiibu̶ je̱'e̱ Jesús najty mu̶dwu̶dijtpu̶ñ .
41014070	Chi je̱'e̱ Pedro ja'adu'ook kuyu'tznu̶ba . Ko we̱e̱nu̶ y'ijty , chi je̱'e̱ mu̶dyiibu̶ najty jim ajku̶xy je̱'e̱ Pedro ja'adu'ook nu̶maaygyu̶xnu̶ba . — Jaanch miich je̱'e̱ nidu'ugtu̶ ajku̶xy je̱'e̱ mu̶dyiibu̶ je̱'e̱ Jesús najty mu̶dwu̶dijtpu̶ñ . Je̱' ko miich mgalileaja'ayu̶ch .
41014071	Mu̶'it je̱'e̱ Pedro xu̶u̶ Dios kapxpaattu̶gu̶u̶y , cham myu̶na'añ : — ¡ Ka'p u̶u̶ch yu̶'u̶ jiibu̶ ja'ay n'ixy'aty je̱'e̱ mu̶dyiibu̶ miich mnigápxku̶xypyu̶ñ !
41014072	Je̱'e̱ timymyu̶'ityu̶ je̱'e̱ tzeyñu̶'u̶'aa oy yaxu̶'u̶gy je̱'e̱ mu̶me̱jtz'ookpu̶ , y chi je̱'e̱ Pedro ja'aymye̱jtzpaaty ko je̱'e̱ Jesús najty du'un tu̶ ñu̶ma'ayii : ‘ Ka'anu̶ naty je̱'e̱ tzeyñu̶'u̶'aa yaxu̶'u̶gyñu̶ je̱'e̱ mu̶me̱jtz'ookpu̶ ko u̶u̶ch miich tu̶gu̶u̶g'ook xykyuyu'udzu̶ch . ’ Y chi yaaxtu̶gu̶u̶y .
41015001	Ko xyu̶u̶mu̶u̶y , chi je̱'e̱ teedy windzu̶ndu̶jk mu̶u̶d je̱'e̱ amu̶jja'aydyu̶jk , je̱'e̱ Dios y'ane̱'e̱mu̶ñ windzu̶ndu̶jk y ku̶xyu̶ je̱'e̱ judío ja'ay myu̶jjuntu̶'ajtpu̶du̶jk ñayyo'oymyujku̶ ajku̶xy . Y je̱'e̱ Jesús ku̶'u̶xóch yajnú̶kxku̶xy , y yajku̶'u̶du̶gu̶u̶ygyu̶xy je̱'e̱ Pilato .
41015002	Chi je̱'e̱ Pilato yajtu̶u̶y je̱'e̱ Jesús : — ¿ Nej miich je̱' je̱'e̱ judío ja'ay Myu̶j'ane̱'e̱mbu̶ ajku̶xy ? — Chi je̱'e̱ Jesús y'adzooy : — Miich du'un mmu̶naamb .
41015003	Je̱' ko janch xu̶'u̶wu̶gu̶xp najty je̱'e̱ teedy windzu̶ndu̶jk mu̶kta'agy mu̶u̶d je̱'e̱ xu̶'u̶wu̶ñ ka'anaagnáx ,
41015004	chi je̱'e̱ Pilato je̱'e̱ Jesús ja'adu'ook yajtu̶u̶y : — ¿ Nej ka'p nej m'adzowa'añu̶ ? Okmu̶dow , janch mayñax yu̶'u̶ yam xyjyanchxu̶'u̶gu̶xy .
41015005	Peru̶ je̱'e̱ Jesús ka'p je̱'e̱ y'adzooy , y mu̶k je̱'e̱ Pilato yajnú̶kxy yajju̶wu̶u̶y .
41015006	Ñajtzmadzu̶u̶by najty je̱'e̱ Pilato je̱'e̱ pujxtu̶jkja'ay tu'ug , je̱'e̱ mu̶dyiibu̶ je̱'e̱ naax kajpt najty tyimyujkwe̱e̱mbyu̶ñ mu̶j Pascuaxu̶u̶jooty .
41015007	Pujxtu̶jk'u̶ñaaby najty je̱'e̱ ja'ay jim tu'ug je̱'e̱ mu̶dyiibu̶ xu̶u̶'ajtpu̶ñ Barrabás , kipxy mu̶u̶d je̱'e̱ myu̶gu'ugtu̶jk ajku̶xy mu̶dyiibu̶ najty mu̶u̶d tu̶ jya'ayyaj'o'kku̶xyu̶ñ mu̶naaba je̱'e̱ gobierno romano najty tu̶ nibu̶du̶'kku̶xyu̶ñ .
41015008	Chi je̱'e̱ mayjya'ay jya'ty ajku̶xy , y yujkwaandu̶gu̶u̶ygyu̶xy ma je̱'e̱ Pilátoju̶ñ ko je̱'e̱ pujxtu̶jkja'ay tu'ug najtzmadzu̶'u̶wu̶ch du'un neby najty kyostumbre'atyu̶ñ .
41015009	Chi je̱'e̱ Pilato y'adzoowu̶ ajku̶xy : — ¿ Neby mdzojkku̶xypy miich ko nnajtzmadzu̶u̶yu̶ch ajku̶xy je̱'e̱ judío ja'ay Myu̶j'ane̱'e̱mbu̶ ajku̶xy ?
41015010	Je̱' ko ñejwu̶u̶by najty je̱'e̱ du'un ko paady najty je̱'e̱ teedy windzu̶ndu̶jk je̱'e̱ Jesús tu̶ ku̶'u̶ye̱jkku̶xy ko najty je̱' kya'ayajmu̶'oy'ijxku̶xypy neby najty tyuñu̶ñ .
41015011	Chi je̱'e̱ teedy windzu̶ndu̶jk je̱'e̱ mayjya'ay agapxu̶u̶ygyu̶xy ko wan yujkwaangu̶xy ñajtzmadzu̶u̶yu̶xu̶ch ajku̶xy je̱'e̱ Barrabás .
41015012	Chi je̱'e̱ Pilato yajtu̶u̶wu̶ ajku̶xy : — ¿ Y neby u̶u̶ch yu̶'u̶ ja'ay ndúnu̶ch , je̱'e̱ mu̶dyiibu̶ miich mdijku̶xypyu̶ñ je̱'e̱ judío ja'ay Myu̶j'ane̱'e̱mbu̶ ajku̶xy ?
41015013	Chi mu̶k yaaxke̱e̱kku̶xy : — ¡ Yajcruutzpé̱t miich yu̶'u̶ !
41015014	Chi je̱'e̱ Pilato ñu̶maayu̶ ajku̶xy : — ¿ Ti yu̶'u̶ tu̶ tuundu̶góy ? Peru̶ chi je̱'e̱ ja'adu'ook yaaxke̱e̱kku̶xnu̶ba : — ¡ Yajcruutzpé̱t miich yu̶'u̶ !
41015015	Mu̶'it je̱'e̱ Pilato , ka'ayajjootma'ada'añ je̱'e̱ ja'ay ajku̶xy , chi je̱'e̱ Barrabás najtzmadzu̶u̶y ; y ko je̱'e̱ Jesús yajwojptaayu̶ , chi ku̶'u̶yejky ko wan yajcruutzpedyii .
41015016	Chi je̱'e̱ tziptuumbu̶tu̶jk yajnú̶kxku̶xy je̱'e̱ Jesús ma je̱'e̱ mu̶jtu̶jk tu̶ba'aju̶ñ , y chi je̱'e̱ maybyu̶ tziptuumbu̶tu̶jk ku̶xyu̶ yajnayyo'oymyujku̶gu̶xy .
41015017	Chi je̱'e̱ mu̶j'ane̱'e̱mbu̶wít yajpu̶jkku̶xy je̱'e̱ oy'ukypyu̶ color , y yajku'uje̱nu̶u̶ygyu̶xy tu'ug eptycyoronu̶ ta'agy .
41015018	Chi yaaxtu̶gu̶u̶y jyojktu̶gu̶u̶ygyu̶xy : — ¡ Mu̶j ku'umáy miich , je̱'e̱ judío ja'ay Myu̶j'ane̱'e̱mbu̶ ajku̶xy !
41015019	Y jyanchwojpku̶xypy najty mu̶u̶d je̱'e̱ paxy ma je̱'e̱ kyu'ubajku̶ñ , janch nidzuju̶u̶ygyu̶xy y wingojxtu̶naay'amaaygyu̶xy du'un neby je̱'e̱ jaanchpyu̶ windzu̶gu̶u̶ygyu̶xyu̶ñ .
41015020	Ko nixiik yajxiiktaay ajku̶xy , chi je̱'e̱ Mu̶j'ane̱'e̱mbu̶wít oy'ukypyu̶ color yaj'u̶xpu̶jky ajku̶xy y yajpu̶jkku̶xy je̱'e̱ kyu̶'u̶mwít , y chi yajpu̶dzu̶u̶mgu̶xnu̶ yajcruutzpe̱daangu̶xnu̶ .
41015021	Chi je̱'e̱ ja'ay tu'ug mu̶dyiibu̶ Cirene kugajptu̶ñ , mu̶dyiibu̶ xu̶u̶'ajtpu̶ñ Simón , je̱'e̱ Alejandro y je̱'e̱ Rufo tyeedy ajku̶xy , kamjooty najty je̱'e̱ jya'ady . Y ko jim ñaxu̶u̶y , chi je̱'e̱ Simón adzip yajkajpku̶xy je̱'e̱ Jesús kyruutz .
41015022	Chi je̱'e̱ Jesús yajnú̶kxy ajku̶xy ma je̱'e̱ it lugaar tu'ug mu̶dyiibu̶ xu̶u̶'ajtpu̶ñ Gólgota ( je̱'e̱ mu̶dyiibu̶ wimbu̶dzu̶u̶mbu̶ñ : “ O'kpu̶ Ku'ubajk It ” ) ;
41015023	Chi je̱'e̱ Jesús mooygyu̶xy u'ugu̶ch je̱'e̱ vinonu̶u̶ te̱e̱mwu̶díty mu̶u̶d je̱'e̱ mirra tzooy , peru̶ ka'p je̱'e̱ Jesús ku'ubu̶jky .
41015024	Mu̶'it yajcruutzpejty ajku̶xy . Chi je̱'e̱ tziptuumbu̶tu̶jk suerte ijxy ajku̶xy ko najty je̱'e̱ Jesús wyit yajwa'kxaanu̶ ajku̶xy agu̶ je̱' y ixaangu̶xy pu̶n okje̱'e̱'áttu̶bu̶ñ .
41015025	Petyxyu̶u̶ najty ko yajcruutzpejty ajku̶xy .
41015026	Y chi je̱'e̱ leetru̶ yujkjaaygyu̶xy ma je̱'e̱ kyu'uduuyu̶ñ ma najty du'un myu̶na'añu̶ñ tii gyu̶xpu̶ ko yaj'o'ogyiiju̶ñ : “ Je̱'e̱ Judioja'ay Myu̶j'ane̱'e̱mbu̶ ajku̶xy . ”
41015027	Nan yajcruutzpe̱jtku̶x je̱'e̱ me̱e̱tzpu̶du̶jk me̱tzk mu̶u̶d je̱'e̱ Jesús , tu'ug y'a'oy'eemby y ja'adu'ug y'anajty'eemby .
41015028	[ Y du'un du'un yajkuydyuuñ je̱'e̱ Dios ñaky mu̶dyiibu̶ du'un mu̶naambu̶ñ : “ Yaj'amu̶choomujk je̱'e̱ Cristo mu̶u̶d je̱'e̱ pokyjya'aydyu̶jk ajku̶xy . ” ]
41015029	Je̱'e̱ ja'ay mu̶dyiibu̶ najty jim najxku̶xpu̶ñ y'ojku̶xypy yaaxku̶xypy je̱'e̱ najty , cham je̱'e̱ kyu'ubajk yaj'yu'kxku̶xy y myu̶naangu̶xy : — ¡ Miich miñ je̱'e̱ mu̶jtzajptu̶jk myajwindu̶goye̱e̱mby y kudu̶gu̶u̶g xu̶u̶ miñ je̱'e̱ ja'adu'ook myajpu̶du̶'u̶ga'añ ,
41015030	nayñiwa'anu̶u̶ miich ku̶'u̶m y mu̶nak jim cruutzkú̶xp !
41015031	Nandu'un najty je̱'e̱ nandu'un nixiik yajxiikku̶xy je̱'e̱ teedy windzu̶ndu̶jk y je̱'e̱ Dios y'ane̱'e̱mu̶ñ windzu̶ndu̶jk ajku̶xy . Myu̶naangu̶xy : — Wiingja'ay yu̶'u̶ tu̶ yajtzo'ogy , peru̶ ka'p mu̶baad ku̶'u̶m ñayyajtzo'ogyii .
41015032	¡ Wan cruutzkú̶xp mu̶naky yu̶'u̶ Cristo , je̱'e̱ Israelpu̶ Mu̶j'ane̱'e̱mbu̶ , wan n'ijx ndú̶kxu̶mu̶ch ajku̶xy y nmu̶bu̶jku̶mu̶ch ajku̶xy ! Y u̶xtu̶ je̱'e̱ me̱e̱tzpu̶du̶jk najty ojku̶xp yaaxku̶xp je̱'e̱ Jesús je̱'e̱ mu̶dyiibu̶ najty jim cruutzkú̶xpu̶ñ ajku̶xy mu̶u̶d je̱' .
41015033	Ko kyujkxu̶u̶ju̶u̶y , chi je̱'e̱ naaxwiimbu̶ ku̶xyu̶ kyoodzu̶ydyaay , y tu̶gu̶u̶g hooru̶ du'un y'ijty .
41015034	Je̱'e̱ mu̶'it hooru̶ je̱'e̱ Jesús mu̶k yaaxkeeky : “ Eloi , Eloi , ¿ lema sabactani ? ” ( je̱'e̱ mu̶dyiibu̶ wimbu̶dzu̶u̶mbu̶ñ : “ Dios Teedy , Dios Teedy , ¿ ti u̶u̶ch ko tu̶ xyñajtz'ixu̶'u̶y ? ” )
41015035	Chi nije̱' mu̶dyiibu̶ najty jim tu̶naaygyu̶xpu̶ñ ko du'un mu̶dooy ajku̶xy , chi ñayñu̶maayu̶gu̶xy : — Okmu̶doogu̶x , je̱'e̱ Dios y'ayuuknajtzkapxu̶u̶ybyu̶ Elías yu̶'u̶ jim yaaxu̶py .
41015036	Mu̶'it nidu'ugtu̶ poyu̶'u̶gyu̶ ñu̶kxy , chi je̱'e̱ pixy pama'tznajxy ma je̱'e̱ vinonu̶u̶ ta'ambu̶ju̶ñ , y chi je̱'e̱ pixy kuxodzu̶u̶y ma je̱'e̱ paxyu̶ñ y yajja'ty du'un ma je̱'e̱ Jesús y'awaku̶ñ neby du'un mu̶baad muugyu̶ñ ; cham myu̶na'añ : — Ok'u̶xmajtzku̶x , tzu̶k ok'ijxu̶m pu̶nu̶ okmiimb je̱'e̱ Elías miñ yajmu̶nagyii ma yu̶'u̶ cruutzu̶ñ .
41015037	Peru̶ je̱'e̱ Jesús mu̶k je̱' yaaxkeeky , y chi y'o'ky .
41015038	Y chi je̱'e̱ wit kyu̶tzwa'kxy kujktu̶na'a'eemby , kyu̶tztzóñ ku'uduum u̶xtu̶ y'u̶xku̶daaky mu̶dyiibu̶ je̱'e̱ mu̶jtzajptu̶jk najty mu̶u̶d y'adu̶u̶ydyúkyu̶ch ma je̱'e̱ Dios y'itu̶ñ .
41015039	Je̱'e̱ tziptuumbu̶ windzú̶n mu̶dyiibu̶ najty tu̶naaby ma je̱'e̱ Jesús wyinduuyu̶ñ , ko du'un ijxy ko najty tu̶ y'o'ogy , chi myu̶maañ : — Jaanchxu̶m adayaaba ja'ay je̱'e̱ Dios ijty y'Ung'adyii .
41015040	Nan jim najty to'oxyu̶jktu̶jk nije̱' ju̶gue̱m myu̶j'ijxku̶xy , ma je̱' ajku̶xyu̶ñ jim najty je̱'e̱ María je̱'e̱ mu̶dyiibu̶ najty Magdala kugajptu̶ñ , y je̱'e̱ María je̱'e̱ Santiago mutzk'ana'kpu̶ y je̱'e̱ José tyaj ajku̶xy , y je̱'e̱ Salomé .
41015041	Adayaaba to'oxyu̶jktu̶jk ajku̶xy tu̶ najty je̱'e̱ Jesús pawu̶dijtku̶xy , y tu̶ najty pube̱jtku̶xy mu̶naaba najty jim Galilea yajpaadyu̶ñ . Nan jim najty nandu'un may yajpaady je̱'e̱ wiingpu̶ to'oxyu̶jktu̶jk ajku̶xy je̱'e̱ mu̶dyiibu̶ najty je̱'e̱ Jesús kipxy tu̶ mu̶dnú̶kxku̶xyu̶ñ jim Jerusalén .
41015042	Ko chu'uju̶u̶yñu̶ je̱'e̱ viernes tzuu mu̶naa je̱'e̱ judío ja'ay ñayñi'ixu̶u̶yu̶gu̶xyu̶ñ , amay'ajt tu̶gu̶'u̶waangu̶xy je̱'e̱ pokxyxyu̶u̶ .
41015043	Chi je̱'e̱ José mu̶dyiibu̶ Arimatea kugajptu̶ñ y mu̶dyiibu̶ nandu'un mu̶jtuungmu̶u̶du̶ñ jyu̶jp'ijxypy najty je̱'e̱ nandu'un ko je̱'e̱ Dios y'ane̱'e̱mu̶ñ myínu̶ch , chi ñayjyootmu̶kmooyu̶ ñu̶kxy ma je̱'e̱ Pilátoju̶ñ y yujkwaanu̶ je̱'e̱ Jesús ñi'kx .
41015044	Pilato mu̶k je̱'e̱ yajju̶wu̶u̶y ko je̱'e̱ Jesús najty timymyu̶k'eemby tu̶ y'o'ogy , chi je̱'e̱ tziptuumbu̶ windzú̶n mu̶j'yaaxy y yajtu̶u̶y pu̶nu̶ jaanch najty tu̶ y'o'ogy .
41015045	Ko je̱'e̱ tziptuumbu̶ windzú̶n je̱'e̱ tu̶y'ajt yejky ko jaanch najty tu̶ y'o'ogy , chi je̱'e̱ Pilato je̱'e̱ Jesús ñi'kx ye̱jku̶ y yajku̶'u̶du̶gu̶u̶y je̱'e̱ José .
41015046	Mu̶'it je̱'e̱ José oybyu̶ poob wit tu'ug juuy y yajmu̶najku̶ je̱'e̱ Jesús ñi'kx , chi mo'oñ mu̶u̶d je̱'e̱ oybyu̶ poob wit . Y pu̶daaky ma je̱'e̱ o'kpu̶ jutu̶ñ tzaague̱e̱tzmu̶jk , y chi je̱'e̱ o'kpu̶ jut yaj'adujky mu̶u̶d je̱'e̱ tzaa .
41015047	Je̱'e̱ María je̱'e̱ mu̶dyiibu̶ najty Magdala kugajptu̶ñ y je̱'e̱ María je̱'e̱ mu̶dyiibu̶ je̱'e̱ José najty tyaj'ajtypyu̶ñ , je'eyu̶ najty je̱'e̱ nigoo wyindú̶kxku̶xy ko je̱'e̱ Jesús yajnaaxtu̶gu̶u̶yu̶ .
41016001	Ko je̱'e̱ pokxyxyu̶u̶ najty tu̶ ñajxnu̶ , chi je̱'e̱ María je̱'e̱ mu̶dyiibu̶ najty Magdala kugajptu̶ñ , y je̱'e̱ María je̱'e̱ Santiago tyaj y je̱'e̱ Salomé , perfume juuy ajku̶xy , nu̶kxy je̱'e̱ Jesús ñi'kx yajjaxaanu̶ ajku̶xy .
41016002	Y sumaan u̶xtu̶gu̶'u̶ je̱'e̱ Domingo xu̶u̶ , je̱'e̱ to'oxyu̶jktu̶jk janch jopyñu̶ ñú̶kxku̶xy ma je̱'e̱ o'kpu̶ jutu̶ñ je'eyu̶ najty je̱'e̱ xu̶u̶ tu̶ ñi'ipu̶dzú̶my ,
41016003	cham ñayñu̶maayu̶gu̶xy amíñ u̶xyu̶py : — ¿ Pu̶n xy'okpube̱jtu̶mu̶p ajku̶xy ju̶gu̶'u̶wu̶ch je̱'e̱ tzaa mu̶dyiibu̶ je̱'e̱ o'kpu̶ jut mu̶u̶d y'agu̶'u̶yu̶chu̶ñ ?
41016004	Peru̶ ko je̱'e̱ o'kpu̶ jut ijxy ajku̶xy , chi je̱'e̱ mu̶jtzaa ijxku̶xy mu̶dyiibu̶ je̱'e̱ o'kpu̶ jut najty mu̶u̶d y'agu̶'u̶yu̶chu̶ñ , tu̶gu̶'u̶duum najty je̱'e̱ tyu̶gue̱jknaayñu̶ .
41016005	Ko jutjooty tyu̶gu̶u̶y ajku̶xy , chi je̱'e̱ ye̱e̱g'ana'k tu'ug ijxku̶xy y'u̶ña'ay a'oy'eemby ma je̱' ajku̶xyu̶ñ , poob wit mu̶u̶d y janchyóñ je̱'e̱ wyit . Chi je̱'e̱ to'oxyu̶jktu̶jk mu̶k jyanchtzu̶gu̶u̶y ajku̶xy ,
41016006	peru̶ je̱'e̱ ye̱e̱g'ana'k ñu̶maayu̶ ajku̶xy : — Ka'p mdzu̶gu̶u̶ygyu̶xy . Miich ajku̶xy je̱' miich m'u̶xtaaygyu̶xypy je̱'e̱ Jesús mu̶dyiibu̶ Nazaret kugajptu̶ñ , je̱'e̱ mu̶dyiibu̶ yajcruutzpe̱jtu̶ju̶ñ . Tu̶ je̱'e̱ jyuugypyú̶ky , ka'p je̱'e̱ yaa . Ok'ijxku̶xu̶mdzaj ma yajnaaxtu̶gu̶u̶ygyu̶xyu̶ñ .
41016007	Nú̶kxku̶x y nu̶maayu̶ je̱'e̱ dyiscípulotu̶jk ajku̶xy y je̱'e̱ Pedro : ‘ Je̱' jayu̶jp Galilea nu̶kxaamb ka'p miich ajku̶xyñu̶bu̶ y jim mbaatku̶xu̶ch , du'un neby xyñu̶maayu̶ñ ajku̶xy . ’
41016008	Mu̶'it je̱'e̱ to'oxyu̶jktu̶jk jim chóngu̶xy y kye̱e̱kku̶xy ma je̱'e̱ o'kpu̶ jutu̶ñ , y janch tzu̶yuuygyu̶xp najty . Y ka'p ni pu̶n ni nej nu̶maay ajku̶xy neby najty tu̶ ijxku̶xyu̶ñ , je̱' ko najty jyanchtzu̶gu̶u̶ygyu̶xy .
41016009	[ Ko najty je̱'e̱ Jesús tu̶ jyuugypyú̶ky , je̱'e̱ Domingo jopy , sumaan u̶xtu̶gu̶'u̶ , chi jayu̶jp ñayyajni'igu̶xu̶'ku̶ ma je̱'e̱ María je̱'e̱ mu̶dyiibu̶ najty Magdala kugajptu̶ñ , je̱'e̱ mu̶dyiibu̶ najty je̱'e̱ ka'a'óybyu̶ juxtujk tu̶ yajpu̶dzu̶u̶mu̶ ma je̱'e̱ jyoot wyinma'añdyu̶ñ .
41016010	Chi je̱'e̱ María ñu̶kxy oy awaanu̶ ajku̶xy je̱'e̱ mu̶dyiibu̶ je̱'e̱ Jesús najty tu̶ mu̶dwu̶dijtku̶xyu̶ñ , y je̱' ajku̶xy mu̶k najty je̱'e̱ tyajku̶xy myaaygyu̶xy y jyu̶u̶ygyu̶xy yaaxku̶xy .
41016011	Ko je̱'e̱ María y'ayuuk du'un mu̶doowu̶ ajku̶xy ko je̱'e̱ Jesús najty jyuugyu̶ch y ko najty je̱' tu̶ ixy , ka'p je̱'e̱ y'ayuuk mu̶bu̶jku̶ ajku̶xy .
41016012	Ko we̱e̱nu̶ y'ijty , chi je̱'e̱ Jesús ja'adu'ook ñayyajni'igu̶xu̶'ku̶ wiing'eemby ma je̱'e̱ me̱tzkpu̶ dyiscípulotu̶jk mu̶dyiibu̶ najty kamjooty nú̶kxku̶xpu̶ñ .
41016013	Chi je̱'e̱ me̱tzkpu̶ discípulotu̶jk mu̶k'eemby ñú̶kxku̶xy oy je̱'e̱ myu̶gu'ugtu̶jk yajmu̶doogu̶xy ; peru̶ nan ka'p je̱'e̱ y'ayuuk mu̶bu̶jku̶ ajku̶xy .
41016014	Jak kujeky je̱'e̱ Jesús ñayyajni'igu̶xu̶'ku̶ ma je̱'e̱ nimajktu'ugpu̶ dyiscípulotu̶jk najty y'u̶ñaaygyu̶xyu̶ñ ma je̱'e̱ meesu̶ju̶ñ . Chi y'oju̶ ajku̶xy ko je̱'e̱ mu̶bu̶jku̶ñ ka'p mu̶dajtku̶xy , y ko jyanchxé̱xu̶ch ajku̶xy ko je̱'e̱ myu̶gu'ugtu̶jk y'ayuuk najty ka'p tu̶ mu̶bu̶jku̶ ajku̶xy mu̶dyiibu̶ najty tu̶ y'ixyiiju̶ñ ajku̶xy ko najty tu̶ jyuugypyú̶ky .
41016015	Y chi ñu̶maayu̶ ajku̶xy : “ Nú̶kxku̶x ma je̱'e̱ naaxwiimbu̶ kú̶xyu̶ju̶ñ y kapxwa'kxku̶x ma je̱'e̱ ja'ay ku̶xyu̶ ajku̶xyu̶ñ adaa ayuuk tu̶y'ajt je̱'e̱ mu̶dyiibu̶ je̱'e̱ aanu̶mu̶ ni'idzooku̶ñ ye̱jkpu̶ñ .
41016016	Pu̶n mu̶bu̶jkpu̶ñ y nu̶u̶be̱jtpu̶ñ , pyaadu̶py y'aanu̶mu̶ ni'idzooku̶ñ je̱' ; peru̶ pu̶n ka'p mu̶bu̶kyu̶ñ , tu̶góyu̶p y'aanu̶mu̶ je̱' .
41016017	Y adaa ijxpe̱jt je̱'e̱ ja'ay tyuungu̶xu̶py mu̶dyiibu̶ mu̶bu̶jkku̶xpu̶ñ : y'u̶x'ojku̶xu̶py je̱'e̱ ka'a'óybyu̶ ; cham u̶u̶ch je̱'e̱ nxu̶u̶ xykyapxpaattu̶ ajku̶xy , y kyápxku̶xu̶py je̱'e̱ wiingpu̶ ayuuk ;
41016018	myajtzku̶xu̶py je̱'e̱ awa'andza'añ y ka'p nej tyuunu̶gu̶xu̶ch ; y pu̶nu̶ y'uukku̶xypy je̱'e̱ veneno , ka'p je̱'e̱ pya'amduunu̶gu̶xu̶ch , y ko je̱'e̱ pa'amja'ay ku̶'u̶ni'ixajku̶xu̶ch , tzo'ogu̶p je̱'e̱ pa'amja'ay ajku̶xy . ”
41016019	Ko je̱'e̱ Windzú̶n Jesús kyapxtaay myu̶dyaaktaay mu̶u̶d je̱'e̱ dyiscípulotu̶jk ajku̶xy , chi yajpa'ttu̶gu̶u̶yu̶nu̶ tzajpjooty y ñaaxwéch ma je̱'e̱ Dios Teedy ñamu̶jk a'oy'eembyu̶ .
41016020	Chi je̱'e̱ discípulotu̶jk chóngu̶xy ; ñú̶kxku̶xy ma je̱'e̱ naax kajpt kú̶xyu̶ju̶ñ kapxwa'kxku̶xy je̱'e̱ ayuuk tu̶y'ajt , y je̱'e̱ Windzú̶n Jesús najty mu̶j pube̱jtu̶p pudu̶gu̶u̶yu̶p ajku̶xy , y yajni'igu̶xu̶'kku̶xypy najty je̱'e̱ ayuuk tu̶y'ajt ma je̱'e̱ ja'ay ajku̶xyu̶ñ mu̶u̶d je̱'e̱ ijxpe̱jt mu̶jwinma'añbyu̶ mu̶dyiibu̶ mooyu̶ ajku̶xyu̶ñ . ] Jaanch adaa du'un .
42001001	May je̱'e̱ ja'ay tu̶ ja'akuja'awa'añ je̱'e̱ ayuuk je̱'e̱ tu̶y'ajt mu̶dyiibu̶ tuunu̶ jajtu̶ ma u̶u̶ch ajku̶xyu̶ñ .
42001002	Ku̶xyu̶ je̱'e̱ du'un kyuja'ayu̶ch neby xyñu̶maay ajtu̶mu̶ñ ajku̶xy mu̶dyiibu̶ ku̶'u̶m ijx mu̶dow neby chondaakyu̶ñ u̶xtu̶ mabaad kyugu̶xu̶u̶y , yajmooygyu̶x je̱'e̱ tyuung neby mu̶baad kapxwa'kxku̶xyu̶ñ je̱'e̱ Jesús y'ayuuk tyu̶y'ajt .
42001003	U̶u̶ch nandu'un tu̶ ngu̶'u̶yo'oy tu̶ ndekyyo'oy ku̶xyu̶ oy yajxón je̱'e̱ tu̶y'ajt neby je̱'e̱ Jesús chu̶naayu̶ñ chondaakyu̶ñ ya naaxwiiñ , u̶xtu̶ mabaad kyugu̶xu̶u̶yu̶ñ . Paady kyu̶xpu̶ u̶u̶ch nwinma'añ tu̶ nbu̶da'agy ko miich nyajnijayu̶'u̶wa'añ ka'pxy je̱'e̱ tu̶y'ajt , miich Teófilo oyjya'aybyu̶ .
42001004	Neby miich mu̶baad nandu'un mnejwu̶'u̶y oy yajxón je̱'e̱ tu̶y'ajt , du'un neby tu̶ m'u̶xpu̶kyu̶ñ .
42001005	Du'un tyuunu̶ jyajtu̶ je̱'e̱ mu̶'it tiempo ko je̱'e̱ Herodes najty myu̶j'ane̱'e̱mbu̶'áty ma je̱'e̱ Judea naaxu̶ñ , jim najty judío teedy tu'ug chu̶na'ay , Zacarías je̱'e̱ najty xyu̶u̶'áty , je̱' najty sumaanduumb ma je̱'e̱ mu̶jtzajptu̶jku̶ñ mu̶u̶d je̱'e̱ Abías y'ajuugytyu̶jk y'amu̶gu'ugtu̶jk . Je̱'e̱ Zacarías je̱' je̱'e̱ pyu̶jk je̱'e̱ Aarón y'ok'ung mu̶dyiibu̶ najty xu̶u̶'ajtpu̶ñ Isabel .
42001006	Y'ijxypy ñejwu̶u̶by najty je̱'e̱ Dios ko tyu'uda'agyjya'ayu̶ch ajku̶xy nime̱tzk , kuydyuungu̶xy je̱'e̱ Windzú̶n Dios kyu'utujku̶ñ y y'ane̱'e̱mu̶ñ . Y ka'p najty je̱'e̱ mu̶baad ni pu̶n pyoky'ijxu̶gu̶xyu̶ .
42001007	Peru̶ ka'p najty y'ung je̱'e̱ nitu'ug ajku̶xy , je̱' ko je̱'e̱ Isabel najty ka'p mu̶baad y'ungjomu̶'u̶gy , y nan tu̶ najty je̱'e̱ nandu'un nime̱tzk y'amu̶jja'ayu̶u̶ygyu̶xnu̶ .
42001008	Chi tu'ook je̱'e̱ Zacarías mu̶u̶d je̱'e̱ y'ajuugytyu̶jk y'amu̶gu'ugtu̶jk tyuung pyaattu̶ ajku̶xy ma je̱'e̱ mu̶jtzajptu̶jku̶ñ du'un neby najty tyeedy'ajtku̶xyu̶ñ .
42001009	Du'un neby je̱'e̱ teedy kyostumbre mu̶u̶du̶chu̶ñ ajku̶xy , chi je̱'e̱ Zacarías tuung pyaattu̶ mu̶naa pyoomno'ogu̶chu̶ñ jiiby ma je̱'e̱ Windzú̶n Dios myu̶jtzajptu̶jku̶ñ .
42001010	Ku̶xyu̶ je̱'e̱ mayjya'ay najty Dios mu̶bu̶jktzoogu̶xy jiiby tu̶ba'ay , cham je̱'e̱ Zacarías jyanchpoomno'ogy
42001011	ko ñayyajni'igu̶xu̶'ku̶ tu'ug je̱'e̱ Windzú̶n Dios y'ángel , mu̶dyiibu̶ tyu̶na'ay a'oy'eemby ma je̱'e̱ poomno'ktaaktu̶ñ .
42001012	Ko je̱'e̱ Zacarías ijxy je̱'e̱ ángel , chi mu̶k jyanchtzu̶gu̶u̶y .
42001013	Chi je̱'e̱ ángel nu̶maay je̱'e̱ Zacarías : — Zacarías , ka'p mdzu̶gu̶'u̶y , tu̶ je̱'e̱ Dios mu̶doy je̱'e̱ mju̶ydyaak mnukxtaaku̶ñ . Je̱'e̱ mdo'oxyu̶jk Isabel pyaade̱e̱mby y'ung je̱'e̱ tu'ug ya'ay'ana'kpu̶ , y Juan je̱'e̱ mxu̶u̶mo'owu̶ch ajku̶xy .
42001014	Mjootkugu̶'u̶wu̶p y mxoonu̶p m'ídu̶p miich mu̶u̶d je̱'e̱ mdo'oxyu̶jk . Nan may je̱'e̱ ja'ay jyootkugu̶'u̶wa'añ ko naty je̱'e̱ m'ung tu̶ mbaatku̶xy .
42001015	Je̱' ko je̱'e̱ m'ung ku'umáy y'ida'añ Dios winduuy , y ka'p viino ni joknu̶u̶ je̱'e̱ u'uga'añ , y ka'anu̶ naty mya'axung'áty myu̶dade̱e̱mby je̱'e̱ Espíritu Santo .
42001016	Je̱' yajjootwimbídu̶p may je̱'e̱ Israel ja'ay , ma je̱'e̱ Wyindzú̶n Dios ajku̶xyu̶ñ ,
42001017	je̱' jayu̶jp nú̶kxu̶p kugapxy'ajtpu̶ ma je̱'e̱ Windzú̶n Diosu̶ñ , mu̶u̶d je̱'e̱ winma'añ y mu̶k'ajtu̶ñ mu̶dyiibu̶ je̱'e̱ Dios y'ayuuknajtzkapxu̶u̶ybyu̶ Elías myu̶dajtu̶ñ . Je̱'e̱ m'ung yajjootwimbídu̶p je̱'e̱ taj teedy ajku̶xy mu̶dyiibu̶ y'ung y'ana'k ka'p ixaangu̶xyu̶ñ . Nan yajjootwimbídu̶py je̱'e̱ ja'ay ajku̶xy mu̶dyiibu̶ je̱'e̱ Dios ka'p kapxymyu̶doogu̶xyu̶ñ , neby mu̶baad paatku̶xyu̶ñ je̱'e̱ oybyu̶ jyoot wyinma'añ . Nan je̱' je̱'e̱ ja'ay nu̶ma'awu̶p ajku̶xy ko wan nayñi'ixu̶u̶yu̶gu̶xy mu̶u̶d je̱'e̱ Wyindzú̶n Dios kyu̶xpu̶ ajku̶xy .
42001018	Chi je̱'e̱ Zacarías ángel nu̶maay : — ¿ Neby u̶u̶ch nejwu̶'u̶wu̶ch pu̶nu̶ jaanch adaa du'un mu̶dyiibu̶ u̶u̶ch miich cham xyajnu̶maaybyu̶ñ ? Je̱' ko u̶u̶ch tu̶ n'amu̶jja'ayu̶u̶yñu̶ . Cham nan tu̶ u̶u̶ch yu̶'u̶ ndo'oxyu̶jk nandu'un y'amu̶jja'ayu̶u̶yñu̶ .
42001019	Chi je̱'e̱ ángel y'adzoowu̶ : — U̶u̶ch je̱'e̱ Gabriel , ma je̱'e̱ Dios winduuyu̶ñ ni'ixu̶'u̶ u̶u̶ch n'ity ; Dios u̶u̶ch tu̶ xykyexy kugapxy'ajtpu̶ ma miichu̶ñ ko nyajnu̶ma'awu̶ch adaa oybyu̶ ayuuk .
42001020	Peru̶ jada'achám miich mwu̶'u̶mu̶ch uum , y ka'p m'okjajtnu̶ch neby mgápxu̶chu̶ñ u̶xtu̶ koonu̶ adaa du'un ku̶xyu̶ tyunu̶u̶ jyadu̶u̶ju̶ch , du'un neby tu̶ nnu̶ma'ayu̶ñ . Je̱' ko u̶u̶ch je̱'e̱ n'ayuuk tu̶ xykya'amu̶bu̶jku̶ mu̶dyiibu̶ yajkuydyúnu̶bu̶ñ ko naty je̱'e̱ tiempo paady .
42001021	Y je̱'e̱ mayjya'ay jiiby tu̶ba'ay najty je̱'e̱ Zacarías janchja'ay'e̱jxku̶xy , jyanchwinmaaygyu̶xy najty wiingjáty tii ko jiiby janchjeky wya'kxú̶py ma je̱'e̱ mu̶jtzajptu̶jku̶ñ .
42001022	Ko je̱'e̱ Zacarías pyu̶dzu̶u̶my , ka'p najty y'okkapxnu̶ , chi je̱'e̱ ja'ay winju̶wu̶u̶y ajku̶xy ko najty je̱'e̱ Dios jiiby tijaty tu̶ yaj'ixyii ma je̱'e̱ mu̶jtzajptu̶jku̶ñ , tziiy'aam tza'ady'aam je̱'e̱ najty jyakmu̶dya'agy , y chi du'un uum wyu̶'u̶my .
42001023	Ko je̱'e̱ sumaanduung yajmaay , chi je̱'e̱ Zacarías ñu̶kxnu̶ ma je̱'e̱ tyu̶jku̶ñ .
42001024	Ko adaa du'un tyuunu̶ jyajtu̶ , chi je̱'e̱ tyo'oxyu̶jk Isabel ju̶wu̶u̶y ko najty tu̶ y'ungjomu̶'u̶gy . Chi mu̶gooxk po'o yu'uch y'ijty ka'p pyu̶dzu̶u̶my ma je̱'e̱ tyu̶jku̶ñ , y myu̶naañ :
42001025	“ Du'un je̱'e̱ Windzú̶n Dios tu̶ tyuñ mu̶u̶d u̶u̶ch adachambu̶ tiempo . Tu̶ u̶u̶ch xyjya'aymyéch , y tu̶ u̶u̶ch je̱'e̱ ndzo'oydyu'un xyajke̱e̱ku̶ ma je̱'e̱ mayjya'ay ajku̶xyu̶ñ . ”
42001026	Kududujk po'o maabu̶ je̱'e̱ Isabel najty y'ungjomu̶'u̶gyu̶ñ , chi je̱'e̱ Dios kejxy je̱'e̱ ángel Gabriel jim Galilea naaxjooty ma tu'ug kajpt mu̶dyiibu̶ xu̶u̶'ajtpu̶ñ Nazaret ,
42001027	nu̶kxy ku'ixy tu'ug to'oxy'ana'k mu̶dyiibu̶ najty ka'p ya'aydyu̶jk mu̶dtzu̶na'ayñu̶ , mu̶dyiibu̶ xu̶u̶'ajtpu̶ñ María , tu̶ najty je̱'e̱ ya'aydyu̶jk adzoy ko pu̶ga'añ mu̶dyiibu̶ xu̶u̶'ajtpu̶ñ José . José je̱' najty je̱' je̱'e̱ mu̶j'ane̱'e̱mbu̶ David y'ok'ung y'ok'ana'k .
42001028	Ko je̱'e̱ ángel tyu̶jktu̶gu̶u̶y ma je̱'e̱ María najtyu̶ñ , chi nu̶maay : — ¡ María , cham nyajpókxy . Dios tu̶ xywyin'ixy ! Je̱'e̱ Windzú̶n Dios y'oy'ajtu̶ñ miich mu̶u̶d . [ Y miich ni'igyu̶ ku'umáy ídu̶p ma je̱'e̱ to'oxyu̶jktu̶jk ku̶xyu̶ ajku̶xyu̶ñ . ]
42001029	Ko je̱'e̱ María ijxy je̱'e̱ ángel , chi mu̶k tyajy myaay mu̶u̶d je̱' y'ayuuk y myu̶naañ jootjooty winma'añjyooty : ¿ Neby adaa yajpókxu̶ñ da'a du'un wyimbu̶dzu̶my ?
42001030	Chi je̱'e̱ ángel ñu̶maayu̶ : — María , ka'p mdzu̶gu̶'u̶y , miich je̱'e̱ Dios tu̶ xywyin'ixy .
42001031	Jada'achám m'ungjomu̶'u̶gu̶ch , myajma'axung'ádu̶py je̱'e̱ m'ung tu'ug , y je̱'e̱ mxu̶u̶mo'owu̶ch “ Jesús . ”
42001032	Je̱'e̱ Jesús mu̶j ídu̶p , je̱'e̱ mu̶jpu̶ Dios y'Ung je̱'e̱ yajtiju̶ch , y je̱'e̱ Windzú̶n Dios mo'owu̶u̶ju̶p je̱'e̱ ane̱'e̱mu̶ñ mu̶dyiibu̶ je̱'e̱ y'apteedy David ijty myu̶u̶du̶ñ .
42001033	Je̱' ane̱'e̱mu̶p wiinu̶u̶xu̶u̶ ma je̱'e̱ Israel ja'ay ñaax kyajpt ajku̶xyu̶ñ . Je̱'e̱ y'ane̱'e̱mu̶ñ ka'p je̱'e̱ nimu̶naaxu̶u̶ kyú̶xu̶ch tyu̶góyu̶ch .
42001034	Chi je̱'e̱ María yajtu̶u̶y je̱'e̱ ángel : — ¿ Nej mdijy adaa du'un y'oktún y'okjada'añyii ? je̱' ko ka'anu̶ u̶u̶ch nya'aydyu̶jk mu̶dtzu̶na'ayñu̶ .
42001035	Chi je̱'e̱ ángel y'adzoowu̶ : — Je̱'e̱ y'Espíritu Santo mínu̶p ma miichu̶ñ , y je̱'e̱ mu̶jpu̶ Dios myu̶k'ajt xyajni'idujkta'awu̶p neby tu'ug nu̶u̶ma'aju̶ñ . Paady je̱'e̱ pi'k'ana'k mu̶dyiibu̶ ma'axung'adaambu̶ñ , je̱' je̱'e̱ yajtiju̶ch je̱'e̱ wa'adzpu̶ja'ay y je̱'e̱ Dios y'Ung .
42001036	Nan pyade̱e̱mby je̱'e̱ Isabel y'ung tu'ug , miich m'amu̶gu'ug , oy tu̶ jya'a''amu̶jja'ayu̶u̶yñu̶ ; je̱'e̱ mu̶dyiibu̶ je̱'e̱ ja'ay tyijpyu̶ñ ajku̶xy ko ka'p y'ungjomu̶'u̶gy , ungmu̶u̶d je̱'e̱ju̶ñ , y cham myu̶dudujkpo'oju̶u̶yñu̶ .
42001037	Je̱' ko mu̶u̶d je̱'e̱ Dios , ka'p ni tii chípu̶ch .
42001038	Mu̶'it je̱'e̱ María myu̶naañ : — U̶u̶ch je̱'e̱ Windzú̶n Dios nmu̶duumby , wan je̱'e̱ Dios tuñ mu̶u̶d u̶u̶ch du'un neby u̶u̶ch miich tu̶ xyñu̶ma'ayu̶ñ . Chi je̱'e̱ ángel ñu̶kxnu̶ .
42001039	Je̱'e̱ mu̶'it xu̶u̶ , je̱'e̱ mu̶'it tiempo je̱'e̱ María choñ , ñu̶kxy joottu̶góy yuugjooty ma tu'ug kajpt jim Judea naaxjooty .
42001040	Chi tyu̶jktu̶gu̶u̶y ma je̱'e̱ Zacarías tyu̶jku̶ñ , y yajpókxy je̱'e̱ Isabel .
42001041	Ko je̱'e̱ Isabel mu̶doowu̶ je̱'e̱ María yajpókxu̶ñ , chi ju̶wu̶u̶y ko je̱'e̱ y'ung yu'kxy jyootjooty , y chi je̱'e̱ Espíritu Santo y'adu̶gu̶u̶yu̶ jyoottu̶gu̶u̶yu̶ .
42001042	Chi myu̶naañ janchmu̶k : — ¡ Je̱'e̱ Dios miich ni'igyu̶ tu̶ xykyunukxy ma je̱'e̱ to'oxyu̶jktu̶jk ku̶xyu̶ ajku̶xyu̶ñ , y tu̶ je̱'e̱ m'ung xykyunúkxu̶yu̶ mu̶dyiibu̶ ma'axung'adaambu̶ñ !
42001043	¿ Pu̶n u̶u̶ch da'a u̶u̶ch , ko u̶u̶ch du'un tu̶ n'awa'agu̶'u̶y , ko u̶u̶ch je̱'e̱ nWindzú̶n tyaj miñ xykyu'ixy ?
42001044	Ko u̶u̶ch tu̶ nmu̶doy je̱'e̱ myajpókxu̶ñ , tu̶ u̶u̶ch je̱'e̱ n'ung yu'kxy jootjooty mu̶u̶d je̱'e̱ jootkujk'ajtu̶ñ .
42001045	¡ Mjootkujk'ádu̶p miich , je̱' ko tu̶ mmu̶bu̶ky ko du'un tyuna'añyii jyada'añyii neby je̱'e̱ Windzú̶n Dios tu̶ xyñu̶ma'ayu̶ñ !
42001046	Chi je̱'e̱ María myu̶naañ :
42001047	Y xondaakpu̶ch mu̶u̶d je̱'e̱ Dios kyu̶xpu̶ , u̶u̶ch nniwaambu̶ nyajtzookpu̶ .
42001048	Je̱' ko je̱'e̱ Dios u̶u̶ch tu̶ xyñi'ijxku̶da'agy , je̱'e̱ tyuumbu̶ yuungpu̶ naaxypyu̶ . Y jada'achám y wiinu̶u̶xu̶u̶ , mu̶na'anu̶p je̱'e̱ ja'ay ku̶xyu̶ ajku̶xy , ko u̶u̶ch njootkujku̶ch .
42001049	Je̱'e̱ Dios mu̶jmu̶k'ajtmu̶u̶dpu̶ , may'ajt tu̶ tuñ mu̶u̶d u̶u̶ch , ¡ Kunukxy je̱'e̱ xyu̶u̶ !
42001050	Dios pya'a''ayooby je̱'e̱ wiinu̶u̶xu̶u̶ pu̶njaty windzu̶gu̶u̶yu̶bu̶ñ .
42001051	Tu̶ yajni'igu̶xu̶'u̶gy ku̶xyu̶ myu̶k'ajtu̶ñ , tu̶ yajtzo'oydyúñ pu̶njaty amu̶j jootmu̶j nayjyu̶wu̶u̶yu̶p ma je̱'e̱ jyoot wyinma'añ ajku̶xyu̶ñ .
42001052	Dios tu̶ je̱'e̱ mu̶jpu̶ mu̶j'ane̱'e̱mbu̶ y'ane̱'e̱mu̶ñ pu̶jku̶yu̶ ajku̶xy , y tu̶ je̱'e̱ ayoobu̶du̶jk mu̶k'ajtu̶ñ mooygyu̶xy .
42001053	Pu̶njaty najty yuu'o'ku̶bu̶ñ , myooygyu̶x je̱' tii mu̶u̶d jyootkujk'ádu̶chu̶ñ ajku̶xy . Y je̱'e̱ kumeeñjya'aydyu̶jk du'uñyu̶ je̱'e̱ najtzmadzu̶u̶y ajku̶xy , ka'p ni tii mooy ajku̶xy .
42001054	Dios tu̶ je̱'e̱ Israel ja'ay pubety pudu̶gu̶'u̶y je̱'e̱ tyuumbu̶ ajku̶xy , y ka'p ja'aydyu̶gooy , ko je̱'e̱ pa'a''ayo'on mu̶dada'añ mu̶u̶d je̱' ajku̶xy .
42001055	Du'un neby jékyu̶p yajwinwaanu̶u̶yu̶ñ je̱'e̱ nmu̶j'áp nmu̶jteedy Abraham ajtu̶m ajku̶xy , y je̱'e̱ y'ok'ung y'ok'ana'k ajku̶xy , je̱'e̱ mu̶dyiibu̶ najty jak'u̶x'aam minaamnu̶ju̶ñ ajku̶xy . ”
42001056	Jii je̱'e̱ María da'a jim tu̶gu̶u̶g po'o y'ijty mu̶u̶d je̱'e̱ Isabel , chi wyimbijtnu̶ ma je̱'e̱ tyu̶jku̶ñ .
42001057	Ko je̱'e̱ Isabel oy yajmu̶baad'ajtnu̶ je̱'e̱ xu̶u̶ tiempo , chi yajma'axung'ajty tu'ug y'ung .
42001058	Chi je̱'e̱ myu̶ju̶u̶n myu̶du̶jk y je̱'e̱ y'ajuugy y'amu̶gu'ugtu̶jk myiindaay ajku̶xy , ko oy du'un mu̶doogu̶xy neby je̱'e̱ Windzú̶n Dios may'ajt najty tu̶ tuñu̶ñ mu̶u̶d je̱'e̱ Isabel . Chi oy wyinxoñyii ajku̶xy mu̶u̶d je̱' gyu̶xpu̶ .
42001059	Ko tyuktujk xu̶u̶bejty , chi ñu̶kxy ajku̶xy ma je̱'e̱ Zacarías tyu̶jku̶ñ , ko najty je̱'e̱ pi'kma'axúng tu̶y'ajtu̶'u̶waangu̶xy , y yajxu̶u̶'adaangu̶xy najty du'un neby je̱'e̱ tyeedy xyu̶u̶'átyu̶ñ , Zacarías .
42001060	Chi je̱'e̱ tyaj myu̶naañ : — Ka'p Zacarías xyu̶u̶'ádu̶ch , je̱' yu̶'u̶ wan xu̶u̶'áty Juan .
42001061	Chi je̱'e̱ ja'ay y'adzooy ajku̶xy : — Ni tu'ug mjuugy mmu̶gu'ug du'un miich kya'axu̶u̶'áty .
42001062	Mu̶'it je̱'e̱ tyeedy yajtu̶u̶wu̶ ajku̶xy tziiy'aam tza'ady'aam neby yajxu̶u̶'ada'añu̶ñ .
42001063	Chi je̱'e̱ Zacarías tziiy'aam tza'ady'aam pi'kkepy'adujkt tu'ktúky yujkwaañ ma mu̶baad jya'ayu̶ñ , y jaay du'un : ‘ Juan wan xu̶u̶'áty . ’ Chi je̱'e̱ ja'ay mu̶k yajnú̶kxy yajju̶wu̶u̶y ajku̶xy .
42001064	Timymyu̶'ityu̶ je̱'e̱ Zacarías oy ja'adu'ook kyapxu̶'u̶gy , y mu̶'it je̱'e̱ xu̶u̶ Dios ja'aymye̱jtztu̶gu̶u̶y o'owu̶dajtu̶gu̶u̶y .
42001065	Chi je̱'e̱ myu̶ju̶u̶n myu̶du̶jk nigu̶xyu̶ mu̶k chu̶gu̶u̶y ajku̶xy , y myu̶dyaaktaaygyu̶xy ma je̱'e̱ ja'ay kú̶xyu̶ju̶ñ mu̶dyiibu̶ najty jim yuugjooty tzu̶naaygyu̶xpu̶ñ ma je̱'e̱ Judea naaxu̶ñ , neby je̱'e̱ Zacarías najty tu̶ jyaty tu̶ y'abetyu̶ñ .
42001066	Y ku̶xyu̶ pu̶njaty najty je̱'e̱ ayuuk du'un mu̶doogu̶xpu̶ñ , jyootjooty wyinma'añjyooty najty je̱'e̱ ku̶'u̶m ñayyajtu̶u̶wu̶gu̶xyu̶ : “ ¿ Ti adaa pi'k'ana'k da'a tyune̱e̱mby y'ixeemby ? ” Je̱' ko jaanch je̱'e̱ Windzú̶n Dios myu̶k'ajt najty y'ity mu̶u̶d je̱' .
42001067	Chi je̱'e̱ ungteedy , Zacarías , y'adu̶gu̶u̶yu̶ jyoottu̶gu̶u̶yu̶ je̱'e̱ Espíritu Santo y najtzkapxu̶u̶yu̶ je̱'e̱ Dios y'ayuuk , myu̶naañ :
42001068	“ ¡ Ku'umáy je̱'e̱ Israel ja'ay Wyindzú̶n Dios , je̱' ko tu̶ myiñ ma je̱'e̱ ñaax kyajptu̶ñ tu'g niwaambu̶ yajtzookpu̶ !
42001069	Tu̶ je̱'e̱ Dios xykye̱jxu̶yu̶ ajtu̶m ajku̶xy niwaambu̶ yajtzookpu̶ mu̶k'ajtmu̶u̶dpu̶ , nidu'ugtu̶ je̱'e̱ tyuumbu̶ David y'ok'ung y'ok'ana'k ajku̶xy .
42001070	Je̱' ko du'un je̱'e̱ Dios jékyu̶p myu̶naañ mu̶u̶d je̱'e̱ y'ayuuknajtzkapxu̶u̶ybyu̶du̶jk je̱'e̱ wa'adzja'aybyu̶ ajku̶xy ,
42001071	ko je̱' xyñiwa'anaanu̶m ma je̱'e̱ nmu̶dzip ajtu̶mu̶ñ ajku̶xy , nan xypyube̱daanu̶m xypyudu̶gu̶'u̶waanu̶m ajku̶xy , ka'pu̶ xykyu̶'u̶ga'awu̶u̶yu̶mu̶ch je̱'e̱ mu̶dyiibu̶ ka'p xy'ixaanu̶m xchogaanu̶mu̶ñ ajku̶xy .
42001072	Ko pa'a''ayowa'añ je̱'e̱ nmu̶j'áp nmu̶jteedy ajtu̶m ajku̶xy , y ko ka'p ja'aydyu̶goya'añ je̱'e̱ ayuuk mu̶dyiibu̶ yajwinwaanu̶u̶yu̶ñ ajku̶xy .
42001073	Du'un je̱'e̱ Dios y'ayuuk jékyu̶p tu'ug'aa tu'ugjoot awaanu̶u̶y , mu̶u̶d je̱'e̱ nmu̶j'áp nmu̶jteedy Abraham ajtu̶m ajku̶xy mu̶dyiibu̶ najty xymyo'owaanu̶mbu̶ñ .
42001074	Ko xyñiwaanu̶mu̶ch ma je̱'e̱ nmu̶dzip ajtu̶m ajku̶xyu̶ñ , y mu̶'it tu'ug'aa tu'ugjoot nmu̶yaax n'o'owu̶dajtu̶mu̶ch ajku̶xy , ka'p tzu̶gu̶'u̶ñ ju̶wu̶'u̶ñ maa .
42001075	Y ndzu̶naayu̶mu̶ch mu̶u̶d wa'adzwinma'añ y tu'uda'agywyinma'añ jaboom jaboom ma je̱' wyinduuyu̶ñ , u̶xtu̶ mabaad njugy'ajtu̶mu̶ñ ajku̶xy .
42001076	Miich ma'axúng , je̱' myajtíju̶ch je̱'e̱ mu̶jpu̶ Dios y'ayuuknajtzkapxu̶u̶ybyu̶ . Je̱' ko miich jayu̶jp kugapxy'ajtpu̶ nú̶kxu̶p ma je̱'e̱ Crístoju̶ñ , nu̶kxy je̱'e̱ ja'ay myajni'ixu̶'u̶y je̱'e̱ Dios ñu̶u̶ tyu'u .
42001077	Myajnejwu̶'u̶wu̶ch je̱'e̱ kajptja'ay ajku̶xy ko je̱'e̱ Dios ñu̶u̶ pyoky wyinme̱kxaanu̶xu̶ ajku̶xy . Y ko je̱'e̱ y'aanu̶mu̶ ñiwa'anaan yajtzo'ogaanu̶xu̶ ajku̶xy .
42001078	Du'un je̱'e̱ Dios tu̶ xypya'a''ayoowu̶m ajku̶xy mu̶u̶d je̱'e̱ myu̶jpa'a''ayo'on , ko tu̶ xykye̱jxu̶yu̶ ajtu̶m ajku̶xy je̱'e̱ Cristo , timydyu'un neby je̱'e̱ xu̶u̶ jopy pyu̶dzu̶myu̶ñ , y yajjaju̶'u̶y je̱'e̱ naaxwiimbu̶ ku̶xyu̶ .
42001079	Neby je̱'e̱ ja'ay mu̶baad yajmooygyu̶xyu̶ñ je̱'e̱ Dios tyu̶y'ajt , mu̶dyiibu̶ tzu̶naaygyu̶xpu̶ñ jaktimy'agoodztu̶goydyuum y xytyu'umooyu̶m ajku̶xy ma mu̶baad jootkujk ndzu̶naay njugy'ajtu̶mu̶ñ ajku̶xy , ka'p tzip ma'ad maa . ”
42001080	Je̱'e̱ pi'k'ana'k pe̱kyu̶ je̱'e̱ yeky y jyootwijy oy yajxón . Chi chu̶naay adu'ugtuum ma ka'p pu̶nu̶ñ , u̶xtu̶ koonu̶ je̱'e̱ xu̶u̶ tiempo paaty mu̶naa ñú̶kxu̶chu̶ñ ma je̱'e̱ Israel ja'ay ajku̶xyu̶ñ .
42002001	Je̱'e̱ mu̶'it tiempo je̱'e̱ mu̶j'ane̱'e̱mbu̶ Augusto y'ane̱'e̱mu̶ñ pu̶daaky ko je̱'e̱ ja'ay wan nu̶kxy ku̶xyu̶ nakypye̱jtaaygyu̶xy .
42002002	Je̱'e̱ jayu̶jp'ajtpu̶ nakypye̱du̶u̶ je̱' je̱' yajtzondaak je̱'e̱ Cirenio , je̱'e̱ mu̶dyiibu̶ najty gobernador'ajtp jim Siria naaxjooty .
42002003	Chi je̱'e̱ ja'ay nigu̶xyu̶ ñu̶kxtaay yajkujayu̶u̶byu̶ nidu'ug nidu'ug ma je̱'e̱ kyu̶'u̶mgajptu̶ñ .
42002004	Paady je̱'e̱ José jim Galilea naaxjooty choñ ma je̱'e̱ kajpt mu̶dyiibu̶ xu̶u̶'ajtpu̶ñ Nazaret , y ñu̶kxy ajku̶xy jim Belén , jim Judea naaxjooty ma je̱'e̱ mu̶j'ane̱'e̱mbu̶ David myiindaakyu̶ñ . Je̱' ko y'apteedy'ajtypy ijty je̱'e̱ mu̶j'ane̱'e̱mbu̶ David , paady je̱'e̱ José jim Belén ñu̶kxy ajku̶xy .
42002005	Chi je̱'e̱ José yajkujayu̶u̶y censojooty mu̶u̶d je̱'e̱ María , je̱'e̱ to'oxyu̶jk mu̶dyiibu̶ najty mu̶u̶d pyu̶ga'añu̶ñ , y ungjoom najty je̱'e̱ju̶ñ .
42002006	Chi du'un jyajty ko najty jyímu̶ch ajku̶xy jim Belén , chi oy myu̶baad'ajtnu̶ mu̶naa je̱'e̱ María y'ungpadaanu̶ju̶ñ .
42002007	Y jim je̱'e̱ kyob'ung paaty , y chi ni'ibe'eñ ni'imojch mu̶u̶d je̱'e̱ myotz , y ago'ogu̶u̶y ma je̱'e̱ ju̶yujk mukxu̶'u̶ñdyu̶ñ , je̱' ko ka'p najty je̱'e̱ jya'ttaakt tu̶ paatku̶xy ma je̱'e̱ jimbu̶ ja'ttaaktu̶ñ .
42002008	Mu̶wingón je̱'e̱ Belén kajpt jim najty ja'ay nije̱' byorreegu̶ kweentu̶'ajtku̶xy , je̱' najty wyin'u̶ñaaby wyindzuunajxku̶xypy je̱'e̱ byorreegu̶ ajku̶xy .
42002009	Chi je̱'e̱ Windzú̶n Dios y'ángel tu'ug ñigu̶daaku̶ ajku̶xy , y y'adu̶kxkoty je̱'e̱ Windzú̶n Dios y'oy'ajtu̶ñ ju'uwu̶dítyu̶ ma najty je̱' ajku̶xyu̶ñ . Y chi mu̶k jyanchtzu̶gu̶u̶y ajku̶xy .
42002010	Mu̶'it je̱'e̱ ángel ñu̶maayu̶ ajku̶xy : “ Ka'p mdzu̶gu̶u̶ygyu̶xy , cham u̶u̶ch miich n'awa'anaanu̶ ajku̶xy je̱'e̱ oybyu̶ ayuuk mu̶dyiibu̶ yajjootkugu̶'u̶wu̶bu̶ñ ku̶xyu̶ je̱'e̱ naax kajpt .
42002011	Mu̶u̶d miich kyu̶xpu̶ ajku̶xy tu̶ mya'axung'áty cham ma je̱'e̱ David kyajptu̶ñ tu'ug je̱'e̱ ja'ay mu̶dyiibu̶ miich xyñiwa'anaamb xyajtzo'ogaamb ajku̶xyu̶ñ . Je̱' je̱' je̱'e̱ Cristo , u̶u̶ch nWindzu̶n'ajtu̶m ajku̶xy .
42002012	Je̱' je̱' ijxpe̱jt mu̶dyiibu̶ mu̶u̶d m'u̶xkábu̶ch ajku̶xy , mbaadku̶xu̶ch je̱'e̱ ung ma'axúng ñi'imóchu̶ch mu̶u̶d je̱'e̱ myotz , y y'ago'ogu̶'u̶yu̶ch ma je̱'e̱ ju̶yujk mukxu̶'u̶ñdyu̶ñ . ”
42002013	Chi janch mu̶k'eemby ñayyajni'igu̶xu̶'ku̶ ma je̱'e̱ ángel , may je̱'e̱ wiingpu̶ ángelestu̶jk tzajpjootychu̶naaybyu̶ ajku̶xy , jyanch Dios o'owu̶dajtku̶xy , myu̶naangu̶xy :
42002014	“ ¡ Janchku'umáy janchmu̶j je̱'e̱ Dios tzajpjootypyu̶ ! ¡ Jii jootkujk'ajtu̶ñ naaxwiiñ mu̶u̶d je̱'e̱ ja'ay gyu̶xpu̶ ajku̶xy mu̶dyiibu̶ je̱'e̱ Dios kyu'umaaybyu̶ñ ! ”
42002015	Ko je̱'e̱ ángelestu̶jk ñu̶kxtaaygyu̶xnu̶ tzajpjooty , chi je̱'e̱ borreegu̶ kweentu̶'ajtpu̶ ñayñu̶maaydyu̶gu̶u̶yu̶ ajku̶xy amíñ u̶xyu̶py : — Tzu̶k jaamu̶m ajku̶xy jim Belén , neby mu̶baad n'ijxu̶mu̶ñ ajku̶xy tii tu̶ tyuñ tu̶ jyadyii mu̶dyiibu̶ je̱'e̱ nWindzú̶n Dios tu̶ xy'awaanu̶yu̶ ajtu̶m ajku̶xy .
42002016	Chi janchjoottu̶góy ñu̶kxy ajku̶xy , y oy paatku̶xy je̱'e̱ María mu̶u̶d je̱'e̱ José , y je̱'e̱ ung ma'axúng y'ago'ogu̶'u̶yu̶ch ma je̱'e̱ ju̶yujk mukxu̶'u̶ñdyu̶ñ .
42002017	Ko ijxku̶xy je̱'e̱ María y je̱'e̱ ung ma'axúng , mu̶'it nigapxtaay nimu̶dyaaktaay ajku̶xy du'un neby je̱'e̱ ángel najty tu̶ ñu̶ma'ayiiju̶ñ ajku̶xy mu̶u̶d je̱'e̱ pi'kma'axúng kyu̶xpu̶ .
42002018	Y ku̶xyu̶ je̱'e̱ ja'ay mu̶dyiibu̶ mu̶doogu̶xu̶ñ , mu̶k je̱'e̱ tyajy myaay ajku̶xy du'un neby je̱'e̱ borreegu̶ kweentu̶'ajtpu̶ myu̶naañ ajku̶xyu̶ñ .
42002019	María yajwu̶'u̶mdaay adayaaba ayuuk ma je̱'e̱ jyoot wyinma'añdyu̶ñ , y ka'p mu̶baad nineby'eemby ja'aydyu̶góy .
42002020	Chi je̱'e̱ borreegu̶ kweentu̶'ajtpu̶ wyimbijttaaygyu̶xnu̶ cham je̱'e̱ xu̶u̶ Dios ku'umáy ja'aymye̱jtzku̶xy , y y'alabaanzu̶ u̶u̶gu̶xy mu̶u̶d je̱'e̱ Dios kyu̶xpu̶ , neby najty ku̶xyu̶ tu̶ ijxku̶xy mu̶doogu̶xyu̶ñ . Y ku̶xyu̶ du'un tyuunu̶ jyajtu̶ neby je̱'e̱ ángel najty tu̶ ñu̶maayu̶gu̶xyu̶ñ .
42002021	Kuduktujk xu̶u̶ maabu̶ najty mya'axung'áty , mu̶'it je̱'e̱ ung ma'axúng tu̶y'ajttu̶u̶y ajku̶xy , y chi xu̶u̶mooy ajku̶xy Jesús , du'un neby je̱'e̱ María ángel najty tu̶ ñu̶ma'ayiiju̶ñ maabu̶ najty ka'anu̶ y'ungjomu̶'u̶gyñu̶ju̶ñ .
42002022	Ko je̱'e̱ xu̶u̶ oy paatnu̶ mu̶naa je̱'e̱ María najty wya'adzpu̶dzu̶maanu̶ du'un neby je̱'e̱ Moisés y'ane̱'e̱mu̶ñ y'ane'emyu̶ñ . Chi je̱'e̱ ma'axúng mu̶dnu̶kxy ajku̶xy jim Jerusalén , kapxku̶xu̶'u̶gaangu̶xy ma je̱'e̱ Windzú̶n Dios wyinduuyu̶ñ .
42002023	Paady je̱'e̱ du'un tuungu̶xy , je̱' ko du'un najty kyuja'ayu̶ch ma je̱'e̱ Windzú̶n Dios ñakyu̶ñ : “ Ku̶xyu̶ kob'ung ya'ay'ana'kpu̶ mu̶dyiibu̶ ma'axung'ajtpu̶ñ , abu̶ky je̱'e̱ wyu̶'u̶mu̶ch mu̶u̶d je̱'e̱ Windzú̶n Dios kyu̶xpu̶ . ”
42002024	José y mu̶u̶d je̱'e̱ María oy je̱'e̱ windzu̶gu̶'u̶ñ ye̱jkku̶xy , du'un neby je̱'e̱ Windzú̶n Dios ñaky myu̶na'añu̶ñ : me̱tzk woo muuxy o jaam muuxy .
42002025	Je̱'e̱ Mu̶'it tiempo jim Jerusalén najty ja'ay tu'ug chu̶na'ay mu̶dyiibu̶ xu̶u̶'ajtpu̶ñ Simeón . Tu'uda'agyjya'ay je̱'e̱ najty , y oy najty Dios je̱'e̱ ja'aymyéch o'owu̶dáty . Simeón jya'ay'ejxypy najty je̱'e̱ mu̶naa je̱'e̱ Dios miñ yajjootkujk'ada'añ je̱'e̱ Israel ja'ay ajku̶xy , y myu̶dajtpy najty je̱'e̱ Espíritu Santo .
42002026	Y tu̶ najty je̱'e̱ Espíritu Santo yajnejwu̶'u̶yii ko ka'p chojk o'ogu̶ch , u̶xtu̶ koonu̶ jayu̶jp ok'íxu̶ch je̱'e̱ Cristo mu̶dyiibu̶ je̱'e̱ Windzú̶n Dios najty kye̱xe̱e̱mbyu̶ñ .
42002027	Je̱'e̱ Espíritu Santo yajmiin yajme̱jtzu̶ je̱'e̱ Simeón wyinma'añ , ko wan nu̶kxy ma je̱'e̱ mu̶jtzajptu̶jku̶ñ , mu̶'it je̱'e̱ Jesús tyaj tyeedy myu̶dnu̶kxu̶ je̱'e̱ ung ma'axúng ma je̱'e̱ mu̶jtzajptu̶jku̶ñ , kuydyuuñ du'un ajku̶xy neby je̱'e̱ Dios ñaky y'ane'emyu̶ñ .
42002028	Chi je̱'e̱ Simeón tze̱ndzooy je̱'e̱ ung ma'axúng , y chi je̱'e̱ Dios mu̶bu̶jktzooy mu̶u̶d je̱' gyu̶xpu̶ , myu̶naañ :
42002029	“ Jada'achám Windzú̶n Dios , mu̶baad myajku'udujknu̶ ko je̱'e̱ mduumbu̶ wan jootkujk o'knu̶ , je̱' ko tu̶ du'un mguydyúñ neby u̶u̶ch xyñu̶maayu̶ñ .
42002030	Cham tu̶ u̶u̶ch n'ixy je̱'e̱ niwaambu̶ yajtzookpu̶ ,
42002031	mu̶dyiibu̶ tu̶ mni'ixu̶'u̶y ma je̱'e̱ naaxwiiñjya'ay ku̶xyu̶ ajku̶xu̶ñ .
42002032	Je̱' je̱'e̱ tu̶y'ajt yé̱gu̶p ma je̱'e̱ ja'ay mu̶dyiibu̶ ka'p jyudíoja'ayu̶chu̶ñ ajku̶xy , du'un je̱' neby je̱'e̱ ju̶u̶n tu'ug mu̶dyiibu̶ je̱'e̱ ja'ay kudú̶kxu̶bu̶ñ . Y ku'umáy je̱'e̱ Israel ja'ay y'ídu̶ch ajku̶xy . ”
42002033	José y Jesús tyaj mu̶k je̱'e̱ tyajy myaay , y yajnú̶kxy yajju̶wu̶u̶y ajku̶xy ko oy du'un mu̶doogu̶xy neby je̱'e̱ Simeón nigapxyu̶ñ je̱'e̱ pi'k ma'axúng .
42002034	Chi je̱'e̱ Simeón kyunukxu̶ ajku̶xy , y nu̶maay je̱'e̱ María , je̱'e̱ Jesús tyaj : — Adayaaba pi'k'ana'k je̱' adaa tu̶ aminu̶'u̶y ko je̱'e̱ Israel ja'ay jyoot wyinma'añ may yajtu̶góyu̶ch ajku̶xy ma je̱'e̱ Diosu̶ñ , y nan ko je̱'e̱ Israel ja'ay jyoot wyinma'añ may yaj'oyu̶'u̶wu̶ch ajku̶xy ma je̱'e̱ Diosu̶ñ . Yu̶'u̶ je̱'e̱ tu'ug ijxpe̱jt ko ka'p je̱'e̱ ja'ay y'ixa'anu̶u̶ choga'anu̶u̶ju̶ch ,
42002035	y du'un ku̶xyu̶ yajnejwu̶ydya'awu̶ch neby je̱'e̱ jyoot wyinma'añ nidu'ug nidu'ug mu̶u̶du̶chu̶ñ ajku̶xy . Y miich mbaadu̶py je̱'e̱ mu̶j'ayo'on mu̶jjootmáy du'un neby je̱'e̱ espaadu̶ xyajtzu̶chu̶'u̶yu̶ñ .
42002036	Nan jim Jerusalén najty to'oxyu̶jk tu'ug mu̶dyiibu̶ xu̶u̶'ajtpu̶ñ Ana , Dios najty y'ayuuknajtzkapxu̶u̶ybyu̶ je̱' . Y je̱'e̱ Fanuel je̱'e̱ tyeedy'ajt , je̱'e̱ Aser y'ok'ung y'ok'ana'k , janch amu̶jja'ay najty je̱'e̱ju̶ñ . Mutzk'ana'knu̶ je̱'e̱ pyu̶jky , y je'eyu̶ je̱'e̱ ña'ay juxtujk jumu̶jt mu̶dtzu̶naay ,
42002037	mu̶da'px mu̶daaxk jumu̶jtu̶u̶by najty maabu̶ kyu'o'ogyu̶ñ . Y nimu̶naaxu̶u̶ najty je̱'e̱ kya'atu̶goy'áty ma je̱'e̱ mu̶jtzajptu̶jku̶ñ , xu̶u̶m tzum najty je̱'e̱ Dios mu̶dúñ ; cham y'ayuu'áty y Dios o'owu̶dáty .
42002038	Nan timymyu̶'ityu̶ je̱'e̱ Ana nimiiñ je̱'e̱ José mu̶u̶d je̱'e̱ María jiiby ma je̱'e̱ mu̶jtzajptu̶jku̶ñ , y chi je̱'e̱ Dioskujuuyu̶p yejky , y nimu̶dyaaktu̶gu̶u̶y je̱'e̱ pi'k Jesús ma je̱'e̱ ja'ay ku̶xyu̶ ajku̶xyu̶ñ jim Jerusalén , mu̶dyiibu̶ najty ju̶jp'ijxku̶xpu̶ñ mu̶naa je̱'e̱ Dios niwa'ana'añ yajtzo'oga'añ je̱'e̱ Israel ja'ay ajku̶xy .
42002039	Ko oy ku̶xyu̶ kuydyuundaaygyu̶xy du'un neby je̱'e̱ Windzú̶n Dios ñaky y'ane'emyu̶ñ , chi je̱'e̱ José mu̶u̶d je̱'e̱ María wyimbijtku̶xnu̶ jim Galilea naaxjooty ma je̱'e̱ kyu̶'u̶mgajptu̶ñ ajku̶xy Nazaret .
42002040	Je̱'e̱ pi'k Jesús ye̱e̱kp je̱'e̱ najty oy mu̶k mu̶u̶d je̱'e̱ wij'ajt ke̱j'ajtu̶ñ y mu̶u̶d je̱'e̱ Dios myay'ajt y'oy'ajtu̶ñ .
42002041	Jumu̶jt jumu̶jt je̱'e̱ ungtaj ungteedy najty ñú̶kxku̶xy jim Jerusalén ko najty je̱'e̱ Pascua xu̶u̶ paady .
42002042	Ko je̱'e̱ Jesús jyumu̶jt majmé̱tzk y'abejty , chi nigu̶xyu̶ pya'ttu̶gu̶u̶y ajku̶xy jim Jerusalén ko najty je̱'e̱ Pascua xu̶u̶ paady , du'un neby najty je̱'e̱ kostumbre mu̶dajtku̶xyu̶ñ .
42002043	Ko je̱'e̱ xu̶u̶ ñajxnu̶ chi wyimbijtku̶xnu̶ , y je̱'e̱ pi'k Jesús wu̶'u̶mu̶u̶y je̱'e̱ Jerusalén . Y ka'p je̱'e̱ tyaj tyeedy ñejwu̶u̶yu̶ ajku̶xy ko najty tu̶ wyu̶'u̶my .
42002044	Du'un je̱'e̱ myu̶naañ ajku̶xy : “ Mayjya'ayjyooty ndijy je̱'e̱ pi'k Jesús najty myiñ mu̶u̶d je̱'e̱ myu̶gu'ugtu̶jk ajku̶xy . ” Tu'kxu̶u̶ najty tu̶ yo'oygyu̶xy , chi je̱'e̱ y'ung u̶xtaaydyu̶gu̶u̶y ajku̶xy ma je̱'e̱ y'amu̶gu'ugtu̶jk ajku̶xyu̶ñ y mu̶dyiibu̶ mu̶u̶d ñay'ixy'adyii ñaymyu̶gu'ug'adyiiju̶ñ .
42002045	Ko je̱'e̱ y'ung ka'apaaty ajku̶xy , chi ja'adu'ook wyimbijtku̶xnu̶bu̶ jim Jerusalén ung u̶xtaaybyu̶ .
42002046	Chi kudu̶gu̶u̶gxu̶u̶nu̶ oy paatku̶xy jim ma je̱'e̱ mu̶jtzajptu̶jku̶ñ . Jesús agujk najty je̱'e̱ y'u̶ña'ay ma je̱'e̱ Dios y'ane̱'e̱mu̶ñ windzu̶ndu̶jk ajku̶xyu̶ñ , je̱' najty y'ayuuk je̱'e̱ y'amdo'ijtu̶py ajku̶xy , y nan yajtú̶y najty nandu'un tijaty .
42002047	Ku̶xyu̶ pu̶njaty mu̶dow je̱'e̱ Jesús y'ayuuk , mu̶k je̱'e̱ yajnú̶kxy yajju̶wu̶u̶y ajku̶xy mu̶u̶d je̱'e̱ Jesús wyij'ajt kye̱j'ajtu̶ñ ko najty winju̶wu̶u̶ydya'ay y ko najty tu̶ytyu'uda'agy y'adzoy .
42002048	Ko je̱'e̱ Jesús tyaj tyeedy y'ijxpaattu̶ , chi mu̶k taj may ñayjyu̶wu̶u̶yu̶ ajku̶xy . Chi je̱'e̱ tyaj ñu̶maayu̶ : — Ay mixy , ¿ ti u̶u̶ch ko du'un xytyuungu̶xy ? Yu̶'u̶ mdeedy y u̶u̶ch cham joottu̶góy njanch'u̶xtaaygyu̶xy , nay'adzu̶gu̶'u̶yii nay'aju̶wu̶'u̶yiiju̶ch ajku̶xy mu̶u̶d miich kyu̶xpu̶ .
42002049	Chi je̱'e̱ Jesús y'adzoowu̶ ajku̶xy : — ¿ Ti u̶u̶ch ko xy'u̶xtaaygyu̶xy ? ¿ Nej ka'p mnejwu̶u̶ygyu̶xy ko u̶u̶ch tzipku̶xp n'ida'añ ma u̶u̶ch je̱'e̱ nDeedy tyu̶jku̶ñ ?
42002050	Peru̶ je̱' ka'p je̱'e̱ winju̶wu̶u̶yu̶ ajku̶xy je̱'e̱ Jesús y'ayuuk , tii du'un kyapxypy myu̶dyaakypyu̶ñ .
42002051	Mu̶'it je̱'e̱ Jesús tyaj tyeedy mu̶dnu̶kxy jim Nazaret , ma chu̶naayu̶ñ . Cham u̶u̶mu̶doy kapxymyu̶doy je̱'e̱ tyaj teedy ajku̶xy . Y je̱'e̱ tyaj yajwu̶'u̶mdaay je̱'e̱ ku̶xyu̶ ma je̱'e̱ jyoot wyinma'añdyu̶ñ du'un neby tyuunu̶ jyajtu̶ju̶ñ .
42002052	Y je̱'e̱ Jesús ye̱e̱g'adu̶u̶tzp najty je̱'e̱ ni'igyu̶ , y ye̱e̱g'adu̶u̶tzp najty je̱'e̱ wyij'ajt kye̱j'ajtu̶ñ . Y je̱'e̱ Dios mu̶u̶d je̱'e̱ ja'ay ajku̶xy oy najty je̱'e̱ du'un janchku'umaaygyu̶xy .
42003001	Ma najty je̱'e̱ mu̶j'ane̱'e̱mbu̶ Tiberio jyumu̶jtjooty , mu̶majmókx jumu̶jt najty kujk ñu̶kxy maabu̶ y'ane̱'e̱mdu̶gu̶'u̶yu̶ñ . Je̱'e̱ mu̶'it tiempo Poncio Pilato najty gobernador'ajtp jim Judea , y je̱'e̱ Herodes najty gobernador'ajtp jim Galilea , y je̱'e̱ pyuya'ay Felipe najty gobernador'ajtp jim Iturea y jim Traconite naaxjooty , y je̱'e̱ Lisanias najty gobernador'ajtp jim Abilinia .
42003002	Y je̱'e̱ Anás mu̶u̶d je̱'e̱ Caifás najty je̱'e̱ teedy windzú̶n nigu'ubajk'ajtp ajku̶xy ma je̱'e̱ mu̶jtzajptu̶jku̶ñ . Je̱'e̱ mu̶'it tiempo je̱'e̱ Dios y'ayuuk tyu̶y'ajt jya'ty ma je̱'e̱ Juangu̶ñ , je̱'e̱ Zacarías y'ung , mu̶dyiibu̶ najty adu'ugtuum tzu̶naaybyu̶ñ .
42003003	Chi je̱'e̱ Juan ñu̶kxy ñajxy ma je̱'e̱ kajpt kú̶xyu̶ju̶ñ mu̶wingón je̱'e̱ Jordán mu̶jnu̶u̶ nu̶maay je̱'e̱ ja'ay ajku̶xy ko wan jootwimbijtku̶xy ma je̱'e̱ Diosu̶ñ y wan nu̶u̶be̱jtku̶xy , wan je̱'e̱ Dios ñu̶u̶ pyoky wyinmé̱kxu̶xu̶ch ajku̶xy .
42003004	Adaa du'un ada tyuunu̶ jyajtu̶ neby je̱'e̱ Dios y'ayuuknajtzkapxu̶u̶ybyu̶ Isaías najty tu̶ kuja'ayu̶ñ :
42003005	Ku̶xyu̶ ma ñu̶u̶náxy wyoknaxyu̶ñ wan joyu̶u̶ydya'ay . Ku̶xyu̶ je̱'e̱ tun kopt wan nandu'un joyu̶u̶ydya'ay , Y ku̶xyu̶ je̱'e̱ nu̶u̶'aa tu'u'aa mu̶dyiibu̶ mu̶j aney axu̶guetyu̶ñ yajtu̶u̶gu̶x . Y ku̶xyu̶ nu̶u̶'aa tu'u'aa mu̶dyiibu̶ ka'p kipxyjyátyu̶chu̶ñ , wan kipxyjyajtta'ay .
42003006	Ku̶xyu̶ je̱'e̱ ja'ay íxu̶ch nejwu̶'u̶wu̶ch ajku̶xy je̱'e̱ niwaambu̶ yajtzookpu̶ mu̶dyiibu̶ je̱'e̱ Dios kye̱xe̱e̱mbyu̶ñ . ’ ”
42003007	Chi je̱'e̱ Juan mayjya'ay nu̶maay pu̶njaty najty miingu̶xpu̶ñ nu̶u̶be̱jtpu̶ , myu̶naañ : “ ¡ Miich ajku̶xy , tza'añdy m'ajuugy m'amu̶gu'ug'ajtypy ajku̶xy ! ¿ Pu̶n tu̶ xyñu̶maaygyu̶xy ko mni'idzookku̶xu̶ch ma je̱'e̱ mu̶j'ayo'on mu̶dyiibu̶ je̱'e̱ Dios kye̱xe̱e̱mbyu̶ñ ?
42003008	Tuungu̶x je̱'e̱ oybyu̶ , y du'un ñi'igu̶xu̶'u̶gu̶ch ko tu̶ mjootwimbijtku̶xy ma je̱'e̱ Windzú̶n Diosu̶ñ , y ka'p mmu̶naangu̶xu̶ch amíñ u̶xyu̶py : ‘ ¡ Abraham u̶u̶ch nmu̶j'ap'ajtypy nmu̶jteedy'ajtypy ajku̶xy ! ’ Janch tu̶y'ajtu̶ñ du'un nnu̶maaygyu̶xy ko je̱'e̱ Dios mu̶baad je̱'e̱ Abraham yaj'ok'ung'áty yaj'ok'ana'k'áty adaa tzaa .
42003009	Dios ni'ixu̶'u̶ je̱'e̱ y'ity , neby je̱'e̱ ja'ay mu̶baad yajku'udu̶góy mu̶dyiibu̶ je̱'e̱ ju̶bu̶kwinma'añ mu̶dajtku̶xpu̶ñ du'un neby je̱'e̱ ja'ay tu'ug ni'ixu̶'u̶ y'ity mu̶u̶d je̱'e̱ jyaachu̶ ko je̱'e̱ kepy tu'ug pujxu̶'u̶ga'añ ooxyjyooty . Ku̶xyu̶ kepy mu̶dyiibu̶ ka'p oy tyu̶m'aty , yajpujxu̶'kp je̱' y chi yajno'ogy . ”
42003010	Chi je̱'e̱ mayjya'ay yajtu̶u̶gu̶xy je̱'e̱ Juan : — ¿ Ti u̶u̶ch mu̶baad nduungu̶xy ?
42003011	Chi je̱'e̱ Juan y'adzooy , myu̶naañ : — Pu̶njaty je̱'e̱ wyit me̱tzk mu̶u̶du̶ñ , wan tu'ug mo'oy pu̶n ka'p nitu'ug mu̶u̶du̶chu̶ñ ; y pu̶njaty je̱'e̱ ju̶ch kaagy mu̶u̶du̶ñ nan wan mo'oy pu̶n ka'p mu̶u̶du̶chu̶ñ .
42003012	Chi nandu'un ñimiinu̶ nije̱' yajkugube̱jtpu̶du̶jk mu̶dyiibu̶ je̱'e̱ gobierno romano najty mu̶duungu̶xpu̶ñ , ko wan yajnu̶u̶be̱jtu̶gu̶xyu̶ . Chi je̱'e̱ Juan yajtu̶u̶y ajku̶xy : — Windzú̶n , ¿ ti u̶u̶ch mu̶baad nduungu̶xy ?
42003013	Chi je̱'e̱ Juan y'adzoowu̶ ajku̶xy : — Ka'p ni'igyu̶ anaxy myajkube̱jtku̶xy , du'un yajkube̱jtku̶x neby je̱'e̱ ku'utujku̶ñ y'ane'emyu̶ñ .
42003014	Chi je̱'e̱ tziptuumbu̶tu̶jk nandu'un nije̱' yajtu̶u̶wu̶ ajku̶xy : — Y u̶u̶ch ajku̶xy , ¿ ti u̶u̶ch mu̶baad nduungu̶xy ? Chi je̱'e̱ Juan y'adzoowu̶ ajku̶xy : — Ka'p ni pu̶n ni tii mbu̶jku̶yu̶ch ajku̶xy , ni mga'a'adzu̶gu̶u̶ygyu̶xu̶ch , ni mga'ani'iwaambe̱jtku̶xu̶ch mu̶u̶d je̱'e̱ mu̶dyiibu̶ ka'p tyu̶y'ajtu̶chu̶ñ , y mu̶jootkujk'ajtku̶x je̱'e̱ mu̶ju'uñ neby myajmu̶juuygyu̶xyu̶ñ .
42003015	Je̱'e̱ mayjya'ay jyu̶jp'ijxku̶xypy je̱'e̱ najty , y mu̶k tyajku̶xy myaaygyu̶xy ; ñayyajtu̶u̶wu̶gu̶xyu̶ jootjooty winma'añjyooty pu̶nu̶ je̱'e̱ Juan najty je̱'e̱ Cristo .
42003016	Chi je̱'e̱ Juan ja'ay nigu̶xyu̶ nu̶maay ajku̶xy : “ U̶u̶ch janch tu̶y'ajt nyajnu̶u̶bejtypy miich ajku̶xy mu̶u̶d je̱'e̱ nu̶u̶ ; peru̶ jak'u̶x'aam tu'ug myiñ mu̶dyiibu̶ miich xyajnu̶u̶bé̱du̶p ajku̶xy mu̶u̶d je̱'e̱ Espíritu Santo y mu̶u̶d je̱'e̱ ju̶u̶n . Je̱'e̱ jakmu̶k'ajt mu̶u̶d je̱'e̱ ni'igyu̶ ka'p u̶u̶chu̶ñu̶ba , u̶u̶ch ka'p u̶u̶ch xypyaady ngue̱ju̶chu̶ch je̱'e̱ kyu̶'u̶gwiin .
42003017	Je̱'e̱ Cristo ni'ixu̶'u̶ je̱'e̱ y'ity ko je̱'e̱ ja'ay oybyu̶ mo'owa'añ mu̶dyiibu̶ je̱'e̱ oywyinma'añ mu̶u̶du̶ñ ajku̶xy , y mo'owa'añ je̱'e̱ ja'ay tzaachpyu̶ mu̶dyiibu̶ je̱'e̱ ju̶bu̶kwinma'añ mu̶u̶du̶ñ ajku̶xy , je̱'e̱ tzaachpyu̶ mu̶dyiibu̶ ka'p nimu̶naaxu̶u̶ kyú̶xu̶ch tyu̶góyu̶chu̶ñ . Du'un neby je̱'e̱ ja'ay tu'ug ni'ixu̶'u̶ y'ity mu̶u̶d je̱'e̱ tyuumbe̱jt ko tyrigo wimboja'añ , y u̶x'óxu̶ch je̱'e̱ trigo'ak , y pu̶gu̶'u̶gu̶ch je̱'e̱ oybyu̶ trigo ma je̱'e̱ che̱'e̱xu̶ñ , y no'ogu̶ch je̱'e̱ trigo'ak mu̶u̶d je̱'e̱ ju̶u̶n mu̶dyiibu̶ ka'p nimu̶naaxu̶u̶ pyi'idzu̶chu̶ñ . ”
42003018	Y du'un je̱'e̱ Juan ja'ay yaj'u̶xpu̶jky ajku̶xy , y mu̶u̶d je̱'e̱ wiingpu̶ kapxwiju̶ñ ka'anaagnáx kapxwa'kxy je̱'e̱ oybyu̶ ayuuk tu̶y'ajt .
42003019	Chi je̱'e̱ mu̶j'ane̱'e̱mbu̶ Herodes ojy je̱'e̱ mu̶dyiibu̶ najty gobernador'ajtpu̶ñ , je̱' ko najty mu̶dtzu̶na'ay je̱'e̱ pyuya'ay Felipe tyo'oxyu̶jk Herodías , y nan yaj'oj je̱'e̱ jyu̶bu̶kwinma'añ ku̶xyu̶ tu̶u̶bu̶ najty tuñ .
42003020	Peru̶ je̱'e̱ mu̶j'ane̱'e̱mbu̶ Herodes ni'igyu̶ je̱'e̱ jyaktuundu̶gooy ko je̱'e̱ Juan yajtzuumu̶ .
42003021	Chi du'un tyuunu̶ jyajtu̶ ko je̱'e̱ Juan ja'ay ku̶xyu̶ yajnu̶u̶be̱jttaay , nan nu̶u̶be̱jt je̱'e̱ Jesús nandu'un ; cham najty je̱'e̱ Jesús Dios mu̶bu̶jktzóy ko je̱'e̱ tzajp y'awaach ,
42003022	y chi je̱'e̱ Espíritu Santo kyu̶daaky ma je̱' kyu'uduuyu̶ñ , du'un je̱'e̱ ñi'kx neby tu'ug muuxyñi'kxu̶ñ , y yajmu̶dooy ayuuk tu'ug chooñ tzajpjooty myu̶naañ : — U̶u̶ch miich n'ung'ajtypy , mu̶dyiibu̶ u̶u̶ch oy ndzojkypy nju̶wu̶u̶ybyu̶ñ , mu̶dyiibu̶ u̶u̶ch tu̶ nwin'ixyu̶ñ .
42003023	Jii najty je̱'e̱ Jesús jyumu̶jt oy ni'i''ipxmajktu̶ ko kapxwa'kxtu̶gu̶u̶y je̱'e̱ Dios y'ayuuk tyu̶y'ajt . Je̱'e̱ najty je̱'e̱ ja'ay tyijyii José y'ung . Je̱'e̱ José je̱' je̱' tyeedy'ajt je̱'e̱ Elí ,
42003024	je̱'e̱ Elí je̱' je̱' tyeedy'ajt je̱'e̱ Matat , je̱'e̱ Matat je̱' je̱' tyeedy'ajt je̱'e̱ Leví , je̱'e̱ Leví je̱' je̱' tyeedy'ajt je̱'e̱ Melqui , je̱'e̱ Melqui je̱' je̱' tyeedy'ajt je̱'e̱ Jana , je̱'e̱ Jana je̱' je̱' tyeedy'ajt je̱'e̱ José ,
42003025	je̱'e̱ José je̱' je̱' tyeedy'ajt je̱'e̱ Matatías , je̱'e̱ Matatías je̱' je̱' tyeedy'ajt je̱'e̱ Amós , je̱'e̱ Amós je̱' je̱' tyeedy'ajt je̱'e̱ Nahúm , je̱'e̱ Nahúm je̱' je̱' tyeedy'ajt je̱'e̱ Esli , je̱'e̱ Esli je̱' je̱' tyeedy'ajt je̱'e̱ Nagai ,
42003026	je̱'e̱ Nagai je̱' je̱' tyeedy'ajt je̱'e̱ Maat , je̱'e̱ Maat je̱' je̱' tyeedy'ajt je̱'e̱ Matatías , je̱'e̱ Matatías je̱' je̱' tyeedy'ajt je̱'e̱ Semei , je̱'e̱ Semei je̱' je̱' tyeedy'ajt je̱'e̱ Josec , je̱'e̱ Josec je̱' je̱' tyeedy'ajt je̱'e̱ Judá ,
42003027	je̱'e̱ Judá je̱' je̱' tyeedy'ajt je̱'e̱ Joanán , je̱'e̱ Joanán je̱' je̱' tyeedy'ajt je̱'e̱ Resa , je̱'e̱ Resa je̱' je̱' tyeedy'ajt je̱'e̱ Zorobabel , je̱'e̱ Zorobabel je̱' je̱' tyeedy'ajt je̱'e̱ Salatiel , je̱'e̱ Salatiel je̱' je̱' tyeedy'ajt je̱'e̱ Neri ,
42003028	je̱'e̱ Neri je̱' je̱' tyeedy'ajt je̱'e̱ Melqui , je̱'e̱ Melqui je̱' je̱' tyeedy'ajt je̱'e̱ Adi , je̱'e̱ Adi je̱' je̱' tyeedy'ajt je̱'e̱ Cosam , je̱'e̱ Cosam je̱' je̱' tyeedy'ajt je̱'e̱ Elmadam , je̱'e̱ Elmadam je̱' je̱' tyeedy'ajt je̱'e̱ Er ,
42003029	je̱'e̱ Er je̱' je̱' tyeedy'ajt je̱'e̱ Jesús , je̱'e̱ Jesús je̱' je̱' tyeedy'ajt je̱'e̱ Eliezer , je̱'e̱ Eliezer je̱' je̱' tyeedy'ajt je̱'e̱ Jorim , je̱'e̱ Jorim je̱' je̱' tyeedy'ajt je̱'e̱ Matat ,
42003030	je̱'e̱ Matat je̱' je̱' tyeedy'ajt je̱'e̱ Leví , je̱'e̱ Leví je̱' je̱' tyeedy'ajt je̱'e̱ Simeón , je̱'e̱ Simeón je̱' je̱' tyeedy'ajt je̱'e̱ Judá , je̱'e̱ Judá je̱' je̱' tyeedy'ajt je̱'e̱ José , je̱'e̱ José je̱' je̱' tyeedy'ajt je̱'e̱ Jonam , je̱'e̱ Jonam je̱' je̱' tyeedy'ajt je̱'e̱ Eliaquim ,
42003031	je̱'e̱ Eliaquim je̱' je̱' tyeedy'ajt je̱'e̱ Melea , je̱'e̱ Melea je̱' je̱' tyeedy'ajt je̱'e̱ Mena , je̱'e̱ Mena je̱' je̱' tyeedy'ajt je̱'e̱ Matata , je̱'e̱ Matata je̱' je̱' tyeedy'ajt je̱'e̱ Natán ,
42003032	je̱'e̱ Natán je̱' je̱' tyeedy'ajt je̱'e̱ David , je̱'e̱ David je̱' je̱' tyeedy'ajt je̱'e̱ Isaí , je̱'e̱ Isaí je̱' je̱' tyeedy'ajt je̱'e̱ Obed , je̱'e̱ Obed je̱' je̱' tyeedy'ajt je̱'e̱ Booz , je̱'e̱ Booz je̱' je̱' tyeedy'ajt je̱'e̱ Sala , je̱'e̱ Sala je̱' je̱' tyeedy'ajt je̱'e̱ Naasón ,
42003033	je̱'e̱ Naasón je̱' je̱' tyeedy'ajt je̱'e̱ Aminadab , je̱'e̱ Aminadab je̱' je̱' tyeedy'ajt je̱'e̱ Admin , je̱'e̱ Admin je̱' je̱' tyeedy'ajt je̱'e̱ Arni , je̱'e̱ Arni je̱' je̱' tyeedy'ajt je̱'e̱ Esrom , je̱'e̱ Esrom je̱' je̱' tyeedy'ajt je̱'e̱ Fares , je̱'e̱ Fares je̱' je̱' tyeedy'ajt je̱'e̱ Judá ,
42003034	je̱'e̱ Judá je̱' je̱' tyeedy'ajt je̱'e̱ Jacob , je̱'e̱ Jacob je̱' je̱' tyeedy'ajt je̱'e̱ Isaac , je̱'e̱ Isaac je̱' je̱' tyeedy'ajt je̱'e̱ Abraham , je̱'e̱ Abraham je̱' je̱' tyeedy'ajt je̱'e̱ Taré , je̱'e̱ Taré je̱' je̱' tyeedy'ajt je̱'e̱ Nacor ,
42003035	je̱'e̱ Nacor je̱' je̱' tyeedy'ajt je̱'e̱ Serug , je̱'e̱ Serug je̱' je̱' tyeedy'ajt je̱'e̱ Ragau , je̱'e̱ Ragau je̱' je̱' tyeedy'ajt je̱'e̱ Peleg , je̱'e̱ Peleg je̱' je̱' tyeedy'ajt je̱'e̱ Heber , je̱'e̱ Heber je̱' je̱' tyeedy'ajt je̱'e̱ Sala ,
42003036	je̱'e̱ Sala je̱' je̱' tyeedy'ajt je̱'e̱ Cainán , je̱'e̱ Cainán je̱' je̱' tyeedy'ajt je̱'e̱ Arfaxad , je̱'e̱ Arfaxad je̱' je̱' tyeedy'ajt je̱'e̱ Sem , je̱'e̱ Sem je̱' je̱' tyeedy'ajt je̱'e̱ Noé , je̱'e̱ Noé je̱' je̱' tyeedy'ajt je̱'e̱ Lamec ,
42003037	je̱'e̱ Lamec je̱' je̱' tyeedy'ajt je̱'e̱ Matusalén , je̱'e̱ Matusalén je̱' je̱' tyeedy'ajt je̱'e̱ Enoc , je̱'e̱ Enoc je̱' je̱' tyeedy'ajt je̱'e̱ Jared , je̱'e̱ Jared je̱' je̱' tyeedy'ajt je̱'e̱ Mahalaleel , je̱'e̱ Mahalaleel je̱' je̱' tyeedy'ajt je̱'e̱ Cainán ,
42003038	je̱'e̱ Cainán je̱' je̱' tyeedy'ajt je̱'e̱ Enós , je̱'e̱ Enós je̱' je̱' tyeedy'ajt je̱'e̱ Set , je̱'e̱ Set je̱' je̱' tyeedy'ajt je̱'e̱ Adán , je̱'e̱ Adán je̱' je̱' tyeedy'ajt je̱'e̱ Dios .
42004001	Jesús myu̶dajtypy najty je̱'e̱ Espíritu Santo ko jim choñ jim Jordán mu̶jnu̶u̶ , chi je̱'e̱ Espíritu Santo yajnú̶kxu̶ adu'ugtuum .
42004002	Jim adu'ugtuum je̱'e̱ Jesús y'ijty juxytyikxy xu̶u̶ , chi je̱'e̱ mu̶jku'u jyoot'ijx wyinma'añ'ijxu̶ , jaygyay jim y'ijty . Y ko juxytyikxy xu̶u̶ ñajxnu̶ , chi oy yuu'o'kkodyii .
42004003	Mu̶'it je̱'e̱ mu̶jku'u ñu̶maayu̶ : — Pu̶nu̶ jaanch je̱'e̱ Dios miich xy'ung'aty , nu̶ma'a adaa tzaa ko wan wimbity tzajkaagy .
42004004	Chi je̱'e̱ Jesús y'adzooy : — Du'un kuja'ay y'ity ma je̱'e̱ Dios ñakyu̶ñ : ‘ Ka'p je̱'e̱ ja'ay tzajkaagytyu̶'ajty je'eyu̶ jyatytyimyñijugy'ajtypy ajku̶xy . ’
42004005	Chi je̱'e̱ mu̶jku'u mu̶dnu̶kxy je̱'e̱ Jesús , ma tu'ug kopt janchkú̶xpu̶ju̶ñ , chi tu'kjaxu̶'u̶gy yajni'ixu̶u̶ydyaay ku̶xyu̶ je̱'e̱ naax kajpt mu̶dyiibu̶ jii naaxwiimbu̶'ajtpu̶ñ .
42004006	Chi je̱'e̱ mu̶jku'u myu̶naañ : — U̶u̶ch miich nmo'owu̶py ku̶xyu̶ adaa mu̶k'ajtu̶ñ , y adaa naaxwiimbu̶ myu̶j'ajtu̶ñ , je̱' ko u̶u̶ch ngu̶'u̶'aam adaa ku̶xyu̶ y'ity , y nmo'owu̶u̶ybyu̶ch pu̶n u̶u̶ch naty ndimychojkypyu̶ñ nmo'owa'añu̶ch .
42004007	Pu̶nu̶ xywyingojxtu̶naaybyu̶ch y pu̶nu̶ xy'o'owu̶dajtpu̶ch miich , agu̶ miich adaa mje̱' ku̶xyu̶ y'ity .
42004008	Chi je̱'e̱ Jesús y'adzooy : — Du'un je̱'e̱ Dios y'ayuuk kuja'ay y'ity mu̶dyiibu̶ du'un mu̶naambu̶ñ : ‘ Je̱'e̱ Windzú̶n miich mDios mwindzu̶gu̶'u̶wu̶py , y je̱' tu'kpajk mu̶dúnu̶py . ’
42004009	Chi je̱'e̱ mu̶jku'u yajnúkxy je̱'e̱ Jesús ma je̱'e̱ Jerusalén kajptu̶ñ , chi mu̶dpejty mu̶jtzajptu̶jkku'uduuy , jim janchku̶xtu̶goy , y nu̶maay : — Pu̶nu̶ jaanch je̱'e̱ Dios miich xy'ung'aty ku'udu̶jpnáx ya mu̶jtzajptu̶jkku'uduuy .
42004010	Je̱' ko kuja'ay du'un y'ity ma je̱'e̱ Dios ñakyu̶ñ :
42004011	Xyche̱nu̶'kku̶xu̶p , ka'pu̶ maa mgu'uné̱p mgu'ugóxu̶ch ma chaajootyu̶chu̶ñ . ’
42004012	Chi je̱'e̱ Jesús y'adzooy : — Nandu'un je̱'e̱ Dios y'ayuuk myu̶na'añ : ‘ Ka'p mjoot'íx mwinma'añ'íxu̶ch je̱'e̱ mWindzú̶n Dios . ’
42004013	Ko je̱'e̱ mu̶jku'u y'aa jyoot yajku̶jxy yajka'pxy du'un neby najty tu̶ joot'íxy tu̶ winma'añ'íxy je̱'e̱ Jesús , chi tu'ktiempo winwa'ktuuty .
42004014	Chi je̱'e̱ Jesús wyimbijttu̶gajch jim Galilea , y myu̶dajtypy najty je̱'e̱ Espíritu Santo , y yajnigápxp yajnimu̶dyaakp najty ma je̱'e̱ naax kajpt ku̶xyu̶ winduuy wingonbu̶ tijaty najty tyuumbyu̶ñ .
42004015	Kajpt kajpt najty yaj'u̶xpú̶ky majaty je̱'e̱ judío ja'ay ñaymyujktaakt ajku̶xyu̶ñ , y ku̶xyu̶ je̱'e̱ ja'ay najty jyanchku'umayii .
42004016	Chi je̱'e̱ Jesús ñu̶kxy jim Nazaret je̱'e̱ kajpt ma najty tu̶ yeegyu̶ñ . Pokxyxyu̶u̶ tyu̶gu̶u̶y ma je̱'e̱ naymyujktaaktu̶ñ , du'un neby je̱'e̱ kostumbre najty mu̶u̶du̶chu̶ñ . Chi tyu̶naayu̶'ky ko najty je̱'e̱ Dios ñaky kapxaanu̶ .
42004017	Chi je̱'e̱ naky myooyu̶ mu̶dyiibu̶ je̱'e̱ Dios y'ayuuknajtzkapxu̶u̶ybyu̶ Isaías jyaayu̶ñ . Y chi je̱'e̱ naky ku̶u̶ywa'kxy , paaty jiiby tu'k'ít ma najty du'un kyuja'ayu̶chu̶ñ :
42004018	“ Je̱'e̱ Windzú̶n Dios y'Espíritu xymyu̶dajtpu̶ch . Tu̶ xykyunúkxyu̶ch ko u̶u̶ch je̱'e̱ ayoobu̶du̶jk nyajnu̶ma'awu̶ch ajku̶xy je̱'e̱ oybyu̶ ayuuk tu̶y'ajt Nije̱' wiingpu̶ versión myu̶na'añ : Tu̶ xykyéxyu̶ch ko u̶u̶ch nyajjootkugu̶'u̶wu̶ch je̱'e̱ ja'ay mu̶dyiibu̶ jootmaymyu̶u̶du̶ñ ajku̶xy . Tu̶ xykyéxyu̶ch ko u̶u̶ch nwinmé̱kxu̶ch je̱'e̱ mu̶dyiibu̶ pujxtu̶gooty yajpaatku̶xpu̶ñ , y nan nyajwiindu̶kxu̶'u̶gu̶chu̶ch je̱'e̱ ja'ay mu̶dyiibu̶ wiindzu̶ñ ajku̶xy . Y nbu̶da'agu̶chu̶ch awa'adztuum je̱'e̱ mu̶dyiibu̶ yajtzaachtyuumbu̶ñ ajku̶xy .
42004019	Tu̶ xykyéxyu̶ch ko u̶u̶ch ngapxwa'kxu̶ch ko tu̶ je̱'e̱ tiempo cham paady mu̶naa je̱'e̱ Windzú̶n Dios may'ajt oy'ajt tuna'añu̶ñ ma je̱'e̱ ja'ay ajku̶xyu̶ñ . ”
42004020	Chi je̱'e̱ Jesús naky abu̶dijtnu̶ , yajku̶'u̶du̶gu̶u̶y je̱'e̱ naymyujktaakt tuungmu̶u̶dpu̶ , y mu̶'it ñaxwech . Ku̶xyu̶ je̱'e̱ mayjya'ay mu̶dyiibu̶ najty jiiby ma je̱'e̱ naymyujktaaktu̶ñ wyindu̶kx'adu̶u̶tzku̶xypy najty je̱'e̱ Jesús .
42004021	Chi je̱'e̱ Jesús myu̶naandu̶gu̶u̶y : — Cham tu̶ yajkuydyúñ adaa mu̶dyiibu̶ kuja'ay ma je̱'e̱ Dios ñakyu̶ñ du'un neby miich cham tu̶ mmu̶doogu̶xyu̶ñ .
42004022	Chi oy nigu̶xyu̶ ku'umaaygyu̶xy neby je̱'e̱ Jesús myu̶naañu̶ñ y yajnú̶kxy yajju̶wu̶u̶y ajku̶xy mu̶u̶d je̱'e̱ janch'oybyu̶ yajxónbu̶ ayuuk mu̶dyiibu̶ kyapxu̶ñ . Chi ñayyajtu̶u̶wu̶ ajku̶xy : — ¿ Nej ka'p adaa jye̱'e̱ju̶ch je̱'e̱ José y'ung ?
42004023	Chi je̱'e̱ Jesús y'adzoowu̶ ajku̶xy : — Ka'p jékyu̶ch xyñu̶ma'awu̶chu̶ch miich ajku̶xy neby je̱'e̱ ayuuk tu'ug myu̶na'añu̶ñ : ‘ Tzooydyuumbu̶ , naychooyu̶'u̶wu̶u̶ ku̶'u̶m . ’ Y nan xyñu̶ma'awu̶chu̶ch miich ajku̶xy : ‘ Du'un neby u̶u̶ch tu̶ nmu̶doogu̶xyu̶ñ tu̶ mduñ jim Capernaum , nan oktún ya nandu'un ma je̱'e̱ mgu̶'u̶mgajptu̶ñ . ’
42004024	Chi jyakmu̶naañ : — Janch tu̶y'ajtu̶ñ du'un nnu̶maaygyu̶xy , ko ni tu'ug je̱'e̱ Dios y'ayuuknajtzkapxu̶u̶ybyu̶ ka'p oy yajxón yajku'ubu̶jkku̶xy ma je̱'e̱ kyu̶'u̶mgajptu̶ñ .
42004025	Janch tu̶y'ajtu̶ñ du'un , ko janchmay najty ku'o'ogytyo'oxyu̶jk yaa Israel jékyu̶p , ko je̱'e̱ Dios y'ayuuknajtzkapxu̶u̶ybyu̶ Elías chu̶naay , ko je̱'e̱ tzajp y'adujky y ka'p tyuuy tu̶gu̶u̶g jumu̶jt ja'atudujkpo'o , y ko je̱'e̱ mu̶j'yuu myiiñ ma ku̶xyu̶ naax kajptu̶ñ ;
42004026	y Dios ka'p je̱'e̱ Elías kejxy ma je̱'e̱ Israel ku'o'ogytyo'oxyu̶jktu̶jk ajku̶xyu̶ñ ; jim Sarepta oy kexy mu̶wingón je̱'e̱ Sidón naaxjooty , ma tu'ug ku'o'ogytyo'oxyu̶jku̶ñ .
42004027	Nan janchmay najty ja'ay ju̶bu̶k pu'udzpa'ammu̶u̶dpu̶ yaa Israel jékyu̶p , ko je̱'e̱ Dios y'ayuuknajtzkapxu̶u̶ybyu̶ Eliseo chu̶naay ; y ka'p je̱'e̱ ni tu'ug chooky ajku̶xy , je'eyu̶ tu'kpajk chooky je̱'e̱ mu̶dyiibu̶ najty xu̶u̶'ajtpu̶ñ Naamán , mu̶dyiibu̶ najty Siria naaxjooty tzombu̶ñ .
42004028	Mu̶'it je̱'e̱ ja'ay ku̶xyu̶ mu̶dyiibu̶ najty jiiby ajku̶xy ma je̱'e̱ naymyujktaaktu̶ñ , oy mu̶k jyootma'ttaaygyu̶xy ko adayaaba ayuuk du'un mu̶dooy ajku̶xy .
42004029	Chi je̱'e̱ mayjya'ay nibu̶du̶'kku̶xy je̱'e̱ Jesús y yajkajppu̶dzu̶u̶my ajku̶xy . Chi jim yajnú̶kxy ajku̶xy ma je̱'e̱ kopt janchkú̶xpu̶ju̶ñ . Je̱' ko koptku̶xp najty je̱'e̱ Nazaret kajpt yajpaady , y jim najty ku'uju̶bijpnaxaangu̶xy .
42004030	Chi je̱'e̱ Jesús mayjya'ay'agujk ñaxu̶u̶y , chi ñu̶kxnu̶ .
42004031	Chi je̱'e̱ Jesús ñu̶kxy Capernaum . Capernaum jim je̱'e̱ yajpaady jim Galilea naaxjooty , y chi yaj'u̶xpu̶jktu̶gu̶u̶y pokxyxyu̶u̶ .
42004032	Y je̱'e̱ ja'ay mu̶k je̱'e̱ yajnú̶kxy yajju̶wu̶u̶y ajku̶xy neby najty yaj'u̶xpu̶jku̶gu̶xyu̶ñ , je̱' ko du'un najty je̱'e̱ yaj'u̶xpú̶ky mu̶u̶d je̱'e̱ y'ane̱'e̱mu̶ñ ku̶xyu̶ .
42004033	Jiiby ma je̱'e̱ naymyujktaaktu̶ñ jiiby najty ja'ay tu'ug mu̶dyiibu̶ ka'a'óybyu̶ mu̶u̶du̶ñ , chi je̱'e̱ ka'a'óybyu̶ ja'ay janchmu̶k yaj'yaaxkeeky , myu̶naañ :
42004034	— ¡ U̶xmajtzku̶ch ajku̶xy ! ¿ Ti u̶u̶ch ko xymyu̶mayu̶u̶ygyu̶xy Jesús je̱'e̱ mu̶dyiibu̶ Nazaret tzombu̶ñ ? ¿ Nej paady tu̶ mmiñ du'undu̶mu̶ch xyajwindu̶goyaangu̶xyu̶ ? U̶u̶ch n'u̶xkajpy miich y nejwu̶u̶ybyu̶ch ko miich je̱' je̱'e̱ Wa'adzpu̶ja'ay , mu̶dyiibu̶ je̱'e̱ Dios tu̶ kexyu̶ñ .
42004035	Chi je̱'e̱ Jesús je̱'e̱ ka'a'óybyu̶ u̶x'ojy , nu̶maay : — ¡ Amón y pu̶dzu̶m ma adaa ja'ayu̶ñ ! Mu̶'it je̱'e̱ ka'a'óybyu̶ je̱'e̱ ja'ay najtztiju̶u̶y mayjya'ay'agujk , y pyu̶dzu̶u̶my , ka'p nej oktuunu̶ .
42004036	Ku̶xyu̶ je̱'e̱ jimbu̶ ja'ay mu̶k je̱'e̱ ñay'adzu̶gu̶u̶y ñay'aju̶wu̶u̶yu̶ ajku̶xy y ñayñu̶maayu̶gu̶xy amíñ u̶xyu̶py : — ¿ Ti ayuuk adaa du'un da'a ? Adaa ja'ay y'ane'emby je̱'e̱ ka'a'óybyu̶ mu̶u̶d je̱'e̱ y'ane̱'e̱mu̶ñ ku̶xyu̶ y myu̶k'ajtu̶ñ y yajpu̶dzú̶my ma je̱'e̱ ja'ayu̶ñ , ¡ y pu̶dzu̶u̶mgu̶xp je̱'e̱ du'un !
42004037	Y yajnigápxp yajnimu̶dyaakp najty je̱'e̱ Jesús ma je̱'e̱ naax kajpt ku̶xyu̶ winduuy wingonbu̶ nebyjyaty najty tyuñu̶ñ .
42004038	Chi je̱'e̱ Jesús choñ ma je̱'e̱ naymyujktaaktu̶ñ y tyu̶gu̶u̶y ma je̱'e̱ Simón tyu̶jku̶ñ . Je̱'e̱ Simón pu̶jku̶p najty myu̶'u̶d'amu̶jja'ay je̱' , mu̶k najty je̱'e̱ jyanchju̶u̶nmu̶u̶du̶ch , chi je̱'e̱ Jesús mu̶waandaaky mu̶nukxtaaky ajku̶xy mu̶u̶d je̱' gyu̶xpu̶ .
42004039	Chi je̱'e̱ Jesús wyindaaky ma je̱'e̱ pa'amja'ay kyu'uduuyu̶ñ y u̶x'ojy je̱'e̱ ju̶u̶nba'am , y timytyu̶jtz je̱'e̱ jyu̶u̶n du'un . Chi je̱'e̱ pa'amja'ay mu̶k'eemby pyu̶du̶'ky , yajkaay yaj'uuky je̱'e̱ Jesús ajku̶xy .
42004040	Ko je̱'e̱ xu̶u̶ kya'anu̶ , ku̶xyu̶ je̱'e̱ ja'ay mu̶dyiibu̶ pya'amja'ay mu̶dajtku̶xpu̶ñ mu̶u̶d je̱'e̱ yuu pa'am ka'anaagnáx , yajnú̶kxy ajku̶xy ma je̱'e̱ Jesúsu̶ñ , je̱'e̱ Jesús ku̶'u̶ni'ixajy nidu'ug nidu'ug y yajtzooky ajku̶xy .
42004041	Y nan yajpu̶dzu̶u̶m je̱'e̱ ka'a'óybyu̶ may ma je̱'e̱ ja'ay ajku̶xyu̶ñ . Cham jyanchyaaxke̱e̱kku̶xy mu̶kjaty myu̶naangu̶xy : — ¡ Miich je̱'e̱ Dios xy'Ung'ajtp ! Peru̶ je̱'e̱ Jesús y'u̶x'ojpy najty je̱'e̱ ka'a'oybyu̶du̶jk ni'igyu̶ y ka'p najty ni'igu̶ yajkápxku̶xy , je̱' ko ñejwu̶u̶ygyu̶xypy je̱'e̱ najty ko je̱' je̱'e̱ Cristo .
42004042	Ko xyu̶u̶mu̶u̶y , chi je̱'e̱ Jesús choñ kajptjooty y ñu̶kxy ma tu'ug it lugaar ma ka'p pu̶nu̶ñ . Chi je̱'e̱ ja'ay oy y'u̶xta'ayii , y ko oy jim jya'tku̶xy ma je̱' najtyu̶ñ , chi ja'ayajwa'kxu̶baañ ajku̶xy , ka'pu̶ ñú̶kxu̶ch .
42004043	Chi je̱'e̱ Jesús ñu̶maayu̶ ajku̶xy : — Jatytimyñu̶kxaambu̶ch nandu'un majaty je̱'e̱ wiingpu̶ kajptu̶ñ , ngapxwa'kxa'añu̶ch je̱'e̱ oybyu̶ ayuuk tu̶y'ajt neby je̱'e̱ Dios y'ane'emyu̶ñ , je̱' ko paady u̶u̶ch je̱'e̱ Dios yaa naaxwiiñ tu̶ xykyexy .
42004044	Du'un najty je̱'e̱ Jesús wyu̶dity kapxwa'kxy je̱'e̱ ayuuk tu̶y'ajt majaty je̱'e̱ judío ja'ay ñaymyujktaaktu̶ñ ajku̶xy jim Judea .
42005001	Du'un tu'ook jyajtu̶ , jim najty je̱'e̱ Jesús ma je̱'e̱ Genesaret mejypya'aju̶ñ , ko je̱'e̱ ja'ay janchmay ñimiinu̶ jyanch'adij jyanch'abonu̶u̶yu̶gu̶xy , janch amdo'idaangu̶xy je̱'e̱ Dios y'ayuuk tyu̶y'ajt .
42005002	Chi je̱'e̱ barco me̱tzk ijxpaaty ja'awe̱e̱nga'a mejypya'a'aay yajwa'adzjáty . Je̱'e̱ akxku'uju̶bijpu̶du̶jk tu̶ najty je̱'e̱ pyu̶dzu̶u̶mdaaygyu̶xy ma je̱'e̱ bárcu̶ju̶ñ , je̱'e̱ kyu'uju̶bijptzaay najty je̱'e̱ pyujku̶xypy .
42005003	Chi je̱'e̱ Jesús tyu̶gu̶u̶y ma tu'ug barco mu̶dyiibu̶ je̱'e̱ Simón najty jye̱'e̱'ajtypyu̶ñ , chi may'ajt yujkwaañ ko wan we̱e̱nu̶ mejykyu'udijy je̱'e̱ barco . Chi ñaxwech barcu̶jooty y du'un je̱'e̱ mayjya'ay yaj'u̶xpu̶jktu̶gu̶u̶y .
42005004	Ko myu̶dyaaktaay , chi je̱'e̱ Jesús Simón nu̶maay : — Yajnú̶kx yu̶'u̶ mbarco mejykyujk y pu̶daakku̶x je̱'e̱ mgu'uju̶bijptzaay mejyjyooty neby je̱'e̱ akx mu̶baad mmajtzku̶xyu̶ñ .
42005005	Chi je̱'e̱ Simón y'adzooy : — Windzú̶n , tu̶ u̶u̶ch tu'ktzumdu̶góy nja'atuungu̶xy , y ni tii u̶u̶ch tu̶ nga'apaatku̶xy . Peru̶ je̱' ko miich yam du'un mu̶naamb n'okpu̶da'agyu̶ch je̱'e̱ ku'uju̶bijptzaay mejyjyooty .
42005006	Ko je̱'e̱ kyu'uju̶bijptzaay pu̶daaky ajku̶xy mejyjyooty , chi janch may'akx yajku'u'adujky ajku̶xy , u̶xtu̶ kú̶tznu̶py najty je̱'e̱ kyu'uju̶bijptzaay ajku̶xy mu̶u̶d je̱'e̱ may'akx .
42005007	Mu̶'it je̱'e̱ myu̶gu'ugtu̶jk ye̱e̱mu̶ mu̶dyiibu̶ najty jim ajku̶xy ma je̱'e̱ ja'adu'ukpu̶ bárcu̶ju̶ñ , ko wan miñ pube̱jtu̶gu̶xyu̶ . Chi pube̱jtpu̶ myiiñ ajku̶xy , y yaj'ujch je̱'e̱ barco me̱tzk ajku̶xy mu̶u̶d je̱'e̱ may'akx , y ja'adimyjya'awe̱njáty najty je̱'e̱ barco kya'akiinu̶ mu̶u̶d je̱'e̱ may'akx .
42005008	Ko je̱'e̱ Simón Pedro adaa du'un ijxy , chi ñayñajtzkojxtu̶na'awu̶u̶yu̶ ma je̱'e̱ Jesús wyinduuyu̶ñ , y nu̶maay : — ¡ Winwa'ktuutku̶ch , Windzú̶n , je̱' ko u̶u̶ch nbokyjya'ayu̶ch !
42005009	Je̱' ko je̱'e̱ Simón y mu̶u̶d je̱'e̱ myu̶gu'ugtu̶jk ku̶xyu̶ janchtzu̶gu̶u̶ygyu̶xp je̱'e̱ najty , ko je̱'e̱ may'akx najty tu̶ janchku'uju̶bijpku̶xy .
42005010	Nan tzu̶gu̶u̶ygyu̶xp najty nandu'un je̱'e̱ Santiago mu̶u̶d je̱'e̱ Juan , je̱'e̱ Zebedeo y'ung ajku̶xy , je̱'e̱ Simón myu̶gu'ugtu̶jk ajku̶xy . Peru̶ je̱'e̱ Jesús nu̶maay je̱'e̱ Simón : — Ka'p mdzu̶gu̶'u̶y , jada'achám je̱' mduung'ajtnu̶py je̱'e̱ Dios y'ayuuk kapxwa'kxu̶u̶ ; du'un neby je̱'e̱ ja'ay du'umbu̶ mgu'uju̶bipyu̶ñ .
42005011	Ko je̱'e̱ barco yajmejypyu̶dzu̶u̶my ajku̶xy , chi ku̶xyu̶ u̶xmajtztaay ku'ugue̱e̱ktaaygyu̶xy y panu̶kxy je̱'e̱ Jesús ajku̶xy .
42005012	Chi du'un jyajtu̶ ko najty je̱'e̱ Jesús jim yajpaady ma tu'ug kajptu̶ñ , ko je̱'e̱ ja'ay tu'ug ñimiinu̶ mu̶dyiibu̶ najty ju̶bu̶k pu'udzpa'ammu̶u̶d . Ko je̱'e̱ pa'amja'ay ijxy je̱'e̱ Jesús , chi ñayñajtzkojxtu̶na'awu̶u̶yu̶ ñaax'ijxy ma je̱'e̱ Jesús wyinduuyu̶ñ y mu̶nukxtaaky , y nu̶maay : — Windzú̶n , pu̶nu̶ mdzojkypy , mu̶baad u̶u̶ch xyajtzo'ogy .
42005013	Chi je̱'e̱ Jesús ni'idooñ je̱'e̱ pa'amja'ay , nu̶maay : — Ndzojkypyu̶ch . ¡ Cham nyajtzo'ogy ! Mu̶k'eemby je̱'e̱ pa'amja'ay jyu̶bu̶kpu'udz chooky .
42005014	Y chi je̱'e̱ Jesús ane'emy , nu̶maay : — Ka'p ni pu̶n m'awaanu̶yu̶ch ; nu̶kx tu'uda'agyu̶ y naygyapxku̶xu̶'u̶gu̶u̶ ma je̱'e̱ teedyu̶ñ , y yajnú̶kx je̱'e̱ windzu̶gu̶'u̶ñ , du'un neby je̱'e̱ Moisés kyu'utujku̶ñ y'ane'emyu̶ñ , mu̶u̶d je̱' gyu̶xpu̶ ko tu̶ mwa'adzpu̶dzú̶my , wan je̱'e̱ ja'ay du'un ku̶xyu̶ nejwu̶u̶ygyu̶xu̶ch ko tu̶ mdzo'ogy .
42005015	Je̱'e̱ Jesús kyapxy myu̶dya'agy ni'igyu̶ najty je̱'e̱ wya'kx'adu̶'u̶ch , y janch mayjya'ay najty y'oknaymyujku̶gu̶xnu̶ ; jim najty nije̱' pu̶n je̱'e̱ ayuuk amdo'idaangu̶xpu̶ñ y nan jim najty nije̱' pu̶n tzo'ogaangu̶xpu̶ñ .
42005016	Peru̶ je̱'e̱ Jesús kyu'ugueekypy najty je̱'e̱ mayjya'ay , ñu̶kxy najty Dios o'owu̶dajtpu̶ adu'ugtuum .
42005017	Du'un tu'ook jyajtu̶ , yaj'u̶xpu̶jkp najty je̱'e̱ Jesús , y jim najty nije̱' y'u̶ñaaygyu̶xy ma je̱'e̱ Jesús wyinduuyu̶ñ je̱'e̱ fariseo ja'ay ajku̶xy mu̶u̶d je̱'e̱ Dios y'ane̱'e̱mu̶ñ windzu̶ndu̶jk ajku̶xy mu̶dyiibu̶ najty ka'anaag kajpt tu̶ chóngu̶xyu̶ñ ma je̱'e̱ Galilea naaxu̶ñ , ma je̱'e̱ Judea naaxu̶ñ , y nan mu̶dyiijáty najty Jerusalén tu̶ chóngu̶xyu̶ñ . Y je̱'e̱ Jesús myu̶dajtypy najty je̱'e̱ Dios myu̶k'ajt ko je̱'e̱ pa'amja'aydyu̶jk yajtzo'ogu̶ch .
42005018	Mu̶'it je̱'e̱ ja'ay nije̱' yajja'ty ajku̶xy ku̶jx'aam tu'ug je̱'e̱ ja'ay ku̶'u̶xúxy tekyxyuxypyu̶ . Yajtu̶jktu̶gu̶'u̶waangu̶xypy najty y pu̶da'agaangu̶xy ma je̱'e̱ Jesús wyinduuyu̶ñ .
42005019	Peru̶ ka'p najty tu̶gu̶u̶ydyaakt maa paatku̶xy , je̱' ko janch mayjya'ay najty jim . Chi je̱'e̱ pa'amja'ay mu̶dpejty ajku̶xy tu̶jkku'uduum , y chi je̱'e̱ tu̶jk we̱e̱nu̶ taj'awaatzku̶xy , mu̶'it ku̶jx'aam ku'udu̶u̶yñajxy ajku̶xy mayjya'ayjyooty ma je̱'e̱ Jesús wyinduuyu̶ñ .
42005020	Ko je̱'e̱ Jesús ijxy je̱'e̱ ja'ay myu̶bu̶jku̶ñ ajku̶xy , chi je̱'e̱ pa'amja'ay nu̶maay : — Mu̶gu'ug , tu̶ je̱'e̱ mboky yajwinme̱kxta'ay .
42005021	Mu̶'it je̱'e̱ Dios y'ane̱'e̱mu̶ñ windzu̶ndu̶jk mu̶u̶d je̱'e̱ fariseotu̶jk wyinmaaydyu̶gu̶u̶y ajku̶xy , y ñayñu̶maayu̶gu̶xy : “ ¿ Pu̶n ja'ay adaa ko je̱'e̱ Dios mu̶gapxtu̶goy mu̶u̶d je̱'e̱ y'ayuuk ? Ni pu̶n ja'ay mu̶baad kya'apokywyinmékxy . Tu'kpajk je̱'e̱ Dios mu̶dyiibu̶ mu̶baad pyokywyinmekxyu̶ñ . ”
42005022	Peru̶ je̱'e̱ Jesús ñejwu̶u̶y je̱'e̱ du'un neby najty jyanchwinmaaygyu̶xyu̶ñ , y chi yajtu̶u̶y ajku̶xy : — ¿ Ti ko du'un mjanchwinmaaygyu̶xy ?
42005023	¿ Mu̶dyiibu̶ da'a ka'p chípu̶ch ko nmu̶naanu̶mu̶ch : ‘ Tu̶ je̱'e̱ mboky yajwinme̱kxta'ay ’ , o ko nmu̶naanu̶mu̶ch : ‘ Pu̶du̶'u̶g y yo'oyu̶'u̶g ’ ?
42005024	Pues cham u̶u̶ch miich nyajni'ixu̶u̶ygyu̶xu̶ch ko u̶u̶ch je̱' je̱'e̱ ja'ay mu̶dyiibu̶ tzon tzajpjooty , nmu̶u̶du̶ch je̱'e̱ ane̱'e̱mu̶ñ ya naaxwiiñ , neby u̶u̶ch nwinmé̱kxu̶chu̶ñ je̱'e̱ ja'ay ñu̶u̶ pyoky ajku̶xy . Mu̶'it je̱'e̱ xuxyjya'ay nu̶maay : — Miich yam du'un nu̶maaby . Pu̶du̶'u̶g , yajpu̶du̶'u̶g yu̶'u̶ mmaabe̱jt y nu̶kxnu̶ ma je̱'e̱ mdu̶jku̶ñ .
42005025	Mu̶k'eemby je̱'e̱ xuxyjya'ay tyu̶naayu̶'ky mayjya'ay wyinduuy , y yajpu̶du̶'ky je̱'e̱ myaabe̱jt ma najty kyo'kna'ayu̶ñ , chi ñu̶kxnu̶ ma je̱'e̱ tyu̶jku̶ñ , cham je̱'e̱ xu̶u̶ Dios mu̶k ja'aymyéch o'owu̶dáty .
42005026	Mu̶'it je̱'e̱ mayjya'ay nigu̶xyu̶ mu̶k yajnú̶kxy yajju̶wu̶u̶y ajku̶xy y ja'aymye̱jtz o'owu̶dajtku̶xy je̱'e̱ xu̶u̶ Dios , y mu̶k jyanchtzu̶gu̶u̶y ajku̶xy , y myu̶naangu̶xy : — Cham tu̶ n'ijxu̶m ajku̶xy je̱'e̱ mu̶jwinma'añ .
42005027	Ko adaa du'un tyuunu̶ jyajtu̶ , chi je̱'e̱ Jesús jim choñ , y chi ijxpaaty tu'ug yajkugube̱jtpu̶ , mu̶dyiibu̶ je̱'e̱ gobierno romano najty mu̶duumbu̶ñ , mu̶dyiibu̶ xu̶u̶'ajtpu̶ñ Leví , y jim najty je̱'e̱ y'u̶ña'ay ma je̱'e̱ yajkugube̱jttaaktu̶ñ . Chi je̱'e̱ Jesús nu̶maay je̱'e̱ Leví : — Pajaamgu̶ch .
42005028	Mu̶'it je̱'e̱ Leví tyu̶naayu̶'ky , y u̶xmajtztaay ku̶xyu̶ tijaty najty tyuumbyu̶ñ , y padzóñ je̱'e̱ Jesús .
42005029	Tu̶ najty we̱e̱nu̶ y'ity , ko je̱'e̱ Leví mu̶jxu̶u̶ tu'ug tuuñ ma je̱'e̱ tyu̶jku̶ñ mu̶u̶d je̱'e̱ Jesús kyu̶xpu̶ , yajkaay yaj'uuky je̱'e̱ yajkugube̱jtpu̶du̶jk ajku̶xy mu̶dyiibu̶ je̱'e̱ gobierno romano najty mu̶duungu̶xpu̶ñ , y mu̶u̶d je̱'e̱ wiingpu̶ ja'ay ajku̶xy . Y y'u̶ñaaygyu̶xy najty ma je̱'e̱ meesu̶ju̶ñ mu̶u̶d je̱'e̱ Jesús ajku̶xy .
42005030	Chi je̱'e̱ fariseo ja'ay mu̶u̶d je̱'e̱ escribu̶ ja'ay mu̶dyiibu̶ du'un tu'ugyu̶ naybyu̶jku̶gu̶xpu̶ñ , ni'oju̶u̶ydyu̶gu̶u̶ygyu̶xy je̱'e̱ Jesús dyiscípulotu̶jk ajku̶xy y nu̶maay ajku̶xy : — ¿ Ti ko miich mgaaygyu̶xy m'uukku̶xy mu̶u̶d je̱'e̱ yajkugube̱jtpu̶du̶jk y mu̶u̶d je̱'e̱ pokyjya'aydyu̶jk ajku̶xy ?
42005031	Chi je̱'e̱ Jesús y'adzoowu̶ ajku̶xy : — Mu̶dyiibu̶ oy'ajtp mu̶k'ajtp y mu̶dyiibu̶ ka'p pyu̶gyii y'ixyii ajku̶xy , ka'p tzooydyuumbu̶ je̱'e̱ yajmayjyajtku̶xy . Je̱'e̱ju̶tz tu̶y je̱'e̱ mu̶dyiibu̶ pu̶jku̶p ijxu̶bu̶ñ ajku̶xy , yajmayjyajtku̶xypy tzooydyuumbu̶ je̱' .
42005032	U̶u̶ch ka'p u̶u̶ch je̱' tu̶ nnimiñ je̱'e̱ ja'ay mu̶dyiibu̶ ka'p pyokymyu̶u̶du̶chu̶ñ ajku̶xy . Je̱'e̱ pokyjya'ay u̶u̶ch tu̶ nnimiñ ko wan jootwimbijttaaygyu̶xy ma je̱'e̱ Diosu̶ñ .
42005033	Chi je̱'e̱ ja'ay Jesús nu̶maay ajku̶xy : — Je̱'e̱ Juan Bautista y'u̶xpu̶jkpu̶du̶jk y je̱'e̱ fariseotu̶jk y'u̶xpu̶jkpu̶du̶jk ajku̶xy ja'anaam ja'atzojk je̱'e̱ y'ayuu'ajtku̶xy y Dios mu̶bu̶jktzoogu̶xy , y miich je̱'e̱ mdiscípulotu̶jk ajku̶xy ka'p yu̶'u̶ y'ayuu'ajtku̶xy , kaayb uukp yu̶'u̶ jaboom jaboom ajku̶xy .
42005034	Chi je̱'e̱ Jesús y'adzoowu̶ ajku̶xy : — ¿ Nej mu̶baad je̱'e̱ ja'ay miich myaj'ayuu'ajtku̶xy je̱'e̱ mu̶dyiibu̶ naty jim yajpaatku̶xpu̶ñ ma je̱'e̱ pu̶jkpu̶ yajwinxu̶u̶dúñ , pu̶nu̶ jimnu̶ naty je̱'e̱ pu̶jkpu̶ ya'aydyu̶jk yajpaatyñu̶ mu̶u̶d je̱' ajku̶xy ?
42005035	Peru̶ pyade̱e̱mby je̱'e̱ xu̶u̶ tiempo , mu̶naa je̱'e̱ pu̶jkpu̶ ya'aydyu̶jk yajtzoonu̶u̶ju̶chu̶ñ ; ko naty du'un tu̶ tyuñ tu̶ jyadyii , mu̶'íttu̶tz tu̶y y'ayuu'ajtku̶xu̶ch .
42005036	Nan yajmu̶dmu̶dyaaku̶ adayaaba ijxpe̱jt ajku̶xy : — Ka'p mu̶baad ni pu̶n tu'ktúky pugu̶u̶ch je̱'e̱ jemyvyestido y yaj'agu̶yu̶'u̶wu̶ch je̱'e̱ tukvestido . Pu̶nu̶ tyuumby je̱'e̱ du'un yajwindu̶góyu̶py je̱'e̱ jemyvestido du'un ; chi ja'adu'knáx je̱'e̱ tu'ktúkypyu̶ jemywyit agu̶yu̶'u̶ñ ka'p je̱'e̱ du'un oy wyu̶'u̶ma'añ ma je̱'e̱ tukvestídoju̶ñ .
42005037	Nan ka'p mu̶baad ni pu̶n pu̶da'agy jemyvyiino ma je̱'e̱ tukpo'o'áku̶ñ , je̱' ko je̱'e̱ jemyvyiino kyu̶chpy je̱'e̱ tukpo'o'ák , chi je̱'e̱ viino y'u̶xyojkta'awu̶ch y je̱'e̱ po'o'ák ni'itu̶góyu̶p je̱'e̱ nandu'un .
42005038	Paady pu̶da'ag je̱'e̱ jemyvyiino ajku̶xy ma je̱'e̱ jemybyo'o'áku̶ñ .
42005039	Y ka'p jemyvyiino ni pu̶n tzoky , pu̶nu̶ tu̶ naty je̱'e̱ viino jayu̶jp u'ugy je̱'e̱ tu̶u̶bu̶ jye̱jknu̶ , je̱' ko du'un je̱'e̱ myu̶na'añ : ‘ Jak'oy je̱'e̱ ni'igyu̶ je̱'e̱ tu̶u̶bu̶ jye̱jknu̶ . ’
42006001	Chi du'un jyajtu̶ pokxyxyu̶u̶ , je̱'e̱ Jesús oy ñaxu̶'u̶y ma tu'ug trigo kamu̶ñ . Y je̱'e̱ dyiscípulotu̶jk jyanchtujkku̶xypy najty je̱'e̱ trigo tu̶u̶m , janch ni'ixajtztuutku̶xy ma je̱'e̱ kyu̶'u̶ju̶ñ y ju̶kxu̶ je̱'e̱ pyajk ajku̶xy .
42006002	Mu̶'it je̱'e̱ fariseotu̶jk nije̱' yajtu̶u̶wu̶ ajku̶xy : — ¿ Ti ko mduungu̶xy mu̶dyiibu̶ ka'p ñigu'udúkyu̶chu̶ñ mdúnu̶ch ajku̶xy pokxyxyu̶u̶ ?
42006003	Chi je̱'e̱ Jesús y'adzoowu̶ ajku̶xy : — ¿ Nej ka'anu̶ miich nidu'uñdyu̶ mgápxku̶xyñu̶ je̱'e̱ Dios ñaky , tii je̱'e̱ David tu'ook tyuunu̶ñ ko najty je̱' y mu̶u̶d je̱'e̱ myu̶gu'ugtu̶jk yu'o'ogaangu̶xnu̶ ?
42006004	David tyu̶gu̶u̶y ma je̱'e̱ mu̶jtzajptu̶jku̶ñ y konu̶'ky je̱'e̱ tzajkaagy mu̶dyiibu̶ najty jiiby yoxy ma je̱'e̱ Dios wyinduuyu̶ñ , chi kaay , y nan myooy je̱'e̱ myu̶gu'ugtu̶jk ajku̶xy , je̱' ka'p najty je̱'e̱ pyadyii ajku̶xy nu̶kxy je̱'e̱ tzajkaagy kaaygyu̶xy , je̱'e̱ teedy najty je̱'e̱ je'eyu̶ paattu̶p ajku̶xy kaaygyu̶xu̶ch .
42006005	Y chi je̱'e̱ Jesús jyakmu̶naañ : — U̶u̶ch je̱' je̱'e̱ ja'ay mu̶dyiibu̶ tzon tzajpjooty nmu̶u̶du̶ch je̱'e̱ ane̱'e̱mu̶ñ ma je̱'e̱ pokxyxyu̶u̶ju̶ñ .
42006006	Chi je̱'e̱ ja'adu'ukpu̶ pokxyxyu̶u̶ , je̱'e̱ Jesús tyu̶gu̶u̶y ma je̱'e̱ naymyujktaaktu̶ñ , chi jya'ayyaj'u̶xpu̶jktu̶gu̶u̶y . Y jiiby najty ja'ay tu'ug mu̶dyiibu̶ je̱'e̱ y'a'oygyu̶'u̶ najty tu̶'u̶dzu̶ñ .
42006007	Y je̱'e̱ Dios y'ane̱'e̱mu̶ñ windzu̶ndu̶jk mu̶u̶d je̱'e̱ fariseotu̶jk ajku̶xy y'u̶x'ijxypy pya'ijxku̶xypy najty je̱'e̱ Jesús , pu̶nu̶ okja'ayyajtzo'ogaamb pokxyxyu̶u̶ , y du'un winma'añ u̶xtaaygyu̶xy neby mu̶baad xu̶'u̶gu̶xyu̶ñ .
42006008	Peru̶ je̱'e̱ Jesús ñejwu̶u̶by najty je̱' tii jyanchwinmaaygyu̶xypyu̶ñ , chi je̱'e̱ ja'ay nu̶maay mu̶dyiibu̶ je̱'e̱ kyu̶'u̶ najty tu̶'u̶dzu̶ñ : — Pu̶du̶'u̶g , y naybyu̶da'agu̶u̶ jim mayjya'ay'agujk . Chi je̱'e̱ ja'ay pyu̶du̶'ky , y tyu̶naaygyugu̶u̶y .
42006009	Y chi je̱'e̱ Jesús nu̶maay je̱'e̱ Dios y'ane̱'e̱mu̶ñ windzu̶ndu̶jk mu̶u̶d je̱'e̱ fariseotu̶jk ajku̶xy : — U̶u̶ch miich yam nyajtu̶we̱e̱mby ajku̶xy tu'ug ayuuk : ¿ Ti mu̶baad nduunu̶m pokxyxyu̶u̶ : je̱'e̱ oybyu̶ o je̱'e̱ ju̶bu̶kpu̶ ? ¿ Nyajtzooku̶mu̶py je̱'e̱ ja'ay o nyajku'udu̶gooyu̶yu̶py je̱'e̱ jyugy'ajtu̶ñ ?
42006010	Chi je̱'e̱ Jesús nigu̶xyu̶ windu̶kxpe̱jttaay je̱'e̱ mu̶dyiibu̶ najty ju'uwu̶dítyu̶ tu̶naaygyu̶xpu̶ñ , y chi je̱'e̱ pa'amja'ay nu̶maay : — Xajtu̶w yu̶'u̶ mgu̶'u̶ . Chi je̱'e̱ pa'amja'ay kyu̶'u̶ xajtu̶u̶y , y mu̶'it je̱'e̱ kyu̶'u̶ chooky .
42006011	Chi je̱'e̱ Dios y'ane̱'e̱mu̶ñ windzu̶ndu̶jk mu̶u̶d je̱'e̱ fariseotu̶jk oy mu̶k jyoot'ambu̶jkku̶xy , y ñay'amayu̶ydyu̶gu̶u̶yu̶ ajku̶xy amíñ u̶xyu̶py neby mu̶baad oktuungu̶xyu̶ñ je̱'e̱ Jesús .
42006012	We̱e̱nu̶ najty je̱'e̱ xu̶u̶ tiempo kujk ñu̶kxkojnu̶ ko je̱'e̱ Jesús ñu̶kxy ma tu'ug kopt Dios o'owu̶dajtpu̶ , y tu'ktzumdu̶góy je̱'e̱ Dios jim mu̶bu̶jktzooy .
42006013	Ko xyu̶u̶mu̶u̶y , chi mu̶jwooy je̱'e̱ dyiscípulotu̶jk ajku̶xy , y win'ijxy je̱'e̱ nimajmé̱tzpu̶ y xu̶u̶mooy apóstolestu̶jk .
42006014	Adaa je̱' ajku̶xy : Simón , mu̶dyiibu̶ nandu'un xyu̶u̶mooy Pedro ; mu̶u̶d je̱'e̱ Andrés , je̱'e̱ Simón pyuya'ay ; Santiago , Juan , Felipe , Bartolomé ,
42006015	Mateo , Tomás , Santiago , Alfeo y'ung , Simón mu̶dyiibu̶ tyijpyu̶ñ ajku̶xy je̱'e̱ judío tzipja'ay ,
42006016	Judas , je̱'e̱ Santiago y'ung , mu̶u̶d je̱'e̱ Judas Iscariote mu̶dyiibu̶ je̱'e̱ Jesús ku̶'u̶ye̱jk ma je̱'e̱ myu̶dzipu̶ñ .
42006017	Chi je̱'e̱ Jesús myu̶najknu̶ ma je̱'e̱ koptu̶ñ mu̶u̶d je̱' ajku̶xy , chi oy wya'kxú̶py ma jyóyu̶chu̶ñ , y jiiby najty je̱'e̱ y'u̶xpu̶jkpu̶du̶jk tu̶ ñayyo'oymyujku̶gu̶xy mu̶u̶d je̱'e̱ mayjya'ay mu̶dyiibu̶ najty tu̶ chóngu̶xyu̶ñ ma je̱'e̱ Judea naaxjooty kú̶xyu̶ju̶ñ jim Jerusalén y jim Tiro mejyñu̶u̶'awiimb y Sidón . Adaa mayjya'ay paady najty je̱'e̱ tu̶ myiingu̶xy amdo'idaangu̶xy je̱'e̱ Jesús y'ayuuk , y nan cho'ogaangu̶xy najty mu̶dyiijáty pu̶jku̶bu̶ñ ajku̶xy .
42006018	Je̱'e̱ mu̶dyiijáty najty je̱'e̱ ka'a'óybyu̶ janchyaj'ayoowu̶gu̶xpu̶ñ , nan tzookp najty je̱'e̱ nandu'un ajku̶xy .
42006019	Y nigu̶xyu̶ je̱'e̱ ja'ay najty janchni'idonaangu̶xy je̱'e̱ Jesús , je̱' ko yajtzookypy najty je̱'e̱ pa'amja'ay ku̶xyu̶ mu̶u̶d je̱'e̱ mu̶k'ajt mu̶dyiibu̶ najty myu̶dajtypyu̶ñ .
42006020	Chi je̱'e̱ Jesús windu̶kxpe̱jttaay je̱'e̱ dyiscípulotu̶jk y nu̶maay ajku̶xy : “ Jootkujk miich ajku̶xy ayoobu̶du̶jk , je̱' ko miich cham xypyaatku̶xp je̱'e̱ Dios y'ane̱'e̱mu̶ñ .
42006021	“ Jootkujk miich ajku̶xy mu̶dyiibu̶ cham yuu'o'ku̶bu̶ñ , mgu'uxu̶u̶ju̶p miich ajku̶xy . “ Jootkujk miich ajku̶xy mu̶dyiibu̶ cham ju̶u̶by yaaxpu̶ñ , pyaadu̶py je̱'e̱ xu̶u̶ tiempo mu̶naa mxondaakku̶xu̶chu̶ñ .
42006022	“ Jootkujk miich ajku̶xy mu̶naa naty je̱'e̱ ja'ay ka'p xy'ixaangu̶xy , ko pu̶n xy'u̶xtijku̶xu̶ch , y ko naty ju̶bu̶kjaty xy'ojku̶xy xyaaxku̶xy , ko naty xykya'aku'ubu̶gaangu̶xy , xytyijku̶xu̶ch ju̶bu̶kjaty axu̶u̶gjáty mu̶u̶d u̶u̶ch kyu̶xpu̶ , je̱'e̱ ja'ay mu̶dyiibu̶ tzon tzajpjooty .
42006023	Mxonda'agu̶p ajku̶xy je̱'e̱ mu̶'it xu̶u̶ , y mjootkugu̶u̶ygyu̶xu̶p , je̱' ko janchmu̶j je̱'e̱ oy'ajtu̶ñ mu̶dyiibu̶ mbade̱e̱mbyu̶ñ ajku̶xy jiiby tzajpjooty ; je̱' ko nandu'un je̱'e̱ mmu̶j'áp mmu̶jteedy jékyu̶p y'adu̶u̶tzku̶xy , chaachtyuungu̶x nandu'un je̱'e̱ Dios y'ayuuknajtzkapxu̶u̶ybyu̶du̶jk ajku̶xy .
42006024	“ ¡ Peru̶ miich kumeeñjya'ay y'yoobu̶ ajku̶xy , ka'p ni tii jootkujk'ajtu̶ñ mbadaangu̶xy je̱'e̱ mu̶'it xu̶u̶ , je̱' ko tu̶ mnixondaakku̶xy je̱'e̱ tzu̶naay jugy'ajtu̶ñ yaa naaxwiiñ !
42006025	“ ¡ Miich y'yoobu̶ ajku̶xy mu̶dyiibu̶ cham agujk jootkujk kaaygyu̶xp uukku̶xpu̶ñ , mbaadu̶py je̱'e̱ yuu xu̶u̶ mu̶naa ajku̶xy y myajmayjyajtku̶xu̶py ku̶xyu̶ tijaty ! “ ¡ Miich y'yoobu̶ ajku̶xy mu̶dyiibu̶ cham xiikku̶xp yaaxku̶xpu̶ñ , pyaadu̶py je̱'e̱ xu̶u̶ tiempo mu̶naa mju̶u̶ygyu̶xu̶ch myaaxku̶xu̶ch jootmáy gyu̶xpu̶ !
42006026	“ ¡ Miich y'yoobu̶ ajku̶xy ko naty je̱'e̱ naaxwiiñjya'ay ku̶xyu̶ xyjyanchku'umaaygyu̶xy , je̱' ko du'un je̱'e̱ mmu̶j'áp mmu̶jteedy jékyu̶p y'adu̶u̶tzku̶xy , kyu'umaaygyu̶x je̱'e̱ ja'ay je̱'e̱ mu̶dyiibu̶ najty du'un anu̶u̶'ajtku̶xpu̶ñ ko je̱' je̱' ajku̶xy je̱'e̱ Dios y'ayuuknajtzkapxu̶u̶ybyu̶du̶jk !
42006027	Chi je̱'e̱ Jesús myu̶naañ : “ Miich ajku̶xy mu̶dyiibu̶ cham amdo'ijtku̶xpu̶ñ u̶u̶ch je̱'e̱ n'ayuuk , u̶u̶ch miich nu̶maaby ajku̶xy : Tzojkku̶x je̱'e̱ mmu̶dzip mmu̶ma'ad , mu̶gu'ug'ajtku̶x je̱'e̱ mu̶dyiibu̶ ka'p xy'ixaangu̶xyu̶ñ .
42006028	Mu̶gápxku̶x je̱'e̱ ja'ay mu̶u̶d je̱'e̱ oyjyoot oywyinma'añ mu̶dyiibu̶ ju̶bu̶k xyñigapxp xyñimu̶dyaakku̶xpu̶ñ ; mu̶bu̶jktzoogu̶x je̱'e̱ Dios mu̶u̶d je̱' gyu̶xpu̶ ajku̶xy mu̶dyiibu̶ xy'ojku̶xp xyaaxku̶xpu̶ñ .
42006029	Pu̶nu̶ jii pu̶n xykyoxy ma je̱'e̱ m'abu̶nuugyu̶ñ tu'k'adu'um'eemby je'eyu̶ , jaktimymo'o ja'adu'k adu'um'eemby wan xyjyaktimykoxy ; y pu̶nu̶ jii je̱'e̱ mni'ijé̱n pu̶n xypyu̶jku̶ , jaktimymo'o je̱'e̱ mgamisa wan nandu'un jaktimyajnú̶kxy .
42006030	Pu̶nu̶ jii pu̶n tijaty xyujkwaanu̶ , mo'o , y pu̶nu̶ jii pu̶n tijaty xypyu̶jku̶ mu̶dyiibu̶ miich mje̱'e̱'ajtypyu̶ñ , ka'p m'yujkwaanu̶yu̶ch ko wan yajwimbíty .
42006031	Neby miich mdzojkku̶xyu̶ñ túnu̶ch je̱'e̱ ja'ay mu̶u̶d miich ajku̶xy , nandu'un miich mduungu̶xu̶ch mu̶u̶d je̱' ajku̶xy .
42006032	“ Pu̶nu̶ je̱'e̱du̶'ajty miich mdzojkku̶xypy pu̶njaty xychojkku̶xpu̶ñ , ¿ ti oyjya'ay'ajtu̶ñ da'a du'un miich m'oktuungu̶xypy ? Nandu'un je̱'e̱ pokyjya'aydyu̶jk chojkku̶xypy je̱' pu̶njaty tzojku̶gu̶xpu̶ñ .
42006033	Y pu̶nu̶ mduungu̶xypy je̱'e̱ oybyu̶ mu̶u̶d je̱'e̱du̶'ajty pu̶n mu̶u̶d oy mnaymyu̶gu'ug'adyii ajku̶xyu̶ñ , ¿ ti oyjya'ay'ajtu̶ñ da'a du'un miich m'oktuungu̶xypy ? Nandu'un je̱'e̱ pokyjya'aydyu̶jk tyuungu̶xypy je̱'e̱ oybyu̶ mu̶u̶d je̱'e̱ myu̶gu'ugtu̶jk ajku̶xy .
42006034	Y pu̶nu̶ myaj'anúkxku̶xypy je̱'e̱ ja'ay tijaty je̱'e̱du̶'ajty mu̶dyiibu̶ miich mju̶jp'ijxku̶xypyu̶ñ , ko nandu'un xymyooygyu̶xu̶ch tiga'atii , ¿ ti oyjya'ay'ajtu̶ñ da'a du'un miich m'oktuungu̶xypy ? Nandu'un je̱'e̱ pokyjya'aydyu̶jk nayyaj'anúkxu̶gu̶xp je̱'e̱ tijaty amíñ u̶xyu̶py , nan ju̶jp'ijxku̶xy ko ñaymyooyu̶gu̶xu̶ch tiga'atii amíñ u̶xyu̶py .
42006035	Miich ajku̶xy tzojkku̶x je̱'e̱ mmu̶dzip mmu̶ma'ad , y nan mu̶'oy'ajtku̶xu̶py , yaj'anúkxku̶x tijaty , y ka'p ni tii mju̶jp'ijxku̶xu̶ch ko yajwimbijttu̶gajtzku̶xu̶ch . Y du'un miich mu̶j mbaatku̶xu̶ch je̱'e̱ oy'ajtu̶ñ , y mnaydyiju̶u̶wu̶ch ajku̶xy je̱'e̱ mu̶jpu̶ Dios y'Ung . Je̱' ko je̱'e̱ Dios pya'a''ayoodaaby je̱'e̱ ja'ay ku̶xyu̶ mu̶dyiijáty ka'p ni tii ku'umaaygyu̶xyu̶ñ y mu̶dyiibu̶ ju̶bu̶kja'ayu̶ñ ajku̶xy .
42006036	Miich ajku̶xy pa'a''ayoogu̶x je̱'e̱ mu̶gu'uktu̶jk , du'un neby je̱'e̱ mDios Teedy xypya'a''ayoogu̶xyu̶ñ .
42006037	“ Ka'p je̱'e̱ mmu̶gu'ug ni tii myaj'u̶x'ijx myajpa'ijxku̶xu̶ch , y mu̶'it je̱'e̱ Dios ka'p xy'u̶x'ix xypya'íxu̶ch ajku̶xy . Ka'p je̱'e̱ mmu̶gu'ug mboky'ijxku̶xu̶ch , y mu̶'it je̱'e̱ Dios ka'p xypyoky'íxu̶ch ajku̶xy . Winmé̱kxku̶x je̱'e̱ mmu̶gu'ug , y mu̶'it je̱'e̱ Dios nandu'un xywyinmé̱kxu̶ch ajku̶xy .
42006038	Mooygyu̶x je̱'e̱ mmu̶gu'ug , y mu̶'it je̱'e̱ Dios miich xymyo'owu̶ch ajku̶xy . Xymyooygyu̶xu̶p ma tu'ug je̱'e̱ morral mu̶dyiibu̶ oy yajxón kipxyu̶ñ , tijta'ach , janchyajxón y'ujtzu̶ch y janchku'ubítk . Dios miich xykyípxu̶p ajku̶xy mu̶u̶d je̱'e̱ mgu̶'u̶mguipxu̶'u̶ñ ajku̶xy mu̶dyiibu̶ je̱'e̱ wiingpu̶ naty mu̶u̶d tu̶ mguípxku̶xyu̶ñ . ”
42006039	Chi je̱'e̱ Jesús yajmu̶dmu̶dyaaku̶ ajku̶xy adayaaba ijxpe̱jt : “ ¿ Nej mu̶baad tu'ug je̱'e̱ wiindzja'ay myu̶wiindzja'ay wijtzyo'oyu̶ ? ¿ Nej ka'p ndijy mu̶maty nime̱tzk jyutku'uga'agu̶xu̶chu̶ ?
42006040	Ka'p u̶xpu̶kyjya'ay jii ni tu'ug mu̶dyiibu̶ ni'igyu̶ u̶xpu̶ky ni'igu̶ ka'p je̱'e̱ wyindzú̶nu̶ñu̶ba , ko naty je̱'e̱ y'u̶xpu̶jku̶ñ tu̶ yajmaayñu̶ ñajtzpadu̶'u̶wu̶py je̱'e̱ wyindzú̶n .
42006041	“ ¿ Ti je̱'e̱ mmu̶gu'ug ko mu̶k'eemby mboky'ixy ko we̱e̱nu̶ tyuundu̶góy y jakmu̶j miich ni'igyu̶ mduundu̶góy , y ka'p mnayjyu̶wu̶'u̶yii ? Du'un neby nu̶wu̶'u̶y pi'kpu'uxk tu̶ m'ixy ma je̱'e̱ mmu̶gu'ug wyiinu̶ñ , y ma je̱'e̱ mgu̶'u̶mwiinu̶ñ , jakmu̶j je̱'e̱ mu̶jkepypyoody jiiby ni'igyu̶ , y ka'p je̱'e̱ mu̶jkepypyoody m'ixy ma je̱'e̱ mgu̶'u̶mwiinu̶ñ .
42006042	Pu̶nu̶ ka'p je̱'e̱ mu̶j kuepypyoody m'ixy ma je̱'e̱ mgu̶'u̶mwiinu̶ñ , ¿ ti je̱'e̱ mmu̶gu'ug ko du'un mnu̶ma'ay : ‘ Mmu̶gu'ug , nayye̱gu̶u̶ , míñu̶ch je̱'e̱ pi'kpu'uxk n'okyajpu̶dzú̶my ma yu̶'u̶ mwiinu̶ñ ’ ? ¡ Tzo'oydyu'untúk miich ! Jayu̶jp je̱'e̱ mjoot mwinma'añ m'ok'yajwa'adzu̶ch mu̶'íttu̶tz je̱'e̱ mmu̶gu'ug mu̶baad m'u̶u̶wij mgapxwijnu̶ , du'un neby naty nu̶wu̶'u̶y tu̶ myajpu̶dzú̶myu̶ñ je̱'e̱ mu̶jkepypyoody ma je̱'e̱ mgu̶'u̶mwiinu̶ñ y du'unu̶tz wa'adz m'ijxnu̶ch , y chiiju̶tz je̱'e̱ pi'kpu'uxk mu̶baad myajpu̶dzu̶u̶mnu̶ ma je̱'e̱ mmu̶gu'ug wyiinu̶ñ .
42006043	“ Ka'p je̱'e̱ oygyepy jii , mu̶dyiibu̶ ju̶bu̶kjaty tu̶u̶m'ajtpu̶ñ ; nan ka'p je̱'e̱ ju̶bu̶kkepy jii , mu̶dyiibu̶ oyjyaty tu̶u̶m'ajtpu̶ñ .
42006044	Je̱' ko agu̶ yaj'u̶xkajp je̱'e̱ kepy mu̶u̶d je̱'e̱ tyu̶u̶m : ka'p higueeru̶ tu̶u̶m pu̶n tuky ma je̱'e̱ eptykyepyu̶ñ , nan ka'p je̱'e̱ uva tza'am pu̶n piy ma je̱'e̱ aadz epty myu̶u̶dpu̶ju̶ñ .
42006045	Je̱'e̱ oyjya'aybyu̶ ja'ay oybyu̶ ayuuk je̱'e̱ kyapxypy myu̶dyaakypy , je̱' ko je̱' jyootjooty wyinma'añjyooty myu̶dajtypy je̱'e̱ oybyu̶ , y je̱'e̱ ju̶bu̶kja'aybyu̶ ja'ay nan je̱'e̱ ju̶bu̶kjatypyu̶ ayuuk je̱'e̱ kyapxypy myu̶dyaakypy , je̱' ko je̱' jyootjooty wyinma'añjyooty myu̶dajtypy je̱'e̱ ju̶bu̶kpu̶ . Je̱' ko je̱'e̱ mu̶dyiibu̶ y'aa'ajtypy jyoot'ajtypy , je̱' je̱' kyapxypy myu̶dyaakypy .
42006046	Chi je̱'e̱ Jesús jyakmu̶naañ : “ ¿ Miich ajku̶xy tii u̶u̶ch ko xyñu̶maaygyu̶xy , ‘ Windzú̶n , Windzú̶n ’ , y ka'p mguydyuungu̶xy mu̶dyiibu̶ nyajnu̶maaygyu̶xypyu̶ñ ?
42006047	Cham n'awa'anaanu̶ ajku̶xy pu̶n je̱'e̱ ja'ay mu̶u̶d tyu'knaxu̶'u̶y mu̶dyiibu̶ u̶u̶ch xyñimiimbu̶ñ y xymyu̶doowu̶ch je̱'e̱ n'ayuuk ndu̶y'ajt y kuydyúñ neby u̶u̶ch nmu̶na'añu̶ñ .
42006048	Tu'knaxu̶u̶by je̱'e̱ ja'ay du'un tu'ug mu̶dyiibu̶ je̱'e̱ tyu̶jk tu'ug koju̶ñ tzaada'agykyú̶xp . Chi jayu̶jp nidaju̶u̶y janchku̶u̶k , y yajtzondaaky je̱'e̱ poch y'u̶jx tzaada'agykyú̶xp . Y ko je̱'e̱ mu̶jnu̶u̶ kyoomy , chi je̱'e̱ tu̶jk nimiiñ mu̶u̶d je̱'e̱ myu̶k myu̶jaa ku̶xyu̶ y ja'ayajpu̶du̶'u̶gaañ je̱'e̱ tu̶jk , peru̶ ka'p je̱'e̱ nidu'uñdyu̶ yu'kxu̶xa , je̱' ko ku̶u̶k najty je̱'e̱ pyojtzooñu̶ch .
42006049	Peru̶ je̱'e̱ ja'ay mu̶dyiibu̶ u̶u̶ch je̱'e̱ n'ayuuk ndu̶y'ajt xymyu̶doowu̶byu̶ñ y ka'p kuydyúñ neby u̶u̶ch nmu̶na'añu̶ñ , tu'knaxu̶u̶by je̱'e̱ ja'ay du'un tu'ug mu̶dyiibu̶ je̱'e̱ tyu̶jk koju̶ñ wingu̶xy y ka'p je̱'e̱ poch ku̶u̶k yajtzondaaky . Y ko je̱'e̱ mu̶jnu̶u̶ kyoomy , chi je̱'e̱ tu̶jk nimiiñ mu̶u̶d je̱'e̱ myu̶k myu̶jaa ku̶xyu̶ , chi yajpu̶du̶'ky y wa'adzu̶ wyindu̶gooydyaay .
42007001	Ko je̱'e̱ Jesús kyapxtaay myu̶dyaaktaay mu̶u̶d je̱'e̱ mayjya'ay mu̶dyiibu̶ najty jim amdo'ijtku̶xpu̶ñ , chi jim Capernaum ñu̶kxy .
42007002	Jim najty capitán romano tu'ug chu̶na'ay mu̶dyiibu̶ tyuumbu̶ tu'ug mu̶u̶du̶ñ mu̶dyiibu̶ jyanchtzojkypyu̶ñ , je̱' najty pu̶jku̶p , y timy'o'ogaanu̶py je̱'e̱ najtyu̶ñ .
42007003	Ko je̱'e̱ capitán ayuuk mu̶dooy neby je̱'e̱ Jesús tyuñu̶ñ , chi je̱'e̱ judío amu̶jja'aydyu̶jk nije̱' mu̶k'eemby kejxy ajku̶xy ko wan nu̶kxy mu̶nukxtaakku̶xy je̱'e̱ Jesús , myínu̶ch ma je̱'e̱ tyu̶jku̶ñ , yajtzookku̶xu̶ch je̱'e̱ tyuumbu̶ .
42007004	Ko je̱'e̱ amu̶jja'aydyu̶jk oy jim jya'tku̶xy ma je̱'e̱ Jesúsu̶ñ , chi mu̶ju̶u̶ydyaaky mu̶nukxtaaky ajku̶xy , nu̶maay ajku̶xy : — Adayaaba capitán paattu̶p yu̶'u̶ ko mbubé̱du̶ch ,
42007005	je̱' ko xychojku̶byu̶ch je̱'e̱ nnaax ngajpt ajku̶xy , y yu̶'u̶ ku̶'u̶m tu̶ yajkojyii u̶u̶ch je̱'e̱ nnaymyujktaakt ajku̶xy .
42007006	Chi je̱'e̱ Jesús ñu̶kxy mu̶u̶d je̱' ajku̶xy . Peru̶ ko je̱'e̱ tu̶jk mu̶wingóñ ajku̶xy , chi je̱'e̱ capitán myu̶gu'ugtu̶jk nije̱' kejxy ko wan nu̶kxy ju̶jpkubadu̶u̶ygyu̶xy je̱'e̱ Jesús , y nu̶ma'awu̶ch : “ Windzú̶n , ka'p nigoo mnay'amu̶jaduñyii , je̱' ko ka'p u̶u̶ch xypyaady mdu̶gu̶'u̶wu̶ch miich ma u̶u̶ch je̱'e̱ ndu̶jku̶ñ ,
42007007	y paady u̶u̶ch je̱'e̱ njoot ka'p tu̶ nmu̶ktúñ ko nu̶kxy ku̶'u̶m n'u̶xta'ay , je'eyu̶du̶'ajty miich nigoo kapx wan u̶u̶ch je̱'e̱ nduumbu̶ cho'ogu̶ch .
42007008	U̶u̶ch ku̶'u̶m nmu̶u̶du̶ch je̱'e̱ nwindzú̶n mu̶dyiibu̶ u̶u̶ch xy'ane̱'e̱mbu̶ñ , y nan nmu̶u̶du̶ch tziptuumbu̶ may mu̶dyiibu̶ u̶u̶ch n'ane'embyu̶ñ . Ko u̶u̶ch nidu'ugtu̶ nu̶ma'ay ajku̶xy ko wan nu̶kxy , nu̶kxp je̱' ; y ko u̶u̶ch ja'adu'ug nu̶ma'ay ko wan miñ , miimb je̱' ; y ko u̶u̶ch je̱'e̱ nduumbu̶ nu̶ma'ay ko wan ti du'umbu̶ tuñ , tyuumby je̱' . ”
42007009	Jesús mu̶k je̱'e̱ yajnú̶kxy yajju̶wu̶u̶y ko adayaaba du'un mu̶dooy neby je̱'e̱ capitán myu̶naañu̶ñ , y chi je̱'e̱ mayjya'ay ni''ijxwimbijty mu̶dyiijáty najty pamiinu̶bu̶ñ , nu̶maay ajku̶xy : — Tu̶y'ajtu̶ñ du'un nnu̶maaygyu̶xy ko ka'anu̶ u̶u̶ch nbaadyñu̶ Israel ja'ay mu̶dyiibu̶ u̶u̶ch du'un xymyu̶bu̶jkpu̶ñ neby adayaaba ja'ayu̶ñ .
42007010	Ko je̱'e̱ kexyo'oybyu̶ wyimbijtku̶xnu̶ ma je̱'e̱ tu̶jku̶ñ , chi je̱'e̱ tuumbu̶ oy paatku̶xnu̶ tu̶ najty je̱'e̱ myu̶baadu̶u̶yñu̶ .
42007011	Tu̶ najty we̱e̱nu̶ y'ijtnu̶ ko je̱'e̱ Jesús ñu̶kxy ma je̱'e̱ kajpt tu'ug mu̶dyiibu̶ xu̶u̶'ajtpu̶ñ Naín . Myu̶dnu̶kx je̱'e̱ dyiscípulotu̶jk ajku̶xy y mu̶u̶d je̱'e̱ mayjya'ay nandu'un .
42007012	Ko wyingooñ ma najty kyajpttu̶gu̶'u̶waanu̶ju̶ñ , chi ijxy ko je̱'e̱ ja'ay o'kpu̶ tu'ug ku̶u̶yñú̶kxku̶xy , nu̶kxy najty yajnaaxtu̶gu̶'u̶waangu̶xy , mu̶dyiibu̶ je̱'e̱ ungtaj najty tu'kpajk y'ung'ajtypyu̶ñ ; ku'o'ogytyo'oxyu̶jk je̱'e̱ najty , y maygyajptja'ay najty janchpanú̶kxu̶p .
42007013	Ko je̱'e̱ Windzú̶n Jesús ijxy je̱'e̱ ku'o'ogytyo'oxyu̶jk , chi pa'a''ayoogóty , y nu̶maay : — Ka'p mya'axy .
42007014	Chi mu̶k'eemby nimu̶jwa'ky y ni'idooñ je̱'e̱ o'kpu̶ kaju̶ . Y je̱'e̱ mu̶dyiibu̶ najty je̱'e̱ o'kpu̶ ku̶u̶yñú̶kxku̶xpu̶ñ , chi wya'kxu̶jptaay ajku̶xy . Chi je̱'e̱ Jesús nu̶maay je̱'e̱ o'kpu̶ : — Ye̱e̱g'ana'k , u̶u̶ch miich yam du'un nu̶maaby : ¡ Pu̶du̶'u̶g !
42007015	Mu̶'it je̱'e̱ ye̱e̱g'ana'k wye̱tzkugu̶u̶y mu̶dyiibu̶ najty tu̶ y'o'ogyu̶ñ , y tyu̶gu̶y kapxpu̶ mu̶dyaakpu̶ . Y chi je̱'e̱ Jesús yajku̶'u̶du̶gu̶u̶yñu̶ je̱'e̱ tyaj .
42007016	Ko je̱'e̱ ja'ay du'un ijxy ajku̶xy , chi oy chu̶gu̶u̶ybyu̶jkku̶xy nigu̶xyu̶ , y chi je̱'e̱ Dios ja'aymyejch o'owu̶dajty ajku̶xy , myu̶naangu̶xy : — Tu'ug je̱'e̱ mu̶jpu̶ Dios y'ayuuknajtzkapxu̶u̶ybyu̶ cham yajpaatp ma u̶u̶ch ajtu̶m ajku̶xyu̶ñ . Nandu'un myu̶naañ ajku̶xy : — Tu̶ je̱'e̱ Dios ñaax kyajpt oy pubety pudu̶gu̶'u̶y .
42007017	Y ku̶xyu̶ je̱'e̱ kapxy mu̶dya'agy du'un wya'kxtaay neby je̱'e̱ Jesús najty tu̶ tyuñu̶ñ ma je̱'e̱ Judea naaxjooty kú̶xyu̶ju̶ñ , y ma je̱'e̱ naax kajpt ku̶xyu̶ winduuy wingónbu̶ju̶ñ .
42007018	Juan Bautista ñejwu̶ydyaay adaa du'un ku̶xyu̶ neby tyuunu̶ jyajtu̶ju̶ñ mu̶u̶d je̱'e̱ Jesús , je̱'e̱ y'u̶xpu̶jkpu̶du̶jk je̱'e̱ du'un yajmu̶dmu̶dyaaktaayu̶ ajku̶xy . Chi je̱'e̱ y'u̶xpu̶jkpu̶du̶jk me̱tzk mu̶jwooy ,
42007019	y kejxy ma je̱'e̱ Jesús najty yajpaadyu̶ñ , chi nu̶maay ko wan nu̶kxy yajtu̶u̶gu̶xy pu̶nu̶ je̱' najty je̱' jaanch , je̱'e̱ Cristo mu̶dyiibu̶ najty minaambu̶ñ o pu̶nu̶ jya'ay'ejxypy je̱'e̱ wiingpu̶ ajku̶xy .
42007020	Chi je̱'e̱ Juan kyexyo'oybyu̶ jya'ty ajku̶xy ma je̱'e̱ Jesúsu̶ñ , y nu̶maay ajku̶xy : — Je̱'e̱ Juan Bautista u̶u̶ch tu̶ xykye̱jxku̶xy ma miichu̶ñ , ko nyajtú̶wu̶ch pu̶nu̶ miich je̱' je̱'e̱ Cristo mu̶dyiibu̶ minaambu̶ñ , o pu̶nu̶ nja'ay'ejxypyu̶ch je̱'e̱ wiingpu̶ ajku̶xy .
42007021	Timymyu̶'ityu̶ je̱'e̱ Jesús pa'amja'ay may yajtzooky . Yajtzook nandu'un mu̶dyiibu̶ najty je̱'e̱ mu̶j'yuu mu̶jpa'am mu̶k yaj'ayoowu̶bu̶ñ ajku̶xy , y nan yajtzook pu̶njaty najty je̱'e̱ ka'a'óybyu̶ mu̶u̶d ma je̱'e̱ jyoot wyinma'añdyu̶ñ ajku̶xy , y may je̱'e̱ wiindzja'ay nandu'un yajwiindu̶kxu̶'ky .
42007022	Chi je̱'e̱ Jesús je̱'e̱ Juan kyexyo'oybyu̶ nu̶maayu̶ : — Nu̶kx je̱'e̱ Juan du'un nu̶maaygyu̶x neby tu̶ m'ijxku̶xy mmu̶doogu̶xyu̶ñ . Yajmu̶dmu̶dyaakku̶x ko je̱'e̱ wiindzpu̶ja'ay tu̶ wyindu̶kxu̶'kku̶xy , ko je̱'e̱ tekymya'atpu̶ja'ay tu̶ yo'oyu̶'kku̶xy , ko je̱'e̱ ju̶bu̶k pu'udzpa'ammu̶u̶dpu̶ tu̶ chookku̶xy , ko je̱'e̱ natpu̶ja'ay tu̶ myu̶doowu̶'kku̶xy ko je̱'e̱ o'ogyjya'ay tu̶ jyuugypyu̶jkku̶xy y je̱'e̱ ayoobu̶du̶jk yajmooygyu̶xp je̱'e̱ ayuuk tu̶y'ajt mu̶dyiibu̶ je̱'e̱ aanu̶mu̶ ni'idzooku̶ñ ye̱jkpu̶ñ .
42007023	¡ Y jootkujk je̱'e̱ ajku̶xy mu̶dyiibu̶ je̱'e̱ myu̶bu̶jku̶ñ ka'p yajtu̶gooygyu̶xy ma u̶u̶chu̶ñ !
42007024	Ko je̱'e̱ Juan kyexyo'oybyu̶ wyimbijttaaygyu̶xnu̶ , chi je̱'e̱ Jesús nimu̶dyaaktu̶gu̶u̶y je̱'e̱ Juan ma je̱'e̱ mayjya'ayu̶ñ , myu̶naañ : “ ¿ Miich ajku̶xy tii oy tu̶ m'ijxku̶xy jim adu'ugtuum ? ¿ Nej tu̶ m'ijxku̶xy tu'ug je̱'e̱ ja'ay aamé̱tzk jootmé̱tzk , du'un neby tu'ug waaxk'aay mu̶dyiibu̶ pojmiimb pojxu̶jpu̶ñ ?
42007025	Y pu̶nu̶ ka'p , ¿ ti oy tu̶ m'ijxku̶xy ? ¿ Tu'ug je̱'e̱ ya'aydyu̶jk mu̶dyiibu̶ oywyit oydyukxy mu̶u̶d xyóxyu̶chu̶ ? Ka'p du'un tu̶ m'ijxku̶xy . Miich mnejwu̶u̶by du'un ajku̶xy ko je̱'e̱ oybyu̶ xoxypyu̶ ja'ay ajku̶xy y mu̶dyiibu̶ tzu̶naaby jugy'ajtku̶xpu̶ñ mu̶u̶d je̱'e̱ mayñaxpu̶ xondaaku̶ñ , jim je̱'e̱ yajpaatku̶xy ma je̱'e̱ mu̶j'ane̱'e̱mbu̶ tyu̶jk ajku̶xyu̶ñ .
42007026	¿ Peru̶ ti oy tu̶ m'ijxku̶xy ? ¿ Tu'ug je̱'e̱ Dios y'ayuuknajtzkapxu̶u̶ybyu̶ ? Janch tu̶ m'ijxku̶xy tu'ug je̱'e̱ Dios y'ayuuknajtzkapxu̶u̶ybyu̶ , y jakni'igyu̶ je̱'e̱ myu̶ju̶ch ka'p je̱'e̱ju̶ñu̶ba je̱'e̱ Dios y'ayuuknajtzkapxu̶u̶ybyu̶du̶jk mu̶dyiibu̶ jékyu̶p tzu̶naaygyu̶xu̶ñ .
42007027	Je̱' adaa je̱'e̱ Juan mu̶dyiibu̶ je̱'e̱ Dios ñigapx ma je̱'e̱ ñakyu̶ñ ma du'un myu̶naañu̶ñ :
42007028	U̶u̶ch miich yam nu̶maaby ajku̶xy ko ka'p je̱'e̱ ja'ay jii ni tu'ug Dios y'ayuuknajtzkapxu̶u̶ybyu̶ mu̶dyiibu̶ jakni'igyu̶ mu̶ju̶ñ ka'p je̱'e̱ju̶ñu̶ba je̱'e̱ Juan Bautista , y je̱'e̱ mu̶dyiibu̶ naty mu̶bu̶jkku̶xpu̶ñ je̱'e̱ Dios y'ane̱'e̱mu̶ñ jakmu̶j je̱'e̱ ni'igyu̶ y'ídu̶ch nigu̶ ka'p je̱'e̱ Juan Bautista .
42007029	“ Ku̶xyu̶ pu̶njaty je̱'e̱ Juan y'ayuuk du'un mu̶doogu̶xu̶ñ , y je̱'e̱ yajkugube̱jtpu̶du̶jk nandu'un mu̶dyiibu̶ je̱'e̱ gobierno romano mu̶duungu̶xpu̶ñ ; chi je̱'e̱ Juan yajnu̶u̶be̱jtu̶ ajku̶xy , ku'ubu̶jky du'un ajku̶xy ko je̱'e̱ Dios tyu'uda'agyu̶ch .
42007030	Peru̶ je̱'e̱ fariseo ja'ay mu̶u̶d je̱'e̱ Dios y'ane̱'e̱mu̶ñ windzu̶ndu̶jk ajku̶xy ka'p je̱'e̱ ñu̶u̶be̱jtku̶xy ma je̱'e̱ Juangu̶ñ , ka'p du'un mu̶j'ijxy mu̶jpu̶daaky ajku̶xy mu̶dyiibu̶ je̱'e̱ Dios najty jya'atune̱e̱mbyu̶ñ mu̶u̶d je̱' gyu̶xpu̶ ajku̶xy .
42007031	“ ¿ Pu̶n u̶u̶ch mu̶u̶d n'okyajkipxyxu̶'u̶wu̶ch adayaaba ja'ay ajku̶xy mu̶dyiibu̶ jada'achámbu̶ xu̶u̶ tiempo tzu̶naaygyu̶xpu̶ñ ? ¿ Pu̶n je̱'e̱ mu̶u̶d tyu'knaxu̶u̶ygyu̶xy ?
42007032	Du'un je̱'e̱ tyu'knaxu̶u̶ygyu̶xy neby je̱'e̱ pi'k'ana'ktu̶jk mu̶dyiibu̶ naxwé̱tzku̶xpu̶ñ ma je̱'e̱ ja'ay jyuuygyu̶xy tyókku̶xyu̶ñ cham y'u̶yu̶u̶y kyuy'ajtku̶xy y mu̶j'yaax mu̶jjojku̶xy je̱'e̱ myu̶gu'ugtu̶jk : ‘ Tu̶ u̶u̶ch je̱'e̱ tzajpkapyxuuxk nja'ayajxu'uxy ajku̶xy , y ka'p miich tu̶ m'e̱jtzku̶xy ; tu̶ nja'a'u̶u̶wu̶ ajku̶xy u̶y jootmaymyu̶u̶dpu̶ , y nan ka'p miich tu̶ m'yaaxku̶xy . ’
42007033	Y ko je̱'e̱ Juan Bautista y'ooy , ka'p najty kaagy je̱'e̱ kay , nan ka'p najty viino je̱'e̱ u'ugy , chi miich mmu̶naangu̶xy ko je̱'e̱ Juan kya'a'oybyu̶mu̶u̶du̶ch .
42007034	Chi u̶u̶ch je̱' je̱'e̱ ja'ay mu̶dyiibu̶ tzon tzajpjooty tu̶ nmíñu̶ch , chi kaaybyu̶ch uukpu̶ch , y du'un miich mmu̶naangu̶xy ko u̶u̶ch njanchkáxu̶ch , y ko u̶u̶ch je̱'e̱ viino njanch'u'ugy , y ko u̶u̶ch je̱'e̱ pokyjya'aydyu̶jk nmu̶gu'ug'áty y je̱'e̱ yajkugube̱jtpu̶du̶jk ajku̶xy mu̶dyiibu̶ je̱'e̱ gobierno romano mu̶duungu̶xpu̶ñ .
42007035	Peru̶ je̱'e̱ Dios tyu̶y'ajt jii je̱'e̱ ñi'igu̶xu̶'u̶gy ma pu̶njaty je̱'e̱ tu̶y'ajt nigapxp nimu̶dyaakku̶xpu̶ñ . ”
42007036	Chi tu'ug fariseo ja'ay Jesús wooy kaaybyu̶ . Chi je̱'e̱ Jesús ñu̶kxy ma je̱'e̱ fariseo ja'ay tyu̶jku̶ñ , chi ñaxwech ma je̱'e̱ meesu̶ju̶ñ .
42007037	Y jim najty to'oxyu̶jk tu'ug chu̶na'ay mu̶dyiibu̶ najty ju̶bu̶ktzu̶naaby ju̶bu̶kjugy'ajtp ma je̱'e̱ jimbu̶ kajptu̶ñ . Ko je̱'e̱ to'oxyu̶jk du'un nejwu̶u̶y ko je̱'e̱ Jesús najty kaaybyu̶ tu̶ ñu̶kxy ma je̱'e̱ fariseo ja'ay tyu̶jku̶ñ , chi tzaavidrio tu'ug mu̶miiñ ujtz mu̶u̶d je̱'e̱ perfume .
42007038	Yaaxu̶p ñayñajtzpu̶gue̱e̱dzu̶u̶yu̶ ma je̱'e̱ Jesús tyekymyu̶jku̶ñ . Y yajxóku̶ je̱'e̱ Jesús tyeky mu̶u̶d je̱'e̱ wyinnu̶u̶ y po'ttu̶u̶ch mu̶u̶d je̱'e̱ kyu'uwaay , chi tzu'kxu̶ je̱'e̱ Jesús tyeky y yajjáxy je̱'e̱ perfume .
42007039	Je̱'e̱ fariseo ja'ay mu̶dyiibu̶ najty je̱'e̱ Jesús tu̶ woy , ko adaa du'un ijxy , chi wyinmaay , y myu̶naañ : “ Ko u̶xyu̶py adaa Jesús y'okje̱'e̱ju̶ch tu'ug je̱'e̱ Dios y'ayuuknajtzkapxu̶u̶ybyu̶ , y'u̶xkajpy u̶xyu̶py adaa pu̶n ja'ay adayaaba to'oxyu̶jk mu̶dyiibu̶ ni'idoonu̶bu̶ñ : ko tu'ug je̱'e̱ to'oxyu̶jk mu̶dyiibu̶ ju̶bu̶ktzu̶naaby ju̶bu̶kjugy'ajtpu̶ñ . ”
42007040	Mu̶'it je̱'e̱ Jesús nu̶maay je̱'e̱ fariseo ja'ay : — Simón , cham ayuuk tu'ug nyajmu̶dmu̶dya'aga'añ . Chi je̱'e̱ fariseo ja'ay y'adzooy : — Windzú̶n , yajmu̶dmu̶dyaaku̶ch .
42007041	Chi je̱'e̱ Jesús myu̶naañ : — Tu'ug je̱'e̱ kumeeñjya'ay , me̱tzk najty je̱'e̱ ja'ay tu̶ yajmeeñ anukxy . Tu'ug yaj'anúkxy mu̶gooxk mu̶go'px denario meeñ y ja'adu'ug yaj'anúkxy juxytyikxymyajk denario meeñ .
42007042	Y je̱' ko ka'p najty mu̶u̶du̶ch ajku̶xy tii mu̶u̶d kube̱jtku̶xu̶chu̶ñ , chi je̱'e̱ kumeeñjya'ay winmekxy je̱'e̱ mu̶dyiibu̶ najty nime̱tzk mu̶nukxy'ajtu̶bu̶ñ . Miich cham oknu̶maayk , je̱'e̱ me̱tzpu̶ ja'ay mu̶dyiibu̶ nukxu̶ñ ajku̶xy , ¿ mu̶dyiibu̶ je̱'e̱ yajnúkxpu̶ ni'igyu̶ tzojku̶p ?
42007043	Chi je̱'e̱ Simón y'adzooy : — Je̱' je̱'e̱ mu̶dyiibu̶ jakni'igyu̶ tu̶ winmekxyu̶ñ . Chi je̱'e̱ Jesús ñu̶maayu̶ : — Tu̶ mnejwu̶'u̶y .
42007044	Mu̶'it je̱'e̱ Jesús ni''ijxwimbijty je̱'e̱ to'oxyu̶jk , y nu̶maay je̱'e̱ Simón : — ¿ Nej m'ijxypy adayaaba to'oxyu̶jk ? Ko u̶u̶ch tu̶ ndu̶gu̶'u̶y ma je̱'e̱ mdu̶jku̶ñ , ka'p u̶u̶ch je̱'e̱ nu̶u̶ tu̶ xymyo'oy ko u̶u̶ch je̱'e̱ ndeky nbuju̶ch . Y adayaaba to'oxyu̶jk tu̶ u̶u̶ch ndeky yu̶'u̶ xypyuju̶ mu̶u̶d je̱'e̱ wyinnu̶u̶ y tu̶ xypyo'ttu̶u̶tzu̶ch mu̶u̶d je̱'e̱ kyu'uwaay .
42007045	Ka'p u̶u̶ch miich tu̶ xychu'kxy , peru̶ adaa to'oxyu̶jk neby u̶u̶ch tu̶ ndu̶jktu̶gu̶'u̶yu̶ñ , xychu'kx'adu̶u̶tzu̶u̶byu̶ch ndeky je̱'e̱ chambaad .
42007046	Miich ka'p aceetyu̶ tu̶ mbu̶da'agy ma u̶u̶ch je̱'e̱ ngu'ubajku̶ñ , peru̶ adaa to'oxyu̶jk tu̶ u̶u̶ch je̱'e̱ ndeky xyajjáxu̶ je̱'e̱ perfume mu̶dyiibu̶ oy janchxukpu̶ñ .
42007047	Paady u̶u̶ch miich nnu̶ma'ay ko adaa to'oxyu̶jk winmekxy yu̶'u̶ myaybyoky , je̱' ko je̱'e̱ chojku̶ñ mu̶j tu̶ yajni'igu̶xu̶'u̶gy . Peru̶ je̱'e̱ ja'ay mu̶dyiibu̶ je̱'e̱ pyoky we̱e̱nu̶ yajwinmé̱kxpu̶ñ , we̱e̱nu̶ chojku̶ñ je̱'e̱ yajni'igu̶xu̶'u̶gy .
42007048	Chi je̱'e̱ Jesús je̱'e̱ to'oxyu̶jk nu̶maay : — Tu̶ je̱'e̱ mboky yajwinme̱kxta'ay .
42007049	Y je̱'e̱ mu̶dyiijáty najty tu̶ yajwoogu̶xyu̶ñ mu̶dyiibu̶ najty jiiby ajku̶xy , chi ñayyajtu̶u̶du̶gu̶u̶yu̶ ajku̶xy amíñ u̶xyu̶py : — ¿ Pu̶n ja'ay adaa da'a u̶xtu̶ wyinmekxypy poky ku̶dyeey yu̶'u̶ ?
42007050	Chi je̱'e̱ Jesús nu̶maay je̱'e̱ to'oxyu̶jk : — Tu̶ je̱'e̱ mboky yajwinme̱kxta'ay , je̱' ko u̶u̶ch tu̶ xymyu̶bu̶ky ; nu̶kxnu̶ agujk jootkujk .
42008001	Ko adaa du'un tyuunu̶ jyajtu̶ , chi je̱'e̱ Jesús wyu̶dijty ma je̱'e̱ mu̶j kajpt mutzk kajpt mayu̶ñ , kapxwa'kxy je̱'e̱ ayuuk tu̶y'ajt je̱'e̱ Dios y'ane̱'e̱mu̶ñ . Jim najty jyaymyu̶dadyii je̱'e̱ nimajmé̱tzpu̶ y'apóstolestu̶jk ajku̶xy .
42008002	Y nan nije̱'e̱játy je̱'e̱ to'oxyu̶jktu̶jk mu̶dyiibu̶ najty je̱' tu̶ yajtzo'ogyu̶ñ mu̶dyiibu̶ najty ka'a'oybyu̶mu̶u̶du̶ñ , y jakmaybyu̶ yuu pa'am . Je̱' je̱' ajku̶xy je̱'e̱ María je̱'e̱ to'oxyu̶jk mu̶dyiibu̶ najty Magdala kugajptu̶ñ je̱'e̱ mu̶dyiibu̶ je̱'e̱ Jesús yajpu̶dzu̶u̶mu̶xu̶ juxtujk je̱'e̱ ka'a'óybyu̶ ,
42008003	y je̱'e̱ Juana , je̱'e̱ Cuza tyo'oxyu̶jk , ( Cuza je̱' je̱' je̱'e̱ mu̶j'ane̱'e̱mbu̶ Herodes tyuumbu̶ windzú̶n ) , y je̱'e̱ Susana y mu̶u̶d je̱'e̱ wiing to'oxyu̶jk may mu̶dyiibu̶ najty pube̱jtku̶xpu̶ñ je̱'e̱ Jesús mu̶u̶d tijaty najty myu̶u̶du̶ñ ajku̶xy .
42008004	Mayjya'ay jyanchtzóñ ma ku̶xyu̶ kajptu̶ñ ixaangu̶xy je̱'e̱ Jesús . Ko je̱'e̱ mayjya'ay ñayyo'oymyujku̶ ajku̶xy ma je̱'e̱ Jesúsu̶ñ , chi yajmu̶dmu̶dyaaku̶ ajku̶xy adayaaba ijxpe̱jt :
42008005	“ Du'un ja'ay tu'ug choñ niipu̶ ñu̶kxy tu̶u̶md wu̶jpu̶ . Ko je̱'e̱ tu̶u̶md wu̶jy , chi je̱'e̱ pyajk oy nije̱'e̱játy kya'ay mu̶jtu'ugujk , y chi yajku'udéñ y piiwu̶'ktaay je̱'e̱ joon ajku̶xy .
42008006	Nije̱'e̱játy je̱'e̱ tu̶u̶md oy kya'ay tzaa'agujk , y ko myujxy chi tyu̶u̶ch , je̱' ko najty je̱'e̱ naax ka'p xyoogu̶ch .
42008007	Y nije̱'e̱játy je̱'e̱ tu̶u̶md oy kya'ay eptyjyooty wu̶dzatzjooty , chi myujxy kipxy mu̶u̶d je̱'e̱ epty wu̶dzatz , y chi y'epty'e̱e̱my'o'ktaay .
42008008	Peru̶ nije̱'e̱játy je̱'e̱ tu̶u̶md oy kya'ay ma je̱'e̱ oyñaaxu̶ñ winja'atzkujk , y chi myujxy , y ye̱ktu'ubu̶jky , tyu̶u̶m'ajty may'eemby . Tu'ugpu̶ tu̶u̶md mu̶go'pxjáty je̱'e̱ y'ijty . ” Ko je̱'e̱ Jesús mu̶dya'agy yajmaay , chi jyaktimymyu̶kkapxy , myu̶naañ : “ ¡ Pu̶njaty adaa ayuuk winju̶wu̶'u̶waamb , wan winju̶wu̶'u̶y ! ”
42008009	Chi je̱'e̱ discípulotu̶jk Jesús yajtu̶u̶y ajku̶xy neby je̱'e̱ ijxpe̱jt du'un wyimbu̶dzu̶myu̶ñ .
42008010	Chi je̱'e̱ Jesús ñu̶maayu̶ ajku̶xy : “ Miich ajku̶xy Dios du'un xyajnejwu̶u̶ygyu̶xp je̱'e̱ yu'uchpyu̶ y'ane̱'e̱mu̶ñ kyu'utujku̶ñ . Peru̶ je̱'e̱ wiingja'ay ijxpe̱jtu̶ñ'eemby u̶u̶ch je̱'e̱ nyajmu̶dmu̶dya'agy ajku̶xy , oy du'uñdyu̶ jya'awindú̶kxu̶ch ajku̶xy , ka'p y'ijxku̶xu̶ch , y oy du'uñdyu̶ jya'amu̶dówu̶ch ajku̶xy , ka'p winju̶wu̶u̶ygyu̶xu̶ch .
42008011	Jesús myu̶naañ : “ Du'un je̱'e̱ ijxpe̱jt wyimbu̶dzu̶my : je̱'e̱ tu̶u̶md , Dios y'ayuuk je̱' .
42008012	Y je̱'e̱ tu̶u̶md mu̶dyiibu̶ tu'ugujk ka'awu̶ñ , je̱' je̱' ajku̶xy mu̶dyiibu̶ mu̶doogu̶xpu̶ñ je̱'e̱ Dios y'ayuuk , peru̶ chi je̱'e̱ ka'a'óybyu̶ ñimiñyii , y yajpu̶dzu̶u̶mdaayu̶xu̶ je̱'e̱ Dios y'ayuuk ma je̱'e̱ jyoot wyinma'añdyu̶ñ , ka'pu̶ mu̶bú̶gu̶ch ajku̶xy y ka'pu̶ je̱'e̱ y'aanu̶mu̶ ñi'idzookku̶xu̶ch .
42008013	Je̱'e̱ tu̶u̶md mu̶dyiibu̶ tzaa'agujk ka'awu̶ñ , je̱' je̱' ajku̶xy mu̶dyiibu̶ mu̶doogu̶xpu̶ñ je̱'e̱ Dios y'ayuuk y chi ku'ubu̶jkku̶xy agujk jootkujk , peru̶ ka'p je̱'e̱ may tyiktztu̶gu̶'u̶yñu̶ ajku̶xy ; tzojku̶ okmu̶bu̶jkku̶xy , y ko je̱'e̱ win'u̶u̶mbu̶ agapxu̶u̶ybyu̶ paatku̶xy , chi u̶xmajtzku̶xnu̶ .
42008014	Je̱'e̱ tu̶u̶md mu̶dyiibu̶ eptyjyooty wu̶dzatzjooty ka'awu̶ñ , je̱' je̱' ajku̶xy mu̶dyiibu̶ mu̶doogu̶xpu̶ñ je̱'e̱ Dios y'ayuuk , peru̶ du'un je̱'e̱ u̶dye'egy'eemby ja'aydyu̶gooygyu̶xnu̶ mu̶u̶d je̱'e̱ jootmáygyu̶xpu̶ je̱'e̱ kumeeñ'ajtu̶ñ y mu̶u̶d je̱'e̱ jootkujk'ajt tzu̶naayu̶ñ . Y ka'p je̱'e̱ Dios y'ayuuk wyu̶'u̶my ma je̱'e̱ jyoot wyinma'añ ajku̶xyu̶ñ .
42008015	Peru̶ je̱'e̱ tu̶u̶md mu̶dyiibu̶ ka'awu̶ñ ma je̱'e̱ oyñaaxu̶ñ winja'atzkujk . Je̱'e̱ ja'ay je̱'e̱ ajku̶xy mu̶dyiibu̶ je̱'e̱ jyoot wyinma'añ oy tu'uda'agy mu̶u̶du̶ñ ajku̶xy , y tu'ug'aa tu'ugjoot amdo'ijtku̶xy y kuydyuungu̶xy oy yajxón je̱'e̱ Dios y'ayuuk cham oy yajxón panú̶kxku̶xy , mayu̶u̶by je̱'e̱ Dios y'ayuuk du'un ma je̱'e̱ jyoot wyinma'añ ajku̶xyu̶ñ .
42008016	“ Ka'p je̱'e̱ lámpara pu̶n yajtoybyú̶ky , y mu̶'it ku'ujúbu̶ch mu̶u̶d ti du'umbu̶ , y nan ka'p mu̶baad pu̶da'agy ku̶jx pa'tku̶'u̶by . Jim ku̶xtuum je̱'e̱ ja'ay pu̶da'agy , wan je̱'e̱ ju̶u̶n ijxku̶xu̶ch je̱'e̱ mu̶dyiibu̶ naty tu̶jktu̶gu̶u̶ygyu̶xpu̶ñ .
42008017	Nan ka'p ni pu̶n ni tii ayu'uch túnu̶ch y nu̶kxy kya'ani'igu̶xu̶'u̶gy ; y nan ka'p ni pu̶n ni tii amechu̶ túnu̶ch y nu̶kxy kya'ayajnejwu̶'u̶y y kya'ayajmu̶doy'ádu̶ch .
42008018	“ Paady miich oy yajxón mu̶doogu̶x , ko pu̶n tijaty mu̶u̶du̶ñ jak'yajmo'owu̶p je̱'e̱ ni'igyu̶ , peru̶ pu̶n tii ka'amu̶u̶du̶ñ , jaktimyajpú̶gu̶p je̱'e̱ ni'igyu̶ mu̶dyiibu̶ naty jya'amu̶dade̱e̱mbyu̶ñ . ”
42008019	Chi je̱'e̱ Jesús tyaj y je̱'e̱ myu̶gue̱'e̱xk ñimiinu̶ ajku̶xy ma najty je̱' yajpaadyu̶ñ , y ka'p je̱'e̱ winguwa'agu̶u̶y ajku̶xy , je̱' ko janch mayjya'ay najty jim .
42008020	Chi je̱'e̱ ja'ay nije̱' awaanu̶ je̱'e̱ Jesús : — Cheeby je̱'e̱ mdaj y je̱'e̱ mmu̶gue̱'e̱xk ajku̶xy tu̶ba'ay , y miich je̱'e̱ xyjya'amu̶gapxaangu̶xp .
42008021	Chi je̱'e̱ Jesús y'adzooy : — Je̱'e̱ ja'ay ajku̶xy mu̶dyiibu̶ je̱'e̱ Dios y'ayuuk mu̶doowu̶py y kuydyuunu̶py , je̱' u̶u̶ch ndaj'ajtypy y je̱' u̶u̶ch nmu̶gue̱'e̱xk'ajtypy ajku̶xy .
42008022	Du'un tu'oog jyajtu̶ , Jesús tyu̶gu̶u̶y ma tu'ug bárcu̶ju̶ñ mu̶u̶d je̱'e̱ dyiscípulotu̶jk ajku̶xy , chi je̱'e̱ Jesús myu̶naañ : — Tzu̶k jim'eemby nu̶u̶'awiimb najxu̶m ajku̶xy . Chi choñ ajku̶xy ,
42008023	cham najty ñu̶u̶najxku̶xy ko je̱'e̱ Jesús myu̶'o'ky . Chi mu̶kpoj tu'ug myiiñ ma je̱'e̱ mejyu̶ñ , y chi je̱'e̱ barco ñu̶u̶yajtu̶gu̶u̶ydyu̶gu̶u̶yu̶ , janch ja'ajinjáty ja'awe̱njáty najty je̱'e̱ kya'akíñ .
42008024	Mu̶'it je̱'e̱ Jesús oy yajma'aybyu̶du̶'kku̶xy , nu̶maay ajku̶xy : — ¡ Windzú̶n ! ¡ Windzú̶n ! ¡ Cham nguiinu̶m ajku̶xy ! Chi je̱'e̱ Jesús pyu̶du̶'ky , y ju̶jpkugapxu̶u̶y je̱'e̱ poj y je̱'e̱ mejy ko najty jyanchmu̶jje̱'tzpéty ma je̱'e̱ bárcu̶ju̶ñ . Chi ku̶xyu̶ wya'kxu̶jptaay , y myoondu̶gooydyaay .
42008025	Chi je̱'e̱ Jesús nu̶maay je̱'e̱ dyiscípulotu̶jk ajku̶xy : — ¿ Ma je̱'e̱ mmu̶bu̶jk'ajtu̶ñ miich ajku̶xy ? Peru̶ je̱' ajku̶xy cham jyanchtzu̶gu̶u̶ygyu̶xy y yajnú̶kx yajju̶wu̶u̶ygyu̶xy , ñayyajtu̶u̶wu̶gu̶xy amíñ u̶xyu̶py : — ¿ Pu̶n ja'ay adaa da'a ko je̱'e̱ poj y je̱'e̱ nu̶u̶ yajwa'kxú̶py , y kyapxymyu̶doyii ?
42008026	Chi oy jya'tku̶xy ma je̱'e̱ Gerasa ja'ay ñaaxjooty , mu̶dyiibu̶ mejy'awiimb wu̶'u̶mbu̶ñ mu̶wingón je̱'e̱ Galilea mu̶j mejy .
42008027	Ko je̱'e̱ Jesús byarcu̶pu̶dzu̶u̶my , chi je̱'e̱ ja'ay tu'ug ñimiinu̶ ka'a'oybyu̶mu̶u̶dpu̶ mu̶dyiibu̶ najty tu̶ chooñ ma je̱'e̱ Gerasa kajptu̶ñ . Y tu̶ najty jye̱jknu̶ maabu̶ je̱'e̱ ka'a'óybyu̶ yajtu̶gu̶'u̶yiiju̶ñ . Ka'p najty je̱'e̱ wyit yajtúñ , nan ni ka'p najty tu̶gooty chu̶na'ay , o'kpu̶ jut je̱'e̱ najty yajtzu̶na'awu̶u̶by .
42008028	Ko je̱' Jesús ijxpaaty , chi ñayñajtzkojxtu̶na'awu̶u̶yu̶ ma je̱'e̱ Jesús wyinduuyu̶ñ , cham yaaxke'egy : — ¡ Ka'p u̶u̶ch xymyu̶mayu̶'u̶y miich Jesús , je̱'e̱ mu̶jpu̶ Dios y'Ung ! ¡ Cham nmu̶nukxta'agy mu̶u̶d je̱'e̱ Dios kyu̶xpu̶ ko ka'p u̶u̶ch xychaachtyúñ !
42008029	Du'un myu̶naañ je̱' ko je̱'e̱ Jesús najty u̶xkexy je̱'e̱ ka'a'óybyu̶ ma je̱'e̱ ja'ayu̶ñ . Je'emy najty je̱'e̱ ka'a'óybyu̶ du'un ju̶bu̶k yaj'adu̶'u̶chyii ; oy najty je̱'e̱ ja'ay jya'aku̶'u̶xóch jya'atekyxyochyii mu̶u̶d je̱'e̱ cadeenu̶ ka'pu̶ tii jyadu̶u̶ju̶ch , peru̶ pojt'eemby najty je̱'e̱ cadeenu̶ yajnú̶kxy , y chi je̱'e̱ ka'a'óybyu̶ najty yajnu̶kxyii adu'ugtuum .
42008030	Chi je̱'e̱ Jesús yajtu̶u̶y je̱'e̱ ka'a'óybyu̶ : — ¿ Ti mxu̶u̶'ajtypy ? Chi je̱' y'adzooy : — Legión u̶u̶ch nxu̶u̶'ajtypy . Du'un myu̶naañ je̱' ko je̱'e̱ ka'a'óybyu̶ najty jyanchnimáyu̶ch mu̶dyiibu̶ najty tu̶ tyu̶gu̶u̶ygyu̶xy ma je̱'e̱ ja'ayu̶ñ .
42008031	Chi je̱'e̱ ka'a'óybyu̶ may'ajt yujkwaañ ajku̶xy ma je̱'e̱ Jesúsu̶ñ , ka'pu̶ kye̱jxu̶gu̶xu̶ch ma je̱'e̱ ayodaaktu̶ñ .
42008032	Y jim najty kuch tyu̶naaydyaakt tu'ug ma je̱'e̱ maygyuch najty jyú̶kxku̶xy y'ojku̶xyu̶ñ jim koptku̶xp , chi je̱'e̱ ka'a'óybyu̶ je̱'e̱ Jesús mu̶nukxtaakku̶xy ko je̱'e̱ maygyuch yajtu̶gu̶u̶ygyu̶xu̶ch . Y chi je̱'e̱ Jesús du'un ku'ubu̶jky .
42008033	Chi je̱'e̱ ka'a'óybyu̶ pyu̶dzu̶u̶mdaay ma je̱'e̱ ja'ayu̶ñ y tyu̶gu̶u̶ydyaaygyu̶xy ma je̱'e̱ maygyuchu̶ñ . Mu̶'it je̱'e̱ maygyuch lyooku̶ju̶ydyaay y ñu̶kxy janch poyu̶'u̶gyu̶ ajku̶xy ma tu'ug tzaaju̶jpu̶ñ , oy nu̶u̶jooty kya'adaaygyu̶xy y jiiby ñu̶u̶'o'ktaay ajku̶xy .
42008034	Y ko je̱'e̱ kuch kyweentu̶'ajtpu̶ du'un ijxy ajku̶xy neby najty tu̶ tyuñ tu̶ jyadyii mu̶u̶d je̱'e̱ kyuch ajku̶xy , chi kye̱e̱ktaaygyu̶xy ; oy kajptjooty myu̶dyaakku̶xy y majaty je̱'e̱ tuundaaktu̶ñ .
42008035	Chi je̱'e̱ mayjya'ay mu̶k'eemby ñajtstsónu̶ ajku̶xy oy y'ijxku̶xy jyu̶wu̶u̶ygyu̶xy neby najty tu̶ tyuñ tu̶ jyadyiiju̶ñ . Y ko oy jya'tku̶xy ma je̱'e̱ Jesús najtyu̶ñ , chi je̱'e̱ ja'ay oy paatku̶xy je̱'e̱ tu̶u̶bu̶ je̱'e̱ ka'a'óybyu̶ najty ñi'iwa'ach kyu'uwa'achyii ; y'u̶ña'ay ma je̱'e̱ Jesús tyekymyu̶jku̶ñ wit mu̶u̶d y wijy kejy . Y chi je̱'e̱ ja'ay mu̶k jyanchtzu̶gu̶u̶y ajku̶xy .
42008036	Y pu̶njaty najty du'un tu̶ ijxku̶xy neby najty tu̶ tyuñ tu̶ jyadyii , chi je̱'e̱ mayjya'ay mu̶dmu̶dyaaktaay ajku̶xy du'un neby najty je̱'e̱ ja'ay tu̶ cho'ogyu̶ñ je̱'e̱ ka'a'oybyu̶mu̶u̶dpu̶ .
42008037	Mu̶'it je̱'e̱ mayjya'ay ku̶xyu̶ mu̶dyiibu̶ najty tzu̶naaygyu̶xpu̶ñ ma je̱'e̱ Gerasa naaxjootyu̶ñ je̱'e̱ Jesús mu̶nukxtaakku̶xy ko wan jim tzooñ ma je̱' ajku̶xyu̶ñ , je̱' ko najty mu̶k jyanchtzu̶gu̶u̶ygyu̶xy . Y chi je̱'e̱ Jesús byarcu̶tu̶gu̶u̶yñu̶ y ñu̶kxnu̶ .
42008038	Chi je̱'e̱ ja'ay je̱'e̱ mu̶dyiibu̶ je̱'e̱ ka'a'óybyu̶ najty tu̶ ñi'iwa'ach kyu'uwa'achyii je̱'e̱ Jesús mu̶nukxtaaky ko wan mu̶dnu̶kxyii , peru̶ je̱'e̱ Jesús yajni'ibu̶jku̶ ko wyu̶'u̶mu̶ch , y ñu̶maayu̶ :
42008039	— Wimbit ma je̱'e̱ mdu̶jku̶ñ , y nimu̶dya'ag adaa ku̶xyu̶ mu̶dyiibu̶ je̱'e̱ Dios tu̶ tuñu̶ñ mu̶u̶d miich kyu̶xpu̶ . Chi je̱'e̱ ja'ay wyimbijtnu̶ y oy myu̶dya'agy kajpt kajpt tii je̱'e̱ Jesús najty tu̶ tuñu̶ñ mu̶u̶d je̱' gyu̶xpu̶ .
42008040	Ko je̱'e̱ Jesús wyimbijty jim mejy'awiimb , chi je̱'e̱ ja'ay oy yajxón kyu'ubu̶jku̶ ajku̶xy janch agujk janch jootkujk , je̱' ko nigu̶xyu̶ najty jyanchju̶jp'ijxu̶gu̶xyu̶ .
42008041	Mu̶'it je̱'e̱ ja'ay tu'ug ñija'ttu̶ mu̶dyiibu̶ najty xu̶u̶'ajtpu̶ñ Jairo , mu̶dyiibu̶ najty niwindzu̶n'ajtpu̶ñ je̱'e̱ judío ja'ay ñaymyujktaakt ajku̶xy , chi ñayñajtzkojxtu̶na'awu̶u̶yu̶ ma je̱'e̱ Jesús tyekymyu̶jku̶ñ y mu̶nukxtaaky ko wan nu̶kxy ma je̱' tyu̶jku̶ñ .
42008042	Je̱' tu'kpajk najty tyo'oxy'úng je̱'e̱ je'eyu̶ . Jii najty jyumu̶jt je̱'e̱da'a majmé̱tzktu̶ , y janch timy'o'ogaanu̶py je̱'e̱ najty . Y ko je̱'e̱ Jesús ñu̶kxy mu̶u̶d je̱' , du'un je̱'e̱ mayjya'ay najty jyanch'adij jyanch'abonu̶'u̶yii je̱'e̱ mu̶dyiibu̶ najty panú̶kxu̶bu̶ñ .
42008043	Y ma je̱'e̱ mayjya'ayu̶ñ jiiby najty to'oxyu̶jk tu'ug mu̶dyiibu̶ najty xyu̶u̶ pyo'o janch mu̶'ayoobu̶ñ , ka'p najty y'ok'adujknu̶ ; mu̶majmé̱tzk jumu̶jt najty du'un kujk mu̶'ijtnu̶ , y tu̶ najty je̱'e̱ wyit myeeñ wa'adzu̶ yajtuunda'ay ma je̱'e̱ tzooydyuumbu̶ ajku̶xyu̶ñ , y ni pu̶n najty kya'ayajtzo'ogyii .
42008044	Chi je̱'e̱ to'oxyu̶jk nimu̶jwa'ky je̱'e̱ Jesús ju̶xku̶'u̶by'e̱e̱mby y ni'idoonu̶ je̱'e̱ wyitpa'a . Janch timymyu̶'ityu̶ je̱'e̱ xyu̶u̶ pyo'o y'adujky .
42008045	Mu̶'it je̱'e̱ Jesús yajtu̶u̶y : — ¿ Pu̶n u̶u̶ch je̱'e̱ nwit tu̶ xyñi'idoonu̶yu̶ ? Je̱' ko nigu̶xyu̶ najty myu̶naangu̶xy ko ka'p nejwu̶u̶ygyu̶xy pu̶n najty tu̶ ñi'idoñyiiju̶ñ . Chi je̱'e̱ Pedro myu̶naañ : — Windzú̶n , yu̶'u̶ ja'ay xy'adij xy'abonu̶u̶by xii yaa
42008046	Peru̶ je̱'e̱ Jesús ni'igyu̶ je̱'e̱ myu̶ktaaky myu̶naañ : — Nidu'ugtu̶ tu̶ xyñi'idooñu̶ch , je̱' ko nejwu̶u̶ybyu̶ch ko mu̶u̶d u̶u̶ch je̱'e̱ nmu̶k'ajtu̶ñ tu̶ nyajtzo'ogy pu̶ndu'umbu̶ .
42008047	Je̱'e̱ to'oxyu̶jk ñejwu̶u̶y je̱' ko ka'p mu̶baad kuyu'uch wyu̶'u̶mu̶'u̶y , chi ninu̶kxy janch tzu̶yuuyu̶p y ñayñajtzkojxtu̶na'awu̶u̶yu̶ ma je̱'e̱ Jesús wyinduuyu̶ñ , chi nigapxy mayjya'ayjyooty tii gyu̶xpu̶ najty tu̶ ni'idoonu̶ je̱'e̱ Jesús wyitpa'a , y neby najty tu̶ cho'ogyu̶ñ .
42008048	Chi je̱'e̱ Jesús ñu̶maayu̶ : — To'oxy'úng , tu̶ mdzo'ogy , je̱' ko u̶u̶ch tu̶ xymyu̶bu̶ky . Nu̶kxnu̶ agujk jootkujk .
42008049	Kapxp mu̶dyaaknu̶ najty je̱'e̱ Jesús ko je̱'e̱ ja'ay tu'ug jya'ty mu̶dyiibu̶ najty tu̶ chooñ ma je̱'e̱ Jairo tyu̶jku̶ñ , je̱'e̱ judío ja'ay ñaymyujktaakt windzú̶n ajku̶xy , chi ñu̶maayu̶ : — Tu̶ je̱'e̱ mdo'oxy'úng y'o'ogy , ka'p nigoo ni'igyu̶ mjakmu̶'amayu̶y'adu̶'u̶ch yu̶'u̶ Windzú̶n Jesús .
42008050	Peru̶ ko je̱'e̱ Jesús du'un mu̶dooy , chi nu̶maay : — Ka'p mdzu̶gu̶'u̶y ; mmu̶bu̶jku̶ch je'eyu̶ , y juugypyú̶gu̶p je̱'e̱ mdo'oxy'úng .
42008051	Ko je̱'e̱ Jesús jya'ty ma je̱'e̱ Jairo tyu̶jku̶ñ , ka'p ni pu̶n ku'ubu̶jky nu̶kxy tyu̶jktu̶gu̶'u̶y mu̶u̶d je̱' . Je̱'e̱du̶'ajty je̱'e̱ Pedro , je̱'e̱ Santiago y je̱'e̱ Juan , y mu̶u̶d je̱'e̱ to'oxy'ana'k tyaj tyeedy ajku̶xy .
42008052	Y ku̶xyu̶ je̱'e̱ mayjya'ay najty jyanchju̶u̶y jyanchyaaxku̶xy y tyajku̶xy myaaygyu̶xy mu̶u̶d je̱'e̱ to'oxy'ana'k kyu̶xpu̶ ko najty tu̶ y'o'ogy . Y chi je̱'e̱ Jesús ñu̶maayu̶ ajku̶xy : — Ka'p myaaxku̶xy , yu̶'u̶ to'oxy'ana'k ka'p yu̶'u̶ y'o'ogyu̶ch , maab yu̶'u̶ .
42008053	Chi je̱'e̱ Jesús nigu̶xyu̶ nixiiktu̶gu̶u̶y ajku̶xy , je̱' ko ñejwu̶u̶ygyu̶xypy najty ko tu̶ y'o'knu̶ .
42008054	Mu̶'it je̱'e̱ Jesús majch je̱'e̱ to'oxy'ana'k ma je̱'e̱ kyu̶'u̶ju̶ñ , y mu̶gapxy janchmu̶k nu̶maay : — ¡ To'oxy'ana'k pu̶du̶'u̶g !
42008055	Y chi je̱'e̱ to'oxy'ana'k jyuugypyu̶jky , y pyu̶du̶'ky mu̶k'eemby , y chi je̱'e̱ Jesús myu̶naañ ko wan yajkaay yaj'uukku̶xy .
42008056	Y je̱'e̱ tyaj tyeedy mu̶k je̱'e̱ yajnú̶kxy yajju̶wu̶u̶y ajku̶xy , chi je̱'e̱ Jesús ñu̶maayu̶ ajku̶xy ko ka'p du'un mu̶baad ni pu̶n nu̶maaygyu̶xy neby najty tu̶ tyuñ tu̶ jyadyii .
42009001	Jesús yajnayyo'oymyujku̶ je̱'e̱ nimajmé̱tzkpu̶ dyiscípulotu̶jk ajku̶xy , chi je̱'e̱ mu̶k'ajt y ane̱'e̱mu̶ñ mooygyu̶xy neby mu̶baad u̶x'ojku̶xyu̶ñ ku̶xyu̶ je̱'e̱ ka'a'óybyu̶ y neby je̱'e̱ pa'amja'aydyu̶jk mu̶baad yajtzookku̶xyu̶ñ .
42009002	Chi kejxy ajku̶xy ko nu̶kxy kapxwa'kxku̶xy du'un neby je̱'e̱ Dios y'ane'emyu̶ñ , y yajtzookku̶xu̶ch je̱'e̱ pa'amja'aydyu̶jk .
42009003	Chi je̱'e̱ Jesús ñu̶maayu̶ ajku̶xy : — Ka'p ni tii mnidu'uyo'oyu̶u̶k mmu̶nú̶kxku̶xu̶ch : ni je̱'e̱ mdajt , ni je̱'e̱ mmorral , ni je̱'e̱ mgaagy mju̶ch , ni je̱'e̱ mmeeñ y ni mga'amu̶nú̶kxku̶xu̶ch je̱'e̱ mwit me̱jtzni'kx tu̶gu̶u̶gni'kx .
42009004	Wan timymyu̶dyii tu̶jk ma naty mja'tku̶xy , jim mwu̶'u̶mgu̶xu̶ch , y ka'p wiingtuuy mnú̶kxku̶xu̶ch u̶xtu̶ koonu̶ wiingkajpt mnú̶kxku̶xu̶ch .
42009005	Wan ma'eembyu̶ch ma naty je̱'e̱ ja'ay ka'p xykyu'ubu̶gaangu̶xy , tzóngu̶x ma je̱'e̱ jimbu̶ kajptu̶ñ y mwinne̱jp mwinwojpku̶xu̶py je̱'e̱ naaxjók ma je̱'e̱ mdeky ajku̶xyu̶ñ . Je̱' je̱'e̱ tu̶y'ajt ko naty tu̶ mnayñi'iwaatzu̶gu̶xyu̶ .
42009006	Chi ñayyo'oywya'kxtaayu̶ ajku̶xy , y ñú̶kxku̶xy kajpt kajpt kapxwa'kxku̶xy je̱'e̱ ayuuk tu̶y'ajt mu̶dyiibu̶ je̱'e̱ aanu̶mu̶ ni'idzooku̶ñ ye̱jkpu̶ñ , y yajtzookku̶xy je̱'e̱ pa'amja'aydyu̶jk wan timymya'eembyu̶ch .
42009007	Ko je̱'e̱ mu̶j'ane̱'e̱mbu̶ Herodes du'un mu̶doy'ajty ko je̱'e̱ Jesús mu̶jwinma'añ najty tuñ y ku̶xyu̶ tijaty najty tyuumbyu̶ñ , y ka'p najty oknejwu̶u̶yñu̶ tii tyunu̶byu̶ñ , je̱' ko nije̱'e̱játy najty je̱'e̱ ja'ay myu̶naangu̶xy ko je̱'e̱ Juan najty tu̶ jyuugypyu̶ky .
42009008	Naagu̶ñ myu̶naangu̶xy ko je̱' najty tu̶ ñi'igu̶xu̶'u̶gy je̱'e̱ Dios y'ayuuknajtzkapxu̶u̶ybyu̶ Elías , y jaknaagu̶ñ myu̶naangu̶xy ko nidu'ugtu̶ je̱'e̱ Dios y'ayuuknajtzkapxu̶u̶ybyu̶du̶jk najty tu̶ jyuugypyu̶ky , mu̶dyiibu̶ jekyu̶p tzu̶u̶naaygyu̶xu̶ñ .
42009009	Peru̶ chi je̱'e̱ Herodes myu̶naañ : — U̶u̶ch ku̶'u̶m ni'ane̱'e̱m ko je̱'e̱ Juan wan yo'kpujxtu'udyii . ¿ Pu̶n je̱'e̱da'a adaa mu̶dyiibu̶ u̶u̶ch nmu̶doobyu̶ñ ko janch nimu̶dyaakku̶xy ? Paady je̱'e̱ Herodes najty jyanchjoottu̶góy ja'a'ixa'añ je̱'e̱ Jesús .
42009010	Ko je̱'e̱ apóstolestu̶jk wyimbijtku̶xnu̶ , chi je̱'e̱ Jesús ku̶xyu̶ yajmu̶dmu̶dyaaktaay ajku̶xy je̱'e̱ tu̶u̶bu̶ najty tuungu̶xy . Chi je̱'e̱ Jesús myu̶dajtu̶ ajku̶xy agu̶ je̱'e̱du̶'ajty adu'ugtuum mu̶wingon je̱'e̱ kajpt mu̶dyiibu̶ xu̶u̶'ajtpu̶ñ Betsaida .
42009011	Peru̶ ko je̱'e̱ mayjya'ay du'un nejwu̶u̶y , chi panu̶kxy ajku̶xy ; chi je̱'e̱ Jesús kyu'ubu̶jktaayu̶ ajku̶xy y yajmu̶dmu̶dyaaku̶ ajku̶xy je̱'e̱ Dios y'ayuuk tyu̶y'ajt neby je̱'e̱ ane̱'e̱mu̶ñ ku'utujku̶ñ mu̶u̶du̶chu̶ñ , y nan yajtzook je̱'e̱ pa'amja'aydyu̶jk .
42009012	Ko oy chu'uju̶u̶yñu̶ , chi je̱'e̱ nimajme̱tzkpu̶ discípulotu̶jk nimu̶jwa'kku̶xy je̱'e̱ Jesús y nu̶maay ajku̶xy : — Ke̱jxku̶xnu̶ adaa mayjya'ay , wan nu̶kxy pókxku̶xnu̶ , y nu̶kxy je̱'e̱ kyaayu̶ñ y'uuku̶ñ u̶xtaaygyu̶xy ma je̱'e̱ mutzkkajpt mu̶dyiibu̶ wingón yajpaatp y ma je̱'e̱ ja'ay y'aaychu̶naaygyu̶xy y'ujtztzu̶naaygyu̶xyu̶ñ , je̱' ko ma adayaaba it , ka'p yaa ni tii .
42009013	Chi je̱'e̱ Jesús ñu̶maayu̶ ajku̶xy : — Miich je̱'e̱ kaayu̶ñ uuku̶ñ mooygyu̶x . Chi je̱' y'adzooy ajku̶xy : — Je'eyu̶ u̶u̶ch nmu̶dajtku̶xy mu̶gooxk je̱'e̱ tzajkaagy y me̱tzk je̱'e̱ akx , ko u̶u̶ch tu̶y nu̶kxy njuuygyu̶xy je̱'e̱ kaayu̶ñ uuku̶ñ y nyajkaayu̶mu̶ch adayaaba mayjya'ay ku̶xyu̶ ajku̶xy .
42009014	Y jii najty je̱'e̱ ya'aydyu̶jktu̶jk da'a nimu̶gooxk miltu̶ . Chi je̱'e̱ Jesús dyiscípulotu̶jk nu̶maay : — Yajnaaxwé̱tzku̶x yu̶'u̶ mayjya'ay , oy ni'ijuxytyíkxy majkjátyu̶ .
42009015	Chi du'un kuydyuuñ ajku̶xy y yajnaaxwe̱tztaaygyu̶xy nigu̶xyu̶ .
42009016	Chi je̱'e̱ Jesús konu̶'ky je̱'e̱ mu̶gooxpu̶ tzajkaagy y je̱'e̱ me̱tzpu̶ akx , y pya't'ijxy tzajpjooty , yejky je̱'e̱ Dioskujuuyu̶p mu̶u̶d je̱'e̱ tzajkaagy y je̱'e̱ akx kyu̶xpu̶ , mu̶'it adugu̶u̶y y mooy je̱'e̱ dyiscípulotu̶jk ajku̶xy ko wan yajwa'kxku̶xy ma je̱'e̱ mayjya'ay kú̶xyu̶ju̶ñ .
42009017	Chi je̱'e̱ ja'ay kyaay y'uukku̶xy janch ku'uxyu̶ , y jyakyajpu̶du̶'kku̶x je̱'e̱ tzajkaagy kaydyuk y je̱'e̱ akx tzu'tztúk majmé̱tzk kach mu̶dyiibu̶ najty tu̶ ñadu̶gu̶'u̶yu̶ñ .
42009018	Chi du'un tu'ook jyajtu̶ ko je̱'e̱ Jesús najty Dios mu̶bu̶jktzóy naydyu'umbajk , y je̱'e̱ dyiscípulotu̶jk jim najty je̱'e̱ chooñu̶ch ajku̶xy mu̶u̶d je̱' , chi je̱'e̱ dyiscípulotu̶jk yajtu̶u̶y ajku̶xy : — ¿ Neby je̱'e̱ ja'ay myu̶naangu̶xy ko pu̶n u̶u̶ch ?
42009019	Chi je̱' y'adzooy ajku̶xy : — Nije̱'e̱játy je̱'e̱ ja'ay myu̶naangu̶xy ko miich je̱' je̱'e̱ Juan Bautista , y naagu̶ñ myu̶naangu̶xy ko miich je̱' je̱'e̱ Elías , y naagu̶ñ myu̶naangu̶xy ko miich je̱'e̱ nidu'ugtu̶ je̱'e̱ Dios y'ayuuknajtzkapxu̶u̶ybyu̶du̶jk mu̶dyiibu̶ jékyu̶p tzu̶naaygyu̶xu̶ñ y ko tu̶ jyuugypyú̶ky .
42009020	Chi je̱'e̱ Jesús yajtu̶u̶wu̶ ajku̶xy : — y miich ajku̶xy , ¿ neby m'okmu̶naangu̶xpu̶ ko pu̶n u̶u̶ch ? Y chi je̱'e̱ Pedro y'adzooy : — Miich je̱' je̱'e̱ Cristo , je̱'e̱ mu̶dyiibu̶ je̱'e̱ Dios wyin'ijxu̶ñ y kejxy yaa naaxwiiñ .
42009021	Chi je̱'e̱ Jesús ñu̶maayu̶ ajku̶xy ko ka'p du'un ni pu̶n nu̶maaygyu̶xu̶ch pu̶n najty je̱'e̱ju̶ñ .
42009022	Y chi ñu̶maayu̶ ajku̶xy : — Tzipku̶xp ko u̶u̶ch je̱' je̱'e̱ ja'ay mu̶dyiibu̶ tzon tzajpjooty , ka'anaagnáx u̶u̶ch je̱'e̱ ayo'on nbaada'añ , ka'p u̶u̶ch xymyu̶jpu̶da'agu̶ch je̱'e̱ amu̶jja'aydyu̶jk ajku̶xy , je̱'e̱ teedy windzu̶ndu̶jk y je̱'e̱ Dios y'ane̱'e̱mu̶ñ windzu̶ndu̶jk ajku̶xy . Xyaj'o'ogu̶bu̶ch je̱'e̱ ajku̶xy , peru̶ kudu̶gu̶u̶g xu̶u̶ u̶u̶ch ja'adu'ook njuugypyú̶gu̶ch .
42009023	Chi je̱'e̱ Jesús ja'ay nigu̶xyu̶ nu̶maay : — Pu̶nu̶ jii u̶u̶ch pu̶n xypyanu̶kxa'añ , wan je̱'e̱ kyu̶'u̶mdzojku̶ñ ja'aydyu̶gooydya'ay , y wan u̶u̶ch xypyanu̶kxy , oy nej jyat y'abé̱du̶ch du'un neby je̱'e̱ mgruutz nu̶wu̶'u̶y mgabu̶'kku̶xyu̶ñ jaboom jaboom y xypyanú̶kxku̶xu̶chu̶ch .
42009024	Wan pu̶nja'ayu̶ch mu̶dyiibu̶ je̱'e̱ jyugy'ajtu̶ñ ka'p ye̱ga'añ ma je̱'e̱ o'ku̶ñ ke̱e̱ku̶ñ , yajtu̶goyeemby jyugy'ajtu̶ñ je̱' ; peru̶ je̱'e̱ mu̶dyiibu̶ je̱'e̱ jyugy'ajtu̶ñ ye̱jkpu̶ñ ma je̱'e̱ o'ku̶ñ ke̱e̱ku̶ñ mu̶u̶d u̶u̶ch kyu̶xpu̶ , pyade̱e̱mby jyugy'ajtu̶ñ je̱' .
42009025	¿ Ti oy'ajtu̶ñ je̱'e̱ ja'ay du'un y'okpaatypy , pu̶nu̶ tu̶ ku̶xyu̶ paady je̱'e̱ kuwit'ajt kumeeñ'ajtu̶ñ ya naaxwiiñ , y ka'p je̱'e̱ y'aanu̶mu̶ yajni'idzo'ogy o ñayyajtu̶goyii ku̶'u̶m ?
42009026	Pu̶nu̶ jii u̶u̶ch pu̶n xymyu̶dzo'oydyúñ y nan pu̶nu̶ xymyu̶dzo'oydyuunu̶byu̶ch je̱'e̱ n'ayuuk ndu̶y'ajt , nan nmu̶dzo'oydyunu̶byu̶ch je̱' ajku̶xy , u̶u̶ch je̱' je̱'e̱ ja'ay mu̶dyiibu̶ tzon tzajpjooty ko u̶u̶ch naty nwimbity ya naaxwiiñ mu̶u̶d u̶u̶ch je̱'e̱ n'oy'ajt y nmu̶k'ajtu̶ñ y mu̶u̶d u̶u̶ch je̱'e̱ nDeedy y'oy'ajt y myu̶k'ajtu̶ñ , y mu̶u̶d u̶u̶ch je̱'e̱ n'ángelestu̶jk y'oy'ajt y myu̶k'ajtu̶ñ ajku̶xy mu̶dyiibu̶ je̱'e̱ jyoot wyinma'añ wa'adzu̶ñ ajku̶xy .
42009027	Janch tu̶y'ajtu̶ñ du'un nnu̶maaygyu̶xy ko nije̱'e̱játy je̱'e̱ ja'ay mu̶dyiibu̶ ya cham yajpaatku̶xpu̶ñ , ka'p je̱'e̱ y'o'kku̶xu̶ch pu̶nu̶ ka'anu̶ naty jayu̶jp ijxku̶xy je̱'e̱ Dios y'ane̱'e̱mu̶ñ .
42009028	Tuktujk xu̶u̶ju̶u̶by najty da'a maabu̶ adaa ayuuk du'un kapxyu̶ñ , ko je̱'e̱ Jesús pya'ttu̶gu̶u̶y ma tu'ug koptu̶ñ Dios mu̶bu̶jktzoobu̶ , mu̶dajty je̱'e̱ Pedro , mu̶u̶d je̱'e̱ Santiago y mu̶u̶d je̱'e̱ Juan .
42009029	Cham najty je̱'e̱ Dios mu̶bu̶jktzoy , ko je̱'e̱ Jesús wyiiñjyu̶jp oy tyu̶gach , y je̱'e̱ wyit oy jyaty janch poob y janch adu̶kxp .
42009030	Chi je̱'e̱ ja'ay me̱tzk y'abu̶dzu̶mu̶u̶y mu̶dkapxy mu̶dmu̶dya'agy je̱'e̱ Jesús . Moisés je̱'e̱ najty mu̶u̶d je̱'e̱ Elías .
42009031	Jesús mu̶u̶d je̱'e̱ Moisés y mu̶u̶d je̱'e̱ Elías ju'uwu̶dítyu̶ najty je̱'e̱ tu̶kxu̶ñ jaju̶ñ mu̶dajtku̶xy , y nigápxku̶xy nimu̶dyaakku̶xy je̱'e̱ o'ku̶ñ mu̶dyiibu̶ je̱'e̱ Jesús najty pyade̱e̱mby jim Jerusalén .
42009032	Oy najty je̱'e̱ Pedro mu̶u̶d je̱'e̱ Santiago y mu̶u̶d je̱'e̱ Juan mu̶k jyanchja'ama'awaangu̶xnu̶ , peru̶ ka'p myu̶'o'ky ajku̶xy , y y'ijxku̶x je̱'e̱ Jesús y'adu̶kx y'ajaju̶ñ y nandu'un je̱'e̱ nime̱tzkpu̶ ja'ay ajku̶xy mu̶dyiibu̶ najty je̱'e̱ Jesús mu̶dmu̶dyaakku̶xpu̶ñ .
42009033	Ko je̱'e̱ ja'ay puyo'oydyuutku̶xnu̶ je̱'e̱ Jesús , chi je̱'e̱ Pedro je̱'e̱ Jesús nu̶maay : — Windzú̶n , ¡ oy du'un ko u̶u̶ch nyaaju̶ch ajku̶xy ! N'o'kkojku̶xyu̶ch tu̶jkkémy tu̶gu̶u̶g ; tu'ug miich mje̱'e̱'ádu̶ch , tu'ug je̱'e̱ Moisés je̱'e̱'ádu̶ch y ja'adu'ug je̱'e̱ Elías je̱'e̱'ádu̶ch . Peru̶ je̱'e̱ Pedro ka'p najty je̱'e̱ nejwu̶'u̶y tii kyapxypy myu̶dyaakypyu̶ñ .
42009034	Cham najty kyapxy myu̶da'agyñu̶ ko je̱'e̱ jok ye̱e̱g ñaaxku̶daaky y yajni'idu̶gooydyaayu̶ ajku̶xy , y ko jok'agujk ñay'ijxu̶ ajku̶xy , chi mu̶k jyanchtzu̶gu̶u̶ygyu̶xy .
42009035	Mu̶'it je̱'e̱ ayuuk tu'ug jokjooty yajmu̶dooy , myu̶naañ : “ U̶u̶ch adaa n'ung , mu̶dyiibu̶ u̶u̶ch tu̶ nwin'íxyu̶ñ : amdo'ijtu̶ ajku̶xy je̱' y'ayuuk . ”
42009036	Ko je̱'e̱ ayuuk myooñ , chi ijxku̶xy ko je̱'e̱ Jesús najty jim naydyu'umbajk . Je̱' amoñu̶ je̱'e̱ y'ijty ajku̶xy y je̱'e̱ mu̶'it xu̶u̶ ka'p du'un ni pu̶n mu̶dmu̶dyaakku̶xy neby najty tu̶ ijxku̶xyu̶ñ .
42009037	Y kujaboom ko je̱'e̱ Jesús , mu̶u̶d je̱'e̱ Pedro , mu̶u̶d je̱'e̱ Santiago y mu̶u̶d je̱'e̱ Juan myu̶najky ajku̶xy ma je̱'e̱ koptu̶ñ , chi je̱'e̱ mayjya'ay chóngu̶xy oy jyu̶jpkubaadu̶u̶yu̶gu̶xyu̶ .
42009038	Y chi je̱'e̱ ja'ay nidu'ugtu̶ mayjya'ay'agujk janchmu̶k kyapxy , myu̶naañ : — Windzú̶n , tun may'ajt ijxu̶u̶ygyu̶ch adaa n'ung . Yu̶'u̶ u̶u̶ch tu'kpajk n'ung'ajtypy ;
42009039	ko je̱'e̱ ka'a'óybyu̶ myachyii , chi ja'anaam ja'atzojk yaj'ya'axy yajjogyii y yajmo'odyii y jyanchyajwin'ooby jyanchyaj'a'oobyii . Janch yaj'ayoowu̶p y ka'p tyimy'u̶xmadza'añyii .
42009040	Tu̶ u̶u̶ch yu̶'u̶ mdiscípulotu̶jk nja'amu̶nukxta'agy ko je̱'e̱ ka'a'óybyu̶ wan yajpu̶dzu̶u̶mgu̶xy , peru̶ ka'p je̱'e̱ tu̶ mu̶madaakku̶xy .
42009041	Chi je̱'e̱ Jesús y'adzooy : — ¡ Miich ja'ay ajku̶xy mu̶dyiibu̶ ka'amu̶bu̶jkku̶xpu̶ñ y ka'amu̶jpu̶daakku̶xpu̶ñ je̱'e̱ Dios y'ayuuk tyu̶y'ajt ! ¿ Naag xu̶u̶ naag po'o da'a n'okjakmu̶d'ijtku̶xu̶ch y n'okjakmu̶me̱kxtujkku̶xu̶ch ? Mu̶mín yu̶'u̶ m'ung yaa .
42009042	Ko je̱'e̱ ye̱e̱g'ana'k najty wyingóñ , chi je̱'e̱ ka'a'óybyu̶ yajku̶daawu̶ naaxku̶xy , y chi ja'adu'ook yajmo'ttu̶gu̶u̶yu̶ ; mu̶'it je̱'e̱ Jesús je̱'e̱ ka'a'oybyu̶ u̶x'ojy , yajtzooky je̱'e̱ ye̱e̱g'ana'k , y chi je̱'e̱ tyeedy yajku̶'u̶du̶gu̶u̶yu̶nu̶ .
42009043	Y chi je̱'e̱ mayjya'ay nigu̶xyu̶ mu̶k yajnu̶kxy yajju̶wu̶u̶y ajku̶xy mu̶u̶d je̱'e̱ Dios myu̶j'ajtu̶ñ . Y cham najty ni'igyu̶ mu̶k nigu̶xyu̶ tyajku̶xy myaaygyu̶xy mu̶u̶d je̱'e̱ mu̶dyiibu̶ je̱'e̱ Jesús najty tyuumbyu̶ñ , chi je̱'e̱ Jesús dyiscípulotu̶jk nu̶maay ajku̶xy :
42009044	— Miich ajku̶xy oy yajxón adaa ayuuk amdo'ijtku̶x y ka'p mja'aydyu̶gooygyu̶xu̶ch . U̶u̶ch je̱' je̱'e̱ ja'ay mu̶dyiibu̶ tzon tzajpjooty , yajku̶'u̶yé̱gu̶bu̶ch ma u̶u̶ch je̱'e̱ nmu̶dziptu̶jk kyu̶'u̶'aam ajku̶xyu̶ñ .
42009045	Peru̶ je̱' ajku̶xy ka'p najty adaa ayuuk winju̶wu̶u̶ygyu̶xy neby du'un jya'anu̶maayu̶gu̶xyu̶ñ , je̱' ko ka'p najty je̱'e̱ Dios du'un a'ixu̶'u̶yñu̶ nu̶kxy winju̶wu̶u̶ygyu̶xy y nan tzu̶gu̶u̶ygyu̶xp najty neby je̱'e̱ Jesús nu̶maaygyu̶xu̶chu̶ñ ko wan kapxtu̶u̶wu̶xyu̶ ajku̶xy .
42009046	Mu̶'it je̱'e̱ discípulotu̶jk tyu̶gu̶y nay'amayu̶u̶yu̶gu̶xpu̶ ko pu̶n ma je̱' ajku̶xyu̶ñ ni'igyu̶ jakmu̶j idaamb .
42009047	Jesús nejwu̶u̶yu̶xu̶p je̱'e̱ jyoot wyinma'añ najty ajku̶xy tii jyanchwinmaaygyu̶xypyu̶ñ . Chi je̱'e̱ pi'k'ana'k tu'ug wijtzooy y pu̶daaky ma je̱'e̱ ñamu̶jku̶ñ .
42009048	Y chi ñu̶maayu̶ ajku̶xy : — Pu̶n adaa pi'k'ana'k ku'ubu̶jkpu̶ñ mu̶u̶d u̶u̶ch kyu̶xpu̶ nxu̶u̶ , u̶u̶ch naty je̱'e̱ du'un xykyu'ubu̶jkp ; y pu̶n u̶u̶ch xykyu'ubu̶jkpu̶ñ nan kyu'ubu̶jkypy naty je̱'e̱ nandu'un je̱'e̱ mu̶dyiibu̶ u̶u̶ch yaa naaxwiiñ xykye̱jxu̶ñ . Paady je̱'e̱ mu̶dyiibu̶ ni'igyu̶ jakmutzk ma miich nigu̶xyu̶ ajku̶xyu̶ñ je̱' ni'igyu̶ jakmu̶j .
42009049	Chi je̱'e̱ Juan myu̶naañ : — Windzú̶n , tu̶ u̶u̶ch je̱'e̱ ja'ay tu'ug n'ijxku̶xy mu̶dyiibu̶ je̱'e̱ ka'a'óybyu̶ u̶x'ojpu̶ñ mu̶u̶d miich mxu̶u̶ y mmu̶k'ajtu̶ñ , tu̶ u̶u̶ch je̱'e̱ nyaj'u̶xmajtzku̶xy , je̱' ko ka'p je̱'e̱ u̶u̶ch xyjya'ay'ajtu̶m ajku̶xy .
42009050	Chi je̱'e̱ Jesús y'adzoowu̶ : — Ka'p myaj'u̶xmajtzku̶xy , je̱' ko je̱'e̱ mu̶dyiibu̶ ka'p xymyu̶dzip'ajtu̶m ajku̶xy , je̱' xypyube̱jtp ajtu̶m ajku̶xy .
42009051	Du'un jyajty ko je̱'e̱ tiempo wyingoonu̶ mu̶naa je̱'e̱ Jesús pya'ttu̶gu̶u̶yñu̶chu̶ñ tzajpjooty , chi je̱'e̱ wyinma'añ pu̶daaky ko ñu̶kxa'añ jim Jerusalén .
42009052	Chi je̱'e̱ kugapxy'ajtpu̶du̶jk jayu̶jp kejxy mu̶dyiibu̶ nu̶kx ajku̶xy ma je̱'e̱ samaria ja'ay kyajp tu'ug ajku̶xyu̶ñ ; nu̶kxy je̱'e̱ jya'ttaakt yujkwaanu̶xu̶ .
42009053	Peru̶ je̱'e̱ samaria ja'ay ajku̶xy ka'p je̱'e̱ ja'ttaakt yejky ajku̶xy , je̱' ko ñejwu̶u̶ygyu̶xypy je̱'e̱ najty ko je̱'e̱ Jesús najty ñu̶kxy jim Jerusalén .
42009054	Ko je̱'e̱ Jesús dyiscípulotu̶jk , je̱'e̱ Santiago mu̶u̶d je̱'e̱ Juan oy du'un nejwu̶u̶ygyu̶xy ko je̱'e̱ samaria ja'ay ja'ttaakt ka'p ye̱gaangu̶xy , chi je̱'e̱ Jesús nu̶maay ajku̶xy : — Windzú̶n , ¿ nej m'a'ixu̶u̶by ko u̶u̶ch ni'ane̱'e̱mu̶ch ajku̶xy ko je̱'e̱ ju̶u̶n wan ka'ay mu̶dyiibu̶ tzajpjooty tzombu̶ñ , [ du'un neby je̱'e̱ Dios y'ayuuknajtzkapxu̶u̶ybyu̶ Elías jékyu̶p tuuñu̶ñ ] y du'un je̱'e̱ samaria ja'ay kyu̶jxta'awu̶ch ajku̶xy ?
42009055	Chi je̱'e̱ Jesús y'ijxwimbijty , y ojy je̱'e̱ Santiago mu̶u̶d je̱'e̱ Juan [ y nu̶maay ajku̶xy : “ Miich ajku̶xy ka'p mnejwu̶u̶ygyu̶xy tii joot tii winma'añ mu̶dajtku̶xypyu̶ñ .
42009056	U̶u̶ch je̱' je̱'e̱ ja'ay mu̶dyiibu̶ tzon tzajpjooty , ka'p u̶u̶ch ya naaxwiiñ tu̶ nmiñ ko u̶u̶ch je̱'e̱ ja'ay jyugy'ajtu̶ñ miñ nyajku'udu̶gooyu̶ . Tu̶ nmiñu̶ch ya naaxwiiñ ko u̶u̶ch je̱'e̱ ja'ay jyugy'ajtu̶ñ míñ nyajtzooku̶yu̶ . ” ] Chi wiing kajpt ñu̶kxku̶xy .
42009057	Cham najty tu'u'aam ñu̶kxku̶xy , chi je̱'e̱ ja'ay tu'ug nu̶maay je̱'e̱ Jesús : — Windzú̶n , u̶u̶ch miich nbanu̶kxe̱e̱mby oy timymya'eemby ma miich mnu̶kxyu̶ñ .
42009058	Chi je̱'e̱ Jesús y'adzoowu̶ : — Je̱'e̱ waaxkaa myu̶u̶d jyut je̱'e̱ ajku̶xy y je̱'e̱ joon muuxy myu̶u̶d pye'eñ je̱'e̱ ajku̶xy , peru̶ u̶u̶ch je̱' je̱'e̱ ja'ay mu̶dyiibu̶ tzon tzajpjooty ka'p u̶u̶ch nmu̶u̶du̶ch ni maa u̶u̶ch je̱'e̱ ngu'ubajk je'eyu̶ nyujkónu̶chu̶ñ .
42009059	Chi je̱'e̱ Jesús ja'ay ja'adu'ug nu̶maay : — Pajaamgu̶ch . Chi je̱'e̱ ja'ay y'adzooy : — Windzú̶n , mooygyu̶ch je̱'e̱ tiempo we̱e̱nu̶ jayu̶jp , nú̶kxyu̶ch je̱'e̱ ndeedy n'okyajnaaxtu̶gu̶'u̶y .
42009060	Chi je̱'e̱ Jesús y'adzoowu̶ : — U̶xmatz miich yu̶'u̶ , wan yajnaaxtu̶gu̶u̶ygyu̶xy mu̶dyiibu̶ u̶u̶ch ka'p xypyanu̶kxa'añu̶ñ ajku̶xy . Peru̶ nu̶kx miich y kapxwa'kxu̶ je̱'e̱ Dios y'ayuuk neby je̱'e̱ Dios y'ane'emyu̶ñ .
42009061	Chi je̱'e̱ ja'ay ja'adu'ug ñu̶maayu̶ : — Windzú̶n , nbanu̶kxe̱e̱mby yam , peru̶ okja'ay'e̱jxku̶ch jayu̶jp we̱e̱nu̶ , nú̶kxyu̶ch je̱'e̱ njuugy nmu̶gu'ug n'okjakmu̶gapxy mu̶dyiibu̶ jim ma u̶u̶ch je̱'e̱ ndu̶jku̶ñ .
42009062	Chi je̱'e̱ Jesús y'adzoowu̶ : — Pu̶njaty wyinma'añ tu̶ pu̶da'agy ko je̱'e̱ Dios tyuung tunaanu̶ , ka'p je̱'e̱ tuung mu̶baad u̶xmach . Du'un neby je̱'e̱ ja'ay tu'ug naaxju̶dzijtzpu̶ tu̶ tyu̶gu̶'u̶yu̶ñ mu̶u̶d je̱'e̱ tyuumbe̱jt , y ka'p mu̶baad y'ijxwimbíty , je̱' ko je̱'e̱ tyuumbe̱jt wiingtuum ñu̶kxu̶'u̶wu̶ch . Y du'unu̶tz je̱'e̱ du'umbu̶ ja'ay ka'p je̱'e̱ mu̶baad tyu̶gu̶'u̶y ma je̱'e̱ Dios y'ane̱'e̱mdaaktu̶ñ .
42010001	Jak'u̶x'aam ko najty adaa du'un tu̶ tyuñ tu̶ jyadyii , chi je̱'e̱ Windzú̶n Jesús nandu'un win'ijxy ja'atu̶gu̶'pxmajmé̱tzk je̱'e̱ y'u̶xpu̶jkpu̶du̶jk . Chi jayu̶jp ke̱jxu̶'ky me̱tzkjaty me̱tzkjaty ma je̱'e̱ kajpt kú̶xyu̶ju̶ñ ma najty je̱' ñu̶kxa'añu̶ñ .
42010002	Chi je̱'e̱ Jesús ñu̶maayu̶ ajku̶xy : “ Jaanch je̱'e̱ pu̶da'aky tu̶ y'oyu̶'u̶y , peru̶ je̱'e̱ mu̶duumbu̶du̶jku̶tz tu̶y janch we̱e̱nu̶ . Paady yujkwaangu̶x miich ajku̶xy ma je̱'e̱ pu̶da'aky windzu̶nu̶ñ ko je̱'e̱ tyuumbu̶du̶jk wan kexy y yajpu̶du̶'kku̶xu̶ch je̱'e̱ pu̶da'aky .
42010003	Nú̶kxku̶x miich ajku̶xy , cham ngue̱jxku̶xy du'un neby je̱'e̱ borreegu̶'úng wyu̶dity pa'uk agujk .
42010004	Ka'p je̱'e̱ mbijty mmu̶nú̶kxku̶xu̶ch , ni je̱'e̱ mmeeñdyu̶jk , ni je̱'e̱ mgu̶'u̶g , y ka'p ni pu̶n nigoo mniwa'kxu̶jpku̶xu̶ch tu'u'aam ko naty myajpokxaangu̶xy .
42010005	Ko mdu̶gu̶u̶ygyu̶xu̶ch ma tu'ug tu̶jku̶ñ , jayu̶jp je̱'e̱ kudu̶jk myajpókxku̶xu̶ch mmu̶naangu̶xu̶ch : ‘ Jii jootkujk'ajtu̶ñ ma adayaaba tu̶jku̶ñ . ’
42010006	Y pu̶nu̶ yuung naaxypy je̱' yajpaatku̶xy , miich je̱'e̱ myajpókxu̶ñ ajku̶xy jootkujk'ajtu̶ñ yé̱gu̶p ma je̱'e̱ ja'ay ajku̶xyu̶ñ . Peru̶ pu̶nu̶ ka'p naty dyu'unu̶ch , ni'itu̶gu̶'u̶bu̶ je̱'e̱ du'un mu̶dyiibu̶ naty tu̶ mgapxku̶xyu̶ñ .
42010007	Nan wu̶'u̶mgu̶x ma je̱'e̱ tu̶jku̶ñ , y kaaygyu̶x uukku̶x tii naty je̱'e̱ ja'ay xymyooygyu̶xpu̶ñ . Je̱' ko je̱'e̱ tuumbu̶du̶jk paattu̶p myu̶ju'uñ je̱'e̱ ajku̶xy . Ka'p tu̶jk tu̶jk nigoo mwu̶dijtku̶xu̶ch .
42010008	Ko mja'tku̶xu̶ch ma tu'ug kajptu̶ñ , ma naty je̱'e̱ ja'ay xykyu'ubu̶jkku̶xyu̶ñ , kaaygyu̶x uukku̶x tii naty je̱'e̱ ja'ay xymyooygyu̶xpu̶ñ .
42010009	Myajtzookku̶xu̶py je̱'e̱ yuuja'ay pa'amja'ay mu̶dyiijáty naty jim ajku̶xy ma je̱' yajpaatku̶xyu̶ñ , y nnu̶maaygyu̶x : ‘ Je̱'e̱ Dios y'ane̱'e̱mu̶ñ tu̶ je̱'e̱ wyingóñ ma miich ajku̶xyu̶ñ . ’
42010010	Peru̶ pu̶nu̶ mja'tku̶xp ma tu'ug kajptu̶ñ , y pu̶nu̶ ka'p naty je̱'e̱ ja'ay xykyu'ubu̶jkku̶xy , pu̶dzu̶u̶mgu̶x mu̶jtu'ugujk , cham mmu̶naangu̶xy :
42010011	‘ ¡ U̶xtu̶ yu̶'u̶ mgajpt naaxjók mu̶dyiibu̶ yam tu̶ pyety ma u̶u̶ch je̱'e̱ ndeky ajku̶xyu̶ñ nwinne̱be̱e̱mbyu̶ch je̱'e̱ yam ajku̶xy , je̱' je̱'e̱ tu̶y'ajt ko u̶u̶ch tu̶ nayñi'iwaatzu̶gu̶xy ma miich ajku̶xyu̶ñ ! Peru̶ nejwu̶u̶ygyu̶x adaa , ko je̱'e̱ Dios y'ane̱'e̱mu̶ñ tu̶ wyingoonu̶ ma miich ajku̶xyu̶ñ . ’
42010012	U̶u̶ch miich nnu̶maaygyu̶xypy ko je̱'e̱ mu̶'it xu̶u̶ ko naty je̱'e̱ Dios tu̶ yajmu̶baad'áty jakni'igyu̶ je̱'e̱ ja'ay yajtzaachtyuungu̶xu̶ch mu̶dyiibu̶ naty miich ka'p tu̶ xykyu'ubu̶jkku̶xy , ni'igu̶ ka'p je̱'e̱ sodoma ja'ay ajku̶xyñu̶ba .
42010013	“ ¡ Miich y'yoobu̶ ajku̶xy corazín ja'ay ! ¡ Miich y'yoobu̶ ajku̶xy Betsaida ja'ay ! Ko u̶u̶ch u̶xyu̶py jim Tiro kajpt y Sidón kajpt je̱'e̱ Dios myu̶jwinma'añ tu̶ nduunu̶ du'un neby u̶u̶ch je̱'e̱ mu̶dyiibu̶ yaa tu̶ nduñ ma miich ajku̶xyu̶ñ , jékyu̶p u̶xyu̶py je̱'e̱ jyootwimbijtku̶xnu̶ ma je̱'e̱ Diosu̶ñ , y tu̶ u̶xyu̶py yajni'igu̶xu̶'kku̶xy mu̶u̶d je̱'e̱ wyit tyukxy ajku̶xy y'u̶ñaaygyu̶xy saacu̶ ni'ijéñ ni'ikuyjyaam u̶xkuyjyaam ( wan du'un yajnejwu̶'u̶wu̶ch ko mu̶k tyajku̶xy myaaygyu̶xy mu̶u̶d je̱'e̱ pyoky kyu̶xpu̶ ajku̶xy ) .
42010014	Peru̶ je̱'e̱ mu̶'it xu̶u̶ ko naty je̱'e̱ Dios tu̶ yajmu̶baad'áty mu̶naa tu̶ydyuna'añu̶ñ je̱'e̱ naaxwiiñjya'ay , ni'igu̶ mu̶k je̱'e̱ tzaachpyu̶ ayo'on miich mbaadku̶xu̶ch , ni'igu̶ ka'p je̱'e̱ tiro ja'ay y sidón ja'ay ajku̶xyñu̶ba .
42010015	Y miich Capernaúm ja'ay ajku̶xy , ¿ nej mmu̶naangu̶xpu̶ , mja'tku̶xu̶p jiiby tzajpjootyu̶ ? ¡ U̶xtu̶ jaktimy'o'ogaam ayodaaktuuby myajku'uju̶bijpnajxku̶xu̶ch !
42010016	“ Je̱'e̱ ja'ay mu̶dyiibu̶ je̱'e̱ m'ayuuk miich xymyu̶doowu̶byu̶ñ ajku̶xy , nan xymyu̶doowu̶byu̶ch n'ayuuk je̱'e̱ ajku̶xy y je̱'e̱ mu̶dyiibu̶ miich ka'p xy'ixaangu̶xyu̶ñ , nan ka'p u̶u̶ch je̱'e̱ xy'ixaangu̶xy y pu̶njaty u̶u̶ch ka'p xy'ixaangu̶xy , nan ka'p je̱'e̱ Dios ixaangu̶xy je̱'e̱ mu̶dyiibu̶ u̶u̶ch ya naaxwiiñ tu̶ xykyexyu̶ñ . ”
42010017	Chi je̱'e̱ nidu̶gu̶'pxmajmé̱tzpu̶ mu̶dyiibu̶ je̱'e̱ Jesús kye̱jx y'ayuukkapxwa'kxpu̶ wyimbijtku̶xnu̶ janch jootkujk , myu̶naangu̶xy : — ¡ Windzú̶n u̶xtu̶ je̱'e̱ ka'a'óybyu̶ u̶u̶ch tu̶ xykyapxymyu̶doogu̶xy mu̶u̶d miich je̱'e̱ mxu̶u̶ !
42010018	Chi je̱'e̱ Jesús ñu̶maayu̶ ajku̶xy : — Tu̶ u̶u̶ch je̱'e̱ ka'a'óybyu̶ windzú̶n n'ixy kya'ay tzajpjooty , du'un neby je̱'e̱ wu̶dzuku̶ñ .
42010019	Y u̶u̶ch miich mu̶k'ajtu̶ñ tu̶ nmooygyu̶xy neby mu̶baad m'yo'oygyu̶xy mnajxku̶xy tza'añdyñi'igú̶xp y ka'typyñi'igú̶xp , y neby je̱'e̱ mmu̶dzip ku̶xyu̶ mu̶madaakku̶xu̶ch y ka'p nej mjajtku̶xu̶ch .
42010020	Peru̶ ka'p mxondaakku̶xy ko je̱'e̱ ka'a'óybyu̶ tu̶ xykyapxymyu̶doogu̶xy . Xondaakku̶x ni'igyu̶ ko je̱'e̱ mxu̶u̶ jiiby tzajpjooty kuja'ay y'ijtku̶xy .
42010021	Mu̶'it je̱'e̱ Jesús jyootkugu̶u̶y mu̶u̶d je̱'e̱ Espíritu Santo , myu̶naañ : “ Nyejkypyu̶ch je̱'e̱ Dioskujuuyu̶p ma miichu̶ñ , Dios Teedy tzajpjootypyu̶ Windzú̶n y naaxwiimbu̶ Windzú̶n , je̱' ko je̱'e̱ ayuuk tu̶ myu'uch mu̶dyiibu̶ yajni'idzookpu̶ñ ma je̱'e̱ kuwinma'añjya'aydyu̶jk y wijyjya'aydyu̶jk ajku̶xyu̶ñ , y tu̶ myajnejwu̶'u̶y je̱'e̱ ja'ay mu̶dyiibu̶ ka'p y'u̶xpú̶kyu̶chu̶ñ ajku̶xy . Dios Teedy , du'un miich tu̶ mduñ , je̱' ko du'un tu̶ mdzoky .
42010022	“ Je̱'e̱ nDeedyu̶ch tu̶ xyajku̶'u̶du̶gu̶u̶ydya'ay ku̶xyu̶ tijaty mu̶k'ajt oy'ajt . Ka'p ni pu̶n ixy'aty pu̶n je̱'e̱ Dios y'ung'ajtypyu̶ñ , je'eyu̶ u̶u̶ch je̱'e̱ nDeedy tu'kpajk pu̶n u̶u̶ch xy'ixy'ajtpu̶ñ ; y ka'p ni pu̶n ixy'aty pu̶n u̶u̶ch nDeedy'ajtypyu̶ñ , je'eyu̶ je̱'e̱ Dios'ung tu'kpajk mu̶dyiibu̶ ixy'ajtpu̶ñ , y mu̶u̶d je̱' ajku̶xy pu̶njaty je̱'e̱ Dios'ung yaj'ixy'ajtu̶'u̶ge̱e̱mbyu̶ñ . ”
42010023	Chi je̱'e̱ Jesús ni'ijxwimbijty je̱'e̱ dyiscípulotu̶jk ajku̶xy , nu̶maay agu̶ je̱'e̱du̶'ajty ajku̶xy : “ Jootkujk je̱'e̱ ja'ay ajku̶xy mu̶dyiibu̶ ijxku̶xpu̶ñ du'un neby yam miich m'ijxku̶xyu̶ñ .
42010024	U̶u̶ch miich nnu̶maaygyu̶xypy ko may je̱'e̱ Dios y'ayuuknajtzkapxu̶u̶ybyu̶du̶jk y je̱'e̱ mu̶j'ane̱'e̱mbu̶ ja'a'ixaañ ajku̶xy adaa mu̶dyiibu̶ yam miich m'ijxku̶xypyu̶ñ y ka'p ijxy ajku̶xy , y jya'amu̶dowaañ adaa ajku̶xy mu̶dyiibu̶ yam miich mu̶doogu̶xypyu̶ñ , y ka'p mu̶dooy ajku̶xy . ”
42010025	Chi je̱'e̱ Dios y'ane̱'e̱mu̶ñ windzu̶ndu̶jk tu'ug ni'ooy je̱'e̱ Jesús y neby joot'íx winma'añ'ixa'añ , chi yajtu̶u̶y : — Windzú̶n , ¿ ti u̶u̶ch mu̶baad nduñ neby u̶u̶ch je̱' njugy'ajtu̶ñ wiinu̶u̶xu̶u̶bu̶ nbaadu̶chu̶ñ ?
42010026	Chi je̱'e̱ Jesús y'adzoowu̶ : — ¿ Ti kuja'ay ma je̱'e̱ Dios y'ane̱'e̱mu̶ñ nakyu̶ñ ? ¿ Nej mwinju̶wu̶'u̶y ko mnakykyapxy ?
42010027	Chi je̱'e̱ Dios y'ane̱'e̱emu̶ñ windzu̶ndu̶jk y'adzooy : — Tzok ju̶wu̶'u̶ je̱'e̱ mWindzú̶n Dios mu̶u̶d je̱'e̱ mjoot mwinma'añ ku̶xyu̶ , mu̶u̶d je̱'e̱ mjoot m'aanu̶mu̶ ku̶xyu̶ , mu̶u̶d je̱'e̱ mmu̶k mmu̶jaa ku̶xyu̶ y mu̶u̶d je̱'e̱ m'aa mjoot ku̶xyu̶ ; y tzok ju̶wu̶'u̶ je̱'e̱ mmu̶ju̶u̶n mmu̶du̶jk du'un neby miich ku̶'u̶m mnaychogyiiju̶ñ .
42010028	Chi je̱'e̱ Jesús ñu̶maayu̶ : — Tu̶ oy yajxón m'adzoy . Pu̶nu̶ mduumby adaa du'un mbaadu̶py je̱'e̱ mjugy'ajtu̶ñ wiinu̶u̶xu̶u̶bu̶ .
42010029	Peru̶ je̱'e̱ Dios y'ane̱'e̱mu̶ñ windzu̶ndu̶jk jyatytyimymyu̶jpu̶dzu̶ma'añ ko tyu'uda'agyjya'ayu̶ch , chi je̱'e̱ Jesús nu̶maay : — ¿ Pu̶n u̶u̶ch nmu̶du̶jk'ajtypy ?
42010030	Mu̶'it je̱'e̱ Jesús y'adzooy : — Tu'ug je̱'e̱ ja'ay choñ Jerusalén , kyu̶da'agy najty jim Jericó . Y chi je̱'e̱ me̱e̱tzpu̶du̶jk oy mu̶dnaybyaadyii , chi mye̱e̱tzu̶ ku̶xyu̶ tijaty najty myu̶u̶du̶ñ u̶xtu̶ je̱'e̱ wyit tyukxy pu̶jktaayu̶xu̶ . Y mu̶k wyinwojp jyu̶jpwojpu̶ y wyingojx jyu̶jpkojxu̶ ajku̶xy , y neby je̱'e̱ o'ogypyu̶ju̶ñ u̶xmajch ajku̶xy , chi ñú̶kxku̶xnu̶ .
42010031	Chi je̱'e̱ judío teedy tu'ug myu̶naku̶u̶y ma je̱'e̱ jimbu̶ tu'uju̶ñ . Peru̶ ko je̱'e̱ tzu̶chu̶'u̶ja'ay ijxy , chi je'eyu̶ ju'uyo'oyñajxy y tyu'uyo'oy'adu̶u̶ch .
42010032	Nan jim nandu'un myu̶naku̶u̶y ma je̱'e̱ jimbu̶ tu'uju̶ñ tu'ug je̱'e̱ levitu̶ja'ay mu̶dyiibu̶ tuumb ma je̱'e̱ mu̶jtzajptu̶jku̶ñ , ko je̱'e̱ tzu̶chu̶'u̶ja'ay ijxy , nan chi ju'uyo'oyñajxy y tyu'uyo'oy'adu̶u̶ch .
42010033	Peru̶ chi tu'ug je̱'e̱ samaria ja'ay najty jim nandu'un ñaxu̶u̶ybyu̶ ma je̱'e̱ jimbu̶ tu'uju̶ñ . Y ko je̱'e̱ tzu̶chu̶'u̶ja'ay ijxy , mu̶'it pa'a''ayoogóty .
42010034	Chi nimu̶jwa'ky puju̶ tzoyu̶u̶yu̶ je̱'e̱ chu̶chu̶'u̶'aa mu̶u̶d je̱'e̱ aceetyu̶ y mu̶u̶d je̱'e̱ viino , y chi awu̶u̶nnu̶ axojtzu̶ . Mu̶'it yajju̶yujkpejty ma je̱'e̱ kyu̶'u̶mju̶yujk mu̶dyiibu̶ najty yaj'u̶ñaaybyu̶ñ y yajnú̶kxy jim ma je̱'e̱ ja'ttaakt tu'ugu̶ñ , y jim kweentu̶'ajty .
42010035	Y kujaboom ko najty je̱'e̱ samaria ja'ay ñu̶kxaanu̶ , chi yajpu̶dzu̶u̶my me̱tzk denario meeñ , mooy je̱'e̱ kudu̶jk , nu̶maay : ‘ Kweentu̶'át adayaaba tzu̶chu̶'u̶ja'ay , y pu̶nu̶ mjakyajmeeñdyuumby u̶u̶ch miich nmu̶gubé̱tu̶py ko u̶u̶ch naty nwimbity . ’
42010036	¿ Mu̶dyiibu̶ je̱'e̱ nidu̶gu̶u̶gpu̶ ja'ay , je̱'e̱ mu̶gu'ug'adyiibyu̶ tu̶ yajtúñ ma je̱'e̱ ja'ay mu̶dyiibu̶ najty je̱'e̱ me̱e̱tzpu̶du̶jk tu̶ myeechyii tu̶ yajtzu̶chu̶'u̶yiiju̶ñ ?
42010037	Chi je̱'e̱ Dios y'ane̱'e̱mu̶ñ windzu̶ndu̶jk Jesús adzooy : — Je̱'e̱ mu̶dyiibu̶ je̱'e̱ pa'a''ayo'on tu̶ yajtuñu̶ñ mu̶u̶d je̱'e̱ ja'ay . Chi je̱'e̱ Jesús ñu̶maayu̶ : — Pues nu̶kx miich , y tun je̱'e̱ pa'a''ayo'on nandu'un .
42010038	Chi je̱'e̱ Jesús jyaktu'uyo'oy'adu̶u̶ch y jya'ty ma je̱'e̱ mutzkajpt tu'ugu̶ñ , jim najty to'oxyu̶jk tu'ug mu̶dyiibu̶ xu̶u̶'ajtpu̶ñ Marta , je̱' yajja'ttaaku̶ ma je̱'e̱ tyu̶jku̶ñ .
42010039	Je̱'e̱ Marta tu'ug najty pyudo'oxy je̱'e̱ mu̶u̶du̶ch , mu̶dyiibu̶ xu̶u̶'ajtpu̶ñ María . Chi je̱'e̱ María ñaxwech ma je̱'e̱ Jesús tyekymyu̶jku̶ñ , amdo'ijtu̶ je̱' y'ayuuk neby najty myu̶na'añu̶ñ .
42010040	Peru̶ je̱'e̱ Marta janchjoottu̶gooby najty je̱'e̱ jim , tuñ najty tiga'atii ma je̱'e̱ tyu̶jku̶ñ . Chi je̱'e̱ Jesús nimu̶jwa'ky y nu̶maay : — Windzú̶n , ¿ nej ka'p m'ixy ko yu̶'u̶ María yam naydyu'umbajk ku̶xyu̶ xyajmu̶gu'ixu̶'u̶yu̶ch adaa tuung ? Nu̶ma'a ko u̶u̶ch wan xypyubety .
42010041	Chi je̱'e̱ Jesús y'adzoowu̶ : — Marta , Marta , yu̶'u̶ maydyuung miich mjanchmu̶joottu̶gooby y mjanchmu̶dajpy mjanchmu̶maaby .
42010042	Tu'kpajk jii je'eyu̶ mu̶dyiibu̶ mu̶baad mjatytimymyu̶joottu̶góyu̶ñ . Yu̶'u̶ María tu̶ je̱'e̱ oybyu̶ win'ixy , y ni pu̶n je̱'e̱ kya'apu̶jkku̶xu̶ch .
42011001	Du'un jyajtu̶ ko je̱'e̱ Jesús najty Dios mu̶bu̶jktzóy ma tu'ug it lugaar ; ko yajmaay , chi je̱'e̱ dyiscípulo'ajku̶xy nidu'ugtu̶ ñu̶maayu̶ : — Windzú̶n , yajni'ixu̶u̶ygyu̶ch ajku̶xy je̱'e̱ Dios mu̶bu̶jktzowu̶u̶ , du'un neby je̱'e̱ Juan dyiscípulotu̶jk yajni'ixu̶u̶yu̶ñ .
42011002	Chi je̱'e̱ Jesús ñu̶maayu̶ ajku̶xy : — Ko je̱'e̱ Dios mmu̶bu̶jktzoogu̶xu̶ch , du'un mmu̶naangu̶xu̶ch :
42011003	Mooygyu̶ch je̱'e̱ ngaayu̶ñ n'uuku̶ñ ajku̶xy jaboom jaboom .
42011004	Winme̱kxu̶u̶ygyu̶ch je̱'e̱ nboky ngu̶dyeey ajku̶xy , mu̶dyiibu̶ u̶u̶ch nduundu̶gooybyu̶ñ ajku̶xy , du'un neby u̶u̶ch nwinmé̱kxku̶xyu̶ñ je̱'e̱ mu̶dyiibu̶ u̶u̶ch xymyu̶duundu̶gooybyu̶ñ ajku̶xy . Ka'p m'a'ixu̶'u̶y ko u̶u̶ch je̱'e̱ nwinma'añ tyu̶góyu̶ch ajku̶xy . ’ [ Yajni'iwaaztku̶ch ni'igyu̶ ajku̶xy ma je̱'e̱ ju̶bú̶kpu̶ju̶ñ . ]
42011005	Nandu'un je̱'e̱ Jesús jyaknu̶maayu̶ ajku̶xy : — N'okni'imu̶naanu̶mu̶ch , pu̶nu̶ jii miich nidu'ugtu̶ mu̶gu'ug tu'ug mu̶u̶du̶ch ajku̶xy , y m'okninú̶kxu̶ch mu̶jkoodz ma je̱'e̱ tyu̶jku̶ñ y mnu̶ma'awu̶ch : ‘ Mu̶gu'ug tun may'ajt yaj'anúkxku̶ch je̱'e̱ mdzajkaagy tu̶gu̶u̶g ,
42011006	je̱' ko u̶u̶ch je̱'e̱ nmu̶gu'ug tu'ug naamnu̶ tu̶ xyñija'ady mu̶dyiibu̶ viaje tuumbu̶ñ y ka'p u̶u̶ch ni tii nmu̶u̶du̶ch tii u̶u̶ch nmo'owu̶byu̶ñ . ’
42011007	Chi je̱'e̱ ja'ay jiiby tyu̶gooty xy'adzówu̶ch , myu̶na'anu̶ch : ‘ Ka'p u̶u̶ch xyñu̶ne̱'e̱mu̶'u̶y , tu̶ u̶u̶ch je̱'e̱ ndu̶jk nyaj'adujknu̶ , y je̱'e̱ n'ungu̶ch yam ku̶jx'aam nmu̶u̶d ajku̶xy , ka'p u̶u̶ch mu̶baad nbu̶du̶'knu̶ y nmo'owu̶ch mu̶dyiibu̶ m'anukxe̱e̱mbyu̶ñ . ’
42011008	U̶u̶ch miich nu̶maaygyu̶xypy oy xykya'anibu̶du̶'u̶ga'añ , xykya'amo'owa'añ mu̶dyiibu̶ m'anukxe̱e̱mbyu̶ñ . Peru̶ xymyo'owu̶p je̱' ka'p pyaadyu̶ch ko xymyu̶gu'ug'adyii , paady je̱'e̱ xymyo'owa'añ ka'pu̶ mjaknu̶ne̱'e̱mu̶u̶y'adu̶'u̶dzu̶ch , chi xymyo'owu̶ch ku̶xyu̶ tijaty naty myajmayjyajtypyu̶ñ .
42011009	Y du'un u̶u̶ch miich nu̶maaygyu̶xy : Yujkwaangu̶x y xymyooygyu̶xu̶p je̱'e̱ Dios ; u̶xtaaygyu̶x y mbaadu̶py ajku̶xy ; kugapxu̶u̶ygyu̶x y awa'adzu̶p je̱'e̱ mdu̶jk'aa ajku̶xy .
42011010	Je̱' ko pu̶n tijaty yujkwaamb ma je̱'e̱ Diosu̶ñ , ku̶'u̶du̶gu̶'u̶wu̶u̶ju̶p je̱' ; y pu̶n u̶xtaaybyu̶ñ , pyaadu̶py je̱' ; y pu̶n kugapxu̶u̶ybyu̶ñ awa'adzu̶p je̱'e̱ tyu̶jk'aa .
42011011	“ ¿ Nej m'ok'adu̶'u̶dzu̶p da'a du'un miich nije̱' ajku̶xy mu̶dyiibu̶ ungteedyu̶ñ , pu̶nu̶ yujkwaanu̶xu̶p je̱'e̱ y'ung [ tzajkaagy , nej myo'owu̶py tu'ug tzaaju̶ , o pu̶nu̶ yujkwaanu̶xu̶p ] akx , nej myo'owu̶py tu'ug tza'añdy ,
42011012	o pu̶nu̶ yujkwaanu̶xu̶p tzeydyu'uty , nej myo'owu̶py tu'ug ka'typyu̶ ?
42011013	Y miich it ja'aju̶bu̶kja'ay ajku̶xy , mnejwu̶u̶ygyu̶xypy neby je̱'e̱ m'ung oybyu̶ mmooygyu̶xu̶ch , ¡ pues ni'igyu̶ je̱'e̱ mDios Teedy tzajpjootypyu̶ ajku̶xy , xymyooygyu̶xu̶p je̱'e̱ Espíritu Santo pu̶njaty naty yujkwaangu̶xpu̶ñ !
42011014	Chi je̱'e̱ Jesús ka'a'óybyu̶ najty u̶x'ojy mu̶dyiibu̶ najty je̱'e̱ ja'ay tu'ug tu̶ yaj'uumu̶'u̶y , y ko je̱'e̱ ka'a'óybyu̶ pyu̶dzu̶u̶my , mu̶'it je̱'e̱ uumja'ay kyapxu̶'ky . Je̱'e̱ mayjya'ay mu̶k je̱'e̱ yajnú̶kxy yajju̶wu̶u̶y ajku̶xy .
42011015	Peru̶ nije̱'e̱játy je̱'e̱ ja'ay oy myu̶naangu̶xy : “ Jesús mu̶jwinma'añ yu̶'u̶ tyuumby mu̶u̶d je̱'e̱ Beelzebú myu̶k'ajt , je̱'e̱ ka'a'óybyu̶ windzú̶n , paady je̱'e̱ ka'a'óybyu̶ u̶x'ojy . ”
42011016	Naagu̶ñ je̱'e̱ ja'ay okjoot'ix okwinma'añ'ixaangu̶xy je̱'e̱ Jesús , chi yujkwaanu̶ ajku̶xy ijxpe̱jt mu̶jwinma'añbyu̶ mu̶dyiibu̶ tzajpjooty tzombu̶ñ .
42011017	Peru̶ je̱'e̱ Jesús ñejwu̶u̶by je̱'e̱ najty neby je̱' joot'adyii winma'añ'adyiiju̶ñ ajku̶xy , chi nu̶maay ajku̶xy : — “ Oytimymyu̶dyii gobierno mu̶dyiibu̶ naymyu̶dzibu̶u̶yu̶gu̶xp , chi chiptuungu̶xy amíñ u̶xyu̶py , y ñayyajku̶jx ñayyajtu̶gooyu̶gu̶xy . Y ko je̱'e̱ ja'ay tu'kke̱'e̱xk ñaymyu̶dzibu̶u̶yu̶gu̶xy nan nayyajku̶jx nayyajtu̶gooyu̶gu̶xp je̱' ajku̶xy .
42011018	Y pu̶nu̶ je̱'e̱ mu̶jku'u nandu'un naymyu̶dzibu̶u̶yu̶gu̶xp mu̶u̶d je̱'e̱ myu̶mu̶jku'u , ¿ neby je̱'e̱ myu̶k'ajtu̶ñ da'a du'un okjakmu̶dajtku̶xu̶ch ? Paady u̶u̶ch du'un nmu̶na'añ je̱' ko miich du'un mmu̶naangu̶xy ko u̶u̶ch je̱'e̱ ka'a'oybyu̶ n'u̶x'ojy mu̶u̶d je̱'e̱ Beelzebú myu̶k'ajt .
42011019	Peru̶ pu̶nu̶ jaanchdyu'unu̶ch , ¿ pu̶n je̱'e̱ m'u̶xpu̶jkpu̶du̶jk mu̶k'ajtu̶ñ mooyu̶p ajku̶xy ko je̱'e̱ ka'a'oybyu̶ u̶x'ojku̶xu̶ch ? Paady yu̶'u̶ ku̶'u̶m yajni'igu̶xu̶'kku̶xp ko miich nigoo mgapxtu̶gooygyu̶xy .
42011020	Peru̶ pu̶nu̶ n'u̶x'ojpyu̶ch je̱'e̱ ka'a'oybyu̶ mu̶u̶d je̱'e̱ Dios myu̶k'ajtu̶ñ ; jaanch je̱'e̱ du'un , y du'un je̱'e̱ du'un wyimbu̶dzu̶my ko je̱'e̱ Dios y'ane̱'e̱mu̶ñ tu̶ jya'ady ma miich ajku̶xyu̶ñ .
42011021	“ Ko naty je̱'e̱ mu̶kja'ay tu'ug mu̶u̶du̶ch maydyujt , y kyweentu̶'ajtypy je̱'e̱ tyu̶jk oy yajxón , mu̶dyiibu̶ jiiby tyu̶gooty pyu̶gu̶'kypyu̶ñ , jootkujk je̱'e̱ jiiby y'ity .
42011022	Peru̶ pu̶nu̶ miimb je̱'e̱ ja'ay ja'adu'ug jakmu̶kpu̶ ka'p je̱'e̱ju̶ñu̶ba y chi myu̶mada'agu̶u̶ju̶ch , y pyu̶jktaayu̶xu̶ch je̱'e̱ tyujt mu̶dyiibu̶ naty jyoot'amu̶j'ajtypyu̶ñ y ku̶xyu̶ tijaty naty myu̶dajtypyu̶ñ , y chi yajwa'kxta'awu̶ch tijaty naty tu̶ pu̶jktaayu̶ .
42011023	“ Pu̶n u̶u̶ch xykya'apube̱jtpu̶ñ , xymyu̶dzip'ajtpu̶ch je̱' , y pu̶n u̶u̶ch xykya'amu̶dtuumbu̶ñ , je̱' je̱'e̱ ja'ay yajwinma'añdyu̶gooygyu̶xp .
42011024	“ Ko je̱'e̱ ka'a'óybyu̶ pyu̶dzu̶my ma je̱'e̱ ja'ayu̶ñ , chi ñu̶kxy tu̶'u̶dznaaxtuum u̶xta'ay je̱'e̱ pyokxtaakt , peru̶ ko je̱'e̱ pyokxtaakt ka'apaady , mu̶'it myu̶na'añ : ‘ Wimbidaambu̶ch ma u̶u̶ch je̱'e̱ ndu̶jku̶ñ ma u̶u̶ch tu̶ n'oktzómbu̶ju̶ñ . ’
42011025	Y ko wyimbity ma naty tu̶ y'oktzu̶naaybyu̶ju̶ñ , chi paady je̱'e̱ ja'ay jyoot wyinma'añ du'un neby tu'ug tu̶jk mu̶dyiibu̶ janch'oy pe'edy jaaxy y janch'oy awaadzku̶'u̶yu̶ñ .
42011026	Mu̶'it chooñ ; nu̶kxy je̱'e̱ myu̶gu'ugtu̶jk ja'ajuxtujk jak'u̶xta'ay jakju̶bu̶kjatypyu̶ ka'p je̱'e̱ju̶ñu̶ba , y chi nigu̶xyu̶ kipxy tzu̶naaybyu̶ tyu̶gu̶u̶ygyu̶xy ma je̱'e̱ ja'ay jyoot wyinma'añdyu̶ñ , mu̶'it je̱'e̱ ja'ay nu̶kxy jak'o'ktú̶y ni'igyu̶ jyajtnu̶ ni'igu̶ ka'p jayu̶jp'ajtu̶ñu̶ba . ”
42011027	Cham najty je̱'e̱ Jesús du'un myu̶na'añ ko je̱'e̱ to'oxyu̶jk tu'ug mayjya'ay'agujk yaaxkeeky : — ¡ Jootkujk je̱'e̱ to'oxyu̶jk mu̶dyiibu̶ tu̶ xyajma'axung'átyu̶ñ y mu̶dyiibu̶ tu̶ xyajyeegyu̶ñ !
42011028	Chi je̱'e̱ Jesús y'adzooy : — ¡ Je̱' ni'igyu̶ jakjootkujk pu̶njaty je̱'e̱ Dios y'ayuuk mu̶doowu̶byu̶ñ y kuydyuunu̶byu̶ñ ajku̶xy !
42011029	Ko je̱'e̱ mayjya'ay najty ni'igyu̶ jyanchnayñi'imugu̶u̶yu̶gu̶xy ju'uwu̶dítyu̶ ma je̱'e̱ Jesúsu̶ñ , y chi je̱'e̱ Jesús ñu̶maaydyu̶gu̶u̶yu̶ ajku̶xy : “ Jada'achámbu̶ tiempo ja'ay oy yu̶'u̶ jyanchju̶bu̶kja'ayu̶ch ajku̶xy ; yujkwaangu̶xypy ijxpe̱jt mu̶jwinma'añbyu̶ yu̶'u̶ ajku̶xy , peru̶ nimu̶naa wiingpu̶ ijxpe̱jt yu̶'u̶ kya'ayajmooygyu̶xu̶ch , je'eyu̶ je̱'e̱ Jonás ijxpe̱jt tu'kpajk yajmo'owu̶ch ajku̶xy .
42011030	Je̱' ko du'un neby je̱'e̱ Jonás jékyu̶p ijxpe̱jt y'ijty ma je̱'e̱ níniveja'ayu̶ñ , nandu'un u̶u̶ch je̱' je̱'e̱ ja'ay mu̶dyiibu̶ tzon tzajpjooty ijxpe̱jt n'ida'añu̶ch ma jada'achámbu̶ tiempo ja'ay ajku̶xyu̶ñ .
42011031	Ko naty je̱'e̱ xu̶u̶ tiempo tu̶ myu̶baad'ajtnu̶ , mu̶naa je̱'e̱ Dios tu̶ydyuna'añu̶ñ je̱'e̱ naaxwiiñjya'ay , je̱'e̱ to'oxyu̶jk mu̶j'ane̱'e̱mbu̶ mu̶dyiibu̶ jékyu̶p tzu̶naay ma je̱'e̱ cruutzmu̶dza'a pyu̶dzu̶myu̶ñ pu̶du̶'u̶gaamb y xu̶'u̶da'awa'añ jada'achámbu̶ tiempo ja'ay . Je̱' ko je̱'e̱ to'oxyu̶jk mu̶j'ane̱'e̱mbu̶ jim ju̶gue̱mdu̶goy choñ ma je̱'e̱ naaxwiimbu̶ kyugu̶xu̶'u̶yu̶ñ ko najty je̱'e̱ mu̶j'ane̱'e̱mbu̶ Salomón kyapxwiju̶ñ amdo'idaanu̶ . Y mu̶dyiibu̶ yaa chamu̶ñ jakni'igyu̶ je̱'e̱ myu̶ju̶ch , ni'igu̶ ka'p je̱'e̱ mu̶j'ane̱'e̱mbu̶ Salomóngu̶ñu̶ba .
42011032	Nan je̱'e̱ Nínive ja'ay pu̶du̶'u̶gaangu̶xp ko naty je̱'e̱ xu̶u̶ tiempo tu̶ myu̶baad'ajtnu̶ , mu̶naa je̱'e̱ Dios tu̶ydyuna'añu̶ñ je̱'e̱ naaxwiiñjya'ay , y xu̶'u̶da'awaangu̶xy jada'achámbu̶ tiempo ja'ay . Je̱' ko je̱'e̱ Nínive ja'ay jootwimbijt je̱'e̱ ajku̶xy ma je̱'e̱ Diosu̶ñ ko je̱'e̱ Jonás Dios y'ayuuk oy kapxwa'kxu̶ . Y mu̶dyiibu̶ yaa chamu̶ñ jakni'igyu̶ je̱'e̱ myú̶ju̶ch , ni'igu̶ ka'p je̱'e̱ Jonásu̶ñu̶ba .
42011033	“ Ka'p je̱'e̱ lámpara pu̶n yajtoybyú̶ky y chi yu'udzu̶ch , nan ka'p jiiby cajoon pa'tku̶'u̶by pu̶da'agu̶ch . Je̱' je̱'e̱ tu̶y'ajtu̶ñ , ku̶xtuum je̱'e̱ ja'ay pu̶da'agy wan kyudú̶kxu̶gu̶xu̶ch pu̶n naty tu̶jk tu̶gu̶u̶ygyu̶xpu̶ñ .
42011034	Je̱'e̱ mwiin ajku̶xy du'un je̱' neby je̱'e̱ lámpara ma je̱'e̱ mni'kx ajku̶xyu̶ñ ; pu̶nu̶ oy je̱'e̱ mwiin miich ajku̶xy , nan ku̶xyu̶ je̱'e̱ mni'kx mu̶dajtku̶xy je̱'e̱ tu̶kxu̶ñ jaju̶ñ ; y pu̶nu̶ ka'p je̱'e̱ mwiin y'oyu̶ch ajku̶xy , nan agoodztuum je̱'e̱ mni'kx yajpaatku̶xy .
42011035	Kweentu̶'ajtku̶x je̱'e̱ mdu̶y'ajt mu̶dyiibu̶ mu̶dajtku̶xypyu̶ñ , ka'p mguyu'tzku̶xy , ko nu̶kxy du'un y'awimbity neby je̱'e̱ koodzpu̶ju̶ñ .
42011036	Pu̶nu̶ ku̶xyu̶ je̱'e̱ mni'kx tu̶kxu̶ñ jaju̶ñ mu̶u̶du̶ch ajku̶xy , y pu̶nu̶ ka'p naty je̱'e̱ koodzpu̶ maa mu̶u̶du̶ch , mu̶'it je̱'e̱ mdu̶y'ajt oy wa'adz ku̶xyu̶ kyu̶xu̶'kta'awa'añ ajku̶xy du'un neby je̱'e̱ lámpara kyudu̶kxyu̶ñ mu̶u̶d je̱'e̱ jyu̶u̶n . ”
42011037	Ko je̱'e̱ Jesús kyapxtaay myu̶dyaaktaay , chi je̱'e̱ fariseo ja'ay tu'ug wyoowu̶ kaaybyu̶ ma je̱'e̱ tyu̶jku̶ñ , ko je̱'e̱ Jesús tyu̶jktu̶gu̶u̶y , chi ñaxwech ma je̱'e̱ kaaybye̱jtu̶ñ .
42011038	Ko je̱'e̱ fariseo ja'ay du'un ijxy neby je̱'e̱ Jesús y'adu̶'u̶chu̶ñ , chi mu̶k tyajy myaay , tii je̱'e̱ Jesús ko ka'p ñayyajpokyñi'iwa'achyii kyu̶'u̶buju̶ch jayu̶jp mu̶u̶d je̱'e̱ nu̶u̶ , ka'anu̶ naty kyaaydyu̶gu̶'u̶yñu̶ .
42011039	Chi je̱'e̱ Windzú̶n Jesús ñu̶maayu̶ : — Miich fariseotu̶jk ajku̶xy , oy mjanchñaybyu̶daaku̶gu̶xy tu'uda'agyjya'ay ma je̱'e̱ ja'ay wyinduuy ajku̶xyu̶ñ y ka'p naty ñi'ijaanchu̶chpyu̶ ; peru̶ ma je̱'e̱ mjoot mwinma'añ ajku̶xyu̶ñ jiiby je̱'e̱ me̱e̱dzu̶u̶ winma'añ y je̱'e̱ ju̶bu̶kwinma'añ ku̶xyu̶ mmu̶dajtku̶xy . Du'un neby du'umbu̶ myajwaatzku̶xy je̱'e̱ vasu̶ni'kx y je̱'e̱ texyñi'kx , y chi je̱'e̱ ju̶bu̶kpu̶ vasu̶jooty y texyjyooty myajwu̶'u̶mgu̶xy .
42011040	¡ Ku'ujuuñdyu̶jk miich ajku̶xy ka'p je̱'e̱ Dios y'ayuuk mwinju̶wu̶u̶ygyu̶xy ! ¿ Nej ka'p mnejwu̶u̶ygyu̶xy ko pu̶n je̱'e̱ texyñi'kx tu̶ yajkojy nan tu̶ je̱'e̱ texyjyoot yajkojy ?
42011041	Tuungu̶x je̱'e̱ oyjya'ay'ajtu̶ñ , y mu̶'it naty jaanch mwa'adzu̶ch ajku̶xy ma je̱'e̱ mjoot mwinma'añ ajku̶xyu̶ñ .
42011042	“ ¡ Miich y'yoobu̶ ajku̶xy fariseotu̶jk , ayo'onduum myajpaatku̶xy ! , ko abu̶kyjyaty mbu̶daakku̶xy je̱'e̱ majkpu̶ mu̶u̶d je̱'e̱ Dios kyu̶xpu̶ , u̶xtu̶ je̱'e̱ tzajpnu̶maang , je̱'e̱ ruda y ku̶xyu̶ je̱'e̱ aay ujtz , peru̶ ka'p je̱'e̱ tu̶y'ajtu̶ñ mguydyuungu̶xy y ka'p je̱'e̱ Dios mdzojkku̶xy mju̶wu̶u̶ygyu̶xy . Adaaju̶tz u̶xyu̶py mduungu̶xypy cham je̱'e̱ majkpu̶ naty abu̶kyjyaty nandu'un mbu̶daakku̶xpu̶ mu̶u̶d je̱'e̱ Dios kyu̶xpu̶ .
42011043	“ ¡ Miich y'yoobu̶ ajku̶xy fariseotu̶jk , ayo'onduum myajpaatku̶xy ! , je̱' ko mjanch'adzojkku̶xy je̱'e̱ ku'uduumbu̶ u̶ñaaybye̱jt ma je̱'e̱ naymyujktaaktu̶ñ ; y ko mjanch'adzojkku̶xy ko je̱'e̱ ja'ay wan xy'u̶u̶bókx xykyapxpókxku̶xy windzu̶gu̶'u̶ñ'eemby nu̶u̶gujk tu'ugujk .
42011044	“ ¡ Miich y'yoobu̶ ajku̶xy , ayo'onduumb myajpaatku̶xy du'un miich ajku̶xy neby je̱'e̱ o'kpu̶ jut mu̶dyiibu̶ ka'p kyu̶xu̶'u̶gyu̶ñ , chi je̱'e̱ ja'ay yo'oygyu̶xy ñajxku̶xy ni'igú̶xp , y ni ka'anejwu̶u̶ygyu̶xy tii jiiby pa'tku̶'u̶byu̶ñ !
42011045	Chi je̱'e̱ Moisés y'ane̱'e̱mu̶ñ windzu̶ndu̶jk nidu'ugtu̶ y'adzooy : — Windzú̶n , ko du'un mmu̶na'añ , nan u̶u̶chpyaad du'un xywyingapx xyjyu̶jpkapxku̶xy .
42011046	Chi je̱'e̱ Jesús myu̶naañ : — ¡ Miich y'yoobu̶ nandu'un ajku̶xy Moisés y'ane̱'e̱mu̶ñ windzu̶ndu̶jk ! , ayo'onduum myajpaatku̶xy . Miich je̱'e̱ kostumbre ka'anaagnax myajkojku̶xypy ma je̱'e̱ ja'ay ajku̶xyu̶ñ mu̶dyiibu̶ ka'p mu̶baad ni pu̶n mu̶mada'agyu̶ñ , y ni miich du'un nidu'uñdyu̶ mga'akuydyuungu̶xy , du'un neby je̱'e̱ tzu̶my jemxypyu̶ tu̶ mmooygyu̶xyu̶ñ , mu̶dyiibu̶ ka'p mu̶baad ni pu̶n mu̶mada'agyu̶ñ , y miich ajku̶xy ni je̱'e̱ mgu̶'u̶wa'axktu̶'ajty je̱'e̱ mga'ayajpadaangu̶xy .
42011047	“ ¡ Miich y'yoobu̶ ajku̶xy ayo'onduum myajpaatku̶xy ! , mu̶dyiibu̶ yajkojku̶xpu̶ñ je̱'e̱ o'kpu̶ jut ma je̱'e̱ Dios y'ayuuknajtzkapxu̶u̶ybyu̶du̶jk ñaaxtu̶gu̶u̶yu̶ñ ajku̶xy , je̱'e̱ mu̶dyiibu̶ je̱'e̱ mmu̶j'áp mmu̶jteedy yaj'o'ku̶ñ ajku̶xy .
42011048	Je̱' ko du'un adaa yajwinju̶wu̶'u̶y neby nu̶wu̶'u̶y kipxykapxy mduungu̶xyu̶ñ mu̶u̶d je̱'e̱ mmu̶j'áp mmu̶jteedy ajku̶xy ko tyuundu̶gooygyu̶xy . Je̱' yaj'o'kku̶x je̱'e̱ Dios y'ayuuknajtzkapxu̶u̶ybyu̶du̶jk , y miich je̱'e̱ o'kpu̶ jut myajkojku̶x ma ñaaxtu̶gu̶u̶yu̶ñ ajku̶xy .
42011049	“ Paady je̱'e̱ Dios du'un myu̶naañ mu̶u̶d je̱'e̱ wyij'ajt kye̱j'ajtu̶ñ : ‘ Nyajnigue̱xu̶py ajku̶xy je̱'e̱ Dios ayuuknajtzkapxu̶u̶ybyu̶du̶jk y kexyo'oybyu̶du̶jk , y nije̱' myaj'o'ogu̶ch ajku̶xy y jaknaagu̶ñ m'u̶xwu̶dit mbawu̶dittu̶ch ajku̶xy . ’
42011050	Dios yajkumu̶dowu̶py jada'achámbu̶ ja'ay ajku̶xy je̱'e̱ poky ku̶dyeey mu̶dyiibu̶ je̱'e̱ myu̶j'áp myu̶jteedy tyuungu̶xu̶ñ ; neby ku̶xyu̶ yaj'o'kku̶xyu̶ñ je̱'e̱ Dios y'ayuuknajtzkapxu̶u̶ybyu̶du̶jk maabu̶ je̱'e̱ naaxwiiñ chonda'agyu̶ñ .
42011051	Chonda'agy ma je̱'e̱ Abel u̶xtu̶ Zacarías , mu̶dyiibu̶ yaj'o'kku̶xu̶ñ mu̶jtzajptu̶jk'aguuy y pochpya'a'aay ma je̱'e̱ windzu̶gu̶'u̶ñ yaj'yekyu̶ñ . Paady du'un nu̶maaygyu̶xy ko je̱'e̱ Dios yajkumu̶dowu̶py jada'achámbu̶ ja'ay ajku̶xy je̱'e̱ myu̶j'áp myu̶jteedy pyoky kyu̶dyeey ajku̶xy ko yaj'o'kku̶xy je̱'e̱ Dios y'ayuuknajtzkapxu̶u̶ybyu̶du̶jk .
42011052	“ ¡ Miich y'yoobu̶ ajku̶xy Moisés y'ane̱'e̱mu̶n windzu̶ndu̶jk ayo'onduum myajpaatku̶xy ! , miich je̱'e̱ Dios tyu̶y'ajt tu̶ mbu̶ky ajku̶xy , ni miich jiiby ku̶'u̶m mga'atu̶gu̶'u̶waangu̶xy y nan ka'p mdzojkku̶xy ko je̱'e̱ wiingpu̶ tyu̶gu̶u̶ygyu̶xu̶ch mu̶dyiibu̶ du'un ja'amu̶naangu̶xpu̶ñ .
42011053	Ko je̱'e̱ Jesús adayaabu̶ ayuuk yajmu̶dmu̶dyaaku̶ ajku̶xy , chi je̱'e̱ Moisés y'ane̱'e̱mu̶n windzu̶ndu̶jk mu̶u̶d je̱'e̱ fariseotu̶jk oy mu̶k jyootma'ttaaygyu̶xy , y chi je̱'e̱ Jesús may ayuuk yaj'amdoodu̶gu̶u̶y ajku̶xy ,
42011054	joot'íx winma'añ'ixaangu̶xy du'un neby mu̶baad kyapxtu̶goy ma je̱'e̱ Diosu̶ñ , y mu̶'it najty xu̶'u̶waangu̶xy .
42012001	Janch ka'anaag mil je̱'e̱ ja'ay nimujkku̶xy je̱'e̱ Jesús , janch du'un najty amiñ u̶xyu̶py y'oknay'adij y'oknay'abonu̶u̶yu̶gu̶xnu̶ . Chi je̱'e̱ Jesús dyiscípulotu̶jk jayu̶jp mu̶dmu̶dyaaky ; myu̶naañ : “ Naygyweentu̶'ajtu̶gu̶x mu̶u̶d yu̶'u̶ fariseo ja'ay ajku̶xy , neby jya'ayyaj'u̶xpu̶jkku̶xyu̶ñ . Je̱' ko janch'oy yajxón je̱'e̱ kyapx myu̶dyaakku̶xy , y ka'p du'un kuydyuungu̶xy .
42012002	Je̱' ko ka'p jii tii mu̶dyiibu̶ ijtp amechu̶ , nu̶kxy kya'ani'igu̶xu̶'u̶gy . Nan ka'p jii tii mu̶dyiibu̶ ijtp ayu'uch , nu̶kxy kya'ayajnejwu̶'u̶y .
42012003	Wan mu̶dyiibu̶ ayuuku̶ch mu̶dyiibu̶ agu̶ miichtyu̶'ajty tu̶ mgapxy tu̶ mmu̶dya'agyu̶ñ ajku̶xy , yajnejwu̶'u̶wu̶p je̱' . Y mu̶dyiibu̶ amechu̶ tu̶ mnayyajmu̶dmu̶dyaaku̶gu̶xy ku'u'aku̶'u̶y jiiby tu̶gooty , mu̶k je̱'e̱ yajmu̶dyaakwa'kxu̶ch jim tu̶jkku'uduum .
42012004	Chi je̱'e̱ Jesús jyakmu̶naañ : “ Miich mu̶gu'uktu̶jk ajku̶xy , u̶u̶ch miich nnu̶maaygyu̶xypy ko ka'p je̱'e̱ ja'ay mdzu̶gu̶u̶ygyu̶xu̶ch mu̶dyiibu̶ naty je̱'e̱ mnaaxni'kx xyaj'o'ogaanu̶ygyu̶xpu̶ñ , je̱' ko ka'p je̱'e̱ ni tii jaktúnu̶ch ajku̶xy .
42012005	U̶u̶ch miich n'awaanu̶yu̶py ajku̶xy pu̶n mu̶baad mdzu̶gu̶u̶ygyu̶xyu̶ñ : je̱' mdzu̶gu̶u̶ygyu̶xu̶py je̱'e̱ Dios mu̶dyiibu̶ je̱'e̱ jugy'ajtu̶ñ pu̶jkpu̶ñ , y ko naty tu̶ okpu̶ky , myu̶u̶d je̱'e̱ ane̱'e̱mu̶ñ neby je̱'e̱ aanu̶mu̶ pu̶da'agu̶chu̶ñ ma je̱'e̱ ayoodaaktu̶ñ . Je̱'e̱ju̶tz tu̶y jaanch mdzu̶gu̶u̶ygyu̶xu̶py .
42012006	“ ¿ Nej ka'p je̱'e̱ ja'ay joon muuxy tókku̶xy mu̶gooxk mye̱jtzpeexyu̶ch ? Dios ni tu'ug je̱'e̱ joon muuxy ka'aja'aydyu̶góy .
42012007	U̶xtu̶ je̱'e̱ mgu'uwaay ajku̶xy agu̶ mu̶choy je̱'e̱ Dios mu̶u̶du̶ch tu'ugjáty tu'ugjáty . Y paady ka'p mdzu̶gu̶u̶ygyu̶xu̶ch . Jaktzoowu̶ miich ni'igyu̶ ajku̶xy ma je̱'e̱ Dios winduuyu̶ñ , ni'igu̶ ka'p je̱'e̱ mayjyoon maymyuuxy ajku̶xyñu̶ba .
42012008	“ U̶u̶ch miich nnu̶maaygyu̶xypy ko pu̶njaty u̶u̶ch xyñigapxp xyñimu̶dyaakp mayjya'ayjyooty ko u̶u̶ch xymyu̶bu̶ky xymyu̶jpu̶da'agy , u̶u̶ch je̱' je̱'e̱ ja'ay mu̶dyiibu̶ tzon tzajpjooty , nigapxe̱e̱mbyu̶ch je̱'e̱ du'umbu̶ ja'ay nandu'un ma je̱'e̱ Dios y'ángelestu̶jk winduuy ajku̶xyu̶ñ ko u̶u̶ch tu̶ ngu'ubú̶ky .
42012009	Peru̶ je̱'e̱ mu̶dyiibu̶ u̶u̶ch xykyuyu'tzpu̶ñ mayjya'ayjyooty , nan nguyu'udze̱e̱mbyu̶ch je̱'e̱ jiiby ma je̱'e̱ Dios y'ángelestu̶jk winduuy ajku̶xyu̶ñ .
42012010	“ Dios wyinme̱kxeemby je̱'e̱ ja'ay mu̶dyiibu̶ u̶u̶ch du'un , u̶u̶ch je̱' je̱'e̱ ja'ay mu̶dyiibu̶ tzon tzajpjooty , ju̶bu̶k xyñigapxp xyñimu̶dyaakpu̶ñ . Je̱'e̱ju̶tz tu̶y ka'p winme̱kxa'añ je̱'e̱ mu̶dyiibu̶ je̱'e̱ Espíritu Santo mu̶gapxtu̶gooybyu̶ñ .
42012011	“ Ko je̱'e̱ mmu̶dzip xyajnú̶kxu̶ch ajku̶xy ma je̱'e̱ naymyujktaaktu̶ñ o ma je̱'e̱ jueezu̶ñ y ma je̱'e̱ tuungmu̶u̶dpu̶ ajku̶xyu̶ñ , ka'p mdaju̶ch mmáyu̶ch ajku̶xy neby mnayñi'igapxtuuttu̶gu̶xu̶chu̶ñ , y ka'p mwinmáyu̶ch ajku̶xy neby mmu̶naangu̶xu̶chu̶ñ .
42012012	Ko naty timypyaady mu̶naa mgápxku̶xu̶chu̶ñ , je̱'e̱ Espíritu Santo xy'awaanu̶p ajku̶xy neby mu̶baad m'adzoogu̶xyu̶ñ . ”
42012013	Chi je̱'e̱ ja'ay nidu'ugtu̶ mayjya'ayjyooty nu̶maay je̱'e̱ Jesús : — Windzú̶n , nu̶maayu̶ygyu̶ch je̱'e̱ nbuya'ay ko u̶u̶ch wan xymyu̶dyajwa'kxy mu̶dyiibu̶ u̶u̶ch je̱'e̱ ndaj ndeedy ijty pyu̶da'agy'ajtypyu̶ñ ajku̶xy .
42012014	Y chi je̱'e̱ Jesús y'adzoowu̶ : — Mu̶gu'ug , ¿ pu̶n u̶u̶ch tu̶ xypyu̶da'agy neby je̱'e̱ jueezu̶ñ , o pu̶da'agy yajwa'kxpu̶ ma miich ajku̶xyu̶ñ ?
42012015	Chi je̱'e̱ Jesús je̱'e̱ ja'ay nandu'un nu̶maay ajku̶xy : — Naygyweentu̶'ajtu̶gu̶x , ka'p je̱'e̱ kumeeñ'adu̶u̶ m'adzojkku̶xy . Je̱' ko je̱'e̱ jugy'ajtu̶ñ , ka'p je̱'e̱ ni'idzooku̶ñ'adyii ko tijaty may nmu̶dajtu̶mu̶ch .
42012016	Mu̶'it adayaaba ijxpe̱jt yajmu̶dmu̶dyaaku̶ ajku̶xy : “ Jii ijty kumeeñjya'ay tu'ug mu̶dyiibu̶ najty pyu̶da'agy mu̶j ku̶je̱e̱ tu̶ yajpu̶du̶'u̶gyu̶ñ .
42012017	Mu̶'it je̱'e̱ kumeeñjya'ay wyinmaaydyu̶gu̶u̶y , myu̶naañ : ‘ ¿ Ti u̶u̶ch n'oktunu̶py , je̱' ko ka'p u̶u̶ch nmu̶u̶du̶ch ma u̶u̶ch je̱'e̱ nbu̶da'agy nyajni'igu̶da'agu̶chu̶ñ je̱'e̱ tu̶u̶bu̶ y'ity ? ’
42012018	Y chi ku̶'u̶m myu̶naañ jootjooty winma'añjyooty : ‘ Tu̶ u̶u̶ch nejwu̶'u̶y tii u̶u̶ch ndunu̶byu̶ñ . Nyajpu̶du̶'kta'awu̶byu̶ch je̱'e̱ ndze̱'e̱x y ngoju̶chu̶ch je̱'e̱ jakmu̶jjátypyu̶ ; chi u̶u̶ch jiiby ku̶xyu̶ nbu̶gu̶'kta'awu̶ch je̱'e̱ tu̶u̶bu̶ y'ity y ku̶xyu̶ tijátyu̶ch nmu̶dajtypyu̶ñ .
42012019	Mu̶'it u̶u̶ch nnayñu̶ma'awu̶u̶ju̶ch . Mu̶gu'ug may je̱'e̱ mbu̶da'agy pu̶gu̶'u̶gy mjanchmu̶daty mu̶dyiibu̶ ka'anaag jumu̶jt myajtunu̶byu̶ñ : pokx pu̶k , kay u'ug , y xon it . ’
42012020	Peru̶ Dios je̱'e̱ kumeeñjya'ay nu̶maay : ‘ Tu̶goygyu'ujuuñ , cham goodz miich m'o'oga'añ , y yu̶'u̶ mu̶dyiibu̶ tu̶ mbu̶gu̶'u̶gyu̶ñ , ¿ pu̶n je̱' je̱'e̱'adu̶u̶ju̶p ? ’
42012021	Du'un je̱'e̱ du'umbu̶ ja'ay jyajtku̶xy mu̶dyiibu̶ je̱'e̱ myaymyeeñ ku̶'u̶m nigoo yajni'igu̶daakku̶xpu̶ñ , ka'p je̱'e̱ jiiby kyumeeñu̶ch ajku̶xy ma je̱'e̱ Dios winduuyu̶ñ . ”
42012022	Jak'u̶x'aam je̱'e̱ Jesús dyiscípulotu̶jk nu̶maay ajku̶xy : “ Paady nu̶maaygyu̶xy : Ka'p mnidaj mnimaaygyu̶xy tii mgaaygyu̶xu̶py m'uukku̶xu̶byu̶ñ , je̱'e̱ mnijugy'ajtu̶u̶k ajku̶xy , y ni je̱'e̱ wit tukxy tii myajtuungu̶xu̶u̶ybyu̶ñ .
42012023	Je̱'e̱ jugy'ajtu̶ñ jakni'igyu̶ je̱'e̱ choowu̶ju̶ch ni'igu̶ ka'p je̱'e̱ kaayu̶ñ uuku̶ñu̶ba , y je̱'e̱ ni'kx kopt jakni'igyu̶ je̱'e̱ choowu̶ju̶ch ni'igu̶ ka'p je̱'e̱ wit tukxyu̶ñu̶ba .
42012024	Ijxku̶x je̱'e̱ joogy ajku̶xy : ka'p je̱'e̱ ñiip tyuungu̶xy , y ka'p chijkku̶xy tyuungu̶xy , nan ka'p je̱'e̱ che̱'e̱x ni tyu̶jk je̱'e̱ mu̶u̶du̶ch ajku̶xy ; y Dios je̱'e̱ mooyu̶p ajku̶xy tii jyú̶kxku̶xu̶byu̶ñ . ¿ Nej ka'p mdijy miich jakni'igyu̶ mdzoowu̶ch ajku̶xy ni'igu̶ ka'p je̱'e̱ joon muuxy ajku̶xyñu̶ba ?
42012025	Oy pu̶n nigoo mu̶jku̶je̱e̱ jya'ataj jya'amáyu̶ch , ka'p jii ni pu̶n ma miich ajku̶xyu̶ñ pu̶n jadu̶bu̶ñ neby je̱'e̱ jyugy'ajtu̶ñ jak'yajyonu̶chu̶ñ ja'adu'k'hooru̶ .
42012026	Pu̶nu̶ ka'p mjajtku̶xy neby mduungu̶xu̶ch mu̶dyiibu̶ we̱e̱nu̶ winma'añdyu̶ñ , ¿ ti ko mjanchmu̶joottu̶gooygyu̶xy je̱'e̱ wiingpu̶ winma'añ ?
42012027	“ Ijxku̶x yu̶'u̶ aaybyu̶jy ujtzpu̶jy neby yeegyu̶ñ : ka'p yu̶'u̶ tyuungu̶xy , ni ka'p xyuuygyu̶xy jyú̶pku̶xy . Y u̶u̶ch miich nnu̶maaygyu̶xypy ko ni je̱'e̱ mu̶j'ane̱'e̱mbu̶ Salomón mu̶u̶d ku̶xyu̶ je̱'e̱ oyjyatypyu̶ wyit tyukxy , ka'p je̱'e̱ du'un ñayxojxu̶ neby adayaaba aaybyu̶jy ujtzpu̶jyu̶ñ .
42012028	Pu̶nu̶ Dios je̱'e̱ du'un xojxp yu̶'u̶ aay yu̶'u̶ ujtz mu̶dyiibu̶ cham jajtu̶bu̶ñ ma yu̶'u̶ tun koptu̶ñ , y kujaboom naty yajno'knu̶ ma je̱'e̱ hoornu̶ju̶ñ , ¡ miich mdijy da'a xykya'a'okni'ixoxu̶p ajku̶xy , miich ja'ay ajku̶xy mu̶dyiibu̶ we̱e̱nu̶ mu̶bu̶jkku̶xpu̶ñ !
42012029	Ka'p mnidaj mnimaaygyu̶xy , y ka'p m'u̶xtaaygyu̶xy tii mgaaygyu̶xu̶py m'uukku̶xu̶byu̶ñ .
42012030	Adaa du'umbu̶ je̱'e̱ naaxwiiñjya'ay ku̶xyu̶ ñidaj ñimaaygyu̶xypy , peru̶ miich ajku̶xy mu̶u̶d miich je̱'e̱ mDios Teedy ajku̶xy mu̶dyiibu̶ nejwu̶u̶ybyu̶ñ ko miich ku̶xyu̶ tijaty myajmayjyajtku̶xy .
42012031	Jayu̶jp mu̶joottu̶gooygyu̶x je̱'e̱ Dios y'ayuuk tyu̶y'ajt , y mu̶'itnu̶ ku̶xyu̶ mbaatku̶xu̶ch mu̶dyiibu̶ naty myajmayjyajtku̶xypyu̶ñ .
42012032	“ Ka'p mdzu̶gu̶u̶ygyu̶xy , mu̶dyiibu̶ du'un neby je̱'e̱ borreegu̶ju̶ñ , miich mniwe̱e̱nu̶ miich ajku̶xy , peru̶ je̱'e̱ Dios Teedy du'un tzojkp xymyo'owaangu̶xy je̱'e̱ ane̱'e̱mdaakt jiiby tzajpjooty .
42012033	Tókku̶x tijaty mu̶u̶du̶ñ ajku̶xy , y ni'imooygyu̶x je̱'e̱ mu̶dyiibu̶ yajmayjyajtku̶xpu̶ñ . Yaj'oyu̶u̶ygyu̶x je̱'e̱ meeñ'idu̶'u̶ñ mu̶dyiibu̶ ka'p nimu̶naaxu̶u̶ tyúgu̶chu̶ñ . Je̱'e̱ kumeeñ'adu̶u̶ mu̶dyiibu̶ ka'p nimu̶naaxu̶u̶ kyú̶xu̶ch tyu̶góyu̶chu̶ñ jiiby tzajpjooty , ma je̱'e̱ me̱e̱tzpu̶ ka'p mu̶baad tyu̶gu̶'u̶yu̶ñ , y ma je̱'e̱ ukxytyu̶u̶ng ka'p mu̶baad yajwindu̶góyu̶ñ .
42012034	Pu̶nu̶ mu̶u̶d je̱'e̱ mgumeeñ'ajtu̶ñ miich ajku̶xy yaa naaxwiiñ , nan yaayu̶ je̱'e̱ mjoot mwinma'añ je'eyu̶ ajku̶xy , y pu̶nu̶ mdzojkku̶xypy je̱'e̱ oybyu̶ mu̶dyiibu̶ je̱'e̱ Dios ye̱ge̱e̱mbyu̶ñ , nan mu̶dajtku̶x je̱'e̱ mjoot mwinma'añ jim jaboom jaboom ma je̱'e̱ Diosu̶ñ .
42012035	“ Ni'ixu̶u̶ygyu̶x je̱'e̱ mjoot mwinma'añ , du'un neby je̱'e̱ mwit m'yujkxátzku̶xyu̶ñ ko mduundu̶gu̶'u̶waangu̶xy ; y du'un neby je̱'e̱ mlámpara myajtooybyu̶jkku̶xyu̶ñ ko mdzuunaxaangu̶xy , juugy mja'ay'e̱xaangu̶xy je̱'e̱ Windzú̶n Dios .
42012036	Ni'ixu̶'u̶ ijtku̶x du'un neby je̱'e̱ mu̶duumbu̶du̶jk mu̶dyiibu̶ je̱'e̱ wyindzú̶n ja'ay'e̱jxku̶xpu̶ñ ko naty wyimbijtnu̶ ma je̱'e̱ pu̶jkpu̶ju̶ñ . Chi ko naty kyugapxu̶'u̶y , mu̶k'eemby je̱'e̱ tyu̶jk yaj'awaatzu̶yu̶ch .
42012037	Jootkujk je̱'e̱ du'umbu̶ mu̶duumbu̶du̶jk ajku̶xy ko je̱'e̱ wyindzú̶n naty jya'ady , y pyaattu̶gu̶xu̶ch tzuum juugy . Janch tu̶y'ajtu̶ñ du'un nu̶maaygyu̶xy ko je̱'e̱ windzú̶n ku̶'u̶m yajnaxwe̱tztaayu̶gu̶xu̶ch ma je̱'e̱ kaaybye̱jtu̶ñ , y yajkay yaj'u'ugú̶ju̶ch ajku̶xy .
42012038	Jootkujk je̱'e̱ du'umbu̶ mu̶duumbu̶du̶jk ajku̶xy oy je̱'e̱ wyindzú̶n myinu̶ch mu̶jkuwa'kxychuum o moñyu̶ , y pyaattu̶gu̶xu̶ch naty jim juugy chuunajxku̶xy .
42012039	Y nejwu̶u̶ygyu̶x adaa du'un miich ajku̶xy : ko je̱'e̱ kudu̶jk u̶xyu̶py oknejwu̶'u̶y tii hooru̶ je̱'e̱ me̱e̱tzpu̶ myina'añu̶ñ , chi u̶xyu̶py je̱'e̱ juugy chuunaxy y ka'p je̱'e̱ tyu̶jk ye̱gu̶ch nu̶kxy je̱'e̱ ja'ay tyu̶gooty myeech .
42012040	Miich ajku̶xy nandu'un ni'ixu̶'u̶'ijtku̶x , mu̶naa naty ka'p tii mdajku̶xy mmaaygyu̶xyu̶ñ , mu̶'it u̶u̶ch nmina'añ , u̶u̶ch je̱' je̱'e̱ ja'ay mu̶dyiibu̶ tzon tzajpjooty . ”
42012041	Chi je̱'e̱ Pedro Jesús yajtu̶u̶y : — Windzú̶n , ¿ pu̶n adaa ijxpe̱jt tu̶ myajmu̶dmu̶dya'agy , u̶u̶ch je'eyu̶ ajku̶xy o nigu̶xyu̶ je̱'e̱ ja'ay ajku̶xy ?
42012042	Chi je̱'e̱ Windzú̶n Jesús myu̶naañ : “ ¿ Mu̶dyii tuumbu̶ je̱' , je̱'e̱ mu̶dyiibu̶ tuumb mu̶u̶d je̱'e̱ wyindzú̶n mu̶u̶d je̱'e̱ oyjyoot oywyinma'añ y wij'ajt ke̱j'ajt , y mu̶u̶d je̱'e̱ ane̱'e̱mu̶ñ mu̶dyiibu̶ je̱'e̱ wyindzú̶n mooyu̶bu̶ñ ma je̱'e̱ jyu̶u̶n tyu̶jku̶ñ , ko je̱'e̱ tyuumbu̶ wan jaboom jaboom myooyu̶xu̶ je̱'e̱ kaayu̶ñ uuku̶ñ neby pyadyiiju̶ñ ?
42012043	Jootkujk je̱'e̱ du'umbu̶ tuumbu̶ ko naty je̱'e̱ wyindzú̶n wyimbity y pyadu̶u̶ju̶ch kuydyuñ naty du'un neby naty tu̶ ñu̶ma'ayiiju̶ñ .
42012044	Jaanch du'un nnu̶maaygyu̶xy ko je̱'e̱ wyindzú̶n pyu̶da'agu̶u̶ju̶ch mu̶dyiibu̶ ku̶xyu̶ kweentu̶'atu̶bu̶ñ ma je̱'e̱ wyindzú̶n jyu̶u̶n tyu̶jku̶ñ .
42012045	Peru̶ pu̶nu̶ mu̶naamb je̱'e̱ tuumbu̶ ko je̱'e̱ wyindzú̶n jye̱ga'añ mu̶naa myina'añ jya'ada'añu̶ñ , chi mu̶dzibu̶u̶yñu̶ wojptu̶gu̶u̶y kojxtu̶gu̶u̶yñu̶ je̱'e̱ maydyuumbu̶du̶jk y je̱'e̱ to'oxyu̶jk po'oduumbu̶du̶jk , y nan tyu̶gu̶u̶yñu̶ kaaybyu̶ uukpu̶ anaxy y y'uuktu̶gu̶u̶y jyu̶kxtu̶gu̶u̶yñu̶ ,
42012046	chi je̱'e̱ windzú̶n jya'adu̶ch je̱'e̱ xu̶u̶ mu̶naa naty ka'p tii tajy may , y je̱'e̱ hooru̶ mu̶naa naty ka'p ju̶jp'ixyu̶ñ , chi je̱'e̱ tyuumbu̶ mu̶k tzaachtyúnu̶ch y pu̶da'agu̶ch ma je̱'e̱ mu̶dyiibu̶ ka'p tyu'uda'agyu̶chu̶ñ ajku̶xy .
42012047	“ Je̱'e̱ tuumbu̶ mu̶dyiibu̶ nejwu̶u̶by tii je̱'e̱ wyindzú̶n chojkypyu̶ñ , peru̶ ka'p ni'ixu̶'u̶ y'ity ko je̱'e̱ wyindzú̶n naty wyimbity y ni ka'p kyapxymyu̶doy , ni'igyu̶ mu̶k je̱'e̱ yajtzaachtyunu̶ch .
42012048	Peru̶ je̱'e̱ tuumbu̶ mu̶dyiibu̶ ka'p nejwu̶'u̶y tii je̱'e̱ wyindzú̶n chojkypyu̶ñ , y tuñ mu̶dyiibu̶ je̱'e̱ tzaachpyu̶ winmajtzu̶bu̶ñ , we̱e̱nu̶ je̱'e̱ yajtzaachtyunu̶ch . Pu̶n tii may yajmooybyu̶ñ , nan may je̱'e̱ yajmu̶yujkwa'anu̶ch ; y pu̶n tii ni'igyu̶ tu̶ mu̶wu̶'u̶myu̶ñ , nan ni'igyu̶ je̱'e̱ yajmu̶yujkwa'anu̶ch .
42012049	“ U̶u̶ch tu̶ nmiñu̶ch ya naaxwiiñ ko u̶u̶ch je̱'e̱ ju̶u̶n nbu̶da'agu̶ch ; y ¡ oy u̶u̶ch nja'atzóky ko u̶xyu̶py jii ñi'itooyñu̶ !
42012050	Nyajnaxu̶u̶ybyu̶ch je̱'e̱ tzaachpyu̶ mu̶j , y ¡ mu̶ku̶ch ndajy nmay u̶xtu̶ koonu̶ yajkuydyunu̶ch !
42012051	¿ Nej miich mmu̶naangu̶xpu̶ ko tu̶ nmiñu̶ch yaa naaxwiiñ y ko u̶u̶ch je̱'e̱ tzip ma'ad nyajku̶x nyajnaxu̶chu̶cha ? U̶u̶ch miich nnu̶maaygyu̶xypy ko kya'abu̶ch . Nyajnaymyu̶dzibu̶'u̶wu̶u̶wu̶byu̶ch je̱'e̱ ja'ay ajku̶xy .
42012052	Jada'achám y jakjiinu̶ , jii'adu̶p je̱'e̱ ja'ay mu̶dyiibu̶ nimu̶gooxk tu'kke̱'e̱xkpu̶ naymyu̶dzibu̶'u̶wu̶u̶ju̶p ajku̶xy , je̱'e̱ tu̶gu̶u̶gpu̶ myu̶dzip'adu̶py je̱'e̱ me̱tzpu̶ , y je̱'e̱ me̱tzpu̶ myu̶dzip'adu̶py je̱'e̱ tu̶gu̶u̶gpu̶ .
42012053	Je̱'e̱ ungteedy tziptunu̶p je̱' mu̶u̶d je̱'e̱ ya'ay'ung y je̱'e̱ ya'ay'ung mu̶u̶d je̱'e̱ tyeedy ; nan tziptunu̶p je̱'e̱ ungtaj mu̶u̶d je̱'e̱ tyo'oxy'ung , y je̱'e̱ to'oxy'úng mu̶u̶d je̱'e̱ tyaj ; y nandu'un je̱'e̱ xaky tziptunu̶p je̱' mu̶u̶d je̱'e̱ jyu̶xye̱'e̱b y je̱'e̱ ju̶xye̱'e̱b mu̶u̶d je̱'e̱ xyaky . ”
42012054	Chi je̱'e̱ Jesús mayjya'ay nandu'un nu̶maay : “ Ko m'ijxku̶xy je̱'e̱ jok ye̱e̱g pyu̶du̶'u̶gy ma je̱'e̱ xu̶u̶ kya'ayu̶ñ , chi mmu̶naangu̶xy ko tu'uwaamb , y jaanch je̱'e̱ du'un tyuñyii jyadyii .
42012055	Y ko je̱'e̱ ju̶u̶nboj myiñ , chi mmu̶naangu̶xy ko ambu̶gaamb , y jaanch je̱'e̱ du'un tyuñyii jyadyii .
42012056	¡ Tzo'oydyu'untúk miich ajku̶xy ! Mjajtku̶xypy oy yajxón neby je̱'e̱ xu̶u̶ tiempo myajkapxku̶xu̶chu̶ñ mu̶dyiibu̶ m'ijxku̶xypyu̶ñ tzajpku̶xy y ya naaxwiiñ , ¿ y tiiju̶tz ko mga'ajajtku̶xy neby je̱'e̱ xu̶u̶ tiempo myajkapxku̶xu̶chu̶ñ mu̶dyiibu̶ miimb ku̶daakpu̶ñ ?
42012057	“ ¿ Ti ko miich ku̶'u̶m mga'anaydyu̶ydyuunu̶gu̶xy neby je̱'e̱ tu̶y'ajt tyu'uda'agyu̶chu̶ñ ?
42012058	Ko pu̶n xyu̶'u̶wu̶ch y mnú̶kxu̶ch mu̶u̶d je̱'e̱ tu̶u̶bu̶ naty xyu̶'u̶y ma je̱'e̱ kuduungu̶ñ , jak'oy ko je̱'e̱ mmu̶dzip mmu̶dnaygyapx'oyu̶'u̶wu̶u̶ju̶ch tu'u'aam y ka'pu̶ xyajnú̶kxu̶ch ma je̱'e̱ jueezu̶ñ . Pu̶nu̶ ka'p je̱'e̱ mmu̶dzip mmu̶dnaygyapx'oyu̶'u̶yii tu'u'aam , chi je̱'e̱ jueez xykyu̶'u̶yé̱ku̶ch ma je̱'e̱ policía , y je̱'e̱ policía xypyu̶da'agu̶p pujxtu̶gooty .
42012059	U̶u̶ch miich nu̶maaby ko ka'p jiiby mbu̶dzú̶mu̶ch , u̶xtu̶ koonu̶ ku̶xyu̶ mgube̱jta'awu̶ch . ”
42013001	Nan je̱'e̱ mu̶'it tiempo je̱'e̱ ja'ay oy nije̱' ijxku̶xy je̱'e̱ Jesús , y yajmu̶dmu̶dyaaky ajku̶xy ko je̱'e̱ gobernador Pilato je̱'e̱ galilea ja'ay nije̱' yaj'o'ky jiiby mu̶jtzajptu̶gooty ma je̱'e̱ no'on ju̶yujk yaj'o'kku̶xyu̶ñ mu̶dyiibu̶ je̱'e̱ windzu̶gu̶'u̶ñ mu̶u̶d tuungu̶xyu̶ñ .
42013002	Chi je̱'e̱ Jesús y'adzoowu̶ ajku̶xy : “ ¿ Nej miich mmu̶naangu̶xpu̶ ni'igyu̶ mdijy je̱'e̱ galilea ja'ay najty pyokyjya'ayu̶ch ajku̶xy mu̶dyiibu̶ je̱'e̱ ayo'on du'un paatku̶xu̶ñ ni'igu̶ ka'p je̱'e̱ myu̶galileaja'ay ajku̶xyñu̶ba ?
42013003	U̶u̶ch miich nnu̶maaygyu̶xypy ko kya'abu̶ch . Y pu̶nu̶ ka'p mjootwimbijtku̶xy ma je̱'e̱ Diosu̶ñ , nan nigu̶xyu̶ nandu'un mgu̶jxta'awu̶ch mgu'udu̶gooydya'awu̶ch ajku̶xy .
42013004	Y je̱'e̱ majmokxtu̶gu̶u̶gpu̶ ja'ay ajku̶xy mu̶dyiibu̶ je̱'e̱ mu̶jtu̶jk mu̶dyiibu̶ xu̶u̶'ajtpu̶ñ Siloé ni'igu̶daagóttu̶ , yaj'o'ku̶ ajku̶xy , o ¿ ni'igyu̶ mdijy je̱'e̱ najty pyokyjya'ayu̶ch ajku̶xy ni'igu̶ ka'p je̱'e̱ nimaybyu̶ ja'ay mu̶dyiibu̶ jim Jerusalén tzu̶naaygyu̶xpu̶ñ ?
42013005	U̶u̶ch miich nnu̶maaygyu̶xypy ko kya'abu̶ch . Y pu̶nu̶ ka'p mjootwimbijtku̶xy ma je̱'e̱ Diosu̶ñ , nan nigu̶xyu̶ nandu'un mgu̶jxta'awu̶ch mgu'udu̶gooydya'awu̶ch ajku̶xy du'un neby je̱' ajku̶xyu̶ñ . ”
42013006	Chi je̱'e̱ Jesús yajmu̶dmu̶dyaaku̶ ajku̶xy adayaaba ijxpe̱jt : “ Tu'ug najty je̱'e̱ ja'ay kojy mu̶u̶du̶ch , tu'ug je̱'e̱ higueeru̶ ma je̱'e̱ kyamu̶ñ , y chi ñu̶kxy ma je̱'e̱ kyamu̶ñ higueeru̶ tu̶u̶m u̶xtaaybyu̶ , peru̶ ka'p je̱'e̱ tyu̶u̶m ni tu'ug paattu̶ .
42013007	Chi je̱'e̱ tyuumbu̶ nu̶maay mu̶dyiibu̶ je̱'e̱ kyam kweentu̶'ajtku̶xu̶p : ‘ Cham mu̶du̶gu̶u̶g jumu̶jt ma u̶u̶ch nja'atu̶gu̶'u̶y miimbu̶ higueeru̶ tu̶u̶m u̶xtaaybyu̶ ma adaa higueeru̶ kepyu̶ñ , y ni tu'u'ooknu̶ch nga'apaady ni tu'ug je̱'e̱ tyu̶u̶m . Ni'igu̶ oy ko yajpujxu̶'knu̶ch , tii ko nigoo ñi'inaaxniwa'anu̶ch . ’
42013008	Peru̶ chi je̱'e̱ tyuumbu̶ y'adzooy mu̶dyiibu̶ je̱'e̱ kyam kweentu̶'ajtu̶xu̶p : ‘ Windzú̶n , ok'u̶xmatz , wan adayaaba jumu̶jt je'eyu̶ okjaktu̶na'ay ; n'oktajyu̶muxyu̶ch yu̶'u̶ naax ju'uwu̶dítyu̶ ; y n'ok'abonu̶ju̶'u̶yu̶ch ,
42013009	ko ndijy du'un ñi'itu̶u̶m'adu̶ch , y pu̶nu̶ ka'p tyu̶u̶m'áty , mu̶baad mbujxu̶'knu̶ . ’ ”
42013010	Du'un tu'u'ook yaj'u̶xpu̶jktu̶gu̶u̶y je̱'e̱ Jesús pokxyxyu̶u̶ ma je̱'e̱ naymyujktaaktu̶ñ .
42013011	Y jim najty to'oxyu̶jk tu'ug , je̱' najty je̱'e̱ kujk pya'am'ijtnu̶ mu̶majmokxtu̶gu̶u̶g jumu̶jt . Janch ju̶u̶ku'uxy najty je̱'e̱ ju̶bu̶k pojpa'am tu̶ tyuñyii , y nineby'eemby mu̶baad kya'atu̶naaygyugu̶'u̶y .
42013012	Ko je̱'e̱ Jesús du'un ijxy , chi yaaxu̶ y nu̶maay : — To'oxyu̶jk , tu̶ mdzo'ogy .
42013013	Mu̶'it je̱'e̱ kyu̶'u̶ yujkxajy ma je̱'e̱ to'oxyu̶jk jyu̶u̶xku̶ñ , y chi je̱'e̱ to'oxyu̶jk jyu̶u̶xk mu̶k'eemby tyu̶u̶y , y chi je̱'e̱ Dios o'owu̶dajttu̶gu̶u̶y .
42013014	Mu̶'it je̱'e̱ naymyujktaakt windzú̶n oy jyootma'ady , je̱' ko je̱'e̱ Jesús najty tu̶ jya'ayyajtzo'ogy pokxyxyu̶u̶ , y chi je̱'e̱ mayjya'ay nu̶maay : — Je'eyu̶ je̱'e̱ ja'ay mu̶baad tudujk xu̶u̶ tyuñ , miingu̶x sumaanjooty pu̶njaty yajtzooyu̶'u̶waambu̶ñ ajku̶xy , y ka'p pyokxyxyu̶u̶ju̶ch .
42013015	Chi je̱'e̱ Windzú̶n Jesús y'adzooy : — Tzo'oydyu'untuk miich ajku̶xy , du'un mnaybyu̶daaku̶gu̶xy neby je̱'e̱ tu'uda'agyjya'ayu̶ñ , y ka'p jyaanchu̶ch , ¿ nej ka'p miich mmu̶gue̱ju̶u̶ygyu̶xy je̱'e̱ mwajyuubu̶ o je̱'e̱ mbuurru̶ ma je̱'e̱ myukxtaaktu̶ñ pokxyxyu̶u̶ ko naty myajnu̶kxaangu̶xy nu̶u̶'uukpu̶ ?
42013016	Y adaa to'oxyu̶jk Abraham adaa y'ok'ung y'ok'ana'k mu̶dyiibu̶ je̱'e̱ mu̶jku'u ijty ka'p y'u̶xmachyii mu̶u̶d adayaaba ju̶bu̶k pojpa'am cham myajmokxtu̶gu̶u̶g jumu̶jtu̶u̶yñu̶ , ¿ nej ka'p pyaadyii nyajtzo'ogu̶chu̶ch pokxyxyu̶u̶ ?
42013017	Ko je̱'e̱ Jesús du'un y'adzooy , chi je̱'e̱ myu̶dziptu̶jk cho'oydyuundaay ajku̶xy . Y chi je̱'e̱ kajptja'ay oy nigu̶xyu̶ jyootkugu̶u̶ygyu̶xy ko je̱'e̱ mu̶jwinma'añ du'un ijxku̶xy mu̶dyiibu̶ je̱'e̱ Jesús tyuunu̶ñ .
42013018	Nandu'un je̱'e̱ Jesús myu̶naañ : “ ¿ Nej m'ok'a'ixu̶u̶ygyu̶xy je̱'e̱ Dios y'ane̱'e̱mu̶ñ ? ¿ Y ti u̶u̶ch mu̶baad mu̶u̶d n'okyajkipxyxu̶'u̶wu̶ch ?
42013019	Je̱'e̱ Dios y'ane̱'e̱mu̶ñ du'un je̱' neby je̱'e̱ mostazu̶ pajk mu̶dyiibu̶ je̱'e̱ ja'ay tu'ug ñiipy ma je̱'e̱ kyamu̶ñ , chi yeegy neby je̱'e̱ mu̶jkepyu̶ñ , y chi je̱'e̱ joon muuxy jim pye̱'e̱ngu̶xy y'amaagu̶xy ma je̱'e̱ y'aakxu̶ñ . ”
42013020	Nandu'un je̱'e̱ Jesús myu̶naañ : “ ¿ Ti u̶u̶ch mu̶baad mu̶u̶d n'okyajkipxyxu̶'u̶wu̶ch je̱'e̱ Dios y'ane̱'e̱mu̶ñ ?
42013021	Je̱'e̱ Dios y'ane̱'e̱mu̶ñ du'un je̱' neby je̱'e̱ levaduru̶ mu̶dyiibu̶ je̱'e̱ to'oxyu̶jk tu'ug tyijwu̶dijtypyu̶ñ mu̶u̶d tu̶gu̶u̶g kipxu̶'u̶ñ je̱'e̱ hariina ko naty je̱'e̱ hariina oy yajpu̶du̶'u̶ga'añ . ”
42013022	Ko je̱'e̱ Jesús najty jim Jerusalén ñu̶kxy , kajpt kajpt je̱'e̱ najty yaj'u̶xpu̶ky majaty je̱'e̱ mu̶jkajpt y mutzkkajpt ma najty ñaxyu̶ñ .
42013023	Chi je̱'e̱ ja'ay tu'ug yajtu̶u̶wu̶ : — Windzú̶n , ¿ nej we̱e̱nu̶ je̱'e̱ ja'ay ajku̶xy mu̶dyiibu̶ je̱'e̱ y'aanu̶mu̶ ni'idzo'ogu̶bu̶ñ ? Chi je̱'e̱ Jesús y'adzooy :
42013024	— Joottu̶gooygyu̶x neby mdu̶gu̶u̶ygyu̶xu̶chu̶ñ ma je̱'e̱ tu̶jk'aa xu'utzpu̶ju̶ñ . Je̱' ko u̶u̶ch miich du'un nnu̶maaygyu̶xypy ko oy je̱'e̱ mayjya'ay naty jya'atu̶gu̶'u̶waangu̶xy ma je̱'e̱ Dios y'ane'emyu̶ñ , y ka'p jadu̶ch ajku̶xy neby tyu̶gu̶u̶ygyu̶xu̶chu̶ñ .
42013025	Ko je̱'e̱ kudu̶jk pyu̶du̶'u̶gu̶ch y yaj'adugu̶ch je̱'e̱ tyu̶jk , mu̶'it miich ajku̶xy pu̶njaty naty tu̶ba'ay tu̶ wyu̶'u̶myu̶ñ , chi jiiby tu̶ba'ay mja'amu̶naangu̶xu̶ch : ‘ Windzú̶n ok'yaj'awa'adz yu̶'u̶ mdu̶jk . ’ Y chi je̱'e̱ kudu̶jk xy'adzowu̶ch ajku̶xy : ‘ Ka'p u̶u̶ch miich n'ixy'ajtku̶xy maa mdzóngu̶xyu̶ñ . ’
42013026	Mu̶'it miich mmu̶naandu̶gu̶u̶ygyu̶xu̶ch : ‘ Tu'knáx u̶u̶ch tu̶ n'okkaay n'ok'uukku̶xpu̶ mu̶u̶d miich , y miich tu̶ myaj'u̶xpú̶ky ma u̶u̶ch je̱'e̱ nnaax ngajpt ajku̶xyu̶ñ . ’
42013027	Y chi je̱'e̱ kudu̶jk xy'adzoogu̶xu̶ch : ‘ Tu̶ u̶u̶ch miich nnu̶maaygyu̶xy ko u̶u̶ch ka'p nnejwu̶'u̶y maa miich mdzóngu̶xyu̶ñ . ¡ Winwa'ktuutku̶ch ajku̶xy , miich pokytyuumbu̶ ajku̶xy ’ !
42013028	Jiiby miich mu̶k mju̶u̶ygyu̶xu̶ch myaaxku̶xu̶ch y mdu̶u̶dzké̱tku̶xu̶ch ko m'ijxku̶xu̶ch je̱'e̱ Abraham , je̱'e̱ Isaac , je̱'e̱ Jacob y ku̶xyu̶ je̱'e̱ Dios y'ayuuknajtzkapxu̶u̶ybyu̶du̶jk jiiby ma je̱'e̱ Dios y'ane'emyu̶ñ , y miich naty tu̶be̱'py tu̶ mwu̶'u̶mgu̶xy .
42013029	Mínu̶p je̱'e̱ ja'ay ajku̶xy mu̶dyiibu̶ ju̶gue̱m tzóngu̶xpu̶ñ ma je̱'e̱ xu̶u̶ pyu̶dzu̶myu̶ñ y ma je̱'e̱ xu̶u̶ kya'ayu̶ñ , ma je̱'e̱ jayjyuxtujk pyu̶dzu̶myu̶ñ y ma je̱'e̱ cruutzmu̶dza'a wya'kxú̶pyu̶ñ . Chi kaaybyu̶ ñaaxwé̱tzku̶xu̶ch jiiby ma je̱'e̱ Dios y'ane'emyu̶ñ .
42013030	Paady jii je̱'e̱ ja'ay cham nije̱' ajku̶xy , je̱'e̱ mu̶dyiibu̶ u̶x'aam'ajtku̶xpu̶ñ , y je̱' jayu̶jp'ádu̶p ajku̶xy , y nan jii je̱'e̱ ja'ay cham nije̱' ajku̶xy , je̱'e̱ mu̶dyiibu̶ jayu̶jp'ajtku̶xpu̶ñ , y je̱' u̶x'aam'ádu̶p ajku̶xy .
42013031	Chi je̱'e̱ fariseotu̶jk nije̱' jya'ty ajku̶xy y nu̶maay je̱'e̱ Jesús ajku̶xy : — Ke̱'e̱g yaa , je̱' ko yu̶'u̶ mu̶j'ane̱'e̱mbu̶ Herodes xyaj'o'ogaamb yu̶'u̶ .
42013032	Chi je̱'e̱ Jesús y'adzoowu̶ ajku̶xy : — Nú̶kxku̶x y nu̶maaygyu̶x yu̶'u̶ jiibu̶ ja'ay ka'pu̶ wyindu̶yu̶ch : ‘ Ko nyajpu̶dzu̶u̶mbyu̶ch je̱'e̱ ka'a'óybyu̶ y nyajtzookypyu̶ch je̱'e̱ ja'ay cham y jaboom , y kudu̶gu̶u̶gxu̶u̶nu̶ch je̱'e̱ nduung nyajmaya'añ . ’
42013033	Peru̶ jaktu'uyo'oyu̶bu̶ch cham , jaboom y juxtu̶kp , je̱' ko ka'p du'un pyadyii nu̶kxy je̱'e̱ Dios y'ayuuknajtzkapxu̶u̶ybyu̶ wiingtuuy y'o'ogy y ka'p jyerusalénu̶ch .
42013034	“ ¡ Jerusalén ja'ay , jerusalénja'ay , mu̶dyiibu̶ yaj'o'kku̶xpu̶ñ je̱'e̱ Dios y'ayuuknajtzkapxu̶u̶ybyu̶du̶jk ajku̶xy y mgu'uga'tzku̶xypy je̱'e̱ ja'ay mu̶dyiibu̶ je̱'e̱ Dios xyajnigue̱jxku̶xpu̶ñ ! ¡ Janch ka'anaag'ook u̶u̶ch je̱'e̱ m'ung m'ana'k tu̶ nja'awijtzmuga'añ du'un neby je̱'e̱ tzeydyaj y'ung yajmúkyu̶ñ kye̱e̱ktpa'tku̶'u̶py , peru̶ nan ka'p du'un tu̶ m'a'ixu̶u̶ygyu̶xy mgu'ubu̶jkku̶xy !
42013035	Chiiju̶tz ok'ijxku̶x , najtz'ixu̶'u̶ je̱'e̱ mgajpt wyu̶'u̶mgu̶xnu̶ ; y u̶u̶ch miich nnu̶maaygyu̶xypy ko ka'p u̶u̶ch miich xy'ok'ijxku̶xnu̶ch , u̶xtu̶ koonu̶ naty je̱'e̱ tiempo paady mu̶naa mmu̶naangu̶xu̶ch : ‘ ¡ Kapxpaady je̱'e̱ mu̶dyiibu̶ miimb mu̶u̶d je̱'e̱ Windzú̶n Dios kyu̶xpu̶ xyu̶u̶ ’ !
42014001	Chi du'un jyajty ko je̱'e̱ Jesús najty pokxyxyu̶u̶ kaaybyu̶ ñu̶kxy ma je̱'e̱ fariseo windzú̶n tyu̶jku̶ñ , y jim najty wiingpu̶ fariseotu̶jk y'u̶x'ijx pya'ijxu̶gu̶xyu̶ .
42014002	Nan jim najty ja'ay tu'ug ma je̱'e̱ Jesús wyinduuyu̶ñ mu̶dyiibu̶ ki'ixypya'ammu̶u̶du̶ñ .
42014003	Chi je̱'e̱ Jesús yajtu̶u̶y je̱'e̱ Moisés y'ane̱'e̱mu̶n windzu̶ndu̶jk mu̶u̶d je̱'e̱ fariseotu̶jk , nu̶maay ajku̶xy : — ¿ Nej mu̶baad je̱'e̱ pa'amja'ay pokxyxyu̶u̶ nyajtzooku̶mu̶ o ka'p ?
42014004	Chi y'amoondaay ajku̶xy . Mu̶'it je̱'e̱ Jesús ku̶'u̶ni'ixajy je̱'e̱ pa'amja'ay , chi yajtzooky , y nu̶maay ko ñu̶kxnu̶ch .
42014005	Chi je̱'e̱ Jesús je̱'e̱ fariseo ja'ay nu̶maay ajku̶xy : — ¿ Pu̶n ma miich ajku̶xy pu̶nu̶ nu̶u̶jutku'uga'ab je̱'e̱ m'ung , o je̱'e̱ mwajyuubu̶ ajku̶xy , nej ka'p je̱'e̱ da'a nu̶kxy mu̶k'eemby myajpu̶dzu̶u̶mgu̶xy oy naty jya'apokxyxyu̶u̶ju̶ch ?
42014006	Y ka'p jajty ajku̶xy neby y'adzoowimbijtku̶xu̶chu̶ñ .
42014007	Ko je̱'e̱ Jesús du'un ijxy ko je̱'e̱ ja'ay je̱'e̱ tu̶u̶bu̶ najty mu̶gaaybyu̶ yajwoogu̶xy janch win'ijxku̶xy je̱'e̱ u̶ñaaybye̱jt ku'uduumdu̶goybyu̶ jim ma je̱'e̱ meesu̶ju̶ñ , chi adayaaba kapxwiju̶ñ mooy ajku̶xy :
42014008	— Ko miich mu̶gaaybyu̶ myajwowu̶ch ma je̱'e̱ pu̶jkpu̶ yajwinxu̶u̶duñu̶ñ , ka'p mnaxwe̱e̱dzu̶ch ma je̱'e̱ ku'uduumbu̶ u̶ñaaybye̱jtu̶ñ , ka'p jékyu̶ch ko nu̶kxy jya'ady je̱'e̱ mu̶dyiibu̶ naty mu̶gaaybyu̶ tu̶ yajwoy mu̶dyiibu̶ ni'igyu̶ ku'umay ijtpu̶ñ ni'igu̶ ka'p miichu̶ñu̶ba ,
42014009	y chi xyñu̶ma'awu̶ch je̱'e̱ mu̶dyiibu̶ naty mu̶gaaybyu̶ tu̶ xywyoyu̶ñ : ‘ Mo'o adaa mmu̶gu'ug adaa ku'uduumbu̶ u̶ñaaybye̱jt . ’ Y chi miich mu̶k mjanchtzo'oydyúnu̶ch y mnu̶kxu̶ch ma je̱'e̱ u̶x'aambu̶ u̶ñaaybye̱jtu̶ñ .
42014010	Ko je̱'e̱ ja'ay mu̶gaaybyu̶ xywyowu̶ch ma je̱'e̱ pu̶jkpu̶ yajwinxu̶u̶duñu̶ñ , jim mnaxwe̱e̱dzu̶ch ma je̱'e̱ u̶x'aambu̶ u̶ñaaybye̱jtu̶ñ , y ko je̱'e̱ ja'ay myínu̶ch mu̶dyiibu̶ naty mu̶gaaybyu̶ tu̶ xywyoyu̶ñ , chi xyñu̶ma'awu̶ch : ‘ Mu̶gu'ug , nax ma yu̶'u̶ ku'uduumbu̶ u̶ñaaybye̱jtu̶ñ . ’ Mu̶'it ku'umay m'idu̶ch ma je̱' ajku̶xy mu̶dyiibu̶ naty u̶ñaaygyu̶xpu̶ñ mu̶u̶d miich meesu̶winduuy .
42014011	Je̱' ko je̱'e̱ mu̶dyiibu̶ ku̶'u̶m naygyu'umaayu̶p , tzo'oydyu'umbaadu̶p je̱' ; y je̱'e̱ mu̶dyiibu̶ yuung naaxypy naybyu̶daaku̶p , je̱' ku'umaay idu̶p .
42014012	Chi je̱'e̱ Jesús je̱'e̱ ja'ay nandu'un nu̶maay je̱'e̱ mu̶dyiibu̶ najty mu̶gaaybyu̶ tu̶ wyoyiiju̶ñ : — Ko mxu̶u̶dunu̶ch ka'p je̱'e̱ ja'ay mu̶gaaybyu̶ mwowu̶ch mu̶dyiibu̶ mu̶u̶d oy mnaymyu̶gu'ug'adyiiju̶ñ ajku̶xy , ni je̱'e̱ mmu̶gue̱'e̱xk ajku̶xy , ni je̱'e̱ m'ajuugy m'amu̶gu'ug ajku̶xy , ni je̱'e̱ mmu̶du̶jk kumeeñbyu̶ ajku̶xy ; ka'p jekyu̶ch ko nandu'un xywyodu̶gatzu̶ch , y xyajwimbijttu̶gajtzu̶yu̶ch .
42014013	Ko miich mxu̶u̶dunu̶ch , je̱' mu̶gaaybyu̶ mwowu̶py je̱'e̱ ayoobu̶du̶jk ajku̶xy , je̱'e̱ ka'pu̶ yo'oy ajku̶xy , je̱'e̱ tekymya'atja'ay ajku̶xy y je̱'e̱ wiindzja'ay ajku̶xy .
42014014	Y mu̶'it mjootkujk'adu̶ch , je̱' ko ka'p je̱'e̱ jadu̶ch ajku̶xy neby yajwimbijtku̶xu̶chu̶ñ . Jiinu̶ je̱'e̱ Dios xyajwimbijtu̶ch je̱'e̱ mu̶'it xu̶u̶ ko naty je̱'e̱ tu'uda'agyjya'ay jyuugypyu̶jkku̶xy .
42014015	Chi je̱'e̱ ja'ay tu'ug mu̶dyiibu̶ najty u̶ñaaby mu̶u̶d je̱'e̱ Jesús meesu̶winduuy ko mu̶dooy neby je̱'e̱ Jesús myu̶naañ , chi nu̶maay : — ¡ Jootkujk je̱'e̱ ja'ay ajku̶xy mu̶dyiibu̶ jiiby kayu̶p u'ugu̶p ma je̱'e̱ Dios y'ane'emyu̶ñ !
42014016	Chi je̱'e̱ Jesús myu̶naañ : — Tu'ug je̱'e̱ ja'ay , mayjya'ay najty je̱'e̱ yaj'adzuu'ade̱e̱mby , chi je̱'e̱ mayjya'ay oy jayu̶jp yajwoyii .
42014017	Ko je̱'e̱ adzuu paaty , chi je̱'e̱ tyuumbu̶ kejxy ko wan nu̶kxy nu̶maaygyu̶xy je̱'e̱ tu̶u̶bu̶ najty mu̶gaaybyu̶ yajwoogu̶xy : ‘ Jaamgu̶x , tu̶ je̱'e̱ kaayu̶ñ uuku̶ñ yam ku̶xyu̶ yajni'ixu̶'u̶y . ’
42014018	Chi nigu̶xyu̶ y'adzooy ajku̶xy : ‘ Tun may'ajt okwinmé̱kxku̶ch . ’ Chi je̱'e̱ jayu̶jpu̶ ja'ay myu̶naañ : ‘ Naax u̶u̶ch yam tu'ug tu̶ nnaamjuy , y je̱' u̶u̶ch nu̶kxy jayu̶jp n'ixy , paady u̶u̶ch ka'p nu̶kxa'añ , tun may'ajt okwinmé̱kxku̶ch . ’
42014019	Chi je̱'e̱ ja'adu'ukpu̶ ja'ay myu̶naañ : ‘ Wajyuubu̶ u̶u̶ch mu̶gooxk par tu̶ njuy , je̱' u̶u̶ch nu̶kxy jayu̶jp n'ok'ijxmadza'añ , oktunmay'ajt okwinmé̱kxku̶ch . ’
42014020	Chi je̱'e̱ ja'adu'ukpu̶ ja'ay myu̶naañ : ‘ Timyñaamnu̶ u̶u̶ch nbu̶ky paady u̶u̶ch ka'p mu̶baad nu̶kxy . ’
42014021	Ko je̱'e̱ tuumbu̶ wyimbijtnu̶ , chi je̱'e̱ wyindzú̶n du'un wa'adzu̶ awaandaayu̶ neby je̱'e̱ ja'ay y'adzooyu̶ñ ajku̶xy mu̶dyiibu̶ najty oy tu̶ ja'awowa'añu̶ñ . Mu̶'it je̱'e̱ windzú̶n mu̶k jyootma'ty , y chi je̱'e̱ tyuumbu̶ nu̶maay : ‘ Nu̶kx mu̶k'eemby kajptjooty ma je̱'e̱ mu̶jnu̶u̶ mu̶jtu'uju̶ñ y ma je̱'e̱ ja'ay may yo'oygyu̶xy ñajxku̶xyu̶ñ y mwoomínu̶ch yaa je̱'e̱ ayoobu̶du̶jk ajku̶xy , je̱'e̱ ka'pu̶ yo'oy ajku̶xy , je̱'e̱ wiindzja'ay ajku̶xy y je̱'e̱ tekymya'atja'ay ajku̶xy . ’
42014022	Chi je̱'e̱ tyuumbu̶ kujeky myu̶naañ : ‘ Windzú̶n , tu̶ u̶u̶ch du'un nduñ neby u̶u̶ch tu̶ xyñu̶ma'ayu̶ñ , y jakchiinu̶ u̶ñaaybye̱jt ñadu̶gu̶'u̶yñu̶ . ’
42014023	Chi je̱'e̱ windzú̶n tyuumbu̶ jaknu̶maay : ‘ Nu̶kx ma je̱'e̱ mu̶jnu̶u̶'aa mu̶jtu'u'aaju̶ñ y kajptwiiñ kajppa'a y woomín je̱'e̱ wiingpu̶ ja'ay adzip ajku̶xy wan u̶u̶ch je̱'e̱ ndu̶jk y'udzu̶ch .
42014024	U̶u̶ch miich nnu̶maaygyu̶xypy ko ka'p je̱'e̱ ja'ay ni tu'ug y'adzuu'ajtku̶xu̶ch mu̶u̶d u̶u̶ch , je̱'e̱ mu̶dyiibu̶ jayu̶jp mu̶gaaybyu̶ ja'ayajwoogu̶xu̶ñ . ’
42014025	Mayjya'ay najty janch panu̶kxku̶xp je̱'e̱ Jesús , chi je̱'e̱ Jesús wya'agwimbijty , nu̶maay ajku̶xy :
42014026	“ Pu̶nu̶ jii u̶u̶ch pu̶n xypyamíñ , y pu̶nu̶ mu̶k ni'igyu̶ tzoky je̱'e̱ tyaj tyeedy , je̱'e̱ tyo'oxyu̶jk ajku̶xy , je̱'e̱ y'ung y'ana'k ajku̶xy , je̱'e̱ pyuya'ay ajku̶xy , je̱'e̱ pyudo'oxy ajku̶xy , y je̱'e̱ kyu̶'u̶mjugy'ajtu̶ñ y ka'p u̶u̶chu̶ñu̶ba , ka'p u̶u̶ch je̱'e̱ du'umbu̶ ja'ay mu̶baad ndiscípulo'adyii .
42014027	Y pu̶n je̱'e̱ kyu̶'u̶mgruutz ka'p kabu̶'u̶ga'añ y xypyamíñu̶ch , pu̶nu̶ ka'p ñaygyu̶'u̶ye̱ga'añyii ma je̱'e̱ o'ku̶ñ ke̱e̱ku̶ñ , ka'p u̶u̶ch je̱'e̱ du'umbu̶ ja'ay mu̶baad ndiscípulo'adyii .
42014028	Pu̶nu̶ miich nidu'ugtu̶ mu̶jtu̶jk mgojaangu̶xypy , ¿ nej ka'p da'a jayu̶jp mnaxwé̱tzku̶xy y m'a'ixu̶u̶ygyu̶xy du'uñdyu̶ myeeñdyuna'añu̶ñ , y pu̶nu̶ mu̶u̶d ajku̶xy tii mu̶u̶d myajmaaygyu̶xu̶ch , o pu̶nu̶ ka'p ?
42014029	Ka'p jékyu̶ch ko naty je̱'e̱ tu̶jk tu̶ yajpojtzu̶'u̶gy , y chi naty ka'p okjajtnu̶ neby yajmayu̶chu̶ñ , y pu̶njaty naty tu̶ y'ixy tu̶ tyu̶kxyii , chi je̱'e̱ ñixiik ñiyaaxtu̶gu̶'u̶wu̶u̶ju̶ch ajku̶xy ,
42014030	myu̶naangu̶xu̶ch : ‘ Adayaaba ja'ay nigoo yu̶'u̶ tyu̶jk tu̶ pojtzu̶'u̶gy y ka'p tu̶ ok'yajmaayñu̶ . ’
42014031	O pu̶nu̶ tu'ug mu̶j'ane̱'e̱mbu̶ chona'añ tziptuumbu̶ mu̶u̶d je̱'e̱ wiingpu̶ mu̶j'ane̱'e̱mbu̶ , ¿ nej ka'p da'a jayu̶jp y'oknaxwe̱e̱dzu̶ch wyinmayu̶ch pu̶nu̶ mu̶baad chiptúñ mu̶u̶d je̱'e̱ majk milpu̶ jya'ay , pu̶nu̶ jii je̱'e̱ myu̶dzip myiñ mu̶u̶d je̱'e̱ jya'ay ni''ipx mil ?
42014032	Y pu̶nu̶ ka'p naty winguwa'agu̶'u̶wa'añ , ko naty je̱'e̱ ja'adu'ukpu̶ mu̶j'ane̱'e̱mbu̶ ju̶gue̱mnu̶ myiñ , chi je̱'e̱ wingapxpu̶du̶jk ke̱xu̶ch kapxnukxtaakpu̶ , ka'pu̶ je̱'e̱ tzip tyunu̶u̶ jyadu̶u̶ju̶ch .
42014033	Y du'un wanpu̶nu̶ch ma miich ajku̶xyu̶ñ pu̶nu̶ ka'p ku̶xyu̶ tijaty m'u̶xmajtzku̶xy mu̶dyiibu̶ mu̶dajtku̶xypyu̶ñ , ka'p u̶u̶ch je̱'e̱ du'umbu̶ ja'ay mu̶baad ndiscípulo'adyii .
42014034	“ Je̱'e̱ kaan janch'oy je̱' pu̶nu̶ myu̶u̶d je̱'e̱ tyaamtz'ajtu̶ñ ; peru̶ pu̶nu̶ tu̶gooby je̱'e̱ tyaamtz'ajtu̶ñ , ¿ neby je̱'e̱ da'a du'un y'okjaktúnu̶ch ?
42014035	Je̱'e̱ kaan mu̶dyiibu̶ je̱'e̱ tyaamtz'ajtu̶ñ tu̶ tyu̶goyu̶ñ , nan ni ka'p je̱'e̱ y'oybyu̶daaknu̶ju̶ch ma je̱'e̱ naaxu̶ñ , ni ma je̱'e̱ pu'uxk mu̶dyiibu̶ abonu̶'ajtpu̶ñ . Je̱' je̱'e̱ tu̶y'ajtu̶ñ yaj'u̶xxídu̶p je̱' . Pu̶njaty winju̶wu̶'u̶waamb adaa ayuuk wan winju̶wu̶'u̶y . ”
42015001	Chi je̱'e̱ yajkugube̱jtpu̶du̶jk ku̶xyu̶ mu̶dyiibu̶ je̱'e̱ gobierno romano najty mu̶duungu̶xpu̶ñ mu̶u̶d je̱'e̱ pokyjya'aydyu̶jk Jesús nimu̶jwa'ktaay ajku̶xy , janch amdo'idaanu̶ ajku̶xy je̱' y'ayuuk .
42015002	Paady je̱'e̱ fariseotu̶jk mu̶u̶d je̱'e̱ Moisés y'ane̱'e̱mu̶ñ windzu̶ndu̶jk ni'oj niyaaxu̶ydyu̶gu̶u̶ygyu̶xy je̱'e̱ Jesús , myu̶naangu̶xy : — Adaa Jesús kyu'ubu̶jkypy pokyjya'aydyu̶jk yu̶'u̶ , y yu̶'u̶ mu̶u̶d kyaaygyu̶xy y'uukku̶xy .
42015003	Mu̶'it je̱'e̱ Jesús adayaaba ijxpe̱jt yajmu̶dmu̶dyaaku̶ ajku̶xy :
42015004	“ ¿ Mu̶dyii ja'ay jii ma miich ajku̶xyu̶ñ pu̶nu̶ myu̶u̶d je̱'e̱ borreegu̶ tu'kmu̶go'px y ko nidu'ugtu̶ tyu̶góyu̶ch , nej ka'p je̱'e̱da'a yajwu̶'u̶mu̶ch je̱'e̱ mu̶da'px majmókx mu̶daaxpu̶ jim ujtzjooty , y chi nu̶kxy u̶xta'ay mu̶dyiibu̶ naty tu̶ tyu̶goyu̶ñ , u̶xtu̶ koonu̶ paadu̶ch ?
42015005	Y ko paadu̶ch , chi mu̶k'eemby pu̶da'agu̶ch ma je̱'e̱ kyejykyoptu̶ñ janch jootkujk .
42015006	Y ko jya'adu̶ch ma je̱'e̱ tyu̶jku̶ñ , chi je̱'e̱ myu̶gu'ugtu̶jk y je̱'e̱ myu̶ju̶u̶n myu̶du̶jk womúgu̶ch , y nu̶ma'awu̶ch ajku̶xy : ‘ Xondaakku̶x mu̶u̶d u̶u̶ch , je̱' ko u̶u̶ch je̱'e̱ nborreegu̶ tu̶ nbaady mu̶dyiibu̶ ijty tu̶ tyu̶goyu̶ñ . ’
42015007	U̶u̶ch miich nnu̶maaygyu̶xypy , ko nandu'un jiiby tzajpjooty ni'igyu̶ jootkujk'ajtu̶ñ jiiby ko je̱'e̱ pokyjya'ay tu'ug jyootwimbíty , ni'igu̶ ka'p je̱'e̱ mu̶da'px majmokxmu̶daaxpu̶ tu'uda'agypyu̶ja'ay mu̶dyiibu̶ ka'p tyuundu̶gooygyu̶xyu̶ñ . ”
42015008	“ O pu̶nu̶ ¿ jii to'oxyu̶jk meeñ majk mu̶u̶du̶ch , y ko tu'ug yajtu̶góyu̶ch , nej ka'p je̱'e̱ jyu̶u̶n da'a ju̶jpno'ogu̶'u̶wu̶ch y pe̱du̶'ktu̶gu̶'u̶wu̶ch je̱'e̱ tyu̶jk y u̶xta'awu̶ch je̱'e̱ myeeñ u̶dye'egy'eemby , u̶xtu̶ koonu̶ paadu̶ch ?
42015009	Y ko paadu̶ch , chi je̱'e̱ myu̶gu'ugtu̶jk y je̱'e̱ myu̶ju̶u̶n myu̶du̶jk womúgu̶ch y nu̶ma'awu̶ch ajku̶xy : ‘ Xondaakku̶x mu̶u̶d u̶u̶ch , je̱' ko u̶u̶ch je̱'e̱ nmeeñ tu̶ nbaady mu̶dyiibu̶ u̶u̶ch ijty tu̶ nyajtu̶goyu̶ñ . ’
42015010	U̶u̶ch miich nu̶maaygyu̶xypy ko nandu'un je̱'e̱ Dios y'ángelestu̶jk jyootkugu̶u̶ygyu̶xy ko je̱'e̱ pokyjya'ay tu'ug jyootwimbíty . ”
42015011	Chi je̱'e̱ Jesús ja'adu'ug mu̶dyaaky adayaaba ijxpe̱jt : “ Tu'ug je̱'e̱ ya'aydyu̶jk me̱tzk najty y'ung je̱'e̱ mu̶u̶du̶ch .
42015012	Y chi je̱'e̱ jakmutzpu̶ tyeedy nu̶maay : ‘ Tety mooygyu̶ch yu̶'u̶ pu̶da'agy mu̶dyiibu̶ u̶u̶ch xypyaatpu̶ñ . ’ Mu̶'it je̱'e̱ tyeedy je̱'e̱ pu̶da'agy yajwa'kxy .
42015013	We̱e̱nu̶ najty xu̶u̶ tiempo kujk ñu̶kxy , ko je̱'e̱ mutzpu̶ y'ung pyu̶da'agy ku̶xyu̶ toktaay mu̶dyiijáty najty jye̱'e̱'ajtypyu̶ñ , y chi choñ ñu̶kxy ju̶gue̱m'it wiingnaax wiingkajpt mu̶u̶d je̱'e̱ myeeñ , chi jim mu̶k'eemby ku̶xyu̶ yajku̶jxtaay mu̶u̶d je̱'e̱ ju̶bu̶kjugy'ajtu̶ñ .
42015014	Y ko najty je̱'e̱ myeeñ ku̶xyu̶ tu̶ yajku̶jxta'ay , chi mu̶j yuu myiiñ ma je̱'e̱ jimbu̶ kajptu̶ñ , y chi je̱'e̱ kaayu̶ñ uuku̶ñ wit meeñ oy ja'ayajmayjyajtu̶gu̶u̶yñu̶ .
42015015	Chi je̱'e̱ ja'ay tu'ug ninu̶kxy ma je̱'e̱ jimbu̶ kajptu̶ñ tuung u̶xtaaybyu̶ , myu̶duna'añ najty , chi kye̱jxu̶ ma je̱'e̱ ryánchoju̶ñ kuch kyweentu̶'ajtpu̶ .
42015016	Y oy najty ja'anijoot'áty ju̶kxa'añ je̱'e̱ kuch jyu̶kxy mu̶dyiibu̶ je̱'e̱ kuch najty jyu̶kxypyu̶ñ ajku̶xy , y nan ni pu̶n najty je̱'e̱ kya'amo'oyii .
42015017	Ko je̱'e̱ wyinma'añ yajmiiñ yajmejch , chi myu̶naañ ma je̱'e̱ jyoot wyinma'añdyu̶ñ : ‘ ¡ Janch maydyuumbu̶ jim ma u̶u̶ch je̱'e̱ ndeedy tyu̶jku̶ñ , y myu̶u̶d ju̶kxy pu̶ky may'eemby ajku̶xy , y u̶u̶ch ya yuu'o'ogaanu̶py mu̶u̶d je̱'e̱ yuu xu̶u̶ !
42015018	Tzonaambu̶ch yaa , nnu̶kxa'añu̶ch ma u̶u̶ch je̱'e̱ ndeedy tyu̶jku̶ñ , y du'unu̶ch nnu̶ma'awu̶ch : Tety , tu̶ u̶u̶ch nduundu̶goy mu̶u̶d je̱'e̱ Dios tzajpjootypyu̶ y mu̶u̶d miich .
42015019	Cham ka'p u̶u̶ch xy'okpaatnu̶ mmu̶na'anu̶ch miich , ko u̶u̶ch xy'ung'adyii ; yajtuungu̶ch du'un neby je̱'e̱ mduumbu̶ju̶ñ . ’
42015020	Chi jim choñ , y wyimbijty ma je̱'e̱ tyeedy tyu̶jku̶ñ . “ Ju̶gue̱mnu̶ najty myiñ ko je̱'e̱ tyeedy y'ijxpaattu̶ , y chi pya'a''ayoogóttu̶ , y ñinu̶kxu̶ poyu̶'u̶gyu̶ oy jyu̶jpkubadu̶'u̶yii . Chi yo'kmu̶ne̱e̱nnajxu̶ , y chu'kxu̶ .
42015021	Chi je̱'e̱ y'ung myu̶naañ : ‘ Tety , tu̶ u̶u̶ch nduundu̶goy mu̶u̶d je̱'e̱ Dios tzajpjootypyu̶ y mu̶u̶d miich . Cham ka'p u̶u̶ch xy'okpaatnu̶ mmu̶na'anu̶ch miich ko u̶u̶ch xy'ung'adyii . ’
42015022	Chi je̱'e̱ ungteedy tyuumbu̶du̶jk nu̶maay ajku̶xy : ‘ Yajpu̶dzu̶u̶mgu̶x mu̶k'eemby je̱'e̱ oybyu̶ wit , y yajpu̶jkku̶x adaa n'úngu̶ch ; mooygyu̶x nandu'un je̱'e̱ kyu̶'u̶jiitz , y mu̶u̶d je̱'e̱ kyu̶'u̶g .
42015023	Nu̶kx je̱'e̱ jakni'kxu̶bu̶ waj'ung tu'ug yajtzóngu̶x , y yaj'o'kku̶x . ¡ Y wánu̶tz ngaayu̶mu̶ch n'uuku̶mu̶ch y nxu̶u̶duunu̶mu̶ch ajku̶xy !
42015024	Je̱' ko adaa n'ung du'un yu̶'u̶ najty neby o'ogypyu̶ju̶ñ , y chi tu̶ jyuugypyú̶ky . Tu̶goy yu̶'u̶ najty yajpaady , y tu̶ cham nbaattu̶m . ’ Chi xyu̶u̶duundu̶gu̶u̶y ajku̶xy .
42015025	“ Y je̱'e̱ kyob'ung kamjooty najty je̱' . Ko jya'ty mu̶wingón ma je̱'e̱ tyu̶jku̶ñ , chi mu̶dooy ko je̱'e̱ ja'ay jyanchxu'uxy jyanchwopy y jyanch'ech .
42015026	Mu̶'it je̱'e̱ tuumbu̶ tu'ug yaaxu̶ , y yajtu̶u̶y tii tuunu̶p jajtu̶p .
42015027	Chi je̱'e̱ tuumbu̶ y'adzooy : ‘ Je̱'e̱ m'uch tu̶ jya'ady , y tu̶ je̱'e̱ mdeedy ni'ane'emy ko je̱'e̱ jakni'kxu̶bu̶ waj'ung y'o'ogu̶ch , je̱' ko je̱'e̱ y'ung oy mu̶k tu̶ wyimbity . ’
42015028	Chi je̱'e̱ kyob'ung oy jyootma'ady , y ka'p najty tu̶gooty tyu̶gu̶'u̶wa'añ . Mu̶'it je̱'e̱ tyeedy ñibu̶dzu̶u̶mu̶ , myu̶nukxtaaku̶ ko wan tu̶gooty tu̶gu̶'u̶y .
42015029	Chi je̱'e̱ tyeedy nu̶maay : ‘ Miich mnejwu̶u̶by janch mu̶ga'anaag jumu̶jt kujk nmu̶duñ y ka'p nimu̶naaxu̶u̶ nwin'adzoy nju̶jp'adzoy , y ni chambaadnu̶ miich ni tii xykya'amo'oyñu̶ch oydyu̶'ajty u̶xyu̶py pi'kchiivu̶'ung tu'ug , wan u̶u̶ch nxu̶u̶dunu̶ch mu̶u̶d u̶u̶ch je̱'e̱ nmu̶gu'ugtu̶jk ajku̶xy .
42015030	Peru̶ ko yu̶'u̶ m'ung tu̶ jya'ady mu̶dyiibu̶ yu̶'u̶ mwit mmeeñ wa'adzu̶ tu̶ xyajtuundaayu̶ mu̶u̶d je̱'e̱ ju̶bu̶kwinma'añ y mu̶u̶d je̱'e̱ ju̶bu̶k to'oxyu̶jktu̶jk ajku̶xy , y chi je̱'e̱ waj'ung jakni'kxu̶bu̶ tu̶ myaj'o'ogy mu̶u̶d yu̶'u̶ gyu̶xpu̶ . ’
42015031	“ Chi je̱'e̱ ungteedy y'ung nu̶maay : ‘ Ung , miich wiinu̶u̶xu̶u̶ yaa m'ity mu̶u̶d u̶u̶ch , y ku̶xyu̶ tijaty u̶u̶ch nmu̶u̶d miich mje̱' je̱' .
42015032	Y cham oy yu̶'u̶ du'un , ko nxu̶u̶duunu̶mu̶ch y njootkugu̶u̶yu̶mu̶ch , je̱' ko yu̶'u̶ m'uch du'un yu̶'u̶ najty neby o'ogypyu̶ju̶ñ , y chi tu̶ jyuugypyú̶ky ; tu̶goy yu̶'u̶ najty yajpaady , y tu̶ cham nbaattu̶m . ’ ”
42016001	Jesús yajmu̶dmu̶dyaak adayaaba nandu'un je̱'e̱ dyiscípulotu̶jk ajku̶xy : “ Jii ijty kumeeñjya'ay tu'ug , tu'ug najty tyuumbu̶ je̱'e̱ mu̶u̶du̶ch mu̶dyiibu̶ je̱'e̱ pyu̶da'agy kweentu̶'ajtku̶xu̶p ; y chi oy ñu̶ma'ayii ko je̱'e̱ pyu̶da'agy kweentu̶'ajtpu̶ najty nigoo jyanchmeeñyajtúñ ma ka'p pyaadyiiju̶ñ .
42016002	Chi je̱'e̱ windzú̶n je̱'e̱ pyu̶da'agy kweentu̶'ajtpu̶ oy yajwoyii , chi nu̶maay : ‘ ¿ Ti je̱'e̱ ja'ay ko du'un myajkapxy myajmu̶dya'agy ? Ya u̶u̶ch yu̶'u̶ mgwentu̶ ku̶'u̶mooydyaagy neby tu̶ mduñu̶ñ , y ka'p u̶u̶ch miich n'oktuumbu̶'adaanu̶ . ’
42016003	Chi je̱'e̱ pu̶da'agy kweentu̶'ajtpu̶ tyajy myaay , myu̶naañ : ‘ ¿ Ti u̶u̶ch cham n'oktunu̶py ? Je̱' ko u̶u̶ch yu̶'u̶ nwindzú̶n xytyuungpu̶ga'añ . Ujtztunu̶u̶ ka'p u̶u̶ch je̱'e̱ nmu̶mada'agu̶ch , y tzo'oydyuumbu̶ch ko u̶u̶ch je̱'e̱ limoosnu̶ nyujkwa'anu̶ch .
42016004	Ah , tu̶ u̶u̶ch nnejwu̶'u̶y tii u̶u̶ch ndyunu̶byu̶ñ neby u̶u̶ch je̱'e̱ ja'ay xykyu'ubú̶gu̶chu̶ñ ma je̱'e̱ jyu̶u̶n tyu̶jk ajku̶xyu̶ñ ko u̶u̶ch naty tu̶ nyajtuungpú̶ky . ’
42016005	Chi tu'ugjáty tu'ugjáty mu̶jwooy pu̶njaty je̱'e̱ wyindzú̶n najty mu̶nukxy'ajtku̶xu̶p . Chi je̱'e̱ jayu̶jpu̶ yajtu̶u̶y : ‘ ¿ Du'uñdyu̶ u̶u̶ch je̱'e̱ nwindzú̶n xymyu̶nukxy'ajtu̶ ? ’
42016006	Chi y'adzoowu̶ : ‘ Mu̶go'px barril aceetyu̶ . ’ Chi je̱'e̱ pu̶da'agy kweentu̶'ajtpu̶ ñu̶maayu̶ : ‘ Matz adaa mnaky , u̶ña'a tzojku̶ , y yajkoj ja'adu'ug , kujayu̶'u̶ je'eyu̶ juxytyikxymyajk barril . ’
42016007	Y jak'u̶x'aam ja'adu'ug yajtu̶u̶y : ‘ Y miich , ¿ du'uñdyu̶ mmu̶nukxy'adyii ? ’ Chi y'adzoowu̶ : ‘ Mu̶go'px kipxu̶'u̶ñ trigo . ’ Chi nu̶maay : ‘ Matz adaa mnaky , y yajkoj ja'adu'ug , kujayu̶'u̶ je'eyu̶ mu̶da'px kipxu̶'u̶ñ . ’
42016008	Je̱'e̱ windzú̶n kyu'umaay je̱'e̱ ju̶bu̶k pu̶da'agy kweentu̶'ajtpu̶ ko mu̶j wyinma'añbyaaty neby y'adu̶'u̶chu̶ñ . Y du'unu̶tz jada'achambu̶ naaxwiiñjya'ay mu̶dyiibu̶ je̱'e̱ Dios ka'p mu̶bu̶jkku̶xyu̶ñ , ni'igyu̶ je̱'e̱ kyuwinma'añdyu̶ch ajku̶xy , ni'igu̶ ka'p je̱'e̱ mu̶dyiibu̶ je̱'e̱ Dios y'ayuuk tyu̶y'ajt mu̶bu̶jkku̶xpu̶ñ .
42016009	“ U̶u̶ch miich yam nwingapx nju̶jpkapxu̶u̶ygyu̶xypy wan je̱'e̱ ja'ay xymyu̶gu'ugpu̶jkku̶xy mu̶u̶d je̱'e̱ mmeeñ ajku̶xy , mu̶dyiibu̶ yaa yajpaatp ma adayaaba naaxwiiñ pokymyu̶u̶dpu̶ju̶ñ , y ko naty m'o'kku̶xnu̶ , xykyu'ubu̶jkku̶xu̶p je̱'e̱ Dios jiiby tzajpjooty .
42016010	“ Je̱'e̱ ja'ay mu̶dyiibu̶ oy yajxón kuydyuungu̶xpu̶ñ je̱'e̱ we̱e̱nu̶ba ane̱'e̱mu̶ñ , nan kyuydyunaangu̶xypy je̱'e̱ mu̶jpu̶ ane̱'e̱mu̶ñ oy yajxón ; y je̱'e̱ mu̶dyiibu̶ ka'p oy yajxón kuydyuungu̶xyu̶ñ je̱'e̱ we̱e̱nu̶ba ane̱'e̱mu̶ñ , nan ka'p je̱'e̱ mu̶jpu̶ ane̱'e̱mu̶ñ oy yajxón kuydyunaangu̶xy .
42016011	Pu̶nu̶ ka'p mjajtku̶xy neby je̱'e̱ kumeeñ'adu̶u̶ oy yajxón myajtuungu̶xu̶chu̶ñ mu̶dyiibu̶ ya yajpaatp ma adayaaba naaxwiiñ pokymyu̶u̶dpu̶ju̶ñ . ¿ Pu̶n miich da'a xy'okmo'owu̶p ajku̶xy je̱'e̱ kumeeñ'adu̶u̶ je̱'e̱ oybyu̶ jaanchpyu̶ ?
42016012	Y pu̶nu̶ ka'p mjajtku̶xy neby oy yajxón mgweentu̶'ajtku̶xu̶chu̶ñ je̱'e̱ tu̶u̶bu̶ mu̶wu̶'u̶mgu̶xy mu̶dyiibu̶ je̱'e̱ wiingja'ay jye̱'e̱'ajtypyu̶ñ . ¿ Pú̶nu̶tz miich da'a xy'okmo'owu̶p ajku̶xy mu̶dyiibu̶ miich mje̱'e̱'ajtypyu̶ñ ajku̶xy ?
42016013	“ Ka'p je̱'e̱ tuumbu̶ ni tu'ug mu̶dyiibu̶ je̱'e̱ wyindzú̶n mu̶baad me̱tzk mu̶dúñ ; je̱' ko tu'ug je̱'e̱ u̶xtíju̶ch y tu'ug tzógu̶ch , o tu'ug kapxymyu̶dowu̶ch y tu'ug ka'akapxymyu̶dowu̶ch . Miich ajku̶xy ka'p je̱'e̱ Dios du'un mu̶baad mmu̶duungu̶xy y cham naty je̱'e̱ kumeeñ'adu̶u̶ mjanch'adzojkku̶xy . ”
42016014	Nan myu̶doogu̶x adaa ku̶xyu̶ je̱'e̱ fariseotu̶jk mu̶dyiibu̶ najty je̱'e̱ meeñ janch adzojkku̶xpu̶ñ , y chi je̱'e̱ Jesús nixiiky niyaaxy ajku̶xy .
42016015	Chi je̱'e̱ Jesús ñu̶maayu̶ ajku̶xy : “ Miich fariseotu̶jk ajku̶xy du'un mnaybyu̶daaku̶gu̶xy ma je̱'e̱ ja'ay wyinduuy ajku̶xyu̶ñ neby nu̶wu̶'u̶y mjanch'oyjya'ayu̶chu̶ñ ajku̶xy , peru̶ je̱'e̱ Dios xyñejwu̶ydyaayu̶py je̱'e̱ mjoot mwinma'añ ku̶xyu̶ ajku̶xy . Je̱' ko mu̶dyiibu̶ je̱'e̱ ja'ay ya naaxwiiñ y'oy'ijxypyu̶ñ ajku̶xy , Dios ka'p je̱'e̱ du'umbu̶ oy'ixy .
42016016	“ Je̱'e̱ Moisés kyu'utujku̶ñ y je̱'e̱ Dios y'ayuuknajtzkapxu̶u̶ybyu̶ y'u̶xpu̶jku̶ñ ajku̶xy jibaad je̱'e̱ je'eyu̶ jya'ady ma je̱'e̱ Juan Bautista je̱'e̱ Dios y'ayuuk tyu̶y'ajt kapxwa'kxtu̶gu̶u̶yu̶ju̶ñ . Je̱'e̱ mu̶'it tiempo y u̶xtu̶ chamnu̶baad du'un yajkapxwa'kxyñu̶ je̱'e̱ oybyu̶ ayuuk tu̶y'ajt neby je̱'e̱ Dios y'ane'emyu̶ñ , y oy je̱'e̱ mayjya'ay du'un jya'anay'amu̶jaduunu̶gu̶xy ko tyu̶gu̶'u̶waangu̶xy ma je̱'e̱ Dios y'ane'emyu̶ñ .
42016017	“ Ni'igu̶ ka'p chipu̶ch neby je̱'e̱ tzajp y je̱'e̱ naaxwiimbu̶ kyu̶jxta'awu̶ch tyu̶goydya'awu̶chu̶ñ . Peru̶ je̱'e̱ Dios kyuydyuunda'awe̱e̱mby je̱'e̱ du'un ku̶xyu̶ neby je̱'e̱ ñaky myu̶na'añu̶ñ . Ni tu'ug je̱'e̱ leetru̶ ka'ani'inaxa'añ ka'ayajnadu̶gu̶'u̶wa'añ , oy u̶xyu̶py jya'adimymútzku̶chpyu̶ .
42016018	“ Pu̶nu̶ je̱'e̱ ya'aydyu̶jk je̱'e̱ tyo'oxyu̶jk u̶xmajtzp y pyu̶jktu̶gach mu̶u̶d je̱'e̱ wiingpu̶ to'oxyu̶jk , tuundu̶gooby naty je̱'e̱ du'un ; y nan pu̶n pu̶jkp mu̶u̶d je̱'e̱ to'oxyu̶jk mu̶dyiibu̶ naty tu̶ yaj'u̶xmachu̶ñ , nan tuundu̶gooby naty je̱'e̱ du'un nandu'un .
42016019	Chi je̱'e̱ Jesús jyakmu̶naañ : “ Jii ijty kumeeñjya'ay tu'ug janch oyjyaty ijty je̱'e̱ ñayxyoxyii mu̶u̶d je̱'e̱ oyjyatypyu̶ wit tukxy y ku'umaybyu̶ y janch xu̶u̶duundu̶u̶b ijty jaboom jaboom , kyay y'u'ugy oy yajxón .
42016020	Nan jii najty ayoobu̶ja'ay nandu'un tu'ug mu̶dyiibu̶ xu̶u̶'ajtpu̶ñ Lázaro , y jaboom jaboom najty je̱'e̱ y'u̶ña'ay ma je̱'e̱ kumeeñjya'ay tyu̶jk'aguuyu̶ñ , y janch ni'ibu'udz ku'ubu'udz najty je̱' .
42016021	Lázaro oy najty je̱'e̱ ja'ani'i''íxy ja'aku'u'íxy kaya'añ je̱'e̱ kaydyuk ju̶kxtuk mu̶dyiibu̶ ka'ab ma je̱'e̱ kumeeñjya'ay myeesu̶ju̶ñ ; y may uk najty janch pawu̶dijtu̶p y wyéyu̶xu̶ je̱'e̱ pyu'udz .
42016022	Chi du'un jyajty ko je̱'e̱ ayoobu̶ja'ay oy y'o'knu̶ . Chi je̱'e̱ ángelestu̶jk yajnu̶kxu̶ ajku̶xy ma je̱'e̱ Abraham yajpaadyu̶ñ , ma je̱'e̱ oyjya'aydyu̶jk ñi'igu̶da'agyu̶ñ ajku̶xy . Nan chi je̱'e̱ kumeeñjya'ay oy nandu'un y'o'knu̶ , y oy yajnaaxtu̶gu̶u̶yu̶nu̶ .
42016023	“ Y chi je̱'e̱ kumeeñjya'ay jiiby ka'a'oydyaaktuuby tzaachpyu̶ najty ju̶wu̶'u̶y . Chi y'ijxu̶'ky y mu̶j'ijxy ju̶gue̱m je̱'e̱ Abraham mu̶u̶d je̱'e̱ Lázaro .
42016024	Mu̶'it janchmu̶k yaaxkeeky myu̶naañ : ‘ ¡ Apteedy Abraham , u̶u̶ch pa'a''ayoog ! Tun may'ajt ke̱x yu̶'u̶ Lázaro wan yu̶'u̶ kyu̶'u̶wa'axkju̶jp yajxoogy mu̶u̶d je̱'e̱ nu̶u̶ y míñu̶ch je̱'e̱ ndootz xyajtu̶jtzu̶ . Je̱' ko u̶u̶ch ya mu̶k n'ayoy ma adaa mu̶jju̶u̶n yaaju̶ñ . ’
42016025	Chi je̱'e̱ Abraham y'adzoowu̶ : ‘ Ok'ung , ja'aymye̱tz ko tu̶ mdzu̶na'ay tu̶ mjugy'aty mu̶u̶d je̱'e̱ mwit mmeeñ agujk jootkujk , y je̱'e̱ Lázaro mu̶k je̱'e̱ y'ayooy . Jada'acham je̱'e̱ Lázaro yaa jyootkujk'aty , y miich je̱'e̱ tzaachpyu̶ jiiby mbaatypy .
42016026	Y ja'adu'knax , jii tu'ug mu̶jwók ma u̶u̶ch ajku̶xyu̶ñ , y ma miich ajku̶xyu̶ñ . Pu̶njaty ja'anaxaangu̶xpu̶ñ jim'eemby ma miich ajku̶xyu̶ñ , ka'p je̱'e̱ mu̶baad ñajxku̶xy , nan ka'p je̱'e̱ jim'eembyu̶ yaa mu̶baad ñajxku̶xy ma u̶u̶ch yaa nyajpaadyu̶ñ . ’
42016027	“ Chi je̱'e̱ kumeeñjya'ay jaknu̶maay je̱'e̱ Abraham : ‘ Apteedy Abraham , tun may'ajt ke̱x je̱'e̱ Lázaro ma u̶u̶ch je̱'e̱ ndeedy tyu̶jku̶ñ ,
42016028	jim u̶u̶ch nmu̶gue̱'e̱xk mu̶gooxk nmu̶u̶du̶ch , wan nu̶kxy yajmu̶dmu̶dyaakku̶xy , ka'pu̶ ya nandu'un myiingu̶xu̶ch ma adaa ayoodaakt yaaju̶ñ . ’
42016029	Chi je̱'e̱ Abraham y'adzooy : ‘ Myu̶u̶d naky je̱'e̱ ajku̶xy mu̶dyiibu̶ je̱'e̱ Moisés y je̱'e̱ Dios y'ayuuknajtzkapxu̶u̶ybyu̶du̶jk kyujaayu̶ñ ajku̶xy , ¡ wan kuydyuungu̶xy ! ’
42016030	Chi je̱'e̱ kumeeñjya'ay y'adzooy : ‘ Du'un apteedy Abraham ; peru̶ ko it je̱'e̱ o'kpu̶ nidu'ugtu̶ y'okjuugypyú̶gu̶ch , y y'oknú̶kxu̶ch ma je̱' ajku̶xyu̶ñ , y y'okmu̶dmu̶dyaaku̶gu̶xu̶ch it , jootwimbítu̶p je̱'e̱ du'un ajku̶xy . ’
42016031	Chi je̱'e̱ Abraham ñu̶maayu̶ : ‘ Pu̶nu̶ ka'p je̱'e̱ Moisés y je̱'e̱ Dios y'ayuuknajtzkapxu̶u̶ybyu̶du̶jk y'ayuuk mu̶jpu̶daaku̶ ajku̶xy , nan ka'p je̱'e̱ mu̶bu̶jkku̶xu̶ch oy u̶xyu̶py je̱'e̱ o'kpu̶ tu'ug jya'ajuugypyu̶jkpu̶ , y jya'aninú̶kxu̶gu̶xpu̶ . ’ ”
42017001	Chi je̱'e̱ Jesús dyiscípulotu̶jk nu̶maay : “ Ni'igu̶ jii'ádu̶p je̱'e̱ ja'ay ajku̶xy mu̶dyiibu̶ je̱'e̱ mayjya'ay yajwinma'añdyu̶gooygyu̶xu̶bu̶ñ mu̶u̶d je̱'e̱ anu̶u̶ , peru̶ ¡ ayo'onbadaamb je̱' pu̶njaty je̱'e̱ ja'ay naty yajwinma'añdyu̶gooygyu̶xpu̶ñ !
42017002	Ni'igu̶ oy ko u̶xyu̶py yaj'yo'kxodzu̶'u̶yii tu'ug molinu̶tzaa y chi yajku'uju̶bijpnáxu̶ch mejyjyooty , ka'pu̶ adaa ja'ay nitu'ugtu̶ yajwinma'añdyu̶góyu̶ch mu̶dyiibu̶ je̱'e̱ y'u̶xpu̶jku̶ñ we̱e̱nu̶ mu̶u̶du̶ñ ajku̶xy ma je̱'e̱ Dios tyu̶y'ajtu̶ñ .
42017003	¡ Naygyueentu̶'ajtu̶gu̶x miich ajku̶xy ! Ka'p mgapxtu̶gooygyu̶xu̶ch . “ Pu̶nu̶ je̱'e̱ mbuya'ay xymyu̶duundu̶gooby , oy mu̶gapx , y pu̶nu̶ jootwimbijtp , mwinmé̱kxu̶py .
42017004	Oy u̶xyu̶py juxtujk'ook tu'kxu̶u̶bu̶ xyjya'amu̶duundu̶gooybyu̶ , y pu̶nu̶ nan juxtujk'ook xyñimíñ tu'kxu̶u̶bu̶ xyñu̶ma'awu̶ch : ‘ Okme̱kx , ka'p u̶u̶ch du'un n'ok'adu̶'u̶dzaanu̶ . ’ Mwinmé̱kxu̶py miich je̱' .
42017005	Chi je̱'e̱ apóstolestu̶jk nu̶maaygyu̶xy je̱'e̱ Windzú̶n Jesús : — U̶u̶ch je̱'e̱ nmu̶bu̶jku̶ñ ni'igyu̶ jakmoogy ajku̶xy .
42017006	Chi je̱'e̱ Windzú̶n Jesús y'adzoowu̶ ajku̶xy : — Ko u̶xyu̶py je̱'e̱ mmu̶bu̶jku̶ñ miich m'okmu̶u̶du̶ch ajku̶xy oy timydyu'uñdyu̶du̶'ajty neby je̱'e̱ pi'kmostázu̶ pajku̶ñ , mu̶baad u̶xyu̶py adaa kepy mnu̶maaygyu̶xy : ‘ Nayyajpu̶du̶'u̶gu̶u̶ yaa y nu̶kx tu̶na'a mejyjyooty ’ , y xykyapxymyu̶doob u̶xyu̶py je̱'e̱ kepy ajku̶xy .
42017007	“ Pu̶nu̶ jii miich je̱'e̱ mduumbu̶ miich nidu'ugtu̶ tu'ug mu̶u̶du̶ch ajku̶xy mu̶dyiibu̶ tuumb naaxju̶dzitzu̶u̶ o wajkweentu̶'adu̶u̶ , y ko naty kamjooty jya'ady , ¿ nej mu̶baad je̱'e̱ du'un mnu̶ma'ay : ‘ Tu̶gu̶'u̶ , naxwe̱e̱dz ma je̱'e̱ meesu̶ y adzuu'át ’ ?
42017008	Ka'p je̱'e̱ du'un mu̶baad mnu̶ma'ay . Je̱' tu̶y'ajtu̶ñ du'un mnu̶ma'awu̶ch : ‘ Yaj'oyu̶u̶yu̶ygyu̶ch je̱'e̱ n'adzuu , nayñi'ixu̶'u̶wu̶u̶ , y mooygyu̶ch je̱'e̱ ngaayu̶ñ n'uuku̶ñ , y u̶x'aam miich mu̶baad mgaayñu̶ m'uuknu̶ . ’
42017009	¿ Nej myo'owu̶py je̱'e̱ Dioskujuuyu̶p ko naty tu̶ kuydyúñ mu̶dyiibu̶ tu̶ yaj'ane'emyiiju̶ñ ? U̶u̶ch mu̶naamb ko kya'abu̶ch .
42017010	Nandu'un miich ajku̶xy ko naty ku̶xyu̶ tu̶ mguydyuundaaygyu̶xy je̱'e̱ tu̶u̶bu̶ je̱'e̱ Dios naty xyajnu̶maaygyu̶xy , chi mmu̶naangu̶xu̶ch : ‘ Je̱' u̶u̶ch ajku̶xy je̱'e̱ tuumbu̶ mu̶dyiibu̶ ka'p mu̶j ku̶xp yajpaadyu̶ñ . Je̱' u̶u̶ch je'eyu̶ tu̶ nduungu̶xy mu̶dyiibu̶ u̶u̶ch ijty xypyaatpu̶ñ ajku̶xy nduungu̶xu̶chu̶ñ . ’
42017011	Jerusalén najty je̱'e̱ Jesús ñu̶kxy . Chi ñaxu̶u̶y ma je̱'e̱ Samaria y Galilea ñaymyu̶dzu̶ba'an'ajtu̶gu̶xyu̶ñ .
42017012	Y chi jya'ty ma tu'ug kajptu̶ñ , y jyu̶jpkuyo'oyu̶u̶yu̶ majk je̱'e̱ ja'ay ju̶bu̶k pu'udzpa'ammu̶u̶dpu̶ , chi ju̶gue̱m wya'kxu̶jptaay ajku̶xy .
42017013	Y Janchmu̶k yaaxkeeky ajku̶xy : — ¡ Windzú̶n Jesús u̶u̶ch pa'a''ayoog ajku̶xy !
42017014	Ko je̱'e̱ Jesús du'un ijxy je̱'e̱ ju̶bu̶k pu'udzpa'ammu̶u̶dpu̶ ajku̶xy , chi nu̶maay ajku̶xy : — Nu̶kx naygyapxku̶xu̶'ku̶gu̶x ma je̱'e̱ teedy ajku̶xyu̶ñ . Y chi du'un jyajty ko najty ñú̶kxku̶xy , chi oy yo'oygyujk chookku̶xy .
42017015	Chi oy nidu'ugtu̶ ñay'ijxpadyii ko najty tu̶ cho'ogy , chi je̱'e̱ Jesús niwimbijty , cham je̱'e̱ xu̶u̶ Dios mu̶k ja'aymyéch o'owu̶dáty .
42017016	Y chi ñayñajtzkojxtu̶na'awu̶u̶yu̶ ma je̱'e̱ Jesús wyinduuyu̶ñ u̶xtu̶ yajnaaxpaaty je̱'e̱ wyimbok , yejky je̱'e̱ Dioskujuuyu̶p . Y je̱' samaria ja'ay je̱'e̱ najty .
42017017	Chi je̱'e̱ Jesús myu̶naañ : — ¿ Nej ka'p najty ñimajku̶ch ajku̶xy mu̶dyiibu̶ tu̶ chookku̶xyu̶ñ ? ¿ Ma je̱'e̱ jaknidaaxtujkpu̶ ajku̶xy ?
42017018	Je'eyu̶ adaa samaria ja'ay tu'kpajk tu̶ wyimbity Dios ja'aymye̱jtzpu̶ Dios o'owu̶dajtpu̶ .
42017019	Y chi je̱'e̱ Jesús nu̶maay je̱'e̱ ja'ay : — Pu̶du̶'u̶g y nu̶kxnu̶ ; tu̶ mdzo'ogy , je̱' ko u̶u̶ch tu̶ xymyu̶bu̶ky .
42017020	Chi je̱'e̱ fariseotu̶jk Jesús yajtu̶u̶y ajku̶xy mu̶naa je̱'e̱ Dios ya naaxwiiñ miñ y'ane̱'e̱ma'añu̶ñ , chi je̱'e̱ Jesús y'adzoowu̶ ajku̶xy : — Je̱'e̱ Dios y'ane̱'e̱mu̶ñ ka'p je̱'e̱ du'un myínu̶ch neby tii yaj'íxy yajmu̶dóyu̶ñ .
42017021	Ka'p du'un yajmu̶na'ana'añ : ‘ Chaa je̱' ’ , o ‘ Jim'eemby je̱' ’ ; je̱'e̱ Dios y'ane̱'e̱mu̶ñ yaa je̱'e̱ cham ma miich ajku̶xyu̶ñ .
42017022	Y chi je̱'e̱ Jesús dyiscípulotu̶jk nu̶maay ajku̶xy : — Mínu̶p je̱'e̱ xu̶u̶ tiempo mu̶naa u̶u̶ch naty miich xyjya'a'ixaangu̶xyu̶ñ timytyu'kxu̶u̶bajk je'eyu̶ , y ka'p u̶u̶ch miich xy'ok'ijxku̶xnu̶ch , u̶u̶ch je̱' je̱'e̱ ja'ay mu̶dyiibu̶ tzon tzajpjooty .
42017023	Nije̱' je̱'e̱ ja'ay myu̶naangu̶xu̶ch : ‘ Cham'eemby je̱' je̱'e̱ Cristo ’ , o ‘ Chim'eemby je̱' ’ ; peru̶ ka'p mninú̶kxku̶xu̶ch , y ni mga'apanú̶kxku̶xu̶ch .
42017024	Du'un neby je̱'e̱ wu̶dzuk tzajp'u̶jx y'a''áñ y nandu'un y'a''áñ ma je̱'e̱ ja'adu'ukpu̶ tzajp'u̶jxu̶ñ , du'un u̶u̶ch je̱' je̱'e̱ ja'ay mu̶dyiibu̶ tzon tzajpjooty ja'adu'ook nwimbídu̶chu̶ch ya naaxwiiñ .
42017025	Peru̶ jayu̶jp u̶u̶ch je̱'e̱ ayo'on mu̶k nbaadu̶ch , y xykya'a'ixa'an xykya'atzoga'anu̶bu̶ch je̱'e̱ ja'ay mu̶dyiibu̶ cham tzu̶naaby jugy'ajtku̶xpu̶ñ .
42017026	Du'un neby jékyu̶p tyuunu̶ jyajtu̶ju̶ñ ko je̱'e̱ Noé chu̶naay jyugy'ajty , nandu'un tyunu̶u̶ jyadu̶u̶ju̶ch ko u̶u̶ch naty u̶u̶ch je̱' je̱'e̱ ja'ay mu̶dyiibu̶ tzon tzajpjooty ja'adu'ook nwimbity ya naaxwiiñ .
42017027	Janch kaaygyu̶xp janch uukku̶xp y pu̶jkku̶xp uukku̶xp najty je̱'e̱ ja'ay agujk jootkujk ajku̶xy u̶xtu̶ koonu̶ je̱'e̱ tiempo paaty mu̶naa je̱'e̱ Noé tyu̶gu̶u̶y ma je̱'e̱ bárcu̶ju̶ñ , chi je̱'e̱ ayo'onduu myiiñ mu̶dyiibu̶ je̱'e̱ mayjya'ay ku̶jx yaj'o'ktu̶gooydya'ayu̶ñ .
42017028	Nandu'un jékyu̶p jyajty ko je̱'e̱ Lot chu̶naay jyugy'ajty ; janch kaaygyu̶xp janch uukku̶xp najty je̱'e̱ ja'ay agujk jootkujk ajku̶xy ; jyuuygyu̶xy tyókku̶xy , ñiipku̶xy tyuungu̶xy y tyu̶jkkojku̶xy najty .
42017029	Peru̶ ko je̱'e̱ Lot chonnu̶ jim ma je̱'e̱ Sodoma kajptu̶ñ , chi je̱'e̱ ju̶u̶n tzajpjooty kya'ay y je̱'e̱ azufre ju̶u̶n mu̶dyiibu̶ mu̶k janch tooybyu̶ñ , chi je̱'e̱ mayjya'ay ku̶jx y'o'ktaaygyu̶xy .
42017030	Du'un neby je̱'e̱ ayo'on jyajtu̶ mu̶naabu̶ je̱'e̱ Noé y je̱'e̱ Lot ya naaxwiiñ chu̶naay jyugy'ajtku̶xyu̶ñ , nandu'un je̱'e̱ ayo'on jyadu̶u̶ju̶ch ko u̶u̶ch naty ja'adu'ook nmiñ ya naaxwiiñ , u̶u̶ch je̱' je̱'e̱ ja'ay mu̶dyiibu̶ tzon tzajpjooty .
42017031	“ Y je̱'e̱ mu̶'it xu̶u̶ je̱'e̱ mu̶'it jumu̶jt pu̶njaty naty tu̶jkku'uduum yajpaatku̶xpu̶ñ y pu̶nu̶ myu̶u̶d je̱'e̱ pyu̶da'agy jiiby tyu̶gooty ajku̶xy , ka'p je̱'e̱ mu̶baad nimu̶najkku̶xy nu̶kxy tii yajpu̶dzu̶u̶mgu̶xy , y pu̶njaty naty kamjooty yajpaatku̶xpu̶ñ , nan ka'p je̱'e̱ mu̶baad wyimbijtku̶xy ma je̱'e̱ tyu̶jku̶ñ .
42017032	Ja'aymye̱jtzku̶x je̱' neby je̱'e̱ Lot tyo'oxyu̶jk y'ayo'onbaatyu̶ñ .
42017033	Pu̶n je̱'e̱ jyugy'ajtu̶ñ janch tzojkpu̶ñ , yajtu̶goyu̶py jyugy'ajtu̶ñ je̱' ; peru̶ pu̶n je̱'e̱ jyugy'ajtu̶ñ yajtu̶gooby , pyaadu̶py jyugy'ajtu̶ñ ñi'idzooku̶ñ je̱' .
42017034	“ U̶u̶ch miich nnu̶maaygyu̶xypy ko je̱'e̱ mu̶'it koodz me̱tzk naty je̱'e̱ ja'ay yajpaatku̶xy ma je̱'e̱ tu'ugpu̶ ku̶jxu̶ñ , tu'ug yajnu̶kxu̶u̶ju̶ch y tu'ug yajwu̶'u̶mu̶u̶ju̶ch .
42017035	Me̱tzk naty je̱'e̱ to'oxyu̶jk tu'ugyu̶ jyu̶jtzku̶xy , tu'ug yajnu̶kxu̶u̶ju̶ch y tu'ug yajwu̶'u̶mu̶u̶ju̶ch .
42017036	[ Me̱tzk naty je̱'e̱ ya'aydyu̶jk kamjooty tyuungu̶xy , tu'ug yajnu̶kxu̶u̶ju̶ch y tu'ug yajwu̶'u̶mu̶u̶ju̶ch . ]
42017037	Chi je̱'e̱ Jesús dyiscípulotu̶jk yajtu̶u̶wu̶ ajku̶xy : — ¿ Ma je̱'e̱ du'un tyuna'añyii jyada'añyii nej tu̶ mmu̶na'añu̶ñ , Windzú̶n ? Chi je̱'e̱ Jesús y'adzooy : — Ma naty je̱'e̱ o'kpu̶ yajpaadyu̶ñ , jim je̱'e̱ luud ñayñi'imugu̶'u̶wa'añyii .
42018001	Chi je̱'e̱ Jesús yajmu̶dmu̶dyaaku̶ ajku̶xy tu'ug je̱'e̱ ijxpe̱jtu̶ñ ; yajni'ixu̶'u̶waanu̶gu̶xyu̶ ko je̱'e̱ Dios mu̶baad mmu̶bu̶jktzoogu̶xy jaboom jaboom , y ka'p mu̶dzijpu̶gu̶xu̶ch .
42018002	Ñu̶maayu̶ ajku̶xy : “ Jii ijty jueez tu'ug ma tu'ug kajptu̶ñ , ni Dios ijty je̱'e̱ ka'awindzu̶gu̶'u̶y , y nan ni ja'ay ijty ka'atzu̶gu̶'u̶y .
42018003	Nan ma je̱'e̱ kajptu̶ñ jim najty ku'o'ogytyo'oxyu̶jk tu'ug . Ja'anaam ja'atzojk najty je̱'e̱ myiin'o'ogy ma je̱'e̱ jueezu̶ñ , nu̶ma'ay najty : ‘ Niwaangu̶ch ma u̶u̶ch je̱'e̱ nmu̶dzipu̶ñ . ’
42018004	Y je̱'e̱ jueez ka'p je̱'e̱ tzojk nimu̶dooy . Chi je̱'e̱ jueez aa'ajt joot'ajtu̶ , myu̶naañ jootjooty winma'añjyooty : ‘ Oy u̶u̶ch je̱'e̱ Dios nga'awindzu̶gu̶'u̶y , ni je̱'e̱ ja'ay nga'atzu̶gu̶'u̶yu̶ch .
42018005	Peru̶ je̱' ko adaa ku'o'ogytyo'oxyu̶jk ni'igyu̶ u̶u̶ch adaa xyjyanchnu̶ne̱'e̱mu̶y'adu̶'u̶ch , miñ u̶u̶ch n'okniwa'añ , ka'pu̶ myiin'o'ogu̶ch , y xyajku̶jxu̶chu̶ch je̱'e̱ nme̱kxtujku̶ñ . ’ ”
42018006	Chi je̱'e̱ Windzú̶n Jesús myu̶naañ : “ Mu̶doogu̶x adaa miich neby je̱'e̱ jueez ju̶bu̶kja'ay myu̶naañu̶ñ ko je̱'e̱ ku'o'ogytyo'oxyu̶jk najty tu̶ yajtzibyii .
42018007	¿ Nej ka'p mdijy je̱'e̱ Dios jya'ay nandu'un niwa'anu̶ch mu̶dyiibu̶ tu̶ win'ixyu̶ñ , mu̶dyiibu̶ mu̶bu̶jktzoowu̶p xu̶u̶m tzum ? ¿ Nej je̱gu̶p je̱'e̱ da'a nu̶kxy kya'atzojk adzoyu̶ ?
42018008	U̶u̶ch miich nnu̶maaygyu̶xypy ko je̱'e̱ Dios ñiwa'ane̱e̱mby je̱'e̱ jya'ay mu̶k'eemby . Peru̶ ko u̶u̶ch naty nwimbity yaa naaxwiiñ , u̶u̶ch je̱' je̱'e̱ ja'ay mu̶dyiibu̶ tzon tzajpjooty , ¿ nej nbaadu̶byu̶ch je̱'e̱ mu̶bu̶jku̶ñ ya naaxwiiñ ? ”
42018009	Chi je̱'e̱ Jesús adayaaba ijxpe̱jt ja'adu'ug mu̶dyaaky , ko je̱'e̱ ja'ay nije̱' ku̶'u̶m jyanchnaygyu'umaayu̶gu̶xy ko y'oyjya'ayu̶ch ajku̶xy , y pe̱jxku̶xy je̱'e̱ myu̶gu'ugtu̶jk .
42018010	“ Nime̱tzk je̱'e̱ ja'ay y'ooygyu̶xy ma je̱'e̱ mu̶jtzajptu̶jku̶ñ Dios mu̶bu̶jktzoobu̶ . Tu'ug fariseo ja'ay je̱'e̱ najty , y je̱'e̱ ja'adu'ukpu̶ yajkugube̱jtpu̶ ja'ay je̱'e̱ najty mu̶dyiibu̶ je̱'e̱ gobierno romano mu̶duumbu̶ñ .
42018011	Chi je̱'e̱ fariseo ja'ay tyu̶naayu̶'ky , y chi je̱'e̱ Dios mu̶bu̶jktzodu̶gu̶u̶y , cham du'un jyanchmu̶na'añ : ‘ Windzú̶n Dios nyajnajxypyu̶ch je̱'e̱ Dioskujuuyu̶p je̱' ko u̶u̶ch ka'p nbokytyuñ du'un neby je̱'e̱ mayjya'ay pyokytyuungu̶xyu̶ñ , ka'p u̶u̶ch nmeech , ka'p u̶u̶ch nju̶bu̶kja'ayu̶ch , ka'p u̶u̶ch je̱'e̱ wiingja'ay tyo'oxyu̶jk nmu̶gapxtu̶gooyu̶ , y ka'p u̶u̶ch du'un nbokytyuñ neby adaa yajkugube̱jtpu̶ju̶ñ .
42018012	Me̱jtz xu̶u̶ u̶u̶ch ayuu n'ity tu'ukpu̶ sumaan , y nmooby je̱'e̱ majkjátypyu̶ mu̶dyiibu̶ u̶u̶ch ku̶xyu̶ nganar'ajtypyu̶ñ . ’
42018013	Peru̶ je̱'e̱ yajkugube̱jtpu̶ ju̶gue̱mduum je̱'e̱ wyu̶'u̶my , y ni kya'apa't'ijxy je̱'e̱ tzajpkú̶xy , je'eyu̶ je̱'e̱ kyach janchkoxy y myu̶na'añ : ‘ ¡ Dios Teedy , pa'a''ayoogu̶ch , u̶u̶ch pokyjya'ayu̶ch ! ’
42018014	U̶u̶ch miich nnu̶maaygyu̶xypy ko je̱'e̱ yajkugube̱jtpu̶ wyimbijtnu̶ ma je̱'e̱ tyu̶jku̶ñ tu̶ najty je̱'e̱ Dios pyokywyinme̱kxyii , peru̶ je̱'e̱ fariseo ja'ay ka'p je̱'e̱ yajpokywyinmékxy . Je̱' ko je̱'e̱ mu̶dyiibu̶ ku̶'u̶m naygyu'umaayu̶p , tzo'oydyu'unbaadu̶p je̱' ; y je̱'e̱ mu̶dyiibu̶ yuung naaxypy naybyu̶daaku̶p , je̱' ku'umaay idu̶p . ”
42018015	Nan chi je̱'e̱ pi'k'ana'ktu̶jk yajnu̶kxy ajku̶xy ma je̱'e̱ Jesúsu̶ñ ko wan ku̶'u̶ni'ixajy ajku̶xy , peru̶ ko je̱'e̱ discípulotu̶jk du'un ijxy ajku̶xy , chi je̱'e̱ ja'ay ojtu̶gu̶u̶ygyu̶xpu̶ je̱'e̱ mu̶dyiibu̶ je̱'e̱ pi'k'ana'ktu̶jk najty mu̶dmiingu̶xpu̶ñ .
42018016	Mu̶'it je̱'e̱ Jesús dyiscípulotu̶jk yaaxu̶ , y nu̶maay ajku̶xy : — U̶xmajtzku̶x , wan u̶u̶ch yu̶'u̶ pi'k'ana'ktu̶jk xyñimiingu̶xy , y ka'p m'agapxtujkku̶xy , je̱' ko je̱'e̱ ja'ay jiiby tu̶gu̶'u̶waangu̶xp ma je̱'e̱ Dios y'ane'emyu̶ñ je̱'e̱ mu̶dyiibu̶ du'un yajpaatku̶xpu̶ñ neby yu̶'u̶ pi'k'ana'ktu̶jk ajku̶xyu̶ñ .
42018017	Janch tu̶y'ajtu̶ñ du'un nnu̶maaygyu̶xy ko pu̶n je̱'e̱ Dios y'ane̱'e̱mu̶ñ ka'p ku'ubu̶jku̶ du'un neby je̱'e̱ pi'k'ana'k tu'ug ku'ubú̶kyu̶ñ , ka'p je̱'e̱ du'umbu̶ ja'ay tyu̶gu̶'u̶wu̶ch ma je̱'e̱ Dios y'ane'emyu̶ñ .
42018018	Chi je̱'e̱ kumeeñjya'ay tu'ug yajtu̶u̶y je̱'e̱ Jesús : — Miich oyjya'aybyu̶ Windzú̶n , ¿ ti u̶u̶ch mu̶baad nduñ neby u̶u̶ch je̱'e̱ jugy'ajtu̶ñ nbaadu̶chu̶ñ je̱'e̱ mu̶dyiibu̶ ka'p nimu̶naaxu̶u̶ kyu̶xy tyu̶goyu̶ñ ?
42018019	Chi je̱'e̱ Jesús y'adzoowu̶ : — ¿ Ti u̶u̶ch ko oyjya'ay xytyijy ? Ni pu̶n kya'a'oyjya'ayu̶ch , je'eyu̶ je̱'e̱ Dios tu'kpajk y'oyjya'ayu̶ch .
42018020	Miich mnejwu̶u̶by je̱'e̱ Dios y'ane̱'e̱mu̶ñ : ‘ Ka'p je̱'e̱ wiingpu̶ to'oxyu̶jk mmu̶dtuuntu̶goyu̶ch , ka'p mja'ayyaj'o'ogu̶ch , ka'p mme̱e̱dzu̶ch , ka'p ni pu̶n mni'iwaambe̱du̶ch , y yajmu̶j'at je̱'e̱ mdaj mdeedy . ’
42018021	Chi je̱'e̱ kumeeñjya'ay je̱'e̱ Jesús nu̶maay : — Tu̶ u̶u̶ch adaa ku̶xyu̶ nguydyuunda'ay , y adaa u̶u̶ch tu̶ nmu̶mutzk'aty .
42018022	Peru̶ ko je̱'e̱ Jesús du'un mu̶dooy , chi nu̶maay : — Ja'adu'ug je'eyu̶ xytyu̶goy'ajtu̶ mu̶dyiibu̶ ka'p mduñu̶ju̶ñ : tokta'a ku̶xyu̶ tijaty mmu̶dajtypyu̶ñ y ni'imo'o je̱'e̱ ayoobu̶du̶jk ajku̶xy . Mu̶'it je̱'e̱ m'oy'ajtu̶ñ jiiby tzajpjooty mbaadu̶ch . Y ko du'un mduunu̶ch , mu̶'ittu̶tz minu̶ch ma u̶u̶chu̶ñ y xypyanu̶kxu̶chu̶ch .
42018023	Ko je̱'e̱ kumeeñjya'ay adaa du'un mu̶dooy , chi mu̶k tyajtu̶gu̶u̶y myaaydyu̶gu̶u̶y , je̱' ko mu̶jkumeeñ je̱'e̱ najty .
42018024	Ko je̱'e̱ Jesús du'un ijxy ko je̱'e̱ kumeeñjya'ay najty tu̶ tyajtu̶gu̶'u̶y myaaydyu̶gu̶'u̶y , chi myu̶naañ : — ¡ Mu̶k jyanchtzipu̶ch tyu̶gu̶u̶ygyu̶xu̶ch je̱'e̱ kumeeñjya'aydyu̶jk ma je̱'e̱ Dios y'ane'emyu̶ñ !
42018025	Ni'igu̶ ka'p je̱'e̱ camello tu'ug tzip ñaxu̶ch ma je̱'e̱ xu'uñdy'u̶jx xyutu̶chu̶ñ , jak tzip tyu̶gu̶'u̶wu̶ch tu'ug je̱'e̱ kumeeñjya'ay ma je̱'e̱ Dios y'ane'emyu̶ñ .
42018026	Je̱'e̱ mu̶dyiibu̶ je̱'e̱ ayuuk du'un mu̶doogu̶xu̶ñ , chi yajtu̶u̶y ajku̶xy : — ¿ Y pu̶n je̱'e̱ y'aanu̶mu̶ da'a mu̶baad y'okni'idzo'ogy ?
42018027	Chi je̱'e̱ Jesús y'adzoowu̶ ajku̶xy : — Mu̶dyiibu̶ je̱'e̱ naaxwiiñjya'ay tzip jyu̶wu̶u̶ybyu̶ñ , mu̶u̶d je̱'e̱ Dios ka'p je̱'e̱ chipu̶ch .
42018028	Chi je̱'e̱ Pedro je̱'e̱ Jesús nu̶maay : — Windzú̶n , u̶u̶ch tu̶ u̶u̶ch je̱'e̱ nbu̶da'agy ku̶xyu̶ n'u̶xyo'oydyaaygyu̶xy y miich nbanu̶kxku̶xypy .
42018029	Chi je̱'e̱ Jesús y'adzoowu̶ ajku̶xy : — Janch tu̶y'ajtu̶ñ du'un nnu̶maaygyu̶xy ko wanpu̶nu̶ch pu̶n tu̶ ku'ugue̱e̱kku̶xyu̶ñ mu̶u̶d je̱'e̱ Dios y'ane̱'e̱mu̶ñ kyu̶xpu̶ je̱'e̱ tyu̶jk ajku̶xy , o je̱'e̱ tyo'oxyu̶jk ajku̶xy , o je̱'e̱ myu̶gue̱'e̱xk ajku̶xy , o je̱'e̱ tyaj tyeedy ajku̶xy , o je̱'e̱ y'ung y'ana'k ajku̶xy ,
42018030	pyaattu̶gajtzku̶xu̶py je̱'e̱ y'oy'ajtu̶ñ ni'igyu̶ ajku̶xy ma adayaaba naaxwiiñu̶ñ , y ma je̱'e̱ tzu̶naay jugy'ajtu̶ñ je̱'e̱ mu̶dyiibu̶ miimb ku̶daakpu̶ñ , pyaatku̶xu̶py je̱'e̱ jugy'ajtu̶ñ je̱'e̱ mu̶dyiibu̶ ka'p nimu̶naaxu̶u̶ kyu̶xy tyu̶goyu̶ñ .
42018031	Chi je̱'e̱ Jesús je̱'e̱ nimajme̱tzkpu̶ discípulotu̶jk abu̶ky woodzooñ , y nu̶maay ajku̶xy : “ Cham jim Jerusalén nnu̶kxu̶m ajku̶xy , ma du'un ku̶xyu̶ yajkuydyúnu̶chu̶ñ neby je̱'e̱ Dios y'ayuuknajtzkapxu̶u̶ybyu̶du̶jk jekyu̶p kujaayu̶ñ ajku̶xy mu̶u̶d u̶u̶ch kyu̶xpu̶ , u̶u̶ch je̱' je̱'e̱ ja'ay mu̶dyiibu̶ tzon tzajpjooty .
42018032	Chi u̶u̶ch xykyu̶'u̶yé̱gu̶ch ajku̶xy ma je̱'e̱ ja'ay mu̶dyiibu̶ ka'p jyudíoja'ayu̶chu̶ñ ajku̶xy , xyñixi'ig xyajxi'igu̶bu̶ch ajku̶xy , xy'oju̶bu̶ch xya'axu̶bu̶ch ajku̶xy y xywyindzuj xyjyu̶jptzuju̶bu̶ch ajku̶xy .
42018033	Xywyóbu̶bu̶ch xykyoxu̶bu̶ch ajku̶xy y xyaj'o'ogu̶bu̶ch ajku̶xy ; peru̶ kudu̶gu̶u̶g xu̶u̶ u̶u̶ch ja'adu'ook njuugypyú̶gu̶ch . ”
42018034	Y je̱'e̱ nimajme̱tzkpu̶ ajku̶xy ni du'uñdyu̶ adaa ayuuk ka'awinju̶wu̶u̶y ajku̶xy , y ni ka'anejwu̶u̶ygyu̶xy tii du'un ja'ayajmu̶dmu̶dyaaku̶gu̶xpu̶ñ , je̱' ko je̱'e̱ ayuuk najty je̱' je̱'e̱ mu̶dyiibu̶ ka'p mu̶baad yajmu̶winma'añbyaadyu̶ñ .
42018035	Ko je̱'e̱ Jesús kajpt tu'ug mu̶wingooñ mu̶dyiibu̶ xu̶u̶'ajtpu̶ñ Jericó , jim najty wiindzja'ay tu'ug y'u̶ña'ay tu'uba'a lyimoosnu̶ yujkwa'añ najty .
42018036	Ko mu̶dooy ko je̱'e̱ mayjya'ay najty jim ñajxku̶xy , chi yajtu̶u̶y tii najty tuunu̶p jajtu̶p .
42018037	Chi nu̶maay ajku̶xy ko je̱'e̱ Jesús Nazaretpu̶ najty jim najxp .
42018038	Mu̶'it je̱'e̱ wiindzja'ay mu̶k yaaxkeeky : — ¡ Jesús , David y'ok'ung y'ok'ana'k , u̶u̶ch pa'a''ayoog !
42018039	Je̱'e̱ mayjya'ay mu̶dyiibu̶ najty jayu̶jp nu̶kxku̶xpu̶ñ y'ojku̶xypy najty je̱'e̱ wiindzja'ay ko wan amoñ , peru̶ je̱' ni'igyu̶ najty je̱'e̱ mu̶k jyak'yaaxke'egy : — ¡ David y'ok'ung y'ok'ana'k , u̶u̶ch pa'a''ayoog !
42018040	Chi je̱'e̱ Jesús tyu̶naayxyu̶jpy y niduungu̶u̶y oy yajwoyii . Ko je̱'e̱ wiindzja'ay jim myejch , chi yajtu̶u̶y :
42018041	— ¿ Ti mdzojkypy ndunu̶chu̶ch mu̶u̶d miich kyu̶xpu̶ ? Chi je̱'e̱ wiindzja'ay y'adzooy : — Windzú̶n , u̶u̶ch yajwiindu̶kxu̶'k .
42018042	Chi je̱'e̱ Jesús ñu̶maayu̶ : — ¡ Wiindu̶kxu̶'u̶g ! Tu̶ mdzo'ogy , je̱' ko u̶u̶ch tu̶ xymyu̶bu̶ky .
42018043	Je̱'e̱ timymyu̶'ityu̶ je̱'e̱ wiindzja'ay wyiindu̶kxu̶'ky , y chi je̱'e̱ Jesús padu'ubu̶jky , cham je̱'e̱ xu̶u̶ Dios ja'aymyéch o'owu̶dáty . Y ku̶xyu̶ je̱'e̱ kajptja'ay pu̶njaty adaa du'un ijxku̶xu̶ñ , nan jya'aymye̱jtz y'o'owu̶dajtku̶x je̱'e̱ xu̶u̶ Dios nandu'un .
42019001	Ko je̱'e̱ Jesús jim Jericó tyu̶gu̶u̶y , chi kajpkujk ñajxy .
42019002	Jim najty kumeeñjya'ay tu'ug chu̶na'ay mu̶dyiibu̶ xu̶u̶'ajtpu̶ñ Zaqueo . Yajkugube̱jtpu̶ windzú̶n najty je̱' mu̶dyiibu̶ je̱'e̱ gobierno romano najty mu̶duumbu̶ñ ajku̶xy .
42019003	Je̱' oy najty je̱'e̱ Jesús janch'ixa'añ ; ixy'ajtu̶ga'añ , peru̶ ka'p najty mu̶baad ixy , je̱' ko jyanchnaxypyu̶ch y ko najty janch mayjya'ay jyimu̶ch .
42019004	Paady jayu̶jp poyu̶'u̶gyu̶ ñu̶kxy , y neby mu̶baad ixyu̶ñ , chi pyejty ma tu'ug sicómoro kepyu̶ñ , kyu'u'ijxnaxa'añ jim ma je̱'e̱ Jesús ñaxu̶'u̶wa'añu̶ñ .
42019005	Ko je̱'e̱ Jesús jim jya'ty , chi ku̶xp pya't'ijxy , y ijxy je̱'e̱ Zaqueo y nu̶maay : — Zaqueo , mu̶nak tzojku̶m , cham u̶u̶ch nu̶kxy nja'tta'aga'añ ma je̱'e̱ mdu̶jku̶ñ .
42019006	Chi je̱'e̱ Zaqueo janchjoottu̶goy myu̶najky , y ku'ubu̶jky je̱'e̱ Jesús janch jootkujk .
42019007	Ko je̱'e̱ mayjya'ay du'un ijxy ajku̶xy , chi ni'oj niyaaxu̶u̶ydyu̶gu̶u̶ygyu̶xy je̱'e̱ Jesús , myu̶naangu̶xy ko je̱'e̱ Jesús najty ja'ttaakpu̶ tu̶ ñu̶kxy ma je̱'e̱ pokyjya'ay tyu̶jku̶ñ .
42019008	Chi je̱'e̱ Zaqueo tyu̶naayu̶'ky y nu̶maay je̱'e̱ Windzú̶n Jesús : — Windzú̶n Jesús , nmo'owe̱e̱mbyu̶ch je̱'e̱ ayoobu̶du̶jk ajku̶xy kupt ku̶xyu̶ tijátyu̶ch nmu̶u̶du̶ñ ; y pu̶nu̶ tu̶ u̶u̶ch pu̶n nyajkube̱jtnáxy , nyajwimbijttu̶gajtzu̶u̶ybyu̶ch je̱'e̱ mu̶daaxk du'uñdyu̶ .
42019009	Chi je̱'e̱ Jesús myu̶naañ : — Jada'achám adaa ja'ay ma adayaaba tu̶jku̶ñ tu̶ y'aanu̶mu̶ yu̶'u̶ ñi'idzo'ogy , je̱' ko je̱'e̱ Abraham nandu'un y'ok'ung y'ok'ana'k'adyii .
42019010	U̶u̶ch je̱' je̱'e̱ ja'ay mu̶dyiibu̶ tzon tzajpjooty tu̶ nmiñu̶ch ya naaxwiiñ ko u̶u̶ch n'u̶xta'awu̶ch y nyajni'idzo'ogu̶ch je̱'e̱ tu̶u̶bu̶ najty tyu̶gooygyu̶xy .
42019011	Je̱'e̱ ja'ay y'amdo'ijtku̶xypy je̱'e̱ najty neby je̱'e̱ Jesús myu̶na'añu̶ñ , y chi je̱'e̱ Jesús yajmu̶dmu̶dyaaku̶ ajku̶xy tu'ug je̱'e̱ ijxpe̱jtu̶ñ , je̱' ko tyimymyu̶wingoonu̶py najty je̱'e̱ Jerusalén kajpt , y je̱'e̱ ja'ay du'un najty je̱'e̱ jyanchwinmaaygyu̶xy ko je̱'e̱ Jesús mu̶k'eemby pu̶da'aga'añ je̱'e̱ y'ane̱'e̱mu̶ñ .
42019012	Chi je̱'e̱ Jesús ñu̶maayu̶ ajku̶xy : “ Jii ijty kumeeñjya'ay tu'ug mu̶dyiibu̶ ju̶gue̱m nu̶kxu̶ñ wiingnaax wiingkajpt , nu̶kxy tyuung tzu̶mu̶'u̶gy ko myu̶j'ane̱'e̱mbu̶'ada'añ y chi wyimbidaanu̶ .
42019013	Ka'anu̶ najty chooñ tyu'ubú̶ky , chi je̱'e̱ tyuumbu̶du̶jk nimajk mu̶jwooy , chi nidu'ug nidu'ug yajku̶'u̶du̶gu̶u̶y ajku̶xy ku̶j tu'ug je̱'e̱ meeñ mu̶dyiibu̶ mu̶j kapxpu̶ñ , y nu̶maay ajku̶xy : ‘ Meeñ yaj'ung'ajtku̶x jii , u̶xtu̶ koonu̶ u̶u̶ch naty nwimbity . ’
42019014	Peru̶ je̱'e̱ myu̶gugajptu̶jk ka'p najty je̱'e̱ chogyii ajku̶xy , chi wingapxpu̶du̶jk u̶x'aam yajpague̱jxu̶ , myu̶naangu̶xu̶ch je̱'e̱ wingapxpu̶du̶jk du'un : ‘ Ka'p u̶u̶ch ndzojkku̶xy ko adaa kumeeñjya'ay myu̶j'ane̱'e̱mbu̶'adu̶ch ma u̶u̶ch ajku̶xyu̶ñ . ’
42019015	“ Peru̶ je̱' mu̶j'ane̱'e̱mbu̶ tu̶gu̶u̶y je̱' y chi wyimbijtnu̶ ma je̱'e̱ ñaax kyajptu̶ñ . Ko jya'ty , chi je̱'e̱ tyuumbu̶du̶jk oy yajwoyii ajku̶xy , je̱'e̱ mu̶dyiibu̶ je̱'e̱ meeñ najty tu̶ yajku̶'u̶du̶gu̶u̶ygyu̶xyu̶ñ , nejwu̶'u̶wa'añ du'uñdyu̶ je̱'e̱ meeñ najty tu̶ yaj'ung'ajtku̶xyu̶ñ nidu'ug nidu'ug .
42019016	Chi jayu̶jp tu'ug myiiñ y myu̶naañ : ‘ Windzú̶n , yu̶'u̶ mmeeñ majk du'uñdyu̶ u̶u̶ch yu̶'u̶ tu̶ nyaj'ung'aty . ’
42019017	Chi je̱'e̱ mu̶j'ane̱'e̱mbu̶ y'adzooy : ‘ Oy ; miich oydyuumbu̶ miich ; du'un neby tu̶ mgapxymyu̶doyu̶ñ mu̶u̶d je̱'e̱ mu̶dyiibu̶ we̱e̱nu̶ , cham je̱'e̱ naax kajpt majk m'ane̱'e̱mu̶ch . ’
42019018	Chi je̱'e̱ mu̶me̱tzkpu̶ myiiñ y myu̶naañ : ‘ Windzú̶n , yu̶'u̶ mmeeñ mu̶gooxk du'uñdyu̶ u̶u̶ch yu̶'u̶ tu̶ nyaj'ung'aty . ’
42019019	Nandu'un je̱'e̱ mu̶j'ane̱'e̱mbu̶ je̱'e̱ mu̶me̱tzkpu̶ nu̶maay : ‘ Cham je̱'e̱ naax kajpt mu̶gooxk m'ane̱'e̱mu̶ch . ’
42019020	“ Chi je̱'e̱ mu̶du̶gu̶u̶kpu̶ myiiñ y myu̶naañ : ‘ Windzú̶n , chaa je̱'e̱ mmeeñ mu̶dyiibu̶ u̶u̶ch tu̶ nbu̶gu̶'u̶gyu̶ñ paayu̶ku'uxoch .
42019021	Ndzu̶gu̶u̶ybyu̶ch miich , je̱' ko awa'an mja'ay'aty , myajpu̶du̶'kypy mu̶dyiibu̶ ka'p mje̱'e̱'atyu̶ñ y nan mdzijkypy mu̶dyiibu̶ ka'p tu̶ mni'ibyu̶ñ . ’
42019022	Mu̶'it je̱'e̱ mu̶j'ane̱'e̱mbu̶ myu̶naañ : ‘ Miich ju̶bu̶ktuumbu̶ miich , cham ndu̶ydyuna'añ mu̶u̶d je̱'e̱ mgu̶'u̶m'ayuuk . Pu̶nu̶ mnejwu̶u̶by ijty ko u̶u̶ch awa'an nja'ay'aty , ko u̶u̶ch nyajpu̶du̶'u̶gy mu̶dyiibu̶ u̶u̶ch ka'p nje̱'e̱'atyu̶ñ y ndzikyu̶ch mu̶dyiibu̶ u̶u̶ch ka'p tu̶ nni'ibyu̶ñ .
42019023	¿ Ti u̶u̶ch je̱'e̱ nmeeñ ko tu̶ xykya'apu̶daaku̶ banco , y ko u̶u̶ch u̶xyu̶py naty nwimbity , mu̶'it u̶u̶ch u̶xyu̶py xyajku̶'u̶du̶gu̶'u̶y mu̶u̶d je̱'e̱ meeñ'úng ? ’
42019024	Chi nu̶maay mu̶dyiibu̶ najty jim ajku̶xy : ‘ Pu̶jku̶ adaa ja'ay myeeñ ajku̶xy y mooygyu̶x yu̶'u̶ tu̶u̶bu̶ je̱'e̱ meeñ majk du'uñdyu̶ yaj'ung'aty . ’
42019025	Chi je̱'e̱ ja'ay y'adzooy ajku̶xy : ‘ Windzú̶n , ¡ peru̶ chim meeñ yu̶'u̶ majk du'uñdyu̶ mu̶dajtpu̶ ! ’
42019026	Chi je̱'e̱ mu̶j'ane̱'e̱mbu̶ y'adzooy : ‘ U̶u̶ch miich nnu̶maaygyu̶xypy ko je̱'e̱ mu̶dyiibu̶ mu̶u̶du̶ñ , jak'yajmo'owu̶p je̱'e̱ ni'igyu̶ ; peru̶ je̱'e̱ mu̶dyiibu̶ ka'p mu̶u̶du̶chu̶ñ , oy u̶xyu̶py je̱'e̱ we̱e̱nu̶ ja'amu̶dajtpu̶ jak'yajpu̶jkta'awu̶p je̱'e̱ ni'igyu̶ .
42019027	Nandu'un u̶u̶ch je̱'e̱ nmu̶dziptu̶jk mu̶dyiibu̶ najty ka'p tzojkku̶xyu̶ñ ko u̶u̶ch nmu̶j'ane̱'e̱mbu̶'adu̶ch ma yu̶'u̶ ajku̶xyu̶ñ . Yajmiingu̶x yaa , y yaj'o'kku̶x ma u̶u̶ch je̱'e̱ nwinduuyu̶ñ . ’ ”
42019028	Ko je̱'e̱ Jesús du'un myu̶naandaay , chi tyu'uyo'oy'adu̶u̶ch , ñu̶kxy Jerusalén .
42019029	Ko najty jim tu̶ jya'tku̶xy mu̶wingon je̱'e̱ Betfagé y je̱'e̱ Betania kajpt ma je̱'e̱ kopt mu̶dyiibu̶ xu̶u̶'ajtpu̶ñ Olivos , chi je̱'e̱ Jesús dyiscípulotu̶jk nime̱tzk ke̱jxu̶'ky ,
42019030	nu̶maay ajku̶xy : — Nu̶kxku̶x ma yu̶'u̶ jiibu̶ wingonbu̶ mutzk kajptu̶ñ , y ko mgajpttu̶gu̶u̶ygyu̶xu̶ch mbaatku̶xu̶py je̱'e̱ buurru̶'úng tu'ug kyuxochu̶ch naty mu̶dyiibu̶ ka'p ni pu̶n yaj'u̶ña'ayñu̶ju̶ñ . Mmu̶gue̱ju̶u̶ygyu̶xu̶py y mmu̶miingu̶xu̶py .
42019031	Y pu̶nu̶ jim pu̶n xyajtu̶u̶gu̶xy tii yu̶'u̶ buurru̶'ung ko mmu̶gue̱ju̶u̶ygyu̶xy , du'un m'adzoogu̶xu̶ch ko je̱'e̱ Windzú̶n jim tzojkp .
42019032	Chi je̱'e̱ discípulotu̶jk ñu̶kxy ajku̶xy mu̶dyiibu̶ je̱'e̱ Jesús kye̱jxu̶ñ , y chi je̱'e̱ buurru̶'ung oy paatku̶xy du'un neby je̱'e̱ Jesús najty tu̶ ñu̶ma'ayiiju̶ñ ajku̶xy .
42019033	Jim najty je̱'e̱ buurru̶'ung mu̶gue̱ju̶u̶ygyu̶xy ko je̱'e̱ wyindzú̶n wyindaj yajtu̶u̶wu̶ ajku̶xy : — ¿ Ti yu̶'u̶ buurru̶'ung ko mmu̶gue̱ju̶u̶ygyu̶xy ?
42019034	Chi je̱' y'adzooy ajku̶xy : — Je̱' ko u̶u̶ch je̱'e̱ nWindzú̶n jim tzojkp ajku̶xy .
42019035	Chi je̱'e̱ buurru̶'ung wijtzmiiñ ajku̶xy ma je̱'e̱ Jesúsu̶ñ , y ju̶be'eñ ajku̶xy mu̶u̶d je̱'e̱ wyit . Chi je̱'e̱ Jesús yajbuurru̶pejty ajku̶xy .
42019036	Ko je̱'e̱ Jesús najty tyu'uyo'oy , chi je̱'e̱ mayjya'ay kyu̶'u̶mwit ye̱'ptu̶gu̶u̶ygyu̶xy mu̶j tu'ugujk .
42019037	Y ko je̱'e̱ mu̶nak mu̶wingooñ ajku̶xy ma je̱'e̱ kopt mu̶dyiibu̶ xu̶u̶'ajtpu̶ñ Olivos , chi je̱'e̱ mayjya'ay nigu̶xyu̶ mu̶dyiibu̶ mmu̶bu̶jku̶gu̶xpu̶ñ yaaxtu̶gu̶u̶y jyojktu̶gu̶u̶y ajku̶xy mu̶u̶d je̱'e̱ xondaaku̶ñ , y ja'aymye̱jtzku̶xy o'owu̶dajtku̶xy je̱'e̱ Dios mu̶u̶d je̱'e̱ mu̶jwinma'añ ku̶xyu̶ mu̶dyiibu̶ najty tu̶ ijxku̶xy tú̶kxku̶xyu̶ñ tuñ je̱'e̱ Jesús .
42019038	Y jyanchmu̶naangu̶xy : — ¡ Kapxpaady je̱'e̱ mu̶j'ane̱'e̱mbu̶ mu̶dyiibu̶ miimb mu̶u̶d je̱'e̱ Windzú̶n Dios kyu̶xpu̶ xyu̶u̶ ! ¡ Jiiby tzajpjooty jootkujk'ajtu̶ñ y ku'umaayu̶ñ ma je̱'e̱ Diosu̶ñ !
42019039	Mu̶'it je̱'e̱ fariseotu̶jk nije̱' mu̶dyiibu̶ najty jiiby mayjya'ay'agujk ajku̶xy , nu̶maaygyu̶xy je̱'e̱ Jesús : — Windzú̶n , oj yu̶'u̶ mja'ay ajku̶xy wan y'amoongu̶xu̶ch .
42019040	Chi je̱'e̱ Jesús y'adzoowu̶ ajku̶xy : — U̶u̶ch miich nnu̶maaygyu̶xypy , pu̶nu̶ amoomb yu̶'u̶ ajku̶xy , yu̶'u̶ tzaa mu̶k kapxtu̶gu̶'u̶wu̶p ajku̶xy .
42019041	Ko je̱'e̱ Jesús jya'ty mu̶wingón je̱'e̱ Jerusalén kajpt , y ko ijxy , chi yaaxy mu̶u̶d je̱'e̱ kajptja'ay gyu̶xpu̶ ,
42019042	myu̶naañ : “ ¡ Ko u̶xyu̶py m'okwinju̶wu̶u̶ygyu̶xy oydyu̶'ajty u̶xyu̶py je'eyu̶ cham , pu̶n xymyooygyu̶xu̶bu̶ñ je̱'e̱ mjootkujk'ajtu̶ñ ! Peru̶ jada'achám yu'uch adaa tu̶y'ajt y'ity ma miich ajku̶xyu̶ñ , y ka'p mu̶baad m'ijxku̶xy mnejwu̶u̶ygyu̶xy .
42019043	Mínu̶p je̱'e̱ xu̶u̶ tiempo ma miich ajku̶xyu̶ñ mu̶naa je̱'e̱ mmu̶dzip je̱'e̱ mgajpt yajju'udugu̶ch ajku̶xy mu̶u̶d je̱'e̱ tzaamákxy , y yajxón xyajku'u'adugu̶ch ajku̶xy ju'uwu̶dityu̶ . Tziptunu̶p ajku̶xy mu̶u̶d miich , y xii yaa xyjyanch'adujkku̶xu̶ch .
42019044	Xyñi'igu̶daagoodu̶p je̱'e̱ mdzaaboch ni'ung ni'ana'k ajku̶xy , y ka'p je̱'e̱ tzaagopt tzaamákxy ni maa wyu̶'u̶mu̶ch . Du'un jyadu̶ch , je̱' ko ka'p je̱'e̱ xu̶u̶ tiempo tu̶ mnejwu̶u̶ygyu̶xy mu̶naa je̱'e̱ Dios tu̶ xyjya'anigu̶da'agyu̶ñ ajku̶xy . ”
42019045	Ko adaa du'un tyuundaay jyajttaayu̶ , mu̶'it je̱'e̱ Jesús tyu̶gu̶u̶y ma je̱'e̱ mu̶jtzajptu̶jku̶ñ y yajpu̶dzu̶u̶mdu̶gu̶u̶y je̱'e̱ ja'ay jiiby mu̶dyiibu̶ najty jiiby ajuuby adokpu̶ñ ajku̶xy ,
42019046	y nu̶maay ajku̶xy : — Du'un myu̶na'añ ma je̱'e̱ Dios ñaky kyuja'ayu̶chu̶ñ : ‘ U̶u̶ch je̱'e̱ ndu̶jk Dios o'owu̶dajtaakt je̱' ’ , peru̶ miich ajku̶xy je̱' miich yu̶'u̶ mwaangu̶xy me̱tzpu̶ aang .
42019047	Jesús jaboom jaboom najty je̱'e̱ yaj'u̶xpú̶ky ma je̱'e̱ mu̶jtzajptu̶jku̶ñ , y je̱'e̱ teedy windzu̶ndu̶jk , y je̱'e̱ Moisés y'ane̱'e̱mu̶ñ windzu̶ndu̶jk ajku̶xy y nandu'un je̱'e̱ kajpt windzu̶ndu̶jk , je̱' najty je̱'e̱ ñiwinmayu̶u̶ygyu̶xypy neby je̱'e̱ Jesús mu̶baad yaj'o'kku̶xyu̶ñ .
42019048	Peru̶ ka'p najty nineby'eemby mu̶winma'añbyaatku̶xy neby yaj'o'kku̶xu̶chu̶ñ , je̱' ko je̱'e̱ mayjya'ay najty nigu̶xyu̶ oy janch amdo'ijtku̶xy neby je̱'e̱ Jesús najty myu̶na'añu̶ñ .
42020001	Du'un tu'u'ook jyajty , cham najty je̱'e̱ Jesús je̱'e̱ kajptja'ay yaj'u̶xpu̶ky ma je̱'e̱ mu̶jtzajptu̶jku̶ñ y kapxwa'kxy najty je̱'e̱ ayuuk tu̶y'ajt mu̶dyiibu̶ je̱'e̱ aanu̶mu̶ ni'idzooku̶ñ ye̱jkpu̶ñ , ko jya'tku̶xy je̱'e̱ teedy windzu̶ndu̶jk y je̱'e̱ Moisés y'ane̱'e̱mu̶ñ windzu̶ndu̶jk ajku̶xy kipxy mu̶u̶d je̱'e̱ amu̶jja'aydyu̶jk ajku̶xy ,
42020002	y chi ñu̶maayu̶ ajku̶xy : — ¿ Ti ane̱'e̱mu̶ñ adaa du'un mu̶u̶d mduñ ko je̱'e̱ ja'ay yaa myajpu̶dzu̶u̶mda'awu̶ch ma je̱'e̱ mu̶jtzajptu̶jku̶ñ y ko yaa myaj'u̶xpú̶gu̶ch ma je̱'e̱ mu̶jtzajptu̶jku̶ñ ? ¿ Pu̶n adaa ane̱'e̱mu̶ñ du'un tu̶ xymyo'oy ?
42020003	Chi je̱'e̱ Jesús y'adzoowu̶ ajku̶xy : — U̶u̶ch miich nandu'un nyajtu̶waangu̶xypy tu'ug je̱'e̱ ayuuk . Adzoogu̶xu̶ch .
42020004	¿ Pu̶n je̱'e̱ Juan Bautista ke̱jx ja'ay yajnu̶u̶be̱jtpu̶ , je̱'e̱ Dios o je̱'e̱ ja'ay ajku̶xy ?
42020005	Chi ñay'amayu̶ydyu̶gu̶u̶yu̶ ajku̶xy amiñ u̶xyu̶py : “ Pu̶nu̶ n'adzoowu̶mby ko je̱'e̱ Dios ke̱jx , du'un yu̶'u̶ yaa xyñu̶maayu̶mu̶ch ajku̶xy : ‘ ¿ Y ti ko mga'amu̶bu̶jku̶ ajku̶xy je̱' y'ayuuk ? ’
42020006	Y ka'p mu̶baad n'adzoowu̶m ajku̶xy ko je̱'e̱ ja'ay ke̱jx ajku̶xy , je̱' ko tzojku̶ je̱'e̱ kajptja'ay xychaagu'uga'tztaayu̶mu̶ch ajku̶xy , je̱' ko nigu̶xyu̶ yu̶'u̶ du'un nejwu̶u̶ygyu̶xy ko je̱'e̱ Juan ijty jaanch jye̱'e̱ju̶ch je̱'e̱ Dios y'ayuuknajtzkapxu̶u̶ybyu̶ . ”
42020007	Y chi y'adzooy ajku̶xy ko ka'p nejwu̶u̶ygyu̶xy pu̶n je̱'e̱ Juan najty tu̶ kyexyii ja'ay yajnu̶u̶be̱jtpu̶ .
42020008	Mu̶'it je̱'e̱ Jesús y'adzoowu̶ ajku̶xy : — Nan ni u̶u̶ch nga'anigapxa'añ tii ane̱'e̱mu̶ñ u̶u̶ch adaa du'un mu̶u̶d nduñu̶ñ .
42020009	Chi je̱'e̱ Jesús mu̶dmu̶dyaaktu̶gu̶u̶y je̱'e̱ mayjya'ay , y yajmu̶dmu̶dyakku̶xy adayaaba ijxpe̱jt : “ Jii ijty ja'ay tu'ug mu̶dyiibu̶ je̱'e̱ uvakam pu̶daaku̶ñ , chi piiwa'kxy yejky ma je̱'e̱ tuumbu̶du̶jk nije̱' ajku̶xyu̶ñ ; y chi choñ ñu̶kxy jeky ju̶gue̱m'it .
42020010	Ko je̱'e̱ uva piw'aatz paaty , chi je̱'e̱ tyuumbu̶ tu'ug kejxy ma je̱'e̱ tuumbu̶du̶jk ajku̶xyu̶ñ ko je̱'e̱ pu̶da'aky wan mo'oyii je̱'e̱ mu̶dyiibu̶ najty paattu̶bu̶ñ ; peru̶ je̱'e̱ tuumbu̶du̶jk wyinwojp jyu̶jpwojpku̶x je̱'e̱ kexyo'oybyu̶ , yajwimbijtku̶xy du'uñyu̶ , ka'p ni tii mooygyu̶xy .
42020011	Mu̶'it je̱'e̱ kugam wiingpu̶ tyuumbu̶ ja'adu'ug kejxy , peru̶ nandu'un je̱'e̱ tuuñ ajku̶xy , win'ojy ju̶jp'ojy ajku̶xy , wingojxy ju̶jpkojxy ajku̶xy y du'uñyu̶ ke̱jxwimbijty ajku̶xy , ka'p ni tii mooygyu̶xy .
42020012	Chi je̱'e̱ wiingpu̶ ja'adu'ug jaktimykejxy , peru̶ je̱'e̱ tuumbu̶du̶jk nan yajtzu̶chu̶u̶ygyu̶x je̱'e̱ kexyo'oybyu̶ y yajkeeky ajku̶xy .
42020013	“ Mu̶'it je̱'e̱ uvakam windzú̶n myu̶naañ : ‘ ¿ Ti u̶u̶ch n'oktúnu̶py ? N'okkéxyu̶ch yu̶'u̶ n'ung mu̶dyiibu̶ u̶u̶ch oy ndzojkypy nju̶wu̶u̶ybyu̶ñ ; ka'p jékyu̶ch ko u̶u̶ch yu̶'u̶ n'ung xy'ijxu̶ch ajku̶xy , yajmu̶j'ádu̶py yu̶'u̶ ajku̶xy . ’
42020014	Peru̶ ko je̱'e̱ tuumbu̶du̶jk je̱'e̱ windzú̶n y'ung ijxu̶ ajku̶xy , chi ñayñu̶maayu̶ ajku̶xy amíñ u̶xyu̶py : ‘ Yu̶'u̶ yu̶'u̶ tyeedy pyu̶da'agy mu̶wu̶'u̶maanu̶py ; tzu̶k yaj'o'ku̶m ajku̶xy y wan yu̶'u̶ kam nje̱'e̱'ajtu̶mu̶ch ajku̶xy . ’
42020015	Chi yajpu̶dzu̶u̶mgu̶xy uvakamjooty y yaj'o'ky ajku̶xy . “ ¿ Y nej miich m'okmu̶naangu̶xpu̶ , tii je̱'e̱ uvakam windzú̶n da'a tyúnu̶py mu̶u̶d je̱' ajku̶xy ?
42020016	Pues nú̶kxu̶p je̱'e̱ ku̶'u̶m ; nu̶kxy je̱'e̱ tuumbu̶du̶jk yaj'o'kta'ay ajku̶xy , y chi je̱'e̱ kyam yé̱gu̶ch ma je̱'e̱ wiingpu̶ tuumbu̶du̶jk ajku̶xyu̶ñ . ” Ko adaa du'un mu̶dooy ajku̶xy , chi myu̶naañ ajku̶xy : — ¡ Nika'atzógu̶ch je̱'e̱ Dios nu̶kxy du'un njajtu̶m ajku̶xy !
42020017	Chi je̱'e̱ Jesús wyindu̶kxpe̱jtu̶ ajku̶xy y ñu̶maayu̶ ajku̶xy : — ¿ Ti adaa du'un tyije̱e̱mby je̱'e̱ mu̶dyiibu̶ kuja'ay miimb ma je̱'e̱ Dios ñakyu̶ñ ? :
42020018	Pu̶njaty tzaagú̶xp yujkku̶daagu̶xpu̶ñ , tu̶j wi'idz je̱'e̱ jyajtta'awu̶ch ajku̶xy ; y pu̶nu̶ je̱'e̱ tzaa ni'igu̶daagóttu̶gu̶xp , jo'ptz jo'ptz je̱'e̱ jyajtta'awu̶ch ajku̶xy .
42020019	Je̱'e̱ teedy windzu̶ndu̶jk y je̱'e̱ Moisés y'ane̱'e̱mu̶ñ windzu̶ndu̶jk ajku̶xy jya'amadzaangu̶x je̱'e̱ Jesús mu̶k'eemby , je̱' ko wyinju̶wu̶u̶ygyu̶x ko je̱'e̱ Jesús najty je̱' tu̶ ñimu̶dyaaku̶gu̶xy mu̶u̶d je̱'e̱ ijxpe̱jt . Peru̶ ka'p majch ajku̶xy , je̱' ko je̱'e̱ mayjya'ay najty tzu̶gu̶u̶ygyu̶xy .
42020020	Chi je̱'e̱ mu̶'ixnaaybyu̶ nije̱' kejxy ajku̶xy ma je̱'e̱ Jesúsu̶ñ mu̶dyiibu̶ naybyu̶daaku̶gu̶xpu̶ñ neby je̱'e̱ tu'uda'agyjya'ayu̶ñ , neby je̱'e̱ Jesús mu̶baad yajkapxtu̶gooygyu̶xyu̶ñ ; y neby mu̶baad mu̶'it xu̶'u̶gu̶xyu̶ñ , y neby mu̶baad ku̶'u̶ye̱jkku̶xyu̶ñ ma je̱'e̱ gobernadoru̶ñ .
42020021	Chi je̱'e̱ Jesús yajtu̶u̶y ajku̶xy : — Windzú̶n , u̶u̶ch nejwu̶u̶ybyu̶ch du'un ajku̶xy ko du'un neby miich mmu̶na'añu̶ñ y neby myaj'u̶xpú̶kyu̶ñ janch'oy je̱'e̱ du'un , y ka'p miich win'ixy myaj'u̶xpú̶ky . Miich tu̶y'ajt je̱'e̱ Dios tyu̶y'ajt myaj'u̶xpu̶jku̶ neby je̱'e̱ ja'ay mu̶baad chu̶naaygyu̶xy jyugy'ajtku̶xyu̶ñ du'un neby je̱'e̱ Dios tzokyu̶ñ .
42020022	¿ Nej mu̶baad u̶u̶ch nmu̶gubety ajku̶xy je̱'e̱ mu̶j'ane̱'e̱mbu̶ romano ja'ay , o ka'p ?
42020023	Peru̶ je̱' ajku̶xy winju̶wu̶u̶yu̶xu̶ je̱'e̱ Jesús jyu̶bu̶kwinma'añ ajku̶xy je̱'e̱ mu̶dyiibu̶ najty myu̶dajtku̶xypyu̶ñ , chi ñu̶maayu̶ ajku̶xy :
42020024	— Yaj'ijxku̶ch je̱'e̱ meeñ tu'ug ajku̶xy . ¿ Pu̶n je̱'e̱ y'awinnax y pu̶n je̱'e̱ xyu̶u̶ yam yujkja'ay miimb ma adaa meeñu̶ñ ? Chi y'adzooy ajku̶xy : — Je̱'e̱ romano mu̶j'ane̱'e̱mbu̶ .
42020025	Chi je̱'e̱ Jesús ñu̶maayu̶ ajku̶xy : — Pues mooygyu̶x je̱'e̱ mu̶j'ane̱'e̱mbu̶ je̱'e̱ mu̶dyiibu̶ je̱'e̱ mu̶j'ane̱'e̱mbu̶ paattu̶bu̶ñ , y mooygyu̶x je̱'e̱ Dios je̱'e̱ mu̶dyiibu̶ je̱'e̱ Dios paattu̶bu̶ñ .
42020026	Y ka'p nineby'eemby mu̶madaaky ajku̶xy neby je̱'e̱ Jesús mu̶baad yajkapxtu̶gooygyu̶xyu̶ñ mayjya'ayjyooty y neby mu̶baad xu̶'u̶gu̶xyu̶ñ , ni'igyu̶ je̱'e̱ mu̶k ok'yajnú̶kx ok'yajju̶wu̶u̶ygyu̶xnu̶ neby y'adzoowu̶ ajku̶xyu̶ñ , chi y'amoonu̶ ajku̶xy .
42020027	Chi je̱'e̱ saduceotu̶jk oy nije̱' ijxku̶xy je̱'e̱ Jesús . Je̱'e̱ saduceotu̶jk ka'p je̱'e̱ mu̶bu̶jkku̶xy ko je̱'e̱ o'okyjya'ay jyuugypyu̶gaangu̶xy ; paady adayaaba mu̶dya'agy yajmu̶dmu̶dyaaky ajku̶xy :
42020028	— Windzú̶n , du'un u̶u̶ch je̱'e̱ Moisés kuja'ay xy'u̶xyo'oyu̶ ajku̶xy ko je̱'e̱ pu̶kyya'aydyu̶jk tu'ug y'o'ogu̶ch y pu̶nu̶ ka'p naty je̱'e̱ tyo'oxyu̶jk ni tu'ug tu̶ yaj'ungpaady , je̱'e̱ jamyii pyuya'ay paattu̶p pú̶gu̶ch je̱'e̱ ku'o'ogytyo'oxyu̶jk wan du'un yaj'ungpaadu̶ch mu̶u̶d je̱'e̱ pyuya'ay gyu̶xpu̶ mu̶dyiibu̶ naty tu̶ y'o'ogyu̶ñ .
42020029	Bueno , jii ijty je̱'e̱ ja'ay tu'kke̱'e̱xk , nijuxtujk ijty je̱'e̱ tyu'kke̱'e̱xk'ajtku̶xy agu̶ ya'aydyu̶jk . Chi je̱'e̱ kob'ung jayu̶jp pyu̶jky y chi je̱'e̱ tyo'oxyu̶jk u̶x'o'ky , ka'p ni tu'ug yaj'ungpaaty .
42020030	Chi je̱'e̱ mu̶me̱tzkpu̶ pyu̶jky mu̶u̶d je̱'e̱ ku'o'ogytyo'oxyu̶jk , peru̶ nan y'u̶x'o'k je̱'e̱ tyo'oxyu̶jk y nan ka'p ni tu'ug yaj'ungpaaty .
42020031	Y nan chi je̱'e̱ mu̶du̶gu̶u̶kpu̶ pyu̶jky mu̶u̶d je̱'e̱ ku'o'ogytyo'oxyu̶jk , y du'un je̱'e̱ nijuxtujkpu̶ mu̶dtzu̶naay abu̶dzu̶u̶mdaaygyu̶xy je̱'e̱ to'oxyu̶jk y u̶x'o'ktaay ajku̶xy , ka'p ni tu'ug yaj'ungpaaty ajku̶xy .
42020032	Kujeky je̱'e̱ to'oxyu̶jk oy nandu'un y'o'knu̶ .
42020033	Bueno , y ko naty je̱'e̱ jyuugypyu̶jkku̶xy , ¿ mu̶dyii je̱'e̱ da'a okto'oxyu̶jk'adu̶u̶ju̶p je̱'e̱ to'oxyu̶jk , je̱' ko nijuxtujku̶ je̱'e̱ tu̶ to'oxyu̶jk'ajtu̶gu̶xyu̶ ?
42020034	Chi je̱'e̱ Jesús y'adzoowu̶ ajku̶xy : — Ma adayaaba naaxwiiñ je̱'e̱ ya'aydyu̶jktu̶jk y je̱'e̱ to'oxyu̶jktu̶jk pu̶jkku̶xp uukku̶xp je̱'e̱ ajku̶xy
42020035	Peru̶ je̱'e̱ ja'ay ajku̶xy mu̶dyiibu̶ naty jiinu̶ paattu̶p chu̶na'awu̶ch ma je̱'e̱ Dios y'ane'emyu̶ñ y jyuugypyu̶jkku̶xu̶ch , wan ya'aydyu̶jktu̶jk o to'oxyu̶jktu̶jku̶ch ajku̶xy , ka'p je̱'e̱ pyu̶gaan y'u'ugaangu̶xnu̶
42020036	Je̱' ko ka'p je̱'e̱ y'o'ogaangu̶xnu̶ . Du'un je̱'e̱ y'idaangu̶xnu̶ neby je̱'e̱ ángelestu̶jk ajku̶xyu̶ñ , y Dios je̱'e̱ ung'adu̶u̶ ana'k'adu̶u̶ju̶p ajku̶xy ko naty tu̶ jyuugypyu̶jkku̶xy mu̶u̶d je̱'e̱ jembyu̶ jugy'ajtu̶ñ .
42020037	Je̱'e̱ Moisés du'un ku̶'u̶m xyajnejwu̶u̶yu̶mb ko je̱'e̱ o'okyjya'ay jyuugypyu̶gaangu̶xy , jiiby ma du'un myiñu̶ñ ko je̱'e̱ aay ujtz najty tyoy . Du'un jiiby myu̶na'añ ko je̱'e̱ Windzú̶n Dios Dios'ajtu̶p je̱'e̱ Abraham , je̱'e̱ Isaac y je̱'e̱ Jacob .
42020038	¡ Y je̱'e̱ Dios , ka'p je̱'e̱ Dyios'aty ma je̱'e̱ o'okypyu̶ja'ay ajku̶xyu̶ñ , je̱'e̱ Dios , Dios'ajtp je̱' ma je̱'e̱ juukypyu̶ja'ay ajku̶xyu̶ñ . Mu̶u̶d je̱'e̱ Dios ku̶xyu̶ je̱'e̱ ja'ay jugy'ajtmu̶u̶du̶ch ajku̶xy !
42020039	Mu̶'it je̱'e̱ Moisés y'ane̱'e̱mu̶ñ windzu̶ndu̶jk nije̱' y'adzooy ajku̶xy : — Janch'oy tu̶ m'adzoy , Windzú̶n .
42020040	Y ka'p najty okjajtku̶xnu̶ neby jak'yajtu̶u̶gu̶xu̶chu̶ñ .
42020041	Chi je̱'e̱ Jesús yajtu̶u̶wu̶ ajku̶xy : — ¿ Ti ko du'un mmu̶naangu̶xy ko je̱'e̱ Cristo David y'ok'ung y'ok'ana'k je̱' ?
42020042	David ku̶'u̶m myu̶na'añ ma je̱'e̱ Salmo nakyu̶ñ :
42020043	u̶xtu̶ koonu̶ u̶u̶ch naty je̱'e̱ mmu̶dzip tu̶ nmu̶madaakta'ay , tu̶ nbu̶da'agyu̶ch mdekypya'tku̶'u̶by . ’
42020044	¿ Neby je̱'e̱ Cristo mu̶baad y'ok'ung y'ok'ana'k'adyii je̱'e̱ David , y je̱'e̱ David du'un je̱'e̱ ku̶'u̶m myu̶naañ ko je̱'e̱ Cristo Wyindzu̶n'ajtypy ?
42020045	Ku̶xyu̶ je̱'e̱ kajptja'ay najty jim y'amdo'ijtku̶xy , y chi je̱'e̱ Jesús dyiscípulotu̶jk nu̶maay :
42020046	“ naygyweentu̶'ajtu̶gu̶x mu̶u̶d je̱'e̱ Moisés y'ane̱'e̱mu̶ñ windzu̶ndu̶jk ajku̶xy , je̱' ko oy je̱'e̱ janch adzojkku̶xy mu̶wu̶ditaangu̶xy je̱'e̱ oyjyatypyu̶ yoñjyatypyu̶ wyit tyukxy ajku̶xy , y janch tzojkku̶xy ko je̱'e̱ ja'ay y'u̶u̶bókx kyapxpókxu̶gu̶xu̶ch windzu̶gu̶'u̶ñ'eemby mayjya'ayjyooty , y janch adzojkku̶xy je̱'e̱ ku'uduumbu̶ u̶ñaaybye̱jt ma je̱'e̱ naymyujktaaktu̶ñ y je̱'e̱ u̶ñaaybye̱jt ma je̱'e̱ windzu̶ndu̶jk y'u̶ñaaygyu̶xyu̶ñ ma je̱'e̱ ja'ay xyu̶u̶duungu̶xyu̶ñ ,
42020047	y pyu̶jktaayu̶py je̱'e̱ ku'o'ogytyo'oxyu̶jktu̶jk je̱'e̱ tyu̶jk y je̱'e̱ kyojy pyu̶da'agy ajku̶xy , y Dyiosmu̶bu̶jktzoogu̶xy janch jekyjyaty neby je̱'e̱ ja'ay kyu'umayu̶u̶ju̶chu̶ñ ajku̶xy ko y'oyjya'ay tyu'uda'agyjya'ayu̶ch ajku̶xy . Peru̶ ni'igyu̶ je̱'e̱ Dios chaachtyunu̶u̶ju̶ch ajku̶xy . ”
42021001	Jiiby najty je̱'e̱ Jesús ma je̱'e̱ mu̶jtzajptu̶jku̶ñ ko ijxy maygyumeeñjya'ay lyimoosnu̶ pu̶daakku̶xy ma je̱'e̱ limoosnu̶ kaaxu̶ju̶ñ .
42021002	Y nan y'ijx ko tu'ug ayoobu̶ ku'o'ogytyo'oxyu̶jk najty pu̶da'agy me̱tzk pi'kmeeñ mu̶dyiibu̶ ka'p mu̶j kyapxyu̶ñ .
42021003	Mu̶'it myu̶naañ : — Tu̶y'ajtu̶ñ du'un nnu̶maaygyu̶xy ko adayaaba ayoobu̶ ku'o'ogytyo'oxyu̶jk , jakni'igyu̶ lyimoosnu̶ tu̶ yeky ka'p du'un ni pú̶nu̶ñu̶ba .
42021004	Ku̶xyu̶ je̱'e̱ kumeeñjya'ay ye̱jkku̶xypy lyimoosnu̶ je̱' je̱'e̱ meeñ mu̶dyiibu̶ jaknadu̶gu̶u̶ybyu̶ñ , peru̶ adayaaba ayoobu̶ ku'o'ogytyo'oxyu̶jk , tu̶ yu̶'u̶ ku̶xyu̶ ye̱jkta'ay je̱'e̱ mu̶dyiibu̶ najty ñigaye̱e̱mby ñi'u'uge̱e̱mbyu̶ñ .
42021005	Nije̱'e̱játy je̱'e̱ ja'ay ko tyu̶gu̶u̶ygyu̶xy ma je̱'e̱ mu̶jtzajptu̶jku̶ñ , chi je̱'e̱ mu̶jtzajptu̶jk nigapx nimu̶dyaakku̶xy ko janch'oy y'oydyúñu̶ch mu̶u̶d je̱'e̱ oyjyatypyu̶ tzaa y mu̶u̶d je̱'e̱ tu̶u̶bu̶ najty jiiby yojxku̶xy mu̶dyiibu̶ du'un yaj'oygyu̶xu̶'kpu̶ñ . Chi je̱'e̱ Jesús myu̶naañ :
42021006	— Mínu̶p je̱'e̱ xu̶u̶ tiempo mu̶naa ; mu̶naa ku̶xyu̶ adaa mu̶dyiibu̶ cham m'ijxku̶xypyu̶ñ ma adaa mu̶jtzajptu̶jku̶ñ ; nu̶kxy wyu̶'u̶my taj xit , ka'p pochkyopt ni tu'ug wyu̶'u̶mu̶ch . Ku̶xyu̶ yu̶'u̶ wyindu̶gooydya'awu̶ch .
42021007	Chi je̱'e̱ Jesús yajtu̶u̶y ajku̶xy : — Windzú̶n , ¿ mu̶naa adaa du'un tyuna'añyii jyada'añyii neby tu̶ mmu̶na'añu̶ñ ? ¿ Ti ijxpe̱jt jii yaj'íxu̶p ko naty adaa du'un tyimytyún tyimyjyadaanu̶na ?
42021008	Chi je̱'e̱ Jesús y'adzooy : “ Naygyweentu̶'ajtu̶gu̶x ka'pu̶ pu̶n xywyin'ú̶ngu̶xu̶ch . Je̱' ko minaamb je̱'e̱ ja'ay may mu̶dyiibu̶ nayyajnaxaanu̶gu̶xpu̶ñ neby u̶u̶chu̶ñ . Myu̶na'anaangu̶xy : ‘ U̶u̶ch je̱' je̱'e̱ Cristo ’ , y ‘ Tu̶ je̱'e̱ xu̶u̶ tiempo abaady mu̶naa je̱'e̱ naaxwiimbu̶ kyu̶xa'añ tyu̶goya'añu̶ñ . ’ Peru̶ ka'p myajwin'ú̶ngu̶xu̶ch .
42021009	Y ko naty je̱'e̱ ayuuk mmu̶doogu̶xy ko naty je̱'e̱ ja'ay chiptuungu̶xy y ñayñibu̶du̶'ku̶gu̶xy , ka'p mdzu̶gu̶u̶ygyu̶xu̶ch , je̱' ko ni'igu̶tún ni'igu̶jadu̶u̶wu̶p adaa du'un jayu̶jp , y ka'p naty je̱'e̱ naaxwiimbu̶ du'un timykyu̶jxp timytyu̶gooybyu̶ch . ”
42021010	Chi je̱'e̱ Jesús jyaknu̶maay'adu̶u̶tzu̶ ajku̶xy : “ Nayñibu̶du̶'u̶gu̶u̶wu̶p je̱'e̱ naax kajpt mu̶u̶d je̱'e̱ wiingpu̶ naax kajpt y gobierno mu̶u̶d je̱'e̱ wiingpu̶ gobierno .
42021011	Y mínu̶p mu̶k temblor , y mu̶j'yuu y mu̶jpa'am xii yaa , y yaj'íxu̶p tzajpwingú̶xy mu̶j'adzu̶gu̶'u̶ñ mu̶j'aju̶wu̶'u̶ñ y mu̶j'ijxpe̱jt .
42021012	“ Ma naty adaa du'un ka'anu̶ tyuñyii jyadyiiñu̶ju̶ñ , miich ajku̶xy xymyajtzku̶xu̶p y xypyawu̶dijtku̶xu̶p je̱'e̱ ja'ay ajku̶xy , y xykyu̶'u̶ye̱jkku̶xu̶ch neby myajtu̶ydyuungu̶xu̶chu̶ñ ma je̱'e̱ judío ja'ay ñaymyujktaakt ajku̶xyu̶ñ . Chi pujxtu̶gooty xypyu̶daakku̶xu̶ch y xyajnú̶kxku̶xu̶ch mach ma je̱'e̱ mu̶j'ane̱'e̱mbu̶ y ma je̱'e̱ gobernador winduuy ajku̶xyu̶ñ je̱' gyu̶xpu̶ ko u̶u̶ch naty xymyu̶bu̶jkku̶xy .
42021013	Y du'unu̶tz je̱'e̱ tiempo mmu̶dajtku̶xu̶ch neby je̱'e̱ tu̶y'ajt mu̶baad mye̱jkku̶xyu̶ñ mu̶u̶d u̶u̶ch kyu̶xpu̶ .
42021014	Ka'p mdajku̶xu̶ch mmaaygyu̶xu̶ch , ni mga'a''a'ajt mga'ajoot'ajtu̶gu̶xu̶ch neby mnayñi'igapxtuuttu̶gu̶xu̶chu̶ñ .
42021015	Je̱' ko u̶u̶ch miich je̱'e̱ wij'ajt ayuuk nmooygyu̶xu̶py neby je̱'e̱ mmu̶dzip mu̶baad m'adzoogu̶xyu̶ñ , mu̶dyiibu̶ je̱'e̱ mmu̶dzip ka'p ni tu'ug mu̶baad jajtku̶xyu̶ñ neby xy'adzoowimbijtku̶xu̶chu̶ñ y neby xyjyakni'ixu̶'u̶be̱jtku̶xu̶chu̶ñ .
42021016	Miich ajku̶xy je̱'e̱ mgu̶'u̶mdeedy , je̱'e̱ mgu̶'u̶mmu̶gue̱'e̱xk , je̱'e̱ mgu̶'u̶m'ajuugy mgu̶'u̶m'amu̶gu'ug y je̱'e̱ mgu̶'u̶mmu̶gu'ug xykyu̶'u̶ye̱jkku̶xu̶p . Y nije̱'e̱játy m'o'ogu̶ch mdu̶góyu̶ch ajku̶xy .
42021017	Y ku̶xyu̶ je̱'e̱ ja'ay miich xykya'a'ixa'an xykya'atzoga'anu̶ch ajku̶xy je̱' gyu̶xpu̶ ko u̶u̶ch naty xymyu̶bu̶jkku̶xy .
42021018	Peru̶ ni tu'uk je̱'e̱ mgu'uwaay kya'atu̶góygu̶xyu̶ch .
42021019	¡ Me̱kxtujkku̶x mu̶k mu̶u̶d adaa ayo'on , neby je̱'e̱ m'aanu̶mu̶ mu̶baad ñi'idzookku̶xyu̶ñ wiinu̶u̶xu̶u̶ !
42021020	“ Ko m'ijxu̶ch ajku̶xy ko je̱'e̱ Jerusalén kajpt naty tu̶ jyu'ubigu̶'u̶yii je̱'e̱ tziptuumbu̶tu̶jk ajku̶xy , mu̶'it mnejwu̶u̶ygyu̶xu̶ch ko wingonu̶ñ naty je̱' ma tyu̶goyaanu̶ju̶ñ .
42021021	Mu̶'it miich ajku̶xy pu̶njaty naty jim Judea naaxjooty tzu̶naaygyu̶xpu̶ñ , mke̱e̱kku̶xu̶ch mnú̶kxku̶xu̶ch yuugjooty e̱e̱myjyooty ; y pu̶njaty naty jim Jerusalén yajpaatku̶xpu̶ñ , nan ke̱'e̱gu̶p je̱'e̱ ajku̶xy , y pu̶njaty naty kamjooty yajpaatku̶xpu̶ñ , ka'p je̱'e̱ mu̶baad y'okwimbijtku̶xnu̶ ma je̱'e̱ Jerusalén kajptu̶ñ .
42021022	Je̱'e̱ mu̶'it tiempo mu̶naa je̱'e̱ ayo'on du'un tyuna'añyii jyada'añyii , je̱' je̱'e̱ du'un ku̶xyu̶ yajkuydyuunda'awaamb neby kyuja'ayu̶chu̶ñ ma je̱'e̱ Dios ñakyu̶ñ .
42021023	¡ Ayo'onbadaamb je̱'e̱ to'oxyu̶jktu̶jk ajku̶xy mu̶dyiibu̶ naty ungjom'ijtku̶xpu̶ñ je̱'e̱ mu̶'it xu̶u̶ o je̱'e̱ mu̶dyiibu̶ naty ungma'axúng yajtzi'tzku̶xpu̶ñ ! Je̱' ko jadu̶u̶wu̶p mu̶j'ayo'on y mu̶jtzaachpyu̶ yaa , ma adayaaba naaxwiiñu̶ñ y ma adayaaba kajptu̶ñ .
42021024	Y o'ogu̶p nije̱' ajku̶xy tzipjooty espaadu̶'aam y nije̱' yajnú̶kxu̶gu̶xu̶ch tzumy mach ma je̱'e̱ wiingpu̶ naax wiingpu̶ kajpt xii yaaju̶ñ . Y je̱'e̱ Jerusalén kajpt naaxmu̶te̱nu̶ydya'awu̶u̶ju̶p je̱'e̱ ja'ay ajku̶xy , mu̶dyiibu̶ ka'p jyudíoja'ayu̶ch , u̶xtu̶ koonu̶ je̱'e̱ Dios yajmu̶baad'ádu̶ch mu̶naa je̱'e̱ y'ane̱'e̱mu̶ñ yajkú̶x yajtu̶goyaanu̶ju̶ñ je̱'e̱ mu̶dyiibu̶ ka'p jyudíoja'ayu̶chu̶ñ ajku̶xy .
42021025	“ Je̱'e̱ mu̶'it xu̶u̶ je̱'e̱ mu̶'it tiempo ku̶xu̶'u̶gu̶p je̱'e̱ ijxpe̱jt ma je̱'e̱ xu̶u̶ , ma je̱'e̱ po'o y ma je̱'e̱ mu̶dza'aju̶ñ ; y yaa naaxwiiñ je̱'e̱ ja'ay ka'p je̱'e̱ oknejwu̶u̶ygyu̶xnu̶ch tii tyuungu̶xu̶u̶ybyu̶ñ , y tzu̶gu̶'u̶wu̶p ju̶wu̶'u̶wu̶p mu̶k ajku̶xy ko je̱'e̱ mejy naty mu̶k jyanchne'emy y nan ko naty mu̶k jyanchpu̶du̶'u̶gy .
42021026	U̶xtu̶ o'kwindzu'uju̶'u̶wu̶p je̱'e̱ ja'ay ajku̶xy mu̶u̶d je̱'e̱ tzu̶gu̶'u̶ñ ko naty du'un ijxku̶xy tú̶kxku̶xy neby je̱'e̱ naaxwiiñ jyada'añu̶ñ ; y u̶xtu̶ je̱'e̱baad ku̶xyu̶ yu'kxu̶p tijaty jiiby tzajpjooty mu̶k'ajtmu̶u̶du̶ñ .
42021027	Mu̶'it u̶u̶ch nyaj'íxu̶ch , u̶u̶ch je̱' je̱'e̱ ja'ay mu̶dyiibu̶ tzon tzajpjooty ko u̶u̶ch naty nmiñ jokjooty mu̶u̶d u̶u̶ch je̱'e̱ nmu̶jmu̶k'ajtu̶ñ y nmu̶j'oy'ajtu̶ñ .
42021028	Ko adayaaba ayo'on aga'an chonda'agu̶ch , mu̶'it mjootkugu̶u̶ygyu̶xu̶ch y mju̶jp'ijxku̶xu̶ch , je̱' ko wingonu̶ñ naty je̱' mu̶naa je̱'e̱ Dios xyñiwa'ana'añ xyajtzo'oga'añu̶ñ ajku̶xy . ”
42021029	Nan yajmu̶dmu̶dyaaku̶ adayaaba ijxpe̱jtu̶ñ ajku̶xy : “ Ijxku̶x yu̶'u̶ higueeru̶ kepy y oytimymyu̶dyii képyu̶ch .
42021030	Ko jyitztu̶gu̶'u̶y mu̶'it mnejwu̶u̶ygyu̶xy ko tu̶u̶ wyingoonu̶ mu̶naa pyoottu̶gu̶u̶yñu̶ju̶ñ .
42021031	Y nandu'un ko naty adaa du'un m'ijxku̶xy mdú̶kxku̶xy tyuñyii jyadyii neby yam tu̶ nnu̶maaygyu̶xyu̶ñ , nejwu̶u̶ygyu̶x du'un ko je̱'e̱ xu̶u̶ tiempo naty tu̶ wyingoonu̶ mu̶naa je̱'e̱ Dios yaa naaxwiiñ y'ane̱'e̱ma'añu̶ñ .
42021032	“ Janch tu̶y'ajtu̶ñ du'un nnu̶maaygyu̶xy ko adaa du'un ku̶xyu̶ tyunu̶u̶ jyadu̶u̶ju̶ch ma naty je̱'e̱ ja'ay ka'anu̶ y'o'ktaaygyu̶xyu̶ñ mu̶dyiibu̶ jada'achámbu̶ xu̶u̶ tiempo tzu̶naaygyu̶xp jugy'ajtku̶xpu̶ñ .
42021033	Je̱'e̱ tzajp y je̱'e̱ naaxwiimbu̶ kú̶xu̶p tu̶góyu̶p je̱' , peru̶ u̶u̶ch je̱'e̱ n'ayuuk ka'p je̱'e̱ nimu̶naaxu̶u̶ kyú̶xu̶ch tyu̶góyu̶ch .
42021034	“ Naygyweentu̶'ajtu̶gu̶x miich ajku̶xy , ka'p nigoo mjanchnijoot'ajtku̶xy je̱'e̱ kaayu̶ñ uuku̶ñ , je̱'e̱ u'ugu̶u̶ ju̶kxu̶u̶ y je̱'e̱ mdzu̶naayu̶ñ mjugy'ajtu̶ñ ajku̶xy , ka'pu̶ je̱'e̱ ayo'on xu̶u̶ je̱'e̱ ayo'on tiempo amoñygyu̶joot xyñimínu̶ch ajku̶xy ,
42021035	du'un neby je̱'e̱ ja'ay tzojku̶ y'ayo'onbaadyu̶ñ . Du'un je̱'e̱ ayo'on myínu̶ch ma je̱'e̱ ja'ay ku̶xyu̶ mu̶dyiibu̶ yaa naaxwiiñ tzu̶naaygyu̶xpu̶ñ .
42021036	Ni'ixu̶'u̶ ijtku̶x , mu̶bu̶jktzoogu̶x je̱'e̱ Dios jaboom jaboom , neby mni'idzookku̶xu̶chu̶ñ ma je̱'e̱ ayo'on mu̶dyiibu̶ tunaanu̶p jadaanu̶bu̶ñ y neby jiiby tzajpjooty mu̶baad myajpaatku̶xyu̶ñ ma u̶u̶ch je̱'e̱ nwinduuyu̶ñ , u̶u̶ch je̱' je̱'e̱ ja'ay mu̶dyiibu̶ tzon tzajpjooty . ”
42021037	Xu̶u̶m najty je̱'e̱ Jesús yaj'u̶xpú̶ky ma je̱'e̱ mu̶jtzajptu̶jku̶ñ , y koodz najty chooñ ñu̶kxy jim ma je̱'e̱ kopt mu̶dyiibu̶ xu̶u̶'ajtpu̶ñ Olivos .
42021038	Y nigu̶xyu̶ najty je̱'e̱ kajptja'ay jop jop ñú̶kxku̶xy ma je̱'e̱ mu̶jtzajptu̶jku̶ñ nu̶kxy je̱'e̱ Jesús y'ayuuk amdo'ijtu̶ ajku̶xy .
42022001	Wingoonu̶py najty je̱'e̱ xu̶u̶ mu̶naa je̱'e̱ ja'ay tzajkaagy kaaygyu̶xy mu̶dyiibu̶ ka'p lyevaduru̶ mu̶u̶du̶chu̶ñ , mu̶dyiibu̶ tyijpyu̶ñ ajku̶xy Pascua xu̶u̶ .
42022002	Je̱'e̱ teedy windzu̶ndu̶jk y je̱'e̱ Moisés y'ane̱'e̱mu̶ñ windzu̶ndu̶jk ajku̶xy winma'añ'u̶xtaaygyu̶xp je̱'e̱ najty neby je̱'e̱ Jesús mu̶baad ok'yaj'o'kku̶xyu̶ñ . Peru̶ je̱'e̱ kajptja'ay najty je̱'e̱ chu̶gu̶u̶ygyu̶xypy .
42022003	Mu̶'it je̱'e̱ Judas mu̶jku'u yajtu̶gu̶u̶yu̶ , nidu'ugtu̶ je̱'e̱ nimajmé̱tzkpu̶ discípulotu̶jk ajku̶xy , je̱'e̱ mu̶dyiibu̶ najty tyijku̶xypyu̶ñ Iscariote .
42022004	Chi je̱'e̱ Judas ñu̶kxy oy je̱'e̱ teedy windzu̶ndu̶jk ixy y je̱'e̱ mu̶jtzajptu̶jk kweentu̶'ajtpu̶ windzú̶n ajku̶xy , y mu̶dkapxytyuungu̶xy neby je̱'e̱ Jesús mu̶baad ku̶'u̶yékyu̶ñ ma je̱' ajku̶xyu̶ñ .
42022005	Mu̶'it je̱'e̱ Jesús myu̶dziptu̶jk oy jyootkugu̶u̶ygyu̶xy y chi je̱'e̱ Judas meeñ yajwinwaanu̶u̶y ajku̶xy .
42022006	Y chi je̱'e̱ Judas meeñ ku'ubu̶jky , y chi wyinma'añ'u̶xtaaydyu̶gu̶u̶y neby mu̶baad ku̶'u̶yékyu̶ñ je̱'e̱ Jesús , ma je̱'e̱ mayjya'ay ka'p mu̶baad y'ixyii tyu̶kxyiiju̶ñ .
42022007	Chi je̱'e̱ xu̶u̶ paaty mu̶naa je̱'e̱ judío ja'ay tzajkaagy kaaygyu̶xy je̱'e̱ mu̶dyiibu̶ ka'p lyevaduru̶ mu̶u̶du̶chu̶ñ , mu̶naa je̱'e̱ Dios je̱'e̱ borreegu̶'úng najty yajwindzu̶gu̶u̶ygyu̶xyu̶ñ Pascua xu̶u̶jooty .
42022008	Chi je̱'e̱ Jesús kejxy je̱'e̱ Pedro mu̶u̶d je̱'e̱ Juan , nu̶maay ajku̶xy : — Nu̶kx miich ni'ixu̶u̶ygyu̶x je̱'e̱ Pascua adzuu , wan ngaayu̶mu̶ch n'uuku̶mu̶ch ajku̶xy .
42022009	Chi je̱' yajtu̶u̶y ajku̶xy : — ¿ Ma mdzoky ni'ixu̶'u̶wu̶chu̶ch ajku̶xy ?
42022010	Chi je̱'e̱ Jesús y'adzoowu̶ ajku̶xy : — Ko mgajptu̶gu̶'u̶wu̶ch ajku̶xy , mbaadku̶xu̶py je̱'e̱ ja'ay tu'ug mu̶dyiibu̶ nu̶u̶ tu'kmajt tzu̶u̶mnú̶kxpu̶ñ ; mbanú̶kxku̶xu̶py je̱' u̶xtu̶ koonu̶ mbaja'tku̶xu̶ch ma je̱'e̱ tyu̶jku̶ñ .
42022011	Y chi je̱'e̱ kudu̶jk mnu̶ma'awu̶ch ajku̶xy : ‘ Je̱' je̱'e̱ Windzú̶n yajtu̶u̶by : ¿ Ma yaa awa'adz yajpaady ma u̶u̶ch je̱'e̱ Pascua adzuu ngáyu̶ch mu̶u̶d u̶u̶ch je̱'e̱ ndiscípulotu̶jk ajku̶xy ? ’
42022012	Je̱'e̱ kudu̶jk xyajni'ixu̶'u̶wu̶p ajku̶xy tu'ug tu̶goot mu̶jpu̶ ma je̱'e̱ ni'ibe̱ttu̶jku̶ñ mu̶dyiibu̶ oy tu̶ yaj'awaatzku̶'u̶yu̶ñ . Y jim je̱'e̱ adzuu mni'ixu̶'u̶wu̶ch ajku̶xy .
42022013	Chi je̱'e̱ Pedro mu̶u̶d je̱'e̱ Juan ñu̶kxy ajku̶xy y oy du'un ku̶xyu̶ paatku̶xy neby je̱'e̱ Jesús najty tu̶ ñu̶ma'ayiiju̶ñ ajku̶xy , y jim je̱'e̱ Pascua adzuu ni'ixu̶u̶y ajku̶xy .
42022014	Ko je̱'e̱ hooru̶ paaty , chi je̱'e̱ Jesús ñaxwech ma je̱'e̱ meesu̶ju̶ñ mu̶u̶d je̱'e̱ y'apóstolestu̶jk .
42022015	Chi je̱'e̱ Jesús ñu̶maayu̶ ajku̶xy : — ¡ Tu̶ u̶u̶ch oy njanchnijoot'áty mu̶u̶d miich ajku̶xy ko nmu̶dkayaan nmu̶d'u'ugaangu̶xy adaa Pascua adzuu ma u̶u̶ch ka'p n'o'ogyñu̶ju̶ñ !
42022016	U̶u̶ch miich nnu̶maaygyu̶xypy ko ka'p u̶u̶ch adaa Pascua adzuu nimanaaxu̶u̶ n'o'kkaayñu̶ch , u̶xtu̶ koonu̶ yajkuydyuunda'awu̶ch je̱'e̱ Pascua xu̶u̶ tyu̶y'ajt ma je̱'e̱ Dios y'ane'emyu̶ñ .
42022017	Mu̶'it je̱'e̱ Jesús konu̶'ky je̱'e̱ u'ugy , y ko je̱'e̱ Dioskujuuyu̶p yejky chi myu̶naañ : — Uukku̶x adaa u'ugy , y naymyooyu̶gu̶x miich ajku̶xy .
42022018	U̶u̶ch miich nnu̶maaygyu̶xypy ko ka'p u̶u̶ch je̱'e̱ uvanu̶u̶ n'ok'uuknu̶ch , u̶xtu̶ koonu̶ je̱'e̱ Dios y'ane̱'e̱mu̶ñ myínu̶ch ya naaxwiiñ .
42022019	Nan kyonu̶'k je̱'e̱ Jesús tzajkaagy , y ko je̱'e̱ Dioskujuuyu̶p yejky , chi adugu̶u̶y y mooy je̱'e̱ y'apóstolestu̶jk ; nu̶maay ajku̶xy : — Adaa tzajkaagy u̶u̶ch adaa nni'kx , mu̶dyiibu̶ u̶u̶ch nyejkypyu̶ñ ma je̱'e̱ o'ku̶ñ ke̱e̱ku̶ñ mu̶u̶d miich kyu̶xpu̶ ajku̶xy . Adaa ijxpe̱jt miich mu̶'ijtku̶xu̶py mu̶u̶d u̶u̶ch kyu̶xpu̶ . Mduungu̶xu̶py adaa y du'un mja'aymye̱jtzku̶xu̶ch ko u̶u̶ch je̱'e̱ njugy'ajtu̶ñ tu̶ nyeky mu̶u̶d miich kyu̶xpu̶ ajku̶xy .
42022020	Nandu'un tuuñ mu̶u̶d je̱'e̱ u'ugy ko y'adzuu'ajttaay ajku̶xy myu̶naañ : — Adaa u'ugy je̱' adaa je̱'e̱ jembyu̶ Dios kyapxytyuunu̶ñ , u̶u̶ch adaa nne'pty mu̶dyiibu̶ te̱maamb yogaamb mu̶u̶d miich kyu̶xpu̶ ajku̶xy .
42022021	Jada'achám je̱'e̱ ja'ay mu̶dyiibu̶ u̶u̶ch xykyu̶'u̶ye̱gaamb ma u̶u̶ch je̱'e̱ nmu̶dzipu̶ñ , yaa je̱'e̱ cham y'u̶ña'ay mu̶u̶d u̶u̶ch ma adaa meesu̶ju̶ñ .
42022022	Jaanch du'un , u̶u̶ch je̱' je̱'e̱ ja'ay mu̶dyiibu̶ tzon tzajpjooty , nmu̶nax nyajnaxu̶u̶ybyu̶ch je̱'e̱ tzaachpyu̶ ayo'on , du'un neby u̶u̶ch tu̶ nyajnigu'udugu̶'u̶yiiju̶ñ , ¡ peru̶ ayo'onbadaamb je̱'e̱ ja'ay y'yoobu̶ mu̶dyiibu̶ u̶u̶ch xykyu̶'u̶ye̱gaamb ma u̶u̶ch je̱'e̱ nmu̶dzipu̶ñ !
42022023	Mu̶'it je̱'e̱ nimajmé̱tzkpu̶ apóstolestu̶jk ñayyajtu̶u̶du̶gu̶u̶yu̶ ajku̶xy amíñ u̶xyu̶py pu̶n najty je̱'e̱ da'a du'un tuundu̶goyaamb .
42022024	Chi je̱'e̱ nimajmé̱tzkpu̶ discípulotu̶jk ñay'amayu̶ydyu̶gu̶u̶yu̶ ajku̶xy ko pu̶n ni'igyu̶ jakmu̶j ok'ídu̶p ma je̱' ajku̶xyu̶ñ .
42022025	Chi je̱'e̱ Jesús ñu̶maayu̶ ajku̶xy : “ Je̱'e̱ naaxwiiñjya'ay myu̶j'ane̱'e̱mbu̶ ajku̶xy janchmu̶k naax kajpt je̱'e̱ ane̱'e̱mgu̶xy , y je̱'e̱ windzu̶ndu̶jk du'un je̱'e̱ myu̶naangu̶xy ko oy jyanchtuungu̶xy .
42022026	Peru̶ miich ajku̶xy ka'p du'un mja'ay'ajtku̶xu̶ch . Je̱' je̱'e̱ tu̶y'ajtu̶ñ ko je̱'e̱ mu̶dyiibu̶ ni'igyu̶ jakmu̶j idaamb ma miich ajku̶xyu̶ñ wan du'un naybyu̶da'agyii neby ka'pu̶ mu̶jtuung mu̶u̶du̶chu̶ñ , y je̱'e̱ mu̶dyiibu̶ tii nigu'ubajk'ajtp wan du'un naybyu̶da'agyii neby tu'ug moonsu̶ju̶ñ .
42022027	Pues ¿ pu̶n je̱' je̱'e̱ jakmu̶jpu̶ , je̱'e̱ mu̶dyiibu̶ kaaybyu̶ naxwe̱tzp ma je̱'e̱ meesu̶ o je̱'e̱ mu̶dyiibu̶ je̱'e̱ kaayu̶ñ uuku̶ñ ni'ixu̶u̶ybyu̶ñ ? ¿ Nej ka'p je̱'e̱ da'a jye̱'e̱ju̶ch je̱'e̱ mu̶dyiibu̶ naxwe̱tzp ma je̱'e̱ meesu̶ju̶ñ ? Peru̶ u̶u̶ch ijtpu̶ch du'un ma miich ajku̶xyu̶ñ neby je̱'e̱ mu̶dyiibu̶ je̱'e̱ kaayu̶ñ uuku̶ñ ni'ixu̶u̶ybyu̶ñ .
42022028	“ Miich ajku̶xy tu̶ u̶u̶ch miich xyjyaymyu̶dajtku̶xy mu̶naaba u̶u̶ch je̱'e̱ ayo'on najty nmu̶naxy nyajnáxy .
42022029	Paady je̱'e̱ ane̱'e̱mu̶ñ nmooygyu̶xy , du'un neby u̶u̶ch je̱'e̱ nDeedy tu̶ xymyo'oyu̶ñ ,
42022030	neby miich mu̶baad mgaaygyu̶xy m'uukku̶xyu̶ñ ma u̶u̶ch je̱'e̱ nmeesu̶ jiiby ma u̶u̶ch n'ane'emyu̶ñ , y m'u̶ñaaygyu̶xu̶ch ma je̱'e̱ ane̱'e̱mdaaktu̶ñ neby mdu̶ydyuungu̶xu̶chu̶ñ je̱'e̱ nimajme̱tzpú̶kypyu̶ Israel ñaax kyajpt ajku̶xy . ”
42022031	Nandu'un je̱'e̱ Windzú̶n Jesús myu̶naañ : — Simón , Simón , jada'achám je̱'e̱ mu̶jku'u ane̱'e̱mu̶ñ tu̶ yajmo'oy ko xyjyoot'ixaan xywyinma'añ'ixaangu̶xy , du'un neby je̱'e̱ ja'ay trigo winxity winwopyu̶ñ .
42022032	Peru̶ tu̶ u̶u̶ch je̱'e̱ Dios nmu̶bu̶jktzóy mu̶u̶d miich kyu̶xpu̶ , ka'pu̶ je̱'e̱ mmu̶bu̶jku̶ñ tyu̶goy'ádu̶ch . Y ko naty miich tu̶ mjootwimbíty , mu̶'it je̱'e̱ mmu̶gu'ugtu̶jk mbubé̱du̶ch , mjootmu̶kmu̶gápxku̶xu̶ch ka'pu̶ je̱'e̱ Dios y'ayuuk yajtu̶gooygyu̶xu̶ch .
42022033	Chi je̱'e̱ Simón y'adzooy : — Windzú̶n , u̶u̶ch ka'p u̶u̶ch tii ndzu̶gu̶'u̶y nju̶wu̶'u̶y , nbanu̶kxe̱e̱mbyu̶ch miich pujxtu̶gooty , y oy u̶u̶ch ndimy'o'ogu̶ch mu̶u̶d miich .
42022034	Mu̶'it je̱'e̱ Jesús y'adzoowu̶ : — Pedro , u̶u̶ch miich nnu̶maaby ko cham cham ka'anu̶ naty je̱'e̱ tzeyñu̶'u̶'aa yaxu̶'u̶gyñu̶ , tu̶ u̶u̶ch miich naty tu̶gu̶u̶g'ook xyñi'ikuyu'tznu̶ ko u̶u̶ch miich ka'p xy'ixy'aty .
42022035	Chi je̱'e̱ Jesús dyiscípulotu̶jk yajtu̶u̶y : — Ko u̶u̶ch miich nguejxy ajku̶xy Dios ayuuk kapxwa'kxpu̶ , ni je̱'e̱ mmorral ni je̱'e̱ mmeeñdyu̶jk , y ni je̱'e̱ mgu̶'u̶g mga'amu̶'ooy ajku̶xy , ¿ nej xytyu̶goy'ajtu̶ tijaty ajku̶xy ? Chi y'adzooy ajku̶xy : — Ka'p ni tii tyu̶goy'ajty .
42022036	Chi je̱'e̱ Jesús myu̶naañ : — Jada'achám pu̶n je̱'e̱ myorral y je̱'e̱ myeeñdyu̶jk mu̶u̶du̶ñ , wan mu̶nu̶kxy , y pu̶n je̱'e̱ y'espaadu̶ ka'amu̶u̶du̶ñ wan je̱'e̱ ñi'ijé̱n toogy , y júyu̶ch je̱'e̱ y'espaadu̶ .
42022037	U̶u̶ch miich nnu̶maaygyu̶xypy ko mu̶dzibu̶'u̶ adaa yajkuydyúnu̶ch mu̶dyiibu̶ kuja'ay miimb mu̶u̶d u̶u̶ch kyu̶xpu̶ ma je̱'e̱ Dios ñakyu̶ñ ma du'un myu̶na'añu̶ñ : ‘ Y yaj'amu̶choomujk je̱'e̱ Cristo mu̶u̶d je̱'e̱ ju̶bu̶kja'aydyu̶jk ajku̶xy . ’ Ku̶xyu̶ mu̶dyiibu̶ kuja'ay miimb ma je̱'e̱ Dios ñakyu̶ñ mu̶u̶d u̶u̶ch kyu̶xpu̶ , yajkuydyuunda'awu̶p je̱' .
42022038	Chi je̱'e̱ discípulotu̶jk myu̶naañ ajku̶xy : — Windzú̶n , chaa espaadu̶ me̱tzk . Chi je̱'e̱ Jesús y'adzooy : — Wan yu̶'u̶yu̶ju̶ch .
42022039	Chi je̱'e̱ Jesús jim choñ , ñu̶kxy ma je̱'e̱ Olivos koptu̶ñ neby najty kostumbre'atyu̶ñ ñu̶kxy jim ; chi je̱'e̱ dyiscípulotu̶jk pyanu̶kxu̶ ajku̶xy .
42022040	Ko jim jya'tku̶xy ma je̱'e̱ koptu̶ñ , chi ñu̶maayu̶ ajku̶xy : — Mu̶bu̶jktzoogu̶x je̱'e̱ Dios , wan xypyube̱jt xypyudu̶gu̶u̶ygyu̶xu̶ch , ka'pu̶ ju̶bu̶ktuum mga'agu̶xu̶ch .
42022041	Chi je̱'e̱ Jesús dyiscípulotu̶jk winyo'oydyuuty tu'ktzaga'ach jyu̶gué̱mu̶ch , y chi ñayñajtzkojxtu̶na'awu̶u̶yu̶ , tyu̶gu̶y Dios mu̶bu̶jktzoobu̶ .
42022042	Myu̶naañ : “ Dios Teedy , pu̶nu̶ m'a'ixu̶u̶by du'un miich , pu̶jku̶gyu̶ch adaa tzaachpyu̶ ayo'on ; peru̶ ka'p u̶u̶ch je̱'e̱ ngu̶'u̶mdzojku̶ñ mu̶baad nguydyúñ , miich je̱'e̱ mdzojku̶ñ wan yajkuydyúñ . ”
42022043	[ Chi ángel tu'ug ñimiinu̶ , choñ tzajpjooty , myooyu̶ jootmu̶k'ajtu̶ñ .
42022044	Cham najty je̱'e̱ Jesús mu̶k jyaty y'ayoy , chi je̱'e̱ Dios jakmu̶kta'agy mu̶bu̶jktzooy ; y je̱'e̱ xyu̶bitnu̶u̶ du'un je̱'e̱ najty jyanchpu̶dzu̶my neby je̱'e̱ ne'ptyu̶ñ , janch mu̶jjáty y'oknajtzta'kxu̶u̶yñu̶ naaxkú̶xy . ]
42022045	Ko pyu̶du̶'ky ma najty je̱'e̱ Dios mu̶bu̶jktzóyu̶ñ , chi ñu̶kxy ma je̱'e̱ discípulotu̶jk najty ajku̶xyu̶ñ , y chi oy paatku̶xy janchmaab najty jim ajku̶xy mu̶u̶d je̱'e̱ jootmáy .
42022046	Chi je̱'e̱ Jesús dyiscípulotu̶jk nu̶maay : — ¿ Ti ko mjanchmaagu̶xy ? Pu̶du̶'kku̶x y mu̶bu̶jktzoogu̶x je̱'e̱ Dios , wan xypyube̱jt xypyudu̶gu̶u̶ygyu̶xu̶ch , ka'pu̶ ju̶bu̶ktuum mga'agu̶xu̶ch .
42022047	Kapxnu̶ najty je̱'e̱ Jesús ko je̱'e̱ mayjya'ay oy jya'tku̶xy . Jayu̶jp najty myiñ je̱'e̱ mu̶dyiibu̶ xu̶u̶'ajtpu̶ñ Judas ; nidu'ugtu̶ je̱'e̱ nimajmé̱tzkpu̶ discípulotu̶jk . Chi je̱'e̱ Judas mu̶wingooñ je̱'e̱ Jesús ko najty tzu'kxa'añ .
42022048	Y chi je̱'e̱ Jesús nu̶maay je̱'e̱ Judas : — Judas , ¿ mu̶u̶d tu'ktzu'kxu̶ñ mgu̶'u̶yéky ma je̱'e̱ myu̶dzipu̶ñ je̱'e̱ ja'ay mu̶dyiibu̶ tzon tzajpjooty ?
42022049	Je̱'e̱ mu̶dyiibu̶ najty jim tzooñu̶ñ ajku̶xy mu̶u̶d je̱'e̱ Jesús , ko du'un ijxku̶xy neby tyuñyii jyadyiiju̶ñ , chi je̱'e̱ Jesús yajtu̶u̶y ajku̶xy : — Windzú̶n , ¿ tzu̶k mu̶windzoowu̶m ajku̶xy espaadu̶'aam ?
42022050	Chi nidu'ugtu̶ yajtzu̶chu̶u̶yu̶ ajku̶xy je̱'e̱ teedy windzú̶n nigu'ubajk'ajtpu̶ tyuumbu̶ tu'ug , katzpujxu̶ je̱'e̱ tyadzak tu'ug a'oy'eembyu̶ .
42022051	Mu̶'it je̱'e̱ Jesús myu̶naañ : — U̶xmajtzku̶x , wan okdu'unu̶ch . Chi je̱'e̱ ja'ay tyadzak ni'idoonu̶ , y yajtzooky .
42022052	Chi nu̶maay je̱'e̱ teedy windzu̶ndu̶jk , je̱'e̱ mu̶jtzajptu̶jk kweentu̶'ajtpu̶ windzu̶ndu̶jk y je̱'e̱ amu̶jja'aydyu̶jk ajku̶xy je̱'e̱ mu̶dyiibu̶ najty tu̶ ñimiñyiiju̶ñ ajku̶xy , yajnu̶kxaanu̶gu̶xyu̶ mach . — ¿ Ti u̶u̶ch ko miich xyñimiingu̶xy mu̶u̶d je̱'e̱ espaadu̶ y mu̶u̶d je̱'e̱ kepyjyu̶jpxu'uñ du'un neby u̶u̶ch nu̶wu̶'u̶y tu'ug me̱e̱tzpu̶ju̶ñ ?
42022053	Jaboom jaboom u̶u̶ch ijty nyajpaady mu̶u̶d miich ajku̶xy ma je̱'e̱ mu̶jtzajptu̶jku̶ñ , y ka'p u̶u̶ch ijty ninej xytyuungu̶xy . Peru̶ chamnu̶ je̱'e̱ tiempo tu̶ paady mu̶naa je̱'e̱ ju̶bu̶kpu̶ tu̶ xymyu̶madaakku̶xyu̶ñ .
42022054	Chi je̱'e̱ Jesús majch ajku̶xy y yajnú̶kxku̶xy ma je̱'e̱ teedy windzú̶n nigu'ubajk'ajtpu̶ tyu̶jku̶ñ . Je̱'e̱ Pedro u̶x'aam najty je̱'e̱ ju̶gue̱mdu̶gu̶'u̶ panu̶kxy je̱'e̱ Jesús .
42022055	Chi jim tu̶ba'agujk jyu̶u̶nyajmu̶ju̶u̶ygyu̶xy , y ñaxwe̱tztaaygyu̶xy nigu̶xyu̶ ju̶u̶nba'a'aay . Je̱'e̱ Pedro naxwe̱tz je̱'e̱ nandu'un mayjya'ay'agujk .
42022056	Mu̶'it je̱'e̱ to'oxyu̶jk po'oduumbu̶ tu'ug , ijxy je̱'e̱ Pedro y'u̶ña'ay ju̶u̶nba'a'aay , chi win'ijxpejty y nu̶maay : — Nan adaa ja'ay najty yu̶'u̶ Jesús mu̶dwu̶dijtp .
42022057	Peru̶ je̱'e̱ Pedro kyuyu'tz je̱' , myu̶naañ : — To'oxyu̶jk , ka'p u̶u̶ch yu̶'u̶ n'ixy'aty .
42022058	Ko we̱e̱nu̶ y'ijty , chi je̱'e̱ ja'ay ja'adu'ug ijxy je̱'e̱ Pedro y chi nu̶maay : — Nan miich yu̶'u̶ Jesús najty mu̶dwu̶dijtypy ajku̶xy . Chi je̱'e̱ Pedro y'adzooy : — Ka'p , ka'p je̱'e̱ y'u̶u̶chu̶ch mexy .
42022059	Tu̶ najty da'a tu'k-hooru̶ y'ijtnu̶ ko je̱'e̱ wiingpu̶ oy myu̶na'añ : — Jaanch adaa ja'ay najty mu̶dwu̶dijtp je̱'e̱ Jesús , nan galilea ja'ay yu̶'u̶ .
42022060	Chi je̱'e̱ Pedro y'adzooy : — Ka'p u̶u̶ch mexy nnejwu̶'u̶y tii du'un mja'akápxypy mja'amu̶dyaakypyu̶ñ . Je̱'e̱ timymyu̶'ityu̶ , kapxnu̶ najty je̱'e̱ Pedro ko je̱'e̱ tzeyñu̶'u̶'aa oy tu'ug yaxu̶'u̶gy .
42022061	Mu̶'it je̱'e̱ Windzú̶n Jesús ni'ijxwimbijty je̱'e̱ Pedro , y chi je̱'e̱ Pedro ja'aymye̱jtzpaaty ko je̱'e̱ Windzú̶n Jesús najty du'un tu̶ ñu̶ma'ayii : “ Cham koodz ka'anu̶ naty je̱'e̱ tzeyñu̶'u̶'aa yaxu̶'u̶gyñu̶ ko u̶u̶ch miich tu̶gu̶u̶g'ook xykyuyu'udzu̶ch . ”
42022062	Y chi je̱'e̱ Pedro jiiby pyu̶dzu̶u̶my , oy jyu̶'u̶y ya'axy neby ku'uwópy ku'uga'achpyu̶ju̶ñ mu̶u̶d je̱'e̱ taju̶ñ mayu̶ñ .
42022063	Je̱'e̱ ja'ay ajku̶xy mu̶dyiibu̶ najty je̱'e̱ Jesús kweentu̶'ajtku̶xpu̶ñ , ñixiikypy yajxiikku̶xypy najty je̱'e̱ Jesús , y kyojxku̶xypy wyojpku̶xypy najty .
42022064	Chi wiinguxodzu̶u̶ygyu̶xy , y kojxku̶xy ma je̱'e̱ wyiiñjyu̶jpu̶ñ , y yajtu̶u̶gu̶xy : — Oknejwu̶'u̶ , ¿ pu̶n tu̶ xykyoxy ?
42022065	Y ojy ajku̶xy , ku̶xy kubety najty janch nu̶maaygyu̶xy mu̶u̶d je̱'e̱ ju̶bu̶k ayuuk .
42022066	Ko xyu̶u̶mu̶u̶y , chi yo'oymyujktu̶gu̶u̶ygyu̶xy je̱'e̱ judío amu̶jja'aydyu̶jk , je̱'e̱ teedy windzu̶ndu̶jk y je̱'e̱ Moisés y'ane̱'e̱mu̶ñ windzu̶ndu̶jk ajku̶xy , y chi je̱'e̱ Jesús yajnú̶kxy ajku̶xy mu̶jjuntu̶jooty . Jim yajtu̶u̶y ajku̶xy :
42022067	— Awaanu̶u̶ygyu̶ch ajku̶xy , ¿ nej miich je̱' je̱'e̱ Cristo ? Chi je̱'e̱ Jesús y'adzooy : — Pu̶nu̶ nnu̶maaby miich ajku̶xy ko jyaanchu̶ch , ka'p je̱'e̱ mu̶bu̶jkku̶xu̶ch .
42022068	Y pu̶nu̶ u̶u̶ch miich nyajtu̶u̶gu̶xypy , ka'p u̶u̶ch miich xy'adzówu̶ch ajku̶xy
42022069	Peru̶ chamyu̶ chamyu̶ , u̶u̶ch je̱' je̱'e̱ ja'ay mu̶dyiibu̶ tzon tzajpjooty , n'u̶ña'awa'añu̶ch ma je̱'e̱ Dios mu̶j mu̶k'ajtmu̶u̶dpu̶ y'a'oy'eembyu̶ñ .
42022070	Chi nigu̶xyu̶ yajtu̶u̶gu̶xy : — ¿ Y nej miich tyú̶mu̶tz je̱'e̱ Dios xy'ung'ajtp ? Chi je̱'e̱ Jesús y'adzoowu̶ ajku̶xy : — Miich du'un ku̶'u̶m mmu̶naamb ajku̶xy ko u̶u̶ch nje̱'e̱ju̶ch .
42022071	Mu̶'it je̱' myu̶naañ ajku̶xy : — ¿ Ti je̱'e̱ nidu̶y'ajt'ajtpu̶ njakwaanu̶mu̶ch ajku̶xy ? U̶u̶ch yam ku̶'u̶m tu̶ nmu̶doowu̶m ajku̶xy neby tu̶ myu̶na'añu̶ñ .
42023001	Chi je̱'e̱ mayjya'ay nigu̶xyu̶ pyu̶du̶'kku̶xy y yajnú̶kxku̶xy je̱'e̱ Jesús ma je̱'e̱ Pilatoju̶ñ .
42023002	Chi xu̶'u̶du̶gu̶u̶y ajku̶xy , myu̶naangu̶xy : — Adaa ja'ay , tu̶ nbaadyu̶ch ajku̶xy ko je̱'e̱ naax kajpt agapxu̶'u̶y . Myu̶na'añ ko ka'p mu̶baad nmu̶gube̱jtu̶m ajku̶xy je̱'e̱ romano mu̶j'ane̱'e̱mbu̶ , y nan yu̶'u̶ du'un ku̶'u̶m mu̶naamb ko yu̶'u̶ je̱' je̱'e̱ Cristo mu̶dyiibu̶ mu̶j'ane̱'e̱mbu̶'ajtpu̶ñ .
42023003	Chi je̱'e̱ Pilato yajtu̶u̶y je̱'e̱ Jesús : — ¿ Nej miich je̱' je̱'e̱ judío ja'ay myu̶j'ane̱'e̱mbu̶ ajku̶xy ? — Chi je̱'e̱ Jesús y'adzooy — miich du'un mmu̶naamb .
42023004	Mu̶'it je̱'e̱ Pilato nu̶maay je̱'e̱ teedy windzu̶ndu̶jk ajku̶xy y je̱'e̱ mayjya'ay : — Ka'p u̶u̶ch ni tii poky nbaady ma adayaaba ja'ayu̶ñ .
42023005	Peru̶ je̱'e̱ Jesús myu̶dzip ajku̶xy ni'igyu̶ najty je̱'e̱ mu̶k myu̶naan'adu̶u̶tzku̶xy : — Adaa Jesús naax kajpt yu̶'u̶ ku̶xyu̶ jyanchyajyo'oywa'kxtaaby mu̶u̶d je̱'e̱ y'u̶xpu̶jku̶ñ . Galilea yajtzondaaky y chambaad yaa du'un y'adu̶'u̶ch yaa Judea .
42023006	Ko je̱'e̱ Pilato mu̶dooy ko je̱'e̱ Jesús myu̶dziptu̶jk kajptxu̶u̶ kapxpaatku̶xy Galilea , chi yajtu̶u̶y pu̶nu̶ galilea ja'ay je̱'e̱ Jesús najty .
42023007	Y ko du'un ñu̶maayu̶ ajku̶xy ko jyaanchu̶ch , chi mu̶k'eemby winju̶wu̶u̶y ko najty jim pyaadyii ma je̱'e̱ Heródesu̶ñ mu̶dyiibu̶ najty jim Galilea gobernador'ajtpu̶ñ . Chi je̱'e̱ Jesús jim kejxy ma je̱'e̱ Herodes mu̶dyiibu̶ najty nandu'un yajpaatp jim Jerusalén je̱'e̱ mu̶'it xu̶u̶ .
42023008	Ko je̱'e̱ Herodes Jesús ijxpaaty , chi oy jyootkugu̶'u̶y , je̱' ko tu̶u̶yu̶p najty ja'atu̶gu̶'u̶y'ixaambu̶ , tu̶ najty je̱'e̱ y'ayuuk mu̶doowu̶ y jya'ay'ejxypy najty ixa'añ túnu̶ch je̱'e̱ mu̶jwinma'añ nije̱' .
42023009	Janchmay ayuuk jya'ayaj'amdow , y je̱'e̱ Jesús ni tu'k'aa kya'a'adzooy .
42023010	Nan jim najty je̱'e̱ teedy windzu̶ndu̶jk mu̶u̶d je̱'e̱ Moisés y'ane̱'e̱mu̶ñ windzu̶ndu̶jk ajku̶xy , janch ni'ixu̶'u̶be̱jtku̶xy mu̶kta'agy .
42023011	Mu̶'it je̱'e̱ Herodes mu̶u̶d je̱'e̱ syoldadotu̶jk nixiik yajxiikku̶xy je̱'e̱ Jesús , ka'p mu̶j'ijxy mu̶jpu̶daaky ajku̶xy , chi xojxy ajku̶xy mu̶u̶d je̱'e̱ oywyit neby je̱'e̱ mu̶j'ane̱'e̱mbu̶ñ , y ke̱jxwimbijty jim ja'adu'ook ma je̱'e̱ Pilátoju̶ñ .
42023012	Je̱'e̱ mu̶'it xu̶u̶ je̱'e̱ Herodes mu̶u̶d je̱'e̱ Pilato ñaymyu̶gu'ugpu̶jku̶ ajku̶xy ; je̱' ko naymyu̶jootma'ttu̶p je̱'e̱ najty jékyu̶p ajku̶xy .
42023013	Chi je̱'e̱ Pilato yajnaymyujku̶ je̱'e̱ teedy windzu̶ndu̶jk , je̱'e̱ tuungmu̶u̶dpu̶du̶jk y je̱'e̱ naax kajpt ajku̶xy .
42023014	Y chi nu̶maay ajku̶xy : — Miich adayaaba ja'ay tu̶ xyajnimiingu̶xy , mmu̶naangu̶xy ko je̱'e̱ ja'ay yaj'yo'oywya'kxta'ay ; peru̶ tu̶ u̶u̶ch yu̶'u̶ nja'atu̶ydyúñ ma je̱'e̱ mwinduuy miich ajku̶xyu̶ñ y ka'p u̶u̶ch yu̶'u̶ ni tii poky nbaattu̶yu̶ du'un neby mja'axu̶'u̶gu̶xyu̶ñ .
42023015	Nan ka'p je̱'e̱ Herodes ni tii poky tu̶ paady ma adaa ja'ayu̶ñ , neby tu̶ okke̱jxwimbijtpu̶ ma u̶u̶ch ajtu̶m ajku̶xyu̶ñ . Ni tii poky adaa Jesús tu̶ ka'atúñ mu̶dyiibu̶ mu̶baad ku'u'o'ogu̶'u̶yu̶ñ .
42023016	Miñ u̶u̶ch n'oktzaachtyúñ y mu̶'it u̶u̶ch nnajtzmadzu̶'u̶wu̶ch .
42023017	[ Du'un je̱'e̱ Pilato je̱'e̱ naax kajpt najty yajjootkujk'áty , najtzmadzu̶'u̶y je̱'e̱ pujxtu̶jkja'ay tu'ug mu̶jPascuaxu̶u̶jooty . ]
42023018	Chi je̱'e̱ mayjya'ay nigu̶xyu̶ mu̶k myu̶naandu̶gu̶u̶ygyu̶xy : — ¡ Ka'p yu̶'u̶ Jesús mnajtzmadzu̶'u̶y ! ¡ Najtzmadzu̶'u̶ yu̶'u̶ Barrabás !
42023019	Je̱'e̱ Barrabás paady najty je̱'e̱ chúmyu̶ch ko je̱'e̱ gobierno romano najty tu̶ nibu̶du̶'u̶gy kajptjooty , nan tu̶ najty jya'ayyaj'o'ogy .
42023020	Chi je̱'e̱ Pilato je̱'e̱ mayjya'ay ja'adu'ook ja'anu̶maay ko je̱'e̱ Jesús najtzmadzu̶'u̶wa'añ .
42023021	Peru̶ je̱' mu̶k je̱'e̱ ni'igyu̶ yaaxke̱e̱kku̶xy : — ¡ Yajcruutzpé̱t miich yu̶'u̶ ! ¡ Yajcruutzpé̱t miich yu̶'u̶ !
42023022	Chi je̱'e̱ Pilato mu̶du̶gu̶u̶g'ook ñu̶maayu̶ ajku̶xy : — ¿ Ti yu̶'u̶ tu̶ tuundu̶góy ? Ka'p u̶u̶ch pyoky yu̶'u̶ maa nbaattu̶yu̶ tii mu̶baad ku'u'o'ogu̶'u̶yu̶ñ . Miñ u̶u̶ch n'oktzaachtyúñ y mu̶'it u̶u̶ch nnajtzmadzu̶'u̶wu̶ch .
42023023	Peru̶ je̱'e̱ ja'ay ni'igyu̶ najty je̱'e̱ mu̶k myu̶naan'adu̶u̶tzku̶xy ko wan yajcruutzpéty . Chi je̱'e̱ Jesús du'un mu̶madaaky ajku̶xy ko je̱'e̱ teedy windzu̶ndu̶jk najty jyanchne̱'e̱mgu̶xy .
42023024	Chi je̱'e̱ Pilato du'un kuydyuuñ neby je̱'e̱ ja'ay najty yujkwaangu̶xyu̶ñ ;
42023025	najtzmadzu̶u̶y je̱'e̱ Barrabás mu̶dyiibu̶ najty tu̶ yujkwaangu̶xyu̶ñ mu̶dyiibu̶ najty pujxtu̶gooty ko jyanchtziptúñ y jya'ayyaj'o'ogy , y ku̶'u̶yejky je̱'e̱ Jesús ma je̱' ajku̶xyu̶ñ ko wan tuungu̶xy neby je̱'e̱ y'aa jyoot najty tzojkku̶xyu̶ñ .
42023026	Ko je̱'e̱ Jesús yajnú̶kxy ajku̶xy cruutzpe̱jtpu̶ , tu'ugujk je̱'e̱ ja'ay tu'ug majtzku̶xy mu̶dyiibu̶ Cirene kugajptu̶ñ , mu̶dyiibu̶ xu̶u̶'ajtpu̶ñ Simón , mu̶dyiibu̶ najty kamjooty ja'tpu̶ñ . Chi je̱'e̱ Simón adzip yajkajpku̶xy je̱'e̱ Jesús kyruutz y yajpanú̶kxy je̱'e̱ Jesús u̶x'aam ajku̶xy .
42023027	Janch mayjya'ay najty panú̶kxu̶gu̶xp , y maydyo'oxyu̶jktu̶jk najty jyanchju̶u̶y jyanchyaaxku̶xy mu̶u̶d je̱'e̱ jootmáy ko je̱'e̱ Jesús najty yajcruutzpe̱da'añyii .
42023028	Chi je̱'e̱ Jesús ni'ijxwimbijty je̱'e̱ to'oxyu̶jktu̶jk ajku̶xy y nu̶maaygyu̶xy . — Miich Jerusalén to'oxyu̶jktu̶jk ajku̶xy , ka'p u̶u̶ch xyñiyaaxku̶xy , nayñiyaaxu̶gu̶x miich ku̶'u̶m ajku̶xy y nan niyaaxku̶x je̱'e̱ m'ung m'ana'k ajku̶xy .
42023029	Je̱' ko mínu̶p je̱'e̱ xu̶u̶ tiempo mu̶naa ; mu̶naa je̱'e̱ ja'ay myu̶na'anu̶ch : ‘ Jootkujk je̱'e̱ to'oxyu̶jktu̶jk ajku̶xy mu̶dyiibu̶ ka'p y'ung'ijxku̶xyu̶ñ , mu̶dyiibu̶ ka'p tu̶ y'ungjomu̶'kku̶xyu̶ñ y mu̶dyiibu̶ ka'p tu̶ y'ungyajtzi'tzku̶xyu̶ñ . ’
42023030	Mu̶'it je̱'e̱ ja'ay myu̶naandu̶gu̶u̶ygyu̶xu̶ch mu̶jtún mu̶jkopt : ‘ ¡ Ni'igu̶daagótku̶ch ajku̶xy ! ’ , y je̱'e̱ mutztún mutzkopt : ‘ ¡ Yu'tzku̶ch ajku̶xy ! ’
42023031	Je̱'e̱ ko u̶u̶chu̶mxaj je̱'e̱ ja'ay du'un xytyuungu̶xpu̶py je̱'e̱ tzuxkkepy , y ¿ miich mdijy je̱'e̱ du'un xy'okni'ituunu̶p ajku̶xy je̱'e̱ tu̶'u̶tzképy ?
42023032	Nan jim najty nandu'un yajnú̶kxku̶xy me̱tzk me̱e̱tzpu̶du̶jk , yajcruutzpe̱daangu̶xy kipxy mu̶u̶d je̱'e̱ Jesús .
42023033	Ko jim jya'tku̶xy ma je̱'e̱ it lugaar tu'ug mu̶dyiibu̶ xu̶u̶'ajtpu̶ñ o'kpu̶ ku'ubajk it , chi je̱'e̱ Jesús jim yajcruutzpejty ajku̶xy mu̶u̶d je̱'e̱ me̱e̱tzpu̶du̶jk me̱tzk , tu'ug y'a'oy'eemby y ja'adu'ug y'anajty'eemby .
42023034	[ Chi je̱'e̱ Jesús myu̶naañ : — Dios Teedy , winme̱kxu̶ yu̶'u̶ pyoky kyu̶dyeey ajku̶xy , je̱' ko ka'p nejwu̶u̶ygyu̶xy tii tyuungu̶xypyu̶ñ . ] Y chi je̱'e̱ tziptuumbu̶tu̶jk suerte ijxy ajku̶xy ko najty je̱'e̱ Jesús wyit yajwa'kxaanu̶ ajku̶xy agu̶ je̱' .
42023035	Je̱'e̱ kajptja'ay jim najty je̱'e̱ wyindu̶kxnaaygyu̶xy , y u̶xtu̶ je̱'e̱ tuungmu̶u̶dpu̶du̶jk najty nixiikku̶xp yajxiikku̶xp je̱'e̱ Jesús , myu̶naangu̶xy : — Wiingja'ay yu̶'u̶ tu̶ yajtzo'ogy , wan cham ku̶'u̶m nayyajtzo'ogyii , pu̶nu̶ jaanch yu̶'u̶ jye̱'e̱ju̶ch je̱'e̱ Cristo , je̱'e̱ mu̶dyiibu̶ je̱'e̱ Dios tu̶ wyin'ixyii .
42023036	Nandu'un je̱'e̱ tziptuumbu̶tu̶jk ñixiikku̶xypy yajxiikku̶xypy najty je̱'e̱ Jesús , nimu̶jwa'kku̶xy najty , mooygyu̶xy u'ugu̶ch je̱'e̱ vinonu̶u̶ ta'ambu̶ .
42023037	Cham nu̶maaygyu̶xy : — ¡ Pu̶nu̶ miich Mu̶j'ane̱'e̱mbu̶'ajtp ma yu̶'u̶ judío ja'ay ajku̶xyu̶ñ , nayñiwa'anu̶u̶ miich ku̶'u̶m !
42023038	Y jim najty leetru̶ yujkja'ayu̶ch ma je̱'e̱ kyu'uduuyu̶ñ mu̶dyiibu̶ du'un mu̶naambu̶ñ : [ griego'eemby , latin'eemby y hebreo'eemby . ] “ Adaa je̱' je̱'e̱ judío ja'ay Myu̶j'ane̱'e̱mbu̶ ajku̶xy . ”
42023039	Chi je̱'e̱ me̱e̱tzpu̶ nidu'ugtu̶ mu̶dyiibu̶ najty cruutzkú̶xp , ojtu̶gu̶u̶y yaaxtu̶gu̶u̶y je̱'e̱ Jesús : — ¡ Pu̶nu̶ miich je̱' je̱'e̱ Cristo , nayyajtzo'ogu̶u̶ ku̶'u̶m y yajtzooku̶ch nandu'un ajku̶xy !
42023040	Peru̶ chi je̱'e̱ ja'adu'ukpu̶ me̱e̱tzpu̶ myu̶gu'ug ojy , y nu̶maay : — ¿ Nej ka'p je̱'e̱ Dios miich mdzu̶gu̶'u̶y , ka'p m'ixy ko yam kipxy ndzaachjajtu̶m ?
42023041	U̶u̶ch xypyaatp adaa du'un ajtu̶m ko adaa tzaachpyu̶ du'un ngu'ubu̶jku̶m je̱'e̱ tu̶u̶bu̶ nduundu̶gooyu̶m ; peru̶ adaa Jesús janch ni tii yu̶'u̶ tu̶ ka'atúñ .
42023042	Chi je̱'e̱ me̱tzpu̶ nu̶maay je̱'e̱ Jesús : — Tun may'ajt xyjya'aymyé̱dzu̶bu̶ch ko naty jiiby mja'ady ma je̱'e̱ m'ane̱'e̱mdaaktu̶ñ .
42023043	Chi je̱'e̱ Jesús y'adzoowu̶ : — Janch tu̶y'ajtu̶ñ du'un nnu̶ma'ay ko cham u̶u̶ch miich jiiby nmu̶d'ijtnu̶ch ma je̱'e̱ oybyu̶ ittu̶ñ .
42023044	Kujkyxyu̶u̶ najty ko oy kyoodzu̶ydya'ay ku̶xyu̶ je̱'e̱ naaxwiimbu̶ y tu̶gu̶u̶g hooru̶ du'un y'ijty .
42023045	Je̱'e̱ xu̶u̶ ka'p je̱'e̱ y'ok'aanu̶ , y chi je̱'e̱ wit kyu̶tzwa'kxy kujktu̶na'a'eemby mu̶dyiibu̶ je̱'e̱ mu̶jtzajptu̶jk najty mu̶u̶d y'adu̶u̶ydyúkyu̶ch ma je̱'e̱ Dios y'itu̶ñ .
42023046	Mu̶'it je̱'e̱ Jesús mu̶k yaaxkeeky y myu̶naañ : — ¡ Dios Teedy , cham nyajku̶'u̶du̶gu̶'u̶y u̶u̶ch je̱'e̱ n'aanu̶mu̶ ! Y ko du'un myu̶naañ , chi y'o'ky .
42023047	Ko je̱'e̱ tziptuumbu̶ romano windzú̶n du'un ijxy neby najty tu̶ tyuñ tu̶ jyadyii , chi je̱'e̱ Dios ja'aymyejch o'owu̶dajty , y myu̶naañ : — Jaanchxu̶m adayaaba ja'ay ijty ka'p pyokymyu̶u̶du̶ch .
42023048	Ku̶xyu̶ je̱'e̱ mayjya'ay tu̶u̶bu̶ najty jim yo'oymyujkku̶xy , y'ijxku̶x je̱' neby tyuunu̶ jyajtu̶ju̶ñ , chi wyimbijttaaygyu̶xnu̶ kajptjooty ; cham je̱'e̱ kyach janch kojxku̶xy mu̶u̶d je̱'e̱ jootmáy .
42023049	Y ku̶xyu̶ je̱'e̱ ja'ay mu̶dyiibu̶ je̱'e̱ Jesús najty myu̶dnay'ixy'ajtu̶py y je̱'e̱ to'oxyu̶jktu̶jk nandu'un ajku̶xy mu̶dyiibu̶ najty tu̶ pyadzooñyii jim Galilea , ju̶gue̱m je̱'e̱ wyu̶'u̶mu̶u̶ygyu̶xy y jyanchmu̶j'ijxku̶xy neby tyuñyii jyadyiiju̶ñ .
42023050	Jim najty ja'ay tu'ug mu̶dyiibu̶ xu̶u̶'ajtpu̶ñ José , mu̶dyiibu̶ Arimatea kugajptu̶ñ Judea naaxjooty , je̱' najty je̱' judío mu̶jtuungmu̶u̶dpu̶ , y janch'oyjya'ay je̱'e̱ ijty y tu'uda'agyjya'ay .
42023051	Je̱'e̱ José jyu̶jp'ijxypy je̱'e̱ najty ko je̱'e̱ Dios y'ane̱'e̱mu̶ñ myínu̶ch , y ka'p je̱'e̱ najty tii tu̶ yajtu̶gu̶'u̶y mu̶u̶d je̱'e̱ mu̶jtuungmu̶u̶dpu̶ ajku̶xy ko je̱'e̱ Jesús yaj'o'ky ajku̶xy .
42023052	Chi je̱'e̱ José je̱'e̱ Pilato oy ixy y yujkwaanu̶ je̱'e̱ Jesús ñi'kx .
42023053	Chi je̱'e̱ Jesús ñi'kx yajmu̶najku̶ ma je̱'e̱ cruutzu̶ñ , chi mo'oñ mu̶u̶d tu'ug oybyu̶ poob wit y pu̶daaky ma je̱'e̱ o'kpu̶ jutu̶ñ tzaague̱e̱tzmu̶jk ma najty ka'p ni pu̶n ñaaxtu̶gu̶'u̶yñu̶ju̶ñ .
42023054	Nayjyu̶jp'ijxu̶p najty ajku̶xy ko je̱'e̱ pokxyxyu̶u̶ yajtzonda'agaangu̶xy , y janch timychonda'agaanu̶py je̱'e̱ najty .
42023055	Je̱'e̱ to'oxyu̶jktu̶jk mu̶dyiibu̶ najty je̱'e̱ Jesús tu̶ padzóngu̶xyu̶ñ jim Galilea , pyanú̶kxku̶x je̱'e̱ José u̶x'aam , y y'ijxku̶x je̱'e̱ o'kpu̶ jut y je̱'e̱ ni'kx neby jiiby yajpu̶daakyu̶ñ .
42023056	Ko wyimbijttaaygyu̶xnu̶ ma je̱'e̱ tyu̶jku̶ñ , chi je̱'e̱ perfume yaj'oyu̶u̶ygyu̶xy . Chi je̱'e̱ to'oxyu̶jk pokxyxyu̶u̶ amay'ajty ajku̶xy du'un neby je̱'e̱ ku'utujku̶ñ najty y'ane'emyu̶ñ .
42024001	Ko je̱'e̱ sumaan y'u̶xtu̶gu̶u̶y je̱'e̱ Domingo xu̶u̶ , janch jopyñu̶ je̱'e̱ to'oxyu̶jktu̶jk ñú̶kxku̶xy ma je̱'e̱ o'kpu̶ juttu̶ñ mu̶nu̶kxy je̱'e̱ perfume ajku̶xy , je̱'e̱ mu̶dyiibu̶ najty tu̶ yaj'oyu̶u̶ygyu̶xyu̶ñ .
42024002	Ko jim jya'tku̶xy , chi je̱'e̱ tzaa oy paatku̶xy mu̶dyiibu̶ je̱'e̱ o'kpu̶ jut najty mu̶u̶d y'agu̶'u̶yu̶chu̶ñ , tu̶gu̶'u̶duum najty je̱'e̱ tyu̶gue̱jknaayñu̶ .
42024003	Y chi jutjooty tyu̶gu̶u̶ygyu̶xy , ka'p je̱'e̱ Windzú̶n Jesús ñi'kx paattu̶ ajku̶xy .
42024004	Janch tzu̶gu̶u̶ygyu̶xp najty jiiby jutjooty , ka'p najty oknejwu̶u̶ygyu̶xnu̶ tii tyuungu̶xu̶byu̶ñ , peru̶ ko tzojku̶ ñayyajni'igu̶xu̶'ku̶ y tyu̶na'ay ma je̱'e̱ ñamu̶jk ajku̶xyu̶ñ me̱tzk je̱'e̱ ja'ay janch adu̶kxpjaty je̱'e̱ wyit ajku̶xy .
42024005	Chi janchmu̶k chu̶gu̶u̶ygyu̶xy y ñaax'ijxtaaygyu̶xy y chi je̱'e̱ me̱tzkpu̶ ja'ay ñu̶maayu̶ ajku̶xy : — ¿ Ti je̱'e̱ juugypyu̶ ko m'u̶xtaaygyu̶xy ma je̱'e̱ tu̶u̶bu̶ y'o'ogyu̶ñ ?
42024006	Ka'p je̱'e̱ yaa , tu̶ je̱'e̱ jyuugypyú̶ky ; ja'aymye̱jtzku̶x du'un neby jim Galilea xyñu̶maayu̶ñ ajku̶xy ko najty jyímnu̶ju̶ch :
42024007	Ko tzipku̶xp u̶u̶ch je̱' je̱'e̱ ja'ay mu̶dyiibu̶ tzon tzajpjooty , nyajku̶'u̶yé̱gu̶chu̶ch pokyjya'aygyu̶'u̶'aam . Je̱' u̶u̶ch xyajcruutzpé̱du̶p ajku̶xy , chi u̶u̶ch kudu̶gu̶u̶g xu̶u̶ ja'adu'ook njuugypyú̶gu̶ch .
42024008	Mu̶'it je̱'e̱ to'oxyu̶jktu̶jk oy ja'aymye̱jtzpaatku̶xy neby je̱'e̱ Jesús najty tu̶ myu̶na'añu̶ñ .
42024009	Y ko jim wyimbijttaaygyu̶xnu̶ ma je̱'e̱ o'kpu̶ jutu̶ñ , chi ku̶xyu̶ yajmu̶dmu̶dyaaktaaygyu̶xy du'un neby najty tu̶ ijxku̶xy tu̶ mu̶doogu̶xyu̶ñ je̱'e̱ nimajktu'ugpu̶ apóstolestu̶jk y ku̶xyu̶ je̱'e̱ mayjya'ay mu̶dyiibu̶ najty jim yajpaatku̶xpu̶ñ ma je̱' ajku̶xyu̶ñ .
42024010	Je̱'e̱ to'oxyu̶jktu̶jk mu̶dyiibu̶ je̱'e̱ ayuuk mu̶ja'tku̶xu̶ñ ma je̱'e̱ apóstolestu̶jk ajku̶xyu̶ñ je̱' je̱'e̱ ajku̶xy : je̱'e̱ María je̱'e̱ mu̶dyiibu̶ najty Magdala kugajptu̶ñ , mu̶u̶d je̱'e̱ Juana y mu̶u̶d je̱'e̱ María , je̱'e̱ Santiago tyaj , y jaknaagu̶ñ je̱'e̱ myu̶do'oxyu̶jktu̶jk ajku̶xy .
42024011	Peru̶ je̱'e̱ apóstolestu̶jk ka'p je̱'e̱ to'oxyu̶jktu̶jk y'ayuuk mu̶jpu̶daaku̶ ajku̶xy ; du'un najty je̱'e̱ myu̶naangu̶xy ; nigoo ndijy najty je̱'e̱ du'un kyápxku̶xy myu̶dyaakku̶xy , paady najty ka'p mu̶bu̶jkku̶xy .
42024012	Chi je̱'e̱ Pedro tyu'ubu̶jky ñu̶kxy poyu̶'u̶gyu̶ ma je̱'e̱ Jesús najty tu̶ ñaaxtu̶gu̶'u̶yu̶ñ , y ko kyu'ixu̶u̶y ma je̱'e̱ o'kpu̶ jutu̶ñ , chi ijxy ko ka'p jiiby pu̶n ; je'eyu̶ je̱'e̱ poob wit ijxy y'oxna'ay mu̶dyiibu̶ je̱'e̱ Jesús najty mu̶u̶d tu̶ yajmo'oñu̶ñ . Chi wyimbijtnu̶ ma je̱'e̱ tu̶jku̶ñ , y mu̶k yajnú̶kxy yajju̶wu̶u̶y ko du'un ijxy neby najty tu̶ tyuñ tu̶ jyadyii .
42024013	Nan je̱'e̱ mu̶'it xu̶u̶ je̱'e̱ discípulotu̶jk najty nime̱tzk ñú̶kxku̶xy ma tu'ug mutzk kajpt mu̶dyiibu̶ xu̶u̶'ajtpu̶ñ Emaús , jii da'a jyu̶gué̱mu̶ch mu̶u̶d Jerusalén majktu'ug kilómetro .
42024014	Kápxu̶p mu̶dyaaku̶p najty ñú̶kxku̶xy y nigapx nimu̶dyaakku̶xy ku̶xyu̶ neby je̱'e̱ Jesús najty tu̶ jyaty tu̶ y'abetyu̶ñ .
42024015	Y du'un jyajty cham najty kyápxku̶xy myu̶dyaakku̶xy y y'amayu̶u̶ygyu̶xy , chi je̱'e̱ Jesús ku̶'u̶m nimu̶jwa'ky je̱'e̱ nime̱tzkpu̶ y mu̶dnu̶kxy kipxy ajku̶xy .
42024016	Je̱' ajku̶xy oy najty je̱'e̱ ja'a'ijxku̶xy , peru̶ ka'p najty kweentu̶tuungu̶xy pu̶n je̱' najtyu̶ñ . Du'un je̱'e̱ najty ju̶wu̶u̶ygyu̶xy neby pu̶ndu'umbu̶ y'agapxtugyiiju̶ñ ajku̶xy , ka'pu̶ u̶xkajpku̶xu̶ch . — ¿ Ti du'un mjanchnimu̶dyaakku̶xypy ma yam mdu'uyo'oygyu̶xyu̶ñ ? Chi táju̶p maayu̶p wya'kxu̶jpy ajku̶xy ,
42024017	Chi je̱'e̱ Jesús yajtu̶u̶wu̶ ajku̶xy : — ¿ Ti du'un mjanchnimu̶dyaakku̶xypy ma yam mdu'uyo'oygyu̶xyu̶ñ ? Chi táju̶p maayu̶p wya'kxu̶jpy ajku̶xy ,
42024018	y chi nidu'ugtu̶ mu̶dyiibu̶ najty xu̶u̶'ajtpu̶ñ Cleofas , y'adzooy : — Janch ku̶xyu̶ je̱'e̱ mayjya'ay nejwu̶ydya'ay neby je̱'e̱ ayo'on cham tu̶ tyuñ tu̶ jyadyii . ¿ Y miich jim naydyu'um ja'ttaak jim Jerusalén y ti ko mga'anejwu̶'u̶y ?
42024019	Chi je̱'e̱ Jesús yajtu̶u̶wu̶ ajku̶xy : — ¿ Ti tu̶ tyuñ tu̶ jyadyii ? Chi y'adzoogu̶xy : — Je̱'e̱ Jesús Nazaretpu̶ , mu̶dyiibu̶ ijty ijtp Dios y'ayuuknajtzkapxu̶u̶ybyu̶ , y je̱' ijty y'ayuuk mu̶j'ijtp ma je̱'e̱ Dios winduuyu̶ñ y ma je̱'e̱ naax kajpt kú̶xyu̶ju̶ñ y mu̶u̶d je̱'e̱ mu̶jwinma'añ mu̶dyiibu̶ tyuumybyu̶ñ .
42024020	Y je̱'e̱ teedy windzu̶ndu̶jk y u̶u̶ch je̱'e̱ n'amu̶jja'aydyu̶jk ajtu̶m ajku̶xy tu̶ ku̶'u̶ye̱jkku̶xy ko wan yajcruutzpedyii y yaj'o'ogu̶u̶ju̶ch .
42024021	Je̱'e̱ Jesús najty u̶u̶ch njanchja'ay'e̱jxpu̶py ajku̶xy ko je̱' ndijy je̱'e̱ Israel ja'ay niwa'anu̶p ajku̶xy ma je̱'e̱ myu̶dzip ajku̶xyu̶ñ . Cham myu̶du̶gu̶u̶gxu̶u̶ju̶u̶yñu̶ maabu̶ du'un ku̶xyu̶ tyuñyii jyadyii .
42024022	Cham je̱'e̱ to'oxyu̶jktu̶jk nije̱' xyjyanch'adzu̶u̶ygyu̶u̶ygyu̶xyu̶ch u̶u̶ch je̱'e̱ nmu̶gu'ugtu̶jk ajku̶xy ko tu̶ y'ooygyu̶xy janch jopyñu̶ ma je̱'e̱ o'kpu̶ jutu̶ñ .
42024023	Y je̱' ko ka'p tu̶ paatku̶xy je̱'e̱ Jesús ñi'kx , chi tu̶ wyimbijtku̶xnu̶ ; myu̶naangu̶xy ko je̱'e̱ ángelestu̶jk nije̱' tu̶ ñayyajni'igu̶xu̶'u̶gyii ma je̱' ajku̶xyu̶ñ y ko du'un tu̶ ñu̶maayu̶gu̶xy ko je̱'e̱ Jesús jyuugyu̶ch .
42024024	Mu̶'it u̶u̶ch je̱'e̱ nmu̶gu'ugtu̶jk nije̱' u̶x'aam tu̶ y'ooygyu̶xy ma je̱'e̱ o'kpu̶ jutu̶ñ , y nandu'un tu̶ paatku̶xy neby je̱'e̱ to'oxyu̶jktu̶jk tu̶ myu̶naangu̶xyu̶ñ , peru̶ ka'p je̱'e̱ Jesús maa tu̶ ijxku̶xy .
42024025	Mu̶'it je̱'e̱ Jesús ñu̶maayu̶ ajku̶xy : — ¡ Miich ja'ay ajku̶xy oy mjanchku'ujuuñ mjanchjootjuuñu̶ch ajku̶xy , ka'p du'un ku̶xyu̶ tu̶ mja'amu̶bu̶gaangu̶xy neby je̱'e̱ Dios y'ayuuknajtzkapxu̶u̶ybyu̶du̶jk myu̶naañu̶ñ ajku̶xy !
42024026	¿ Nej ka'p mdijy je̱'e̱ Cristo najty tzipku̶xp jayu̶jp y'ayo'onbaada'añ , y mu̶'itnu̶ tyu̶gu̶'u̶wu̶ch tzajpjooty ma je̱'e̱ oybyu̶ y'ijttaaktu̶ñ ?
42024027	Mu̶'it je̱'e̱ Jesús yajmu̶dmu̶dyaaktu̶gu̶u̶yu̶ ajku̶xy ku̶xyu̶ je̱'e̱ Dios y'ayuuk kuja'aybyu̶ , yajtzondaaky ma je̱'e̱ Moisés ñakyu̶ñ y ku̶xyu̶ je̱'e̱ mayñaky mu̶dyiibu̶ je̱'e̱ Dios y'ayuuknajtzkapxu̶u̶ybyu̶du̶jk jyaay ajku̶xyu̶ñ , yajxón yajni'ixu̶ydyaayu̶ ajku̶xy neby kyuja'ayu̶chu̶ñ mu̶u̶d je̱'e̱ Cristo kyu̶xpu̶ .
42024028	Ko oy jya'tku̶xy ma je̱'e̱ mutzk kajpt ma najty ñú̶kxku̶xyu̶ñ , chi je̱'e̱ Jesús du'un ñaybyu̶daaku̶ neby nu̶wu̶'u̶y jayu̶jp jyaknu̶kx'adu̶'u̶dza'añu̶ñ .
42024029	Peru̶ je̱' adzip yajwu̶'u̶mgu̶x , nu̶maay ajku̶xy : — Wu̶'u̶m mu̶u̶d u̶u̶ch ajku̶xy , je̱' ko tu̶ chu'uju̶u̶yñu̶ y koodzu̶u̶y'adu̶u̶tznu̶py yam . Chi je̱'e̱ Jesús kyajpttu̶gu̶u̶y y wyu̶'u̶my mu̶u̶d je̱' ajku̶xy .
42024030	Chi du'un jyajty ko najty tu̶ ñaxwé̱tzku̶xy meesu̶winduuy , chi je̱'e̱ Jesús tzajkaagy tu'ug konu̶'ky , y yejky je̱'e̱ Dioskujuuyu̶p , mu̶'it adugu̶u̶y y mooy je̱'e̱ nime̱tzkpu̶ ajku̶xy .
42024031	Timymyu̶'ityu̶ je̱'e̱ Jesús oy u̶xkajpku̶xy , chi je̱'e̱ Jesús du'uñyu̶ y'adu̶goyu̶u̶y .
42024032	Y chi ñayñu̶maaydyu̶gu̶u̶yu̶ ajku̶xy amíñ u̶xyu̶py : — Paatyu̶m je̱'e̱ myu̶k'ajt du'un tu̶ xyajju̶wu̶u̶yu̶m ma je̱'e̱ njoot nwinma'añ ajtu̶mu̶ñ ko najty jim tu'u'aam mmu̶dyaaku̶m xymyu̶dmiinu̶m , xyñajtzkapxu̶u̶yu̶ ajtu̶m je̱'e̱ mu̶dyiibu̶ kuja'ay miimb ma je̱'e̱ Dios ñakyu̶ñ .
42024033	Y timymyu̶'ityu̶ tyu'ubu̶jky ajku̶xy , wyimbijtku̶xnu̶ jim Jerusalén , y jim je̱'e̱ nimajktu'ugpu̶ apóstolestu̶jk oy paatku̶xy najty tu̶ ñayñi'imugu̶u̶yu̶gu̶xy mu̶u̶d je̱'e̱ myu̶gu'ugtu̶jk ajku̶xy .
42024034	Chi je̱'e̱ nime̱tzkpu̶ myu̶gu'ug ñu̶maayu̶ ajku̶xy : — Jaanch je̱' ko je̱'e̱ Windzú̶n Jesús tu̶ jyuugypyú̶ky , tu̶u̶ ñayyajni'igu̶xu̶'u̶gyii ma je̱'e̱ Simongu̶ñ .
42024035	Chi je̱'e̱ Cleofas mu̶u̶d je̱'e̱ myu̶gu'ug du'un myu̶dyaaky ajku̶xy neby najty tu'u'aam tu̶ mu̶dnaybyaattu̶gu̶xy je̱'e̱ Jesús , y neby u̶xkajpku̶xyu̶ñ ko je̱'e̱ tzajkaagy adugu̶u̶y .
42024036	Jiiby najty adayaaba ayuuk janch nimu̶dyaakku̶xyñu̶ ko je̱'e̱ Jesús oy ñayyajni'igu̶xu̶'u̶gyii ma je̱' ajku̶xyu̶ñ , ñaybyu̶daaku̶ kujkjooty y yajpókxu̶ ajku̶xy myu̶naañ : — Jootkugu̶u̶ygyu̶x miich ajku̶xy .
42024037	Je̱' mu̶k je̱'e̱ jyanchtzu̶gu̶u̶ygyu̶xy , myu̶naangu̶xy ko aanu̶mu̶ ndijy je̱'e̱ du'un y'ijxku̶xypy .
42024038	Y chi je̱'e̱ Jesús ñu̶maayu̶ ajku̶xy : — ¿ Ti ko mjanchtzu̶gu̶u̶ygyu̶xy ? ¿ Ti ko mga'amu̶bu̶jkku̶xy ko u̶u̶ch je̱'e̱ du'un ?
42024039	Ijxu̶u̶ygyu̶ch ajku̶xy je̱'e̱ ngu̶'u̶ y je̱'e̱ ndékyu̶ch . Je̱'e̱nu̶ch u̶u̶ch . Ni'idoongu̶ch y ijxku̶ch ajku̶xy ; je̱'e̱ aanu̶mu̶ ka'p chu'uch pyajk je̱'e̱ mu̶u̶du̶ch du'un neby miich m'ijxku̶xyu̶ñ nmu̶u̶du̶chu̶ñ u̶u̶ch .
42024040	Ko du'un ñu̶maayu̶ ajku̶xy , chi je̱'e̱ kyu̶'u̶ y je̱'e̱ tyeky yaj'ijxu̶ ajku̶xy .
42024041	Peru̶ je̱' ka'p je̱'e̱ mu̶bu̶jky ajku̶xy , je̱' ko najty jyanchjootkujku̶ch ajku̶xy y ko najty mu̶k yajnú̶kx yajju̶wu̶u̶ygyu̶xy , chi je̱'e̱ Jesús ñu̶maayu̶ ajku̶xy : — ¿ Mu̶u̶d ya ajku̶xy ti ii ngaayu̶mu̶byu̶ñ ?
42024042	Chi akxtza'ay tu'ktúky mooy ajku̶xy .
42024043	Y je̱' kyu'ubu̶jk je̱' chi jim kyaay y'uuky ma je̱'e̱ wyinduuy ajku̶xyu̶ñ .
42024044	Mu̶'it je̱'e̱ Jesús ñu̶maayu̶ ajku̶xy : — Neby u̶u̶ch tu̶ njaty tu̶ n'ayoy mu̶dyiibu̶ miich tu̶ m'ijxku̶xyu̶ñ , je̱' je̱'e̱ du'un mu̶dyiibu̶ nyajmu̶dmu̶dyaaku̶ñ ajku̶xy ko najty nmu̶d'ijtku̶xyñu̶ : ko tzipku̶xp du'un ku̶xyu̶ yajkuydyuunda'awu̶ch neby kyuja'ayu̶chu̶ñ mu̶u̶d u̶u̶ch kyu̶xpu̶ ma je̱'e̱ Moisés ñakyu̶ñ y ma je̱'e̱ Dios y'ayuuknajtzkapxu̶u̶ybyu̶du̶jk ñaky ajku̶xyu̶ñ , y ma je̱'e̱ Salmo nakyu̶ñ .
42024045	Y du'un je̱'e̱ Dios ñaky yajwinju̶wu̶u̶yu̶ ajku̶xy ,
42024046	y ñu̶maayu̶ ajku̶xy : — Du'un kuja'ay y'ity ma je̱'e̱ Dios ñakyu̶ñ ko tzipku̶xp je̱'e̱ Cristo y'o'ogu̶ch , y jyuugypyú̶gu̶ch kudu̶gu̶u̶g xu̶u̶ maabu̶ naty y'o'ogyu̶ñ .
42024047	Y wan yajkapxwa'kxy je̱'e̱ Dios y'ayuuk tyu̶y'ajt mu̶u̶d je̱' gyu̶xpu̶ xyu̶u̶ ma je̱'e̱ naaxwiimbu̶ kú̶xyu̶ju̶ñ , chonda'agu̶ch yaa Jerusalén , ko je̱'e̱ ja'ay wan jootwimbijtku̶xy ma je̱'e̱ Diosu̶ñ , wan je̱'e̱ pyoky kyu̶dyeey yajwinmé̱kxu̶ch ajku̶xy .
42024048	Miich mnidu̶y'ajt'ádu̶p ajku̶xy du'un neby yam ku̶xyu̶ tu̶ m'ijxku̶xy mdú̶kxku̶xyu̶ñ .
42024049	Y u̶u̶ch ngué̱xu̶py ma miich ajku̶xyu̶ñ je̱'e̱ Dios y'Espíritu Santo mu̶dyiibu̶ u̶u̶ch je̱'e̱ nDeedy tu̶ xyajwinwaanu̶u̶ygyu̶xyu̶ñ . Peru̶ wu̶'u̶mgu̶x miich yaa ma je̱'e̱ Jerusalén kajptu̶ñ u̶xtu̶ koonu̶ xy'adu̶gu̶'u̶wu̶ch xyjyoottu̶gu̶'u̶wu̶ch ajku̶xy je̱'e̱ Dios myu̶k'ajtu̶ñ mu̶dyiibu̶ tzonaambu̶ñ jiiby tzajpjooty .
42024050	Mu̶'it xu̶u̶ je̱'e̱ Jesús dyiscípulotu̶jk mu̶dtzoñ , mu̶dkajptpu̶dzu̶u̶my ajku̶xy , y mu̶dnu̶kxy ajku̶xy u̶xtu̶ Betania . Chi je̱'e̱ Jesús kyu̶'u̶ yujkxaju̶'ky kyunukxu̶ ajku̶xy .
42024051	Chi du'un jyajty cham najty kyunúkxu̶gu̶xyu̶ , chi y'abu̶kypyu̶dzu̶u̶mnu̶ ma je̱' ajku̶xyu̶ñ y yajpa'ttu̶gu̶u̶yu̶nu̶ tzajpjooty .
42024052	Chi je̱' jim jyakwa'kxu̶jpy ajku̶xy Dios o'owu̶dajtpu̶ , y chi wyimbijttaaygyu̶xnu̶ oy Jerusalén jya'tku̶xnu̶ janch jootkujk .
42024053	Y jaboom jaboom najty yajpaatku̶xy ma je̱'e̱ mu̶jtzajptu̶jku̶ñ , ja'aymye̱jtzku̶xy o'owu̶dajtku̶xy je̱'e̱ Dios . Jaanch adaa du'un .
43001001	Ko je̱'e̱ naaxwiimbu̶ aga'an chondaaky je'emy najty je̱'e̱ tyu̶y'ajtmu̶u̶dpu̶ ya , y je̱'e̱ tyu̶y'ajtmu̶u̶dpu̶ tu'ugyu̶ najty je̱'e̱ y'ity mu̶u̶d je̱'e̱ Dios y nan Dios najty je̱' .
43001002	Je̱' najty timy'aga'an'ajt yajpaatp mu̶u̶d je̱'e̱ Dios .
43001003	Y mu̶u̶d je̱' gyu̶xpu̶ je̱'e̱ Dios yajkojy ku̶xyu̶ tijaty ya naaxwiiñ n'ijxu̶mbyu̶ñ ajku̶xy , y ka'p je̱'e̱ wiingpu̶ yajkoj .
43001004	Y je̱' je̱'e̱ jugy'ajtu̶ñ ye̱jkp ma je̱'e̱ naaxwiiñjya'ay kú̶xyu̶ju̶ñ , y je̱' ko je̱' je̱'e̱ jugy'ajtu̶ñ ye̱jkp ma je̱'e̱ naaxwiiñjya'ay kú̶xyu̶ju̶ñ , du'un je̱' neby tu'ug ju̶u̶n mu̶dyiibu̶ je̱'e̱ ja'ay kudu̶kxp kujajpu̶ñ .
43001005	Adayaaba ju̶u̶n ajajp adu̶kxp adaa ma y'agodzu̶'u̶yu̶ñ , y je̱'e̱ koodzpu̶ ka'p je̱'e̱ mu̶baad myu̶mada'agyii .
43001006	Mu̶'it je̱'e̱ Dios je̱'e̱ ja'ay tu'ug kejxy , je̱'e̱ mu̶dyiibu̶ xu̶u̶'ajtpu̶ñ Juan ,
43001007	mu̶dyiibu̶ tu̶y'ajt ye̱jkpu̶ miinu̶ñ nidu̶y'ajt'ádu̶ch je̱' je̱'e̱ mu̶dyiibu̶ du'un neby je̱'e̱ ju̶u̶nu̶ñ , neby je̱'e̱ ja'ay mu̶baad nigu̶xyu̶ mu̶bu̶jktaaygyu̶xyu̶ñ neby je̱'e̱ Juan najty myu̶na'añu̶ñ .
43001008	Juan ka'p najty je̱'e̱ jye̱'e̱ju̶ch je̱'e̱ mu̶dyiibu̶ du'un neby je̱'e̱ ju̶u̶nu̶ñ ; je'eyu̶ najty je̱'e̱ tu̶ yajkéxy ko nidu̶y'ajt'ádu̶ch je̱'e̱ mu̶dyiibu̶ du'un neby je̱'e̱ ju̶u̶nu̶ñ .
43001009	Ko je̱'e̱ yaa y'ooy ma adayaaba naaxwiiñ je̱'e̱ mu̶dyiibu̶ du'un neby je̱'e̱ ju̶u̶n tu̶y'ajtpu̶ju̶ñ , je̱' je̱'e̱ tu̶y'ajt xymyooyu̶m ajku̶xy neby je̱'e̱ ja'ay ya naaxwiiñ mu̶baad nigu̶xyu̶ paatku̶xyu̶ñ je̱'e̱ Dios y'ayuuk tyu̶y'ajt .
43001010	Ko je̱'e̱ tu̶y'ajtmu̶u̶dpu̶ ya y'ooy ma adayaaba naaxwiiñu̶ñ , y oy najty je̱'e̱ Dios je̱'e̱ naaxwiiñ je̱' tu̶ ja'ayajkojy mu̶u̶d je̱' gyu̶xpu̶ , peru̶ ka'p je̱'e̱ naaxwiiñjya'ay y'u̶xkajpu̶ ajku̶xy .
43001011	Je̱'e̱ kyu̶'u̶mmu̶gugajpt , je̱'e̱ judío ja'ay , je̱' je̱'e̱ jya'ani'ooy , peru̶ je̱' ka'p je̱'e̱ kyu'ubu̶jku̶ ajku̶xy .
43001012	Peru̶ ku̶xyu̶ mu̶dyiibu̶ ku'ubu̶jku̶ju̶ñ y myu̶bu̶jkku̶xu̶ je̱'e̱ y'ayuuk tyu̶y'ajt , je̱'e̱ju̶tz je̱'e̱ ane̱'e̱mu̶ñ myooy ajku̶xy ko je̱'e̱ Dios wan ung'ajtu̶gu̶xyu̶ .
43001013	Ka'p je̱'e̱ du'un xy'ung'ajtu̶m ajku̶xy neby adayaaba teedy xy'ung'ajtu̶mu̶ñ ajku̶xy , nan ka'p dyu'unu̶ch neby je̱'e̱ ja'ay tijyu̶ñ . Peru̶ ko je̱'e̱ Dios y'ayuuk tyu̶y'ajt tu̶ nmu̶bu̶jku̶m ajku̶xy , mu̶'it je̱'e̱ du'un xy'ung'ajtu̶nu̶ ajtu̶m ajku̶xy .
43001014	Je̱'e̱ tu̶y'ajtmu̶u̶dpu̶ ya naaxwiiñ je̱'e̱ mya'axung'ajty mu̶u̶d je̱'e̱ ñi'kx kyopt y chu̶naay jyugy'ajty ma u̶u̶ch ajtu̶m ajku̶xyu̶ñ , je̱' tzojky ju̶wu̶u̶y je̱'e̱ naaxwiiñjya'ay y nigapxy nimu̶dyaaky je̱'e̱ tu̶y'ajt . Y u̶u̶ch tu̶ u̶u̶ch je̱'e̱ y'oy'ajt myu̶k'ajt n'ijxu̶ ajku̶xy , je̱'e̱ oy'ajt mu̶k'ajt mu̶dyiibu̶ je̱'e̱ tu'kpajkpu̶ Dios y'Ung je̱'e̱ Tyeedy mooyu̶ju̶ñ .
43001015	Juan Bautista ñidu̶y'ajt'ajt je̱'e̱ Dios y'Ung , y myu̶naañ : “ Adaa ja'ay je̱' je̱'e̱ mu̶dyiibu̶ u̶u̶ch nnigapx ma miich ajku̶xyu̶ñ , ko u̶u̶ch du'un nmu̶naañ ko je̱'e̱ mu̶dyiibu̶ u̶x'aam miimb ma u̶u̶chu̶ñ , jakmu̶k'ajt mu̶u̶d je̱'e̱ ni'igyu̶ ka'p u̶u̶chu̶ñu̶ba , je̱' ko je'emy najty yu̶'u̶ yaa ko u̶u̶ch nma'axung'ajty . ”
43001016	Je̱'e̱ Dios y'Ung xychojku̶mby xyjyu̶wu̶u̶yu̶mby mu̶jku̶je̱e̱ , paady je̱'e̱ oy'ajt may'ajtu̶ñ tuñ mu̶jku̶je̱e̱ oymyu̶naaju̶ch .
43001017	Je̱'e̱ Dios je̱'e̱ Moisés ane̱'e̱mu̶ñ mooy , peru̶ je̱'e̱ Dios xychojku̶mb xyjyu̶wu̶u̶yu̶mb je̱' y tu̶ je̱'e̱ tu̶y'ajtu̶ñ xymyooyu̶m ajku̶xy mu̶u̶d je̱'e̱ Jesucristo kyu̶xpu̶ .
43001018	Ka'p je̱'e̱ Dios ni pu̶n ixyñu̶ ; je̱'e̱ tu'kpajkpu̶ y'ung , mu̶dyiibu̶ Dios'ajtpu̶ñ y je̱'e̱ mu̶dyiibu̶ tu'ugyu̶ yajpaatp ma je̱'e̱ Dios Teedy y'ityu̶ñ , je̱'e̱ mu̶dyiibu̶ du'un tu̶ xyajnejwu̶u̶yu̶m ajku̶xy neby je̱'e̱ Dios Teedy yajpaadyu̶ñ .
43001019	Chi je̱'e̱ Jerusalenbu̶ judío ja'ay ke̱jxku̶xy je̱'e̱ teedytu̶jk mu̶u̶d je̱'e̱ levitu̶ja'ay ajku̶xy mu̶dyiibu̶ tuungu̶xpu̶ñ ma je̱'e̱ mu̶jtzajptu̶jku̶ñ ma je̱'e̱ Juan najty yajpaadyu̶ñ , nu̶kxy yajtu̶u̶gu̶xy pu̶n je̱' najtyu̶ñ .
43001020	Y je̱' ñigapx je̱'e̱ oy yajxón , myu̶naañ : — U̶u̶ch ka'p u̶u̶ch nje̱'e̱ju̶ch je̱'e̱ Cristo
43001021	Chi ja'adu'ook yajtu̶u̶gu̶xy : — ¿ Pu̶n miich ? ¿ Nej miich je̱'e̱ Dios y'ayuuknajtzkapxu̶u̶ybyu̶ Elías ? Chi je̱'e̱ Juan y'adzooy : — Ka'p je̱'e̱ y'u̶u̶chu̶ch . Chi jaknu̶maay'adu̶u̶tzku̶xy : — ¿ Nej miich tyú̶mu̶tz je̱'e̱ Dios y'ayuuknajtzkapxu̶u̶ybyu̶ je̱'e̱ mu̶dyiibu̶ je̱'e̱ Dios ñigapx ma je̱'e̱ ñakyu̶ñ ko myina'añ ya naaxwiiñ ? Chi je̱'e̱ Juan y'adzooy : — Ka'p .
43001022	Chi jaknu̶maaygyu̶xy : — ¿ Peru̶ pu̶n mixyu̶n miich ? Neby u̶u̶ch je̱'e̱ tu̶y'ajt mu̶baad nmu̶nú̶kxku̶xyu̶ñ ma u̶u̶ch je̱'e̱ mu̶dyiibu̶ u̶u̶ch tu̶ xykye̱jxku̶xyu̶ñ . ¿ Ti ko ku̶'u̶m mga'anayñigapxyii pu̶n mixyu̶n miichu̶ñ ?
43001023	Chi je̱'e̱ Juan y'adzoowu̶ ajku̶xy : — U̶u̶ch je̱' je̱'e̱ ja'ay mu̶dyiibu̶ je̱'e̱ Dios y'ayuuk najtzkapxu̶u̶ybyu̶ñ jim adu'ugtuum : ‘ Yajtu̶u̶gu̶x je̱'e̱ Windzú̶n Dios ñu̶u̶'aa tyu'u'aa je̱'e̱ mu̶dyiibu̶ mu̶j aney axu̶guetyu̶ñ ’ , du'un neby je̱'e̱ Dios y'ayuuknajtzkapxu̶u̶ybyu̶ Isaías jékyu̶p myu̶naañu̶ñ .
43001024	Mu̶dyiibu̶ je̱'e̱ fariseotu̶jk najty tu̶ kye̱jxu̶gu̶xyu̶ñ nu̶kxy je̱'e̱ Juan yajtu̶u̶gu̶xy ,
43001025	chi nu̶maaygyu̶xy : — Pu̶nu̶ ka'p miich mje̱'e̱ju̶ch je̱'e̱ Cristo , ni je̱'e̱ Elías , y ni mga'aje̱'e̱ju̶ch je̱'e̱ Dios y'ayuuknajtzkapxu̶u̶ybyu̶ , ¿ y tiiju̶tz ko mja'ayyajnu̶u̶béty ?
43001026	Chi je̱'e̱ Juan y'adzoowu̶ ajku̶xy : — U̶u̶ch yajnu̶u̶be̱jtpu̶ch mu̶u̶d je̱'e̱ nu̶u̶ , peru̶ jii je̱'e̱ ja'ay tu'ug ma miich ajku̶xyu̶ñ mu̶dyiibu̶ ka'p m'ixy'ajtku̶xyu̶ñ ,
43001027	y mu̶dyiibu̶ jak'u̶x'aam miimb ma u̶u̶chu̶ñ . U̶u̶ch ka'p u̶u̶ch xypyaady nú̶kxyu̶ch je̱'e̱ kyu̶'u̶gwiin ngue̱ju̶yu̶ .
43001028	Adaa jim adaa du'un tyuunu̶ jyajtu̶ ma je̱'e̱ kajpt mu̶dyiibu̶ xu̶u̶'ajtpu̶ñ Betania , jim Jordán mu̶jnu̶u̶'awiimb xu̶u̶bu̶dzu̶my'eemby ma je̱'e̱ Juan najty jya'ayyajnu̶u̶bétyu̶ñ .
43001029	Kujaboom je̱'e̱ Juan ijxy je̱'e̱ Jesús ko najty ñimiñyii , y chi myu̶naañ : “ ¡ Ijxku̶x , chi je̱'e̱ Dios byorreegu̶'úng myiñ mu̶dyiibu̶ je̱'e̱ Dios tu̶ kexyu̶ñ , je̱'e̱ mu̶dyiibu̶ je̱'e̱ naaxwiiñjya'ay ni'o'ktu'udaambu̶ñ neby je̱'e̱ windzu̶gu̶'u̶ñdyu̶ñ mu̶u̶d je̱'e̱ pyoky kyu̶xpu̶ ajku̶xy !
43001030	Adaa je̱' je̱'e̱ mu̶dyiibu̶ u̶u̶ch najty du'un ndijpyu̶ñ ko u̶u̶ch du'un nmu̶naañ : ‘ Jak'u̶x'aam je̱'e̱ ja'ay tu'ug myiñ ma u̶u̶chu̶ñ mu̶dyiibu̶ ni'igyu̶ jakmu̶k'ajt mu̶u̶du̶ñ ka'p u̶u̶chu̶ñu̶ba , je̱' ko je'emy najty yu̶'u̶ yaa ko u̶u̶ch nma'axung'ajty . ’
43001031	Ni u̶u̶chpyaad najty je̱'e̱ nga'anejwu̶'u̶y pu̶n najty je̱'e̱ju̶ñ ; peru̶ u̶u̶ch , tu̶ u̶u̶ch je̱'e̱ ja'ay nyajnu̶u̶béty mu̶u̶d je̱'e̱ nu̶u̶ neby je̱'e̱ Israel ja'ay mu̶baad nejwu̶u̶ygyu̶xyu̶ñ pu̶n je̱'e̱ju̶ñ . ”
43001032	Nan ñigapx je̱'e̱ Juan nandu'un , myu̶naañ : “ Tu̶ u̶u̶ch je̱'e̱ Espíritu Santo n'ijxu̶ choñ tzajpjooty ; kyu̶daaky neby tu'ug muuxyu̶ñ , y chi yujkwéch ma je̱' kyu'uduuyu̶ñ .
43001033	U̶u̶ch ka'p u̶u̶ch najty nnejwu̶'u̶yñu̶ pu̶n je̱'e̱ju̶ñ , peru̶ je̱'e̱ Dios Teedy mu̶dyiibu̶ u̶u̶ch xykye̱jxu̶ñ ko u̶u̶ch nja'ayyajnu̶u̶bé̱du̶ch , je̱' u̶u̶ch xyñu̶maay : ‘ Je̱'e̱ ja'ay ma naty m'ixyu̶ñ kyu̶da'agy je̱'e̱ Dios y'Espíritu y yujkweech naty ma je̱' kyu'uduuyu̶ñ , je̱' je̱'e̱ ja'ay yaj'aadu̶gu̶'u̶wu̶p yajjoottu̶gu̶'u̶wu̶p je̱'e̱ Espíritu Santo . ’
43001034	U̶u̶ch tu̶ u̶u̶ch je̱'e̱ n'ixy , y u̶u̶ch nidu̶y'ajt'ajtypy ko je̱' je̱'e̱ Dios Ung'ajtu̶p . ”
43001035	Kujaboom najty je̱'e̱ Juan jim ja'adu'ooku̶ñu̶ba mu̶u̶d je̱'e̱ y'u̶xpu̶jkpu̶du̶jk nime̱tzk ajku̶xy .
43001036	Ko je̱'e̱ Juan ijxy je̱'e̱ Jesús ñaxy najty jim , chi myu̶naañ : — ¡ Ok'ijxku̶x , yu̶'u̶ je̱' je̱'e̱ Dios byorreegu̶'úng mu̶dyiibu̶ je̱'e̱ Dios tu̶ kexyu̶ñ !
43001037	Je̱'e̱ nime̱tzkpu̶ je̱'e̱ Juan y'u̶xpu̶jkpu̶du̶jk ajku̶xy myu̶doogu̶x je̱'e̱ du'un ko je̱'e̱ Juan du'un myu̶naañ , y chi je̱'e̱ Jesús padu'ubu̶jkku̶xy .
43001038	Chi je̱'e̱ Jesús y'ijxwimbijty , y ko ijxy ko najty pyamiinu̶gu̶xy , chi yajtu̶u̶gu̶xy : — ¿ Ti m'u̶xtaaygyu̶xypy ? Chi je̱' y'adzoogu̶xy : — Windzú̶n , ¿ ma miich mdzu̶na'ay ?
43001039	Chi je̱'e̱ Jesús y'adzoowu̶ ajku̶xy : — Miingu̶x , jam ijxku̶x ma u̶u̶ch ndzu̶na'ayu̶ñ . Chi ñú̶kxku̶xy , y ijxku̶xy ma najty chu̶na'ayu̶ñ . Je̱'e̱ mu̶'it xu̶u̶ jim kyudzu'uju̶u̶ygyu̶xy , je̱' ko tu̶ najty chu'uju̶u̶yñu̶ ko jim jya'tku̶xy .
43001040	Nidu'ugtu̶ je̱'e̱ nime̱tzkpu̶ ajku̶xy mu̶dyiibu̶ mu̶doogu̶xu̶ñ neby je̱'e̱ Juan myu̶naañu̶ñ y padzóngu̶xy je̱'e̱ Jesús , je̱' najty je̱' je̱'e̱ Andrés , je̱'e̱ Simón Pedro pyuya'ay .
43001041	Andrés jayu̶jp je̱'e̱ pyuya'ay Simón oy u̶xta'ay , chi nu̶maay : — Tu̶ u̶u̶ch je̱'e̱ Mesías nbaatku̶xy ( mu̶dyiibu̶ du'un ayuuk wimbu̶dzu̶u̶mbu̶ñ : Cristo . )
43001042	Chi je̱'e̱ Andrés mu̶dnu̶kxy je̱'e̱ Simón ma je̱'e̱ Jesús najtyu̶ñ ; ko je̱'e̱ Jesús windu̶kxpejty je̱'e̱ Simón , chi nu̶maay : — Miich Simón , je̱'e̱ Juan y'ung , peru̶ je̱' miich mxu̶u̶'ajtnu̶ch Cefas ( mu̶dyiibu̶ du'un ayuuk wimbu̶dzu̶u̶mbu̶ñ : Pedro ) .
43001043	Kujaboom je̱'e̱ Jesús wyinmaay ñu̶kxa'añ Galilea naaxjooty . Chi je̱'e̱ Felipe mu̶dnaybyaattu̶ , y nu̶maay : — Pajaamgu̶ch .
43001044	Je̱'e̱ Felipe jim Betsaida je̱'e̱ najty kyugajptu̶ch , ma je̱'e̱ Andrés mu̶u̶d je̱'e̱ Pedro najty nandu'un kyugajptu̶chu̶ñ ajku̶xy .
43001045	Chi je̱'e̱ Felipe oy u̶xta'ay je̱'e̱ Natanael , y chi nu̶maay : — Tu̶ u̶u̶ch je̱'e̱ ja'ay nbaatku̶xy je̱'e̱ mu̶dyiibu̶ je̱'e̱ Moisés ñigapx ma je̱'e̱ ñakyu̶ñ , y nan mu̶dyiibu̶ je̱'e̱ Dios y'ayuuknajtzkapxu̶u̶ybyu̶du̶jk nandu'un ñigápxku̶xu̶ñ . Je̱'e̱ Jesús je̱' , je̱'e̱ José y'ung , je̱'e̱ mu̶dyiibu̶ jim Nazaret kugajptu̶ñ .
43001046	Chi je̱'e̱ Natanael myu̶naañ : — Ka'p ndijy oyjya'ay da'a jim mu̶baad y'okpu̶dzu̶my jim Nazaret . — Chi je̱'e̱ Felipe y'adzooy : — Min y jam ku̶'u̶m oktimy'ix .
43001047	Ko je̱'e̱ Jesús ijxy ko je̱'e̱ Natanael ñimiñyii , chi myu̶naañ : — Chaa je̱'e̱ Israel ja'ay tu'ug myiñ mu̶dyiibu̶ je̱'e̱ Dios y'ayuuk tyu̶y'ajt amuumdu'ugjoot kuydyuumbu̶ñ , y ka'p nimu̶naa y'anu̶u̶'áty .
43001048	Chi je̱'e̱ Natanael yajtu̶u̶y je̱'e̱ Jesús : — ¿ Ma u̶u̶ch miich tu̶ xy'ixy ko u̶u̶ch miich xy'u̶xkapy ? Chi je̱'e̱ Jesús adzooy je̱'e̱ Natanael : — Je'emy najty n'ixy'aty , ka'anu̶ je̱'e̱ Felipe najty nej xyñu̶ma'ayñu̶ ko najty jiiby higueeru̶ pa't mdu̶na'ay .
43001049	Chi je̱'e̱ Natanael y'adzooy : — Windzú̶n , ¡ miich je̱'e̱ Dios xy'Ung'ajtp , miich mu̶j'ane̱'e̱mbu̶'ajtp ma je̱'e̱ Israel ja'ay ajku̶xyu̶ñ !
43001050	Chi je̱'e̱ Jesús y'adzoowu̶ : — ¿ Paady u̶u̶ch miich je̱'e̱ n'ayuuk tu̶ xymyu̶bu̶jku̶ ko du'un tu̶ nnu̶ma'ay ko tu̶ n'ixy higueeru̶ pa't ? Peru̶ m'ixe̱e̱mbyñu̶ je̱'e̱ jakmu̶jwinma'añbyu̶ ka'p adaabu̶ñu̶ba .
43001051	Nandu'un je̱'e̱ Jesús myu̶naañ : — Janch tu̶y'ajtu̶ñ du'un nnu̶maaygyu̶xy ko m'ijxku̶xu̶py miich je̱'e̱ tzajp awa'adz , y pye̱jtku̶xy myu̶najkku̶xy je̱'e̱ Dios y'ángelestu̶jk naty ma u̶u̶chu̶ñ , je̱'e̱ ja'ay mu̶dyiibu̶ tzon tzajpjooty .
43002001	Kudu̶gu̶u̶g xu̶u̶ je̱'e̱ ja'ay tu'ug pyu̶jky jim Caná Galilea naaxjooty . Y jim najty je̱'e̱ Jesús tyaj .
43002002	Chi je̱'e̱ Jesús mu̶u̶d je̱'e̱ dyiscípulotu̶jk nandu'un yajwoogu̶xy ma je̱'e̱ ja'ay najty pyu̶kyu̶ñ .
43002003	Mu̶'it je̱'e̱ viino kyu̶jxy , y chi je̱'e̱ Jesús tyaj ñu̶maayu̶ : — Tu̶ je̱'e̱ vyiino kyu̶jxku̶xy .
43002004	Chi je̱'e̱ Jesús tyaj adzooy : — Mamá , ¿ ti u̶u̶ch ko du'un xyñu̶ma'ay ? Ka'anu̶ u̶u̶ch je̱'e̱ nxu̶u̶ ndiempo paadyñu̶ mu̶naa u̶u̶ch je̱'e̱ ja'ay nyajnejwu̶'u̶wu̶chu̶ñ pu̶n u̶u̶chu̶ñ .
43002005	Chi je̱'e̱ Jesús tyaj myu̶naañ , nu̶maay je̱'e̱ ja'ay ajku̶xy mu̶dyiibu̶ najty jim tuungu̶xpu̶ñ : — Mguydyuungu̶xu̶py du'un ku̶xyu̶ neby naty yu̶'u̶ Jesús xyñu̶maaygyu̶xyu̶ñ .
43002006	Jim najty tzaadu'tz tudujk , ma je̱'e̱ judío ja'ay nu̶u̶ yaj'ijtku̶xyu̶ñ mu̶dyiibu̶ mu̶u̶d kyu̶'u̶bujku̶xyu̶ñ ko je̱'e̱ pyoky u̶xpujku̶xy , du'un neby najty kostumbre'ajtku̶xyu̶ñ . Je̱'e̱ tu'ugpu̶ tzaadu'tz je̱' najty jyoot je̱' juxytyikxy majk litro nu̶u̶ o tu̶gu̶'px majk litro nu̶u̶ .
43002007	Chi je̱'e̱ Jesús nu̶maay je̱'e̱ ja'ay mu̶dyiibu̶ najty jim tuungu̶xpu̶ñ : — Yaj'ujtzku̶x yu̶'u̶ tzaadu'tz mu̶u̶d je̱'e̱ nu̶u̶ . Chi du'un tuungu̶xy u̶xtu̶ yaj'a'ujtznajxku̶x je̱'e̱ tzaadu'tz ,
43002008	y chi je̱'e̱ Jesús ñu̶maayu̶ ajku̶xy : — Yajpu̶dzu̶u̶mgu̶x we̱e̱nu̶ y yajnú̶kxku̶x ma je̱'e̱ mu̶dyiibu̶ jiiby ane̱'e̱mb ma je̱'e̱ xu̶u̶ tyuñyiiju̶ñ . Chi je̱'e̱ nu̶u̶ yajnú̶kxy ajku̶xy .
43002009	Ko je̱'e̱ mu̶dyiibu̶ najty jiiby ane̱'e̱mb ma je̱'e̱ xu̶u̶ tyuñyiiju̶ñ je̱'e̱ nu̶u̶ uukmajch mu̶dyiibu̶ najty tu̶ vyiinokojyu̶ñ , y je̱' ka'p najty je̱'e̱ nejwu̶'u̶y ma najty je̱'e̱ du'un chooñu̶ñ ; je̱'e̱du̶'ajty najty je̱'e̱ je'eyu̶ nejwu̶u̶ygyu̶xp je̱'e̱ mu̶dyiibu̶ najty jim tuungu̶xpu̶ñ , je̱' ko je̱' najty je̱'e̱ nu̶u̶ jiiby tu̶ yajpu̶dzu̶u̶mgu̶xy ma je̱'e̱ tzaadu'tzu̶ñ . Chi je̱'e̱ mu̶dyiibu̶ najty jiiby ane̱'e̱mb ma je̱'e̱ xu̶u̶ tyuñyiiju̶ñ je̱'e̱ pu̶jkpu̶ ya'aydyu̶jk mu̶j'yaaxy ,
43002010	y nu̶maay : — Ku̶xyu̶ je̱'e̱ ja'ay mu̶dyiibu̶ xu̶u̶duungu̶xpu̶ñ , jayu̶jp je̱'e̱ oybyu̶ viino ye̱jkku̶xy , y ko naty je̱'e̱ ja'ay kom tu̶ y'uukku̶xnu̶ je̱'e̱ mu̶dyiibu̶ naty tu̶ yajwoogu̶xyu̶ñ , mu̶'íttu̶tz je̱'e̱ viino ye̱jkku̶xnu̶ je̱'e̱ ka'pu̶ jyaty'óyu̶ch . Peru̶ miich tu̶ je̱'e̱ oybyu̶ viino m'amay'aty , y u̶xtu̶ chamnu̶ je̱'e̱ myajtúñ .
43002011	Adaa mu̶dyiibu̶ je̱'e̱ Jesús jim tyuun jim Caná Galilea naaxjooty , adaa je̱' je̱'e̱ jayu̶jpu̶ mu̶jwinma'añ mu̶dyiibu̶ tyuunu̶ñ , y du'un je̱'e̱ y'oy'ajt myu̶k'ajt yajni'igu̶xu̶'ky , y je̱'e̱ dyiscípulotu̶jk mu̶bu̶jkku̶xu̶ je̱'e̱ y'ayuuk ko du'un ijxku̶xy .
43002012	Ko adaa du'un tyuunu̶ jyajtu̶ , chi je̱'e̱ Jesús ñu̶kxy ma je̱'e̱ kajpt mu̶dyiibu̶ xu̶u̶'ajtpu̶ñ Capernaum mu̶u̶d je̱'e̱ tyaj mu̶u̶d je̱'e̱ myu̶gue̱'e̱xktu̶jk y mu̶u̶d je̱'e̱ dyiscípulotu̶jk ajku̶xy , y jim tu'kxu̶u̶ me̱jtz xu̶u̶ wya'kxu̶jpku̶xy .
43002013	Je̱' ko wingoonu̶py najty je̱'e̱ Pascua xu̶u̶ mu̶dyiibu̶ je̱'e̱ judío ja'ay tyuungu̶xypyu̶ñ , chi je̱'e̱ Jesús ñu̶kxy jim Jerusalén .
43002014	Chi jiiby mu̶jtzajptu̶gooty paaty je̱'e̱ mu̶dyiibu̶ najty jiiby ajuuby adokpu̶ñ ajku̶xy je̱'e̱ waj , je̱'e̱ borreegu̶ y je̱'e̱ muuxy , y je̱'e̱ meeñygyuwijtzpu̶du̶jk najty y'u̶ñaaygyu̶xy myeeñygyuwijtzku̶xy ; je̱'e̱ meeñ mu̶dyiibu̶ wiing naax wiing kajpt tzombu̶ñ .
43002015	Ko du'un ijxy , chi je̱'e̱ Jesús po'o'akwojpt tu'ug yaj'oyu̶u̶y , y u̶xwojppu̶dzu̶u̶mdu̶gu̶u̶y ku̶xyu̶ je̱'e̱ ajuubyu̶ adokpu̶ ajku̶xy ma je̱'e̱ mu̶jtzajptu̶jku̶ñ mu̶u̶d je̱'e̱ ñiwaj ñiborreegu̶ ajku̶xy . Je̱'e̱ meeñgyuwijtzpu̶du̶jk kyu'uxijtnajxtaayu̶ je̱'e̱ myeeñ ajku̶xy y tijwimbijttaayu̶ je̱'e̱ myeesu̶ ajku̶xy .
43002016	Chi je̱'e̱ muuxytyokpu̶du̶jk nu̶maay ajku̶xy : — ¡ Yajpu̶dzu̶u̶mgu̶x adaa muuxy ya ! ¡ Ka'p u̶u̶ch je̱'e̱ nDeedy tyu̶jk mwaanu̶ ajku̶xy ajuuydyaakt adoktaakt !
43002017	Mu̶'it je̱'e̱ dyiscípulotu̶jk ja'aymye̱jtzpaatku̶xy je̱'e̱ ayuuk ma je̱'e̱ Dios ñaky du'un kyuja'ayu̶chu̶ñ : “ Njanchtzojkypyu̶ch je̱'e̱ mdu̶jk y paady u̶u̶ch je̱'e̱ nnijoottu̶góy . ”
43002018	Chi je̱'e̱ judío ja'ay yajtu̶u̶gu̶xy je̱'e̱ Jesús : — ¿ Ti mu̶jwinma'añ u̶u̶ch miich xy'ok'yaj'ixaamb ajku̶xy neby tu'ug ijxpe̱jtu̶ñ , pu̶nu̶ jaanch je̱'e̱ ane̱'e̱mu̶ñ mu̶u̶du̶ch ko je̱'e̱ ajuuybyu̶ adokpu̶ m'u̶xwojppu̶dzu̶u̶mda'awu̶ch ?
43002019	Chi je̱'e̱ Jesús y'adzoowu̶ ajku̶xy : — Yajwindu̶gooygyu̶x adaa mu̶jtzajptu̶jk , y kudu̶gu̶u̶g xu̶u̶ u̶u̶ch adaa ja'adu'ook nyajpu̶du̶'u̶gu̶ch .
43002020	Chi je̱'e̱ judío ja'ay y'adzoogu̶xy : — Kujuxytyikxy tudujk jumu̶jt adaa mu̶jtzajptu̶jk jékyu̶p myaay , ¿ y miich tijy da'a kudu̶gu̶u̶g xu̶u̶ m'ok'yajpu̶du̶'u̶gu̶py ?
43002021	Peru̶ je̱'e̱ mu̶jtzajptu̶jk mu̶dyiibu̶ je̱'e̱ Jesús najty ñigapxypyu̶ñ , je̱'e̱ kyu̶'u̶mni'kx najty je̱'e̱ du'un tyijpy .
43002022	Paady ko je̱'e̱ Jesús kudu̶gu̶u̶g xu̶u̶ jyuugypyu̶jky maabu̶ najty y'o'ogyu̶ñ , chi je̱'e̱ dyiscípulotu̶jk adayaaba ayuuk ja'aymye̱jtzpaatku̶xy neby najty tu̶ myu̶na'añu̶ñ , y mu̶bu̶jkku̶xy neby najty kyuja'ayu̶chu̶ñ ma je̱'e̱ Dios ñakyu̶ñ , y nan myu̶bu̶jku̶ je̱'e̱ Jesús y'ayuuk ajku̶xy .
43002023	Ko najty je̱'e̱ Jesús jyímnu̶ju̶ch jim Jerusalén Pascua xu̶u̶jooty , may je̱'e̱ ja'ay myu̶bu̶jku̶ ko je̱'e̱ ijxpe̱jt mu̶jwinma'añbyu̶ ijxy ajku̶xy mu̶dyiibu̶ najty tyuumbyu̶ñ .
43002024	Peru̶ ka'p najty je̱'e̱ Jesús yajwin'u̶u̶ñ , je̱' ko ñejwu̶ydyaaby najty je̱'e̱ ku̶xyu̶ neby je̱'e̱ ja'ay jyoot wyinma'añ nidu'ug nidu'ug ajku̶xyu̶ñ .
43002025	Ka'p najty tzoky nu̶kxy yajmu̶dmu̶dya'agyii neby je̱'e̱ ja'ay jya'ay'ajtku̶xyu̶ñ , je̱' ko ñejwu̶ydyaaby najty je̱'e̱ ku̶'u̶m neby je̱'e̱ ja'ay jyoot wyinma'añ nidu'ug nidu'ug mu̶dajtku̶xyu̶ñ .
43003001	Jii ijty je̱'e̱ ja'ay tu'ug mu̶dyiibu̶ xu̶u̶'ajtpu̶ñ Nicodemo , fariseo ja'ay je̱'e̱ ijty , mu̶dyiibu̶ je̱'e̱ judío ja'ay nigu'ubajk'ajtpu̶ñ .
43003002	Chi je̱'e̱ Nicodemo koodz ñu̶kxy ma je̱'e̱ Jesúsu̶ñ , y chi nu̶maay : — Windzú̶n , u̶u̶ch nnejwu̶u̶ybyu̶ch ajku̶xy ko je̱'e̱ Dios tu̶ xykyexy ko u̶u̶ch xyaj'u̶xpú̶gu̶ch ajku̶xy , je̱' ko ni pu̶n je̱'e̱ mu̶jwinma'añ du'un ka'atúnu̶ch nej miich mduñu̶ñ , pu̶nu̶ ka'p naty je̱'e̱ Dios pyubedyii .
43003003	Chi je̱'e̱ Jesús y'adzoowu̶ : — Janch tu̶y'ajtu̶ñ miich du'un nnu̶ma'ay , pu̶n ka'p myiindu̶gách ma je̱'e̱ Diosu̶ñ , ka'p je̱'e̱ mu̶baad tyu̶gu̶'u̶y ma je̱'e̱ Dios y'ane'emyu̶ñ .
43003004	Chi je̱'e̱ Nicodemo yajtu̶u̶y : — Peru̶ , ¿ neby je̱'e̱ ja'ay mu̶baad ja'adu'ook myiindu̶gách pu̶nu̶ tu̶ naty y'amu̶jja'ayu̶u̶yñu̶ ? ¿ Neby mu̶baad je̱'e̱ da'a ja'adu'ook tyu̶gu̶'u̶y ma je̱'e̱ tyaj y'aa jyootu̶ñ , y myiindu̶gátzu̶ch ?
43003005	Chi je̱'e̱ Jesús y'adzoowu̶ : — Janch tu̶y'ajtu̶ñ miich du'un nnu̶ma'ay , pu̶n ka'p jyootwimbíty y ka'p ñu̶u̶béty , y pu̶nu̶ ka'p je̱'e̱ Dios y'Espíritu y'adu̶gu̶'u̶y jyoottu̶gu̶'u̶yii , ka'p je̱'e̱ mu̶baad tyu̶gu̶'u̶y ma je̱'e̱ Dios y'ane'emyu̶ñ .
43003006	Je̱'e̱ ja'ay mu̶dyiibu̶ ma'axung'ajtp ma je̱'e̱ to'oxyu̶jku̶ñ , je̱'e̱ naaxwiiñjya'ay jyugy'ajtu̶ñ je̱'e̱ myu̶dajtu̶py ; peru̶ je̱'e̱ mu̶dyiibu̶ je̱'e̱ Dios y'Espíritu adu̶gu̶u̶yu̶p joottu̶gu̶u̶yu̶p , je̱'e̱ Dios y'Espíritu je̱'e̱ myu̶dajtu̶py .
43003007	Ka'p mmu̶dajy mmu̶may ko du'un nnu̶ma'ay : ‘ Nigu̶xyu̶ je̱'e̱ ja'ay ñi'igu̶ miindu̶gajtzku̶xu̶ch . ’
43003008	Je̱'e̱ poj oy ma'eemby je̱'e̱ myinu̶'u̶y , y oy mja'amu̶dóy ma y'a'u̶u̶chu̶ñ , peru̶ ka'p mnejwu̶'u̶y ma chooñ y ma ñu̶kxyu̶ñ . Nan timydyu'unu̶tz jyaty mu̶u̶d je̱'e̱ Dios y'Espíritu , ka'p je̱'e̱ yajnejwu̶'u̶y neby je̱'e̱ ja'ay adu̶gu̶'u̶y joottu̶gu̶'u̶yu̶ñ .
43003009	Chi je̱'e̱ Nicodemo yajtu̶u̶wimbijty : — ¿ Peru̶ neby mdijy je̱'e̱ du'un y'oktún y'okjadu̶u̶ju̶ch ?
43003010	Chi je̱'e̱ Jesús y'adzoowu̶ : — Miich it ja'awindzu̶n'ajtp ma je̱'e̱ judío ja'ay ajku̶xyu̶ñ , ¿ y ka'p adayaaba tu̶y'ajt mwinju̶wu̶'u̶yu̶ ?
43003011	Janch tu̶y'ajtu̶ñ miich du'un nnu̶ma'ay , ko u̶u̶ch y mu̶u̶d u̶u̶ch je̱'e̱ nDeedy je̱' u̶u̶ch ngápxku̶xypy nmu̶dyaakku̶xypy je̱'e̱ mu̶dyiibu̶ u̶u̶ch nnejwu̶u̶ygyu̶xypyu̶ñ , y u̶u̶ch nidu̶y'ajt'ajtypy ajku̶xy du'un neby u̶u̶ch tu̶ n'ijxku̶xyu̶ñ , peru̶ miich ajku̶xy ka'p u̶u̶ch je̱'e̱ n'ayuuk xymyu̶bu̶jku̶ ajku̶xy du'un neby nja'anu̶maaygyu̶xyu̶ñ .
43003012	Pu̶nu̶ ka'p miich adayaaba ayuuk mmu̶bu̶jkku̶xy mu̶dyiibu̶ yam nyajmu̶dmu̶dyaakku̶xypyu̶ñ mu̶dyiibu̶ ya naaxwiiñ yajpaatpu̶ñ , ¿ je̱'e̱ ayuuktu̶n m'okjakni'imu̶bu̶jkku̶xu̶py ko nyajmu̶dmu̶dyaakku̶xu̶ch je̱'e̱ mu̶dyiibu̶ jiiby tzajpjooty yajpaatpu̶ñ ?
43003013	“ Ka'p ni pu̶n tzajpjooty y'oyñu̶ , je̱'e̱du̶'ajty je̱'e̱ mu̶dyiibu̶ jiiby tzajpjooty tzonu̶ñ , u̶u̶ch je̱' je̱'e̱ ja'ay mu̶dyiibu̶ tzajpjooty tzon
43003014	Y du'un neby je̱'e̱ Moisés pujxktza'añ mu̶jwojppejtyu̶ñ kepykyu̶xp jim adu'ugtuum , nandu'un u̶u̶ch je̱' je̱'e̱ ja'ay mu̶dyiibu̶ tzon tzajpjooty nyajmu̶jwojppe̱da'añu̶ch kepykyu̶xp .
43003015	Wan je̱'e̱ ja'ay du'un ku̶xyu̶ mu̶dyiibu̶ u̶u̶ch naty xymyu̶bu̶jkku̶xpu̶ñ je̱'e̱ jyugy'ajtu̶ñ wiinu̶u̶xu̶u̶bu̶ paatku̶xu̶ch .
43003016	“ Dios mu̶jku̶je̱e̱ je̱'e̱ naaxwiiñjya'ay tzojky ju̶wu̶u̶y ko je̱'e̱ tu'kpajkpu̶ y'Ung yejky mu̶u̶d je̱'e̱ ja'ay pyoky kyu̶xpu̶ ajku̶xy . Paady ku̶xyu̶ pu̶njaty je̱'e̱ Dios y'Ung mu̶bu̶jku̶gu̶xpu̶ñ ka'p je̱'e̱ jyugy'ajtu̶ñ tu'kku̶'u̶yu̶ kyú̶xu̶ch tyu̶góyu̶ch , pyaadu̶py je̱'e̱ jyugy'ajtu̶ñ wiinu̶u̶xu̶u̶bu̶ .
43003017	Je̱' ko ka'p je̱'e̱ Dios y'Ung yaa naaxwiiñ paady kejxy ko je̱'e̱ naaxwiiñjya'ay je̱'e̱ ñu̶u̶ pyoky wan yajkumu̶dóy , paady je̱'e̱ y'ung yaa naaxwiiñ kejxy , neby je̱'e̱ naaxwiiñjya'ay mu̶baad pokywyinmekxyu̶ñ .
43003018	“ Pu̶n je̱'e̱ Dios y'Ung mu̶bu̶jku̶byu̶ñ , ka'p je̱'e̱ ñu̶u̶ pyoky yajkumu̶dowa'añyii ; peru̶ pu̶n je̱'e̱ Dios y'Ung ka'p mu̶bu̶jku̶ , je̱'e̱ju̶tz tu̶y yajkumu̶dowe̱e̱mby ñu̶u̶ pyoky je̱' , je̱' ko naty tu̶ ka'amu̶bu̶jku̶ je̱'e̱ tu'kpajkpu̶ Dios y'Ung .
43003019	Je̱'e̱ mu̶dyiibu̶ ka'p mu̶bu̶jkku̶xyu̶ñ , je̱'e̱ju̶tz tu̶y yajkumu̶dowaanu̶p je̱'e̱ Dios ñu̶u̶ pyoky ajku̶xy , je̱' ko ka'p je̱'e̱ Dios y'Ung mu̶bu̶jku̶yu̶ ajku̶xy ko ya naaxwiiñ y'ooy , je̱'e̱ mu̶dyiibu̶ du'un neby je̱'e̱ ju̶u̶nu̶ñ , je̱' ko je̱'e̱ ju̶bu̶kpu̶ najty tuungu̶xy , jootkujk najty je̱'e̱ ni'igyu̶ agoodztuum ñayjyu̶wu̶u̶yu̶gu̶xy , y ni'igu̶ ka'p ko je̱'e̱ Dios y'Ung mu̶bu̶jku̶yu̶ch ajku̶xy , je̱'e̱ mu̶dyiibu̶ du'un neby je̱'e̱ ju̶u̶nu̶ñ .
43003020	Ku̶xyu̶ pu̶njaty je̱'e̱ ju̶bu̶kpu̶ tuungu̶xpu̶ñ ka'p je̱'e̱ Dios y'Ung tzojku̶yu̶ ajku̶xy je̱'e̱ mu̶dyiibu̶ du'un neby je̱'e̱ ju̶u̶nu̶ñ , y ka'p je̱'e̱ ku'ubu̶jkku̶xy ; ka'pu̶ je̱'e̱ ju̶bu̶kpu̶ ñi'igu̶xu̶'u̶gu̶ch mu̶dyiibu̶ naty tyuungu̶xypyu̶ñ .
43003021	Peru̶ je̱'e̱ mu̶dyiibu̶ je̱'e̱ tu̶y'ajt kuydyuungu̶xpu̶ñ kyu'ubu̶jkku̶xypy je̱'e̱ Dios y'Ung je̱'e̱ mu̶dyiibu̶ du'un neby je̱'e̱ ju̶u̶nu̶ñ , wan du'un ku̶xyu̶ ñi'igu̶xu̶'u̶gu̶ch ko naty je̱'e̱ Dios mu̶duungu̶xy du'un neby je̱'e̱ Dios tzokyu̶ñ .
43003022	Tu̶ najty adaa du'un tyuuñyii jyadyii , chi je̱'e̱ Jesús ñu̶kxy jim Judea naaxjooty mu̶u̶d je̱'e̱ dyiscípulotu̶jk ajku̶xy . Jim tu'ktiempo wya'kxu̶jpku̶xy mu̶u̶d je̱'e̱ dyiscípulotu̶jk ajku̶xy ; jya'ayyajnu̶u̶bejty jim ajku̶xy .
43003023	Nan jim najty je̱'e̱ Juan nandu'un jya'ay yajnu̶u̶be̱jtpu̶ ma tu'ug it lugaar mu̶dyiibu̶ xu̶u̶'ajtpu̶ñ Enón , mu̶wingón je̱'e̱ it lugaar mu̶dyiibu̶ xu̶u̶'ajtpu̶ñ Salim , paady najty je̱'e̱ jim jya'ayyajnu̶u̶béty je̱' ko je̱'e̱ nu̶u̶ najty jim kyómu̶ch ; y nu̶kxp najty je̱'e̱ ja'ay jim ajku̶xy y ñu̶u̶be̱jtku̶xy jim .
43003024	Adaa mu̶'it adaa du'un tyuunu̶ jyajtu̶ ka'anu̶ najty je̱'e̱ Juan yajtzúmyñu̶ .
43003025	Chi je̱'e̱ Juan y'u̶xpu̶jkpu̶du̶jk nije̱' ñay'amayu̶ydyu̶gu̶u̶yu̶ ajku̶xy mu̶u̶d je̱'e̱ judío ja'ay tu'ug neby je̱'e̱ ja'ay mu̶baad ñayyajpokyñi'iwa'achyiiju̶ñ ajku̶xy .
43003026	Mu̶'it je̱'e̱ Juan nidzóñ ajku̶xy , oy nu̶maaygyu̶xy : — Windzú̶n , je̱'e̱ ja'ay mu̶dyiibu̶ najty jim miich mu̶u̶d Jordán mu̶jnu̶u̶'awiimb , je̱'e̱ mu̶dyiibu̶ u̶u̶ch miich xyajmu̶dmu̶dyaaku̶ñ ajku̶xy ko je̱' je̱'e̱ Cristo . Janch ja'ay yajnu̶u̶be̱jtp je̱'e̱ jim cham y janch may je̱'e̱ ja'ay pyanú̶kxu̶gu̶xy .
43003027	Chi je̱'e̱ Juan ñu̶maayu̶ ajku̶xy : — Ni pu̶n ni tii mu̶k'ajt mu̶baad ka'amu̶u̶dáty pu̶nu̶ ka'p naty je̱'e̱ Dios myo'oyii .
43003028	Mmu̶doogu̶x miich ku̶'u̶m ko u̶u̶ch oy yajxón nnigapxy ko u̶u̶ch ka'p nje̱'e̱ju̶ch je̱'e̱ Cristo , u̶u̶ch je̱'e̱ju̶ch mu̶dyiibu̶ je̱'e̱ Dios jayu̶jp kye̱jx ma je̱'e̱ Crístoju̶ñ .
43003029	Ma je̱'e̱ ja'ay pyu̶kyu̶ñ , je̱'e̱ pu̶jkpu̶ ya'aydyu̶jk je̱' je̱'e̱ pu̶jkpu̶ to'oxyu̶jk ku̶'u̶'aam'ajtp , y je̱'e̱ pu̶jkpu̶ ya'aydyu̶jk myu̶gu'ug ka'p je̱'e̱ je̱' ku̶'u̶'aam'adaamb je̱'e̱ to'oxyu̶jk pu̶jkpu̶ ; je'eyu̶ je̱'e̱ jim amdo'ijtu̶ je̱'e̱ pu̶jkpu̶ ya'aydyu̶jk myu̶dya'agy , y xyonda'agy ko je̱'e̱ myu̶dya'agy amdo'ijtu̶ . Y nandu'un u̶u̶ch cham ; nan xondaakpu̶ch ni'igyu̶ anaxy ko je̱'e̱ Cristo tu̶ myiñ y ko je̱'e̱ mayjya'ay pyanu̶kxyii .
43003030	Je̱' ni'igyu̶ je̱'e̱ myu̶jtu̶gu̶'u̶wu̶ch y ka'p u̶u̶chu̶ñu̶ba .
43003031	Je̱'e̱ mu̶dyiibu̶ jiiby tzajpjooty tzombu̶ñ jakni'igyu̶ mu̶k'ajtu̶ñ je̱'e̱ mu̶u̶du̶ch ka'p je̱'e̱ naaxwiiñjya'ayu̶ñu̶ba ; y je̱'e̱ ja'ay mu̶dyiibu̶ ya naaxwiiñ ijtp , je̱'e̱ myu̶naaxwiiñjya'ay kyapxy myu̶dya'agy je̱'e̱ kyápxu̶py myu̶dyaaku̶py , y je̱' je̱'e̱ kyapxypy myu̶dyaakypy mu̶dyiibu̶ ya naaxwiiñ y'ijxypy tyu̶kxypyu̶ñ ; peru̶ je̱'e̱ mu̶dyiibu̶ jiiby tzajpjooty tzoombu̶ñ jakni'igyu̶ mu̶k'ajtu̶ñ je̱'e̱ mu̶u̶du̶ch ka'p je̱'e̱ naaxwiiñjya'ayu̶ñu̶ba ,
43003032	y je̱' je̱'e̱ kyapxypy myu̶dyaakypy mu̶dyiibu̶ jiiby tzajpjooty tu̶ ixy tu̶ mu̶doyu̶ñ . Peru̶ ka'p je̱'e̱ ja'ay y'ayuuk tyu̶y'ajt myu̶bu̶jkku̶xu̶ neby je̱' jya'amu̶na'añu̶ñ .
43003033	Peru̶ pu̶n je̱'e̱ Dios y'Ung y'ayuuk tyu̶y'ajt mu̶bu̶jku̶py , je̱' je̱'e̱ ni'igapxpe̱jtp ko je̱'e̱ Dios tyu̶y'ajt jyaanchu̶ch du'un neby myu̶na'añu̶ñ .
43003034	Je̱'e̱ mu̶dyiibu̶ je̱'e̱ Dios tu̶ kyexyiiju̶ñ , je̱'e̱ Dios y'ayuuk tyu̶y'ajt je̱'e̱ kyapxypy myu̶dyaakypy , je̱' ko je̱'e̱ Dios y'Espíritu je̱'e̱ mu̶jku̶je̱e̱ tu̶ myo'oyii .
43003035	Je̱'e̱ Dios Teedy chojkypy je̱'e̱ y'Ung , y tu̶ je̱'e̱ mu̶k'ajt yajku̶'u̶du̶gu̶'u̶y ma ku̶xyu̶ tijaty mu̶dyiibu̶ ya yajpaatpu̶ñ .
43003036	Pu̶n je̱'e̱ Dios y'Ung y'ayuuk tyu̶y'ajt mu̶bu̶jku̶byu̶ñ , pyaadu̶py jyugy'ajtu̶ñ je̱' je̱'e̱ mu̶dyiibu̶ ka'p nimu̶naaxu̶u̶ kyu̶xy tyu̶goyu̶ñ ; peru̶ pu̶n je̱'e̱ Dios y'Ung y'ayuuk tyu̶y'ajt ka'p mu̶bu̶gaanu̶ , ka'p jyugy'ajtu̶ñ je̱'e̱ paadu̶ch je̱'e̱ mu̶dyiibu̶ ka'p nimu̶naaxu̶u̶ kyu̶xy tyu̶goyu̶ñ , y mu̶jtzaachpyu̶ je̱'e̱ Dios ni'igyu̶ mo'owu̶u̶ju̶p , je̱' gyu̶xpu̶ ko naty je̱'e̱ Dios y'Ung y'ayuuk tyu̶y'ajt tu̶ ka'amu̶bu̶jku̶ .
43004001	Je̱'e̱ fariseotu̶jk ñejwu̶u̶ygyu̶x je̱'e̱ du'un ko je̱'e̱ Jesús y'u̶xpu̶jkpu̶du̶jk najty ni'igyu̶ myáyu̶ch y ko najty ni'igyu̶ may jya'ay yajnu̶u̶béty ni'igu̶ ka'p je̱'e̱ Juan ,
43004002	( ka'p najty je̱' ja'ayyajnu̶u̶be̱jtp je̱'e̱ Jesús , je̱'e̱ dyiscípulotu̶jk najty ja'ayyajnu̶u̶be̱jtku̶xp ) .
43004003	Ko je̱'e̱ Jesús du'un nejwu̶u̶y , chi jim Judea chonnu̶ , y wyimbijtnu̶ jim Galilea .
43004004	Ko najty wyimbijtnu̶ , jim Samaria naaxjooty najty jyatytyimyñaxu̶'u̶wa'añ .
43004005	Chi oy jya'ady ma je̱'e̱ kajpt tu'ug xyu̶u̶'átyu̶ñ Sicar , Samaria naaxjooty , mu̶wingón je̱'e̱ naax mu̶dyiibu̶ je̱'e̱ Jacob y'ung José myooyu̶ñ .
43004006	Jim najty je̱'e̱ Jesús yajpaady ma je̱'e̱ nu̶u̶gópt mu̶dyiibu̶ tyijku̶xypyu̶ñ , je̱'e̱ Jacob ñu̶u̶gópt . Jesús tu̶ najty je̱'e̱ y'anukxu̶u̶yñu̶ mu̶u̶d je̱'e̱ tu'uyo'oyu̶u̶ , chi ñaxwech nu̶u̶gopt'aguuy . Timykyugu̶'u̶waanu̶py najty je̱'e̱ xu̶u̶ .
43004007	Je̱'e̱ dyiscípulotu̶jk kajptjooty najty je̱'e̱ tu̶ ñú̶kxku̶xy ; nu̶kxy najty tijaty juuygyu̶xy tii kyaaygyu̶xu̶py y'uukku̶xu̶byu̶ñ . Ko je̱'e̱ Samaria to'oxyu̶jk tu'ug jya'ty ma je̱'e̱ nu̶u̶góptu̶ñ nu̶u̶ yajpu̶dzu̶u̶mbu̶ , y chi je̱'e̱ Jesús nu̶maay je̱'e̱ to'oxyu̶jk : — U̶u̶ch je̱'e̱ nu̶u̶ we̱e̱nu̶ moogy .
43004008	
43004009	Peru̶ je̱'e̱ judío ja'ay ka'p je̱'e̱ ñaymyé̱kxu̶gu̶xy mu̶u̶d je̱'e̱ samaria ja'ay ajku̶xy , chi je̱'e̱ to'oxyu̶jk Jesús adzooy : — ¿ Ti u̶u̶ch je̱'e̱ nu̶u̶ ko miich xy'amdoowu̶ ? Miich judío ja'ay miich , y u̶u̶ch samaria ja'ayu̶ch .
43004010	Chi je̱'e̱ Jesús y'adzoowu̶ : — Ko u̶xyu̶py je̱'e̱ oybyu̶ m'oknejwu̶'u̶y mu̶dyiibu̶ je̱'e̱ Dios yejkypyu̶ñ mu̶u̶d miich kyu̶xpu̶ , y nan ko u̶xyu̶py nandu'un m'oknejwu̶'u̶y pu̶n je̱'e̱ nu̶u̶ yam xy'amdoowu̶byu̶ñ , ni'igu̶ miich u̶xyu̶py nu̶u̶ je̱' m'amdoowu̶py , y je̱'e̱ju̶tz u̶xyu̶py je̱'e̱ nu̶u̶ miich xymyooby je̱'e̱ mu̶dyiibu̶ je̱'e̱ jugy'ajt wiinu̶u̶xu̶u̶bu̶ ye̱jkpu̶ñ .
43004011	Chi je̱'e̱ to'oxyu̶jk je̱'e̱ Jesús nu̶maay : — Windzú̶n , miich ka'p tii mmu̶u̶du̶ch tii je̱'e̱ nu̶u̶ mu̶u̶d mjuudu̶chu̶ñ , y janch ku̶u̶k yu̶'u̶ jiibu̶ nu̶u̶gópt : ¿ y maa je̱'e̱ nu̶u̶ mbu̶ga'añ mu̶dyiibu̶ u̶u̶ch xymyo'owaambu̶ñ je̱'e̱ mu̶dyiibu̶ je̱'e̱ jugy'ajt wiinu̶u̶xu̶u̶bu̶ ye̱jkpu̶ñ ?
43004012	¿ Nej jakni'igyu̶du̶m je̱'e̱ ane̱'e̱mu̶ñ miich mu̶k mmu̶u̶du̶ch ni'igu̶ ka'p je̱'e̱ Jacob , je̱'e̱ nmu̶j'áp nmu̶jteedy ajtu̶m ajku̶xy ? Je̱' u̶u̶ch adayaaba nu̶u̶gópt xyajmu̶wu̶'u̶mu̶u̶ygyu̶x , je̱'e̱ mu̶dyiibu̶ ijty je̱' y'uukypyu̶ñ y mu̶dyiibu̶ ijty je̱'e̱ y'ung y'ana'k y je̱'e̱ wyaj jyu̶yujk nandu'un y'uukku̶xypyu̶ñ .
43004013	Chi je̱'e̱ Jesús y'adzoowu̶ : — Ku̶xyu̶ pu̶njaty adayaaba nu̶u̶ uukku̶xpu̶ñ ma adayaaba nu̶u̶góptu̶ñ , tu̶dzu̶'u̶wu̶u̶ju̶p je̱'e̱ ja'adu'ook ajku̶xy ,
43004014	peru̶ je̱'e̱ mu̶dyiibu̶ je̱'e̱ nu̶u̶ uukp mu̶dyiibu̶ u̶u̶ch nyejkypyu̶ñ , ka'p je̱'e̱ nimu̶naaxu̶u̶ ja'adu'ook y'oktu̶dzu̶u̶yu̶nu̶ch . Je̱' ko je̱'e̱ nu̶u̶ mu̶dyiibu̶ u̶u̶ch nyejkypyu̶ñ du'un je̱'e̱ y'awimbídu̶ch ma je̱'e̱ ja'ayu̶ñ neby tu'ug nu̶u̶gópt mu̶dyiibu̶ je̱'e̱ jugy'ajt wiinu̶u̶xu̶u̶bu̶ ye̱jkpu̶ñ .
43004015	Chi je̱'e̱ to'oxyu̶jk y'adzooy : — Windzú̶n , u̶u̶ch yu̶'u̶ jiibu̶ nu̶u̶ moogy , ka'pu̶ u̶u̶ch n'oktu̶dzu̶u̶yu̶nu̶ch y ka'pu̶ u̶u̶ch ya nmiinu̶ch ma adayaaba nu̶u̶gópt nu̶u̶ yajpu̶dzu̶u̶mbu̶ .
43004016	Chi je̱'e̱ Jesús ñu̶maayu̶ : — Nu̶kx je̱'e̱ mniya'aydyu̶jk wow y mu̶dmínu̶ch ya .
43004017	Chi je̱'e̱ to'oxyu̶jk y'adzooy : — Ka'p u̶u̶ch nniya'aydyu̶jk . Y chi je̱'e̱ Jesús ñu̶maayu̶ . — Tu̶y'ajtu̶ñ je̱'e̱ du'un neby mmu̶na'añu̶ñ ko ka'p je̱'e̱ mniya'aydyu̶jk ,
43004018	je̱' ko mu̶gooxk je̱'e̱ ya'aydyu̶jk tu̶ mmu̶dtzu̶na'ay , y je̱'e̱ mu̶dyiibu̶ cham mmu̶u̶du̶ñ ka'p je̱'e̱ mniya'aydyu̶jk'adyii . Tu̶y'ajtu̶ñ je̱'e̱ du'un neby tu̶ mmu̶na'añu̶ñ .
43004019	Ko je̱'e̱ to'oxyu̶jk adaa du'un mu̶dooy , chi myu̶naañ : — Windzú̶n , miich je̱' miich da'a tu'ug je̱'e̱ Dios y'ayuuknajtzkapxu̶u̶ybyu̶ .
43004020	U̶u̶ch je̱'e̱ nmu̶j'áp nmu̶jteedy ajku̶xy je̱'e̱ samaria ja'ay ajku̶xy , yaa je̱'e̱ Dios jékyu̶p o'owu̶dajty ajku̶xy ma adayaaba koptu̶ñ ; peru̶ miich judío ja'ay ajku̶xy du'un miich mmu̶naangu̶xy ko jim Jerusalén u̶u̶ch je̱'e̱ Dios mu̶baad n'o'owu̶dajtku̶xy .
43004021	Chi je̱'e̱ Jesús adzooy je̱'e̱ to'oxyu̶jk : — To'oxyu̶jk , mu̶jpu̶daaku̶gyu̶ch adaa nmu̶dya'agy , je̱' ko pyade̱e̱mby je̱'e̱ tiempo mu̶naa ; mu̶naa je̱'e̱ Dios Teedy oy maa mu̶baad m'o'owu̶dajtku̶xy , ka'p jyatytyimyaaju̶ch ma adayaaba koptu̶ñ y nan ka'p jyatytyimyjerusalénu̶ch .
43004022	Miich samaria ja'ay ajku̶xy ka'p miich mnejwu̶u̶ygyu̶xy pu̶n m'o'owu̶dajtku̶xypyu̶ñ , peru̶ u̶u̶ch judío ja'ay ajku̶xy nnejwu̶u̶ygyu̶xypyu̶ch pu̶n u̶u̶ch n'o'owu̶dajtku̶xypyu̶ñ , je̱' ko jim je̱'e̱ aanu̶mu̶ ni'idzooku̶ñ chooñ ma je̱'e̱ judío ja'ay ajku̶xyu̶ñ .
43004023	Peru̶ pyade̱e̱mby je̱'e̱ tiempo mu̶naa , y cham je̱'e̱ du'un tu̶ paady mu̶naa je̱'e̱ ja'ay mu̶dyiibu̶ je̱'e̱ Dios Teedy jaanch o'owu̶dajtku̶xpu̶ñ ; wan tu'ug'aa tu'ugjoot o'owu̶dajtku̶xy , du'un neby naty je̱'e̱ Dios y'Espíritu pyube̱jtu̶gu̶xyu̶ñ . Je̱' ko du'un je̱'e̱ Dios Teedy tzoky ko pu̶n tu'ug'aa tu'ugjoot o'owu̶dajtu̶gu̶xpu̶ñ , wan du'un o'owu̶dajtu̶gu̶xy .
43004024	Dios Espíritu je̱' , je̱'e̱ mu̶dyiibu̶ je̱'e̱ Dios jaanch o'owu̶dajtku̶xpu̶ñ wan tu'ug'aa tu'kjoot o'owu̶dajtku̶xy , du'un neby naty je̱'e̱ Dios y'Espíritu pyube̱jtu̶gu̶xyu̶ñ .
43004025	Mu̶'it je̱'e̱ to'oxyu̶jk nu̶maay je̱'e̱ Jesús : — U̶u̶ch nnejwu̶u̶ybyu̶ch ko je̱'e̱ Mesías myina'añ ( je̱' u̶u̶ch du'un ndijpy je̱'e̱ Cristo ) y ko naty je̱' myiñ , mu̶'it je̱'e̱ tu̶y'ajt ku̶xyu̶ xy'awaanda'awaanu̶ ajtu̶m ajku̶xy .
43004026	Chi je̱'e̱ Jesús je̱'e̱ to'oxyu̶jk nu̶maay : — U̶u̶ch je̱'e̱ Cristo , je̱'e̱ mu̶dyiibu̶ yam xymyu̶dmu̶dyaakpu̶ñ .
43004027	Mu̶'it je̱'e̱ Jesús dyiscípulotu̶jk oy jya'tku̶xy , y chi mu̶k mu̶daj mu̶maaygyu̶xy ko je̱'e̱ Jesús to'oxyu̶jk najty mu̶dmu̶dya'agy . Peru̶ ka'p je̱'e̱ Jesús ni pu̶n yajtu̶u̶y tii najty je̱'e̱ to'oxyu̶jk chojkypyu̶ñ , o tii najty yajmu̶dmu̶dyaakypyu̶ñ .
43004028	Chi je̱'e̱ to'oxyu̶jk myajt jim u̶xyo'oy y ñu̶kxy kajptjooty , y oy je̱'e̱ ja'ay nu̶ma'ay :
43004029	— Miingu̶x , jam je̱'e̱ ja'ay tu'ug ok'ijxu̶m ajku̶xy mu̶dyiibu̶ u̶u̶ch ku̶xyu̶ tu̶ xy'awaandaayu̶ tijátyu̶ch tu̶ nduñu̶ñ . ¿ Nej ka'p je̱'e̱ da'a jye̱'e̱ju̶ch je̱'e̱ Cristo ?
43004030	Chi je̱'e̱ mayjya'ay kajptjooty chóngu̶xy y ñú̶kxku̶xy ma je̱'e̱ Jesús najtyu̶ñ .
43004031	Cham najty je̱'e̱ Jesús dyiscípulotu̶jk jya'anu̶ma'ayii ajku̶xy : — Windzú̶n , kay oy ii we̱e̱nu̶ .
43004032	Chi je̱'e̱ Jesús y'adzoowu̶ ajku̶xy : — U̶u̶ch nmu̶u̶du̶ch je̱'e̱ kaayu̶ñ uuku̶ñ mu̶dyiibu̶ miich ka'p mnejwu̶u̶ygyu̶xyu̶ñ .
43004033	Chi je̱'e̱ discípulotu̶jk amíñ u̶xyu̶py ñayyajtu̶u̶du̶gu̶u̶yu̶ ajku̶xy : — ¿ Nej tu̶ je̱'e̱ kaayu̶ñ uuku̶ñ da'a yajmiinu̶xyu̶ ?
43004034	Chi je̱'e̱ Jesús ñu̶maayu̶ ajku̶xy : — Je̱'e̱ kaayu̶ñ uuku̶ñ mu̶dyiibu̶ u̶u̶ch du'un ndijpyu̶ñ , je̱' je̱' ko u̶u̶ch je̱'e̱ Dios chojku̶ñ nguydyuunu̶ch je̱'e̱ mu̶dyiibu̶ u̶u̶ch ya naaxwiiñ tu̶ xykyexyu̶ñ y nyajmaayu̶chu̶ch je̱'e̱ tyuung .
43004035	Miich ajku̶xy du'un miich mmu̶naangu̶xy : ‘ Mu̶daaxk po'o tyu̶goy'atyñu̶ ma je̱'e̱ pu̶da'aky mu̶baad nyajpu̶du̶'ku̶nu̶ju̶ñ ’ , peru̶ u̶u̶ch miich nnu̶maaygyu̶xypy ko ok'ijxku̶x je̱'e̱ kam , tu̶ je̱'e̱ myu̶jaanu̶ y je'eyu̶ je̱'e̱ pyu̶du̶'u̶gaanu̶ .
43004036	Je̱'e̱ mu̶dyiibu̶ je̱'e̱ pu̶da'aky yajpu̶du̶'kpu̶ñ pyaatypy myu̶ju'uñ je̱' , y je̱'e̱ pu̶da'aky mu̶dyiibu̶ pu̶du̶'kpu̶ñ je̱' wiinu̶u̶xu̶u̶ ídu̶p . Y du'unu̶tz je̱'e̱ niguipxy xyondaakku̶xu̶ch je̱'e̱ mu̶dyiibu̶ niip y je̱'e̱ mu̶dyiibu̶ je̱'e̱ pu̶da'agy naty yajpu̶du̶'kpu̶ñ .
43004037	Je̱' ko tu̶y'ajt je̱'e̱ du'un neby je̱'e̱ ayuuk myu̶na'añu̶ñ : ‘ Wiingpu̶ je̱'e̱ niip y je̱'e̱ wiingpu̶ je̱'e̱ yajpu̶du̶'kp . ’
43004038	U̶u̶ch miich tu̶ ngue̱jxku̶xy ko je̱'e̱ pu̶da'agy myajpu̶du̶'kku̶xu̶ch mu̶dyiibu̶ miich ka'p tu̶ mniipku̶xy mduungu̶xyu̶ñ , wiingpu̶ je̱'e̱ niipku̶x tuungu̶x , y je̱'e̱ju̶tz miich je̱'e̱ tyuung du'un mmu̶xoon mmu̶'ijtu̶py ajku̶xy .
43004039	Janch may je̱'e̱ ja'ay Jesús y'ayuuk tyu̶y'ajt mu̶bu̶jku̶ ajku̶xy je̱'e̱ mu̶dyiibu̶ najty jim Samaria kugajptu̶ñ ajku̶xy , ko je̱'e̱ to'oxyu̶jk najty du'un tu̶y tu'uda'agy tu̶ ñu̶maayu̶gu̶xy : “ Tu̶ u̶u̶ch je̱'e̱ ku̶xyu̶ xy'awaandaayu̶ tijátyu̶ch tu̶ nduñu̶ñ . ”
43004040	Ko je̱'e̱ samaria ja'ay jim jya'tku̶xy ma je̱'e̱ Jesús najtyu̶ñ , chi je̱'e̱ Jesús mu̶nukxtaakku̶xy ko wan wu̶'u̶my mu̶u̶d je̱' ajku̶xy . Chi je̱'e̱ Jesús jim me̱jtz xu̶u̶ wyu̶'u̶my .
43004041	Y may je̱'e̱ ja'ay ni'igyu̶ mu̶bu̶jkku̶xy je̱'e̱ Jesús y'ayuuk tyu̶y'ajt ko du'un mu̶doogu̶xy neby najty je̱' ku̶'u̶m myu̶na'añu̶ñ .
43004042	Chi je̱'e̱ to'oxyu̶jk nu̶maay ajku̶xy : — Chamnu̶ u̶u̶ch tu̶ nmu̶bu̶jkku̶xy , ka'p pyaadyu̶ch ko u̶u̶ch miich du'un je'eyu̶ tu̶ xyñu̶maaygyu̶xy , paady u̶u̶ch tu̶ nmu̶bu̶jkku̶xy je̱' ko u̶u̶ch nandu'un ku̶'u̶m tu̶ nmu̶doogu̶xy y nnejwu̶u̶ygyu̶xypyu̶ch ko je̱' je̱'e̱ jaanch je̱'e̱ Cristo , je̱'e̱ naaxwiiñjya'ay ñiwaambu̶ yajtzookpu̶ ajku̶xy .
43004043	Ko me̱jtz xu̶u̶ ñajxnu̶ , chi je̱'e̱ Jesús choñ jim Samaria naaxjooty y ñu̶kxy jim Galilea .
43004044	Je̱' ko du'un je̱' ku̶'u̶m myu̶naañ , ka'p je̱'e̱ Dios y'ayuuknajtzkapxu̶u̶ybyu̶ yajmu̶j'adyii ma je̱'e̱ kyu̶'u̶mnaax kyu̶'u̶mgajptu̶ñ .
43004045	Ko je̱'e̱ Jesús jim Galilea jya'ty , chi je̱'e̱ jimbu̶ ja'ay xi'ig xon kyu'ubu̶jku̶ ajku̶xy , je̱' ko tu̶ najty je̱'e̱ nandu'un xu̶u̶'ajtpu̶ y'ooygyu̶xy Pascua xu̶u̶ jim Jerusalén y tu̶ najty je̱'e̱ mu̶jwinma'añ jim ku̶xyu̶ ijxku̶xy mu̶dyiijáty je̱'e̱ Jesús najty jim tu̶ tuñu̶ñ .
43004046	Chi je̱'e̱ Jesús ja'adu'ook wyimbijty jim Caná Galilea naaxjooty , ma najty je̱'e̱ nu̶u̶ tu̶ yajviinokojyu̶ñ . Y jim najty je̱'e̱ mu̶j'ane̱'e̱mbu̶ myu̶jtuungmu̶u̶dpu̶ tu'ug mu̶dyiibu̶ najty y'ung jim tu'ug pu̶jku̶bu̶ñ jim Capernaum .
43004047	Ko je̱'e̱ mu̶jtuungmu̶u̶dpu̶ du'un nejwu̶u̶y ko je̱'e̱ Jesús najty tu̶ wyimbity Galilea , tu̶ chooñ najty jim Judea , chi oy ixy y mu̶nukxtaaky ko ñú̶kxu̶ch ma je̱'e̱ tyu̶jku̶ñ y yajtzookku̶xu̶ch je̱'e̱ y'ung mu̶dyiibu̶ najty timy'o'ogaanu̶py .
43004048	Chi je̱'e̱ Jesús adzooy je̱'e̱ mu̶jtuungmu̶u̶dpu̶ : — Miich ajku̶xy ka'p miich mmu̶bu̶jkku̶xy , pu̶nu̶ ka'p je̱'e̱ ijxpe̱jt y je̱'e̱ mu̶jwinma'añ naty jayu̶jp m'ijxku̶xy .
43004049	Peru̶ chi je̱'e̱ mu̶jtuungmu̶u̶dpu̶ myu̶naañ : — Windzú̶n , tun je̱'e̱ may'ajt , jam tzojku̶ ma u̶u̶ch je̱'e̱ n'ung ka'anu̶ y'o'ogyñu̶ju̶ñ .
43004050	Mu̶'it je̱'e̱ Jesús nu̶maay je̱'e̱ mu̶jtuungmu̶u̶dpu̶ : — Wimbit ma je̱'e̱ mdu̶jku̶ñ ; je̱'e̱ m'ung mu̶baadu̶'u̶waamb je̱' . Je̱'e̱ mu̶jtuungmu̶u̶dpu̶ myu̶bu̶jk je̱' neby je̱'e̱ Jesús ñu̶maayu̶ju̶ñ , y chi wyimbijty ma je̱'e̱ tyu̶jku̶ñ .
43004051	Wimbijtnu̶py najty ma je̱'e̱ tyu̶jku̶ñ ko je̱'e̱ tyuumbu̶du̶jk oy jyu̶jpkubaadu̶u̶yu̶gu̶xy y chi ñu̶maayu̶ ajku̶xy : — ¡ Tu̶ je̱'e̱ m'ung myu̶baadu̶'u̶y !
43004052	Chi je̱' yajtu̶u̶y tii hooru̶ je̱'e̱ y'ung najty oy tu̶ ñayjyu̶wu̶u̶ydyu̶gu̶'u̶yiiju̶ñ , y chi je̱'e̱ tyuumbu̶du̶jk y'adzoowu̶gu̶xy : — U̶xu̶u̶y , ku'udu̶gu̶'u̶xu̶u̶ je̱'e̱ jyu̶u̶nba'am u̶xu̶u̶y tyu̶jch .
43004053	Chi je̱'e̱ ungteedy ja'aymye̱jtzpaaty ko je̱'e̱ hooru̶ najty mu̶naa je̱'e̱ Jesús najty du'un tu̶ ñu̶ma'ayiiju̶ñ : “ Tu̶ je̱'e̱ m'ung myu̶baadu̶'u̶y . ” Chi je̱'e̱ ungteedy je̱'e̱ Jesús nigu̶xyu̶ mu̶bu̶jkku̶xy du'uñdyu̶ najty tyu'kju̶u̶n tyu'ktu̶jk'ajtku̶xyu̶ñ .
43004054	Adaa je̱' je̱'e̱ mu̶me̱tzkpu̶ ijxpe̱jt mu̶jwinma'añbyu̶ mu̶dyiibu̶ je̱'e̱ Jesús tyuunu̶ñ jim Galilea , ko najty jim Judea tu̶ y'oy .
43005001	Ko du'un tyuunu̶ jyajtu̶ , jim Jerusalén najty je̱'e̱ judío ja'ay xyu̶u̶duungu̶xy , y chi je̱'e̱ Jesús ja'adu'ook ñu̶kxy jim Jerusalén xu̶u̶'ajtpu̶ .
43005002	Jim Jerusalén mu̶wingón je̱'e̱ poch'aguuy mu̶dyiibu̶ xu̶u̶'ajtpu̶ñ Borreegu̶ Tu̶jk'aa , jim najty nu̶u̶'abojtzu̶'u̶gy tu'ug mu̶dyiibu̶ hebreo'eemby xu̶u̶'ajtpu̶ñ Betzata . Mu̶gooxk najty wyinduuy je̱' ,
43005003	y janch may najty pa'amja'aydyu̶jk jim kyo'knaaygyu̶xy , je̱'e̱ wiindzpu̶ ajku̶xy , je̱'e̱ tekymya'atpu̶ ajku̶xy y je̱'e̱ mu̶dyiibu̶ je̱'e̱ kyu̶'u̶ tyeky tu̶'u̶dzu̶ñ ajku̶xy . [ Ja'ay'e̱jxku̶xy mu̶naa je̱'e̱ nu̶u̶ y'okje̱'e̱dzu̶'u̶gyu̶ñ .
43005004	Je̱' ko je̱'e̱ ángel najty tu'ug wingujeky jyaty kyu̶da'agy ma je̱'e̱ nu̶u̶'abojtzu̶'u̶gyu̶ñ y yaj'yu'kxy je̱'e̱ nu̶u̶ , y pu̶n najty jiiby jayu̶jp tu̶gu̶u̶by ma je̱'e̱ nu̶u̶'abojtzu̶'u̶gyu̶ñ ko naty tu̶ y'ok'yu'kxy , tzookp najty je̱'e̱ du'un ajku̶xy oy naty tii ba'am ja'adimymyu̶dajtku̶xpu̶ . ]
43005005	Jim ma je̱'e̱ pa'amja'aydyu̶jk ajku̶xyu̶ñ jim najty ja'ay tu'ug mu̶dyiibu̶ najty ipx majmókx tu̶gu̶u̶g jumu̶jt tu̶ pya'am'ijtnu̶ .
43005006	Ko je̱'e̱ Jesús ijxy jim kyo'kna'ay , chi nejwu̶u̶y ko najty jékyu̶p myu̶jtaaknu̶ , chi yajtu̶u̶y : — ¿ Nej mdzo'ogaamba ?
43005007	Chi je̱'e̱ pa'amja'ay y'adzoowu̶ : — Windzú̶n , ka'p pu̶n pu̶n u̶u̶ch jiiby nu̶u̶jooty xypyu̶da'agu̶bu̶ñ ko je̱'e̱ nu̶u̶ yu'kxy . Naag'ook naag'ook u̶u̶ch nja'atu̶gu̶'u̶wa'añ , tu̶ naty je̱'e̱ wiingpu̶ ñi'ijayu̶jp'ajtnu̶ .
43005008	Chi je̱'e̱ Jesús je̱'e̱ pa'amja'ay nu̶maay : — Pu̶du̶'u̶g , y yajpu̶du̶'u̶g yu̶'u̶ mmabe̱jt y nu̶kxnu̶ .
43005009	Timymyu̶'ityu̶ je̱'e̱ ja'ay chooky , chi je̱'e̱ myabe̱jt yajpu̶du̶'ky y yo'oychóñ . Peru̶ je̱' ko pokxyxyu̶u̶ najty ,
43005010	chi je̱'e̱ judío ja'ay nu̶maaygyu̶xy je̱'e̱ ja'ay mu̶dyiibu̶ najty tu̶ cho'ogyu̶ñ : — Cham pokxyxyu̶u̶ cham , ka'p je̱'e̱ ane̱'e̱mu̶ñ du'un myiñ ko je̱'e̱ mmabe̱jt cham mdzu̶u̶mwu̶díttu̶ch .
43005011	Chi je̱'e̱ ja'ay y'adzoowu̶ ajku̶xy je̱'e̱ mu̶dyiibu̶ najty tu̶ myu̶kpu̶kyu̶ñ : — Je̱'e̱ ja'ay mu̶dyiibu̶ u̶u̶ch tu̶ xyajtzo'ogyu̶ñ , je̱' u̶u̶ch du'un tu̶ xyñu̶ma'ay : ‘ Yajpu̶du̶'u̶g yu̶'u̶ mmabe̱jt y nu̶kxnu̶ . ’
43005012	Chi je̱'e̱ ja'ay yajtu̶u̶wu̶ ajku̶xy : — ¿ Pu̶n je̱' je̱'e̱ mu̶dyiibu̶ du'un tu̶ xyñu̶ma'ayu̶ñ : ‘ Yajpu̶du̶'u̶g yu̶'u̶ mmabe̱jt y nu̶kxnu̶ ’ ?
43005013	Peru̶ je̱'e̱ ja'ay ka'p najty je̱'e̱ nejwu̶'u̶y pu̶n najty tu̶ yajtzo'ogyiiju̶ñ , je̱' ko je̱'e̱ Jesús najty du'uñyu̶ tu̶ y'adu̶goyu̶'u̶y ma je̱'e̱ mayjya'ay najty jimu̶ñ .
43005014	Kujeky je̱'e̱ Jesús jim pyaattu̶ ma je̱'e̱ mu̶jtzajptu̶jku̶ñ , y chi ñu̶maayu̶ : — Okmu̶dow , cham tu̶ mdzooknu̶ , peru̶ ka'p ja'adu'ook m'okpokytyuunu̶ch , ka'pu̶ ni'igyu̶ ju̶bu̶k mjádu̶ch .
43005015	Mu̶'it je̱'e̱ ja'ay ñu̶kxy je̱'e̱ tu̶u̶bu̶ najty cho'ogy , y chi je̱'e̱ judío ja'ay awaanu̶yu̶ ajku̶xy ko je̱'e̱ Jesús najty je̱' je̱'e̱ mu̶dyiibu̶ najty tu̶ yajtzo'ogyiiju̶ñ .
43005016	Paady je̱'e̱ judío ja'ay najty janch u̶xwu̶dijt janch pawu̶dijtku̶xy je̱'e̱ Jesús y yaj'o'ogaangu̶xy najty je̱' ko najty pokxyxyu̶u̶ jya'ayyajtzo'ogy .
43005017	Mu̶'it je̱'e̱ judío ja'ay je̱'e̱ Jesús ñu̶maayu̶ ajku̶xy : — U̶u̶ch je̱'e̱ nDeedy chambaad je̱'e̱ tyuñ , y paady u̶u̶ch nandu'un chambaad nduñ .
43005018	Paady je̱'e̱ judío ja'ay najty ni'igyu̶ janch nijoot'ajtku̶xy yaj'o'ogaangu̶xy je̱'e̱ Jesús , ka'p jye̱'e̱du̶'ajtyu̶ch ko je̱'e̱ judío ja'ay tyu̶y'ajt najty ka'akuydyuunu̶ ajku̶xy ko je̱'e̱ pokxyxyu̶u̶ amay'ajtku̶xy , je̱' ko najty nandu'un ñayyajnaxyii neby je̱'e̱ Diosu̶ñ , ko du'un myu̶na'añ ko je̱'e̱ Dios najty Teedy'áty .
43005019	Mu̶'it je̱'e̱ Jesús ñu̶maayu̶ ajku̶xy : “ Janch tu̶y'ajtu̶ñ du'un nnu̶maaygyu̶xy ko je̱'e̱ Dios y'Ung ka'p je̱'e̱ mu̶baad tii ku̶'u̶mjoot ku̶'u̶mwinma'añ tuñ ; je̱'e̱du̶'ajty je̱'e̱ je'eyu̶ tyuumby mu̶dyiibu̶ y'ijxypyu̶ñ tuñ je̱'e̱ Dios Teedy . Ku̶xyu̶ tijaty je̱'e̱ Dios Teedy tyuumby , nan je̱' je̱'e̱ Dios y'Ung nandu'un tyuumby .
43005020	Je̱' ko je̱'e̱ Dios Teedy mu̶k je̱'e̱ y'Ung tzoky ju̶wu̶'u̶y , paady je̱'e̱ y'ung ku̶xyu̶ yajni'ixu̶ydya'ay tijaty je̱' tyuumbyu̶ñ , y yajni'ixu̶'u̶we̱e̱mbyñu̶ je̱'e̱ mu̶jpu̶ mu̶jwinma'añ ni'igyu̶ mu̶dyiibu̶ miich mu̶k myajnú̶kx myajju̶wu̶u̶ygyu̶xu̶byu̶ñ .
43005021	Du'un neby je̱'e̱ Dios Teedy yajjuugypyú̶kyu̶ñ je̱'e̱ o'ogyjya'ay ajku̶xy y mooygyu̶xy je̱'e̱ jugy'ajtu̶ñ ; nandu'un je̱'e̱ Dios y'Ung jugy'ajtu̶ñ yeky mo'oy pu̶n naty tyimymo'owe̱e̱mbyu̶ñ .
43005022	Je̱'e̱ Dios Teedy ka'p je̱'e̱ pu̶n tu̶ydyuna'añ , je̱'e̱ju̶tz tu̶y je̱'e̱ y'Ung , je̱' je̱'e̱ mu̶k'ajtu̶ñ ku̶xyu̶ tu̶ mo'oy ko je̱'e̱ naaxwiiñjya'ay tu̶ydyúnu̶ch ,
43005023	wan je̱'e̱ ja'ay du'un ku̶xyu̶ windzu̶gu̶u̶ygyu̶xu̶ch je̱'e̱ Dios y'Ung , timydyu'un neby je̱'e̱ Dios Teedy windzu̶gu̶u̶ygyu̶xyu̶ñ . Je̱'e̱ ja'ay mu̶dyiibu̶ je̱'e̱ Dios y'Ung ka'p windzu̶gu̶u̶yu̶ , nan ka'p je̱'e̱ Dios Teedy windzu̶gu̶'u̶y , je̱'e̱ mu̶dyiibu̶ je̱'e̱ Dios y'Ung ya naaxwiiñ ke̱jxu̶ñ .
43005024	“ Janch tu̶y'ajtu̶ñ du'un nnu̶maaygyu̶xy ko wan pu̶nja'ayu̶ch pu̶n u̶u̶ch je̱'e̱ n'ayuuk xy'amdo'ijtu̶byu̶ñ neby u̶u̶ch nmu̶na'añu̶ñ , y myu̶bu̶jkypy je̱'e̱ mu̶dyiibu̶ u̶u̶ch tu̶ xykyexyu̶ñ ya naaxwiiñ , pyaadu̶py je̱'e̱ jugy'ajtu̶ñ wiinu̶u̶xu̶u̶bu̶ , y ka'p je̱'e̱ Dios ñu̶u̶ pyoky yajkumu̶dowu̶u̶ju̶ch , je̱' ko tu̶ je̱'e̱ o'ku̶ñ yajnáxy y tu̶ paady je̱'e̱ jugy'ajtu̶ñ wiinu̶u̶xu̶u̶bu̶ .
43005025	Janch tu̶y'ajtu̶ñ du'un nnu̶maaygyu̶xy ko pyaadu̶py je̱'e̱ tiempo , y cham je̱'e̱ du'un mu̶naa je̱'e̱ o'okyjya'ay mu̶doogu̶xu̶ch ko je̱'e̱ Dios y'Ung naty kyapxy , y je̱'e̱ mu̶dyiibu̶ naty mu̶doogu̶xpu̶ñ juugypyu̶jkku̶xu̶p je̱' .
43005026	Je̱' ko du'un neby je̱'e̱ Dios Teedy mu̶k'ajt mu̶u̶du̶chu̶ñ yé̱gu̶ch je̱'e̱ jugy'ajtu̶ñ wiinu̶u̶xu̶u̶bu̶ , nandu'un je̱'e̱ y'Ung mu̶k'ajtu̶ñ tu̶ mo'oy neby je̱'e̱ jugy'ajtu̶ñ wiinu̶u̶xu̶u̶bu̶ mu̶baad nandu'un yekyu̶ñ ,
43005027	y tu̶ je̱'e̱ y'Ung ane̱'e̱mu̶ñ mo'oy neby je̱'e̱ ja'ay mu̶baad tu̶ydyuñu̶ñ , je̱' ko je̱' je̱'e̱ ja'ay mu̶dyiibu̶ tzon tzajpjooty .
43005028	Ka'p adayaaba ayuuk myajnú̶kx myajju̶wu̶u̶ygyu̶xy , je̱' ko pyade̱e̱mby je̱'e̱ tiempo mu̶naa je̱'e̱ o'ogyjya'ay ku̶xyu̶ je̱'e̱ Dios y'Ung y'ayuuk mu̶doogu̶xu̶chu̶ñ ko naty myu̶gápxu̶gu̶xyu̶ ,
43005029	y chi jutjooty pyu̶dzu̶u̶mgu̶xu̶ch . Je̱'e̱ mu̶dyiibu̶ je̱'e̱ oybyu̶ naty tu̶ tuungu̶xy , juugypyu̶jkku̶xu̶p je̱' y paatku̶xu̶ch je̱'e̱ jugy'ajtu̶ñ wiinu̶u̶xu̶u̶bu̶ ; peru̶ je̱'e̱ mu̶dyiibu̶ je̱'e̱ ju̶bu̶kpu̶ naty tu̶ tuungu̶xy , juugypyu̶jkku̶xu̶p je̱' neby pyokykya'agu̶xu̶chu̶ñ .
43005030	“ U̶u̶ch ka'p u̶u̶ch mu̶baad ni tii nduñ mu̶u̶du̶ch je̱'e̱ ngu̶'u̶mjoot ngu̶'u̶mwinma'añ . Du'un u̶u̶ch ndu̶ydyúñ neby u̶u̶ch je̱'e̱ nDeedy xy'ane'emyu̶ñ , y tu̶y tu'uda'agyu̶ch ndu̶ydyúñ , u̶u̶ch ka'p u̶u̶ch je̱'e̱ ngu̶'u̶mdzojku̶ñ nduñ ; du'un u̶u̶ch nduñ neby u̶u̶ch je̱'e̱ nDeedy tzokyu̶ñ ndúnu̶chu̶ch , je̱'e̱ mu̶dyiibu̶ u̶u̶ch ya naaxwiiñ tu̶ xykyexyu̶ñ .
43005031	Ko u̶u̶ch u̶xyu̶py ku̶'u̶m n'oknayñidu̶y'ajt'adyii , ka'p u̶u̶ch u̶xyu̶py je̱'e̱ nnidu̶y'ajt'adyiibyu̶ maa chobaady ko du'un tyu̶y'ajtu̶ch .
43005032	Peru̶ je̱'e̱ wiingpu̶ja'ay u̶u̶ch xyñidu̶y'ajt'ajtp ko u̶u̶ch je̱'e̱ Dios myu̶k'ajt nmu̶dajtu̶yu̶ , y nnejwu̶u̶ybyu̶ch du'un neby u̶u̶ch je̱'e̱ xyñidu̶y'ajt'átyu̶ñ , jaanch je̱'e̱ du'un tyu̶y'ajtu̶ch .
43005033	Miich je̱'e̱ kexyo'oybyu̶du̶jk mgue̱jxku̶x ko je̱'e̱ Juan nu̶kxy yajtu̶u̶gu̶xy , y du'un neby je̱'e̱ y'adzooyu̶ñ jaanch je̱'e̱ du'un tyu̶y'ajtu̶ch .
43005034	Peru̶ ka'p u̶u̶ch ndzoky ko u̶u̶ch je̱'e̱ ja'ay xyñidu̶y'ajt'ádu̶ch , je̱'e̱ Dios u̶u̶ch ku̶'u̶m xyñidu̶y'ajt'ajtp . Je'eyu̶ miich nyajja'aymye̱jtzku̶xy ko je̱'e̱ Juan oy nigapxy neby je̱'e̱ aanu̶mu̶ ni'idzooku̶ñ mu̶baad mbaatku̶xyu̶ñ .
43005035	Je̱'e̱ Juan du'un je̱'e̱ najty neby tu'ug lámpara tyoy mu̶dyiibu̶ kudu̶kxp kujajpu̶ñ , y miich ajku̶xy tzojku̶ miich je'eyu̶ tu̶ mxondaakku̶xy mu̶u̶d je̱' y'ayuuk tyu̶y'ajt je̱'e̱ mu̶dyiibu̶ du'un neby je̱'e̱ ju̶u̶nu̶ñ .
43005036	Peru̶ u̶u̶ch nmu̶u̶du̶ch je̱'e̱ tu̶y'ajtu̶ñ ni'igyu̶ , ni'igu̶ ka'p je̱'e̱ Juángu̶ñu̶ba . Ku̶xyu̶ tijaty u̶u̶ch nduumby , je̱'e̱ Dios Teedy u̶u̶ch du'un tu̶ xy'ane'emy ko u̶u̶ch du'un ndúnu̶ch , y ni'igu̶xu̶'kp je̱'e̱ du'un ko jyaanchu̶ch ko u̶u̶ch je̱'e̱ Dios Teedy ya naaxwiiñ tu̶ xykyexy .
43005037	Y nandu'un je̱'e̱ Dios Teedy , je̱'e̱ mu̶dyiibu̶ u̶u̶ch ya naaxwiiñ tu̶ xykyexyu̶ñ yejkypy je̱'e̱ tu̶y'ajtu̶ñ nandu'un ; oy je̱'e̱ nimu̶naa mga'a''amu̶doo mga'ayo'kmu̶doogu̶xyñu̶ y nan oy je̱'e̱ wyiinjyu̶jp nandu'un mga'a'ijxu̶ñu̶ ajku̶xy ,
43005038	y oy je̱'e̱ y'ayuuk tyu̶y'ajt mga'amu̶bú̶kyñu̶ ajku̶xy , je̱' gyu̶xpu̶ ko je̱'e̱ ja'ay mga'amu̶bú̶kyñu̶ ajku̶xy mu̶dyiibu̶ je̱'e̱ Dios Teedy ya naaxwiiñ tu̶ kexyu̶ñ .
43005039	Miich ajku̶xy m'u̶xpu̶jkku̶xypy je̱'e̱ Dios ñaky udye'edy'eemby , je̱' ko je̱' jiiby mja'ay'e̱jxku̶xypy mbadaangu̶xy je̱'e̱ jugy'ajtu̶ñ wiinu̶u̶xu̶u̶bu̶ , y ma je̱'e̱ Dios ñakyu̶ñ nan u̶u̶ch jiiby yajnimu̶dyaakp .
43005040	Peru̶ miich ajku̶xy ka'p u̶u̶ch miich je̱'e̱ n'ayuuk ndu̶y'ajt xymyu̶bu̶gaanu̶ ajku̶xy neby je̱'e̱ jugy'ajtu̶ñ wiinu̶u̶xu̶u̶bu̶ mu̶baad mbaatku̶xyu̶ñ .
43005041	“ U̶u̶ch ka'p u̶u̶ch ngu'ubú̶ky ko u̶u̶ch je̱'e̱ naaxwiiñjya'ay xykyu'umaaygyu̶xu̶ch .
43005042	Je̱' ko n'ixy'ajtypy miich ajku̶xy , y nnejwu̶u̶ybyu̶ch ko je̱'e̱ Dios ka'p mdzojkku̶xy mju̶wu̶u̶ygyu̶xy .
43005043	U̶u̶ch tu̶ nmíñu̶ch mu̶u̶du̶ch je̱'e̱ nDeedy myu̶k'ajt , y ka'p u̶u̶ch miich xykyu'ubu̶jkku̶xy ; peru̶ ko je̱'e̱ wiingpu̶ myínu̶ch mu̶u̶d je̱'e̱ kyu̶'u̶mmu̶k'ajt , je̱'e̱ju̶tz tu̶y mgu'ubu̶jkku̶xu̶py .
43005044	¿ Neby u̶u̶ch je̱'e̱ n'ayuuk ndu̶y'ajt du'un mu̶baad xymyu̶bu̶jku̶ ajku̶xy ; cham naty ku̶'u̶m amíñ u̶xyu̶py mnaygyu'umaayu̶gu̶xpu̶ , y ka'p naty mdzojkku̶xpu̶ ko je̱'e̱ tu'kpajkpu̶ Dios xykyu'umaaygyu̶xu̶ch ?
43005045	Ka'p du'un mmu̶naangu̶xy ko u̶u̶ch miich nnixu̶'u̶wu̶'u̶waangu̶xy ma u̶u̶ch nDeedy winduuyu̶ñ . Je̱'e̱ Moisés miich ku̶'u̶m xyñixu̶'u̶wu̶'u̶waangu̶xp ma je̱'e̱ Diosu̶ñ , je̱'e̱ mu̶dyiibu̶ je̱'e̱ tyu̶y'ajt miich mjanchmu̶jpu̶daaku̶byu̶ñ ajku̶xy .
43005046	Ko u̶xyu̶py miich m'okmu̶bu̶jkku̶xy neby je̱'e̱ Moisés myu̶naañu̶ñ , nan mmu̶bu̶jkypy u̶xyu̶py ajku̶xy u̶u̶ch je̱'e̱ n'ayuuk ndu̶y'ajt , je̱' ko u̶u̶ch je̱'e̱ Moisés xyñimu̶dyaak ma je̱'e̱ ñakyu̶ñ .
43005047	Peru̶ pu̶nu̶ ka'p mmu̶bu̶jkku̶xy mu̶dyiibu̶ je̱'e̱ Moisés kyujaayu̶ñ , nan ni u̶u̶ch je̱'e̱ n'ayuuk ndu̶y'ajt xykya'amu̶bu̶jku̶ch ajku̶xy mu̶dyiibu̶ nja'ayajmu̶dmu̶dyaakku̶xypyu̶ñ . ”
43006001	Ko adaa du'un tyuunu̶ jyajtu̶ , chi je̱'e̱ Jesús ñu̶kxy jim Galilea mejy ñi'ináxy , mu̶dyiibu̶ nandu'un xu̶u̶'ajtpu̶ñ Tiberias mejy .
43006002	Janch mayjya'ay najty je̱'e̱ Jesús u̶x'aam panú̶kxu̶p , je̱' ko je̱'e̱ ijxpe̱jt mu̶jwinma'añbyu̶ najty tu̶ ijxku̶xy mu̶dyiibu̶ najty tyuumbyu̶ñ ; yajtzo'ogy je̱'e̱ pa'amja'aydyu̶jk .
43006003	Mu̶'it je̱'e̱ Jesús pya'ttu̶gu̶u̶y ma tu'ug kopt , y chi jim ñaxwech mu̶u̶d je̱'e̱ dyiscípulotu̶jk ajku̶xy .
43006004	Timywyingoonu̶py najty je̱'e̱ Pascua xu̶u̶ mu̶dyiibu̶ je̱'e̱ judío ja'ay tyuungu̶xypyu̶ñ .
43006005	Ko je̱'e̱ Jesús je̱'e̱ mayjya'ay ijxy je̱'e̱ mu̶dyiibu̶ najty pamiinu̶bu̶ñ , chi je̱'e̱ Felipe nu̶maay : — ¿ Ma je̱'e̱ kaayu̶ñ uuku̶ñ n'okjuuyu̶mu̶ch mu̶dyiibu̶ adaa mayjya'ay nyajkaayu̶mu̶byu̶ñ ?
43006006	Paady je̱'e̱ Jesús du'un myu̶naañ ok'ixa'añ neby je̱'e̱ Felipe y'ok'adzoyu̶ñ , je̱' ko je̱' ñejwu̶u̶by najty je̱'e̱ ku̶'u̶m tii tyune̱e̱mbyu̶ñ .
43006007	Chi je̱'e̱ Felipe adzooy je̱'e̱ Jesús : — Ni me̱jtzmu̶go'px denario meeñ je̱'e̱ tzajkaagy kya'amu̶baad'ádu̶ch ; oy u̶xyu̶py ku̶j tu'ktúky nja'amooyu̶mgu̶xpu̶ nidu'ugjáty nidu'ugjáty neby mu̶baad kyaaygyu̶xy y'uukku̶xyu̶ñ .
43006008	Mu̶'it je̱'e̱ Andrés je̱'e̱ mu̶dyiibu̶ je̱'e̱ Jesús najty dyiscípulo'ajtypyu̶ñ , je̱'e̱ Simón Pedro pyuya'ay ; nu̶maay je̱'e̱ Jesús :
43006009	— Chaa je̱'e̱ pi'k'ana'k tu'ug mu̶dyiibu̶ je̱'e̱ cebada tzajkaagy mu̶gooxk mu̶u̶du̶ñ y me̱tzk je̱'e̱ akx , peru̶ yu̶'u̶ we̱e̱nu̶ yu̶'u̶ du'un mu̶u̶d je̱'e̱ mayjya'ay ajku̶xy .
43006010	Chi je̱'e̱ Jesús y'adzooy : — Nu̶maaygyu̶x yu̶'u̶ mayjya'ay nigu̶xyu̶ ko wan naxwe̱tztaaygyu̶xy . Janch nekxyjyooty najty jim ma je̱'e̱ jimbu̶ it lugaaru̶ñ , y chi ñaxwe̱tztaaygyu̶xy . Jii najty je̱'e̱ ya'aydyu̶jktu̶jk da'a nigu̶xyu̶ ajku̶xy nimu̶gooxk miltu̶ .
43006011	Chi je̱'e̱ Jesús tzajkaagy konu̶'ky y yejky je̱'e̱ Dioskujuuyu̶p , chi je̱'e̱ dyiscípulotu̶jk tzajkaagy mooy ajku̶xy ko wan yajwa'kxku̶xy ma je̱'e̱ mayjya'ay najty y'u̶ñaaygyu̶xyu̶ñ . Nandu'un tuuñ mu̶u̶d je̱'e̱ akx , mooy je̱'e̱ ja'ay ajku̶xy du'uñdyu̶ najty tyimykyayaangu̶xyu̶ñ .
43006012	Ko kyaaydyaaygyu̶xy janch ku'uxyu̶ , chi je̱'e̱ Jesús dyiscípulotu̶jk nu̶maay : — Yajpu̶du̶'kku̶x yu̶'u̶ tzajkaagy kaydyuk y yu̶'u̶ akx tzu'tztúk mu̶dyiibu̶ tu̶ ñadu̶gu̶'u̶yu̶ñ , ka'pu̶ ni tii y'ayówu̶ch .
43006013	Chi je̱'e̱ discípulotu̶jk yajpu̶du̶'kku̶xy , y yaj'ujtzku̶xy je̱'e̱ kach majmé̱tzk mu̶u̶d je̱'e̱ mu̶gooxpu̶ cebada tzajkaagy kaaydyúk mu̶dyiibu̶ najty tu̶ ñadu̶gu̶'u̶yu̶ñ .
43006014	Ko je̱'e̱ ja'ay je̱'e̱ ijxpe̱jt mu̶jwinma'añbyu̶ du'un ijxku̶xy , je̱'e̱ mu̶dyiibu̶ je̱'e̱ Jesús najty tu̶ tuñ , chi myu̶naañ ajku̶xy : — Jaanchxyu̶m adaa jye̱'e̱ju̶ch je̱'e̱ Dios y'ayuuknajtzkapxu̶u̶ybyu̶ je̱'e̱ mu̶dyiibu̶ najty minaamb ya naaxwiiñ .
43006015	Peru̶ ko je̱'e̱ Jesús nejwu̶u̶y ko je̱'e̱ ja'ay najty adzip yajnu̶kxaanu̶gu̶xy y pyu̶da'agaanu̶gu̶xy mu̶j'ane̱'e̱mbu̶ , chi je̱'e̱ mayjya'ay ja'adu'ook winyo'oydyuuty y ñu̶kxy ma je̱'e̱ koptu̶ñ , neby jim mu̶baad naydyu'um y'ityu̶ñ .
43006016	Ko chu'uju̶u̶yñu̶ , chi je̱'e̱ Jesús dyiscípulotu̶jk mejypya'a kyu'unajxku̶xy ,
43006017	pye̱jtku̶xy ma tu'ug bárcu̶ju̶ñ , yaj'yo'oyñaxaangu̶xy je̱'e̱ mejy y jya'adaangu̶xy jim Capernaum mejy'awiimb . Tu̶ najty kyoodzu̶u̶yñu̶ , y ka'anu̶ najty je̱'e̱ Jesús wyimbityñu̶ ma je̱'e̱ dyiscípulotu̶jk najty ajku̶xyu̶ñ .
43006018	Ko je̱'e̱ mu̶kpoj tu'ug myiiñ , chi je̱'e̱ mejy tyu̶gu̶y je̱'tzmiin je̱'tzxu̶jpu̶ .
43006019	Ko najty tu̶ yo'oyquwe̱e̱kku̶xnu̶ mu̶gooxk o tudujk kilómetro , chi je̱'e̱ Jesús ijxku̶xy ñimiinu̶gu̶xyu̶ ma je̱'e̱ bárcu̶ju̶ñ yo'oyu̶p mejywingú̶xy , y chi mu̶k jyanchtzu̶gu̶u̶ygyu̶xy .
43006020	Chi ñu̶maayu̶gu̶xy : — ¡ U̶u̶ch je̱' , ka'p mdzu̶gu̶u̶ygyu̶xy !
43006021	Mu̶'it jyootkugu̶u̶ygyu̶xy y yajbarcu̶tu̶gu̶u̶ygyu̶xy je̱'e̱ Jesús , y chi jim mejy'awiimb mu̶k'eemby jya'tku̶xy ma najty ñú̶kxku̶xyu̶ñ .
43006022	Je̱'e̱ kujaboom , je̱'e̱ mayjya'ay mu̶dyiibu̶ najty mejy'awiimb tu̶ wyu̶'u̶mgu̶xy y'ijxku̶x ko agu̶ discípulotu̶jk tyu̶gu̶u̶ygyu̶xy ma je̱'e̱ barco , je̱'e̱ mu̶dyiibu̶ najty jiiby je'eyu̶ tu'ug , y ko ka'p najty je̱'e̱ Jesús jim chooñu̶ch mu̶u̶d je̱' ajku̶xy .
43006023	Mu̶'it je̱'e̱ wiingpu̶ barco nije̱' jya'tku̶xy mu̶dyiibu̶ tzóngu̶xpu̶ñ ma je̱'e̱ kajpt mu̶dyiibu̶ xu̶u̶'ajtpu̶ñ Tiberias , mu̶wingón je̱'e̱ it lugaar ma je̱'e̱ Windzú̶n Jesús je̱'e̱ mayjya'ay najty tu̶ yajkáyu̶ñ mu̶naaba je̱'e̱ Dioskujuuyu̶p yekyu̶ñ .
43006024	Ko je̱'e̱ mayjya'ay du'un ijxku̶xy ko ka'p najty je̱'e̱ Jesús jim y ni je̱'e̱ dyiscípulotu̶jk ajku̶xy , chi byarcu̶tu̶gu̶u̶ydyaaygyu̶xy y ñú̶kxku̶xy jim Capernaum , oy je̱'e̱ Jesús jim u̶xtaaygyu̶xy .
43006025	Ko jim mejy'awiimb jya'tku̶xy , chi je̱'e̱ Jesús jim paatku̶xy y yajtu̶u̶gu̶xy : — Windzú̶n , ¿ mu̶naa ya tu̶ mmiñ ?
43006026	Chi je̱'e̱ Jesús ñu̶maayu̶ ajku̶xy : — Janch tu̶y'ajtu̶ñ du'un nnu̶maaygyu̶xy ko miich ajku̶xy paady u̶u̶ch miich xy'u̶xtaaygyu̶xy , je̱' ko ku'uxyu̶ tu̶ nyajkaaygyu̶xy , y ka'p pyaadyu̶ch ko je̱'e̱ ijxpe̱jt mu̶jwinma'añbyu̶ tu̶ mwinju̶wu̶u̶ygyu̶xy .
43006027	Ka'p mmu̶daj mmu̶maaygyu̶xy neby je̱'e̱ ju̶kxy pu̶ky mu̶baad mbaatku̶xyu̶ñ je̱'e̱ mu̶dyiibu̶ ku̶jxp najxpu̶ñ , je̱' mmu̶daj mmu̶maaygyu̶x je̱'e̱ ju̶kxy pu̶ky mu̶dyiibu̶ ijtu̶u̶b y je̱'e̱ mu̶dyiibu̶ je̱'e̱ jugy'ajtu̶ñ wiinu̶u̶xu̶u̶bu̶ ye̱jkpu̶ñ . Adaaju̶tz je̱' je̱'e̱ ju̶kxy pu̶ky mu̶dyiibu̶ u̶u̶ch nyejkypyu̶ñ u̶u̶ch je̱' je̱'e̱ ja'ay mu̶dyiibu̶ tzon tzajpjooty , je̱' ko je̱'e̱ Dios Teedy u̶u̶ch je̱'e̱ ane̱'e̱mu̶ñ tu̶ xymyo'oy ko du'un miich nmooygyu̶xu̶ch .
43006028	Chi je̱'e̱ Jesús yajtu̶u̶y ajku̶xy : — ¿ Ti u̶u̶ch mu̶baad nduungu̶xy neby u̶u̶ch mu̶baad nguydyuungu̶xyu̶ñ je̱'e̱ mu̶dyiibu̶ je̱'e̱ Dios chojkypyu̶ñ ndúnu̶chu̶ch ajku̶xy ?
43006029	Mu̶'it je̱'e̱ Jesús y'adzoowu̶ ajku̶xy : — Je̱'e̱ mu̶dyiibu̶ je̱'e̱ Dios chojkypyu̶ñ je̱' je̱' ko u̶u̶ch je̱'e̱ n'ayuuk ndu̶y'ajt xymyu̶bu̶jku̶ch ajku̶xy , je̱' ko je̱' u̶u̶ch ya naaxwiiñ tu̶ xykyexy .
43006030	Mu̶'it je̱'e̱ Jesús yajtu̶u̶gu̶xy : — ¿ Ti ijxpe̱jt u̶u̶ch mu̶baad xy'ok'yaj'ijxku̶xy , y ko u̶u̶ch naty tu̶ n'ok'ijxku̶xy mu̶'íttu̶tz it nmu̶bu̶jkku̶xu̶ch ko miich je̱'e̱ Dios ya naaxwiiñ tu̶ xykyexy ? ¿ Tijaty du'un mduumby ?
43006031	U̶u̶ch je̱'e̱ nmu̶j'áp nmu̶jteedy ajku̶xy kyaaygyu̶x je̱'e̱ maná jékyu̶p jim adu'ugtuum , du'un neby je̱'e̱ Dios ñaky myu̶na'añu̶ñ : ‘ Dios yajkaay je̱'e̱ ja'ay tzajkaagy mu̶dyiibu̶ tzajpjooty tzombu̶ñ . ’
43006032	Chi je̱'e̱ Jesús y'adzoowu̶ ajku̶xy : — Janch tu̶y'ajtu̶ñ du'un nnu̶maaygyu̶xy ko ka'p je̱'e̱ Moisés miich xymyooygyu̶x je̱'e̱ tzajkaagy mu̶dyiibu̶ tzajpjooty tzombu̶ñ , je̱'e̱ nDeedyu̶ch je̱' je̱'e̱ mu̶dyiibu̶ je̱'e̱ jaanchpyu̶ tzajkaagy ye̱jkpu̶ñ mu̶dyiibu̶ tzajpjooty tzombu̶ñ .
43006033	Je̱' ko je̱'e̱ tzajkaagy mu̶dyiibu̶ je̱'e̱ Dios yejkypyu̶ñ , je̱' je̱' je̱'e̱ mu̶dyiibu̶ jiiby tzajpjooty tu̶ chooñu̶ñ y mo'oy je̱'e̱ naaxwiiñjya'ay je̱'e̱ jugy'ajtu̶ñ wiinu̶u̶xu̶u̶bu̶ .
43006034	Mu̶'it je̱'e̱ Jesús nu̶maaygyu̶xy : — Windzú̶n , u̶u̶ch yu̶'u̶ jiibu̶ tzajkaagy wiinu̶u̶xu̶u̶ mooygyu̶xk .
43006035	Y chi je̱'e̱ Jesús ñu̶maayu̶ ajku̶xy : — U̶u̶ch du'un u̶u̶ch neby je̱'e̱ tzajkaagyu̶ñ , je̱'e̱ mu̶dyiibu̶ je̱'e̱ jugy'ajtu̶ñ wiinu̶u̶xu̶u̶bu̶ ye̱jkpu̶ñ . Y pu̶n u̶u̶ch xyñimiimb xykyu'ubu̶jkpu̶ñ , ka'p yuu xu̶u̶ je̱'e̱ nimu̶naaxu̶u̶ ju̶wu̶u̶ygyu̶xu̶ch ; y pu̶n u̶u̶ch je̱'e̱ n'ayuuk ndu̶y'ajt xymyu̶bu̶jku̶byu̶ñ , ka'p tu̶dzu̶'u̶wu̶u̶ je̱'e̱ nimu̶naaxu̶u̶ ju̶wu̶u̶ygyu̶xu̶ch .
43006036	Peru̶ u̶u̶ch tu̶ u̶u̶ch miich du'un nnu̶maaygyu̶xy ; oy u̶u̶ch miich tu̶ xyjya'a'ijxku̶xy , peru̶ ka'p mmu̶bu̶jkku̶xy .
43006037	Ku̶xyu̶ pu̶njaty u̶u̶ch je̱'e̱ Dios Teedy xyajnigue̱jxpu̶ñ , xyñimiimb xykyu'ubu̶jkku̶xpu̶ch je̱' ; y je̱'e̱ mu̶dyiibu̶ u̶u̶ch xyñimiimb xykyu'ubu̶jkku̶xpu̶ñ , ka'p u̶u̶ch je̱'e̱ n'u̶xtijku̶xu̶ch .
43006038	Ka'p u̶u̶ch jiiby tzajpjooty paady tu̶ ndzooñ tu̶ ngu̶da'agyu̶ch ya naaxwiiñ ko u̶u̶ch je̱'e̱ ngu̶'u̶mdzojku̶ñ nguydyúnu̶ch , tu̶ nmíñu̶ch ya naaxwiiñ ko u̶u̶ch je̱'e̱ nDeedy chojku̶ñ nguydyuunu̶ch , je̱'e̱ mu̶dyiibu̶ u̶u̶ch ya naaxwiiñ tu̶ xykyexyu̶ñ .
43006039	Y du'un u̶u̶ch je̱'e̱ nDeedy tzoky je̱'e̱ mu̶dyiibu̶ u̶u̶ch ya naaxwiiñ tu̶ xykyexyu̶ñ , ko u̶u̶ch je̱'e̱ naaxwiiñjya'ay ka'p ni tu'ug nyajtu̶góyu̶ch je̱'e̱ mu̶dyiibu̶ u̶u̶ch tu̶ xymyo'oyu̶ñ , nyajjuugypyú̶gu̶byu̶ch je̱'e̱ ni'igyu̶ ko naty tu̶ myu̶baad'ajtnu̶ mu̶naa je̱'e̱ naaxwiimbu̶ kyu̶xaan tyu̶goyaanu̶ju̶ñ .
43006040	Du'un u̶u̶ch je̱'e̱ nDeedy tzoky ko ku̶xyu̶ pu̶njaty nimiin ku'ubu̶jkku̶xpu̶ñ je̱'e̱ Dios y'Ung y mu̶bu̶jku̶ je̱'e̱ y'ayuuk tyu̶y'ajt ajku̶xy , pyaatku̶xu̶py je̱'e̱ jugy'ajtu̶ñ wiinu̶u̶xu̶u̶bu̶ ; y nyajjuugypyu̶jkku̶xu̶byu̶ch je̱' ko naty tu̶ myu̶baad'ajtnu̶ mu̶naa je̱'e̱ naaxwiimbu̶ kyu̶xaan tyu̶goyaanu̶ju̶ñ .
43006041	Paady je̱'e̱ judío ja'ay ni'oj niyaaxu̶ydyu̶gu̶u̶ygyu̶xy je̱'e̱ Jesús ko najty du'un tu̶ myu̶na'añ : “ U̶u̶ch je̱'e̱ tzajkaagy je̱'e̱ mu̶dyiibu̶ tzajpjooty tu̶ chooñu̶ñ . ”
43006042	Y chi myu̶naangu̶xy : — ¿ Nej ka'p ada Jesús jye̱'e̱ju̶ch , je̱'e̱ José y'ung ? Y u̶u̶ch n'ixy'ajtu̶py je̱'e̱ tyaj tyeedy ajtu̶m ajku̶xy . ¿ Y ti ko du'un cham myu̶na'añ ko tzajpjooty tu̶ chooñ ?
43006043	Mu̶'it je̱'e̱ Jesús ñu̶maayu̶ ajku̶xy : — Amoongu̶xnu̶ ka'p nigoo mni'oj mniyaaxu̶y'adu̶u̶tzku̶xy .
43006044	Ni pu̶n u̶u̶ch mu̶baad xykya'animíñ xykya'aku'ubú̶ky , pu̶nu̶ ka'p je̱'e̱ Dios Teedy naty du'un myu̶na'añ , je̱'e̱ mu̶dyiibu̶ u̶u̶ch ya naaxwiiñ tu̶ xykyexyu̶ñ ; y je̱'e̱ mu̶dyiibu̶ u̶u̶ch xyñimiimb xykyu'ubu̶jkpu̶ñ nyajjuugypyú̶gu̶byu̶ch ko naty tu̶ myu̶baad'ajtnu̶ mu̶naa je̱'e̱ naaxwiimbu̶ kyu̶xaan tyu̶goyaanu̶ju̶ñ .
43006045	Du'un jiiby myu̶na'añ ma je̱'e̱ Dios y'ayuuknajtzkapxu̶u̶ybyu̶du̶jk kujaaygyu̶xyu̶ñ : ‘ Yaj'u̶xpu̶ge̱e̱mby je̱'e̱ Dios je̱'e̱ ja'ay nigu̶xyu̶ ajku̶xy . ’ Y du'unu̶tz ku̶xyu̶ pu̶njaty je̱'e̱ Dios y'ayuuk tyu̶y'ajt amdo'ijtku̶xpu̶ñ y jajt abu̶jku̶ je̱'e̱ y'ayuuk tyu̶y'ajt ajku̶xy , je̱'e̱ du'umbu̶ u̶u̶ch xyñimiimb xykyu'ubu̶jkp ajku̶xy .
43006046	“ Ka'p je̱'e̱ Dios Teedy ni pu̶n ixyñu̶ , je̱' je̱'e̱ je'eyu̶ tu'kpajk tu̶ ixy je̱'e̱ mu̶dyiibu̶ jiiby tu̶ chooñ ma je̱'e̱ Diosu̶ñ .
43006047	Janch tu̶y'ajtu̶ñ du'un nnu̶maaygyu̶xy ko pu̶njaty u̶u̶ch je̱'e̱ n'ayuuk ndu̶y'ajt xymyu̶bu̶jku̶byu̶ñ , pyaatku̶xu̶py je̱'e̱ jugy'ajtu̶ñ wiinu̶u̶xu̶u̶bu̶ .
43006048	U̶u̶ch du'un u̶u̶ch neby je̱'e̱ tzajkaagyu̶ñ , je̱'e̱ mu̶dyiibu̶ je̱'e̱ jugy'ajtu̶ñ wiinu̶u̶xu̶u̶bu̶ ye̱jkpu̶ñ .
43006049	Miich je̱'e̱ mmu̶j'áp mmu̶jteedy ajku̶xy kyaaygyu̶x je̱'e̱ maná jékyu̶p jim adu'ugtuum , peru̶ oy je̱'e̱ ja'akaaygyu̶xy o'kku̶x je̱' y ka'p je̱'e̱ jugy'ajtu̶ñ wiinu̶u̶xu̶u̶bu̶ paatku̶xy .
43006050	Peru̶ u̶u̶ch , je̱' u̶u̶ch du'un ndijpy je̱'e̱ tzajkaagy mu̶dyiibu̶ tzajpjooty tu̶ choonu̶ñ , pu̶n je̱'e̱ du'umbu̶ tzajkaagy kaaybyu̶ñ , ka'p je̱'e̱ jyugy'ajtu̶ñ kyú̶xu̶ch tyu̶góyu̶ch .
43006051	U̶u̶ch je̱' je̱'e̱ du'umbu̶ juugypyu̶ tzajkaagy mu̶dyiibu̶ tzajpjooty tu̶ chooñu̶ñ ; pu̶n adaa du'umbu̶ tzajkaagy kaaybyu̶ñ , pyaadu̶py je̱'e̱ jugy'ajtu̶ñ wiinu̶u̶xu̶u̶bu̶ . Je̱'e̱ tzajkaagy mu̶dyiibu̶ u̶u̶ch nye̱ge̱e̱mbyu̶ñ u̶u̶ch ngu̶'u̶mni'kx je̱' , y nyé̱gu̶byu̶ch je̱' mu̶u̶d je̱'e̱ naaxwiiñjya'ay gyu̶xpu̶ ajku̶xy , neby je̱'e̱ aanu̶mu̶ ni'idzooku̶ñ mu̶baad paatku̶xyu̶ñ .
43006052	Mu̶'it je̱'e̱ judío ja'ay ñay'amayu̶ydyu̶gu̶u̶yu̶gu̶xy amíñ u̶xyu̶py : — ¿ Neby mdijy adayaaba ja'ay kyu̶'u̶mni'kx da'a mu̶baad xy'okmooyu̶m ajku̶xy y nnu̶kxy ndzu'tz njú̶kxu̶m ajku̶xy ?
43006053	Chi je̱'e̱ Jesús ñu̶maayu̶ ajku̶xy : — Janch tu̶y'ajtu̶ñ du'un nnu̶maaygyu̶xy pu̶nu̶ ka'p u̶u̶ch je̱'e̱ nni'kx miich xychu'tzu̶ ajku̶xy y pu̶nu̶ ka'p u̶u̶ch je̱'e̱ nne'pty xy'uuku̶ ajku̶xy , u̶u̶ch je̱' je̱'e̱ ja'ay mu̶dyiibu̶ tzon tzajpjooty , ka'p je̱'e̱ mjugy'ajtu̶ñ wiinu̶u̶xu̶u̶bu̶ mbaatku̶xu̶ch .
43006054	Pu̶n u̶u̶ch je̱'e̱ nni'kx xychu'tzu̶py y pu̶n u̶u̶ch je̱'e̱ nne'pty xy'uuku̶byu̶ñ , pyaadu̶py je̱'e̱ jugy'ajtu̶ñ wiinu̶u̶xu̶u̶bu̶ ; y nyajjuugypyú̶gu̶byu̶ch je̱' ko naty tu̶ myu̶baad'ajtnu̶ mu̶naa je̱'e̱ naaxwiimbu̶ kyu̶xaan tyu̶goyaanu̶ju̶ñ .
43006055	Je̱' ko je̱'e̱ nni'kxu̶ch je̱'e̱ jaanchpyu̶ tzu'uch je̱' , y je̱'e̱ nne'ptyu̶ch je̱'e̱ jaanchpyu̶ u'ugy je̱' .
43006056	Pu̶n u̶u̶ch je̱'e̱ nni'kx xychu'tzu̶py y pu̶n u̶u̶ch je̱'e̱ nne'pty xy'uuku̶byu̶ñ , tu'ugyu̶ je̱'e̱ wiinu̶u̶xu̶u̶ y'ídu̶ch mu̶u̶d u̶u̶ch , y u̶u̶ch wiinu̶u̶xu̶u̶ ídu̶p mu̶u̶d je̱' .
43006057	Je̱'e̱ Dios Teedy mu̶dyiibu̶ u̶u̶ch ya naaxwiiñ tu̶ xykyexyu̶ñ , myu̶u̶d jugy'ajtu̶ñ wiinu̶u̶xu̶u̶bu̶ je̱' , y u̶u̶ch je̱' gyu̶xpu̶ u̶u̶ch njugy'aty ; y timydyu'unu̶tz je̱' pu̶n je̱'e̱ jyu̶kxy pyu̶ky paatp ma u̶u̶chu̶ñ , u̶u̶ch kyu̶xpu̶ jyugy'ajtu̶ñ wiinu̶u̶xu̶u̶bu̶ je̱'e̱ paadu̶ch .
43006058	U̶u̶ch je̱'e̱ u̶u̶ch du'un ndijpy je̱'e̱ tzajkaagy mu̶dyiibu̶ tzajpjooty tu̶ chooñu̶ñ . Adayaaba tzajkaagy ka'p adaa dyu'unu̶ch neby je̱'e̱ maná mu̶dyiibu̶ je̱'e̱ mmu̶j'áp mmu̶jteedy miich jékyu̶p kyaaygyu̶xu̶ñ ; oy je̱'e̱ ja'akaaygyu̶xy peru̶ o'kku̶x je̱' , ka'p je̱'e̱ jugy'ajtu̶ñ wiinu̶u̶xu̶u̶bu̶ paatku̶xy , peru̶ pu̶n adayaaba tzajkaagy kaaygyu̶xpu̶ñ , pyaatku̶xu̶py je̱'e̱ jugy'ajtu̶ñ wiinu̶u̶xu̶u̶bu̶ .
43006059	Jim je̱'e̱ Jesús adayaaba u̶xpu̶jku̶ñ du'un yejky ma je̱'e̱ judío ja'ay ñaymyujktaakt ajku̶xyu̶ñ jim Capernaum .
43006060	Ko adayaaba ayuuk du'un mu̶doogu̶xy , chi je̱'e̱ Jesús y'u̶xpu̶jkpu̶du̶jk nimay myu̶naangu̶xy : — Adayaaba ayuuk mu̶dyiibu̶ je̱'e̱ Jesús du'un tyijpyu̶ñ , janch tzip yu̶'u̶ du'un nu̶kxy ngu'ubu̶jku̶m ajku̶xy , ¿ pu̶n je̱'e̱ da'a du'un mu̶baad okwinju̶wu̶'u̶y ?
43006061	Jesús ñejwu̶u̶y je̱'e̱ du'un neby najty je̱'e̱ ja'ay ñi'oj ñiyaaxu̶u̶yu̶gu̶xy , chi yajtu̶u̶wu̶gu̶xy : — ¿ Adayaaba ayuuk du'un miich mdzaachpyu̶daakku̶xypyu̶ ?
43006062	¿ Neby it da'a m'okmu̶naangu̶xu̶ch ko u̶u̶ch xy'ijxku̶xu̶ch , u̶u̶ch je̱' je̱'e̱ ja'ay mu̶dyiibu̶ tzon tzajpjooty nba'ttu̶gu̶'u̶yu̶ch naty tzajpjooty ma u̶u̶ch najty jékyu̶p n'ityu̶ñ ?
43006063	Je̱'e̱ ja'ay y'aanu̶mu̶ , je̱' je̱'e̱ ni'kx kopt yajjugy'ajtp , y je̱'e̱ ni'kx kopt ka'p je̱'e̱ maa chobaady pu̶nu̶ ka'p naty je̱'e̱ y'aanu̶mu̶ mu̶u̶du̶ch . Y je̱'e̱ ayuuk je̱'e̱ tu̶u̶bu̶ nyajmu̶dmu̶dyaakku̶xy je̱' je̱'e̱ Dios tyu̶y'ajtu̶ñ y je̱' je̱'e̱ jugy'ajtu̶ñ wiinu̶u̶xu̶u̶bu̶ .
43006064	Peru̶ chiinu̶ miich nije̱' ajku̶xy mu̶dyiibu̶ ka'p mmu̶bu̶jkku̶xyñu̶ u̶u̶ch je̱'e̱ n'ayuuk ndu̶y'ajt . Je̱' ko ñejwu̶ydyaaby najty je̱'e̱ Jesús ku̶xyu̶ pu̶n najty je̱'e̱ y'ayuuk mu̶bu̶jkku̶xu̶bu̶ñ , y pu̶n najty ku̶'u̶ye̱gaanu̶bu̶ñ ma je̱'e̱ myu̶dzipu̶ñ .
43006065	Chi je̱'e̱ Jesús jyakmu̶naañ : — Paady du'un tu̶ nnu̶maaygyu̶xy ko ni pu̶n u̶u̶ch mu̶baad xykya'animíñ xykya'aku'ubú̶ky , pu̶nu̶ ka'p je̱'e̱ Dios Teedy naty du'un myu̶na'añ .
43006066	Mu̶'it je̱'e̱ mayjya'ay ajku̶xy , je̱'e̱ mu̶dyiibu̶ je̱'e̱ Jesús najty pawu̶dijtku̶xpu̶ñ oy timypyuyo'oydyuutku̶xnu̶ je̱'e̱ Jesús y ka'p najty okmu̶dwu̶dijtku̶xnu̶ .
43006067	Chi je̱'e̱ Jesús je̱'e̱ nimajmé̱tzkpu̶ dyiscípulotu̶jk yajtu̶u̶y : — ¿ Nej xy'u̶xmadzaambu̶ch miich nandu'un ajku̶xyu̶ ?
43006068	Chi je̱'e̱ Simón Pedro y'adzooy : — Windzú̶n , ¿ pu̶n u̶u̶ch je̱'e̱ y'ayuuk tyu̶y'ajt da'a mu̶baad n'okmu̶bu̶jku̶ ajku̶xy ? Miich je̱'e̱ m'ayuuk mdu̶y'ajt je̱'e̱ jugy'ajtu̶ñ wiinu̶u̶xu̶u̶bu̶ ye̱jkp .
43006069	U̶u̶ch ajku̶xy tu̶ u̶u̶ch je̱'e̱ m'ayuuk mdu̶y'ajt nmu̶bu̶jkku̶xy , y nnejwu̶u̶ygyu̶xypyu̶ch ko miich je̱' je̱'e̱ Kunukxypyu̶ ja'ay , mu̶dyiibu̶ je̱'e̱ Dios tu̶ kexyu̶ñ .
43006070	Chi je̱'e̱ Jesús y'adzoowu̶ ajku̶xy : — Miich ajku̶xy nimajmé̱tzk tu̶ nwin'ijxku̶xy , peru̶ nidu'ugtu̶ miich mu̶jku'uju̶ch ajku̶xy .
43006071	Ko je̱'e̱ Jesús du'un myu̶naañ , je̱'e̱ Judas je̱'e̱ najty du'un tyijpy , je̱'e̱ Simón Iscariote y'ung , je̱' ko je̱'e̱ Judas je̱'e̱ najty ku̶'u̶ye̱gaanu̶p ma je̱'e̱ myu̶dziptu̶jku̶ñ . Oy najty je̱'e̱ jya'anidu'ugtu̶ju̶ch je̱'e̱ nimajmé̱tzkpu̶ discípulotu̶jk ajku̶xy .
43007001	Ko adaa du'un tyuunu̶ jyajtu̶ , jim najty je̱'e̱ Jesús wyu̶dity Galilea naaxjooty . Ka'p najty jim Judea ñu̶kxa'añ , je̱' ko jim najty je̱'e̱ judío ja'ay y'u̶xtaayu̶gu̶xy yaj'o'oga'añyii ajku̶xy .
43007002	Peru̶ je̱' ko tyimypyaatnu̶py najty je̱'e̱ xu̶u̶ , mu̶dyiibu̶ je̱'e̱ judío ja'ay tyuungu̶xypyu̶ñ je̱'e̱ Enramada xu̶u̶ .
43007003	Chi je̱'e̱ Jesús myu̶gue̱'e̱xktu̶jk ñu̶maayu̶ ajku̶xy : — Tzoon ya , y nu̶kx jim Judea , wan je̱'e̱ jimbu̶ m'u̶xpu̶jkpu̶du̶jk mu̶dyiibu̶ jim nandu'un mmu̶dajtypyu̶ñ ijxku̶xu̶ch je̱'e̱ mu̶dyiibu̶ mduumbyu̶ñ .
43007004	Je̱' ko naty pu̶n ñaygyapxku̶xu̶'u̶ga'añyii ma je̱'e̱ mayjya'ayu̶ñ , ka'p je̱'e̱ tii ayu'uch amechu̶ tuñ . Du'un neby je̱'e̱ mu̶jwinma'añ tu̶ mduñu̶ñ , tun jim nandu'un xu̶u̶jooty mayjya'ayjyooty .
43007005	Y ni je̱'e̱ kyu̶'u̶mmu̶gue̱'e̱xk je̱'e̱ Jesús y'ayuuk tyu̶y'ajt najty kya'amu̶bu̶jkku̶xyu̶ ajku̶xy .
43007006	Chi je̱'e̱ Jesús ñu̶maayu̶ ajku̶xy : — U̶u̶ch ka'anu̶ u̶u̶ch je̱'e̱ nxu̶u̶ ndiempo paatyñu̶ mu̶naa u̶u̶ch je̱'e̱ ja'ay nyajnejwu̶'u̶wu̶chu̶ñ pu̶n u̶u̶chu̶ñ , peru̶ miich ajku̶xy oy mu̶naa mu̶baad Jerusalén xu̶u̶'ajtpu̶ mnú̶kxku̶xy .
43007007	Miich ajku̶xy ka'p je̱'e̱ naaxwiiñjya'ay xymyu̶dzip'ajtku̶xy ; peru̶ u̶u̶ch xymyu̶dzip'ajtku̶xpu̶ch je̱' , je̱' ko u̶u̶ch ku̶xyu̶ wa'adzu̶ nnigapxy ko je̱'e̱ mu̶dyiibu̶ tyuungu̶xypyu̶ñ ka'p je̱'e̱ y'óyu̶ch .
43007008	Nú̶kxku̶x miich xu̶u̶'ajtpu̶ ; peru̶ u̶u̶ch ka'p u̶u̶ch nnu̶kxa'añ , je̱' ko ka'anu̶ u̶u̶ch je̱'e̱ nxu̶u̶ ndiempo paadyñu̶ mu̶naa u̶u̶ch je̱'e̱ ja'ay nyajnejwu̶'u̶wu̶chu̶ñ pu̶n u̶u̶chu̶ñ .
43007009	Ko du'un myu̶naañ , chi jim Galilea wyu̶'u̶my .
43007010	Ko je̱'e̱ Jesús myu̶gue̱'e̱xktu̶jk ñú̶kxku̶xy xu̶u̶'ajtpu̶ jim Jerusalén , chi je̱'e̱ Jesús nandu'un ñu̶kxy , peru̶ amechu̶ je̱'e̱ ñu̶kxy .
43007011	Je̱'e̱ judío ja'ay u̶xtaayu̶gu̶xp je̱'e̱ najty xu̶u̶jooty , y myu̶naangu̶xy : — ¿ Ma je̱' da'a je̱'e̱ Jesús ?
43007012	Yajnigápxp yajnimu̶dyaakp najty je̱'e̱ Jesús mayjya'ayjyooty . Nije̱' najty myu̶naangu̶xy : “ Janch oyjya'ay yu̶'u̶ jiibu̶ ja'ay ” ; peru̶ nije̱' je̱'e̱ wiingpu̶ najty myu̶naangu̶xy : “ Ka'p yu̶'u̶ jiibu̶ ja'ay y'oyjya'ayu̶ch ; nigoo ja'ay yu̶'u̶ janch win'u̶u̶ñ . ”
43007013	Peru̶ ka'p najty ni pu̶n ijxnu̶ ke̱'e̱xnu̶ kyapxy myu̶dya'agy ko je̱'e̱ Jesús y'oyjya'ayu̶ch , je̱' ko je̱'e̱ judío ja'ay najty tzu̶gu̶u̶ygyu̶xy .
43007014	Kuwa'kxyxyu̶u̶jooty je̱'e̱ Jesús tyu̶gu̶u̶y ma je̱'e̱ mu̶jtzajptu̶jku̶ñ , y chi jiiby yaj'u̶xpu̶jktu̶gu̶u̶y .
43007015	Chi je̱'e̱ judío ja'ay myu̶naandu̶gu̶u̶ygyu̶xy ; cham mu̶k yajnú̶kx yajju̶wu̶u̶ygyu̶xy : — ¿ Neby adayaaba ja'ay du'un ku̶xyu̶ tijaty jaty , y ka'p tu̶ y'u̶xpu̶ky ?
43007016	Chi je̱'e̱ Jesús y'adzoowu̶ ajku̶xy : — Adaa u̶xpu̶jku̶ñ ka'p adaa u̶u̶ch nje̱' , je̱' adaa jye̱' je̱'e̱ mu̶dyiibu̶ u̶u̶ch ya naaxwiiñ tu̶ xykyexyu̶ñ .
43007017	Pu̶nu̶ jii pu̶n , pu̶n je̱'e̱ Dios chojku̶ñ kuydyunaanu̶byu̶ñ , je̱'e̱ju̶tz je̱'e̱ ku̶'u̶m nejwu̶'u̶waamb pu̶nu̶ jim u̶u̶ch je̱'e̱ n'u̶xpu̶jku̶ñ chooñ ma je̱'e̱ Diosu̶ñ o pu̶nu̶ ngu̶'u̶mjoot ngu̶'u̶mwinma'añdyu̶ch adaa du'un mu̶u̶d nyaj'u̶xpú̶ky .
43007018	Pu̶n ku̶'u̶mjoot ku̶'u̶mwinma'añ yaj'u̶xpu̶jkpu̶ñ , paady je̱'e̱ yaj'u̶xpú̶ky wan je̱'e̱ ja'ay du'un kyu'umayu̶u̶ju̶ch ; peru̶ pu̶n du'un tzojkp ko je̱'e̱ Dios Teedy yajku'umáyu̶ch je̱'e̱ mu̶dyiibu̶ ya naaxwiiñ tu̶ kyexyii , je̱'e̱ju̶tz tu̶y tu'uda'agy mu̶dyaakp y ka'p y'anu̶u̶'áty .
43007019	“ ¿ Nej ka'p je̱'e̱ Moisés miich jaanch xymyooygyu̶x je̱'e̱ tyu̶y'ajt ? Peru̶ ka'p miich je̱'e̱ ni tu'ug mguydyuungu̶xy . ¿ Y ti u̶u̶ch ko xyaj'o'ogaangu̶xy ?
43007020	Chi je̱'e̱ mayjya'ay adzoogu̶xy je̱'e̱ Jesús : — ¡ Ka'a'óybyu̶ mu̶u̶d miich da'a ! ¿ Pu̶n mixyu̶n xyaj'o'ogaamb ?
43007021	Mu̶'it je̱'e̱ Jesús ñu̶maayu̶ ajku̶xy : — Nigu̶xyu̶ miich ajku̶xy , je̱' miich du'un myajnú̶kx myajju̶wu̶u̶ygyu̶xypy ko u̶u̶ch je̱'e̱ mu̶jwinma'añ tu'kpajk tu̶ nduñ pokxyxyu̶u̶ .
43007022	Moisés je̱'e̱ ane̱'e̱mu̶ñ du'un xymyooygyu̶x ko je̱'e̱ m'ung m'ana'k mdu̶y'ajtu̶u̶ygyu̶xu̶ch ( oy je̱'e̱ du'un je̱' ka'ayajtzondaak , miich mmu̶j'áp mmu̶jteedy je̱'e̱ du'un yajtzondaakku̶x ) , y miich ajku̶xy mdu̶y'ajtu̶u̶ygyu̶xypy je̱'e̱ m'ung m'ana'k oy naty jya'apokxyxyu̶u̶ju̶ch .
43007023	Miich ajku̶xy mja'akuydyuungu̶xypy je̱'e̱ Moisés tyu̶y'ajt , peru̶ mdu̶y'ajtu̶u̶ygyu̶xypy je̱'e̱ m'ung m'ana'k ajku̶xy oy naty jya'apokxyxyu̶u̶ju̶ch , ¿ y ti u̶u̶ch ko xymyu̶jootma'tku̶xy ko u̶u̶ch je̱'e̱ ja'ay je̱'e̱ ñi'kx kyopt tu'ug ku̶xyu̶ tu̶ nyajtzooktaayu̶ pokxyxyu̶u̶ ?
43007024	Ka'p nigoo pu̶n oynejpy m'u̶x'ijx mba'ijxku̶xy neby naty ni'igú̶xp ku'uduum kyu̶xu̶'u̶gyu̶ñ . Ko naty je̱'e̱ ñu̶u̶ pyoky pu̶n myaj'u̶x'íx myajpa'ixaangu̶xy , yaj'u̶x'ijx yajpa'ijxku̶x , peru̶ mu̶u̶d je̱'e̱ tu'uda'agypyu̶ tu̶y'ajtu̶ñ .
43007025	Nije̱' je̱'e̱ mu̶dyiibu̶ najty jim Jerusalén tzu̶naaygyu̶xpu̶ñ oy myu̶naandu̶gu̶u̶ygyu̶xy : — ¿ Nej ka'p adaa jye̱'e̱ju̶ch je̱'e̱ mu̶dyiibu̶ y'u̶xtaaygyu̶xypyu̶ñ y yaj'o'ogaangu̶xy ?
43007026	Ok'ijxku̶x , chim je̱'e̱ kyapxy myu̶dya'agy ijxnu̶ ke̱'e̱xnu̶ , y ka'p ni pu̶n nej ñu̶ma'ayii . ¿ Nej myu̶bu̶jkypy je̱'e̱ tuungmu̶u̶dpu̶du̶jk da'a jaanch ajku̶xy ko adayaaba ja'ay jye̱'e̱ju̶ch je̱'e̱ Cristo ?
43007027	Peru̶ u̶u̶ch nnejwu̶u̶by ajtu̶m ajku̶xy ma adayaaba ja'ay chooñu̶ñ ; y ko naty je̱'e̱ Cristo myiñ , ni pu̶n je̱'e̱ ka'anejwu̶'u̶wa'añ ma naty chooñu̶ñ .
43007028	Ko je̱'e̱ Jesús du'un mu̶dooy , ko najty yaj'u̶xpú̶ky ma je̱'e̱ mu̶jtzajptu̶jku̶ñ , chi mu̶k myu̶naañ : — ¡ Y xy'ixy'ajtu̶mu̶ch miich ajku̶xy y mnejwu̶u̶ybytu̶m ajku̶xy ma u̶u̶ch ndzooñu̶ñ ! Peru̶ u̶u̶ch ka'p u̶u̶ch ku̶'u̶mjoot ku̶'u̶mwinma'añ tu̶ nmiñ ya naaxwiiñ , je̱' u̶u̶ch tu̶ xykyexy je̱'e̱ mu̶dyiibu̶ tu̶y tu'uda'agy ja'ay'ajtpu̶ñ y je̱'e̱ mu̶dyiibu̶ miich ka'p m'ixy'ajtku̶xyu̶ñ .
43007029	U̶u̶ch n'ixy'ajtypyu̶ch je̱' , je̱' ko u̶u̶ch jim ndzooñ ma je̱'e̱ju̶ñ , y je̱' u̶u̶ch ya naaxwiiñ tu̶ xykyexy .
43007030	Mu̶'it ja'amadzaangu̶xy , peru̶ ka'p ni pu̶n ñi'idoonu̶ , je̱' ko ka'anu̶ je̱'e̱ tyiempo najty paatyñu̶ mu̶naa yajmádzu̶chu̶ñ .
43007031	Peru̶ janch mayjya'ay je̱'e̱ Jesús y'ayuuk tyu̶y'ajt myu̶bu̶jkku̶xu̶ , y myu̶naangu̶xy najty : — Ko naty je̱'e̱ Cristo myiñ , ¿ nej mu̶jjátypyu̶ ijxpe̱jt mu̶jwinma'añbyu̶ je̱'e̱ da'a ni'igyu̶ tyune̱e̱mby ni'igu̶ ka'p adayaaba ja'ayu̶ñu̶ba ?
43007032	Je̱'e̱ fariseotu̶jk myu̶doogu̶x je̱'e̱ du'un neby najty je̱'e̱ ja'ay je̱'e̱ Jesús nigapx nimu̶dyaakku̶xyu̶ñ ; y chi je̱' ajku̶xy mu̶u̶d je̱'e̱ teedy windzu̶ndu̶jk ke̱jxku̶xy je̱'e̱ mu̶jtzajptu̶jk kweentu̶'ajtpu̶ ajku̶xy ko je̱'e̱ Jesús wan nu̶kxy majtzku̶xy .
43007033	Mu̶'it je̱'e̱ Jesús myu̶naañ : — U̶u̶ch we̱e̱nu̶ u̶u̶ch ya njak'ida'añ mu̶u̶d miich ajku̶xy , y mu̶'it u̶u̶ch jiiby nwimbida'añ ma je̱'e̱ mu̶dyiibu̶ u̶u̶ch ya naaxwiiñ tu̶ xykyexyu̶ñ .
43007034	Miich ajku̶xy , xy'u̶xtaaygyu̶xu̶bu̶ch miich , peru̶ ka'p u̶u̶ch xypyaatku̶xu̶ch ; je̱' ko ka'p jim mu̶baad mnú̶kxku̶xy ma u̶u̶ch naty n'ida'añu̶ñ .
43007035	Chi je̱'e̱ judío ja'ay ñayyajtu̶u̶du̶gu̶u̶yu̶gu̶xy amíñ u̶xyu̶py : — ¿ Ma adayaaba ja'ay da'a ñu̶kxa'añ ; nu̶kxy nga'apaattu̶m ajku̶xy ? ¿ Nej jim je̱'e̱ da'a ñu̶kxa'añ ma je̱'e̱ judío ja'ay ajku̶xy mu̶dyiibu̶ jim xii ya tzu̶naaygyu̶xpu̶ñ ma je̱'e̱ griego ja'ay ajku̶xyu̶ñ , y yaj'u̶xpu̶ga'añ je̱'e̱ griego ja'ay jim ajku̶xy ?
43007036	¿ Ti da'a du'un jya'atije̱e̱mby ko du'un myu̶na'añ : ‘ Xy'u̶xtaaygyu̶xu̶bu̶ch miich , peru̶ ka'p u̶u̶ch xypyaatku̶xu̶ch , je̱' ko ka'p jim mu̶baad mnú̶kxku̶xy ma u̶u̶ch naty n'ida'añu̶ñ ’ ?
43007037	Ko je̱'e̱ xu̶u̶ najty myayaanu̶ , y je̱' najty mu̶jxu̶u̶ . Mu̶'it je̱'e̱ Jesús tyu̶naayu̶'ky , chi mu̶k myu̶naañ : — Pu̶nu̶ jii pu̶n tyu̶dzu̶'u̶yii , wan miñ ma u̶u̶chu̶ñ y wan je̱'e̱ nu̶u̶ miñ u'ugy mu̶dyiibu̶ u̶u̶ch nmo'owe̱e̱mbyu̶ñ .
43007038	Du'un neby je̱'e̱ Dios ñaky myu̶na'añu̶ñ , je̱'e̱ ja'ay mu̶dyiibu̶ u̶u̶ch je̱'e̱ n'ayuuk ndu̶y'ajt xymyu̶bu̶jku̶byu̶ñ , yajwa'kxku̶xu̶py Dios y'ayuuk tyu̶y'ajt je̱' je̱'e̱ mu̶dyiibu̶ je̱'e̱ jugy'ajtu̶ñ wiinu̶u̶xu̶u̶bu̶ ye̱jkpu̶ñ , mu̶dyiibu̶ du'un neby tu'ug nu̶u̶gópt ma je̱'e̱ nu̶u̶ janchkom pyu̶dzu̶myu̶ñ .
43007039	Ko je̱'e̱ Jesús du'un myu̶naañ , je̱' najty je̱'e̱ du'un tyijpy ko pu̶njaty je̱' y'ayuuk naty mu̶bu̶jkku̶xu̶p , je̱' je̱'e̱ Dios y'Espíritu adu̶gu̶'u̶wu̶u̶ joottu̶gu̶'u̶wu̶u̶ju̶p ajku̶xy ; je̱' ko ka'anu̶ je̱'e̱ Dios y'Espíritu najty y'adu̶gu̶'u̶y jyoottu̶gu̶'u̶yiiyñu̶ ajku̶xy , je̱' ko ka'anu̶ je̱'e̱ Jesús najty tzajpjooty wyimbityñu̶ .
43007040	Jiiby najty je̱'e̱ ja'ay nije̱' ajku̶xy mayjya'ay'agujk y ko adayaaba ayuuk du'un mu̶doogu̶xy , chi myu̶naangu̶xy : — Tu̶y'ajtu̶ñ adayaaba ja'ay da'a jye̱'e̱ju̶ch je̱'e̱ Dios y'ayuuknajtzkapxu̶u̶ybyu̶ .
43007041	Nije̱' je̱'e̱ wiingpu̶ myu̶naangu̶xy : — Adayaaba ja'ay je̱' adaa je̱'e̱ Cristo . Peru̶ jaknaagu̶ñ myu̶naangu̶xy : — Ka'p , ka'p je̱'e̱ Cristo jim Galilea chona'añ .
43007042	Je̱' ko du'un je̱'e̱ Dios ñaky myu̶na'añ ko je̱'e̱ Cristo je̱'e̱ David y'ok'ung y'ok'ana'k'ada'añyii , y ko jim Belén chona'añ , je̱'e̱ kajpt ma je̱'e̱ David ijty chooñu̶ñ .
43007043	Y chi je̱'e̱ ja'ay ñaymyu̶dzibu̶u̶yu̶ ajku̶xy mu̶u̶d je̱'e̱ Jesús kyu̶xpu̶ .
43007044	Nije̱' najty je̱'e̱ Jesús madzaangu̶xy , peru̶ ka'p ni pu̶n ni'imajtznu̶ba .
43007045	Je̱'e̱ mu̶jtzajptu̶jk kweentu̶'ajtpu̶ ajku̶xy wimbijttaaygyu̶xnu̶ je̱' ma je̱'e̱ fariseotu̶jk y ma je̱'e̱ teedy windzu̶ndu̶jk najty ajku̶xyu̶ñ , y chi yajtu̶u̶wu̶gu̶xy : — ¿ Ti ko tu̶ mga'ayajmiingu̶xy ?
43007046	Chi je̱'e̱ mu̶jtzajptu̶jk kweentu̶'ajtpu̶ y'adzoogu̶xy : — ¡ Nimu̶naaxu̶u̶ du'un ni pu̶n kya'akápxyñu̶ du'un neby je̱' kyapxyu̶ñ !
43007047	Mu̶'it je̱'e̱ fariseotu̶jk ñu̶maayu̶gu̶xy : — ¿ Nan tu̶ miich nandu'un myajwin'u̶u̶ngu̶xyu̶ ?
43007048	¿ Nej nan tu̶ nandu'un nije̱' mu̶bu̶jkku̶xy u̶u̶ch je̱'e̱ nwindzu̶ndu̶jk ajtu̶m ajku̶xy , o je̱'e̱ fariseotu̶jk ajku̶xy ?
43007049	Peru̶ adayaaba ja'ay ajku̶xy , mu̶dyiibu̶ je̱'e̱ Dios kyu'utujku̶ñ ka'p nejwu̶u̶ygyu̶xyu̶ñ , tzaachtyuunu̶gu̶xu̶p Dios je̱' .
43007050	Jim je̱'e̱ Nicodemo najty , je̱'e̱ fariseo ja'ay mu̶dyiibu̶ je̱'e̱ Jesús tu'ktiempo koodz ni'ooyu̶ñ , je̱' je̱'e̱ myu̶gu'ugtu̶jk du'un nu̶maaygyu̶x :
43007051	— Du'un je̱'e̱ ngu'utujku̶ñ u̶u̶ch xy'ane̱'e̱mu̶m ajku̶xy , ko je̱'e̱ ja'ay ka'p mu̶baad ndzaachtyuunu̶m ajku̶xy , pu̶nu̶ ka'p naty jayu̶jp tu̶ ngu̶'u̶yo'oy tu̶ ndekyyo'oyu̶m ajku̶xy neby mu̶baad nnejwu̶u̶yu̶mu̶ñ ajku̶xy tii naty tu̶ tuñ tu̶ ixyu̶ñ .
43007052	Chi je̱'e̱ myu̶gu'ugtu̶jk y'adzoowimbijtu̶gu̶xy : — ¿ Nan galilea ja'ay miich nandu'unu̶ ? U̶xpu̶jku̶ je̱'e̱ Dios ñaky y mu̶'it du'un mnejwu̶'u̶wu̶ch ko ka'p je̱'e̱ Dios y'ayuuknajtzkapxu̶u̶ybyu̶ jim Galilea chona'añ .
43007053	[ Chi nidu'ug nidu'ug ñú̶kxku̶xnu̶ ma je̱'e̱ jyu̶u̶n tyu̶jk ajku̶xyu̶ñ .
43008001	Mu̶'it je̱'e̱ Jesús pya'ttu̶gu̶u̶y ma je̱'e̱ kopt mu̶dyiibu̶ xu̶u̶'ajtpu̶ñ Olivos ,
43008002	y kujaboom jopy je̱'e̱ Jesús ja'adu'ook wyimbijty ma je̱'e̱ mu̶jtzajptu̶jku̶ñ . Chi je̱'e̱ mayjya'ay ñimiinu̶ , y chi ñaxwech y yaj'u̶xpu̶jktu̶gu̶u̶y je̱'e̱ mayjya'ay .
43008003	Mu̶'it je̱'e̱ Moisés y'ane̱'e̱mu̶ñ windzu̶ndu̶jk y je̱'e̱ fariseotu̶jk ajku̶xy je̱'e̱ Jesús to'oxyu̶jk tu'ug yajninú̶kxku̶xy , je̱'e̱ mu̶dyiibu̶ je̱'e̱ wiingpu̶ ya'aydyu̶jk najty tu̶ yajmu̶badu̶u̶ygyu̶xyu̶ñ mu̶dtuundu̶góy najty . Chi pu̶daakku̶xy mayjya'ay'agujk ,
43008004	y chi je̱'e̱ Jesús nu̶maaygyu̶xy : — Windzú̶n , adayaaba to'oxyu̶jk wiingpu̶ ya'aydyu̶jk u̶u̶ch adaa tu̶ nyajmu̶badu̶u̶ygyu̶xy mu̶dtuundu̶góy najty .
43008005	Ma u̶u̶ch je̱'e̱ ngu'utujku̶ñ ajku̶xy , du'un je̱'e̱ Moisés jiiby jékyu̶p y'ane'emy ko adaa du'umbu̶ to'oxyu̶jktu̶jk yajtzaagu'uga'tzku̶xu̶ch . ¿ Miich nej m'okmu̶naambu̶ ?
43008006	Je̱' paady je̱'e̱ yajtu̶u̶gu̶xy okjoot'íx okwinma'añ'ixaangu̶xy , y u̶xtaaygyu̶xy neby mu̶baad xu̶'u̶gu̶xyu̶ñ . Chi je̱'e̱ Jesús wyindaaky y jyaaydyu̶gu̶u̶y mu̶u̶d je̱'e̱ kyu̶'u̶wa'axk naaxkú̶xy .
43008007	Je̱' ko yajtu̶u̶'adu̶u̶tzku̶xypy najty , chi je̱'e̱ Jesús tyu̶naayu̶'ky y ñu̶maayu̶ ajku̶xy : — Pu̶n ka'p pyokymyu̶u̶d kyu̶dyeeymyu̶u̶du̶ch ma miich ajku̶xyu̶ñ , wan je̱'e̱ tzaa konu̶'u̶gy y ka'adzu̶ch jayu̶jp adayaaba to'oxyu̶jk .
43008008	Y chi je̱'e̱ Jesús ja'adu'ook wyindaaknu̶ba y jyaay'adu̶u̶ch naaxkú̶xy .
43008009	Ko adayaaba ayuuk du'un mu̶doogu̶xy neby je̱'e̱ Jesús myu̶naañu̶ñ , chi ixy ka'a'íxy yo'oychóngu̶xnu̶ , je̱'e̱ amu̶jja'aydyu̶jk jayu̶jp yo'oychóngu̶x , jyu̶wu̶u̶ygyu̶x je̱'e̱ pyoky kyu̶dyeey du'un . Ko je̱'e̱ Jesús nime̱tzk wyu̶'u̶mgu̶xy mu̶u̶d je̱'e̱ to'oxyu̶jk ,
43008010	chi wya'kkugu̶u̶y y yajtu̶u̶y : — To'oxyu̶jk , ¿ maaju̶tz je̱'e̱ ja'ay ajku̶xy mu̶dyiibu̶ tu̶ xyu̶'u̶gu̶xyu̶ñ ? ¿ Ka'p ni pu̶n tu̶ xychaachtyúñ mu̶u̶d je̱'e̱ mboky ?
43008011	Chi je̱'e̱ to'oxyu̶jk y'adzooy : — Ka'p ni pu̶n , Windzú̶n . Chi je̱'e̱ Jesús je̱'e̱ to'oxyu̶jk nu̶maay : — Ni u̶u̶ch miich nga'atzaachtyúnu̶ch mu̶u̶d je̱'e̱ mboky ; nu̶kxnu̶ y ka'p m'okpokytyuunu̶ch . ]
43008012	Chi je̱'e̱ Jesús je̱'e̱ ja'ay ja'adu'ook mu̶gápxnu̶ba , nu̶maaygyu̶xy : — U̶u̶ch je̱'e̱ tu̶y'ajt nmu̶u̶d ma je̱'e̱ naaxwiiñjya'ayu̶ñ ; du'un u̶u̶ch neby tu'ug je̱'e̱ ju̶u̶n mu̶dyiibu̶ je̱'e̱ naaxwiiñjya'ay kudu̶kxp kujajpu̶ñ , pu̶n u̶u̶ch je̱'e̱ n'ayuuk ndu̶y'ajt xymyu̶bu̶jku̶byu̶ñ , pyaadu̶py je̱'e̱ tu̶y'ajtu̶ñ mu̶dyiibu̶ je̱'e̱ jugy'ajtu̶ñ wiinu̶u̶xu̶u̶bu̶ ye̱jkpu̶ñ , y nimu̶naa je̱'e̱ agootztuuby kya'ayajpaadu̶ch .
43008013	Mu̶'it je̱'e̱ fariseotu̶jk je̱'e̱ Jesús nu̶maaygyu̶xy : — Miich ku̶'u̶m du'un mnayñidu̶y'ajt'adyii ko du'un tyu̶y'ajtu̶ch : yu̶'u̶ du'umbu̶ nidu̶y'ajt'adyiibyu̶ ka'p je̱'e̱ du'un tyu̶y'ajtu̶ch .
43008014	Chi je̱'e̱ Jesús y'adzoowu̶gu̶xy : — Ko u̶u̶ch ku̶'u̶m nnayñidu̶y'ajt'adyii , jaanch je̱'e̱ du'un tyu̶y'ajtu̶ch ; oy u̶u̶ch du'un ku̶'u̶m nja'anidu̶y'ajt'adyii , peru̶ jaanch je̱'e̱ du'un tyu̶y'ajtu̶ch . Je̱' ko u̶u̶ch nnejwu̶u̶by ma u̶u̶ch tu̶ ndzooñu̶ñ y ma u̶u̶ch nnu̶kxyu̶ñ ; y miich ajku̶xy ka'p mnejwu̶u̶ygyu̶xy ma u̶u̶ch tu̶ ndzooñu̶ñ y ma u̶u̶ch nnu̶kxyu̶ñ .
43008015	Miich ajku̶xy mboky'ijxku̶xypy je̱'e̱ mmu̶gu'ugtu̶jk nigoo mu̶u̶d je̱'e̱ mgu̶'u̶mwinma'añ ajku̶xy . Peru̶ u̶u̶ch ka'p u̶u̶ch ni pu̶n nigoo nboky'ixy ;
43008016	peru̶ pu̶nu̶ nboky'ijxypyu̶ch je̱'e̱ ja'ay , tu̶y tu'uda'agy u̶u̶ch je̱'e̱ nboky'ixy mu̶u̶d je̱'e̱ tu̶y'ajtu̶ , je̱' ko ka'p je̱'e̱ u̶u̶ch naydyu'um nboky'ijxypy , je̱'e̱ Dios Teedy mu̶dyiibu̶ u̶u̶ch ya naaxwiiñ tu̶ xykyexyu̶ñ je̱' u̶u̶ch je̱'e̱ mu̶u̶d nboky'ixy .
43008017	Je̱' ko du'un jiiby kuja'ay myiñ ma je̱'e̱ mgu'utujku̶ñ miich ajku̶xyu̶ñ ko je̱'e̱ me̱tzkpu̶ nidu̶y'ajt'ajtpu̶ y'ayuuk naty tyu'ugu̶u̶ygyu̶xy ; mu̶'it je̱'e̱ nidu̶y'ajt'adyiibyu̶ naty du'un jaanch tyu̶y'ajtu̶ch .
43008018	U̶u̶ch ku̶'u̶m nnayñidu̶y'ajt'ajtu̶p ko du'un jaanch tyu̶y'ajtu̶ch , y je̱'e̱ Dios Teedy mu̶dyiibu̶ u̶u̶ch ya naaxwiiñ tu̶ xykyexyu̶ñ je̱' ja'adu'ug testigo .
43008019	Mu̶'it je̱'e̱ Jesús yajtu̶u̶gu̶xy : — ¿ Ma je̱'e̱ mDeedy ? Chi je̱'e̱ Jesús y'adzoowu̶ ajku̶xy : — Miich ajku̶xy ka'p u̶u̶ch miich xy'ixy'ajtku̶xy , nan ka'p u̶u̶ch je̱'e̱ nDeedy miich xy'ixy'ajtu̶ ajku̶xy ; ko u̶u̶ch u̶xyu̶py miich xy'ok'ixy'ajtku̶xy , nan m'ixy'ajtypy u̶xyu̶py ajku̶xy pu̶n u̶u̶ch nDeedy'ajtypyu̶ñ .
43008020	Jiiby je̱'e̱ Jesús du'un kyapxy myu̶dyaaky mu̶wingón je̱'e̱ limoosnu̶ kaaxu̶ ma je̱'e̱ mu̶jtzajptu̶jku̶ñ ; cham je̱'e̱ mayjya'ay najty yaj'u̶xpú̶ky . Peru̶ ka'p ni pu̶n myajtzu̶ , je̱' ko ka'anu̶ je̱'e̱ tyiempo najty paatyñu̶ mu̶naa yajmádzu̶chu̶ñ .
43008021	Chi je̱'e̱ Jesús ja'adu'ook ñu̶maayu̶gu̶xnu̶ba : — U̶u̶ch nnu̶kxaanu̶byu̶ch , y miich xy'u̶xta'awu̶bu̶ch miich ajku̶xy , peru̶ je̱'e̱ mboky ju̶bu̶ktuum xyajka'agu̶xu̶p . Ma u̶u̶ch nnu̶kxyu̶ñ , miich ajku̶xy ka'p mu̶baad mnú̶kxku̶xy .
43008022	Chi je̱'e̱ judío ja'ay myu̶naangu̶xy : — ¿ Nej yu̶'u̶ da'a wyinmay ko ku̶'u̶m ñayyaj'o'oga'añyii , y paady du'un myu̶na'añ ko ka'p mu̶baad nnú̶kxu̶m ajku̶xy ma yu̶'u̶ ñu̶kxyu̶ñ ?
43008023	Chi je̱'e̱ Jesús ñu̶maayu̶ ajku̶xy : — Miich ajku̶xy ya miich mdzóngu̶xy ma adayaaba naaxwiiñu̶ñ , peru̶ u̶u̶ch ka'p u̶u̶ch ya ndzooñ ma adayaaba naaxwiiñu̶ñ ; jiiby tzajpjooty u̶u̶ch ndzooñ .
43008024	Paady du'un tu̶ nnu̶maaygyu̶xy ko pokymyu̶u̶d ku̶dyeeymyu̶u̶d m'o'kku̶xu̶ch ; je̱' ko naty mga'amu̶bu̶jkku̶xy pu̶n u̶u̶chu̶ñ , pokymyu̶u̶d ku̶dyeeymyu̶u̶d m'o'kku̶xu̶ch .
43008025	Mu̶'it je̱'e̱ Jesús yajtu̶u̶gu̶xy : — ¿ Miich , pu̶n miich ? Chi je̱'e̱ Jesús y'adzoowu̶gu̶xy : — Chi ja'adu'knáx , ¿ ti miich ko ti n'awaan n'adiju̶ch ajku̶xy ?
43008026	U̶u̶ch may u̶u̶ch je̱'e̱ ayuuk nmu̶u̶du̶ch mu̶dyiibu̶ nyajnu̶ma'awaangu̶xypyu̶ñ y mu̶dyiibu̶ mu̶u̶d ndu̶ydyunaangu̶xyu̶ñ ko je̱'e̱ Dios tu̶ mmu̶duundu̶gooygyu̶xy , peru̶ je̱'e̱ mu̶dyiibu̶ u̶u̶ch ya naaxwiiñ tu̶ xykyexyu̶ñ tu̶y'ajt je̱'e̱ kyapxy ; y du'un neby u̶u̶ch je̱'e̱ naaxwiiñjya'ay nnu̶ma'ayu̶ñ , je̱' u̶u̶ch du'un tu̶ nmu̶doy myu̶na'añ du'un .
43008027	Peru̶ je̱' ka'p je̱'e̱ winju̶wu̶u̶y ajku̶xy ko je̱'e̱ Dios Teedy najty je̱'e̱ Jesús du'un tyijpy .
43008028	Paady je̱'e̱ Jesús ñu̶maayu̶gu̶xy : — Ko u̶u̶ch naty miich tu̶ xyajcruutzpe̱jtku̶xy , u̶u̶ch je̱' je̱'e̱ ja'ay mu̶dyiibu̶ tzon tzajpjooty , mu̶'it mnejwu̶u̶ygyu̶xu̶ch pu̶n u̶u̶chu̶ñ , y ko u̶u̶ch ka'p tii nduñ ku̶'u̶mjoot ku̶'u̶mwinma'añ ; je̱'e̱ u̶u̶ch je'eyu̶ ngapxypy nmu̶dyaakypy mu̶dyiibu̶ u̶u̶ch je̱'e̱ Dios Teedy tu̶ xyajni'ixu̶'u̶yu̶ñ .
43008029	Je̱'e̱ mu̶dyiibu̶ u̶u̶ch ya naaxwiiñ tu̶ xykyexyu̶ñ , je̱' u̶u̶ch mu̶u̶d n'ity ; y ka'p u̶u̶ch je̱'e̱ nDeedy naydyu'um xy'u̶xmachñu̶ , je̱' ko je'emy u̶u̶ch du'un nduñ du'un neby je̱' tzokyu̶ñ .
43008030	Ko je̱'e̱ Jesús du'un myu̶naañ , may je̱'e̱ ja'ay y'ayuuk tyu̶y'ajt myu̶bu̶jkku̶xu̶ .
43008031	Chi je̱'e̱ Jesús nu̶maay je̱'e̱ judío ja'ay ajku̶xy je̱'e̱ mu̶dyiibu̶ je̱'e̱ y'ayuuk tyu̶y'ajt najty tu̶ myu̶bu̶jkku̶xu̶ ajku̶xy : — Pu̶nu̶ xymyu̶bu̶jku̶byu̶ch je̱'e̱ n'ayuuk ndu̶y'ajt ajku̶xy y pu̶nu̶ ka'p nimu̶naa m'u̶xmajtzku̶xy , mu̶'it u̶u̶ch miich jaanch ndiscípulos'ajtku̶xu̶ch ,
43008032	y mnejwu̶u̶ygyu̶xu̶ch je̱'e̱ tu̶y'ajt y je̱'e̱ tu̶y'ajt xyaj'awa'adzpu̶dzu̶u̶mgu̶xu̶p .
43008033	Chi je̱' oy y'adzoogu̶xy : — U̶u̶ch Abraham u̶u̶ch xy'ok'ung xy'ok'ana'k'ajtp ajku̶xy , y nimu̶naa u̶u̶ch du'un nga'a'ijtku̶xyñu̶ neby je̱'e̱ tuumbu̶ ni'idoogypyu̶ju̶ñ ajku̶xy . ¿ Y ti miich ko du'un mmu̶na'añ ko u̶u̶ch n'awa'adzpu̶dzu̶u̶mgu̶xu̶ch ?
43008034	Chi je̱'e̱ Jesús ñu̶maayu̶gu̶xy : — Janch tu̶y'ajtu̶ñ du'un nnu̶maaygyu̶xy ko ku̶xyu̶ pu̶njaty pokytyuungu̶xpu̶ñ , je̱'e̱ ju̶bu̶kpu̶ je̱'e̱ ane̱'e̱mu̶gu̶xp .
43008035	Tu'ug je̱'e̱ ja'ay ni'idoogypyu̶ ka'p je̱'e̱ wiinu̶u̶xu̶u̶ y'ijtu̶y ma myu̶duñu̶ñ ; peru̶ tu'ug je̱'e̱ ung ijtu̶u̶b je̱'e̱ wiinu̶u̶xu̶u̶ ma je̱'e̱ jyu̶u̶n tyu̶jku̶ñ .
43008036	Y du'unu̶tz , pu̶nu̶ xyaj'awa'adzpu̶dzu̶u̶mgu̶xp je̱'e̱ Dios y'Ung , mu̶'it miich du'un jaanch m'awa'adzpu̶dzu̶u̶mgu̶xu̶ch .
43008037	U̶u̶ch nnejwu̶u̶ybyu̶ch ko je̱'e̱ Abraham miich xy'ok'ung xy'ok'ana'k'ajtku̶xy ; peru̶ xyaj'o'ogaambu̶ch miich ajku̶xy , je̱' ko u̶u̶ch je̱'e̱ n'ayuuk ndu̶y'ajt xykya'aku'ubu̶jku̶ ajku̶xy du'un neby nja'anu̶maaygyu̶xyu̶ñ .
43008038	U̶u̶ch je̱' u̶u̶ch ngapxypy nmu̶dyaakypy je̱'e̱ tu̶u̶bu̶ u̶u̶ch je̱'e̱ nDeedy xyaj'íxy xyajnejwu̶'u̶y , y miich ajku̶xy je̱' miich mduungu̶xypy je̱'e̱ mu̶dyiibu̶ je̱'e̱ mdeedy tu̶ xyajnu̶maaygyu̶xyu̶ñ .
43008039	Mu̶'it je̱' myu̶naangu̶xy : — ¡ Je̱'e̱ Abraham u̶u̶ch nmu̶j'ap'ajtypy nmu̶jteedy'ajtypy ajku̶xy ! Chi je̱'e̱ Jesús y'adzoowu̶gu̶xy : — Ko u̶xyu̶py miich jaanch xy'ok'ung'aty xy'ok'ana'k'áty ajku̶xy je̱'e̱ Abraham , du'un u̶xyu̶py mja'ay'áty ajku̶xy neby je̱' jya'ay'ajtyu̶ñ .
43008040	Peru̶ xyaj'o'ogaambu̶ch miich ajku̶xy , oy je̱'e̱ tu̶y'ajtu̶ñ tu̶ nja'ayajmu̶dmu̶dyaakku̶xy neby u̶u̶ch je̱'e̱ Dios tu̶ xyñu̶ma'ay . ¡ Ka'p je̱'e̱ Abraham du'un mu̶naa y'adu̶u̶ch du'un neby miich m'adu̶'u̶dzaangu̶xyu̶ñ !
43008041	Miich timydyu'un miich mja'ay'ajtku̶xy neby je̱'e̱ mdeedy jya'ay'ajtku̶xyu̶ñ . Chi je̱' Jesús nu̶maaygyu̶xy : — ¡ Ka'p u̶u̶ch nnaydyu'um'úng u̶u̶ch ajku̶xy ; tu'ug u̶u̶ch je̱'e̱ ndeedy je'eyu̶ ajku̶xy y je̱'e̱ Dios je̱' !
43008042	Chi je̱'e̱ Jesús y'adzoowu̶gu̶xy : — Ko u̶xyu̶py je̱'e̱ Dios jaanch m'okteedy'ajtku̶xy , xychojkpu̶ch xyjyu̶wu̶u̶ybyu̶ch u̶xyu̶py miich ajku̶xy , je̱' ko jiiby u̶u̶ch ndzooñ ma je̱'e̱ Diosu̶ñ y chaa u̶u̶ch cham nyajpaady ya naaxwiiñ . Ka'p u̶u̶ch ku̶'u̶mjoot ku̶'u̶mwinma'añ tu̶ nmiñ , je̱'e̱ Dios u̶u̶ch ya naaxwiiñ tu̶ xykyexy .
43008043	¿ Ti u̶u̶ch je̱'e̱ n'ayuuk ndu̶y'ajt ko miich xykya'awinju̶wu̶u̶yu̶ ajku̶xy ? Paady je̱'e̱ mga'awinju̶wu̶u̶ygyu̶xy je̱' ko u̶u̶ch je̱'e̱ n'ayuuk ka'p xytyimymyu̶dowaanu̶ ajku̶xy .
43008044	Miich je̱' miich mdeedy'ajtypy ajku̶xy je̱'e̱ mu̶jku'u ; je̱' miich xykyu̶'u̶'aam'ajtku̶xp y mduungu̶xy nebyjyaty je̱'e̱ y'aa jyoot tzokyu̶ñ . Je̱'e̱ mu̶jku'u je̱' je̱'e̱ ja'ayyaj'o'ogu̶u̶ yajtzondaak maabu̶ je̱'e̱ naaxwiiñ chondaakyu̶ñ . Ka'p je̱'e̱ Dios tyu̶y'ajt nimu̶naa kuydyuunu̶ , y nimu̶naa tu̶y'ajt kya'akápxy kya'amu̶dya'agy . Ko y'anu̶u̶'ajttu̶gu̶'u̶y , du'un je̱'e̱ kyapxy myu̶dya'agy neby it je̱'e̱ jaanchpyu̶ju̶ñ ; je̱' ko jyanch'anu̶u̶ju̶ch y je̱' je̱'e̱ anu̶u̶'adu̶u̶ nigopt'ajtp .
43008045	Peru̶ u̶u̶ch je̱'e̱ tu̶y'ajtu̶ñ miich nyajmu̶dmu̶dyaakku̶xypy , y miich ka'p u̶u̶ch je̱'e̱ n'ayuuk ndu̶y'ajt xymyu̶bu̶jku̶ ajku̶xy .
43008046	¿ Pu̶n jii ma miich ajku̶xyu̶ñ mu̶dyiibu̶ ijx nejwu̶u̶ybyu̶ñ ko u̶u̶ch nbokyjya'ayu̶ch ? Y pu̶nu̶ je̱'e̱ tu̶y'ajtu̶ñ ngapxypy nmu̶dyaakypyu̶ch , ¿ ti u̶u̶ch je̱'e̱ n'ayuuk ndu̶y'ajt ko xykya'amu̶bu̶jku̶ ajku̶xy ?
43008047	Mu̶dyiibu̶ yajpaatp ma je̱'e̱ Diosu̶ñ , y'amdo'ijtu̶py je̱'e̱ Dios y'ayuuk tyu̶y'ajt ; peru̶ je̱' ko miich ka'p myajpaatku̶xy ma je̱'e̱ Diosu̶ñ , paady je̱'e̱ Dios y'ayuuk tyu̶y'ajt ka'p m'amdo'idaanu̶ ajku̶xy .
43008048	Mu̶'it je̱'e̱ judío ja'ay nu̶maaygyu̶xy je̱'e̱ Jesús : — Tu̶y'ajtu̶ñ u̶u̶ch du'un nmu̶naangu̶xy ko du'un nnu̶maaygyu̶xy ko miich msamariaja'ayu̶ch y ko je̱'e̱ mu̶jku'u mu̶u̶du̶ch ma je̱'e̱ mjoot mwinma'añdyu̶ñ .
43008049	Chi je̱'e̱ Jesús y'adzoowu̶gu̶xy : — Ka'p u̶u̶ch je̱'e̱ mu̶jku'u nmu̶u̶du̶ch ma u̶u̶ch je̱'e̱ njoot nwinma'añdyu̶ñ . Je̱'e̱ mu̶dyiibu̶ u̶u̶ch du'un nduumbyu̶ñ je̱'e̱ nDeedyu̶ch du'un nyajmu̶j'ajtypy ; y miich ajku̶xy ka'p u̶u̶ch miich xyajmu̶j'ajtku̶xy .
43008050	Ka'p du'un u̶u̶ch ku̶'u̶m mu̶naamb ko u̶u̶ch xyajmu̶j'ajtku̶xu̶ch , je̱'e̱ nDeedyu̶ch du'un mu̶naamb ko u̶u̶ch xyajmu̶j'ajtku̶xu̶ch , y je̱' je̱'e̱ ja'ay tu̶ydyunaamb pu̶njaty u̶u̶ch ju̶bu̶k axu̶u̶g xyñigapxp xyñimu̶dyaakku̶xpu̶ñ .
43008051	Janch tu̶y'ajtu̶ñ du'un nnu̶maaygyu̶xy , pu̶n u̶u̶ch je̱'e̱ n'ayuuk ndu̶y'ajt xymyu̶bu̶jku̶byu̶ñ , ka'p je̱'e̱ nimu̶naa y'o'ogu̶ch tyu̶góyu̶ch .
43008052	Chi je̱'e̱ judío ja'ay y'adzoowu̶gu̶xy : — Cham tu̶y tyu̶y'ajtu̶ñu̶ch neby u̶u̶ch nmu̶naangu̶xyu̶ñ ko je̱'e̱ mu̶jku'u miich mu̶u̶du̶ch ma je̱'e̱ mjoot mwinma'añdyu̶ñ . Je̱'e̱ Abraham y ku̶xyu̶ je̱'e̱ Dios y'ayuuknajtzkapxu̶u̶ybyu̶du̶jk o'ktaaygyu̶x je̱' , y miichu̶tz mmu̶naamb : ‘ Pu̶n u̶u̶ch je̱'e̱ n'ayuuk ndu̶y'ajt xymyu̶bu̶jku̶byu̶ñ , ka'p je̱'e̱ nimu̶naa y'o'ogu̶ch tyu̶góyu̶ch . ’
43008053	¿ Nej ni'igyu̶ je̱'e̱ mu̶k'ajt miich mu̶u̶du̶ch ni'igu̶ ka'p u̶u̶ch je̱'e̱ nmu̶j'áp nmu̶jteedy Abraham ajku̶xy ? Je̱'e̱ o'k je̱' , y nan o'kku̶x je̱'e̱ Dios y'ayuuknajtzkapxu̶u̶ybyu̶du̶jk nandu'un . ¿ Oktimypyú̶n miich tijy da'a ?
43008054	Chi je̱'e̱ Jesús y'adzoowu̶gu̶xy : — Pu̶nu̶ nnaygyu'umaayu̶bu̶ch ku̶'u̶m , ka'p je̱'e̱ du'un maa chobaady ko u̶u̶ch naty ku̶'u̶m nnaygyu'umayii . Peru̶ je̱'e̱ mu̶dyiibu̶ u̶u̶ch xykyu'umaaybyu̶ñ je̱' je̱' je̱'e̱ nDeedyu̶ch , je̱'e̱ mu̶dyiibu̶ du'un miich mdijku̶xypyu̶ñ ko mDios'ajtku̶xy .
43008055	Peru̶ miich ka'p je̱'e̱ m'ixy'ajtku̶xy . U̶u̶ch tu̶y n'ixy'ajtypyu̶ch je̱' ; y ko u̶u̶ch du'un n'okmu̶na'anu̶ch ko u̶u̶ch ka'p n'ixy'aty , anu̶u̶'ajtpu̶ch naty du'un ; du'un neby miich ajku̶xyu̶ñ . Peru̶ tu̶y'ajtu̶ñ je̱' , ko u̶u̶ch n'ixy'aty , y nguydyuunu̶byu̶ch je̱'e̱ y'ayuuk tyu̶y'ajt .
43008056	Je̱'e̱ Abraham , miich je̱'e̱ mmu̶j'áp mmu̶jteedy ajku̶xy , janch jootkujk je̱'e̱ ñayjyu̶wu̶u̶yu̶ ko u̶u̶ch najty xy'ixa'añ nmina'añu̶ch ya naaxwiiñ ; y ko u̶u̶ch ya nmiiñ xy'ijxu̶ch je̱' , y chi jyootkugu̶u̶y .
43008057	Chi je̱'e̱ judío ja'ay je̱'e̱ Jesús nu̶maaygyu̶xy : — Ka'anu̶ je̱'e̱ mjumu̶jt juxytyikxymyajk y'abetyñu̶ , ¿ y mmu̶na'añu̶tz ko je̱'e̱ Abraham tu̶ m'ixy ?
43008058	Chi je̱'e̱ Jesús y'adzoowu̶gu̶xy : — Janch tu̶y'ajtu̶ñ du'un nnu̶maaygyu̶xy ko je'emy u̶u̶ch najty jii ko je̱'e̱ Abraham jyugy'ajty .
43008059	Mu̶'it je̱'e̱ tzaa konu̶'kku̶xy ka'adzaangu̶xy najty ; peru̶ chi je̱'e̱ Jesús ñayyu'tzu̶ y myu̶jtzajptu̶jkpu̶dzu̶u̶my .
43009001	Jim najty je̱'e̱ Jesús ñaxy ko je̱'e̱ wiindzja'ay tu'ug ijxy , du'un najty je̱'e̱ tu̶ myiñ wiindz .
43009002	Chi je̱'e̱ dyiscípulotu̶jk yajtu̶u̶wu̶ ajku̶xy : — Windzú̶n , ¿ ti adayaaba ja'ay ko wiindz tu̶ myiñ ? ¿ Pu̶n tu̶ pyokytyúñ , je̱'e̱ tyaj tyeedy ajku̶xy o yu̶'u̶ da'a ku̶'u̶m tu̶ pyokytyuñu̶ ?
43009003	Chi je̱'e̱ Jesús y'adzoowu̶ ajku̶xy : — Ka'p ko ku̶'u̶m tu̶ pyokytyúñ ni ko je̱'e̱ tyaj tyeedy tu̶ pyokytyuungu̶xy ; paady je̱'e̱ du'un tu̶ myiñ , wan je̱'e̱ Dios myu̶k'ajtu̶ñ yajni'igu̶xu̶'u̶gu̶ch ma yu̶'u̶ju̶ñ .
43009004	Tzu̶k je̱'e̱ Dios tyuung tuunu̶yu̶ ajtu̶m ajku̶xy je̱'e̱ mu̶dyiibu̶ u̶u̶ch ya naaxwiiñ tu̶ xykyexyu̶ñ ; ma yam xyu̶u̶mnu̶ju̶ch , y ko naty je̱'e̱ koodzpu̶ myiinu̶ ka'p mu̶baad n'o'ktuunu̶nu̶ ajtu̶m ajku̶xy .
43009005	Ma u̶u̶ch yam naaxwiiñ nyajpaatyñu̶ju̶ñ , u̶u̶ch je̱'e̱ tu̶y'ajt nmu̶u̶d ma je̱'e̱ naaxwiiñjya'ayu̶ñ , du'un u̶u̶ch neby tu'ug je̱'e̱ ju̶u̶n je̱'e̱ mu̶dyiibu̶ je̱'e̱ naaxwiiñjya'ay kudu̶kxp kujajpu̶ñ .
43009006	Ko je̱'e̱ Jesús du'un myu̶naandaay , chi naaxkú̶xy chujy y yaj'o'ky je̱'e̱ mo'ondz we̱e̱nu̶ mu̶u̶d je̱'e̱ chujyñu̶u̶ , y yajjáxu̶ je̱'e̱ wiindzja'ay wyiin je̱'e̱ mo'ondz .
43009007	Chi nu̶maay : — Nu̶kx naywyinbuj nayjyu̶jppúju̶ ma je̱'e̱ nu̶u̶'abojtzu̶'u̶gy mu̶dyiibu̶ xu̶u̶'ajtpu̶ñ Siloé ( je̱'e̱ mu̶dyiibu̶ du'un wimbu̶dzu̶u̶mbu̶ñ : “ Kexyo'oybyu̶ ” ) . Chi je̱'e̱ wiindzja'ay ñu̶kxy y ñaywyinbuj ñayjyu̶jppuju̶ , y ko wyimbijtnu̶ windú̶kxnu̶py najty .
43009008	Je̱'e̱ myu̶ju̶u̶n myu̶du̶jk ajku̶xy y je̱'e̱ mu̶dyiibu̶ najty jékyu̶p tu̶ y'ixyii ko jaboom jaboom lyimoosnu̶ yujkwa'añ , chi ñayyajtu̶u̶du̶gu̶u̶yu̶gu̶xy amíñ u̶xu̶py : — ¿ Nej ka'p adaa jye̱'e̱ju̶ch je̱'e̱ mu̶dyiibu̶ ijty xii ya u̶ñaaby lyimoosnu̶ yujkwa'añ ?
43009009	Nije̱' myu̶naangu̶xy : — Jaanch , yu̶'u̶ je̱' . Nije̱' je̱'e̱ wiingpu̶ myu̶naangu̶xy : — Ka'p , ka'p yu̶'u̶ jye̱'e̱ju̶ch , oy du'un jya'aku̶xu̶'u̶gy . Peru̶ je̱' ku̶'u̶m mu̶naan : — Jaanch , u̶u̶ch je̱' .
43009010	Mu̶'it yajtu̶u̶gu̶xy : — ¿ Y neby mwiindu̶kxu̶'ky ?
43009011	Chi je̱' y'adzoowu̶gu̶xy : — Je̱'e̱ ja'ay mu̶dyiibu̶ Jesús xu̶u̶'ajtpu̶ñ , je̱' je̱'e̱ mo'ondz yaj'o'k mu̶u̶d je̱'e̱ chujyñu̶ ; xyajjáxu̶ch je̱'e̱ nwiin y xyñu̶maayu̶ch : ‘ Nu̶kx ma je̱'e̱ nu̶u̶'abojtzu̶'u̶gy mu̶dyiibu̶ xu̶u̶'ajtpu̶ñ Siloé , y naywyinbuj nayjyu̶jppúju̶ jim . ’ Chi u̶u̶ch nnu̶kxy , y ko u̶u̶ch nnaywyinbuj nnayjyu̶jppuju̶ , mu̶'it u̶u̶ch nwiindu̶kxu̶'ky .
43009012	Mu̶'it yajtu̶u̶gu̶xy : — ¿ Ma je̱'e̱ ja'ay ? Y chi je̱' y'adzoowu̶gu̶xy : — Ka'p u̶u̶ch nnejwu̶'u̶y .
43009013	Chi je̱'e̱ ja'ay je̱'e̱ tu̶u̶bu̶ najty wyindu̶kxu̶'u̶gy yajnú̶kxu̶ ma je̱'e̱ fariseotu̶jk wyinduuy ajku̶xyu̶ñ .
43009014	Y pokxyxyu̶u̶ najty mu̶naa je̱'e̱ Jesús mo'ondz yaj'o'ogyu̶ñ mu̶u̶d je̱'e̱ chujyñu̶u̶ y yajwindu̶kxu̶'ky je̱'e̱ wiindzja'ay .
43009015	Chi je̱'e̱ fariseotu̶jk yajtu̶u̶wu̶ ajku̶xy neby najty tu̶ wyindu̶kxu̶'u̶gyu̶ñ . Y chi je̱' y'adzoowu̶gu̶xy : — Mo'ondz u̶u̶ch je̱'e̱ xypyu̶daaku̶ ma u̶u̶ch je̱'e̱ nwiinu̶ñ , y nnaywyinbuj nnayjyu̶jppuju̶ch y mu̶'it u̶u̶ch nwindu̶kxu̶'ky .
43009016	Chi je̱'e̱ fariseotu̶jk nije̱' myu̶naangu̶xy : — Je̱'e̱ ja'ay mu̶dyiibu̶ du'un tu̶ y'adu̶'u̶chu̶ñ ka'p je̱'e̱ Dios tu̶ kyexyii , je̱' ko je̱'e̱ pokxyxyu̶u̶ ka'p amay'aty . Peru̶ nije̱' je̱'e̱ wiingpu̶ najty myu̶naangu̶xy : — ¿ Peru̶ neby je̱'e̱ ijxpe̱jt mu̶jwinma'añbyu̶ tuñ , pu̶nu̶ pokyjya'ay je̱' ? Ka'p ñay'ayuukwinju̶wu̶u̶yu̶ ajku̶xy , y chi me̱jtzpú̶ky ñayyajwa'kxu̶ ajku̶xy ,
43009017	y chi je̱'e̱ ja'ay ja'adu'ook yajtu̶u̶gu̶xy je̱'e̱ mu̶dyiibu̶ najty jékyu̶p wiindzu̶ñ : — Y miich , ¿ nej m'okmu̶naambu̶ ? ¿ Pu̶n ja'ay je̱' je̱'e̱ tu̶u̶bu̶ xyajwindu̶kxu̶'u̶gy ? — Chi je̱' y'adzooy : — Bueno u̶u̶ch mu̶naamb ko Dios y'ayuuknajtzkapxu̶u̶ybyu̶ju̶ch .
43009018	Peru̶ je̱'e̱ judío ja'ay ajku̶xy ka'p najty je̱'e̱ timymyu̶bu̶gaangu̶xy ko je̱'e̱ ja'ay najty wyiindzu̶ch y ko najty tu̶ wyiindu̶kxu̶'knu̶ , u̶xtu̶ koonu̶ je̱'e̱ tyaj tyeedy mu̶jwoowu̶ ajku̶xy ,
43009019	y yajtu̶u̶gu̶xy : — ¿ Nej miich adaa m'ung ajku̶xy ? ¿ Nigápxku̶x nej jaanch yu̶'u̶ wiindz myiiñu̶ ? ¿ Y neby tu̶ wyiindu̶kxu̶'u̶gy ?
43009020	Chi je̱'e̱ tyaj tyeedy y'adzoogu̶xy : — Jaanch , u̶u̶ch n'ung yu̶'u̶ ajku̶xy , y jaanch yu̶'u̶ wiindz myiiñ ,
43009021	peru̶ ka'p u̶u̶ch nnejwu̶u̶ygyu̶xy neby yu̶'u̶ tu̶ wyiindu̶kxu̶'u̶gyu̶ñ , y nan ka'p u̶u̶ch nnejwu̶u̶ygyu̶xy pu̶n je̱'e̱ tu̶ yajtzo'ogyiiju̶ñ . Yu̶'u̶ yajtu̶u̶gu̶x ; mu̶j'ana'ku̶ñ yu̶'u̶ , y mu̶baad yu̶'u̶ ku̶'u̶m nigapxy .
43009022	Paady je̱'e̱ tyaj tyeedy du'un y'adzoogu̶xy , je̱' ko najty chu̶gu̶u̶ygyu̶xy , je̱' ko tu̶ je̱'e̱ judío ja'ay najty ñaygyápxu̶gu̶xy ko yajpu̶dzu̶maangu̶xy ma je̱'e̱ naymyujktaaktu̶ñ pu̶njaty du'un mu̶naambu̶ñ ko je̱'e̱ Jesús jye̱'e̱ju̶ch je̱'e̱ Cristo .
43009023	Paady je̱'e̱ tyaj tyeedy du'un myu̶naangu̶xy : “ Yu̶'u̶ yajtu̶u̶gu̶x , mu̶j'ana'ku̶ñ yu̶'u̶ . ”
43009024	Chi je̱'e̱ judío ja'ay ja'adu'ook mu̶jwoogu̶xy je̱'e̱ ja'ay , je̱'e̱ mu̶dyiibu̶ najty jékyu̶p wiindzu̶ñ , y nu̶maaygyu̶xy : — Awaanu̶gyu̶ch ajku̶xy tu̶y tu'uda'agy pu̶nu̶ y'ijxypy je̱'e̱ Dios . U̶u̶ch nnejwu̶u̶byu̶ch ajku̶xy ko je̱'e̱ Jesús pyokyjya'ayu̶ch .
43009025	Mu̶'it je̱' y'adzoowu̶ ajku̶xy : — U̶u̶ch ka'p u̶u̶ch nnejwu̶'u̶y pu̶nu̶ pokyjya'ay je̱' o pu̶nu̶ ka'p . Je̱'e̱ mu̶dyiibu̶ u̶u̶ch tu'kpajk nnejwu̶u̶ybyu̶ñ je̱' je̱' ko u̶u̶ch najty nwiindzu̶ch y cham ijxnu̶byu̶chu̶ñ .
43009026	Chi ja'adu'ook yajtu̶u̶gu̶xy : — ¿ Neby je̱'e̱ tu̶ xytyuñ ? ¿ Ti tu̶ tuñ ko tu̶ xyajwindu̶kxu̶'u̶gy ?
43009027	Mu̶'it y'adzoowu̶gu̶xy : — Tu̶ nja'a''awaanu̶ ajku̶xy , peru̶ ka'p u̶u̶ch je̱'e̱ n'ayuuk xymyu̶bu̶jku̶ ajku̶xy . ¿ Ti u̶u̶ch ko ja'adu'ook xyajnigapxaangu̶xy ? ¿ Nej mbanu̶kxaanu̶py je̱'e̱ y'ayuuk tyu̶y'ajt miich nandu'un ajku̶xyu̶ ?
43009028	Mu̶'it ojku̶xy yaaxku̶xy , y nu̶maaygyu̶xy : — Miich yu̶'u̶ jiibu̶ ja'ay y'ayuuk tyu̶y'ajt mbanú̶kxu̶py , peru̶ u̶u̶ch ajku̶xy je̱'e̱ Moisés y'ayuuk tyu̶y'ajt mbanú̶kxku̶xypy .
43009029	U̶u̶ch nnejwu̶u̶ygyu̶xypyu̶ch ko je̱'e̱ Moisés Dios myu̶gapxu̶ , peru̶ yu̶'u̶ jiibu̶ ja'ay ni nga'anejwu̶u̶ygyu̶xyu̶ch maa yu̶'u̶ chooñu̶ñ .
43009030	Chi je̱'e̱ ja'ay y'adzooy je̱'e̱ mu̶dyiibu̶ najty jékyu̶p wiindzu̶ñ : — Oyyajju̶wu̶u̶yñu̶ je̱'e̱ du'un ko miich mga'anejwu̶u̶ygyu̶xy ma je̱'e̱ tu̶ chooñu̶ñ , peru̶ tu̶ u̶u̶ch je̱'e̱ xyajwindu̶kxu̶'u̶gy .
43009031	Oy yajxón nnejwu̶u̶yu̶m ajku̶xy ko je̱'e̱ Dios ka'p je̱'e̱ pokyjya'aydyu̶jk y'ayuuk amdo'ijtu̶ ; je̱' je̱'e̱ y'ayuuk je'eyu̶ y'amdo'ijtu̶py je̱'e̱ mu̶dyiibu̶ windzu̶gu̶u̶yu̶gu̶xpu̶ñ y je̱'e̱ mu̶dyiibu̶ je̱'e̱ y'ayuuk tyu̶y'ajt du'un kuydyuunu̶gu̶xpu̶ñ neby je̱' tzokyu̶ñ .
43009032	Nimu̶naa du'un kya'ayajmu̶dóyñu̶ ko je̱'e̱ ja'ay wiindzja'ay yajwindu̶kxu̶'u̶gy mu̶dyiibu̶ du'un tu̶ myiñu̶ñ wiindz .
43009033	Ko u̶xyu̶py adayaaba ja'ay je̱'e̱ Dios tu̶ kya'akexyii , ka'p u̶xyu̶py yu̶'u̶ tii tuñ .
43009034	Mu̶'it ñu̶maayu̶ ajku̶xy : — Miich tu̶ mmiñ pokymyu̶u̶d ku̶dyeeymyu̶u̶d , y ¿ ti u̶u̶ch miich xyajni'ixu̶'u̶waamb ajku̶xy ? Y chi yajpu̶dzu̶u̶mu̶ ajku̶xy ma je̱'e̱ naymyujktaaktu̶ñ .
43009035	Jesús ñejwu̶u̶y je̱'e̱ du'un ko najty tu̶ yajpu̶dzu̶myii ma je̱'e̱ naymyujktaaktu̶ñ , je̱'e̱ mu̶dyiibu̶ najty jékyu̶p wiindzu̶ñ ; y ko oy mu̶dnaybyaadyii , chi yajtu̶u̶y : — ¿ Nej mmu̶bu̶jkypy mmu̶jpu̶daakypy miich je̱'e̱ ja'ay je̱'e̱ mu̶dyiibu̶ tzon tzajpjooty ?
43009036	Chi je̱' y'adzooy : — Windzú̶n , awaanu̶gyu̶ch pu̶n je̱'e̱ du'un , wan u̶u̶ch je̱' y'ayuuk tyu̶y'ajt nmu̶bu̶jku̶yu̶ch .
43009037	Chi je̱'e̱ Jesús y'adzoowu̶ : — Tu̶ je̱'e̱ m'ixy ; u̶u̶ch je̱'e̱ du'un , pu̶n yam xymyu̶dmu̶dyaakpu̶ñ .
43009038	Mu̶'it je̱'e̱ ja'ay ñayñajtzkojxtu̶na'awu̶u̶yu̶ ma je̱'e̱ Jesús wyinduuyu̶ñ , y nu̶maay : — Nmu̶bu̶jkypyu̶ch , Windzú̶n .
43009039	Mu̶'it je̱'e̱ Jesús myu̶naañ : — U̶u̶ch paady u̶u̶ch ya naaxwiiñ tu̶ nmiñ neby u̶u̶ch je̱'e̱ ja'ay ndu̶ydyúnu̶chu̶ñ , neby mu̶baad wyindu̶kxu̶'kku̶xyu̶ñ je̱'e̱ mu̶dyiibu̶ du'un yajpaatku̶xpu̶ñ neby je̱'e̱ wiindzpu̶ ajku̶xyu̶ñ y neby wyiindzu̶u̶ygyu̶xu̶chu̶ñ je̱'e̱ mu̶dyiibu̶ du'un ja'awindú̶kxku̶xpu̶ñ .
43009040	Nije̱' je̱'e̱ fariseotu̶jk ajku̶xy mu̶dyiibu̶ najty jim tu̶naaygyu̶xpu̶ñ ma je̱'e̱ Jesús ñamu̶jku̶ñ , ko adaa du'un mu̶doogu̶xy , chi je̱'e̱ Jesús nu̶maaygyu̶xy : — ¿ Nej nan wiindzu̶ch u̶u̶ch nandu'un ajku̶xyu̶ ?
43009041	Chi je̱'e̱ Jesús y'adzoowu̶gu̶xy : — Ko u̶xyu̶py miich m'okwiindzu̶ch ajku̶xy , ka'p u̶xyu̶py je̱'e̱ poky ku̶dyeey m'ixy'ajtku̶xy . Peru̶ je̱' ko du'un mmu̶naangu̶xy ko m'ijxku̶xy , paady mbokymyu̶u̶du̶ch ajku̶xy .
43010001	Mu̶'it je̱'e̱ Jesús myu̶naañ : “ Janch tu̶y'ajtu̶ñ du'un nnu̶maaygyu̶xy mu̶dyiibu̶ ka'p tyu̶gu̶yu̶u̶ygyu̶xy ma je̱'e̱ borreegu̶ agaj'aguuyu̶ñ , y tyu̶gu̶yu̶u̶ygyu̶xy wiingtuum , je̱'e̱ me̱tzpu̶ je̱'e̱ ajku̶xy .
43010002	Peru̶ je̱'e̱ mu̶dyiibu̶ tu̶gu̶yu̶u̶by ma je̱'e̱ agaj'aguuyu̶ñ , je̱' je̱'e̱ borreegu̶ kweentu̶'ajtpu̶ mu̶dyiibu̶ je̱'e̱ byorreegu̶ kweentu̶'ajtpu̶ñ .
43010003	Je̱'e̱ agaj'aa kweentu̶'ajtpu̶ yaj'awaatzu̶py je̱'e̱ borreegu̶ kweentu̶'ajtpu̶ y'agaj'aa , y chi je̱'e̱ borreegu̶ kweentu̶'ajtpu̶ byorreegu̶ nidu'ug nidu'ug mu̶j'ya'axy xu̶u̶gu'uyaax'eemby , y yo'kmu̶doowu̶p je̱'e̱ byorreegu̶ ajku̶xy , chi yajpu̶dzu̶u̶mgu̶xy agajjooty ,
43010004	y ko naty nigu̶xyu̶ tu̶ pyu̶dzu̶u̶mdaaygyu̶xy , chi je̱' jayu̶jp ñu̶kxy , y u̶x'aam je̱'e̱ byorreegu̶ pyanú̶kxu̶gu̶xyu̶ je̱' ko yo'kmu̶doowu̶gu̶xyu̶ .
43010005	Ka'p je̱'e̱ borreegu̶ wiingja'ay panú̶kxku̶xy , kyu'ugueepy je̱'e̱ ni'igyu̶ ajku̶xy , je̱' ko yo'kmu̶doogu̶xypy je̱' ko wyiingja'ayu̶ch . ”
43010006	Du'un je̱'e̱ Jesús adayaaba ijxpe̱jt yajmu̶dmu̶dyaaku̶ ajku̶xy , peru̶ ka'p je̱'e̱ winju̶wu̶u̶ygyu̶xy neby najty je̱'e̱ Jesús du'un jya'amu̶na'añu̶ñ .
43010007	Chi je̱'e̱ Jesús ja'adu'ook ñu̶maayu̶gu̶xnu̶ba : “ Janch tu̶y'ajtu̶ñ du'un nnu̶maaygyu̶xy : U̶u̶ch je̱'e̱ du'un neby je̱'e̱ agaj'aa ma je̱'e̱ borreegu̶ tyu̶gu̶yu̶u̶ygyu̶xyu̶ñ .
43010008	Ku̶xyu̶ je̱'e̱ mu̶dyiibu̶ jékyu̶p ooygyu̶x ma u̶u̶ch najty u̶u̶ch ka'p nmíñu̶ju̶ñ , y myu̶naangu̶xy najty ko je̱'e̱ Dios najty tu̶ kye̱jxu̶gu̶xyu̶ , me̱tzpu̶du̶jk najty je̱'e̱ du'un ajku̶xy ; me̱e̱dzaangu̶xy najty je̱'e̱ borreegu̶ ajku̶xy , peru̶ je̱'e̱ borreegu̶ ajku̶xy ka'p je̱'e̱ me̱tzpu̶du̶jk kweentu̶tuungu̶xy .
43010009	U̶u̶ch je̱'e̱ du'un neby je̱'e̱ agaj'aaju̶ñ : pu̶n tu̶gu̶yu̶u̶by ma u̶u̶chu̶ñ , pyaadu̶py je̱'e̱ aanu̶mu̶ ni'idzooku̶ñ . Du'un je̱'e̱ y'ídu̶ch neby je̱'e̱ borreegu̶ mu̶dyiibu̶ jaboom jaboom jop jop pu̶dzu̶u̶mgu̶xpu̶ñ ma je̱'e̱ agaj'aguuyu̶ñ y ñú̶kxku̶xy ju̶kxpu̶ ojkpu̶ , y tyu̶gu̶u̶ygyu̶xnu̶ tzuu tzuu .
43010010	“ Je̱'e̱ me̱tzpu̶ mu̶'it je̱'e̱ je'eyu̶ myiñ ko naty mye̱e̱dza'añ ko naty jya'ayyaj'o'oga'añ , y ko naty tii yajwindu̶goya'añ ; peru̶ u̶u̶ch tu̶ nmíñu̶ch neby je̱'e̱ jugy'ajtu̶ñ wiinu̶u̶xu̶u̶bu̶ mu̶baad mbaatku̶xyu̶ñ , y neby mu̶baad mu̶jku̶je̱e̱ mbaatku̶xyu̶ñ .
43010011	U̶u̶ch du'un u̶u̶ch neby je̱'e̱ oybyu̶ borreegu̶ kweentu̶'ajtpu̶ju̶ñ . Je̱'e̱ oybyu̶ borreegu̶ kweentu̶'ajtpu̶ u̶xtu̶ yejkypy jyugy'ajtu̶ñ je̱' mu̶u̶d je̱'e̱ byorreegu̶ kyu̶xpu̶ ,
43010012	peru̶ je̱'e̱ mu̶dyiibu̶ mu̶juy je'eyu̶ tuumb , ko je̱'e̱ pa'uk ixy chi je̱'e̱ borreegu̶ u̶x'yo'oy y kye'egy , je̱' ko ka'p je̱'e̱ jye̱'e̱ju̶ch je̱'e̱ borreegu̶ kweentu̶'ajtpu̶ y nan ka'p je̱'e̱ je̱' jye̱' je̱'e̱ borreegu̶ . Y ko je̱'e̱ pa'uk je̱'e̱ borreegu̶ mach y chi ku̶xyu̶ yajpoyu̶'u̶gwa'kxtaay yajnu̶kxu̶ydyaaygyu̶xy xii ya .
43010013	Je̱'e̱ du'umbu̶ ja'ay ke̱e̱kp je̱' , je̱' ko mu̶juy je̱'e̱ tyuñ , y paady je̱'e̱ borreegu̶ ka'p kweentu̶túñ .
43010014	“ U̶u̶ch du'un u̶u̶ch neby je̱'e̱ oybyu̶ borreegu̶ kweentu̶'ajtpu̶ju̶ñ , y n'ixy'ajtypyu̶ch je̱'e̱ nborreegu̶ ajku̶xy y je̱' nan xy'ixy'ajtpu̶ch je̱'e̱ nandu'un ajku̶xy .
43010015	Du'un neby u̶u̶ch je̱'e̱ nDeedy xy'ixy'atyu̶ñ , y u̶u̶ch nan n'ixy'ajtypyu̶ch je̱'e̱ nDeedy nandu'un ; y nye̱ge̱e̱mbyu̶ch je̱'e̱ njugy'ajtu̶ñ mu̶u̶d u̶u̶ch je̱'e̱ nborreegu̶ kyu̶xpu̶ ajku̶xy .
43010016	Nan nmu̶u̶du̶ch je̱'e̱ wiingpu̶ borreegu̶ ja'adu'kpú̶ky mu̶dyiibu̶ ka'p tu'ugyu̶ yajpaatku̶xyu̶ñ mu̶u̶d adayaaba , nan nyajmine̱e̱mbyu̶ch je̱'e̱ ya nandu'un ajku̶xy . Je̱' xymyu̶bu̶jku̶byu̶ch n'ayuuk ndu̶y'ajt je̱'e̱ ajku̶xy , y tu'ugyu̶ je̱'e̱ du'un y'ijtku̶xnu̶ch ma je̱'e̱ agaju̶ñ , y nan tu'ug je̱'e̱ kweentu̶'ajtpu̶ naty je'eyu̶ju̶ñ .
43010017	“ Xychojkp xyjyu̶wu̶u̶ybyu̶ch je̱'e̱ Dios Teedy je̱' gyu̶xpu̶ ko u̶u̶ch je̱'e̱ njugy'ajtu̶ñ nye̱ga'añ ma je̱'e̱ o'ku̶ñ ke̱e̱ku̶ñ , neby u̶u̶ch ja'adu'ook njuugypyú̶gu̶chu̶ñ .
43010018	Ni pu̶n u̶u̶ch je̱'e̱ njugy'ajtu̶ñ xykya'apu̶jku̶yu̶ch , pu̶nu̶ ka'p u̶u̶ch naty du'un nmu̶na'añ , u̶u̶ch je̱'e̱ ku̶'u̶m nye̱ge̱e̱mby . Nmu̶u̶du̶ch je̱'e̱ ane̱'e̱mu̶ñ u̶u̶ch , neby u̶u̶ch je̱'e̱ njugy'ajtu̶ñ nyé̱gu̶chu̶ñ y neby u̶u̶ch ja'adu'ook njuugypyú̶gu̶chu̶ñ . Du'un u̶u̶ch je̱'e̱ nDeedy tu̶ xy'ane'emy ko u̶u̶ch n'o'ogu̶ch y njuugypyú̶gu̶chu̶ch ja'adu'ook . ”
43010019	Ko je̱'e̱ judío ja'ay adayaaba ayuuk du'un mu̶doogu̶xy , chi ja'adu'ook me̱jtzpú̶ky ñayyajwa'kxu̶gu̶xy y ka'p ñay'ayuukwinju̶wu̶u̶yu̶ ajku̶xy .
43010020	Nimay najty myu̶naangu̶xy : — ¿ Ti yu̶'u̶ ko mgweentu̶tuungu̶xy , ka'a'oybyu̶mu̶u̶d yu̶'u̶ y looku̶ yu̶'u̶ ?
43010021	Peru̶ chi nije̱' najty myu̶naangu̶xy : — Ni pu̶n du'un mu̶baad kya'akápxy kya'amu̶dya'agy pu̶nu̶ ka'a'oybyu̶mu̶u̶d naty . ¿ Nej mu̶baad je̱'e̱ ka'a'óybyu̶ wiindzja'ay da'a yajwindu̶kxu̶'kku̶xyu̶ ?
43010022	Tu̶u̶chpyojjooty najty , y jim Jerusalén najty xu̶u̶ jyadyii , je̱'e̱ mu̶jtzajptu̶jk najty jim yajwinxu̶u̶duumb .
43010023	Jiiby je̱'e̱ Jesús najty ma je̱'e̱ mu̶jtzajptu̶jku̶ñ , y wyu̶dity najty ma je̱'e̱ mu̶jtzajptu̶jk winduuy mu̶dyiibu̶ je̱'e̱ ja'ay tyijpyu̶ñ ajku̶xy Salomón .
43010024	Mu̶'it je̱'e̱ judío ja'ay jyu'ubigu̶u̶yu̶gu̶xy y yajtu̶u̶wu̶gu̶xy : — ¿ U̶xtu̶ mu̶naanu̶ u̶u̶ch da'a xy'ok'awa'anaanu̶ ajku̶xy pu̶nu̶ miich je̱'e̱ Cristo ? U̶u̶ch cham awaanu̶ky ajku̶xy tu̶y tu'uda'agy .
43010025	Chi je̱'e̱ Jesús y'adzoowu̶ ajku̶xy : — Tu̶ u̶u̶ch miich n'awaanu̶ ajku̶xy y ka'p u̶u̶ch miich je̱'e̱ n'ayuuk ndu̶y'ajt tu̶ xymyu̶bu̶jku̶ ajku̶xy . Ku̶xyu̶ tijaty u̶u̶ch nduumby mu̶u̶d u̶u̶ch je̱'e̱ nDeedy y'ane̱'e̱mu̶ñ , je̱' je̱'e̱ du'un wa'adzu̶ yajni'igu̶xu̶'kp ko u̶u̶ch nje̱'e̱ju̶ch je̱'e̱ Cristo ;
43010026	peru̶ miich ajku̶xy ka'p u̶u̶ch miich je̱'e̱ n'ayuuk ndu̶y'ajt xymyu̶bu̶jku̶ ajku̶xy , je̱' ko ka'p u̶u̶ch miich nborreegu̶'ajtku̶xy .
43010027	Je̱'e̱ nborreegu̶ju̶ch xyo'kmu̶doobu̶ch je̱'e̱ ajku̶xy , y u̶u̶ch n'ixy'ajtku̶xypyu̶ch je̱' y xypyanú̶kxku̶xpu̶ch je̱' .
43010028	U̶u̶ch je̱'e̱ jugy'ajtu̶ñ wiinu̶u̶xu̶u̶bu̶ nmo'owaangu̶xypy , y nimu̶naaxu̶u̶ kya'atu̶gooygyu̶xu̶ch y nan ni pu̶n u̶u̶ch je̱'e̱ ku̶'u̶jooty xykya'apu̶jku̶ch ajku̶xy .
43010029	Je̱'e̱ mu̶dyiibu̶ u̶u̶ch je̱'e̱ Dios Teedy tu̶ xyajku̶'u̶du̶gu̶'u̶yu̶ñ mu̶j je̱'e̱ ni'igyu̶ ka'p du'un ni tiiju̶ñu̶ba , y ni pu̶n je̱'e̱ mu̶baad kya'apu̶jkku̶xyu̶ mu̶dyiibu̶ ku̶'u̶jooty myu̶dajtypyu̶ñ .
43010030	U̶u̶ch y je̱'e̱ Dios Teedy tu'ugyu̶ u̶u̶ch du'un ajku̶xy .
43010031	Chi je̱'e̱ judío ja'ay tzaa ja'adu'ook konu̶'kku̶xy y ka'adzaangu̶xy je̱'e̱ Jesús najty ,
43010032	peru̶ je̱'e̱ Jesús ñu̶maayu̶gu̶xy : — Tu̶ u̶u̶ch je̱'e̱ oybyu̶ may nduñ ma je̱'e̱ mwinduuy miich ajku̶xyu̶ñ mu̶u̶d u̶u̶ch je̱'e̱ nDeedy myu̶k'ajtu̶ñ , ¿ y mu̶dyiibu̶ u̶u̶ch xyajku'uga'adzu̶'u̶waangu̶xp ?
43010033	Chi je̱'e̱ judío ja'ay y'adzoogu̶xy : — Ka'p je̱' nyajku'uga'adzu̶'u̶waangu̶xypy ko je̱'e̱ oybyu̶ tu̶ mduñ , je̱' nyajku'uga'adzu̶'u̶waangu̶xypy ko je̱'e̱ Dios mu̶j mu̶gapxtu̶goy . Miich ja'ay miich , peru̶ du'un miich mnayyajnaxyii neby je̱'e̱ Diosu̶ñ .
43010034	Chi je̱'e̱ Jesús ñu̶maayu̶gu̶xy : — Ma je̱'e̱ mgu'utujku̶ñ miich ajku̶xyu̶ñ du'un jiiby kyuja'ayu̶ch : ‘ U̶u̶ch du'un mu̶naan ko miich mdíosu̶ch ajku̶xy ’ .
43010035	Yajnejwu̶u̶by du'un neby je̱'e̱ Dios ñaky myu̶na'añu̶ñ , y ka'p mu̶baad pu̶n myu̶na'añ ko du'un kya'ajaanchu̶ch , y dios je̱'e̱ Dios ja'ay xu̶u̶mooy je̱'e̱ mu̶dyiibu̶ je̱'e̱ y'ayuuk tyu̶y'ajt yajmu̶gue̱jxu̶ñ yajwa'kxu̶ch ajku̶xy .
43010036	U̶u̶ch Dios u̶u̶ch tu̶ xywyin'ixy y tu̶ xykyéxyu̶ch ya naaxwiiñ , ¿ y ti ko du'un mmu̶naangu̶xy ko u̶u̶ch je̱'e̱ Dios tu̶ nmu̶gapxtu̶goy , ko u̶u̶ch du'un tu̶ nmu̶na'añ ko u̶u̶ch je̱'e̱ Dios xy'Ung'aty ?
43010037	Pu̶nu̶ ka'p u̶u̶ch je̱'e̱ tuung nduñ mu̶dyiibu̶ u̶u̶ch je̱'e̱ nDeedy tyuumbyu̶ñ , ka'p u̶u̶ch je̱'e̱ n'ayuuk ndu̶y'ajt xymyu̶bu̶jku̶ ajku̶xy .
43010038	Peru̶ pu̶nu̶ nduumbyu̶ch je̱' je̱'e̱ mu̶dyiibu̶ u̶u̶ch je̱'e̱ nDeedy tyuumbyu̶ñ ; oy u̶u̶ch je̱'e̱ n'ayuuk ndu̶y'ajt xykya'amu̶bu̶jku̶ch ajku̶xy , peru̶ mmu̶bu̶jkku̶x je̱'e̱ mu̶dyiibu̶ u̶u̶ch nduumbyu̶ñ , wan mnejwu̶u̶ygyu̶xu̶ch ku̶xyu̶ wa'adzu̶ ko u̶u̶ch je̱'e̱ nDeedy mu̶u̶d n'ity y je̱' ijtp mu̶u̶d u̶u̶ch .
43010039	Chi ja'adu'ook ja'amadzaangu̶xnu̶ba , peru̶ ke̱e̱k je̱'e̱ Jesús ka'p yajmajch .
43010040	Chi je̱'e̱ Jesús ja'adu'ook wyimbijtnu̶ba Jordán mu̶jnu̶u̶'awiimb , y chi jim wyu̶'u̶mu̶u̶y ma je̱'e̱ Juan jékyu̶p jya'ayyajnu̶u̶béjtyu̶ñ .
43010041	Mayjya'ay je̱'e̱ Jesús oy jim y'ixyii , y myu̶naangu̶xy najty : — Tu̶y'ajtu̶ñ je̱'e̱ du'un , oy je̱'e̱ Juan ijxpe̱jt mu̶jwinma'añbyu̶ ni tu'ug ka'atuuñ , peru̶ du'un neby adayaaba ja'ay ku̶xyu̶ nigapxy nimu̶dyaakyu̶ñ , tu̶y'ajtu̶ñ najty je̱'e̱ du'un .
43010042	May je̱'e̱ ja'ay mu̶bu̶jky ajku̶xy je̱'e̱ Jesús y'ayuuk tyu̶y'ajt ma je̱'e̱ jimbu̶ it lugaaru̶ñ .
43011001	Jim Betania najty pa'amja'ay tu'ug chu̶na'ay mu̶dyiibu̶ najty xu̶u̶'ajtpu̶ñ Lázaro , ma je̱'e̱ María y je̱'e̱ pyudo'oxy Marta najty kyugajptu̶chu̶ñ ajku̶xy .
43011002	Je̱'e̱ María najty je̱' je̱'e̱ Lázaro pyudo'oxy , je̱'e̱ mu̶dyiibu̶ je̱'e̱ Windzú̶n Jesús perfume oybyu̶ janch xukpu̶ yajtekyyogu̶u̶yu̶ñ , y po'ttu̶u̶tzu̶ je̱'e̱ tyeky mu̶u̶d je̱'e̱ kyu'uwaay .
43011003	Chi je̱'e̱ nime̱tzkpu̶ Lázaro pyudo'oxy je̱'e̱ Jesús kapxyñigue̱jxku̶xy oy yajnu̶maayu̶gu̶xy : — Windzú̶n , je̱'e̱ mmu̶gu'ug pu̶jku̶p je̱' .
43011004	Ko je̱'e̱ Jesús du'un mu̶dooy , chi myu̶naañ : — Je̱'e̱ pa'am ka'p je̱'e̱ yaj'o'oga'añyii , paady je̱'e̱ tu̶ pya'ambéty neby je̱'e̱ Dios y'oy'ajt myu̶k'ajt du'un yajni'igu̶xu̶'u̶gu̶chu̶ñ , y nan neby je̱'e̱ Dios y'Ung y'oy'ajt myu̶k'ajt du'un yajni'igu̶xu̶'u̶gu̶chu̶ñ .
43011005	Oy najty je̱'e̱ Jesús mu̶k ja'atzóky je̱'e̱ Marta y je̱'e̱ María y je̱'e̱ Lázaro ,
43011006	y ko du'un ñu̶maayu̶ ajku̶xy ko je̱'e̱ Lázaro najty pyu̶gyii , chi jim me̱jtz xu̶u̶ jyakwu̶'u̶mu̶u̶y ma najty yajpaadyu̶ñ .
43011007	Mu̶'it je̱'e̱ Jesús je̱'e̱ dyiscípulotu̶jk nu̶maaygyu̶xy : — Tzu̶k Judea ja'adu'ook jaamu̶m ajku̶xy .
43011008	Chi je̱' dyiscípulotu̶jk ñu̶maayu̶gu̶xy : — Windzú̶n , chaanu̶ je̱'e̱ judío ja'ay je̱'e̱ jimbu̶ naaxjooty xy'okja'aku'uga'adzaangu̶xpu̶ , ¿ y mnu̶kxaanu̶bu̶tz jim ja'adu'ooku̶ ?
43011009	Chi je̱'e̱ Jesús ñu̶maayu̶ ajku̶xy : — ¿ Nej ka'p jyaanchu̶ch ko je̱'e̱ xu̶u̶ majmé̱tzk hooru̶ mu̶u̶du̶ch ? Pu̶n xu̶u̶m wu̶dijtpu̶ñ , ka'p je̱'e̱ kyu'unépy kyu'ugóxy , je̱' ko y'ijxypy je̱'e̱ jajpu̶ mu̶dyiibu̶ ya naaxwiiñu̶ñ ,
43011010	peru̶ pu̶n koodz wu̶dijtpu̶ñ , ku'une̱jp ku'ugojxp je̱' , je̱' ko ka'p je̱'e̱ jajpu̶ paatyñu̶ .
43011011	Mu̶'it je̱'e̱ Jesús jyakmu̶naañ : — Tu̶ je̱'e̱ nmu̶gu'ug Lázaro myu̶'o'ku̶m ajku̶xy , peru̶ nnu̶kxaambu̶ch je̱'e̱ nyuxa'añ .
43011012	Chi je̱' dyiscípulotu̶jk ñu̶maayu̶gu̶xy : — Windzú̶n , pu̶nu̶ tu̶ myu̶'o'ogy , mu̶baadu̶'u̶wu̶p je̱' .
43011013	Peru̶ du'un je̱'e̱ Jesús najty du'un jya'anu̶maayu̶gu̶xy ko je̱'e̱ Lázaro najty tu̶ y'o'knu̶ , y je̱'e̱ discípulotu̶jk du'un najty je̱'e̱ myu̶naangu̶xpu̶ je̱'e̱ ndijy je̱'e̱ du'un tyijpy je̱'e̱ adu̶yu̶ ma'awu̶u̶ .
43011014	Mu̶'it je̱'e̱ Jesús oy wa'adz y'awaanu̶xu̶ ajku̶xy : — Tu̶ je̱'e̱ Lázaro y'o'ogy .
43011015	Y jootkujku̶ch du'un nayjyu̶wu̶'u̶yii ko u̶u̶ch najty nga'ajímu̶ch , y ni'igu̶ oy du'un ni'igyu̶ mu̶u̶d miich ajku̶xy , wan u̶u̶ch je̱'e̱ n'ayuuk ndu̶y'ajt du'un xymyu̶bu̶jku̶ch ajku̶xy . Peru̶ jam ijxu̶m ajku̶xy .
43011016	Mu̶'it je̱'e̱ Tomás , je̱'e̱ mu̶dyiibu̶ najty tyijku̶xypyu̶ñ je̱'e̱ Xeeñ'úng , nu̶maaygyu̶xy je̱'e̱ jakjadyiiyu̶bu̶ discípulotu̶jk ajku̶xy : — Tzu̶k u̶u̶ch nandu'un jaamu̶m ajku̶xy , wan je̱'e̱ Jesús jim kipxy nmu̶d'o'ku̶mu̶ch ajku̶xy .
43011017	Ko jim jya'tku̶xy , chi je̱'e̱ Jesús du'un mu̶doy'ajty ko najty tu̶ myu̶daaxkxu̶u̶ju̶u̶yñu̶ maabu̶ je̱'e̱ Lázaro najty tu̶ yajnaaxtu̶gu̶u̶yu̶nu̶ju̶ñ .
43011018	Wingón najty je̱'e̱ Betania kajpt mu̶u̶d je̱'e̱ Jerusalenbu̶ kajpt , jii da'a tu̶gu̶u̶g kilómetro ,
43011019	y tu̶ najty je̱'e̱ judío ja'ay nimay ñú̶kxku̶xy ku'ijxpu̶ mu̶gapxpu̶ ma je̱'e̱ Marta y je̱'e̱ Maríyu̶ju̶ñ , pudaj pumayu̶'u̶waangu̶xy najty ko je̱'e̱ pyuya'ay najty tu̶ y'o'kku̶xy .
43011020	Ko je̱'e̱ Marta du'un mu̶dooy ko je̱'e̱ Jesús najty jii wyingoonu̶ , chi nidzóñ oy ju̶jpkubadu̶'u̶y ; peru̶ je̱'e̱ María jiiby tu̶gooty je̱'e̱ wyu̶'u̶my .
43011021	Chi je̱'e̱ Marta je̱'e̱ Jesús nu̶maay : — Windzú̶n , ko u̶xyu̶py najty m'ok'yaaju̶ch , ka'p u̶u̶ch u̶xyu̶py je̱'e̱ nbuya'ay tu̶ y'o'ogy .
43011022	Peru̶ u̶u̶ch nnejwu̶u̶byu̶ch ko je̱'e̱ Dios cham xymyo'owaambu̶ch ku̶xyu̶ tijaty naty m'amdoowu̶byu̶ñ .
43011023	Chi je̱'e̱ Jesús y'adzoowu̶ : — Juugypyu̶gaamb je̱'e̱ mbuya'ay ja'adu'ook .
43011024	Chi je̱'e̱ Marta y'adzooy : — Nnejwu̶u̶ybyu̶ch ko juugypyu̶gaamb je̱'e̱ ja'adu'ook ko naty je̱'e̱ o'ogyjya'ay jyuugypyu̶jkku̶xy , ko naty tu̶ myu̶baad'ajtnu̶ mu̶naa je̱'e̱ naaxwiimbu̶ kyu̶xaan tyu̶goyaanu̶ju̶ñ .
43011025	Mu̶'it je̱'e̱ Jesús ñu̶maayu̶ : — U̶u̶ch je̱'e̱ ja'ay nyajjuugypyu̶jkypy y nmo'oyu̶ch je̱'e̱ jugy'ajtu̶ñ . Pu̶n u̶u̶ch je̱'e̱ n'ayuuk ndu̶y'ajt xymyu̶bu̶jku̶byu̶ñ ; oy je̱'e̱ jya'a'o'ogu̶ch , juugy'ádu̶p je̱' ;
43011026	y ku̶xyu̶ pu̶njaty jii jugy'ajtnu̶ju̶ñ y xymyu̶bu̶jku̶ch je̱'e̱ n'ayuuk ndu̶y'ajt , ka'p je̱'e̱ nimu̶naa y'o'kku̶xu̶ch . ¿ Nej mmu̶bu̶jkypy adaa du'unu̶ ?
43011027	Mu̶'it je̱'e̱ Marta y'adzooy : — Du'un , Windzú̶n , nmu̶bu̶jkypyu̶ch ko miich je̱'e̱ Cristo , je̱'e̱ Dios y'Ung , je̱'e̱ mu̶dyiibu̶ najty minaamb ma adayaaba naaxwiiñu̶ñ .
43011028	Ko je̱'e̱ Marta du'un myu̶naañ , chi je̱'e̱ pyudo'oxy María oy yaaxu̶ y nu̶maay amechu̶ : — Tu̶ je̱'e̱ Windzú̶n myech y miich je̱'e̱ xyajtu̶u̶b .
43011029	Ko du'un mu̶dooy , mu̶'ityu̶ je̱'e̱ María pyu̶du̶'ky y ninu̶kxy je̱'e̱ Jesús .
43011030	Ka'anu̶ je̱'e̱ Jesús najty kyajptu̶gu̶'u̶yñu̶ , jim najty je̱'e̱nu̶ ma je̱'e̱ Marta najty oy tu̶ jyu̶jpkubadu̶'u̶yiiju̶ñ .
43011031	Je̱'e̱ judío ja'ay ajku̶xy je̱'e̱ mu̶dyiibu̶ najty jim ajku̶xy ma je̱'e̱ María tyu̶jku̶ñ ; pudaj pumayu̶u̶ygyu̶xy je̱'e̱ María , ko du'un ijxku̶xy ko je̱'e̱ María pyu̶du̶'ky y tyu̶jkpu̶dzu̶u̶my mu̶k'eemby , chi u̶x'aam pabu̶dzu̶u̶mgu̶xy ; je̱' du'un najty je̱'e̱ myu̶naangu̶xpu̶ ko jim o'kpu̶ naaxtu̶gu̶u̶ydyaakt ndijy najty je̱'e̱ nu̶kxy jyu̶'u̶y ya'axy .
43011032	Ko je̱'e̱ María jim jya'ty ma najty je̱'e̱ Jesús yajpaadyu̶ñ , chi ñayñajtzkojxtu̶na'awu̶u̶yu̶ ma je̱'e̱ Jesús tyekymyu̶jku̶ñ ; y cham myu̶na'añ : — Windzú̶n , ko u̶xyu̶py najty m'ok'yaaju̶ch , ka'p u̶u̶ch u̶xyu̶py je̱'e̱ nbuya'ay tu̶ y'o'ogy .
43011033	Ko je̱'e̱ Jesús du'un ijxy ya'axy je̱'e̱ María y mu̶u̶d je̱'e̱ judío ja'ay ajku̶xy je̱'e̱ mu̶dyiibu̶ najty jim jaymyu̶dajtu̶gu̶xpu̶ñ , chi mu̶k tyajy myaay y y'amutzpu̶ myiiñ .
43011034	Y chi je̱'e̱ Jesús yajtu̶u̶wu̶ ajku̶xy : — ¿ Ma je̱'e̱ tu̶ myajnaaxtu̶gu̶u̶ygyu̶xy ? Chi nnu̶maaygyu̶xy : — Jam ok'ix , Windzú̶n .
43011035	Y chi je̱'e̱ Jesús yaaxy .
43011036	Mu̶'it je̱'e̱ judío ja'ay myu̶naangu̶xy : — ¡ O'k'ijxku̶x jyanchtzojkytyu̶m je̱'e̱ ijty !
43011037	Peru̶ nije̱' najty myu̶naangu̶xy : — Adayaaba ja'ay mu̶dyiibu̶ je̱'e̱ wiindzja'ay tu̶ yajwindu̶kxu̶'u̶gyu̶ñ , ¿ nej ka'p u̶xyu̶py je̱'e̱ Lázaro da'a tu̶ yajmu̶badu̶'u̶y , ka'pu̶ u̶xyu̶py tu̶ y'o'ogy ?
43011038	Chi je̱'e̱ Jesús ja'adu'ook tyaj myaayñu̶ba , y myu̶jwa'ky ma je̱'e̱ o'kpu̶júttu̶ñ . Tzaajút najty je̱' ma najty tu̶ ñaaxtu̶gu̶'u̶yu̶ñ , y tzaa najty je̱'e̱ jut'aa mu̶u̶d y'agu̶'u̶yu̶ch .
43011039	Chi je̱'e̱ Jesús myu̶naañ : — Ju̶gu̶u̶ygyu̶x yu̶'u̶ tzaa . Y chi je̱'e̱ Marta , je̱'e̱ o'kpu̶ pyudo'oxy ñu̶maayu̶ : — Windzú̶n , xúknu̶py yu̶'u̶ da'a , je̱' ko cham myu̶daaxkxu̶u̶ju̶u̶yñu̶ maabu̶ y'o'ogyu̶ñ .
43011040	Chi je̱'e̱ Marta je̱'e̱ Jesús y'adzoowu̶ : — ¿ Nej ka'p du'un tu̶ nnu̶ma'ay , pu̶nu̶ xymyu̶bu̶jku̶byu̶ch je̱'e̱ n'ayuuk ndu̶y'ajt , m'íxu̶py je̱'e̱ Dios y'oy'ajt myu̶k'ajtu̶ñ ?
43011041	Chi je̱'e̱ tzaa ju̶gu̶u̶ygyu̶xy , y je̱'e̱ Jesús cham tzajpjooty pya't'íxy , chi myu̶naañ : — Dios Teedy , cham je̱'e̱ Dioskujuuyu̶p nmo'oy je̱' ko u̶u̶ch je̱'e̱ n'ayuuk tu̶ xymyu̶doowu̶ .
43011042	U̶u̶ch nnejwu̶u̶ybyu̶ch ko u̶u̶ch je̱'e̱ n'ayuuk je'emy xymyu̶doowu̶ , peru̶ mu̶u̶d adayaaba ja'ay y'oy'ajtu̶ñ gyu̶xpu̶ mu̶dyiibu̶ ya cham ajku̶xyu̶ñ yam du'un nnu̶ma'ay , wan du'un mu̶bu̶jkku̶xu̶ch ko u̶u̶ch miich ya naaxwiiñ tu̶ xykyexy .
43011043	Ko du'un myu̶naañ , chi mu̶k yaaxkeeky : — ¡ Lázaro , pu̶dzu̶m jiiby !
43011044	Y chi je̱'e̱ o'ogyjya'ay pyu̶dzu̶u̶my , mo'oñ tu'kku̶'u̶yu̶ ma je̱'e̱ kyu̶'u̶ tyekyu̶ñ , y winguye̱'e̱bu̶'u̶y mu̶u̶d je̱'e̱ wit . Chi je̱'e̱ Jesús ñu̶maayu̶ ajku̶xy : — Ni'igue̱jtuutku̶x y u̶xmajtzku̶x wan nu̶kxy .
43011045	Paady je̱'e̱ judío ja'ay may mu̶bu̶jkku̶xy je̱'e̱ Jesús y'ayuuk tyu̶y'ajt je̱'e̱ mu̶dyiibu̶ je̱'e̱ María najty oy tu̶ pudaj pumayu̶u̶ygyu̶xyu̶ñ , ko najty du'un tu̶ ijxku̶xy je̱'e̱ mu̶dyiibu̶ je̱'e̱ Jesús najty tu̶ tuñu̶ñ .
43011046	Peru̶ nije̱' je̱'e̱ judío ja'ay je̱'e̱ fariseotu̶jk oy ijxku̶xy , y yajmu̶dmu̶dyaakku̶xy je̱'e̱ mu̶dyiibu̶ je̱'e̱ Jesús najty tu̶ tuñu̶ñ .
43011047	Mu̶'it je̱'e̱ fariseotu̶jk y mu̶u̶d je̱'e̱ teedy windzu̶ndu̶jk woomujkku̶xy je̱'e̱ judío ja'ay myu̶jjuntu̶'ajtpu̶ ajku̶xy , y chi myu̶naangu̶xy : — ¿ Ti nduunu̶mu̶py ajku̶xy ? Adayaaba ja'ay may ijxpe̱jt mu̶jwinma'añbyu̶ yu̶'u̶ janchtúñ .
43011048	Pu̶nu̶ ka'p nej nduunu̶m ajku̶xy , ku̶xyu̶ je̱'e̱ ja'ay y'ayuuk tyu̶y'ajt myu̶bu̶jktaayu̶xu̶ch , y chiiju̶tz je̱'e̱ romano tuungmu̶u̶dpu̶du̶jk myiingu̶xu̶ch y yajwindu̶gooygyu̶xu̶ch je̱'e̱ nmu̶jtzajptu̶jk ajtu̶m ajku̶xy y je̱'e̱ nnaax ngajpt ajtu̶m ajku̶xy .
43011049	Peru̶ nidu'ugtu̶ je̱'e̱ ja'ay mu̶dyiibu̶ xu̶u̶'ajtpu̶ñ Caifás , je̱' najty je̱'e̱ teedy windzú̶n nigu'ubajk'ajtp je̱'e̱ mu̶'it jumu̶jtjooty , y je̱' nu̶maayu̶gu̶x : — Miich ajku̶xy ka'p miich tii mnejwu̶u̶ygyu̶xy ,
43011050	ni mga'anejwu̶u̶ygyu̶xy du'un , ko ni'igu̶ oy du'un ni'igyu̶ mu̶u̶d miich kyu̶xpu̶ ajku̶xy ko je̱'e̱ ja'ay tu'ug y'o'ogu̶ch ; ni'i'o'ktu'udu̶ch je̱'e̱ naax kajpt , y ni'igu̶ ka'p du'un y'óyu̶ch ko je̱'e̱ naax kajpt ku̶xyu̶ wyindu̶gooydya'awu̶ch .
43011051	Peru̶ je̱'e̱ Caifás ka'p je̱'e̱ du'un ku̶'u̶mjoot ku̶'u̶mwinma'añ myu̶naañ , je̱' ko teedy windzú̶n nigu'ubajk'ajtp najty je̱' je̱'e̱ mu̶'it jumu̶jtjooty , paady je̱'e̱ Dios du'un yajkápxu̶ ko je̱'e̱ Jesús je̱'e̱ judío ja'ay najty ni'i'o'ktu'uda'añ ajku̶xy .
43011052	Y nan ka'p jye̱'e̱du̶'ajtyu̶ch je̱'e̱ judío ja'ay ajku̶xy , nan neby je̱'e̱ Dios y'Ung y'ana'k du'un mu̶baad ku̶xyu̶ womujkta'ayu̶ñ je̱'e̱ mu̶dyiibu̶ najty tu̶ y'ayo'oy y'anaxu̶u̶ygyu̶xnu̶ju̶ñ ;
43011053	je̱'e̱ mu̶'it xu̶u̶ je̱'e̱ judío tuungmu̶u̶dpu̶du̶jk du'un niwinmayu̶ydyu̶gu̶u̶ygyu̶xy je̱'e̱ Jesús ko yaj'o'ogaangu̶xy .
43011054	Paady najty je̱'e̱ Jesús ka'p mayjya'ayjyooty y'okwu̶dijtnu̶ ma je̱'e̱ judío ja'ay ajku̶xyu̶ñ . Chi jim tyimychóñ Judea naaxjooty y ñu̶kxy ma je̱'e̱ it lugaaru̶ñ tu'ug mu̶wingón jim adu'ugtuum , ma je̱'e̱ kajpt xyu̶u̶'átyu̶ñ Efraín . Y jim wyu̶'u̶mu̶u̶y mu̶u̶d je̱'e̱ dyiscípulotu̶jk ajku̶xy .
43011055	Wingoonu̶py najty je̱'e̱ Pascua xu̶u̶ mu̶dyiibu̶ je̱'e̱ judío ja'ay xyu̶u̶duungu̶xypyu̶ñ , y janch mayjya'ay najty jim Jerusalén nú̶kxku̶xp xu̶u̶'ajtpu̶ mu̶dyiijáty tzóngu̶xpu̶ñ majaty je̱'e̱ kajpt'úngu̶ñ . Jayu̶jp najty ñu̶kxu̶'kku̶xy ma je̱'e̱ Pascua xu̶u̶ najty ka'p chonda'agyñu̶ju̶ñ ñayyajpokyñi'iwa'adzaanu̶gu̶xy pa'tykyu̶ .
43011056	Je̱'e̱ judío ja'ay y'u̶xtaaygyu̶xypy najty je̱'e̱ Jesús , y ñayyajtu̶u̶wu̶gu̶xy najty amíñ u̶xyu̶py ma je̱'e̱ mu̶jtzajptu̶jku̶ñ : — ¿ Nej miich m'okmu̶naangu̶xpu̶ ? ¿ Mínu̶p je̱'e̱ Jesús da'a xu̶u̶'ajtpu̶ o ka'p da'aja ?
43011057	Je̱'e̱ fariseotu̶jk ajku̶xy y je̱'e̱ teedy windzu̶ndu̶jk tu̶ najty je̱'e̱ ane̱'e̱mu̶ñ ye̱jkku̶xy , pu̶nu̶ jii naty pu̶n nejwu̶'u̶y ma je̱'e̱ Jesús natyu̶ñ ; wan nigapxy neby mu̶baad majtzku̶xyu̶ñ .
43012001	Ja'atudujkxu̶u̶ najty je̱'e̱ Pascua xu̶u̶ ka'apaatyñu̶ , chi je̱'e̱ Jesús jim Betania ñu̶kxy , jim ma je̱'e̱ Lázaro najty chu̶na'ayu̶ñ , je̱'e̱ mu̶dyiibu̶ najty tu̶ yajjuugypyú̶ky ja'adu'ook .
43012002	Jim je̱'e̱ adzuu ni'ixu̶u̶ygyu̶xy mu̶u̶d je̱'e̱ Jesús kyu̶xpu̶ ; Marta je̱'e̱ ju̶kxy pu̶ky najty yajwa'kxp , y je̱'e̱ Lázaro jim najty je̱'e̱ kyaaygyu̶xy ma je̱'e̱ meesu̶ju̶ñ mu̶u̶d je̱'e̱ Jesús .
43012003	Chi je̱'e̱ María perfume tu'kliibra mu̶miiñ wa'adz nardo ujtz , janch tzoowu̶ najty je̱'e̱ du'umbu̶ perfume ujtz , y chi je̱'e̱ Jesús tyeky yajjáxu̶ ; mu̶'it po'ttu̶u̶ch mu̶u̶d je̱'e̱ kyu'uwaay . Y chi je̱'e̱ perfume xyuktu̶gu̶u̶y tu'ktu̶goot .
43012004	Mu̶'it je̱'e̱ Judas Iscariote nidu'ugtu̶ je̱'e̱ discípulotu̶jk je̱'e̱ mu̶dyiibu̶ najty je̱'e̱ Jesús ku̶'u̶ye̱gaamb ma je̱'e̱ myu̶dzipu̶ñ , myu̶naañ :
43012005	— ¿ Ti yu̶'u̶ perfume ko tu̶ kya'ayajtoogy tu̶gu̶u̶gmu̶go'px denario meeñ ; neby je̱'e̱ ayoobu̶du̶jk mu̶baad yajpubétyu̶ñ ajku̶xy ?
43012006	Peru̶ je̱'e̱ Judas ka'p je̱'e̱ du'un paady myu̶naañ ko je̱'e̱ ayoobu̶du̶jk najty pa'a''ayóy , paady je̱'e̱ du'un myu̶naañ ko najty mye̱e̱tzpu̶ju̶ch , y je̱' ko je̱' najty meeñygyonu̶'kp , y jyanchpugoomby najty je̱'e̱ meeñ je̱'e̱ mu̶dyiibu̶ najty jya'ayyajni'igu̶daakku̶xypyu̶ñ .
43012007	Chi je̱'e̱ Jesús je̱'e̱ Judas nu̶maay : — U̶xmatz yu̶'u̶ to'oxyu̶jk , ka'p nej mnu̶ma'ay , pyu̶gu̶'kypy yu̶'u̶ perfume najty , y mu̶'it u̶u̶ch yu̶'u̶ najty xyajjaxa'añ ko u̶u̶ch naty naaxtu̶gu̶'u̶y .
43012008	Je̱'e̱ ayoobu̶du̶jk ajku̶xy ka'p je̱'e̱ nimu̶naaxu̶u̶ tyu̶goy'ádu̶ch ma miich ajku̶xyu̶ñ , peru̶ u̶u̶ch ka'p u̶u̶ch miich ya jeky xymyu̶dajtku̶xu̶ch .
43012009	May je̱'e̱ judío ja'ay du'un nejwu̶u̶ygyu̶xy ko je̱'e̱ Jesús najty jim Betania yajpaady , chi jim ñú̶kxku̶xy , ka'p najty je̱'e̱ Jesús je'eyu̶ y'ixaangu̶xypy , nan je̱'e̱ Lázaro najty nandu'un y'ixaangu̶xypy , je̱'e̱ mu̶dyiibu̶ je̱'e̱ Jesús najty tu̶ yajjuugypyú̶ky ja'adu'ook .
43012010	Mu̶'it je̱'e̱ teedy windzu̶ndu̶jk ñaygyápxu̶gu̶xy ko je̱'e̱ Lázaro najty nandu'un yaj'o'ogaangu̶xy .
43012011	Je̱'e̱ Lázaro kyu̶xpu̶ najty je̱'e̱ judío ja'ay may tu̶ mu̶dnaybyuyo'oydyuuttu̶gu̶xnu̶ je̱'e̱ teedy windzu̶ndu̶jk ajku̶xy , y mu̶bu̶jkku̶xnu̶ najty je̱'e̱ Jesús y'ayuuk tyu̶y'ajt .
43012012	Mayjya'ay najty Jerusalén Pascua xu̶u̶'ajtpu̶ tu̶ ñú̶kxku̶xy . Kujaboom nejwu̶u̶ygyu̶xy ko je̱'e̱ Jesús najty jya'ada'añ kajptjooty .
43012013	Mu̶'it je̱'e̱ aydyuuñ'aay oy pujxku̶xy y oy je̱'e̱ Jesús ju̶jpkubadu̶u̶ygyu̶xy aydyuuñ'aaygyáp ; cham mu̶kjaty jyanchmu̶naangu̶xy : — ¡ Ku'umáy ! ¡ Kapxpaady je̱'e̱ mu̶dyiibu̶ miimb mu̶u̶d je̱'e̱ Windzú̶n Dios kyu̶xpu̶ xyu̶u̶ ! ¡ Kapxpaady je̱'e̱ Israel ja'ay Myu̶j'ane̱'e̱mbu̶ ajku̶xy !
43012014	Chi je̱'e̱ Jesús buurru̶'úng tu'ug paaty y chi yajpejty , neby jiiby kuja'ay myiñ ma je̱'e̱ Dios ñakyu̶ñ :
43012015	“ Ka'p miich mdzu̶gu̶u̶ygyu̶xy je̱'e̱ mu̶dyiibu̶ tzu̶naaygyu̶xpu̶ñ ma je̱'e̱ Sión kajptu̶ñ ; Jerusalén . ijxku̶x , chi je̱'e̱ mMu̶j'ane̱'e̱mbu̶ myiingu̶xy y'u̶ña'ay buurru̶'ungkú̶xp . ”
43012016	Timyjyawin'ajt , ka'p je̱'e̱ Jesús dyiscípulotu̶jk adayaaba ayuuk winju̶wu̶u̶ygyu̶xy , u̶xtu̶ koonu̶ je̱'e̱ Jesús jyuugypyu̶jky y pya'ttu̶gu̶u̶yñu̶ tzajpjooty . Mu̶'itnu̶ oy ja'aymye̱jtzpaatku̶xy ko ku̶xyu̶ tijaty najty du'un tu̶ tyuñ tu̶ jyadyii , je̱' najty du'un tu̶ yajkuydyúñ je̱'e̱ mu̶dyiibu̶ najty kuja'ay miimb mu̶u̶d je̱'e̱ Jesús kyu̶xpu̶ .
43012017	Je̱'e̱ ja'ay mu̶dyiibu̶ najty jim ajku̶xy mu̶u̶d je̱'e̱ Jesús ko Jesús je̱'e̱ Lázaro yaaxpu̶dzu̶u̶my o'kpu̶ jutjooty y yajjuugypyu̶jky ja'adu'ook , janch mu̶dyaakku̶xp je̱'e̱ najty neby najty tu̶ ijxku̶xyu̶ñ .
43012018	Paady je̱'e̱ mayjya'ay chóngu̶xy oy je̱'e̱ Jesús ju̶jpkubadu̶u̶ygyu̶xy , je̱' ko ñejwu̶u̶ygyu̶x je̱'e̱ ijxpe̱jt mu̶jwinma'añbyu̶ je̱'e̱ mu̶dyiibu̶ je̱'e̱ Jesús najty tu̶ tuñu̶ñ .
43012019	Peru̶ je̱'e̱ fariseotu̶jk du'un najty je̱'e̱ amíñ u̶xyu̶py ñayñu̶maayu̶gu̶xy : — Tu̶ m'ijxku̶xyu̶ , ka'p yu̶'u̶ nineby'eemby nmu̶madaaku̶mu̶ch ajku̶xy . Ok'ijxku̶x , ¡ ku̶xyu̶ je̱'e̱ mayjya'ay pyanu̶kxyii !
43012020	Ma je̱'e̱ mayjya'ay ajku̶xyu̶ñ mu̶dyiibu̶ najty Jerusalén Dios o'owu̶dajtpu̶ xu̶u̶jooty tu̶ ñú̶kxku̶xyu̶ñ , jiiby najty je̱'e̱ griego ja'ay nandu'un nije̱' ajku̶xy .
43012021	Chi je̱'e̱ griego ja'ay je̱'e̱ Felipe nimu̶jwa'kku̶xy , je̱'e̱ mu̶dyiibu̶ najty Betsaida kugajptu̶ñ , jim Galilea naaxjooty , y mu̶ju̶u̶ydyaaky mu̶nukxtaaky ajku̶xy , nu̶maaygyu̶xy : — Windzú̶n , je̱'e̱ Jesús u̶u̶ch nja'a'ixaangu̶xypy .
43012022	Chi je̱'e̱ Felipe ñu̶kxy y oy je̱'e̱ Andrés awaanu̶ , y chi je̱'e̱ Felipe mu̶u̶d je̱'e̱ Andrés je̱'e̱ Jesús oy awaandu̶gajtzu̶ ajku̶xy .
43012023	Mu̶'it je̱'e̱ Jesús ñu̶maayu̶gu̶xy : — Tu̶ je̱'e̱ xu̶u̶ tiempo paady mu̶naa u̶u̶ch je̱' je̱'e̱ ja'ay mu̶dyiibu̶ tzon tzajpjooty n'o'ogu̶chu̶ñ y njuugypyú̶ku̶chu̶ñ ja'adu'ook , y chi u̶u̶ch jiiby tzajpjooty ja'adu'ook nwinbídu̶ch .
43012024	Janch tu̶y'ajtu̶ñ du'un nnu̶maaygyu̶xy , pu̶nu̶ ka'p je̱'e̱ ja'ay trigo pajk tu'ug ni'iby , y pu̶nu̶ ka'p je̱'e̱ trigo pajk pyu'uch , ka'p je̱'e̱ myayu̶'u̶y , je'emyñu̶ je̱'e̱ du'un tu'ug trigo pajk'áty ; peru̶ pu̶nu̶ ñiipy y pu̶nu̶ puutzp je̱'e̱ trigo pajk , mu̶'it je̱'e̱ may'eemby tyu̶u̶m'ajtnu̶ .
43012025	Pu̶n je̱'e̱ jyugy'ajtu̶ñ janch tzojkpu̶ñ , yajtu̶goye̱e̱mby jyugy'ajtu̶ñ je̱' , peru̶ pu̶n je̱'e̱ jyugy'ajtu̶ñ ka'p tzoky ma adayaaba naaxwiiñu̶ñ , pyade̱e̱mby jyugy'ajtu̶ñ wiinu̶u̶xu̶u̶bu̶ je̱' .
43012026	Pu̶nu̶ jii u̶u̶ch je̱'e̱ n'ayuuk ndu̶y'ajt pu̶n xymyu̶bu̶gaanu̶ , wan u̶u̶ch xypyanu̶kxy , y ma u̶u̶ch naty nyajpaadyu̶ñ , jim je̱'e̱ nandu'un yajpaadu̶ch je̱'e̱ mu̶dyiibu̶ u̶u̶ch je̱'e̱ n'ayuuk ndu̶y'ajt naty xymyu̶bu̶jku̶byu̶ñ . Pu̶nu̶ jii u̶u̶ch je̱'e̱ n'ayuuk ndu̶y'ajt pu̶n xymyu̶bu̶jku̶ , ku'umayu̶u̶ju̶bu̶ch nDeedy je̱' .
43012027	“ ¡ Mu̶k u̶u̶ch cham du'un'ajtpu̶ ndajy nmay ! ¿ Y neby u̶u̶ch n'okmu̶na'anu̶ch ? Du'un u̶u̶ch da'a nmu̶na'anu̶ch : ‘ Dios Teedy , pu̶jku̶gyu̶ch adaa ayo'on mu̶dyiibu̶ tu̶ myu̶baad'ajtnu̶ju̶ñ . ’ ¡ Peru̶ u̶u̶ch paady u̶u̶ch ya tu̶ nmiñ ko u̶u̶ch ya n'o'ogu̶ch !
43012028	Dios Teedy , yajku̶xu̶'u̶g je̱'e̱ m'oy'ajt mmu̶k'ajtu̶ñ . Mu̶'it je̱'e̱ ayuuk tu'ug tzajpjooty yajmu̶dooy , mu̶dyiibu̶ mu̶naanu̶ñ : “ Tu̶ u̶u̶ch je̱'e̱ nyajku̶xu̶'u̶gy , y nyajku̶xu̶'u̶ge̱e̱mbyu̶ch ja'adu'ook . ”
43012029	Je̱'e̱ ja'ay mu̶dyiibu̶ najty jim amdo'ijtku̶xpu̶ñ , du'un najty je̱'e̱ myu̶naangu̶xpu̶ ko je̱'e̱ ane̱e̱ najty du'un tu̶ ya'axy tu̶ jyoky ; peru̶ nije̱' najty mu̶kta'agy myu̶naangu̶xy : — Je̱'e̱ ángel du'un tu'ug tu̶ myu̶gapxyii .
43012030	Chi je̱'e̱ Jesús ñu̶maayu̶ ajku̶xy : — Ka'p je̱'e̱ ayuuk du'un u̶u̶ch kyu̶xpu̶ tu̶ yajmu̶dóy , tu̶ yajmu̶dóy adaa du'un mu̶u̶d miich kyu̶xpu̶ ajku̶xy .
43012031	Jada'achám tu̶ je̱'e̱ xu̶u̶ tiempo paady mu̶naa je̱'e̱ naaxwiiñjya'ay yajtu̶ydyúnu̶chu̶ñ , y cham je̱'e̱ mu̶jku'u myu̶k'ajtu̶ñ yajpu̶gaanu̶ mu̶dyiibu̶ ya ane̱'e̱mb ma adayaaba naaxwiiñjya'ay ajku̶xyu̶ñ .
43012032	Peru̶ ko u̶u̶ch naty cruutzkú̶xp tu̶ nyajmu̶jwojppéty , mu̶'it u̶u̶ch je̱'e̱ ja'ay n'ayuuk ndu̶y'ajt nigu̶xyu̶ xymyu̶bu̶gaanu̶ ajku̶xy .
43012033	Ko je̱'e̱ Jesús du'un myu̶naañ , je̱' najty je̱'e̱ du'un tyijpy neby najty y'o'oga'añu̶ñ .
43012034	Chi je̱'e̱ mayjya'ay y'adzoowu̶gu̶xy : — Ma u̶u̶ch je̱'e̱ ngu'utujku̶ñ ajku̶xyu̶ñ du'un jiiby kuja'ay myiñ ko je̱'e̱ Cristo wiinu̶u̶xu̶u̶ jyugy'ajtu̶wa'añ . ¿ Ti miich ko du'un mmu̶na'añ ko tzipku̶xp cruutzkú̶xp yajmu̶jwojppé̱du̶ch je̱'e̱ ja'ay mu̶dyiibu̶ tzon tzajpjooty ? ¿ Pu̶n miich du'un mdijpy je̱'e̱ ja'ay mu̶dyiibu̶ tzon tzajpjooty ?
43012035	Mu̶'it je̱'e̱ Jesús ñu̶maayu̶ ajku̶xy : — U̶u̶ch du'un u̶u̶ch neby je̱'e̱ ju̶u̶nu̶ñ y jak'idaambu̶ch ya mu̶u̶d miich ajku̶xy , peru̶ tzojku̶ je'eyu̶ y ka'p jékyu̶ch . Mu̶bu̶jku̶gyu̶ch je̱'e̱ n'ayuuk ndu̶y'ajt ajku̶xy , je̱'e̱ mu̶dyiibu̶ du'un neby je̱'e̱ ju̶u̶nu̶ñ ma u̶u̶ch yam nyajpaadyñu̶ju̶ñ mu̶u̶d miich ajku̶xy , ka'pu̶ agoodztuum myajpaatku̶xu̶ch ; je̱' ko je̱'e̱ mu̶dyiibu̶ agoodztuum wu̶dijtku̶xpu̶ñ ka'p je̱'e̱ nejwu̶u̶ygyu̶xy ma ñú̶kxku̶xyu̶ñ .
43012036	Mu̶bu̶jku̶gyu̶ch je̱'e̱ n'ayuuk ndu̶y'ajt ajku̶xy , je̱'e̱ mu̶dyiibu̶ du'un neby je̱'e̱ ju̶u̶nu̶ñ ma u̶u̶ch yam nyajpaadyñu̶ju̶ñ ma miich ajku̶xyu̶ñ , wan du'un myajpaatku̶xu̶ch ma u̶u̶chu̶ñ . Ko je̱'e̱ Jesús du'un myu̶dyaaktaay , chi ñu̶kxnu̶ y winguyu'ch je̱'e̱ mayjya'ay .
43012037	Oy najty je̱'e̱ Jesús ka'anaag tu̶ ja'atúñ je̱'e̱ mu̶jpu̶ ijxpe̱jt mu̶jwinma'añbyu̶ ma je̱'e̱ ja'ay wyinduuy ajku̶xyu̶ñ , peru̶ ka'p najty je̱'e̱ ja'ay y'ayuuk tyu̶y'ajt myu̶bu̶jkku̶xyu̶ ;
43012038	paady najty je̱'e̱ ka'amu̶bu̶jkku̶xy je̱' ko je̱' najty du'un yajkuydyuumb neby najty je̱'e̱ Dios y'ayuuknajtzkapxu̶u̶ybyu̶ Isaías tu̶ kuja'ayu̶ñ :
43012039	Y ka'p najty mu̶baad mu̶bu̶jkku̶xy , je̱' ko nandu'un je̱'e̱ Isaías kujaay :
43012040	“ Tu̶ je̱'e̱ Dios je̱'e̱ wyiin jyoot yaj'adujkku̶xu̶ ajku̶xy y tu̶ je̱'e̱ jyoot wyinma'añ yajjuunu̶xu̶ ajku̶xy ; ka'pu̶ y'ijxku̶xu̶ch nan ka'pu̶ winju̶wu̶u̶ygyu̶xu̶ch ; ka'pu̶ jyootwimbijtku̶xu̶ch ma u̶u̶chu̶ñ , y ka'pu̶ u̶u̶ch nyajtzo'ogu̶ch ajku̶xy . ”
43012041	Myu̶naañ je̱'e̱ Isaías du'un , je̱' ko tu̶ najty je̱'e̱ Jesús y'oy'ajt ijxu̶ , y je̱' najty je̱'e̱ du'un ñigapxypy ñimu̶dyaakypy .
43012042	May je̱'e̱ judío ja'ay mu̶bu̶jky ajku̶xy je̱'e̱ Jesús y'ayuuk tyu̶y'ajt , nan myu̶bu̶jkku̶x je̱'e̱ judío windzu̶ndu̶jk nije̱' ajku̶xy . Peru̶ ka'p najty mayjya'ayjyooty yajni'igu̶xu̶'kku̶xy ko je̱'e̱ Jesús najty tu̶ mu̶bu̶jkku̶xy , je̱' ko je̱'e̱ fariseotu̶jk najty tzu̶gu̶u̶ygyu̶xy ko yajpu̶dzu̶u̶mu̶gu̶xu̶ch ma je̱'e̱ naymyujktaaktu̶ñ .
43012043	Je̱' najty je̱'e̱ ni'igyu̶ chojkku̶xypy ko je̱'e̱ ja'aykyu'umaayu̶gu̶xu̶ch y ka'p ko je̱'e̱ Dios kyu'umaayu̶gu̶xu̶ch .
43012044	Chi je̱'e̱ Jesús mu̶k myu̶naañ : “ Pu̶n u̶u̶ch je̱'e̱ n'ayuuk ndu̶y'ajt xymyu̶bu̶jku̶byu̶ñ , ka'p u̶u̶ch je̱'e̱ n'ayuuk ndu̶y'ajt u̶u̶chtyu̶'ajty je'eyu̶ xymyu̶bu̶jku̶py , nan xymyu̶bu̶jku̶byu̶ch je̱'e̱ nDeedy y'ayuuk tyu̶y'ajt , je̱'e̱ mu̶dyiibu̶ u̶u̶ch ya naaxwiiñ tu̶ xykyexyu̶ñ .
43012045	Y pu̶n u̶u̶ch xy'ijxpu̶ñ , nan xy'ijxu̶byu̶ch je̱'e̱ nDeedy nandu'un , je̱'e̱ mu̶dyiibu̶ u̶u̶ch ya naaxwiiñ tu̶ xykyexyu̶ñ .
43012046	U̶u̶ch je̱'e̱ tu̶y'ajt ya naaxwiiñ tu̶ nmu̶míñ , du'un u̶u̶ch neby je̱'e̱ ju̶u̶nu̶ñ , ka'pu̶ agoodztuum wyu̶'u̶mgu̶xu̶ch je̱'e̱ mu̶dyiibu̶ u̶u̶ch je̱'e̱ n'ayuuk ndu̶y'ajt xymyu̶bu̶jku̶gu̶xpu̶ñ .
43012047	Peru̶ pu̶n u̶u̶ch je̱'e̱ n'ayuuk ndu̶y'ajt xymyu̶doowu̶byu̶ñ y ka'p kuydyuungu̶xy , ka'p je̱'e̱ ñu̶u̶ pyoky u̶u̶ch nyajkumu̶dowaangu̶xypy , je̱' ko ka'p u̶u̶ch ya naaxwiiñ paady tu̶ nmiñ ko u̶u̶ch je̱'e̱ naaxwiiñjya'ay ñu̶u̶ pyoky nyajkumu̶doogu̶xu̶ch , paady u̶u̶ch ya naaxwiiñ tu̶ nmiñ neby u̶u̶ch mu̶baad nbokywyinmé̱kxku̶xyu̶ñ .
43012048	Pu̶n u̶u̶ch xy'u̶xtijpu̶ñ y ka'p u̶u̶ch je̱'e̱ n'ayuuk ndu̶y'ajt xykyu'ubu̶gaanu̶ ajku̶xy , jii je̱' pu̶n yajkumu̶dowaanu̶bu̶ñ ajku̶xy ; je̱'e̱ ayuuk mu̶dyiibu̶ u̶u̶ch tu̶ ngapxyu̶ñ je̱' je̱'e̱ yajkumu̶dowu̶u̶ju̶p ajku̶xy ko naty tu̶ myu̶baad'ajtnu̶ mu̶naa je̱'e̱ naaxwiimbu̶ kyu̶xaan tyu̶goyaanu̶ju̶ñ .
43012049	Je̱' ko ka'p u̶u̶ch du'un ku̶'u̶mjoot ku̶'u̶mwinma'añ nmu̶na'añ ; je̱'e̱ Dios Teedy , je̱'e̱ mu̶dyiibu̶ u̶u̶ch ya naaxwiiñ tu̶ xykyexyu̶ñ , je̱' u̶u̶ch du'un tu̶ xy'ane'emy neby u̶u̶ch mu̶baad nmu̶na'añu̶ñ y neby u̶u̶ch mu̶baad nyaj'u̶xpú̶kyu̶ñ .
43012050	Y nejwu̶u̶ybyu̶ch ko mu̶u̶d u̶u̶ch je̱'e̱ nDeedy y'ane̱'e̱mu̶ñ je̱'e̱ jugy'ajtu̶ñ wiinu̶u̶xu̶u̶bu̶ yajpaady . Y paadyu̶tz neby u̶u̶ch nmu̶na'añu̶ñ , du'un u̶u̶ch du'un nmu̶na'añ neby u̶u̶ch je̱'e̱ Dios Teedy tu̶ xy'ane'emyu̶ñ . ”
43013001	Tyimypyaatnu̶py najty je̱'e̱ Pascua xu̶u̶ . Jesús ñejwu̶u̶by najty je̱' ko najty je̱'e̱ tiempo tu̶ paatnu̶ mu̶naa ya naaxwiiñ chonaanu̶ju̶ñ ; nu̶kxy je̱'e̱ Dios Teedy mu̶dnaybyadaanu̶nu̶ . Jesús je'emy najty je̱'e̱ dyiscípulotu̶jk oy tzoky ju̶wu̶'u̶y je̱'e̱ mu̶dyiibu̶ najty ya naaxwiiñ yajpaatku̶xpu̶ñ , y oy je̱'e̱ tzojky ju̶wu̶u̶y ajku̶xy u̶xtu̶ koonu̶ yajku̶'u̶yejky ma je̱'e̱ myu̶dzipu̶ñ .
43013002	Y ko najty chuugaaygyu̶xy , tu̶ najty je̱'e̱ mu̶jku'u tyu̶gu̶u̶yñu̶ ma je̱'e̱ Judas Iscariote jyoot wyinma'añdyu̶ñ , je̱'e̱ Simón y'ung , ko najty je̱'e̱ Jesús ku̶'u̶ye̱ga'añ ma je̱'e̱ myu̶dzip ajku̶xyu̶ñ .
43013003	Jesús ñejwu̶u̶by najty je̱'e̱ du'un ko je̱'e̱ Dios Teedy je̱'e̱ ane̱'e̱mu̶ñ najty ku̶xyu̶ tu̶ myo'oyii , y nan ñejwu̶u̶by najty ko jiiby tu̶ chooñ ma je̱'e̱ Diosu̶ñ y wyimbidaanu̶ba jiiby ja'adu'ook ma je̱'e̱ Diosu̶ñ .
43013004	Chi pyu̶du̶'ky ma najty jim y'adzuu'ajtku̶xyu̶ñ , y u̶xpu̶jky je̱'e̱ wyit y chi tuway tu'ug ñayyajmoxxodzu̶u̶yu̶ .
43013005	Mu̶'it je̱'e̱ nu̶u̶ palangaanu̶jooty pu̶daaky , y pujtu̶gu̶u̶yu̶ je̱'e̱ dyiscípulotu̶jk tyeky ajku̶xy y po'ttu̶u̶tzu̶ ajku̶xy mu̶u̶d je̱'e̱ tuway je̱'e̱ mu̶dyiibu̶ najty tu̶ ñayyajmoxxodzu̶'u̶yiiju̶ñ .
43013006	Ko je̱'e̱ Jesús je̱'e̱ Simón Pedro tyeky najty pujaanu̶ , chi je̱'e̱ Simón Pedro ñu̶maayu̶ : — Windzú̶n , ¿ nej miich je̱'e̱ ndeky u̶u̶ch xypyujaanu̶byu̶ ?
43013007	Chi je̱'e̱ Jesús y'adzoowu̶ : — Cham ka'p m'okwinju̶wu̶'u̶yñu̶ tii u̶u̶ch du'un nduumbyu̶ñ , peru̶ jiinu̶ je̱'e̱ mwinju̶wu̶'u̶wu̶chñu̶ .
43013008	Chi je̱'e̱ Pedro je̱'e̱ Jesús nu̶maay : — ¡ Nimu̶naa u̶u̶ch du'un nga'aku'ubú̶gu̶ch ko u̶u̶ch je̱'e̱ ndeky miich xypyúju̶ch ! Mu̶'it je̱'e̱ Jesús y'adzooy : — Pu̶nu̶ ka'p je̱'e̱ mdeky nbuju̶ , ka'p mu̶baad n'okdiscípulo'ajtnu̶ .
43013009	Mu̶'it je̱'e̱ Simón Pedro je̱'e̱ Jesús nu̶maay : — ¡ Peru̶ oy Windzú̶n , nan ka'p u̶u̶ch je̱'e̱ ndekytyu̶'ajty je'eyu̶ xypyúju̶ch , nan xypyúju̶byu̶ch je̱'e̱ ngu̶'u̶ y je̱'e̱ ngu'ubajku̶ch nandu'un !
43013010	Chi je̱'e̱ Simón Pedro je̱'e̱ Jesús y'adzoowu̶ : — Pu̶n naamdzida'ayu̶ñ , wa'adzu̶ ñi'kx kyopt je̱'e̱ kú̶xyu̶ju̶ñ , je'eyu̶ je̱'e̱ tyeky jakpuju̶ch . Y miich ajku̶xy wa'adzu̶ miich ajku̶xy ; oy kya'anigú̶xyu̶ju̶ch mwa'adzu̶ch ajku̶xy .
43013011	Je̱' ko ñejwu̶u̶by najty je̱'e̱ Jesús pu̶n najty ku̶'u̶ye̱gaanu̶bu̶ñ ma je̱'e̱ myu̶dzipu̶ñ , y paady je̱'e̱ du'un myu̶naañ : “ Ka'p miich nigu̶xyu̶ mwa'adzu̶ch ajku̶xy ” .
43013012	Ko je̱'e̱ Jesús je̱'e̱ dyiscípulotu̶jk tyeky pujtaayu̶ ajku̶xy , chi je̱'e̱ wyit ja'adu'ook yajtu̶gu̶u̶y , y ñaxwé̱tznu̶ba ja'adu'ook meesu̶ winduuy , y myu̶naañ : — ¿ Nej mwinju̶wu̶u̶ygyu̶xypy adaa du'un miich ajku̶xy , je̱'e̱ mu̶dyiibu̶ u̶u̶ch tu̶ nduñu̶ñ mu̶u̶d miich ajku̶xy ?
43013013	Miich ajku̶xy , Yaj'u̶xpu̶jkpu̶ y Windzú̶n u̶u̶ch miich xytyijku̶xy , y tu̶y'ajtu̶ñ je̱'e̱ du'un nej mmu̶naangu̶xyu̶ñ , je̱' ko jaanch je̱'e̱ du'un .
43013014	U̶u̶ch it je̱' je̱'e̱ Yaj'u̶xpu̶jkpu̶ y je̱'e̱ Windzú̶n , neby je̱'e̱ mdeky miich tu̶ n'okpúju̶byu̶ ajku̶xy , nandu'unu̶tz miich je̱'e̱ mdeky amíñ u̶xyu̶py mbujku̶xu̶ch .
43013015	U̶u̶ch tu̶ miich je̱'e̱ ijxpe̱jtu̶ñ tu'ug nmooygyu̶xy , neby miich mu̶baad nandu'un mduungu̶xyu̶ñ je̱'e̱ mu̶dyiibu̶ u̶u̶ch tu̶ nduñu̶ñ mu̶u̶d miich ajku̶xy .
43013016	Janch tu̶y'ajtu̶ñ du'un nnu̶maaygyu̶xy ko ka'p je̱'e̱ tuumbu̶ jii ni tu'ug mu̶dyiibu̶ ni'igyu̶ mu̶j ni'igu̶ ka'p je̱'e̱ wyindzú̶nu̶ñu̶ba , y nan ka'p je̱'e̱ kexyo'oybyu̶ jii ni tu'ug mu̶dyiibu̶ ni'igyu̶ mu̶j ni'igu̶ ka'p je̱'e̱ mu̶dyiibu̶ naty tu̶ kyexyii .
43013017	Pu̶nu̶ mwinju̶wu̶u̶ygyu̶xypy je̱'e̱ n'ayuuk ndu̶y'ajtu̶ch , y pu̶nu̶ mguydyuungu̶xypy du'un , mu̶'it jootkujk m'ijtku̶xu̶ch .
43013018	“ Ka'p miich du'un nigu̶xyu̶ ndijku̶xy , u̶u̶ch nnejwu̶u̶ybyu̶ch pu̶n u̶u̶ch tu̶ nwin'ixyu̶ñ . Peru̶ kuaanu̶ je̱'e̱ du'un yajkuydyuna'añ neby je̱'e̱ Dios ñaky myu̶na'añu̶ñ : ‘ Je̱'e̱ mu̶dyiibu̶ u̶u̶ch tu'ugmúky xymyu̶dkaaybyu̶ñ , je̱' u̶u̶ch nmu̶dzip tu̶ wyimbijtnu̶ . ’
43013019	Pa'tykyu̶ adaa du'un n'awaanu̶ ajku̶xy , y ko naty adaa du'un tyuñyii jyadyii , mu̶'it mnejwu̶u̶ygyu̶xu̶ch ko u̶u̶ch je̱' je̱'e̱ Cristo .
43013020	Janch tu̶y'ajtu̶ñ du'un nnu̶maaygyu̶xy pu̶n ku'ubu̶jkpu̶ñ je̱'e̱ mu̶dyiibu̶ u̶u̶ch naty nguejxypyu̶ñ , u̶u̶ch naty je̱'e̱ du'un xykyu'ubu̶jkp ; y pu̶n u̶u̶ch xykyu'ubu̶jkpu̶ñ , je̱' naty je̱'e̱ du'un kyu'ubu̶jkypy je̱'e̱ mu̶dyiibu̶ u̶u̶ch ya naaxwiiñ tu̶ xykyexyu̶ñ .
43013021	Ko je̱'e̱ Jesús du'un myu̶naandaay , chi mu̶k tyajy myaay , y chi oy wa'adz jaktimyñigapxy : — Janch tu̶y'ajtu̶ñ du'un nnu̶maaygyu̶xy ko miich nidu'ugtu̶ xykyu̶'u̶ye̱gaamb ajku̶xy ma u̶u̶ch je̱'e̱ nmu̶dzipu̶ñ .
43013022	Mu̶'it je̱'e̱ discípulotu̶jk ñaywyindu̶kxtu̶gu̶u̶yu̶gu̶xy amíñ u̶xyu̶py . Ka'p najty nejwu̶u̶ygyu̶xy pu̶n je̱'e̱ Jesús najty du'un tyijpyu̶ñ .
43013023	Nidu'ugtu̶ ajku̶xy , je̱'e̱ mu̶dyiibu̶ je̱'e̱ Jesús najty oy chojkypy jyu̶wu̶u̶ybyu̶ñ , timyñamu̶jk najty je̱'e̱ Jesús mu̶d'u̶ña'ay cham y'adzuu'ajtku̶xy ,
43013024	y chi je̱'e̱ Simón Pedro kyu̶'u̶ yaj'ijxy je̱'e̱ discípulo mu̶dyiibu̶ oy yajtzojkp yajju̶wu̶u̶ybyu̶ñ ko je̱'e̱ Jesús wan yajtú̶y pu̶n du'un tyijpyu̶ñ .
43013025	Chi je̱' je̱'e̱ Jesús ni'igyu̶ jaktaatzmu̶gowu̶u̶y , y yajtu̶u̶y : — Windzú̶n , ¿ pu̶n du'un mdijpy ?
43013026	Chi je̱'e̱ Jesús y'adzoowu̶ : — N'o'kku'umujyu̶ch je̱'e̱ tzajkaagy tu'ktúky , y je̱'e̱ mu̶dyiibu̶ u̶u̶ch je̱'e̱ tzajkaagykyu'umujy naty nmooybyu̶ñ , je̱' je̱'e̱ naty . Mu̶'it je̱'e̱ tzajkaagy tu'ktúky ku'umujy y mooy je̱'e̱ Judas je̱'e̱ Simón Iscariote y'ung .
43013027	Cham je̱'e̱ Judas je̱'e̱ tzajkaagy koondzóy , mu̶'ityu̶ je̱'e̱ mu̶jku'u mu̶k'eemby tyu̶gu̶u̶y ma je̱'e̱ jyoot wyinma'añdyu̶ñ . Chi je̱'e̱ Jesús ñu̶maayu̶ : — Je̱'e̱ mu̶dyiibu̶ mdune̱e̱mbyu̶ñ , tuungoj mu̶k'eemby .
43013028	Peru̶ ni tu'ug je̱'e̱ mu̶dyiibu̶ najty jim adzuu'ajtku̶xpu̶ñ ma je̱'e̱ meesu̶ju̶ñ je̱'e̱ ayuuk ka'awinju̶wu̶u̶ygyu̶xy tii je̱'e̱ Jesús je̱'e̱ Judas ko du'un nu̶ma'ayu̶ñ .
43013029	Je̱' ko je̱'e̱ Judas najty meeñgyonu̶'kp , paady du'un nije̱' winju̶wu̶u̶ygyu̶xy ko du'un je̱'e̱ Jesús najty du'un tijy ko je̱'e̱ Judas nu̶kxy tiga'atii juy mu̶dyiibu̶ xu̶u̶jooty yajtunaangu̶xypyu̶ñ , y nan nije̱' winju̶wu̶u̶ygyu̶xy ko je̱'e̱ Judas je̱'e̱ ayoobu̶du̶jk meeñ mo'owu̶ch ajku̶xy .
43013030	Neby je̱'e̱ Judas je̱'e̱ tzajkaagy koondzooyu̶ñ , chi tu̶ba'ay pyu̶dzu̶u̶my . Tu̶ najty kyoodzu̶u̶yñu̶ .
43013031	Ko najty je̱'e̱ Judas tu̶ba'ay tu̶ pyu̶dzu̶my , chi je̱'e̱ Jesús myu̶naañ : — Jada'achám u̶u̶ch je̱' je̱'e̱ ja'ay mu̶dyiibu̶ tzon tzajpjooty je̱'e̱ n'oy'ajt nmu̶k'ajt nyajku̶xu̶'u̶ga'añu̶ch , y nan nyajku̶xu̶'u̶ga'añu̶ch je̱'e̱ Dios y'oy'ajt myu̶k'ajt .
43013032	Y pu̶nu̶ nyajku̶xu̶'kypyu̶ch je̱'e̱ Dios y'oy'ajt myu̶k'ajt u̶u̶ch je̱' je̱'e̱ ja'ay mu̶dyiibu̶ tzon tzajpjooty , nan xyajku̶xu̶'u̶gaanu̶byu̶ch je̱'e̱ Dios n'oy'ajt nmu̶k'ajt nandu'un , y mu̶k'eemby je̱'e̱ yajku̶xu̶'u̶ga'añ .
43013033	Mu̶gu'uktu̶jk ajku̶xy , ka'p u̶u̶ch miich jeky n'okmu̶d'idaangu̶xnu̶ . Xjya'a'u̶xta'awu̶bu̶ch miich ajku̶xy , peru̶ du'un neby u̶u̶ch je̱'e̱ judío ja'ay tu̶ nnu̶maaygyu̶xyu̶ñ , nandu'un miich cham nnu̶maaygyu̶xy : Ka'p mu̶baad mnú̶kxku̶xy ma u̶u̶ch nnu̶kxyu̶ñ .
43013034	Cham je̱'e̱ jembyu̶ ane̱'e̱mu̶ñ nmooygyu̶xy : Ko amíñ u̶xyu̶py mnaychojku̶gu̶xu̶ch . Du'un neby u̶u̶ch miich ndzojkku̶xyu̶ñ , nandu'un miich amíñ u̶xyu̶py naychojku̶gu̶x .
43013035	Pu̶nu̶ mnaychojkku̶gu̶xp amíñ u̶xyu̶py , mu̶'it je̱'e̱ ja'ay du'un ku̶xyu̶ nejwu̶u̶ygyu̶xu̶ch ko miich ndiscípulos'ajtku̶xy .
43013036	Mu̶'it je̱'e̱ Simón Pedro je̱'e̱ Jesús yajtu̶u̶y : — Windzú̶n , ¿ ma mnu̶kxa'añ ? — Chi je̱'e̱ Jesús y'adzoowu̶ : — Ma u̶u̶ch nnu̶kxyu̶ñ , ka'p u̶u̶ch miich cham mu̶baad xypyanu̶kxy , jak'u̶x'aam u̶u̶ch xypyanú̶kxu̶ch .
43013037	Chi je̱'e̱ Pedro je̱'e̱ Jesús nu̶maay : — Windzú̶n , ¿ ti ko cham mu̶baad nga'apanú̶kxy ? ¡ U̶u̶ch ka'p u̶u̶ch tii ndzu̶gu̶'u̶y nju̶wu̶'u̶y u̶xtu̶ nyé̱gu̶byu̶ch je̱'e̱ njugy'ajtu̶ñ ma je̱'e̱ o'ku̶ñ mu̶u̶d miich kyu̶xpu̶ !
43013038	Chi je̱'e̱ Jesús y'adzoowu̶ : — ¿ Nej jaanch ka'p tii mdzu̶gu̶'u̶y mju̶wu̶'u̶y , myé̱gu̶py je̱'e̱ mjugy'ajtu̶ñ ma je̱'e̱ o'ku̶ñ mu̶u̶d u̶u̶ch kyu̶xpu̶ ? Janch tu̶y'ajtu̶ñ du'un nnu̶ma'ay , ko ka'anu̶ naty je̱'e̱ tzeyñu̶'u̶'aa yaxu̶'u̶gyñu̶ , tu̶ u̶u̶ch miich naty tu̶gu̶u̶g'ook xyñi'ikuyu'tznu̶ , ko u̶u̶ch miich ka'p xy'ixy'aty .
43014001	“ Ka'p miich mdajku̶xy mmáygyu̶xy . Mmu̶bu̶jkku̶x mmu̶jpu̶daakku̶x je̱'e̱ Dios y mu̶bu̶jku̶ch mu̶jpu̶daaku̶ch u̶u̶ch nandu'un ajku̶xy .
43014002	Jiiby ma u̶u̶ch je̱'e̱ nDeedy chu̶na'ayu̶ñ , may je̱'e̱ tzu̶naydyaakt jiiby ma mu̶baad yajtzu̶na'ayu̶ñ , ko u̶xyu̶py du'un ka'p tyu̶y'ajtu̶ch , ka'p u̶xyu̶py du'un tu̶ nnu̶maaygyu̶xy ko u̶u̶ch je̱'e̱ tzu̶naydyaakt jiiby nu̶kxy ni'ixu̶'u̶y mu̶u̶d miich kyu̶xpu̶ ajku̶xy .
43014003	Y ko u̶u̶ch naty tu̶ nba'ttu̶gu̶'u̶y y tu̶ ni'ixu̶'u̶yu̶ch naty je̱'e̱ tzu̶naydyaakt mu̶u̶d miich kyu̶xpu̶ ajku̶xy , mu̶'it u̶u̶ch ja'adu'ook nwimbídu̶ch y nyajnú̶kxku̶xu̶ch jiiby , wan jiiby tu'ugyu̶ n'ijtu̶mu̶ch ajku̶xy ma u̶u̶ch naty u̶u̶ch n'ida'añu̶ñ .
43014004	Miich ajku̶xy mnejwu̶u̶ygyu̶xypy je̱'e̱ nu̶u̶ tu'u ma u̶u̶ch nnu̶kxyu̶ñ .
43014005	Chi je̱'e̱ Tomás je̱'e̱ Jesús nu̶maay : — Windzú̶n , ka'p u̶u̶ch nnejwu̶u̶ygyu̶xy ma miich mnu̶kxyu̶ñ , ¿ neby u̶u̶ch je̱'e̱ nu̶u̶ tu'u nnejwu̶u̶ygyu̶xu̶ch ?
43014006	Chi je̱'e̱ Jesús y'adzoowu̶ : — U̶u̶ch je̱'e̱ du'un neby je̱'e̱ nu̶u̶ tu'uju̶ñ , u̶u̶ch je̱'e̱ tu̶y'ajtu̶ñ nmu̶u̶d , y u̶u̶ch je̱'e̱ jugy'ajtu̶ñ wiinu̶u̶xu̶u̶bu̶ nyejkypy . Mu̶u̶d u̶u̶ch kyu̶xpu̶ je̱'e̱ Dios Teedy yajpaady .
43014007	Pu̶nu̶ xy'ixy'ajtpu̶ch miich ajku̶xy , nan xy'ixy'ajttu̶'ku̶byu̶ch je̱'e̱ nDeedy ajku̶xy , y m'ixy'ajtypyu̶n je̱'e̱ cham ajku̶xyu̶ñ , je̱' ko je'emy je̱'e̱ mja'a'ijxku̶xy .
43014008	Mu̶'it je̱'e̱ Felipe nu̶maay je̱'e̱ Jesús : — Windzú̶n , ok'yaj'ijxku̶ch je̱'e̱ mDeedy ajku̶xy , y mu̶'it u̶u̶ch jootkujk mwu̶'u̶mu̶u̶ygyu̶xu̶ch .
43014009	Chi je̱'e̱ Jesús je̱'e̱ Felipe adzooy : — Felipe , jékyu̶p miich nja'atu̶gu̶'u̶ymyu̶d'ijtku̶xpu̶ , ¿ y nej ka'anu̶ u̶u̶ch xy'ijxwu̶'u̶myñu̶ ? Pu̶n u̶u̶ch xy'ijxpu̶ñ , nan y'ijxypy je̱'e̱ Dios Teedy nandu'un , ¿ y ti u̶u̶ch ko du'un xyñu̶ma'ay ko je̱'e̱ Dios Teedy nyaj'ijxku̶xu̶ch ?
43014010	¿ Nej ka'p mmu̶bu̶ky ko u̶u̶ch je̱'e̱ Dios Teedy mu̶u̶d n'ity y je̱'e̱ Dios Teedy ijtp mu̶u̶d u̶u̶ch ? Je̱'e̱ ayuuk mu̶dyiibu̶ nyajnu̶maaygyu̶xypyu̶ñ , ka'p du'un u̶u̶ch ku̶'u̶mjoot ku̶'u̶mwinma'añ mu̶naamb . Je̱'e̱ Dios Teedy je̱'e̱ mu̶dyiibu̶ ijtp mu̶u̶d u̶u̶ch , je̱' je̱'e̱ tyuung du'un tuumb .
43014011	Mu̶bu̶jku̶gyu̶ch je̱'e̱ ni'ayuuk ajku̶xy ko u̶u̶ch je̱'e̱ Dios Teedy mu̶u̶d n'ity y je̱'e̱ Dios Teedy ijtp mu̶u̶d u̶u̶ch , y pu̶nu̶ ka'p mmu̶bu̶gaangu̶xy ; oydyu̶'ajty u̶xyu̶py je'eyu̶ m'okmu̶bu̶jkku̶xnu̶ mu̶u̶d je̱'e̱ mu̶jwinma'añ mu̶dyiibu̶ u̶u̶ch nduumbyu̶ñ .
43014012	Janch tu̶y'ajtu̶ñ du'un nnu̶maaygyu̶xy ko pu̶n u̶u̶ch je̱'e̱ n'ayuuk xymyu̶bu̶jku̶byu̶ñ nan tyúnu̶py je̱'e̱ mu̶jwinma'añ nandu'un je̱'e̱ mu̶dyiibu̶ u̶u̶ch nduumbyu̶ñ , y ni'igu̶ mu̶jpu̶ mu̶jwinma'añ je̱'e̱ ni'igyu̶ tyúnu̶py , je̱' ko nnu̶kxaanu̶byu̶ch jiiby ma je̱'e̱ Dios Teedyu̶ñ .
43014013	Y ku̶xyu̶ tijaty naty miich myujkwaangu̶xypyu̶ñ ma je̱'e̱ Dios Teedyu̶ñ ; cham u̶u̶ch je̱'e̱ nxu̶u̶ xykyapxpaattu̶ ajku̶xy , nguydyúnu̶byu̶ch je̱'e̱ du'un ; wan je̱'e̱ Dios Teedy y'oy'ajt myu̶k'ajtu̶ñ du'un yajni'igu̶xu̶'u̶gu̶ch mu̶u̶d je̱'e̱ y'Ung kyu̶xpu̶ .
43014014	U̶u̶ch ndúnu̶byu̶ch wan timytyiiju̶ch tii u̶u̶ch naty miich xyujkwaanu̶u̶ygyu̶xpu̶ñ ; cham u̶u̶ch je̱'e̱ nxu̶u̶ xykyapxpaattu̶ ajku̶xy .
43014015	“ Pu̶nu̶ xychojkpu̶ch miich ajku̶xy , xykyuydyuunu̶byu̶ch je̱'e̱ n'ane̱'e̱mu̶ñ ajku̶xy .
43014016	Y u̶u̶ch je̱'e̱ Dios Teedy nu̶ma'awu̶py ko je̱'e̱ Yajjootkujk'ajtpu̶ je̱'e̱ Espíritu tu̶y'ajt mu̶u̶dpu̶ wan ja'adu'ug xyajnigue̱jxku̶xy , wan wiinu̶u̶xu̶u̶ xymyu̶d'ijtku̶xu̶ch .
43014017	Je̱'e̱ Espíritu tu̶y'ajtmu̶u̶dpu̶ , ka'p je̱'e̱ naaxwiiñjya'ay adu̶gu̶'u̶ joottu̶gu̶'u̶wa'añ , je̱' ko ka'p je̱'e̱ ijxku̶xyñu̶ nan ka'p ixy'ajtku̶xy , peru̶ miich m'ixy'ajtku̶xypy je̱' , je̱' ko je̱' yajpaatp ma miich ajku̶xyu̶ñ y ijtu̶wu̶p je̱' ma je̱'e̱ mjoot mwinma'añ ajku̶xyu̶ñ .
43014018	“ Ka'p miich naydyu'um nyajwu̶'u̶maangu̶xy , wimbijttu̶gatzaambu̶ch ja'adu'ook ma miich ajku̶xyu̶ñ .
43014019	Tzojku̶ch je̱'e̱ naaxwiiñjya'ay xyjyak'ijxku̶xu̶ch , y ka'p u̶u̶ch mu̶naa xy'ok'ijxku̶xnu̶ch , peru̶ miich xy'ijxku̶xu̶bu̶ch miich , y mjugy'ajtku̶xu̶p wiinu̶u̶xu̶u̶ je̱' ko wiinu̶u̶xu̶u̶ u̶u̶ch njugy'aty .
43014020	Jiinu̶ miich mwinju̶wu̶u̶ygyu̶xu̶ch ko u̶u̶ch nyajpaady ma u̶u̶ch je̱'e̱ nDeedyu̶ñ , y miich yajpaatku̶xp ma u̶u̶chu̶ñ , y u̶u̶ch ma miich ajku̶xyu̶ñ .
43014021	Pu̶n u̶u̶ch je̱'e̱ n'ane̱'e̱mu̶ñ xykyu'ubu̶jku̶byu̶ñ y xykyuydyuunu̶byu̶ñ , yajni'igu̶xu̶'kku̶xypy je̱'e̱ du'un ko u̶u̶ch jaanch xychojkku̶xy . Y tzogu̶u̶ju̶bu̶ch je̱'e̱ nDeedy je̱'e̱ mu̶dyiibu̶ u̶u̶ch naty xychojkpu̶ñ , y ndzógu̶byu̶ch je̱'e̱ u̶u̶ch nandu'un y nnayyajni'igu̶xu̶'u̶gu̶u̶ju̶bu̶ch ma je̱' ajku̶xyu̶ñ .
43014022	Chi je̱'e̱ Judas ( ka'p jye̱'e̱ju̶ch je̱'e̱ Iscariote ) je̱'e̱ Jesús yajtu̶u̶y : — Windzú̶n , ¿ ti ko mnayyajni'igu̶xu̶'u̶ga'añyii ma u̶u̶ch je'eyu̶ ajku̶xyu̶ñ y ka'p mnayyajni'igu̶xu̶'u̶ga'añyii ma je̱'e̱ naaxwiiñjya'ay ajku̶xyu̶ñ ?
43014023	Chi je̱'e̱ Jesús y'adzoowu̶ : — Pu̶n u̶u̶ch xychojkpu̶ñ , xykyuydyuunu̶byu̶ch je̱'e̱ n'ayuuk ndu̶y'ajt , tzogu̶u̶ju̶bu̶ch je̱'e̱ nDeedy , y je̱'e̱ nDeedyu̶ch y u̶u̶ch miingu̶xu̶bu̶ch tzu̶naaybyu̶ ma je̱'e̱ jyoot wyinma'añ ajku̶xyu̶ñ .
43014024	Pu̶n u̶u̶ch ka'p xychokyu̶ñ , ka'p u̶u̶ch je̱'e̱ n'ayuuk ndu̶y'ajt xykyweentu̶tuunu̶ . Adaa ayuuk tu̶y'ajt je̱'e̱ mu̶dyiibu̶ miich yam m'amdo'ijtku̶xypyu̶ñ , ka'p adaa u̶u̶ch ngu̶'u̶m'ayuuk ; je̱'e̱ nDeedyu̶ch adaa y'ayuuk tyu̶y'ajt , je̱'e̱ mu̶dyiibu̶ u̶u̶ch ya naaxwiiñ tu̶ xykyexyu̶ñ .
43014025	“ Cham adaa du'un ku̶xyu̶ nyajmu̶dmu̶dyaakku̶xy ma u̶u̶ch yam nyajpaatyñu̶ju̶ñ mu̶u̶d miich ajku̶xy ,
43014026	peru̶ je̱'e̱ Espíritu Santo , je̱'e̱ Yajjootkujk'ajtpu̶ mu̶dyiibu̶ je̱'e̱ Dios Teedy kye̱xe̱e̱mby ma miich ajku̶xyu̶ñ , je̱'e̱ mu̶dyiibu̶ u̶u̶ch xykyudu̶na'awaambu̶ñ , je̱' ku̶xyu̶ xyajni'ixu̶ydya'awu̶p ajku̶xy y xyajja'aymye̱jtzpaatku̶xu̶ch ku̶xyu̶ neby tu̶ nnu̶maaygyu̶xyu̶ñ .
43014027	“ Jootkujk nyajwu̶'u̶mgu̶xy . Nmooygyu̶xypy je̱'e̱ jootkujk'ajtu̶ñ , peru̶ ka'p u̶u̶ch je̱'e̱ jootkujk'ajtu̶ñ du'un nyeky neby je̱'e̱ mu̶dyiibu̶ ya naaxwiiñ yajpaatpu̶ñ . Ka'p mdajku̶xy mmaaygyu̶xy y nan ka'p mdzu̶gu̶u̶ygyu̶xy .
43014028	Tu̶ mmu̶doogu̶xy ko du'un tu̶ nnu̶maaygyu̶xy ko u̶u̶ch nnu̶kxa'añ y ko u̶u̶ch nwinbijtu̶gatza'añ y nmu̶d'idaangu̶xnu̶ba miich ja'adu'ook ajku̶xy . Ko u̶u̶ch u̶xyu̶py jaanch xy'oktzojkku̶xy , tu̶ u̶xyu̶py mjootkugu̶u̶ygyu̶xy ko u̶u̶ch du'un tu̶ nmu̶na'añ ko u̶u̶ch nnu̶kxa'añ ma je̱'e̱ Dios Teedyu̶ñ , je̱' ko je̱' ni'igyu̶ mu̶j , y ka'p u̶u̶chu̶ñu̶ba .
43014029	Cham du'un pa'tykyu̶ nnu̶maaygyu̶xy , y ko naty adaa du'un tyuñyii jyadyii , mu̶'íttu̶tz mmu̶bu̶jkku̶xu̶ch neby tu̶ nnu̶maaygyu̶xyu̶ñ .
43014030	“ Ka'p u̶u̶ch miich jeky n'okmu̶dmu̶dya'agaanu̶ ajku̶xy , je̱' ko jii je̱'e̱ mu̶jku'u myiinu̶ je̱'e̱ mu̶dyiibu̶ ya ane̱'e̱mb ma adayaaba naaxwiiñu̶ñ . Peru̶ ka'p mu̶k'ajtu̶ñ je̱'e̱ mu̶u̶du̶ch mu̶u̶d u̶u̶ch .
43014031	Peru̶ nguydyúnu̶byu̶ch je̱'e̱ du'un neby u̶u̶ch je̱'e̱ Dios Teedy tu̶ xy'ane'emyu̶ñ , wan je̱'e̱ naaxwiiñjya'ay du'un nejwu̶u̶ygyu̶xu̶ch ko u̶u̶ch je̱'e̱ Dios Teedy ndzoky . “ Pu̶du̶'kku̶x . Tzu̶k ya tzónu̶m ajku̶xy . ”
43015001	Chi je̱'e̱ Jesús myu̶naan'adu̶u̶ch : “ U̶u̶ch je̱'e̱ du'un neby je̱'e̱ tu̶y'ajtpu̶ uva'aadzu̶ñ , y je̱'e̱ nDeedyu̶ch du'un neby je̱'e̱ uvakam kweentu̶'ajtpu̶ju̶ñ .
43015002	Je̱'e̱ nDeedyu̶ch , xykyatzpujxu̶byu̶ch je̱'e̱ n'aadz je̱'e̱ mu̶dyiibu̶ ka'p tyu̶u̶mbétyu̶ñ ; peru̶ je̱'e̱ mu̶dyiibu̶ tu̶u̶mbe̱jtpu̶ñ , y'u̶xpujxypy kyu'ubujxypy je̱'e̱ we̱njaty y yajwa'ach oy yajxón , neby mu̶baad ni'igu̶ may tyu̶u̶mbétyu̶ñ .
43015003	Miich ajku̶xy , tu̶ u̶u̶ch je̱'e̱ nDeedy je̱'e̱ mjoot mwinma'añ miich xyajwaatzu̶ ajku̶xy ko u̶u̶ch je̱'e̱ n'ayuuk ndu̶y'ajt tu̶ xymyu̶bu̶jku̶ ajku̶xy , je̱'e̱ mu̶dyiibu̶ tu̶ nyajnu̶maaygyu̶xyu̶ñ .
43015004	Ijtku̶x tu'ugyu̶ mu̶u̶d u̶u̶ch , du'un neby u̶u̶ch tu'ugyu̶ n'ityu̶ñ mu̶u̶d miich ajku̶xy . Je̱'e̱ uva'aadz ka'p je̱'e̱ du'uñyu̶ tyu̶u̶mbe̱da'añ , pu̶nu̶ ka'p naty je̱'e̱ ñiguepy . Nandu'unu̶tz miich ajku̶xy , ka'p miich mdu̶u̶m'ajtku̶xu̶ch , pu̶nu̶ ka'p tu'ugyu̶ m'ijtu̶u̶gu̶xy mu̶u̶d u̶u̶ch .
43015005	“ U̶u̶ch je̱'e̱ du'un neby je̱'e̱ uva'aadzu̶ñ , y miich du'un ajku̶xy neby je̱'e̱ uva'aadzu̶ñ . Pu̶n tu'ugyu̶ ijtu̶u̶b mu̶u̶d u̶u̶ch y u̶u̶ch tu'ugyu̶ ijtu̶u̶b mu̶u̶d je̱' , tu̶u̶m'ajtp je̱'e̱ du'umbu̶ ja'ay . Pues ka'p miich mu̶baad ni tii mduungu̶xy pu̶nu̶ ka'p u̶u̶ch naty tu'ugyu̶ nyajpaady mu̶u̶d miich ajku̶xy .
43015006	Pu̶n ka'p tu'ugyu̶ y'ity mu̶u̶d u̶u̶ch , yaj'u̶x'óxu̶p je̱' ; y chi tyu̶u̶tznu̶ch , du'un neby je̱'e̱ uva'aadz mu̶dyiibu̶ yaj'oxu̶'kpu̶ñ y chi ju̶u̶njooty yajni'ino'knu̶ .
43015007	“ Pu̶nu̶ ijtu̶u̶b miich tu'ugyu̶ ajku̶xy mu̶u̶d u̶u̶ch , y pu̶nu̶ ka'p u̶u̶ch je̱'e̱ n'u̶xpu̶jku̶ñ nimu̶naa xy'u̶xmajtzu̶ ajku̶xy , yujkwaangu̶x ma je̱'e̱ Dios tii mdimychojkku̶xypyu̶ñ y myajmooygyu̶xu̶p je̱' .
43015008	Yajku'umaaybyu̶ch je̱'e̱ nDeedy du'un , ko naty du'un miich mdu̶u̶m'ajtku̶xy , y ko naty du'un jaanch ndiscípulos'ajtku̶xnu̶ .
43015009	U̶u̶ch ndzojkypy nju̶wu̶u̶by miich ajku̶xy , du'un neby u̶u̶ch je̱'e̱ Dios Teedy xychoky xyjyu̶wu̶'u̶yu̶ñ ; y nan du'un miich ajku̶xy tzojktu̶u̶gu̶ch ajku̶xy .
43015010	Pu̶nu̶ xykyuydyuunu̶byu̶ch je̱'e̱ n'ane̱'e̱mu̶ñ ajku̶xy , ndzojktú̶wu̶byu̶ch miich ajku̶xy , du'un neby u̶u̶ch je̱'e̱ nDeedy y'ane̱'e̱mu̶ñ nguydyuunu̶ju̶ñ , y xychojktú̶yu̶ch je̱' .
43015011	“ Paady adaa du'un nyajmu̶dmu̶dyaakku̶xy , wan du'un mjootkugu̶u̶ygyu̶xu̶ch mu̶u̶d u̶u̶ch , y du'un du'un ni'igyu̶ anaxy mjootkugu̶u̶ygyu̶xnu̶ch .
43015012	Adaa u̶u̶ch n'ane̱'e̱mu̶ñ'ajtypy : Ko amíñ u̶xyu̶py mnaychogu̶u̶ mnayjyu̶wu̶'u̶wu̶u̶ju̶ch ajku̶xy , du'un neby u̶u̶ch miich ndzoky nju̶wu̶'u̶y ajku̶xyu̶ñ .
43015013	Je̱'e̱ mu̶dyiibu̶ je̱'e̱ jyugy'ajtu̶ñ ye̱jkp ma je̱'e̱ o'ku̶ñ mu̶u̶d je̱'e̱ myu̶gu'ugtu̶jk kyu̶xpu̶ ajku̶xy , je̱' je̱'e̱ myu̶gu'ugtu̶jk mu̶k tzojkku̶xp ju̶wu̶u̶ygyu̶xp .
43015014	Miich nmu̶gu'ug'ádu̶py ajku̶xy , pu̶nu̶ mguydyuungu̶xypy du'un neby n'ane̱'e̱mgu̶xyu̶ñ .
43015015	U̶u̶ch ka'p miich tuumbu̶du̶jk n'oktijaangu̶xnu̶ , je̱' ko ka'p je̱'e̱ tuumbu̶ tii nejwu̶'u̶y tii je̱'e̱ wyindzú̶n tyuumbyu̶ñ . Mu̶gu'uktu̶jk miich ndijaangu̶xnu̶ , je̱' ko tu̶ miich ku̶xyu̶ n'awaandaayu̶ ajku̶xy neby u̶u̶ch je̱'e̱ nDeedy tu̶ xyñu̶ma'ayu̶ñ .
43015016	Miich ajku̶xy , ka'p miich tu̶ xywyin'ijxku̶xy , u̶u̶ch miich tu̶ nwin'ijxku̶xy y tu̶ nyajni'ipu̶jkku̶xy ko u̶u̶ch je̱'e̱ n'ayuuk ndu̶y'ajt nu̶kxy xyajwa'kxu̶ ajku̶xy , wan du'un mnimayu̶u̶ygyu̶xu̶ch , y ko naty tu̶ mnimayu̶u̶ygyu̶xy , ka'p u̶u̶ch je̱'e̱ n'ayuuk ndu̶y'ajt nimu̶naa xy'u̶xmajtzu̶ch ajku̶xy . Y du'unu̶tz je̱'e̱ Dios Teedy xymyooygyu̶xu̶ch ku̶xyu̶ tijaty naty myujkwaangu̶xypyu̶ñ ; cham u̶u̶ch je̱'e̱ nxu̶u̶ xykyapxpaattu̶ ajku̶xy .
43015017	Cham u̶u̶ch miich du'un nmu̶gapx n'ane̱'e̱mgu̶xy ko amíñ u̶xyu̶py mnaychojku̶gu̶xu̶ch .
43015018	“ Pu̶nu̶ je̱'e̱ naaxwiiñjya'ay miich xykya'a'ixaangu̶xp , nnejwu̶u̶ygyu̶x du'un ; ko u̶u̶ch je̱'e̱ du'un jayu̶jp'ajt tu̶ xytyuungu̶xy .
43015019	Ko u̶xyu̶py du'un miich m'ok'yajpaatku̶xy neby je̱'e̱ naaxwiiñjya'ay ajku̶xyu̶ñ , xychojkp u̶xyu̶py je̱'e̱ naaxwiiñjya'aydyu̶jk ajku̶xy , du'un neby je̱'e̱ myu̶naaxwiiñjya'ay tzojkku̶xyu̶ñ . Peru̶ u̶u̶ch jiiby miich tu̶ nyajpu̶dzu̶u̶mgu̶xy ma je̱'e̱ naaxwiiñjya'ay ajku̶xyu̶ñ , y paady je̱'e̱ naaxwiiñjya'ay ka'p xy'ixaangu̶xy , je̱' ko ka'p miich du'un m'ok'yajpaatku̶xnu̶ neby je̱'e̱ naaxwiiñjya'ay ajku̶xyu̶ñ .
43015020	Ja'aymye̱jtzku̶x adaa neby yam tu̶ nnu̶maaygyu̶xyu̶ñ : ‘ Ka'p je̱'e̱ tuumbu̶ jii ni tu'ug mu̶dyiibu̶ ni'igyu̶ mu̶j ni'igu̶ ka'p je̱'e̱ wyindzú̶nu̶ñu̶ba . ’ U̶u̶chu̶mxaj je̱'e̱ ja'ay tu̶ xy'u̶xwu̶dijt tu̶ xypyawu̶dijtku̶xpu̶ , nandu'un je̱'e̱ miich xy'u̶xwu̶dit xypyawu̶dittaangu̶xy , y pu̶nu̶ tu̶ u̶u̶ch je̱'e̱ n'ayuuk xykyuydyuunu̶ ajku̶xy , nan xykyuydyuunu̶py je̱'e̱ m'ayuuk miich nandu'un ajku̶xy .
43015021	Neby naty mjajt m'abe̱jtku̶xyu̶ñ , u̶u̶ch kyu̶xpu̶ naty du'un mjajt m'abe̱jtku̶xy , je̱' gyu̶xpu̶ ko je̱'e̱ Dios Teedy ka'a'ixy'ajtku̶xy je̱'e̱ mu̶dyiibu̶ u̶u̶ch ya naaxwiiñ tu̶ xykyexyu̶ñ .
43015022	“ Ko u̶u̶ch u̶xyu̶py ya naaxwiiñ tu̶ nga'amíñ , y ko u̶u̶ch u̶xyu̶py je̱'e̱ ja'ay je̱'e̱ n'ayuuk ndu̶y'ajt tu̶ nga'ayajmu̶dmu̶dyaakku̶xyu̶ch , ka'p u̶xyu̶py pyoky je̱'e̱ ajku̶xy . Je̱' ko tu̶ u̶u̶ch ya naaxwiiñ nmiñ , paady je̱'e̱ poky mu̶dajtku̶xnu̶ .
43015023	Pu̶n u̶u̶ch xykya'a'ixaangu̶xpu̶ñ , nan ka'p u̶u̶ch je̱'e̱ nDeedy nandu'un xy'ixaanu̶ ajku̶xy .
43015024	Ka'p u̶xyu̶py je̱'e̱ poky mu̶dajtku̶xy , ko u̶u̶ch u̶xyu̶py je̱'e̱ mu̶jwinma'añ ni tu'ug tu̶ nga'atúñ ma yu̶'u̶ ajku̶xyu̶ñ mu̶dyiibu̶ ka'p ni pu̶n túñu̶ju̶ñ ; peru̶ tu̶ je̱'e̱ mu̶jwinma'añ ijxku̶xy mu̶dyiibu̶ u̶u̶ch tu̶ nduñu̶ñ , y oy je̱'e̱ tu̶ ja'a'ijxku̶xy , peru̶ ka'p u̶u̶ch je̱'e̱ xy'ixaangu̶xy , y nan ka'p u̶u̶ch je̱'e̱ nDeedy nandu'un xy'ixaanu̶ ajku̶xy .
43015025	Peru̶ adaa , tuunu̶p jajtu̶p adaa du'un , je̱'e̱ ayuuk du'un yajkuydyuumb mu̶dyiibu̶ kuja'ay miimb ma je̱'e̱ judío ja'ay kyu'utujku̶ñ ajku̶xyu̶ñ : ‘ Timyñi'i'oybyaatpu̶ch je̱'e̱ du'un xykya'a'ixaañ ajku̶xy . ’
43015026	“ Peru̶ ko naty je̱'e̱ Yajjootkujk'ajtpu̶ myiñ , je̱'e̱ tu̶y'ajtmu̶u̶dpu̶ Espíritu Santo , je̱'e̱ mu̶dyiibu̶ u̶u̶ch ngue̱xe̱e̱mbyu̶ñ ; chona'añ jiiby ma u̶u̶ch je̱'e̱ nDeedyu̶ñ , je̱' u̶u̶ch xyñidu̶y'ajt'ádu̶p .
43015027	Y miich nandu'un xyñidestigo'ádu̶p ajku̶xy , neby u̶u̶ch je̱'e̱ ja'ay tu̶ nyaj'u̶xpú̶kyu̶ñ , je̱' ko jékyu̶bu̶ch miich xymyu̶d'ijttu̶gu̶u̶ygyu̶xy u̶xtu̶ chamnu̶baadnu̶ .
43016001	“ Cham du'un nnu̶maaygyu̶xy ka'pu̶ je̱'e̱ mmu̶bu̶jku̶ñ myajtu̶gooygyu̶xu̶ch ma u̶u̶chu̶ñ .
43016002	Xyajpu̶dzu̶u̶mgu̶xu̶p je̱' ma je̱'e̱ naymyujktaaktu̶ñ , y pyaadu̶py je̱'e̱ tiempo mu̶naa xyaj'o'kku̶xu̶ch y myu̶naangu̶xu̶ch ko je̱'e̱ Dios du'un ku'umáy neby naty y'adu̶u̶tzku̶xyu̶ñ .
43016003	Du'un je̱'e̱ y'adu̶'u̶dzaangu̶xy , je̱' gyu̶xpu̶ ko je̱'e̱ Dios Teedy ka'p ixy'ajtku̶xy y ni u̶u̶ch xykya'a'ixy'ajtku̶xy .
43016004	Cham du'un nnu̶maaygyu̶xy ko naty je̱'e̱ tiempo paady mu̶naa du'un mjajt m'abe̱jtku̶xu̶chu̶ñ , mu̶'it mja'aymye̱jtzpaatku̶xu̶ch ko u̶u̶ch miich naty du'un tu̶ nnu̶maaygyu̶xy . “ Ka'p adayaaba ayuuk du'un jékyu̶p n'awaanu̶ ajku̶xy , je̱' ko miich najty nmu̶d'ijtku̶xyñu̶ .
43016005	Peru̶ cham nnú̶kxnu̶byu̶ch ; nnú̶kxyu̶ch n'idaanu̶ mu̶u̶d je̱'e̱ mu̶dyiibu̶ u̶u̶ch ya naaxwiiñ tu̶ xykyexyu̶ñ , y miich ni tu'ug u̶u̶ch miich xykya'ayajtu̶u̶gu̶xy ma u̶u̶ch nnu̶kxyu̶ñ ;
43016006	ni'igyu̶ miich tu̶ mdajtu̶gu̶u̶y mmaaydyu̶gu̶u̶ygyu̶xy ko du'un tu̶ nnu̶maaygyu̶xy .
43016007	Peru̶ cham timytyu̶y'ajtu̶ñ nnu̶maaygyu̶xy ; ni'igu̶ oy mu̶u̶d miich ajku̶xy ko u̶u̶ch nnú̶kxu̶ch . Y pu̶nu̶ ka'p u̶u̶ch nnu̶kxy , ka'p je̱'e̱ Yajjootkujk'ajtpu̶ ñi'imínu̶ch ma miich ajku̶xyu̶ñ y miñ xymyu̶d'ijtku̶xy ; peru̶ pu̶nu̶ nnú̶kxpu̶ch , u̶u̶ch miich je̱'e̱ nyajnigué̱xu̶py ajku̶xy .
43016008	Ko naty je̱'e̱ Yajjootkujk'ajtpu̶ myiñ , je̱' je̱'e̱ oy wa'adz yajni'igu̶xu̶'u̶gaamb ma je̱'e̱ naaxwiiñjya'ay ajku̶xyu̶ñ je̱'e̱ poky ku̶dyeey , je̱'e̱ tu'uda'agy'ajtu̶ñ y ko je̱'e̱ Dios tyu̶ydyúñ .
43016009	Je̱'e̱ pokytyunu̶u̶ jii je̱'e̱ ñi'igu̶xu̶'u̶gu̶ch ko u̶u̶ch je̱'e̱ n'ayuuk ndu̶y'ajt xykya'amu̶bu̶jku̶ ajku̶xy ;
43016010	je̱'e̱ tu'uda'agy'ajtu̶ñ , jii je̱'e̱ ñi'igu̶xu̶'u̶gu̶ch ko u̶u̶ch jiiby nnu̶kxy ma je̱'e̱ Dios Teedyu̶ñ , y miich ajku̶xy ka'p u̶u̶ch miich xy'ok'ijxku̶xnu̶ch ;
43016011	y ko je̱'e̱ Dios tyu̶ydyúñ , jii je̱'e̱ tu̶ ñi'igu̶xu̶'u̶gy ko je̱'e̱ Dios je̱'e̱ mu̶jku'u tu̶ yajpokykya'ay , je̱'e̱ mu̶dyiibu̶ adayaaba naaxwiiñ ane̱'e̱mbu̶ñ .
43016012	“ Janch may ayuuk u̶u̶ch miich nja'ayajmu̶dmu̶dya'agaangu̶xypy , peru̶ ka'p je̱'e̱ cham du'un'ajtpu̶ mwinju̶wu̶u̶ydyaaygyu̶xu̶ch .
43016013	Ko naty je̱'e̱ Espíritu tu̶y'ajtpu̶ myiñ , je̱' je̱'e̱ tu̶y'ajtu̶ñ ku̶xyu̶ xyajwinju̶wu̶u̶ydya'awu̶p ajku̶xy ; je̱' ko ka'p je̱'e̱ ku̶'u̶mjoot ku̶'u̶mwinma'añ kyapxa'añ myu̶dya'aga'añ , je̱' je̱'e̱ ku̶xyu̶ ñigapx ñimu̶dya'age̱e̱mby je̱'e̱ mu̶dyiibu̶ tu̶ mu̶doyu̶ñ , y je̱' xyajnejwu̶'u̶wu̶p ajku̶xy je̱'e̱ mu̶dyiibu̶ tunaan jadaanu̶bu̶ñ .
43016014	U̶u̶ch xykyu'umáyu̶bu̶ch je̱'e̱ tu̶y'ajtpu̶ Espíritu Santo , je̱' ko je̱'e̱ tu̶y'ajt mu̶dyiibu̶ naty y'axaju̶u̶ybyu̶ñ , u̶u̶ch naty ndu̶y'ajt je̱'e̱ du'un , y je̱' u̶u̶ch je̱'e̱ ndu̶y'ajt miich xyajwinju̶wu̶u̶ygyu̶xu̶p .
43016015	Ku̶xyu̶ tijaty je̱'e̱ Dios Teedy myu̶u̶d , u̶u̶ch nje̱' je̱'e̱ nandu'un , paady u̶u̶ch du'un tu̶ nmu̶na'añ ko je̱'e̱ Espíritu Santo axaju̶wa'añ je̱'e̱ ndu̶y'ajtu̶ch ; y je̱' u̶u̶ch je̱'e̱ ndu̶y'ajt miich xyajwinju̶wu̶u̶ygyu̶xu̶p .
43016016	“ Ko we̱e̱nu̶ y'ídu̶ch ka'p u̶u̶ch miich xy'ok'ijxku̶xnu̶ch , peru̶ ko naty we̱e̱nu̶ tu̶ y'ijtnu̶ , mu̶'it u̶u̶ch ja'adu'ook xy'íxu̶ch ajku̶xy . ”
43016017	Mu̶'it je̱'e̱ Jesús dyiscípulotu̶jk nije̱' amíñ u̶xyu̶py ñayyajtu̶u̶wu̶gu̶xy : — ¿ Ti da'a du'un jya'atije̱e̱mby ? Ko du'un xyñu̶maayu̶m ajku̶xy ko we̱e̱nu̶ y'ídu̶ch ko ka'p n'ok'ijxu̶nu̶ch ajku̶xy , y ko naty we̱e̱nu̶ tu̶ y'ijtnu̶ , mu̶'it ja'adu'ook n'ijxu̶mu̶ch ajku̶xy , y je̱' ko jiiby ñu̶kxy ma je̱'e̱ Dios Teedyu̶ñ .
43016018	¿ Ti da'a du'un jya'atije̱e̱mby ? Ko du'un myu̶na'añ ‘ ko we̱e̱nu̶ y'ídu̶ch . ’ Ka'p yu̶'u̶ du'un nwinju̶wu̶u̶yu̶m ajku̶xy tii du'un jya'amu̶dyaakypyu̶ñ .
43016019	Jesús ñejwu̶u̶y je̱' ko najty jya'ayajtu̶wa'añyii ajku̶xy , y chi ñu̶maayu̶gu̶xy : — U̶u̶ch miich du'un tu̶ nnu̶maaygyu̶xy ko we̱e̱nu̶ y'ídu̶ch ka'p u̶u̶ch miich xy'ok'ijxku̶xnu̶ch , y ko naty we̱e̱nu̶ tu̶ y'ijtnu̶ , mu̶'it u̶u̶ch ja'adu'ook xy'íxu̶ch ajku̶xy . ¿ Adaa miich du'un nnayyajtu̶u̶wu̶gu̶xpu̶ ?
43016020	Janch tu̶y'ajtu̶ñ du'un nnu̶maaygyu̶xy ko miich mju̶u̶ygyu̶x myaaxku̶xu̶ch y mdajku̶x mmaaygyu̶xu̶ch ; cham naty je̱'e̱ naaxwiiñjya'ay xyondaakku̶xpu̶ . Peru̶ miich ajku̶xy oy naty mja'ataj mja'amaaygyu̶xpu̶ , je̱'e̱ mjootmáy ajku̶xy xondaaku̶ñ je̱'e̱ nu̶kxy y'awimbijtnu̶ .
43016021	Ko je̱'e̱ to'oxyu̶jk tu'ug y'ungpada'añ , taj maaby je̱' je̱' ko je̱'e̱ tiempo naty tu̶ paatnu̶ mu̶naa je̱'e̱ tzaachpyu̶ naty pada'añ ; peru̶ ko naty je̱'e̱ y'ung tu̶ paatnu̶ , jya'aydyu̶gooyñu̶py je̱'e̱ tzaachpyu̶ , je̱' gyu̶xpu̶ ko naty jyootkujku̶ñu̶ch ko je̱'e̱ ma'axúng naty tu'ug tu̶ myiñ ya naaxwiiñ .
43016022	Nandu'un miich ajku̶xy neby je̱'e̱ to'oxyu̶jk y'ungpada'añu̶ñ , du'un miich cham mdajku̶xy mmaaygyu̶xy , peru̶ u̶u̶ch n'íxu̶py miich ja'adu'ook ajku̶xy y mu̶'íttu̶tz mxondaakku̶xnu̶ch , tu'ug je̱'e̱ xondaaku̶ñ mu̶dyiibu̶ ka'p mu̶baad ni pu̶n xypyu̶jku̶ ajku̶xyu̶ñ .
43016023	“ Je̱'e̱ mu̶'it xu̶u̶ ka'p u̶u̶ch miich ni tii xy'ok'yajtu̶u̶gu̶xnu̶ch . Janch tu̶y'ajtu̶ñ du'un nnu̶maaygyu̶xy ko je̱'e̱ Dios Teedy xymyooygyu̶xu̶p ku̶xyu̶ tijaty naty myujkwaanu̶gyu̶xypyu̶ñ ; cham u̶u̶ch je̱'e̱ nxu̶u̶ xykyapxpaattu̶ ajku̶xy .
43016024	U̶xtu̶ chamnu̶baad , miich ajku̶xy ka'anu̶ ni tii myujkwaangu̶xyñu̶ ; cham u̶u̶ch je̱'e̱ nxu̶u̶ xykyapxpaattu̶ ajku̶xy ; yujkwaangu̶x y myajmooygyu̶xu̶p je̱' , wan du'un anaxy mjootkugu̶u̶ygyu̶xu̶ch .
43016025	“ Du'un adaa ayuuk tu̶ nyajmu̶dmu̶dyaakku̶xy mu̶u̶d je̱'e̱ ijxpe̱jtu̶ñ , peru̶ pyaadu̶py je̱'e̱ tiempo , mu̶naa ka'p n'okmu̶dmu̶dyaakku̶xnu̶ch mu̶u̶d je̱'e̱ ijxpe̱jtu̶ñ , oy wa'adz je̱'e̱ Dios Teedy y'ayuuk tyu̶y'ajt nyajmu̶dmu̶dyaakku̶xnu̶ch .
43016026	Je̱'e̱ mu̶'it xu̶u̶ , miich ajku̶xy mu̶baad ku̶xyu̶ tijaty myujkwaangu̶xnu̶ ma je̱'e̱ Dios Teedyu̶ñ ; cham u̶u̶ch je̱'e̱ nxu̶u̶ xykyapxpaattu̶ ajku̶xy , y xymyooygyu̶xu̶p je̱' . Y ka'p jyatytyimypyaadyii ko je̱'e̱ Dios Teedy u̶u̶ch nyujkwaanu̶ch mu̶u̶d miich kyu̶xpu̶ ajku̶xy ,
43016027	je̱' ko je̱'e̱ Dios Teedy miich ku̶'u̶m xychojkku̶xp . Xychojkku̶xp je̱' je̱' ko u̶u̶ch miich xychojkku̶xy y ko tu̶ mmu̶bu̶jkku̶xy ko u̶u̶ch jiiby tu̶ ndzooñ ma je̱'e̱ Diosu̶ñ .
43016028	Jiiby u̶u̶ch tu̶ ndzooñ ma je̱'e̱ Dios Teedyu̶ñ ; tu̶ nmíñu̶ch ma adayaaba naaxwiiñu̶ñ , y jada'achám n'u̶xmajtznu̶byu̶ch adayaaba naaxwiiñ y nwinbidaanu̶ch jiiby ma je̱'e̱ Dios Teedyu̶ñ .
43016029	Mu̶'it je̱'e̱ dyiscípulotu̶jk myu̶naangu̶xy : — Chámu̶tz tu̶y oy wa'adz mmu̶dyaaknu̶ , ka'p je̱'e̱ ijxpe̱jt m'ok'yajtuunu̶ .
43016030	Jada'achám nnejwu̶u̶yñu̶byu̶ch ajku̶xy ko miich ku̶xyu̶ tijaty mnejwu̶ydya'ay y ka'p y'oktzojku̶nu̶ nu̶kxy miich pu̶n tijaty xyajtú̶y . Y paady u̶u̶ch tu̶ nmu̶bu̶jkku̶xnu̶ ko miich jiiby tu̶ mdzooñ ma je̱'e̱ Diosu̶ñ .
43016031	Chi je̱'e̱ Jesús y'adzoowu̶ ajku̶xy : — ¿ Nej mmu̶bu̶jkypytu̶m jada'achám ajku̶xyu̶ñu̶ ?
43016032	Pues pyaatnu̶py je̱'e̱ tiempo , y chamdu̶n je̱'e̱ tiempo du'un tu̶ paady mu̶naa miich mgue̱e̱ktaaygyu̶xu̶chu̶ñ mbu̶jkku̶xu̶ch je̱'e̱ mgu̶jnu̶u̶ mgu̶jtu'u , y xy'u̶x'yo'oygyu̶xu̶ch miich naydyu'umbajk . Peru̶ u̶u̶ch ka'p u̶u̶ch nnaydyu'umu̶ch , je̱'e̱ Dios Teedy u̶u̶ch xymyu̶d'ijtp .
43016033	Cham adaa du'un ku̶xyu̶ nyajmu̶dmu̶dyaakku̶xy wan je̱'e̱ jootkujk'ajtu̶ñ mbaatku̶xu̶ch ma u̶u̶chu̶ñ ko u̶u̶ch je̱'e̱ n'ayuuk ndu̶y'ajt tu̶ xymyu̶bu̶jku̶ ajku̶xy . Ma adayaaba naaxwiiñu̶ñ , miich ajku̶xy mbadaangu̶xypy je̱'e̱ tzaachpyu̶ ayo'on , peru̶ jootmú̶k naybyu̶daaku̶gu̶x ; u̶u̶ch tu̶ u̶u̶ch je̱'e̱ ju̶bu̶kpu̶ ya naaxwiiñ nmu̶mada'agy .
43017001	Ko je̱'e̱ Jesús du'un myu̶naandaay , chi tzajpjooty pya't'ijxy y myu̶naañ : “ Dios Teedy , tu̶ je̱'e̱ tiempo cham paatnu̶ : yajku̶xu̶'ku̶gyu̶ch je̱'e̱ n'oy'ajt nmu̶k'ajt , wan u̶u̶ch je̱'e̱ m'oy'ajt mmu̶k'ajt u̶u̶ch nandu'un nyajku̶xu̶'u̶gu̶ch .
43017002	Je̱' ko tu̶ u̶u̶ch miich je̱'e̱ ane̱'e̱mu̶ñ xymyo'oy ma je̱'e̱ ja'ay nigu̶xyu̶ ajku̶xyu̶ñ neby u̶u̶ch je̱'e̱ jugy'ajtu̶ñ wiinu̶u̶xu̶u̶bu̶ mu̶baad nigu̶xyu̶ nmooygyu̶xyu̶ñ , je̱'e̱ mu̶dyiijáty u̶u̶ch miich tu̶ xymyo'oyu̶ñ .
43017003	Je̱'e̱ jugy'ajtu̶ñ wiinu̶u̶xu̶u̶bu̶ mu̶'it je̱'e̱ yajpaady ko je̱'e̱ m'ayuuk mdu̶y'ajt miich xymyu̶bu̶jku̶ch ajku̶xy , je̱'e̱ tu'kpajkpu̶ jaanchpyu̶ Dios , y je̱'e̱ Jesucristo , je̱'e̱ mu̶dyiibu̶ miich ya naaxwiiñ tu̶ mguexyu̶ñ .
43017004	“ U̶u̶ch tu̶ u̶u̶ch je̱'e̱ m'oy'ajt mmu̶k'ajt ya nyajku̶xu̶'u̶gy ma je̱'e̱ naaxwiiñu̶ñ , y tu̶ u̶u̶ch je̱'e̱ mduung nyajmáy je̱'e̱ mu̶dyiibu̶ u̶u̶ch tu̶ xyaj'ane'emyu̶ñ ko u̶u̶ch ndúnu̶ch .
43017005	Jada'achám Dios Teedy , mooygyu̶ch je̱'e̱ oy'ajt mu̶k'ajtu̶ñ jim mwinduuy je̱'e̱ mu̶dyiibu̶ u̶u̶ch ijty jim je'emy nmu̶dajtypyu̶ñ mu̶u̶d miich , maabu̶ je̱'e̱ naaxwiimbu̶ najty ka'p chonda'agyñu̶ju̶ñ .
43017006	“ Pu̶njaty miich mwin'ijx ma adayaaba naaxwiimbu̶ ko u̶u̶ch xymyo'owa'añ , tu̶ u̶u̶ch je̱'e̱ nyajnejwu̶u̶ygyu̶xy pu̶n miichu̶ñ . Miich ijty mja'ay je̱' , y miich je̱'e̱ xymyooygyu̶x y tu̶ m'ayuuk mdu̶y'ajt je̱'e̱ xymyu̶bu̶jku̶ ajku̶xy .
43017007	Jada'achám ñejwu̶u̶yñu̶py je̱'e̱ ajku̶xy ko ku̶xyu̶ je̱'e̱ u̶xpu̶jku̶ñ mu̶dyiibu̶ u̶u̶ch miich tu̶ xymyo'oyu̶ñ , miich mje̱' je̱' ;
43017008	tu̶ u̶u̶ch je̱'e̱ m'ayuuk mdu̶y'ajt nyajmu̶dmu̶dyaakku̶xy je̱'e̱ mu̶dyiibu̶ u̶u̶ch miich xymyooyu̶ñ , y je̱' tu̶ je̱'e̱ ku'ubu̶jkku̶xy . Y tu̶ je̱'e̱ du'un nejwu̶u̶ygyu̶xy ko u̶u̶ch jiiby jaanch tu̶ ndzooñ ma miichu̶ñ , y nan tu̶ du'un mu̶bu̶jkku̶xy ko miich xykye̱jx ya naaxwiiñ .
43017009	“ U̶u̶ch miich nmu̶bu̶jktzooby mu̶u̶d yu̶'u̶ gyu̶xpu̶ ajku̶xy . Ka'p miich nmu̶bu̶jktzóy mu̶u̶d je̱'e̱ naaxwiiñjya'ay gyu̶xpu̶ ajku̶xy , yu̶'u̶du̶'ajty je'eyu̶ ajku̶xy je̱'e̱ mu̶dyiibu̶ u̶u̶ch tu̶ xymyo'oyu̶ñ , je̱' ko miich mje̱' yu̶'u̶ ajku̶xy .
43017010	Ku̶xyu̶ tijaty u̶u̶ch nje̱'e̱'ajtypyu̶ñ , nan miich mje̱' je̱' , y je̱'e̱ mu̶dyiibu̶ miich mje̱'e̱'ajtypyu̶ñ , nan u̶u̶ch nje̱' je̱' ; y je̱'e̱ n'oy'ajt nmu̶k'ajtu̶ch jii je̱'e̱ ñi'igu̶xu̶'u̶gy ma yu̶'u̶ chu̶naay jyugy'ajtu̶ñ ajku̶xyu̶ñ .
43017011	“ U̶u̶ch ka'p u̶u̶ch ya naaxwiiñ n'ok'idaanu̶ , peru̶ yu̶'u̶ idaamb yu̶'u̶ ya naaxwiiñ ajku̶xy . U̶u̶ch jiiby u̶u̶ch nu̶kxy n'idaanu̶ ma miichu̶ñ . Dios Teedy , je̱'e̱ wa'adzpu̶ jyoot wyinma'añ , kweentu̶'ajtku̶x mu̶u̶d je̱'e̱ mmu̶k'ajtu̶ñ , je̱'e̱ mu̶k 'ajtu̶ñ mu̶dyiibu̶ u̶u̶ch tu̶ xymyo'oyu̶ñ , wan du'un tu'ugyu̶ y'ijtku̶xu̶ch du'un neby u̶u̶ch tu'ugyu̶ n'ijtu̶mu̶ñ .
43017012	Ko u̶u̶ch najty nyaanu̶ju̶ch ma adayaaba naaxwiiñu̶ñ , ngweentu̶'ajtypyu̶ch y nniwe̱e̱mbyu̶ch yu̶'u̶ najty ajku̶xy mu̶u̶d je̱'e̱ mmu̶k'ajtu̶ñ , je̱'e̱ mmu̶k'ajtu̶ñ mu̶dyiibu̶ u̶u̶ch tu̶ xymyo'oyu̶ñ . Y ka'p je̱'e̱ m'ayuuk mdu̶y'ajt ni tu'ug tu̶ xyajtu̶gooyu̶ ajku̶xy , tu'ug je̱'e̱ m'ayuuk mdu̶y'ajt je'eyu̶ tu̶ xyajtu̶gooyu̶ , je̱'e̱ mu̶dyiibu̶ najty je'emy tu'ug tyu̶gooydyuum yajpaatpu̶ñ . Wan du'un yajkuydyúnu̶ch neby je̱'e̱ Dios ñaky myu̶na'añu̶ñ .
43017013	“ Jada'achám u̶u̶ch nnu̶kxnu̶ ma miichu̶ñ , peru̶ paady u̶u̶ch du'un nmu̶na'añ ma u̶u̶ch yam ya naaxwiiñ nyajpaadyñu̶ju̶ñ ; wan je̱'e̱ mja'ay du'un oy jyootkugu̶u̶ygyu̶xu̶ch du'un neby u̶u̶ch njootkujku̶chu̶ñ .
43017014	U̶u̶ch tu̶ u̶u̶ch je̱'e̱ m'ayuuk mdu̶y'ajt nyajmu̶dmu̶dya'agy ajku̶xy , peru̶ ka'p je̱'e̱ naaxwiiñjya'ay y'ixa'añyii ajku̶xy , je̱' ko je̱'e̱ du'un ka'p yajpaatku̶xy neby je̱'e̱ naaxwiiñjya'ay ajku̶xyu̶ñ , je̱' ko nan ka'p u̶u̶ch du'un nyajpaady neby je̱'e̱ naaxwiiñjya'ay ajku̶xyu̶ñ .
43017015	Ka'p yam du'un nmu̶bu̶jktzóy ko myajpu̶dzú̶mu̶ch ma adayaaba naaxwiiñu̶ñ , mniwa'anu̶py ni'igyu̶ ma je̱'e̱ ju̶bú̶kpu̶ju̶ñ .
43017016	Je̱' ko ka'p u̶u̶ch ndu'unu̶ch neby je̱'e̱ naaxwiiñjya'ay ajku̶xyu̶ñ , nan ni yu̶'u̶ kya'adu'unu̶ch ajku̶xy neby je̱'e̱ naaxwiiñjya'ay ajku̶xyu̶ñ .
43017017	Yajwaatzu̶ je̱'e̱ jyoot wyinma'añ ajku̶xy mu̶u̶d je̱'e̱ tu̶y'ajt , je̱' ko je̱'e̱ m'ayuuk je̱' je̱'e̱ tu̶y'ajtu̶ñ mu̶u̶d .
43017018	Du'un neby u̶u̶ch miich ya naaxwiiñ xykyejxyu̶ñ , nandu'un u̶u̶ch yu̶'u̶ yam ngue̱jxku̶xy ma je̱'e̱ naaxwiiñjya'ay ajku̶xyu̶ñ .
43017019	Y mu̶u̶d yu̶'u̶ gyu̶xpu̶ u̶u̶ch je̱'e̱ njoot ku̶'u̶m nyajwa'ach ma miichu̶ñ , wan je̱'e̱ jyoot wyinma'añ nandu'un yajwa'atzku̶xu̶ch ma miichu̶ñ mu̶u̶d je̱' tu̶y'ajt .
43017020	“ Ka'p u̶u̶ch miich yam nmu̶bu̶jktzóy mu̶u̶d yu̶'u̶du̶'ajty ajku̶xy ; nnmu̶bu̶jktzooybyu̶ch miich nandu'un mu̶u̶d je̱'e̱ mu̶dyiibu̶ u̶u̶ch je̱'e̱ n'ayuuk ndu̶y'ajt jiinu̶ xymyu̶bu̶gaanu̶pyñu̶ ajku̶xy , ko u̶u̶ch naty yu̶'u̶ ndiscípulotu̶jk du'un xymyu̶doowu̶ ajku̶xy , kapxwa'kxku̶xy je̱'e̱ n'ayuuk ndu̶y'ajtu̶ch .
43017021	Cham nmu̶bu̶jktzóy ko wan tu'ugyu̶ oy yajxón ijtku̶xy , wan du'un tu'ugyu̶ yajpaatku̶xy mu̶u̶d u̶u̶ch ajtu̶m . Miich Dios Teedy , du'un neby miich myajpaady ma u̶u̶chu̶ñ y u̶u̶ch yajpaatp ma miichu̶ñ . Du'un wan tu'ugyu̶ oy yajxón ijtku̶xy , wan je̱'e̱ naaxwiiñjya'ay du'un mu̶bu̶jkku̶xu̶ch ko miich ya naaxwiiñ tu̶ xykyexy .
43017022	Tu̶ u̶u̶ch je̱'e̱ oy'ajt mu̶k'ajt nmooygyu̶xy du'un neby u̶u̶ch je̱'e̱ oy'ajt mu̶k'ajt miich tu̶ xymyo'oyu̶ñ , wan du'un tu'ugyu̶ yajpaatku̶xu̶ch , du'un neby miich y u̶u̶ch tu'ugyu̶ nyajpaatu̶mu̶ñ .
43017023	U̶u̶ch naty yajpaatp ma yu̶'u̶ ajku̶xyu̶ñ y miich naty yajpaatp ma u̶u̶chu̶ñ , wan du'un tu'ugyu̶ y'ijtku̶xu̶ch , y du'un je̱'e̱ naaxwiiñjya'ay nejwu̶u̶ygyu̶xu̶ch ko miich ya naaxwiiñ tu̶ xykyexy , y nan ko yu̶'u̶ nandu'un mdzojkku̶xy du'un neby u̶u̶ch miich xychokyu̶ñ .
43017024	“ Dios Teedy , miich je̱'e̱ tu̶ xymyooygyu̶xy , y du'un u̶u̶ch ndzoky ko wan ijtku̶xy mu̶u̶d u̶u̶ch ma u̶u̶ch naty n'ida'añu̶ñ , wan u̶u̶ch je̱'e̱ n'oy'ajt nmu̶k'ajt xy'ijxu̶ch ajku̶xy , je̱'e̱ oy'ajt mu̶k'ajt mu̶dyiibu̶ u̶u̶ch miich tu̶ xymyo'oyu̶ñ , je̱' ko je'emy u̶u̶ch miich najty xychoky xyjyu̶wu̶'u̶y maabu̶ je̱'e̱ naaxwiimbu̶ najty ka'p myajkojyñu̶ju̶ñ .
43017025	Dios Teedy , tu̶y'ajtu̶ñ miich mu̶dya'agy , je̱'e̱ naaxwiiñjya'ay ka'p je̱'e̱ xy'ixy'ajtku̶xy , peru̶ u̶u̶ch n'ixy'ajtypyu̶ch miich , y nandu'un u̶u̶ch adaa ndiscípulotu̶jk ajku̶xy ñejwu̶u̶ygyu̶pxypy adaa du'un ko miich ya naaxwiiñ tu̶ xykyexy .
43017026	Tu̶ u̶u̶ch je̱'e̱ du'un nyajnejwu̶u̶ygyu̶xy pu̶n miichu̶ñ , y njakyajnejwu̶'u̶we̱e̱mbyñu̶ch ajku̶xy tu̶y tu'uda'agy , wan du'un ñaychogu̶u̶ ñayjyu̶wu̶'u̶wu̶u̶ju̶ch ajku̶xy neby u̶u̶ch miich xychoky xyjyu̶wu̶'u̶yu̶ñ , y wan u̶u̶ch tu'ugyu̶ nyajpaadu̶ch ma yu̶'u̶ ajku̶xyu̶ñ . ”
43018001	Ko je̱'e̱ Jesús du'un myu̶dyaaktaay , chi choñ mu̶u̶d je̱'e̱ dyiscípulotu̶jk ; ñú̶kxku̶xy wok'awiimb , je̱'e̱ mu̶dyiibu̶ xu̶u̶'ajtpu̶ñ Cedrón . Jim najty kam tu'ug , jim je̱'e̱ Jesús tyu̶gu̶u̶y mu̶u̶d je̱'e̱ dyiscípulotu̶jk ajku̶xy .
43018002	Je̱'e̱ Judas je̱'e̱ mu̶dyiibu̶ je̱'e̱ Jesús najty ku̶'u̶ye̱gaamb ma je̱'e̱ myu̶dzipu̶ñ , nan y'ixy'ajtypy najty je̱'e̱ kam , je̱' ko ka'anaag'ook najty je̱'e̱ Jesús jiiby tu̶ ñaymyujku̶gu̶xy mu̶u̶d je̱'e̱ dyiscípulotu̶jk .
43018003	Chi je̱'e̱ Judas oy woy je̱'e̱ tziptuumbu̶tu̶jk ajku̶xy mu̶u̶d je̱'e̱ mu̶jtzajptu̶jk kweentu̶'ajtpu̶ nije̱' ajku̶xy , je̱'e̱ mu̶dyiibu̶ je̱'e̱ teedy windzu̶ndu̶jk y je̱'e̱ fariseotu̶jk kye̱jxku̶xu̶ñ . Chi mu̶dja'ty ma je̱'e̱ Jesús najty yajpaadyu̶ñ ; agu̶ lámpara mu̶u̶d y tzinju̶u̶n mu̶u̶d ajku̶xy y mu̶dajtku̶xy tii mu̶u̶d chiptuungu̶xyu̶ñ .
43018004	Peru̶ je̱' ko je̱'e̱ Jesús ñejwu̶ydyaaby najty je̱'e̱ ku̶xyu̶ neby najty jyat y'abe̱da'añu̶ñ , chi je̱'e̱ myu̶dziptu̶jk nibu̶dzu̶u̶my y yajtu̶u̶gu̶xy : — ¿ Pu̶n m'u̶xtaaby ajku̶xy ?
43018005	Chi je̱' myu̶dzip y'adzooy ajku̶xy : — Je̱'e̱ Jesús , je̱'e̱ mu̶dyiibu̶ Nazaret tzombu̶ñ , je̱' u̶u̶ch n'u̶xtaaygyu̶xypy . Chi je̱'e̱ Jesús y'adzooy : — U̶u̶ch je̱'e̱ du'un . Je̱'e̱ Judas , je̱'e̱ mu̶dyiibu̶ najty ku̶'u̶ye̱jku̶bu̶ñ ma je̱'e̱ myu̶dzipu̶ñ , jim najty je̱' mu̶u̶d je̱'e̱ mu̶dziptu̶jk ajku̶xy .
43018006	Ko je̱'e̱ Jesús du'un y'adzoowu̶ ajku̶xy : “ U̶u̶ch je̱'e̱ du'un ” , chi y'u̶xtu̶gu̶'u̶wa'kku̶xy y kyu̶daagu̶xy .
43018007	Chi je̱'e̱ Jesús ja'adu'ook yajtu̶u̶wu̶gu̶xy : — ¿ Pu̶n m'u̶xtaaby ajku̶xy ? Chi ja'adu'ook y'adzoogu̶xnu̶ba : — Je̱'e̱ Jesús , je̱'e̱ mu̶dyiibu̶ Nazaret tzombu̶ñ , je̱' u̶u̶ch n'u̶xtaaygyu̶xypy .
43018008	Chi je̱'e̱ Jesús ja'adu'ook ñu̶maayu̶gu̶xnu̶ba : — Tu̶ nnu̶maaygyu̶xy ko u̶u̶ch je̱'e̱ du'un . Pu̶nu̶ u̶u̶ch miich xy'u̶xtaaygyu̶xp , u̶xmajtzu̶gyu̶ch yu̶'u̶ ndiscípulotu̶jk ajku̶xy wan nú̶kxku̶xy .
43018009	Adaa paady adaa du'un tyuunu̶ jyajtu̶ wan du'un yajkuydyunu̶ch neby je̱'e̱ Jesús najty ku̶'u̶m tu̶ myu̶na'añu̶ñ . “ Dios Teedy , ku̶xyu̶ je̱'e̱ mu̶dyiibu̶ u̶u̶ch tu̶ xymyo'oyu̶ñ ka'p je̱'e̱ m'ayuuk mdu̶y'ajt ni tu'ug tu̶ xyajtu̶gooyu̶ ajku̶xy . ”
43018010	Mu̶'it je̱'e̱ Simón Pedro mu̶dyiibu̶ najty je̱'e̱ espaadu̶ tu'ug mu̶dajtpu̶ñ , chi je̱'e̱ y'espaadu̶ juty y katzpujxu̶ je̱'e̱ teedy windzú̶n nigu'ubajk'ajtpu̶ tyuumbu̶ tyadzak tu'ug a'oy'eembyu̶ , je̱'e̱ mu̶dyiibu̶ najty xu̶u̶'ajtpu̶ñ Malco .
43018011	Chi je̱'e̱ Jesús nu̶maay je̱'e̱ Pedro : — Pu̶da'ag yu̶'u̶ m'espaadu̶ ma yu̶'u̶ ñidu̶jku̶ñ . Pu̶nu̶ je̱'e̱ Dios Teedy u̶u̶ch je̱'e̱ tzaachpyu̶ ayo'on du'un xymyooby , ni'igu̶ nmu̶nax ngu'ubu̶gú̶byu̶ch je̱'e̱ du'un .
43018012	Chi je̱'e̱ tziptuumbu̶tu̶jk mu̶u̶d je̱'e̱ tziptuumbu̶ windzú̶n y mu̶u̶d je̱'e̱ judío mu̶jtzajptu̶jk kweentu̶'ajtpu̶ ajku̶xy majtzku̶xy je̱'e̱ Jesús , y chi ku̶'u̶xojtzku̶xy .
43018013	Chi jayu̶jp yajnú̶kxy ajku̶xy ma je̱'e̱ Anás tyu̶jku̶ñ , je̱'e̱ Caifás myu̶'u̶d , je̱'e̱ mu̶dyiibu̶ najty je̱'e̱ teedy windzú̶n nigu'ubajk'ajtp je̱'e̱ mu̶'it jumu̶jtjooty .
43018014	Je̱'e̱ Caifás je̱' najty je̱' je̱'e̱ mu̶dyiibu̶ je̱'e̱ judío ja'ay najty tu̶ oknu̶maaygyu̶xpu̶ju̶ñ ko ni'igu̶ oy mu̶u̶d je̱' ajku̶xy ko je̱'e̱ ja'ay tu'ug je'eyu̶ y'o'ogu̶ch mu̶u̶d je̱'e̱ naax kajpt kyu̶xpu̶ .
43018015	Je̱'e̱ Simón Pedro mu̶u̶d je̱'e̱ ja'adu'ukpu̶ discípulo pyanú̶kxku̶xypy najty je̱'e̱ Jesús . Y je̱'e̱ ja'adu'ukpu̶ discípulo ixy'ajtu̶p najty je̱'e̱ teedy windzú̶n nigu'ubajk'ajtpu̶ , y pyadu̶gu̶u̶y je̱'e̱ Jesús ma je̱'e̱ teedy windzú̶n nigu'ubajk'ajtpu̶ tyu̶jku̶ñ .
43018016	Peru̶ je̱'e̱ Pedro jiiby tu̶ba'ay je̱'e̱ wyu̶'u̶my tu̶jk'aguuy . Paady je̱'e̱ discípulo , je̱'e̱ mu̶dyiibu̶ je̱'e̱ teedy windzú̶n nigu'ubajk'ajtpu̶ najty ixy'ajtu̶p pyu̶dzu̶u̶my y mu̶gapxy je̱'e̱ po'oduumbu̶ tu̶jk'aguuy kweentu̶'ajtpu̶ , y chi je̱'e̱ Pedro yajtu̶jktu̶gu̶u̶y .
43018017	Chi je̱'e̱ po'oduumbu̶ tu̶jk'aguuy kweentu̶'ajtpu̶ je̱'e̱ Pedro yajtu̶u̶y : — ¿ Nej ka'p miich nidu'ugtu̶ mje̱'e̱ju̶ch adayaaba ja'ay dyiscípulo ? Chi je̱'e̱ Pedro y'adzooy : — Ka'p , ka'p u̶u̶ch nje̱'e̱ju̶ch .
43018018	Je̱' ko janch tu̶u̶chk najty , je̱'e̱ tuumbu̶du̶jk y je̱'e̱ mu̶jtzajptu̶jk kweentu̶'ajtpu̶ ajku̶xy tu̶ najty je̱'e̱ jyu̶u̶n yajmu̶ju̶u̶ygyu̶xy , y jim najty xyaamgu̶xy ; nan jim najty je̱'e̱ Pedro nandu'un xyamy mu̶u̶d je̱' ajku̶xy ju̶u̶nba'a'aay .
43018019	Chi je̱'e̱ teedy windzú̶n nigu'ubajk'ajtpu̶ je̱'e̱ Jesús yajtu̶u̶du̶gu̶u̶y pu̶njaty dyiscípulo'ajtypyu̶ñ y tijaty najty yaj'u̶xpu̶jkypyu̶ñ .
43018020	Chi je̱'e̱ Jesús y'adzooy : — U̶u̶ch tu̶ u̶u̶ch mayjya'ayjyooty ngapxy nmu̶dya'agy ; tu̶ u̶u̶ch nyaj'u̶xpú̶ky ma je̱'e̱ naymyujktaakt y ma je̱'e̱ mu̶jtzajptu̶jku̶ñ , ma je̱'e̱ judío ja'ay nigu̶xyu̶ ñayyo'oymyujku̶gu̶xy ; y ka'p u̶u̶ch nimu̶naa ni tii ayu'uch amechu̶ tu̶ nigapxy tu̶ nimu̶dya'agy .
43018021	¿ Y ti u̶u̶ch ko u̶u̶ch xyajtú̶y ? Je̱' yajtu̶u̶gu̶x pu̶njaty u̶u̶ch je̱'e̱ n'ayuuk tu̶ xymyu̶doowu̶ju̶ñ ajku̶xy , y je̱' wan nigápxku̶xy tii u̶u̶ch tu̶ nyajmu̶dmu̶dyaakku̶xyu̶ñ . Je̱' nejwu̶u̶ygyu̶xp nebyjyaty u̶u̶ch tu̶ nmu̶na'añu̶ñ .
43018022	Ko je̱'e̱ Jesús du'un y'adzooy , chi je̱'e̱ mu̶jtzajptu̶jk kweentu̶'ajtpu̶ nidu'ugtu̶ tu'ku̶'u̶ y'akojxu̶'ku̶ , cham ñu̶ma'ayii : — ¿ Ti ko du'un m'adzoy je̱'e̱ teedy windzú̶n nigu'ubajk'ajtpu̶ ?
43018023	Chi je̱'e̱ Jesús y'adzooy : — Pu̶nu̶ tu̶ u̶u̶ch we̱e̱nu̶ ngapxtu̶goy , awaanu̶gyu̶ch tii gyu̶xpu̶ u̶u̶ch ko du'un tu̶ n'adzoy , y pu̶nu̶ oy u̶u̶ch du'un tu̶ n'adzoy , ¿ ti u̶u̶ch ko xykyoxy ?
43018024	Mu̶'it je̱'e̱ Anás kejxy je̱'e̱ Jesús ku̶'u̶xóch ma je̱'e̱ Caifás tyu̶jku̶ñ , je̱'e̱ teedy windzú̶n nigu'ubajk'ajtpu̶ .
43018025	Je̱'e̱ Pedro jim najty je̱'e̱ xyaam'adu̶'u̶ch ju̶u̶nba'a'aay . Chi yajtu̶u̶wu̶ ajku̶xy : — ¿ Nej ka'p miich nidu'ugtu̶ mje̱'e̱ju̶ch adayaaba ja'ay dyiscípulo ? Pedro kyuyu'tz je̱' , y myu̶naañ : — Ka'p , ka'p u̶u̶ch nje̱'e̱ju̶ch .
43018026	Chi je̱'e̱ teedy windzú̶n nigu'ubajk'ajtpu̶ tyuumbu̶ nidu'ugtu̶ ñu̶maayu̶ , je̱' y'amu̶gu'ug je̱'e̱ mu̶dyiibu̶ je̱'e̱ Pedro tyadzak najty tu̶ katzpujxu̶ju̶ñ : — ¿ Nej ka'p mdijy jiiby n'ijxy mu̶u̶d yu̶'u̶ ja'ay ma je̱'e̱ kamu̶ñ ?
43018027	Pedro kyuyu'tz je̱'e̱ ja'adu'ook , y je̱'e̱ timymyu̶'ityu̶ je̱'e̱ tzeyñu̶'u̶'aa oy yaxu̶'u̶gy .
43018028	Chi je̱'e̱ Jesús jim yajtzóñ ajku̶xy ma je̱'e̱ Caifás tyu̶jku̶ñ y yajnú̶kxku̶xy ma je̱'e̱ gobernador romano myu̶jtu̶jku̶ñ . Je̱' ko jobu̶u̶yñu̶py najty , ka'p je̱'e̱ judío ja'ay jiiby tyu̶gu̶u̶ygyu̶xy ma je̱'e̱ mu̶jtu̶jku̶ñ ; je̱' ko ka'p je̱'e̱ kyostumbre du'un myiingu̶xy nu̶kxy tyu̶gu̶u̶ygyu̶xy ma je̱'e̱ ka'pu̶ judío ja'ay tyu̶jk ajku̶xyu̶ñ , y pu̶nu̶ adu̶u̶tzku̶xp najty du'un , ka'p je̱'e̱ Pascua adzuu najty du'un mu̶baad kaaygyu̶xy .
43018029	Paady je̱'e̱ Pilato ñibu̶dzu̶u̶mu̶ ajku̶xy ; ñu̶maayu̶ ajku̶xy : — ¿ Ti yu̶'u̶ jiibu̶ ja'ay myajku'uxu̶'u̶wu̶u̶ygyu̶xypy ?
43018030	Chi y'adzoowu̶ ajku̶xy : — Ko u̶xyu̶py adaa ja'ay tu̶ kya'aku̶dyeey , ka'p u̶xyu̶py adaa yam nyajku̶'u̶du̶gu̶u̶ygyu̶xy .
43018031	Chi je̱'e̱ Pilato ñu̶maayu̶ ajku̶xy : — Yajwimbijtku̶x , y tu̶ydyuungu̶x du'un neby je̱'e̱ mgu̶'u̶m'ane̱'e̱mu̶ñ y'ane̱'e̱mgu̶xyu̶ñ . Chi je̱'e̱ judío ja'ay y'adzoogu̶xy : — U̶u̶ch judío ja'ay u̶u̶ch ajku̶xy , ka'p u̶u̶ch xypyaatku̶xy nú̶kxyu̶ch je̱'e̱ ja'ay nyaj'o'kku̶xy .
43018032	Du'un je̱'e̱ du'un yajkuydyuuñ neby je̱'e̱ Jesús najty tu̶ myu̶na'añu̶ñ , neby najty y'o'oga'añu̶ñ .
43018033	Chi je̱'e̱ Pilato ja'adu'ook tyu̶gu̶u̶y jiiby ma je̱'e̱ myu̶jtu̶jku̶ñ , chi je̱'e̱ Jesús kuyaaxu̶u̶y y yajtu̶u̶y : — ¿ Nej miich je̱' je̱'e̱ judío ja'ay myu̶j'ane̱'e̱mbu̶ ajku̶xy ?
43018034	Chi je̱'e̱ Jesús y'adzoowu̶ : — ¿ Nej mgu̶'u̶mwinma'añ u̶u̶ch du'un xyajtú̶y pu̶nu̶ u̶u̶ch mu̶j'ane̱'e̱mbu̶'ajtp , o wiingja'ay du'un tu̶ xyñu̶ma'ayu̶ ?
43018035	Chi je̱'e̱ Pilato y'adzooy : — ¿ Nej nan judío ja'ay u̶u̶chu̶ ? Je̱'e̱ mgu̶'u̶mmu̶gunaax mgu̶'u̶mmu̶gugajpt y je̱'e̱ teedy windzu̶ndu̶jk tu̶ xykyu̶'u̶ye̱jkku̶xy ma u̶u̶chu̶ñ . ¿ Ti tu̶ mduundu̶góy ?
43018036	Chi je̱'e̱ Jesús y'adzooy : — U̶u̶ch ka'p u̶u̶ch ya n'ane'emy ma adayaaba naaxwiiñu̶ñ . Ko u̶u̶ch u̶xyu̶py ya naaxwiiñ n'ok'ane'emy , tu̶ u̶u̶ch u̶xyu̶py je̱'e̱ nduumbu̶du̶jk xyñidziptuungu̶xyu̶ch , y ka'p u̶u̶ch u̶xyu̶py tu̶ nyajku̶'u̶yéky ma je̱'e̱ judío ja'ay ajku̶xyu̶ñ . Peru̶ ka'p u̶u̶ch ya n'ane'emy .
43018037	Mu̶'it je̱'e̱ Pilato je̱'e̱ Jesús nu̶maay : — ¿ Miich tyú̶mu̶tz je̱'e̱ mu̶j'ane̱'e̱mbu̶ ? Chi je̱'e̱ Jesús y'adzooy : — Miich du'un mmu̶naamb : u̶u̶ch je̱'e̱ mu̶j'ane̱'e̱mbu̶ . Y paady u̶u̶ch ya naaxwiiñ tu̶ nmiñ , y tu̶ nma'axung'átyu̶ch neby u̶u̶ch je̱'e̱ tu̶y'ajt mu̶baad nyekyu̶ñ . Y ku̶xyu̶ pu̶njaty je̱'e̱ tu̶y'ajt kuydyuungu̶xpu̶ñ xy'amdo'ijtu̶byu̶ch n'ayuuk je̱'e̱ ajku̶xy .
43018038	Chi je̱'e̱ Pilato y'adzooy : — ¿ Y ti du'un mdijpy tu̶y'ajt ? Ko je̱'e̱ Pilato je̱'e̱ Jesús najty tu̶ yajtú̶y , chi ja'adu'ook tyu̶jkpu̶dzu̶u̶my ; mu̶dmu̶dya'aga'añ je̱'e̱ judío ja'ay ajku̶xy , y nu̶maay ajku̶xy : — U̶u̶ch ka'p u̶u̶ch ni tii poky nbaady ma adayaaba ja'ayu̶ñ .
43018039	Peru̶ miich ajku̶xy , du'un miich je̱'e̱ kostumbre mu̶dajtku̶xy ko je̱'e̱ pujxtu̶jkja'ay tu'ug nnajtzmadzu̶u̶yu̶ch ajku̶xy mu̶jPascuaxu̶u̶jooty : ¿ nej mdzojkku̶xypy ko nnajtzmadzu̶u̶yu̶ch ajku̶xy je̱'e̱ judío ja'ay myu̶j'ane̱'e̱mbu̶ ajku̶xy ?
43018040	Chi ja'adu'ook nigu̶xyu̶ yaaxke̱e̱kku̶xnu̶ba : — ¡ Ka'p adayaaba ja'ay mnajtzmadzu̶'u̶y ! ¡ Yu̶'u̶ Barrabás mnajtzmadzu̶'u̶ ! Y je̱'e̱ Barrabás me̱e̱tzpu̶ je̱'e̱ najty .
43019001	Mu̶'it je̱'e̱ Pilato je̱'e̱ Jesús windumbu̶jky y chi yajwojpu̶ .
43019002	Chi je̱'e̱ tziptuumbu̶tu̶jk xu̶gue̱jtku̶xy tu'ug je̱'e̱ eptycoronu̶ , chi je̱'e̱ Jesús yajku'uje̱nu̶u̶ygyu̶xy , y chi je̱'e̱ mu̶j'ane̱'e̱mbu̶ wit yajpu̶jkku̶xy je̱'e̱ oy'ukypyu̶ color .
43019003	Mu̶'it mu̶wingooñ ajku̶xy , cham myu̶naangu̶xy : — ¡ Mu̶j ku'umáy miich , je̱'e̱ judío ja'ay myu̶j'ane̱'e̱mbu̶ ajku̶xy ! Y jyanchkojxku̶xypy najty ma je̱'e̱ wyiiñjyu̶jpu̶ñ .
43019004	Chi je̱'e̱ Pilato ja'adu'ook tyu̶jkpu̶dzu̶u̶mnu̶bu̶ , y chi ñu̶maayu̶ ajku̶xy : — Ok'ijxku̶x , nyajtu̶jkpu̶dzu̶u̶me̱e̱mbyu̶ch yu̶'u̶ yam , wan mnejwu̶u̶ygyu̶xu̶ch ko u̶u̶ch je̱'e̱ poky ka'p nbaady ma yu̶'u̶ju̶ñ .
43019005	Chi je̱'e̱ Jesús tyu̶jkpu̶dzu̶u̶my eptycoronu̶ ku'uje̱nu̶'u̶y , y kubu̶ky mu̶u̶d je̱'e̱ mu̶j'ane̱'e̱mbu̶ wit je̱'e̱ oy'ukypyu̶ color . Chi je̱'e̱ Pilato myu̶naañ : — ¡ Ijxku̶x , chiiju̶dz je̱'e̱ ja'ay !
43019006	Ko je̱'e̱ teedy windzu̶ndu̶jk y je̱'e̱ mu̶jtzajptu̶jk kweentu̶'ajtpu̶du̶jk ijxku̶xy je̱'e̱ Jesús , chi yaaxtu̶gu̶u̶y jyojktu̶gu̶u̶ygyu̶xy : — ¡ Yajcruutzpé̱t miich yu̶'u̶ ! ¡ Yajcruutzpé̱t miich yu̶'u̶ ! Chi je̱'e̱ Pilato ñu̶maayu̶ ajku̶xy : — Pues yajnú̶kxku̶x y yajcruutzpe̱jtku̶x miich ajku̶xy , u̶u̶ch ka'p u̶u̶ch ni tii poky nbaady ma yu̶'u̶ju̶ñ .
43019007	Chi je̱'e̱ judío ja'ay y'adzooy ajku̶xy : — U̶u̶ch nmu̶dajtypyu̶ch je̱'e̱ nku'utujku̶ñ tu'ug ajku̶xy , y du'un u̶u̶ch je̱'e̱ nku'utujku̶ñ myiingu̶xy ko mu̶baad y'o'ogy , je̱' ko du'un tu̶ myu̶na'añ ko je̱'e̱ Dios y'ung'adyii .
43019008	Ko je̱'e̱ Pilato du'un mu̶dooy , chi ni'igyu̶ chu̶gu̶u̶ybyu̶jky .
43019009	Chi ja'adu'ook tyu̶gu̶u̶yñu̶bu̶ ma je̱'e̱ myu̶jtu̶jku̶ñ y yajtu̶u̶y je̱'e̱ Jesús : — ¿ Ma miich mdzooñ ? Y je̱'e̱ Jesús ka'p je̱'e̱ ni tu'k'aa y'adzooy .
43019010	Chi je̱'e̱ Pilato je̱'e̱ Jesús nu̶maay : — ¿ Nej ka'p u̶u̶ch xy'adzowa'añu̶ ? ¿ Nej ka'p mnejwu̶'u̶y ko u̶u̶ch je̱'e̱ ane̱'e̱mu̶ñ nmu̶u̶du̶ch neby mu̶baad nyajnajtzmadzu̶'u̶yii y nej mu̶baad nyajcruutzpedyiiju̶ñ ?
43019011	Mu̶'it je̱'e̱ Jesús y'adzooy : — Miich ka'p u̶xyu̶py ni tii ane̱'e̱mu̶ñ mmu̶u̶du̶ch ma u̶u̶chu̶ñ , ko u̶xyu̶py je̱'e̱ Dios tu̶ xykya'amo'oy . Paadyu̶tz je̱'e̱ mu̶dyiibu̶ u̶u̶ch tu̶ xykyu̶'u̶yéky ma miichu̶ñ , jakni'igyu̶ pojkpu̶ je̱'e̱ mu̶u̶du̶ch ka'p miichu̶ñu̶ba .
43019012	Mu̶'it je̱'e̱ Pilato winma'añ ja'a'u̶xtaaydyu̶gu̶u̶y neby je̱'e̱ Jesús najtzmadzu̶'u̶wu̶chu̶ñ ; peru̶ chi je̱'e̱ judío ja'ay myu̶yaaxtu̶gu̶u̶y myu̶jojktu̶gu̶u̶yu̶ ajku̶xy : — ¡ Pu̶nu̶ mnajtzmadzu̶u̶by yu̶'u̶ , ka'p naty je̱'e̱ Romano mu̶j'ane̱'e̱mbu̶ mmu̶gu'ug'áty ! ¡ Je̱'e̱ ko pu̶n mu̶j'ane̱'e̱mbu̶'ajtp myu̶dnaymyu̶dzip'ajtu̶py je̱'e̱ mu̶j'ane̱'e̱mbu̶ !
43019013	Ko je̱'e̱ Pilato du'un mu̶dooy , mu̶'it je̱'e̱ ane̱'e̱mu̶ñ yejky ko je̱'e̱ Jesús wan yajtu̶jkpu̶dzu̶u̶mgu̶xy , y mu̶'it ñaxwech ma je̱'e̱ ku'utujktaaktu̶ñ , mu̶dyiibu̶ hebreo'eemby xu̶u̶'ajtpu̶ñ Gabata , mu̶dyiibu̶ du'un wimbu̶dzu̶u̶mbu̶ñ tu̶goot tzaawinmakxu̶'u̶ybyu̶ .
43019014	Kujkyxyu̶u̶ najty , timychonda'agaanu̶py najty je̱'e̱ Pascua xu̶u̶ . Chi je̱'e̱ Pilato je̱'e̱ judío ja'ay nu̶maay ajku̶xy : — ¡ Ijxku̶x , chiiju̶tz je̱'e̱ mmu̶j'ane̱'e̱mbu̶ ajku̶xy !
43019015	Mu̶'it je̱' yaaxtu̶gu̶u̶y jyojktu̶gu̶u̶ygyu̶xy : — ¡ Wan o'ogy ! ¡ Wan o'ogy ! ¡ Yajcruutzpé̱t miich yu̶'u̶ ! Chi je̱'e̱ Pilato yajtu̶u̶wu̶ ajku̶xy : — ¿ Nej nyajcruutzpé̱du̶byu̶ch yu̶'u̶ mmu̶j'ane̱'e̱mbu̶ ajku̶xyu̶ ? Y chi je̱'e̱ teedy windzu̶ndu̶jk y'adzoogu̶xy : — ¡ U̶u̶ch ka'p u̶u̶ch je̱'e̱ wiingpu̶ nmu̶j'ane̱'e̱mbu̶ ajku̶xy , je'eyu̶ je̱'e̱ Romano mu̶j'ane̱'e̱mbu̶ !
43019016	Mu̶'it je̱'e̱ Pilato je̱'e̱ Jesús yajku̶'u̶du̶gu̶u̶yu̶ ajku̶xy , ko wan yajcruutzpe̱jtku̶xnu̶ . Chi yajtzóñ ajku̶xy .
43019017	Chi je̱'e̱ Jesús yo'oychóñ ; cham je̱'e̱ kyruutz kejykyapy'adyii ; yajnú̶kxu̶ ma je̱'e̱ it lugaar mu̶dyiibu̶ xu̶u̶'ajtpu̶ñ “ O'kpu̶ Ku'ubajk It ” ( o je̱'e̱ mu̶dyiibu̶ hebreo'eemby xu̶u̶'ajtpu̶ñ Gólgota ) .
43019018	Jim yajcruutzpejty ajku̶xy kipxy mu̶u̶d je̱'e̱ ja'ay me̱tzk , tu'ug a'oy'eemby y ja'adu'ug anajty'eemby y je̱'e̱ Jesús kujkjooty .
43019019	Chi je̱'e̱ Pilato ane̱'e̱mu̶ñ yejky ko je̱'e̱ leetru̶ wan jim yaj'yujkja'ay ma je̱'e̱ cruutzu̶ñ , mu̶dyiibu̶ du'un mu̶naambu̶ñ : “ Jesús je̱'e̱ mu̶dyiibu̶ Nazaret kugajptu̶ñ , je̱'e̱ judío ja'ay Myu̶j'ane̱'e̱mbu̶ ajku̶xy . ”
43019020	Janch may je̱'e̱ judío ja'ay je̱'e̱ leetru̶ kápxku̶xy , je̱'e̱ mu̶dyiibu̶ najty jim yujkja'ayu̶ñ , je̱' ko kajpt mu̶wingón najty je̱'e̱ it ma je̱'e̱ Jesús yajcruutzpe̱jtu̶ju̶ñ , y je̱'e̱ leetru̶ hebreo'eemby , latin'eemby y griego'eemby najty je̱'e̱ jya'ayu̶ch .
43019021	Paady je̱'e̱ judío teedy windzu̶ndu̶jk je̱'e̱ Pilato nu̶maaygyu̶xy : — Ka'p du'un mja'ay : ‘ Je̱'e̱ judío ja'ay Myu̶j'ane̱'e̱mbu̶ ajku̶xy ’ , du'un ni'igu̶ ja'aw : ‘ Je̱'e̱ mu̶dyiibu̶ du'un naydyiju̶p je̱'e̱ judío ja'ay Myu̶j'ane̱'e̱mbu̶ ajku̶xy ’ .
43019022	Peru̶ chi je̱'e̱ Pilato y'adzoowu̶ ajku̶xy : — Je̱'e̱ mu̶dyiibu̶ u̶u̶ch tu̶ nja'ayu̶ñ , ka'p u̶u̶ch je̱'e̱ mu̶baad nyajtu̶gách .
43019023	Ko je̱'e̱ tziptuumbu̶tu̶jk je̱'e̱ Jesús najty tu̶ yajcruutzpe̱jtku̶xy , chi je̱'e̱ wyit oxu̶'kku̶ ajku̶xy y yajwa'kxku̶xy mu̶daxkpu̶ky , ku̶jtu'ug . Nan y'oxu̶'kku̶x je̱'e̱ Jesús ñi'ijé̱n . Peru̶ je̱' ko ka'p najty je̱'e̱ y'axuuymyúkyu̶ch , tu'ugyu̶ je̱'e̱ najty xyúyu̶ch y janchyóñ najty ,
43019024	chi je̱'e̱ tziptuumbu̶tu̶jk ñayñu̶maayu̶gu̶xy amíñ u̶xyu̶py : — Ka'p mu̶baad ngú̶tzu̶m ajku̶xy , tzu̶k je̱'e̱ suerte ijxu̶m ajku̶xy , a ver pu̶n da'a okje̱'e̱'ádu̶p . Du'un je̱'e̱ du'un yajkuydyuuñ je̱'e̱ Dios ñaky , je̱'e̱ mu̶dyiibu̶ du'un mu̶naambu̶ñ : “ Xyajwa'kxu̶ch je̱'e̱ nwit ajku̶xy , y syuerte ijxu̶ch je̱'e̱ nni'ijé̱n ajku̶xy . ” Je̱' je̱'e̱ tziptuumbu̶tu̶jk du'un kyuydyuungu̶x .
43019025	Jim ma je̱'e̱ Jesús kyruutz mu̶dú̶yu̶ju̶ñ jim najty je̱'e̱ tyaj tyu̶na'ay , y je̱'e̱ tyaj pyudo'oxy , y je̱'e̱ María je̱'e̱ Cleofas tyo'oxyu̶jk , y je̱'e̱ María je̱'e̱ mu̶dyiibu̶ najty Magdala kugajptu̶ñ .
43019026	Ko je̱'e̱ Jesús tyaj ijxy , y je̱'e̱ dyiscípulo mu̶dyiibu̶ najty ni'igyu̶ chojkypy jyu̶wu̶u̶by ; tyu̶na'ay ma je̱'e̱ tyaj ñamu̶jku̶ñ , chi je̱'e̱ tyaj nu̶maay : — Mamá , yu̶'u̶ju̶tz m'ung'ajtnu̶py .
43019027	Mu̶'it je̱'e̱ dyiscípulo nu̶maay : — Yu̶'u̶ju̶tz mdaj'ajtnu̶py , yu̶'u̶ ndaju̶ch . Y mu̶'ityu̶ je̱'e̱ discípulo je̱'e̱ Jesús tyaj ku'ubu̶jku̶ neby je̱'e̱ kyu̶'u̶mdaju̶ñ y ju̶u̶nmooy tu̶jkmooy ma je̱' tyu̶jku̶ñ .
43019028	Ko adaa du'un tyuundaay jyajttaayu̶ , je̱'e̱ Jesús ñejwu̶u̶by je̱'e̱ najty ko tu̶ najty je̱'e̱ du'un ku̶xyu̶ yajkuydyuunda'ay , y wan du'un yajkuydyúnu̶ch neby je̱'e̱ Dios ñaky myu̶na'añu̶ñ , chi myu̶naañ : — Tu̶dzu̶u̶yu̶bu̶ch .
43019029	Jim najty tu'tz tu'ug ujtz mu̶u̶d je̱'e̱ vinonu̶u̶ ta'ambu̶ . Chi je̱'e̱ pixy tu'ktúky pama'tznajxku̶xy ma je̱'e̱ vinonu̶u̶ ta'ambu̶ju̶ñ y chi je̱'e̱ pixy kuxodzu̶u̶ygyu̶xy ma je̱'e̱ hisopo paxyu̶ñ y yajja'tku̶xy du'un ma je̱'e̱ y'awaku̶ñ .
43019030	Jesús myuk je̱'e̱ vinonu̶u̶ ta'ambu̶ , y chi myu̶naañ : — Tu̶ je̱'e̱ du'un ku̶xyu̶ yajkuydyuunda'ay . Chi ñaax'ijxy y y'o'knu̶ .
43019031	Je̱'e̱ xu̶u̶ najty ma je̱'e̱ Pascua xu̶u̶ najty tyimychonda'agaanu̶ju̶ñ , y je̱'e̱ judío ja'ay ajku̶xy ka'p najty je̱'e̱ du'un tzojkku̶xy ko je̱'e̱ o'ogyjya'ay ñi'kx jim cruutzkú̶xp wyu̶'u̶mgu̶xu̶ch pokxyxyu̶u̶ , je̱' ko je̱'e̱ pokxyxyu̶u̶ najty mu̶k ok'amay'ajtku̶xnu̶ . Paady je̱'e̱ Pilato mu̶nukxtaakku̶xy ko je̱'e̱ tziptuumbu̶tu̶jk wan ane̱'e̱mgu̶xy nu̶kxy je̱'e̱ o'ogyjya'ay tyeky tu̶ju̶ ajku̶xy , je̱'e̱ mu̶dyiibu̶ najty tu̶ yajcruutzpe̱jtku̶xyu̶ñ , neby mu̶baad pe̱'kyu̶ y'o'kku̶xyu̶ñ y yajmu̶najkku̶xu̶ch jim cruutzkú̶xp .
43019032	Mu̶'it je̱'e̱ tziptuumbu̶tu̶jk ñú̶kxku̶xy , oy je̱'e̱ me̱tzkpu̶ ja'ay tyeky tu̶ju̶ ajku̶xy je̱'e̱ mu̶dyiibu̶ najty kipxy tu̶ yajcruutzpe̱jtku̶xyu̶ñ mu̶u̶d je̱'e̱ Jesús .
43019033	Peru̶ ko je̱'e̱ tziptuumbu̶tu̶jk mu̶wingoongu̶xy je̱'e̱ Jesús , mu̶'it ijxku̶xy ko tu̶ najty y'o'knu̶ . Paady je̱'e̱ tyeky ka'p tu̶ju̶ ajku̶xy .
43019034	Mu̶'it je̱'e̱ tziptuumbu̶tu̶jk nidu'ugtu̶ kuumy je̱'e̱ Jesús ma je̱'e̱ kyachu̶ñ mu̶u̶d tu'ug kepyjyu̶jpxu'uñ , y mu̶'it je̱'e̱ ne'pty mu̶k'eemby pyu̶dzu̶u̶my y mu̶u̶d je̱'e̱ nu̶u̶ .
43019035	Je̱'e̱ mu̶dyiibu̶ adaa du'un mu̶dyaakpu̶ñ , je̱' je̱'e̱ nidu'ugtu̶ je̱'e̱ mu̶dyiibu̶ tu̶ ixy tu̶ tu̶kxyu̶ñ , y tu̶y'ajt je̱'e̱ du'un myu̶dya'agy , y ñejwu̶u̶by ko du'un tyu̶y'ajtu̶ch je̱'e̱ mu̶dyiibu̶ myu̶dyaakypyu̶ñ , wan du'un miich nandu'un mmu̶bu̶jkku̶xu̶ch .
43019036	Adaa paady adaa du'un tu̶ tyuñ tu̶ jyadyii wan je̱'e̱ Dios ñaky du'un yajkuydyúnu̶ch je̱'e̱ mu̶dyiibu̶ du'un mu̶naambu̶ñ : “ Ka'p je̱'e̱ wyaay pyajk ni tu'ug tyu̶jkku̶xu̶ch ajku̶xy . ”
43019037	Y nandu'un je̱'e̱ Dios ñaky wiingtuum ja'adu'k'ít myu̶na'añ : “ Y'ijxku̶xu̶py je̱'e̱ ja'ay je̱'e̱ mu̶dyiibu̶ naty tu̶ kuumgu̶xyu̶ñ . ”
43019038	Ko adaa du'un tyuunu̶ jyajtu̶ , chi je̱'e̱ José je̱'e̱ mu̶dyiibu̶ najty Arimatea kugajptu̶ñ , je̱'e̱ may'ajt oy yujkwa'añ ma je̱'e̱ Pilátoju̶ñ ko je̱'e̱ Jesús ñi'kx nu̶kxy yajtzonaanu̶ ma najty tu̶ yajcruutzpedyiiju̶ñ . Je̱'e̱ José je̱'e̱ Jesús najty y'u̶xpu̶jkpu̶du̶jk je̱'e̱ nidu'ugtu̶ , peru̶ ka'p najty ijxnu̶ ke̱'e̱xnu̶ mu̶dwu̶dity , je̱' gyu̶xpu̶ ko je̱'e̱ judío ja'ay najty tzu̶gu̶u̶ygyu̶xy . Pilato kyu'ubu̶jk je̱'e̱ du'un , y chi je̱'e̱ José ñu̶kxy oy je̱'e̱ Jesús ñi'kx yajtzónu̶ .
43019039	Nan nu̶kx je̱'e̱ Nicodemo nandu'un je̱'e̱ mu̶dyiibu̶ je̱'e̱ Jesús oy tu'ook koodz mu̶dmu̶dya'agyu̶ñ , y chi je̱'e̱ perfume jim mu̶ja'ty jii da'a ipxmajk kilo , te̱e̱mwu̶díty mu̶u̶d je̱'e̱ mirra tzooy y mu̶u̶d je̱'e̱ áleo mu̶dyiibu̶ oy janch xukpu̶ñ .
43019040	Y chi je̱'e̱ José mu̶u̶d je̱'e̱ Nicodemo je̱'e̱ Jesús ñi'kx nixaju̶u̶yu̶ ajku̶xy y mo'ongu̶xy mu̶u̶d je̱'e̱ wit je̱'e̱ mu̶dyiibu̶ najty tu̶ yajtzamu̶u̶ygyu̶xyu̶ñ mu̶u̶d je̱'e̱ perfume , du'un neby je̱'e̱ judío ja'ay kyostumbre ajku̶xyu̶ñ ko naty je̱'e̱ o'kpu̶ yajnaaxtu̶gu̶u̶ygyu̶xy .
43019041	Je̱'e̱ it lugaar ma je̱'e̱ Jesús yajcruutzpe̱jtku̶xyu̶ñ jim najty kam tu'ug , y ma je̱'e̱ jimbu̶ kamu̶ñ , jim najty o'kpu̶ naaxtu̶gu̶u̶ydyaakt tu'ug jembyu̶ ma najty ka'p ni pu̶n ñaaxtu̶gu̶'u̶yñu̶ju̶ñ .
43019042	Y jim je̱'e̱ Jesús yajnaaxtu̶gu̶u̶ygyu̶xy , je̱' ko wingondu̶gu̶'u̶ je̱'e̱ naaxtu̶gu̶u̶ydyaakt najty jim , y janch joottu̶góy jim yajnaaxtu̶gu̶u̶ygyu̶xy , je̱' ko je̱'e̱ judío ja'ay pyokxyxyu̶u̶ najty tyimychonda'agaangu̶xnu̶ .
43020001	Je̱'e̱ sumaan u̶xtu̶gu̶'u̶ je̱'e̱ Domingo xu̶u̶ , janch jopyñu̶ je̱'e̱ María je̱'e̱ mu̶dyiibu̶ najty Magdala kugajptu̶ñ ñu̶kxy ma je̱'e̱ o'kpu̶ jutu̶ñ , ka'p najty oy xyu̶u̶mu̶'u̶yñu̶ . Y chi ijxy ko je̱'e̱ tzaa najty tu̶ yajju̶du̶guéky je̱'e̱ mu̶dyiibu̶ je̱'e̱ jut'aa najty mu̶u̶d y'agu̶'u̶yu̶chu̶ñ .
43020002	Y ko du'un ijxy , mu̶'it poyu̶'u̶gyu̶ wyimbijty ñu̶kxy ma je̱'e̱ Simón Pedro y je̱'e̱ ja'adu'ukpu̶ discípulo najtyu̶ñ , je̱'e̱ mu̶dyiibu̶ je̱'e̱ Jesús najty ni'igyu̶ chojkypy jyu̶wu̶u̶ybyu̶ñ , y chi nu̶maay ajku̶xy : — ¡ Tu̶ je̱'e̱ nWindzú̶n ajtu̶m ajku̶xy je̱'e̱ ñi'kx oy jutjooty yajpu̶dzu̶u̶mu̶xu̶ , y ka'p nnejwu̶u̶yu̶m ajku̶xy maa tu̶ pu̶daakku̶xyu̶ñ !
43020003	Mu̶'it je̱'e̱ Pedro y je̱'e̱ ja'adu'ukpu̶ discípulo nime̱tzk chóngu̶xy y ñú̶kxku̶xy ma je̱'e̱ o'kpu̶ jutu̶ñ .
43020004	Nime̱tzk najty po'oyu̶'u̶gyu̶ kipxy ñú̶kxku̶xy ; peru̶ je̱'e̱ ja'adu'ukpu̶ discípulo y'u̶xpuyu̶'k je̱'e̱ Pedro y jayu̶jp je̱'e̱ jim jya'ty ma je̱'e̱ o'kpu̶ jutu̶ñ .
43020005	Chi wyindaaky kyu'ixu̶u̶y jiiby jutjooty , chi jiiby jutjooty ijxy je̱'e̱ mo'onwít y'oxna'ay , peru̶ ka'p jiiby tyu̶gu̶u̶y .
43020006	Y u̶x'aam je̱'e̱ Simón Pedro pyaja'ttu̶ , y je̱' ja'ani'itu̶gu̶u̶ygyoj je̱'e̱ jiiby jutjooty , y nan y'ijx je̱'e̱ mo'onwít nandu'un y'oxna'ay jiiby jutjooty ;
43020007	y nan y'ijx je̱'e̱ wit je̱'e̱ mu̶dyiibu̶ je̱'e̱ Jesús najty mu̶u̶d tu̶ yajku'umu̶guityii , peru̶ ka'p najty je̱'e̱ tu'ugyu̶ y'awijtzmúkyu̶ch mu̶u̶d je̱'e̱ mo'onwít , abu̶ky najty je̱' y ane'egy abu̶ky oy yajxón y'oxna'ay .
43020008	Mu̶'it je̱'e̱ ja'adu'ukpu̶ discípulo nandu'un tyu̶gu̶u̶y jutjooty , je̱'e̱ mu̶dyiibu̶ najty jayu̶jp tu̶ jya'adyu̶ñ , y chi ijxy neby najty tu̶ tyuñ tu̶ jyadyii y mu̶bu̶jky ko najty je̱'e̱ Jesús ñi'kx jiiby ka'p .
43020009	Je̱' ko ka'anu̶ najty je̱'e̱ Dios ñaky winju̶wu̶u̶yu̶ ajku̶xy ma du'un myu̶na'añu̶ñ , ko je̱'e̱ Jesús najty jyuugypyu̶ga'añ ko naty tu̶ y'o'ogy .
43020010	Chi je̱'e̱ nime̱tzkpu̶ discípulos wyimbijtku̶xnu̶ ma je̱'e̱ tyu̶jk ajku̶xyu̶ñ .
43020011	Je̱'e̱ María jim je̱'e̱ wyu̶'u̶mu̶u̶y , ka'p je̱'e̱ jutjooty tyu̶gu̶u̶y , jut'aguuy najty je̱'e̱ jyu̶'u̶y ya'axy . Ju̶u̶by yaaxp najty neby najty tu̶ tyuñ tu̶ jyadyii , cham jutjooty kyu'ixu̶'u̶y ,
43020012	y chi je̱'e̱ ángelestu̶jk me̱tzk ijxy agu̶ poob wit mu̶u̶d , y'u̶ñaaygyu̶xy ma je̱'e̱ Jesús ñi'kx najty tu̶ kyu̶u̶yña'ayu̶ñ ; tu'ug ku'uduuy y tu'ug teky u̶x'aam .
43020013	Chi je̱'e̱ ángelestu̶jk yajtu̶u̶gu̶xy je̱'e̱ María : — To'oxyu̶jk , ¿ ti ko mya'axy ? Chi je̱'e̱ María y'adzooy : — Je̱' ko u̶u̶ch je̱'e̱ nWindzú̶n ñi'kx tu̶ xyajpu̶dzu̶u̶mu̶ ajku̶xy y ka'p u̶u̶ch nnejwu̶'u̶y maa tu̶ pu̶daakku̶xyu̶ñ .
43020014	Du'un najty tyimykyapxta'ay ko ñayjyu̶'ijxu̶ , y chi je̱'e̱ Jesús ijxy tyu̶na'ay , peru̶ ka'p u̶xkajpy pu̶nu̶ je̱' je̱'e̱ najty .
43020015	Chi je̱'e̱ Jesús yajtu̶u̶wu̶ : — To'oxyu̶jk , ¿ ti ko mya'axy ? ¿ Pu̶n m'u̶xtaaby ? Je̱'e̱ María , du'un najty je̱'e̱ myu̶naambu̶ je̱'e̱ kam kweentu̶'ajtpu̶ ndijy je̱' , chi nu̶maay : — Windzú̶n , pu̶nu̶ miich tu̶ myajpu̶dzú̶my , awaanu̶gyu̶ch maa tu̶ mbu̶da'agy wan u̶u̶ch nnu̶kxy nyajpu̶du̶'u̶gy .
43020016	Mu̶'it je̱'e̱ Jesús ñu̶maayu̶ : — ¡ María ! Chi je̱'e̱ María y'ijxwimbijty y nu̶maay hebreo'eemby : — ¡ Rabuni ! ( mu̶dyiibu̶ du'un wimbu̶dzu̶u̶mbu̶ñ : “ Windzú̶n ” ) .
43020017	Chi je̱'e̱ Jesús je̱'e̱ María nu̶maay : — Ka'p u̶u̶ch xyñi'idóñ , je̱' ko u̶u̶ch ka'p nba'ttu̶gu̶'u̶yñu̶ ma u̶u̶ch je̱'e̱ nDeedy yajpaadyu̶ñ . Peru̶ nú̶kxu̶ch je̱'e̱ nmu̶gu'ugtu̶jk nu̶maayu̶ky ajku̶xy ko nu̶kxaambu̶ch y je̱'e̱ nDeedy nmu̶dnaybyada'añyii , u̶u̶ch je̱'e̱ nDeedy y miich je̱'e̱ mDeedy ajku̶xy , u̶u̶ch je̱'e̱ nDios y miich je̱'e̱ mDios ajku̶xy .
43020018	Mu̶'it je̱'e̱ María je̱'e̱ mu̶dyiibu̶ najty Magdala kugajptu̶ñ ñu̶kxy , y yajmu̶dmu̶dyaaky je̱'e̱ discípulotu̶jk ajku̶xy ko je̱'e̱ Windzú̶n najty tu̶ ixy , y nan yajmu̶dmu̶dyaak nandu'un ajku̶xy neby je̱'e̱ Windzú̶n najty tu̶ ñu̶ma'ayiiju̶ñ .
43020019	Ko kyoodzu̶u̶yñu̶ je̱'e̱ mu̶'it xu̶u̶ , je̱'e̱ sumaan u̶xtu̶gu̶'u̶ je̱'e̱ Domingo xu̶u̶ , je̱'e̱ discípulotu̶jk tu̶ najty je̱'e̱ ñayyo'oymyujku̶gu̶xy y ku'u'aku̶'u̶y najty je̱'e̱ jiiby tu̶gooty ajku̶xy , je̱' ko je̱'e̱ judío ja'ay najty tzu̶gu̶u̶ygyu̶xy . Chi je̱'e̱ Jesús tyu̶jktu̶gu̶u̶y , y ñaybyu̶daaku̶ kujkjooty ma je̱'e̱ dyiscípulotu̶jk najty ajku̶xyu̶ñ , chi yajpókxu̶ ajku̶xy , ñu̶maayu̶ ajku̶xy : — ¡ Jootkugu̶u̶ygyu̶x miich ajku̶xy !
43020020	Ko du'un myu̶naañ , chi je̱'e̱ Jesús je̱'e̱ kyu̶'u̶ y je̱'e̱ kyach yaj'ijxu̶ ajku̶xy ma najty jyúttu̶chu̶ñ . Chi je̱'e̱ discípulotu̶jk jyootkugu̶u̶ygyu̶xy ko ijxku̶xy ko jye̱'e̱ju̶ch je̱'e̱ Wyindzú̶n ajku̶xy .
43020021	Chi je̱'e̱ Jesús ja'adu'ook ñu̶maayu̶ ajku̶xy : — ¡ Jootkugu̶u̶ygyu̶x miich ajku̶xy ! Du'un neby u̶u̶ch je̱'e̱ Dios Teedy ya naaxwiiñ tu̶ xykyexyu̶ñ , nandu'un u̶u̶ch miich yam ngue̱jxku̶xy .
43020022	Y chi je̱'e̱ dyiscípulotu̶jk ni'ibu̶xujy ku'ubu̶xujy ajku̶xy , y nu̶maaygyu̶xy : — Wan je̱'e̱ y'Espíritu Santo xy'adu̶gu̶u̶y xyjyoottu̶gu̶u̶ygyu̶xy .
43020023	Pu̶n naty je̱'e̱ pyoky miich mwinmé̱kxu̶py ajku̶xy , nan winmé̱kxu̶xu̶p je̱'e̱ Dios Teedy je̱'e̱ pyoky ajku̶xy ; y pu̶n naty je̱'e̱ pyoky miich ka'p mwinmé̱kxu̶yu̶ ajku̶xy , nan ka'p je̱'e̱ Dios Teedy je̱'e̱ pyoky wyinmé̱kxu̶xu̶ch ajku̶xy .
43020024	Tomás , nidu'ugtu̶ je̱'e̱ nimajmé̱tzkpu̶ Jesús dyiscípulotu̶jk ajku̶xy , je̱'e̱ mu̶dyiibu̶ najty tyijku̶xypyu̶ñ je̱'e̱ Xeeñ'úng , ka'p najty je̱'e̱ chooñu̶ch mu̶naaba je̱'e̱ Jesús timyjyayu̶jp'ajt ñayyajni'igu̶xu̶'u̶gyiiju̶ñ .
43020025	Mu̶'it je̱'e̱ jaknimaybyu̶ discípulotu̶jk ñu̶maayu̶ ajku̶xy : — Tu̶ u̶u̶ch je̱'e̱ Windzú̶n n'ijxku̶xy . Peru̶ chi je̱'e̱ Tomás y'adzooy : — Pu̶nu̶ ka'p u̶u̶ch je̱'e̱ chu̶chu̶'u̶'aa n'ijxu̶ ma je̱'e̱ kyu̶'u̶ju̶ñ ma je̱'e̱ claavo kyuumu̶ju̶ñ , y pu̶nu̶ ka'p u̶u̶ch je̱'e̱ ngu̶'u̶wa'axk jiiby nbu̶da'agy ma chu̶chu̶'u̶wu̶chu̶ñ y je̱'e̱ ngu̶'u̶ju̶ch ma je̱'e̱ kyach jyúttu̶chu̶ñ , ka'p u̶u̶ch nmu̶bú̶gu̶ch ko du'un jyaanchu̶ch .
43020026	Kuduktujk xu̶u̶ , chi je̱'e̱ discípulotu̶jk ja'adu'ook ñayyo'oymyujku̶gu̶xnu̶ba ma tu'ug tu̶jku̶ñ , y je̱'e̱ mu̶'it , jiiby najty je̱'e̱ Tomás chooñu̶chu̶ñ . Ku'u'aku̶'u̶y najty ajku̶xy , peru̶ chi je̱'e̱ Jesús tyu̶jktu̶gu̶u̶y ; ñaybyu̶daaku̶ kujkjooty ma je̱' ajku̶xyu̶ñ y chi yajpókxu̶ ajku̶xy , ñu̶maayu̶ ajku̶xy : — ¡ Jootkugu̶u̶ygyu̶x miich ajku̶xy !
43020027	Chi je̱'e̱ Tomás nu̶maay : — Pu̶da'ag yu̶'u̶ mgu̶'u̶wa'axk yeeby ma u̶u̶ch je̱'e̱ ngu̶'u̶joottu̶ñ ma u̶u̶ch je̱'e̱ claavo xykyuumyu̶ñ , y ijxu̶gyu̶ch adaa ngu̶'u̶ ; y ok'yajmín yu̶'u̶ mgu̶'u̶ y pu̶da'ag ma u̶u̶ch je̱'e̱ ngach jyúttu̶chu̶ñ . Ka'p du'un mmu̶na'añ ko ka'p mmu̶bu̶ga'añ ; ¡ miich cham mu̶bu̶jknu̶ !
43020028	Mu̶'it je̱'e̱ Tomás y'adzooy : — ¡ Miich nWindzu̶n'ajtypy y miich nDios'ajtypy !
43020029	Chi je̱'e̱ Jesús je̱'e̱ Tomás nu̶maay : — Ko u̶u̶ch miich tu̶ xy'ixy , paady je̱'e̱ du'un tu̶ mmu̶bu̶ky . ¡ Jootkujk je̱' ajku̶xy je̱'e̱ mu̶dyiibu̶ mu̶bu̶jkku̶xyu̶ñ oy u̶u̶ch tu̶ xykya'a'ijxku̶xy !
43020030	Jesús tyuun je̱'e̱ ijxpe̱jt mu̶jwinma'añbyu̶ mayñax ma je̱'e̱ dyiscípulotu̶jk wyinduuy ajku̶xyu̶ñ , peru̶ ka'p je̱'e̱ yam ku̶xyu̶ kyujaaydya'ayu̶ch ma adayaaba liibroju̶ñ .
43020031	Peru̶ adaa paady adaa tu̶ yajkuja'ay neby du'un miich mmu̶bu̶jkku̶xu̶chu̶ñ ko je̱'e̱ Jesús je̱' je̱'e̱ Cristo , je̱'e̱ Dios y'Ung , y ko mmu̶bu̶jkku̶xu̶ch y mbaatku̶xu̶py je̱'e̱ juugy'ajtu̶ñ wiinu̶u̶xu̶u̶bu̶ .
43021001	Ko adaa du'un tyuunu̶ jyajtu̶ , chi je̱'e̱ Jesús ja'adu'ook ñayyajni'igu̶xu̶'ku̶ ma je̱'e̱ dyiscípulotu̶jk ajku̶xyu̶ñ , jim Tiberias mejypya'a . Y du'un ñayyajni'igu̶xu̶'ku̶ :
43021002	Jim je̱'e̱ Simón Pedro najty ajku̶xy mu̶u̶d je̱'e̱ Tomás , je̱'e̱ mu̶dyiibu̶ najty tyijku̶xypyu̶ñ je̱'e̱ Xeeñ'úng , mu̶u̶d je̱'e̱ Natanael , je̱'e̱ mu̶dyiibu̶ najty kugajptu̶ñ jim Caná Galilea naaxjooty , mu̶u̶d je̱'e̱ Zebedeo y'ung ajku̶xy y mu̶u̶d je̱'e̱ jaknime̱tzkpu̶ Jesús dyiscípulotu̶jk ajku̶xy .
43021003	Chi je̱'e̱ Simón Pedro je̱'e̱ myu̶gu'ugtu̶jk nu̶maay : — Nnú̶kxyu̶ch n'ok'akxku'uju̶bípy . Chi je̱'e̱ myu̶gu'ugtu̶jk y'adzoowu̶gu̶xy : — U̶u̶ch nnu̶kxaambu̶ch nandu'un ajku̶xy mu̶u̶d miich . Chi chóngu̶xy , y pye̱jtku̶xy ma tu'ug bárcu̶ju̶ñ , peru̶ je̱'e̱ mu̶'it koodz ka'p ni tii ku'uju̶bijpy ajku̶xy .
43021004	Ko najty xyu̶u̶mu̶u̶yñu̶ , chi je̱'e̱ Jesús ñayyajni'igu̶xu̶'ku̶ ; tyu̶na'ay mejypya'a . Peru̶ je̱'e̱ discípulotu̶jk ka'p najty je̱'e̱ nejwu̶u̶ygyu̶xy pu̶nu̶ je̱'e̱ Jesús je̱' najty .
43021005	Chi je̱'e̱ Jesús yajtu̶u̶wu̶ ajku̶xy : — Mu̶gu'uktu̶jk , ¿ nej ka'anu̶ ni ti mgu'uju̶bijpku̶xyñu̶ja ? Chi je̱' y'adzoogu̶xy : — Ka'anu̶ .
43021006	Mu̶'it je̱'e̱ Jesús ñu̶maayu̶ ajku̶xy : — Pu̶daakku̶x je̱'e̱ mgu'uju̶bijptzaay mejyjyooty a'oy'eemby ma je̱'e̱ bárcu̶ju̶ñ , y mu̶'it je̱'e̱ akx mgu'uju̶bijpku̶xu̶ch . Y chi je̱'e̱ kyu'uju̶bijptzaay a'oy'eemby pu̶daakku̶xy , y ka'p najty je̱'e̱ y'okmaayu̶gu̶xnu̶ neby yajpu̶dzu̶u̶mgu̶xu̶chu̶ñ , je̱' ko je̱'e̱ may'akx najty tu̶ ku'uju̶bijpku̶xy .
43021007	Mu̶'it je̱'e̱ discípulo , je̱'e̱ mu̶dyiibu̶ je̱'e̱ Jesús najty ni'igyu̶ chojkypy jyu̶wu̶u̶ybyu̶ñ , je̱'e̱ Pedro nu̶maay : — ¡ Je̱'e̱ nWindzú̶n yu̶'u̶ ajtu̶m ajku̶xy ! Je'eyu̶ je̱'e̱ Simón Pedro du'un ni'imu̶dooy ko jye̱'e̱ju̶ch je̱'e̱ Windzú̶n , chi je̱'e̱ wyit yajtu̶gu̶u̶y , je̱' ko agu̶ u̶xmotzpa't najty je̱' , y chi myejykyu'utu̶jpy .
43021008	Y je̱'e̱ nimaybyu̶ discípulotu̶jk ajku̶xy barcu̶jooty je̱'e̱ mejypya'a jya'tku̶xy ; cham je̱'e̱ kyu'uju̶bijptzaay ujtz pawijtz papo'tku̶xy mu̶u̶d je̱'e̱ may'akx , mu̶go'px metro je̱'e̱ mejypya'a najty tu̶ ku'ugue̱e̱kku̶xy .
43021009	Ko byarcu̶pu̶dzu̶u̶mgu̶xy , chi je̱'e̱ ju̶u̶n paatku̶xy tyoy najty jim ; y jim najty akx tu'ug yajtza'ay ju̶u̶nbajkjooty y kyoona'ay tzajkaagy tu'ug .
43021010	Chi je̱'e̱ Jesús ñu̶maayu̶ ajku̶xy : — Yajmiingu̶x je̱'e̱ akx tu'ug me̱tzk je̱'e̱ mu̶dyiibu̶ naamnu̶ mgu'uju̶bijpku̶xyu̶ñ .
43021011	Chi je̱'e̱ Simón Pedro barcu̶jooty pyejty , y yajnú̶kxy je̱'e̱ kyu'uju̶bijptzaay pawich papo'ody mejypya'a ujtz mu̶u̶d je̱'e̱ mu̶jjaty'ákx , mu̶go'px ja'ajuxytyíkxymyajktu̶gu̶u̶g najty je̱'e̱ mu̶jjaty'ákx kyu̶xy'ajtta'ay ; y oy najty je̱'e̱ jya'amáyu̶ch , peru̶ ka'p je̱'e̱ ku'uju̶bijptzaay kyu̶ch .
43021012	Chi je̱'e̱ Jesús ñu̶maayu̶ ajku̶xy : — Min ajop'ajtku̶x . Peru̶ ni tu'ug je̱'e̱ discípulotu̶jk najty ka'ayajtu̶u̶waangu̶xy pu̶n je̱' najtyu̶ñ , je̱' ko ñejwu̶u̶ygyu̶xypy najty ko jye̱'e̱ju̶ch je̱'e̱ Windzú̶n .
43021013	Mu̶'it je̱'e̱ Jesús myu̶jwa'ky , y konu̶'ky je̱'e̱ tzajkaagy y mooy je̱'e̱ dyiscípulotu̶jk ajku̶xy ; nan myooy je̱'e̱ akxtza'ay nandu'un ajku̶xy .
43021014	Adaa je̱' adaa , je̱'e̱ mu̶du̶gu̶u̶g'ookpu̶ ko je̱'e̱ Jesús ñayyajni'igu̶xu̶'ku̶ ma je̱'e̱ dyiscípulotu̶jk ajku̶xyu̶ñ ko najty tu̶ jyuugypyú̶ky .
43021015	Ko y'ajop'ajttaaygyu̶xy , chi je̱'e̱ Jesús je̱'e̱ Simón Pedro yajtu̶u̶y : — Simón , je̱'e̱ Juan y'ung , ¿ nej xychojkpu̶ch miich ni'igyu̶ ni'igu̶ ka'p u̶u̶ch adayaaba ndiscípulotu̶jk ajku̶xyñu̶ba ? Chi je̱'e̱ Pedro y'adzooy : — Du'un , Windzú̶n , miich mnejwu̶u̶by ko u̶u̶ch miich ndzoky nju̶wu̶'u̶y . Chi je̱'e̱ Jesús ñu̶maayu̶ : — Kweentu̶'ajtu̶gyu̶ch je̱'e̱ nja'ay , du'un neby je̱'e̱ borreegu̶ kweentu̶'ajtpu̶ je̱'e̱ byorreegu̶'úng kweentu̶'átyu̶ñ .
43021016	Chi je̱'e̱ Jesús mu̶me̱jtz'ook yajtu̶u̶wu̶ : — Simón , je̱'e̱ Juan y'ung , ¿ nej xychojkpu̶ch miich u̶u̶cha ? Chi je̱'e̱ Pedro y'adzooy : — Du'un , Windzú̶n , miich mnejwu̶u̶by ko u̶u̶ch miich ndzoky nju̶wu̶'u̶y . Chi je̱'e̱ Jesús ñu̶maayu̶ : — Kweentu̶'ajtu̶gyu̶ch je̱'e̱ nja'ay , du'un neby je̱'e̱ borreegu̶ kweentu̶'ajtpu̶ je̱'e̱ byorreegu̶ kweentu̶'átyu̶ñ .
43021017	Chi mu̶du̶gu̶u̶g'ook yajtu̶u̶wu̶ : — Simón , je̱'e̱ Juan y'ung , ¿ nej xychojkpu̶ch miich u̶u̶cha ? Chi je̱'e̱ Pedro tyajtu̶gu̶u̶y myaaydyu̶gu̶u̶y ko mu̶du̶gu̶u̶g'ook yajtu̶u̶wu̶ pu̶nu̶ tzojku̶p najty , chi adzooy : — Windzú̶n , miich ku̶xyu̶ mnejwu̶ydya'ay : miich mnejwu̶u̶by ko u̶u̶ch miich ndzoky nju̶wu̶'u̶y . Chi je̱'e̱ Jesús ñu̶maayu̶ : — Kweentu̶'ajtu̶gyu̶ch je̱'e̱ nja'ay , du'un neby je̱'e̱ borreegu̶ kweentu̶'ajtpu̶ je̱'e̱ byorreegu̶ kweentu̶'átyu̶ñ .
43021018	Janch tu̶y'ajtu̶ñ miich du'un nnu̶ma'ay ko najty mdzugajy'ana'k'átyñu̶ , ku̶'u̶m najty je̱'e̱ mwit myajtu̶gu̶'u̶y ko naty mnu̶kxa'añ ma naty je̱'e̱ m'aa mjoot timychokyu̶ñ ; peru̶ ko naty m'amu̶jja'ayu̶u̶yñu̶ , mxajtú̶wu̶py je̱'e̱ mgu̶'u̶ y wiingpu̶ je̱'e̱ mwit xyajpú̶ku̶p , y xyajnú̶kxu̶ch ma naty ka'p mja'anu̶kxa'añu̶ñ .
43021019	Ko je̱'e̱ Jesús du'un myu̶naañ , je̱' najty je̱'e̱ Pedro du'un yajwinju̶wu̶u̶by neby je̱'e̱ Pedro najty yaj'o'oga'añyiiju̶ñ y neby je̱'e̱ Dios y'oy'ajt myu̶k'ajt du'un yajku̶xu̶'ku̶chu̶ñ mu̶u̶d je̱'e̱ y'o'ku̶ñ . Mu̶'it je̱'e̱ Jesús je̱'e̱ Pedro nu̶maay : — ¡ Pajaamgu̶ch !
43021020	Ko je̱'e̱ Pedro ñayjyu̶'ijxu̶ , chi ijxy ko u̶x'aam najty je̱'e̱ discípulo pyamiñyii , je̱'e̱ mu̶dyiibu̶ je̱'e̱ Jesús najty ni'igyu̶ chojkypy jyu̶wu̶u̶ybyu̶ñ , je̱'e̱ mu̶dyiibu̶ je̱'e̱ Jesús najty tu̶ mu̶d'u̶ña'ay ma je̱'e̱ ñamu̶jku̶ñ ko y'adzuu'ajtku̶xy , y je̱'e̱ mu̶dyiibu̶ je̱'e̱ Windzú̶n najty tu̶ yajtú̶yu̶ñ : “ Windzú̶n , ¿ pu̶n je̱' je̱'e̱ mu̶dyiibu̶ xykyu̶'u̶ye̱gaamb ma je̱'e̱ mmu̶dzipu̶ñ ? ”
43021021	Ko je̱'e̱ Pedro ijxy je̱'e̱ discípulo , je̱'e̱ mu̶dyiibu̶ je̱'e̱ Jesús najty ni'igyu̶ chojkypy jyu̶wu̶u̶by , chi je̱'e̱ Jesús yajtu̶u̶y : — Windzú̶n , y adaaju̶tz , ¿ nej yu̶'u̶ jyadaambu̶ ?
43021022	Chi je̱'e̱ Jesús y'adzoowu̶ : — Pu̶nu̶ u̶u̶ch du'un ndzojkypy ko yu̶'u̶ jyugy'ádu̶ch u̶xtu̶ koonu̶ u̶u̶ch naty nwimbijtu̶gách , ¿ y miich , ti miich mgweentu̶ ? U̶u̶ch miich pajaamg .
43021023	Paady je̱'e̱ kapxy ayuuk du'un wya'kxtaay ma je̱'e̱ mu̶dyiibu̶ je̱'e̱ Jesús y'ayuuk tyu̶y'ajt najty mu̶bu̶jkku̶xpu̶ñ ko je̱'e̱ discípulo ka'p y'o'oga'añ , je̱'e̱ mu̶dyiibu̶ je̱'e̱ Jesús najty ni'igyu̶ chojkypy jyu̶wu̶u̶ybyu̶ñ . Peru̶ ka'p je̱'e̱ Jesús du'un myu̶naañ ko ka'p y'o'oga'añ . Du'un je̱'e̱ myu̶naañ : “ Pu̶nu̶ u̶u̶ch du'un ndzojkypy ko yu̶'u̶ jyugy'ádu̶ch u̶xtu̶ koonu̶ u̶u̶ch naty nwimbijtu̶gách , ¿ y miich ti miich mgweentu̶ ? ”
43021024	U̶u̶ch Juan , je̱'e̱ discípulo je̱'e̱ mu̶dyiibu̶ je̱'e̱ Jesús najty ni'igyu̶ chojkypy jyu̶wu̶u̶ybyu̶ñ , je̱'e̱ mu̶dyiibu̶ adaa du'un ku̶xyu̶ nidu̶y'ajt'ajtpu̶ñ , y tu̶ u̶u̶ch adaa du'un nguja'ay neby u̶u̶ch tu̶ n'ixy tu̶ ndu̶kxyu̶ñ . Y nnejwu̶u̶ybyu̶ch ajku̶xy ko du'un tyu̶y'ajtu̶ch neby u̶u̶ch yam nmu̶dya'agyu̶ñ .
43021025	Jesús tyuun je̱'e̱ mayñax ku̶xyu̶ tijaty , ka'p je̱'e̱ ku̶xyu̶ tu̶ yajkujaaydya'ay , y ko u̶xyu̶py tu'ugjáty tu'ugjáty tu̶ y'ok'yajkuja'ay , ka'p ndijy u̶xyu̶py je̱'e̱ naaxwiimbu̶ ku̶xyu̶ myu̶baad'áty mu̶u̶d je̱'e̱ maylibro . Jaanch adaa du'un .
44001001	Ma je̱'e̱ jayu̶jpu̶ naky , mu̶gu'ug Teófilo , tu̶ du'un ku̶xyu̶ nyajnijayu̶'u̶y neby je̱'e̱ Jesús tyuuñu̶ñ , y du'un neby aga'an yaj'u̶xpu̶jktzonda'agyu̶ñ ,
44001002	u̶xtu̶ koonu̶ tzajpjooty pya'ttu̶gu̶u̶y . Ka'anu̶ najty tzajpjooty pya'ttu̶gu̶'u̶y , chi mu̶u̶d je̱'e̱ Espíritu Santo myu̶k'ajtu̶ñ je̱'e̱ y'apóstolestu̶jk ane̱'e̱mgu̶xy tii mu̶baad tuungu̶xyu̶ñ , je̱'e̱ mu̶dyiibu̶ najty tu̶ win'ixyu̶ñ , je̱'e̱ mu̶dyiibu̶ je̱'e̱ y'ayuuk tyu̶y'ajt kapxwa'kxu̶gu̶xu̶ñ .
44001003	Ko najty je̱'e̱ Jesús tu̶ y'o'ogy , chi ka'anaag'ook ñayyajni'igu̶xu̶'ku̶ ma je̱'e̱ y'apóstolestu̶jku̶ñ . Y kujuxytyikxy xyu̶u̶ ñayyajni'igu̶xu̶'ku̶ oy wa'adz ko najty jyuugyu̶ch ma je̱' ajku̶xyu̶ñ y nan yajmu̶dmu̶dyaaku̶gu̶xy je̱'e̱ Dios y'ane̱'e̱mu̶ñ .
44001004	Ko najty jim tu'ugmúky y'ijtku̶xyñu̶ mu̶u̶d je̱'e̱ Jesús , chi je̱'e̱ Jesús y'apóstolestu̶jk nu̶maay ko ka'p jim Jerusalén mu̶baad chóngu̶xy . Chi ñu̶maayu̶ ajku̶xy : — Ja'ay'e̱jxku̶x je̱'e̱ tu̶u̶bu̶ u̶u̶ch je̱'e̱ nDeedy xyajwinwaanu̶u̶ygyu̶xy , je̱'e̱ mu̶dyiibu̶ nyajmu̶dmu̶dyaaku̶ñ ajku̶xy .
44001005	Jaanch je̱'e̱ Juan Bautista ja'ay yajnu̶u̶bejty mu̶u̶d je̱'e̱ nu̶u̶ , peru̶ tzojku̶ miich je̱'e̱ Espíritu Santo xy'adu̶gu̶'u̶wu̶ch xyjyoottu̶gu̶'u̶wu̶ch ajku̶xy .
44001006	Mu̶dyiibu̶ najty jim ni'amugu̶'u̶ yajpaatku̶xpu̶ñ mu̶u̶d je̱'e̱ Jesús , chi yajtu̶u̶gu̶xy : — Windzú̶n , ¿ nej mbu̶da'age̱e̱mby je̱'e̱ ane̱'e̱mu̶ñ jada'achám neby je̱'e̱ Israel ja'ay ja'adu'uk'ook y'ane̱'e̱mgu̶xu̶chu̶ñ ?
44001007	Chi je̱'e̱ Jesús y'adzooy : — Miich , ka'p miich xypyaatku̶xy mnejwu̶u̶ygyu̶xu̶ch je̱'e̱ xu̶u̶ je̱'e̱ tiempo mu̶naa naty tu̶ myu̶baad'ajtnu̶ , mu̶naa je̱'e̱ Dios Teedy tijaty tuna'añ , je̱' je̱'e̱ ane̱'e̱mu̶ñ tu'kpajk mu̶dajtp mu̶naa tijaty tuna'añu̶ñ ,
44001008	peru̶ ko naty je̱'e̱ Espíritu Santo chu̶naaydyaakpú̶ky ma je̱'e̱ mjoot mwinma'añ ajku̶xyu̶ñ , mbaatku̶xu̶py je̱'e̱ mu̶k'ajt y chi mdzóngu̶xu̶ch y mnú̶kxyu̶ch xyñidu̶y'ajt'ajtku̶xy ya Jerusalén , y ku̶xyu̶ je̱'e̱ Judea naaxjooty y jim Samaria , y u̶xtu̶ mabaad je̱'e̱ naaxwiimbu̶ kyugu̶xu̶'u̶yu̶ñ .
44001009	Tu̶ najty du'un yajnu̶maaygyu̶xy y jim najty wyindu̶kxnaaygyu̶xy , chi je̱'e̱ Jesús yajpa'ttu̶gu̶u̶yu̶nu̶ , y chi je̱'e̱ jok ye̱e̱g myiiñ mu̶dyiibu̶ yajni'idu̶gooydyaayu̶ju̶ñ y ka'p ok'ijxku̶xnu̶ .
44001010	Du'un najty tzajpjooty jyanchpa't'ijxku̶xy neby je̱'e̱ Jesús yajpa'ttu̶gu̶u̶yu̶ju̶ñ , mu̶'it je̱'e̱ ja'ay nime̱tzk ñayyajni'igu̶xu̶'ku̶ ma je̱' ñamu̶jk ajku̶xyu̶ñ poob wit mu̶u̶d ,
44001011	y chi ñu̶maayu̶ ajku̶xy : — Galilea ja'ay ajku̶xy , ¿ Ti ko tzajpjooty mjanchpa't'ijxku̶xy ? Yu̶'u̶ Jesús mu̶dyiibu̶ tu̶ y'ity mu̶u̶d miich ajku̶xy y tu̶ yajnu̶kxyii tzajpjooty , minaamb je̱'e̱ ja'adu'ook du'un neby tu̶ m'ijxku̶xyu̶ñ tu̶ pya'ttu̶gu̶'u̶y .
44001012	Mu̶'it je̱'e̱ Jesús y'apóstolestu̶jk chóngu̶xnu̶ ma je̱'e̱ kopt mu̶dyiibu̶ xu̶u̶'ajtpu̶ñ Olivos , y wyimbijtku̶xnu̶ jim Jerusalén : ka'p jyu̶gué̱mu̶ch , mu̶baad pokxyxyu̶u̶ yaj'yo'oy du'un neby je̱'e̱ Moisés kyu'utujku̶ñ y'ane'emyu̶ñ .
44001013	Ko jya'tku̶xy ma je̱'e̱ kajptu̶ñ , chi pye̱jtku̶xy ma je̱'e̱ ni'ibe̱ttu̶jku̶ñ , ma najty tu̶ jya'ttaakku̶xyu̶ñ . Jim najty je̱'e̱ Pedro , je̱'e̱ Juan , je̱'e̱ Santiago , je̱'e̱ Andrés , je̱'e̱ Felipe , je̱'e̱ Tomás , je̱'e̱ Bartolomé , je̱'e̱ Mateo , je̱'e̱ Santiago je̱'e̱ Alfeo y'ung , je̱'e̱ Simón je̱'e̱ Celote , y je̱'e̱ Judas je̱'e̱ Santiago y'ung .
44001014	Nigu̶xyu̶ najty jim je'emy yajpaatku̶xy tu'ugmúky Dios mu̶bu̶jktzoogu̶xy , mu̶u̶d je̱'e̱ Jesús myu̶gue̱'e̱xk ajku̶xy , mu̶u̶d je̱'e̱ María , je̱'e̱ Jesús tyaj , y mu̶u̶d je̱'e̱ wiingpu̶ to'oxyu̶jktu̶jk nandu'un ajku̶xy .
44001015	Je̱'e̱ mu̶'it xu̶u̶ je̱'e̱ mu̶bu̶jkpu̶du̶jk ñayyo'oymyujku̶gu̶xy , jii najty da'a ñaybyaattu̶gu̶xy mu̶go'px ja'a'ípxtu̶ ja'ay . Chi je̱'e̱ Pedro tyu̶naayu̶'ky kujkjooty y ñu̶maayu̶ ajku̶xy :
44001016	“ Mu̶gu'uktu̶jk , jatytimyyajkuydyunaamb najty je̱' neby je̱'e̱ Espíritu Santo myu̶naañu̶ñ ma je̱'e̱ ñaky mu̶dyiibu̶ kuja'ay ijtp , ma je̱'e̱ David jaayu̶ñ je̱'e̱ Dios y'ayuuk , ma je̱'e̱ Dios je̱'e̱ Judas nigapxyu̶ñ , je̱'e̱ mu̶dyiibu̶ kudu'u'ajt mu̶naaba je̱'e̱ judío ja'ay je̱'e̱ Jesús majtzku̶xyu̶ñ .
44001017	Je̱'e̱ Judas tu'ugyu̶ najty je̱'e̱ y'ity mu̶u̶d u̶u̶ch ajtu̶m ajku̶xy , y paattu̶p najty je̱'e̱ Dios tyuung ku̶xyu̶ mu̶u̶d u̶u̶ch ajtu̶m ajku̶xy .
44001018	Peru̶ chi je̱'e̱ Judas ñu̶kxy y juuy je̱'e̱ naax tu'ug mu̶u̶d je̱'e̱ myu̶ju'uñ mu̶dyiibu̶ najty tu̶ myo'oyii mu̶u̶d je̱'e̱ jyu̶bu̶kwinma'añ . Chi jim mu̶k'eemby tzijxku'ude̱e̱n kya'ay , chi je̱'e̱ myox pyu̶jy y chi je̱'e̱ tyiinch ku̶xyu̶ pyu̶dzu̶u̶mdaay .
44001019	Ko je̱'e̱ ja'ay du'un nejwu̶u̶ygyu̶xy je̱'e̱ mu̶dyiibu̶ najty jim Jerusalén tzu̶naaygyu̶xpu̶ñ , chi je̱'e̱ naax xu̶u̶mooygyu̶xy Acéldama , je̱'e̱ mu̶dyiibu̶ du'un wimbu̶dzu̶u̶mb ma je̱'e̱ y'ayuuk ajku̶xyu̶ñ : ‘ Ne'pty ñaaxjooty . ’
44001020	Je̱' ko du'un jiiby kyuja'ayu̶ch ma je̱'e̱ Salmo nakyu̶ñ :
44001021	“ Chaa je̱'e̱ ja'ay cham chooñu̶ch ajku̶xy mu̶dyiibu̶ je'emy tu̶ nmu̶dwu̶dijtu̶mu̶ñ ajku̶xy mu̶naaba je̱'e̱ Windzú̶n Jesús najty ya yajpaadyñu̶ mu̶u̶d u̶u̶ch ajtu̶m ajku̶xy ,
44001022	mu̶naaba je̱'e̱ Juan yajnu̶u̶bedyii u̶xtu̶ ma xypyuyo'oydyuuttu̶m ajku̶xy ko tzajpjooty pya'ttu̶gu̶u̶y . Tzipku̶xp je̱'e̱ ja'ay wan nidu'ugtu̶ yajwin'íxy y du'un kipxy nidu̶y'ajt'ádu̶ch mu̶u̶d u̶u̶ch ajtu̶m ajku̶xy ko je̱'e̱ Jesús jyuugypyu̶jky . ”
44001023	Mu̶'it je̱'e̱ Jesús y'apóstolestu̶jk ja'ay me̱tzk win'ijxku̶xy : tu'ug mu̶dyiibu̶ xu̶u̶'ajtpu̶ñ José , mu̶dyiibu̶ najty yajtijpu̶ñ Barsabás y nan Justo najty yajtijy , y mu̶u̶d je̱'e̱ Matías .
44001024	Y chi je̱'e̱ Dios mu̶bu̶jktzoogu̶xy , myu̶naangu̶xy : “ Windzú̶n Dios , miich m'ijxypy mnejwu̶u̶by ku̶xyu̶ je̱'e̱ ja'ay jyoot wyinma'añ , yajni'ixu̶u̶ygyu̶ch ajku̶xy adaa me̱tzkpu̶ ja'ay mu̶dyiibu̶ miich nidu'ugtu̶ tu̶ mwin'ixyu̶ñ ,
44001025	wan je̱'e̱ tuung ju̶jptu̶gu̶yu̶'u̶wu̶ch je̱'e̱ apóstol'adyiibyu̶ mu̶dyiibu̶ je̱'e̱ Judas tu̶ yajtu̶góyu̶ñ ko tyuundu̶gooy ko ñu̶kxy ma najty pyaadyiiju̶ñ . ”
44001026	Chi je̱'e̱ suerte ijxku̶xy , y je̱'e̱ Matías je̱'e̱ suerte oy ñiga'ayii , y mu̶'ityu̶ je̱'e̱ Matías puwa'agu̶u̶y je̱'e̱ nimajktu'ugpu̶ Jesús y'apóstolestu̶jk ajku̶xy .
44002001	Ko je̱'e̱ Pentecostés xu̶u̶ paaty , jim najty je̱'e̱ mu̶bu̶jkpu̶du̶jk nigu̶xyu̶ ni'amugu̶'u̶ yajpaatku̶xy .
44002002	Mu̶'it janch amoñygyu̶joot yajmu̶dooy tu'ug je̱'e̱ ne̱'e̱mu̶ñ choñ tzajpjooty , du'un neby je̱'e̱ poj mú̶kpu̶ju̶ñ , chi je̱'e̱ tu̶goot yaj'ujtztaay ma najty y'u̶ñaaygyu̶xyu̶ñ .
44002003	Chi nidu'ug nidu'ug ñigu̶daaku̶ tootz du'un neby je̱'e̱ ju̶u̶nyé̱ngu̶ñ .
44002004	Chi je̱'e̱ Espíritu Santo nidu'ug nidu'ug y'adu̶gu̶u̶y jyoottu̶gu̶u̶yu̶gu̶xy , y chi je̱'e̱ wiing ayuuk kapxtu̶gu̶u̶y mu̶dyaaktu̶gu̶u̶ygyu̶xy , du'un neby je̱'e̱ Espíritu Santo najty tzokyu̶ñ kápxku̶xu̶chu̶ñ .
44002005	Je̱'e̱ mu̶'it xu̶u̶ , jim Jerusalén najty je̱'e̱ judío ja'ay nimay ajku̶xy mu̶dyiibu̶ ka'anaag kajpt tzóngu̶xpu̶ñ mu̶dyiibu̶ je̱'e̱ kyostumbre janch kuydyuungu̶xpu̶ñ .
44002006	Ko je̱'e̱ ne̱'e̱mu̶ñ mu̶doogu̶xy , chi yo'oymyujktu̶gu̶u̶ygyu̶xy tyajku̶xy myaaygyu̶xy y yajnú̶kx yajju̶wu̶u̶ygyu̶xy ko je̱'e̱ mu̶bu̶jkpu̶du̶jk du'un mu̶doogu̶xy kyápxku̶xy myu̶dyaakku̶xy neby je̱' kyu̶'u̶m'ayuuk ajku̶xyu̶ñ .
44002007	Mu̶k najty chu̶gu̶u̶y jyu̶wu̶u̶ygyu̶xy , chi amíñ u̶xyu̶py ñayñu̶maayu̶gu̶xy : — Ix , ¿ nej ka'p adaa nigu̶xyu̶ gyalilea ja'ayu̶ch ajku̶xy mu̶dyiibu̶ du'un kápxku̶xpu̶ñ ?
44002008	¿ Ti ko du'un nmu̶doowu̶m ajku̶xy kyápxku̶xy neby je̱'e̱ ngu̶'u̶m'ayuuk ajtu̶m ajku̶xy mu̶dyiibu̶ tu̶ nmu̶bi'k'ana'k ajtu̶m ajku̶xy ?
44002009	Ya je̱'e̱ ja'ay jada'achám mu̶dyiibu̶ tzóngu̶xpu̶ñ Partia , Media , Elam , Mesopotamia , Judea , Capadocia , Ponto , y Asia naaxjooty ,
44002010	y mu̶dyiibu̶ tzóngu̶xpu̶ñ Frigia , Panfilia , Egipto , y Libia naaxjooty mu̶wingón je̱'e̱ Cirene . Nan ya nije̱' mu̶dyiibu̶ Roma tzóngu̶xpu̶ñ mu̶dyiibu̶ ya adzu̶naaygyu̶xpu̶ñ ,
44002011	naagu̶ñ jyudíoja'ayu̶ch y nije̱' ka'p jyudíoja'ayu̶ch ajku̶xy , mu̶dyiibu̶ je̱'e̱ judío ja'ay kyostumbre tu̶ ju̶jptu̶gu̶yu̶u̶ygyu̶xyu̶ñ . Nan ya je̱'e̱ ja'ay nandu'un mu̶dyiibu̶ Creta y Arabia tzóngu̶xpu̶ñ . ¡ Y nigu̶xyu̶ tu̶ nmu̶doowu̶m ajku̶xy nigápxku̶xy nimu̶dyaakku̶xy mu̶dyiibu̶ je̱'e̱ Dios mu̶j ku̶je̱e̱ tu̶ tuñu̶ñ ma je̱'e̱ ngu̶'u̶m'ayuuk ajtu̶m ajku̶xyu̶ñ !
44002012	Nigu̶xyu̶ najty mu̶k tyajku̶xy myaaygyu̶xy y ka'p oknejwu̶u̶ygyu̶xnu̶ tii tyuungu̶xu̶byu̶ñ ; cham ñayyajtu̶u̶wu̶gu̶xy amíñ u̶xyu̶py : — ¿ Neby adaa da'a du'un ku̶xyu̶ wyimbu̶dzu̶my ?
44002013	Nije̱' je̱'e̱ ja'ay nixiik yajxiikku̶xy , myu̶naangu̶xy : — ¡ Muuku̶p yu̶'u̶ du'un ajku̶xy !
44002014	Mu̶'it je̱'e̱ Pedro tyu̶naayu̶'ky mu̶u̶d je̱'e̱ nimajktu'ugpu̶ apóstolestu̶jk y tyu̶gu̶y kapxpu̶ mu̶k , myu̶naañ : “ Miich judío ja'ay ajku̶xy y ku̶xyu̶ mu̶dyiibu̶ ya Jerusalén tzu̶naaygyu̶xpu̶ñ , nejwu̶u̶ygyu̶x adaa y mu̶doogu̶x oy yajxón mu̶dyiibu̶ yam nyajmu̶dmu̶dya'age̱e̱mbyu̶ñ ajku̶xy .
44002015	Adaa ja'ay ka'p yu̶'u̶ muuku̶bu̶ch ajku̶xy du'un neby miich mmu̶naangu̶xyu̶ñ . Timypyetyxyu̶u̶nu̶ cham .
44002016	Yaa , je̱'e̱ yam du'un tuunu̶p jajtu̶p mu̶dyiibu̶ je̱'e̱ Joel ñigapxu̶ñ , je̱'e̱ Dios y'ayuuknajtzkapxu̶u̶ybyu̶ , ko du'un myu̶naañ :
44002017	‘ Je̱'e̱ mu̶'it xu̶u̶ mu̶naa naty je̱'e̱ naaxwiimbu̶ kyu̶xaan tyu̶goyaanu̶ju̶ñ , du'un je̱'e̱ Dios myu̶naañ : Nyajwa'kxta'awu̶u̶ybyu̶ch je̱'e̱ n'Espíritu ma je̱'e̱ naaxwiiñjya'ay kú̶xyu̶ju̶ñ . Miich je̱'e̱ mya'ay'úng y je̱'e̱ mdo'oxy'úng u̶u̶ch je̱'e̱ n'ayuuk ndu̶y'ajt xykyapxwa'kxu̶py ajku̶xy . Je̱'e̱ tzugajy'ana'ktu̶jk yaj'ixu̶u̶ju̶p je̱'e̱ Dios mu̶jwinma'añ ajku̶xy , y je̱'e̱ amu̶jja'aydyu̶jk kuma'awu̶p je̱'e̱ ajku̶xy .
44002018	Nan nyajwa'kxta'awu̶u̶ybyu̶ch je̱'e̱ n'Espíritu je̱'e̱ mu̶'it xu̶u̶ ma u̶u̶ch je̱'e̱ nduumbu̶du̶jk ya'aydyu̶jkpu̶ y to'oxyu̶jkpu̶ ajku̶xyu̶ñ , y je̱' u̶u̶ch je̱'e̱ n'ayuuk ndu̶y'ajt kapxwa'kxku̶xu̶p .
44002019	Nyajku̶xu̶'u̶gu̶ybyu̶ch tzajpkú̶xy mu̶j ijxpe̱jt oy chu̶gu̶u̶yñu̶bu̶ , y nye̱gu̶ybyu̶ch ya naaxwiiñ je̱'e̱ ayo'on , ne'pty , ju̶u̶n y ju̶u̶njók .
44002020	Je̱'e̱ xu̶u̶ , koodz je̱'e̱ jyadu̶ch , y je̱'e̱ po'o du'un je̱'e̱ jyadu̶ch neby je̱'e̱ ne'ptyu̶ñ , mu̶naa naty je̱'e̱ xu̶u̶ tiempo ka'anu̶ paadyñu̶ mu̶naa je̱'e̱ Windzú̶n Dios naty myina'añu̶ñ , ídu̶p je̱'e̱ mu̶jxu̶u̶ y ku'umayxu̶u̶ jii .
44002021	Y ku̶xyu̶ je̱'e̱ ja'ay mu̶dyiibu̶ je̱'e̱ Windzú̶n Dios mu̶yaaxp o'owu̶dajtku̶xpu̶ñ , pyaatku̶xu̶py je̱'e̱ aanu̶mu̶ ni'idzooku̶ñ . ’
44002022	“ Amdo'ijtku̶x miich Israel ja'ay ajku̶xy , du'un neby yam nnu̶ma'awaangu̶xyu̶ñ : Miich mnejwu̶u̶ygyu̶xypy oy yajxón je̱'e̱ Jesús mu̶dyiibu̶ jim Nazaret tzon , ku'umaayu̶ je̱'e̱ Dios y myooyu̶ neby je̱'e̱ mu̶jmu̶k'ajt , mu̶jwinma'añ y ijxpe̱jt túnu̶chu̶ñ , du'un neby tu̶ m'ijxku̶xy mdú̶kxku̶xyu̶ñ .
44002023	Adaa yajku̶'u̶ye̱jk ma miich ajku̶xyu̶ñ , du'un neby najty je̱'e̱ Dios jékyu̶p tu̶ yajnigu'udugu̶'u̶y y tu̶ niwinmayu̶'u̶yu̶ñ . Miich je̱'e̱ mmajtzku̶x y myaj'o'kku̶xy cruutzkú̶xp mu̶u̶d je̱'e̱ ju̶bu̶kja'aydyu̶jk y'ane̱'e̱mu̶ñ ajku̶xy .
44002024	Peru̶ Dios je̱'e̱ yajjuugypyu̶jku̶ , yajni'iwa'adzpu̶dzu̶u̶mu̶ ma je̱'e̱ o'ku̶ñ , ka'pu̶ je̱'e̱ o'ku̶ñ myu̶mada'agu̶u̶wu̶ch .
44002025	Je̱'e̱ ane̱'e̱mbu̶ David ñimu̶dyaak je̱'e̱ Jesús , myu̶naañ :
44002026	Paady u̶u̶ch jootkujk nnayjyu̶wu̶'u̶yii , y u̶u̶b xondaakpu̶ch mu̶u̶d je̱'e̱ jootkujk'ajtu̶ñ . Y paady ko u̶u̶ch n'o'ogu̶ch chi naaxtu̶gu̶'u̶wu̶bu̶ch je̱'e̱ nni'kx , ka'p u̶u̶ch ni tii ndajy nmay .
44002027	Je̱' ko ka'p u̶u̶ch je̱'e̱ n'aanu̶mu̶ xyajwu̶'u̶maanu̶ ma je̱'e̱ naaxtu̶gu̶ydyaaktu̶ñ , ni mga''a'ixu̶'u̶wu̶ch ko je̱'e̱ wa'adzpu̶ mduumbu̶ je̱'e̱ ñi'kx nu̶kxy wyindu̶goy .
44002028	Tu̶ u̶u̶ch je̱'e̱ nu̶u̶ tu'u xyajni'ixu̶'u̶y mu̶dyiibu̶ je̱'e̱ jugy'ajtu̶ñ wiinu̶u̶xu̶u̶bu̶ mu̶u̶du̶ñ . Y jootkugu̶'u̶wu̶bu̶ch ko u̶u̶ch naty xymyu̶d'ity . ’
44002029	“ Mu̶gu'uktu̶jk , cham oy wa'adzu̶ n'awaanu̶ ajku̶xy ko je̱'e̱ nmu̶j'áp nmu̶jteedy David y'o'ky ajtu̶m ajku̶xy y chi yajnaaxtu̶gu̶u̶yu̶ , y ma ñaaxtu̶gu̶u̶yu̶ñ je̱' jii chambaad ijxpe̱jt'ajtp .
44002030	Je̱'e̱ David Dios najty y'ayuuknajtzkapxu̶u̶ybyu̶ je̱' , ñejwu̶u̶by najty je̱' ko je̱'e̱ Dios tu̶ yajwinwaanu̶'u̶yii mu̶u̶d je̱'e̱ y'ayuuk je̱'e̱ mu̶dyiibu̶ ñi'igapxpe̱jtu̶ñ ko je̱'e̱ y'ok'ungtu̶jk y'ok'ana'ktu̶jk nidu'ugtu̶ y'ane̱'e̱mu̶ch ma je̱'e̱ y'ane̱'e̱mdaaktu̶ñ .
44002031	Du'un je̱'e̱ David jékyu̶p myu̶naañ nejwu̶u̶y y nigapxy du'un neby du'umbu̶ ixyu̶ñ ko je̱'e̱ Cristo jyuugypyu̶ga'añ ko naty tu̶ y'o'ogy , y myu̶naañ ko je̱'e̱ y'aanu̶mu̶ ka'p jutjooty wyu̶'u̶mu̶ch y nan ka'p je̱'e̱ ñi'kx pyu'udzu̶ch .
44002032	Pues tu̶ je̱'e̱ Dios je̱'e̱ Jesús yajjuugypyú̶ky ko y'o'ky , y nigú̶xyu̶ch adaa nnidu̶y'ajt'ajtku̶xy .
44002033	Yajmooy je̱'e̱ ku'umaayu̶ñ ko yajjuugypyu̶jky neby jiiby tzajpjooty ñaxwe̱e̱dzu̶chu̶ñ ane̱'e̱mbu̶ ma je̱'e̱ Dios y'a'oy'eembyu̶ ñamu̶jku̶ñ , y mooyu̶ je̱'e̱ Dios Teedy je̱'e̱ Espíritu Santo je̱'e̱ mu̶dyiibu̶ najty tu̶ yajwinwaanu̶'u̶yiiju̶ñ . Y ku̶xyu̶ mu̶dyiibu̶ miich tu̶ m'ijxku̶xy tu̶ mmu̶doogu̶xyu̶ñ , je̱' je̱'e̱ du'un tu̶ yajwa'kxy .
44002034	Je̱' ko ka'p je̱'e̱ David chajppejty , y du'un je̱'e̱ ku̶'u̶m myu̶naañ :
44002035	u̶xtu̶ koonu̶ u̶u̶ch naty je̱'e̱ mmu̶dzip tu̶ nmu̶madaakta'ay , tu̶ nbu̶da'agyu̶ch mdekypya'tku̶'u̶by . ’
44002036	“ Ñejwu̶'u̶wu̶py je̱'e̱ Israel ja'ay nigu̶xyu̶ oy yajxón ajku̶xy ko jaanch je̱'e̱ Jesús mu̶dyiibu̶ miich myajcruutzpe̱jtku̶xu̶ñ , Dios je̱'e̱ pu̶daaku̶ ko Wyindzu̶n'ádu̶ch y Kyristo'ádu̶ch mu̶dyiibu̶ xyñiwa'anu̶p xyajtzo'ogu̶bu̶ñ ajku̶xy . ”
44002037	Ko je̱'e̱ mayjya'ay du'un mu̶dooy ajku̶xy mu̶dyiibu̶ najty jiiby tu̶ ñaymyujku̶gu̶xy , chi mu̶k tyajtu̶gu̶u̶y myaaydyu̶gu̶u̶ygyu̶xy y yajtu̶u̶gu̶xy je̱'e̱ Pedro mu̶u̶d je̱'e̱ jaknimaybyu̶ apóstolestu̶jk ajku̶xy : — Mu̶gu'uktu̶jk , ¿ ti u̶u̶ch mu̶baad nduungu̶xy ?
44002038	Chi je̱'e̱ Pedro y'adzoowu̶ ajku̶xy : — Jootwimbijtku̶x ma je̱'e̱ Diosu̶ñ y nu̶u̶be̱jtku̶x nidu'ug nidu'ug mu̶u̶d je̱'e̱ Jesucristo xyu̶u̶ , wan je̱'e̱ Dios mboky mgu̶dyeey xywyinmé̱kxu̶yu̶ch ajku̶xy , y du'un je̱' y'Espíritu Santo xymyooygyu̶xu̶ch .
44002039	Mu̶dyiibu̶ je̱'e̱ Dios y'awaanu̶u̶y miich mje̱' je̱' ajku̶xy , je̱'e̱ m'ung m'ana'k , je̱'e̱ m'ok'ung m'ok'ana'k ajku̶xy , y nan ku̶xyu̶ je̱'e̱ ja'ay mu̶dyiibu̶ ju̶gué̱mnu̶ju̶ñ ajku̶xy , mu̶dyiibu̶ je̱'e̱ Windzú̶n Dios wyin'ixe̱e̱mbyñu̶ju̶ñ .
44002040	Mu̶u̶d adayaaba ayuuk y mu̶u̶d je̱'e̱ wiingpu̶ ayuuk may , du'un je̱'e̱ Pedro mayjya'ay mu̶gapxy y wingapx ju̶jpkapxu̶u̶ygyu̶xy ; myu̶naañ : — ¡ Puyo'oydyuutku̶x je̱'e̱ du'umbu̶ ja'ay mu̶dyiibu̶ je̱'e̱ Dios ka'p kapxymyu̶doogu̶xyu̶ñ !
44002041	Y du'unu̶tz je̱'e̱ mu̶dyiibu̶ je̱'e̱ Pedro y'ayuuk mu̶bu̶jkku̶xu̶ñ nu̶u̶be̱jtku̶x je̱' , chi je̱'e̱ mu̶bu̶jkpu̶du̶jk oy ñimayu̶u̶ygyu̶xy jii da'a nidu̶gu̶u̶g miltu̶ .
44002042	Nigu̶xyu̶ je̱'e̱ u̶xpu̶jku̶ñ najty panú̶kxku̶xy neby je̱'e̱ apóstolestu̶jk najty yaj'u̶xpu̶jkku̶xyu̶ñ , y ñaymyooyu̶gu̶xy amíñ u̶xyu̶py tijaty myu̶dajtku̶xypyu̶ñ , y mu̶bu̶jktzoogu̶xy je̱'e̱ Dios y ñayyo'oymyujku̶gu̶xy ko naty chajkaagy adugu̶'u̶waangu̶xy .
44002043	Nigu̶xyu̶ najty mu̶k yajnú̶kx yajju̶wu̶u̶ygyu̶xy je̱'e̱ mu̶jwinma'añ y ijxpe̱jt mu̶dyiibu̶ je̱'e̱ apóstolestu̶jk najty may tyuungu̶xypyu̶ñ .
44002044	Je̱'e̱ mu̶dyiibu̶ je̱'e̱ Jesús najty tu̶ mu̶bu̶jkku̶xy , tu'ugmúky najty je̱'e̱ y'ijtku̶xy , y yajwa'kxku̶xy tijaty najty myu̶dajtku̶xypyu̶ñ , ñaymyooyu̶gu̶xy ku̶xyu̶ tijaty amíñ u̶xyu̶py ;
44002045	tyókku̶xypy najty je̱'e̱ pyu̶da'agy y ku̶xyu̶ tijaty myu̶dajtku̶xypyu̶ñ , y chi je̱'e̱ meeñ najty yajwa'kxku̶xy du'uñdyu̶ pu̶njaty nidu'ug nidu'ug yajmayjyátyu̶ñ .
44002046	Jaboom jaboom najty ñayyo'oymyujku̶gu̶xy ma je̱'e̱ mu̶jtzajptu̶jku̶ñ , y nan ma je̱'e̱ tyu̶jk ajku̶xyu̶ñ chajkaagy adugu̶u̶ygyu̶xy y kyaaygyu̶xy y'uukku̶xy ni'amugu̶'u̶ agujk jootkujk mu̶u̶d je̱'e̱ y'oy'aa y'oyjyoot ajku̶xy .
44002047	Win'u̶u̶gu̶xy winyaaxku̶xy je̱'e̱ Dios najty y nigu̶xyu̶ je̱'e̱ kajptja'ay najty jyanchtzojku̶gu̶xy ; y jaboom jaboom je̱'e̱ Windzú̶n Dios je̱'e̱ mu̶bu̶jkpu̶du̶jk najty yajnimayu̶'u̶y mu̶dyiibu̶ je̱'e̱ aanu̶mu̶ ni'idzooku̶ñ najty paatpu̶ñ ajku̶xy .
44003001	Du'un tu'ook je̱'e̱ Pedro mu̶u̶d je̱'e̱ Juan pya'ttu̶gu̶u̶ygyu̶xy nime̱tzk ma je̱'e̱ mu̶jtzajptu̶jku̶ñ ku'udu̶gu̶'u̶xu̶u̶ , je̱'e̱ hooru̶ najty mu̶naa je̱'e̱ Dios mu̶bu̶jktzoogu̶xyu̶ñ .
44003002	Jaboom jaboom najty je̱'e̱ tekymya'atpu̶ja'ay tu'ug yajnú̶kxku̶xy ma je̱'e̱ mu̶jtzajptu̶jku̶ñ , du'un najty je̱'e̱ tekymya'at tu̶ mya'axung'áty , chi pu̶daakku̶xy ma je̱'e̱ mu̶jtzajptu̶jk'aguuy mu̶dyiibu̶ xu̶u̶'ajtpu̶ñ je̱'e̱ Janch'oybyu̶ , neby je̱'e̱ limoosnu̶ jim mu̶baad yujkwa'añ ma je̱'e̱ ja'ay mu̶dyiibu̶ naty tu̶gu̶u̶ygyu̶xpu̶ñ ma je̱'e̱ mu̶jtzajptu̶jku̶ñ .
44003003	Ko je̱'e̱ tekymya'atpu̶ja'ay ijxy je̱'e̱ Pedro mu̶u̶d je̱'e̱ Juan tyu̶jktu̶gu̶'u̶waangu̶xy najty ma je̱'e̱ mu̶jtzajptu̶jku̶ñ , chi je̱'e̱ limoosnu̶ yujkwaanu̶ ajku̶xy .
44003004	Ko je̱'e̱ Pedro mu̶u̶d je̱'e̱ Juan du'un ijxku̶xy je̱'e̱ tekymya'atpu̶ ja'ay , chi je̱'e̱ Pedro myu̶naañ : — Windu̶kxpe̱jtku̶ch ajku̶xy .
44003005	Chi je̱'e̱ tekymya'atpu̶ ja'ay wyindu̶kxpejty , ju̶jp'íxy myo'owu̶u̶ju̶ch tii we̱e̱nu̶ ajku̶xy .
44003006	Peru̶ chi je̱'e̱ Pedro ñu̶maayu̶ : — Ka'p u̶u̶ch platu̶ ni ooru̶ nmu̶u̶du̶ch , peru̶ je̱'e̱ mu̶dyiibu̶ u̶u̶ch nmu̶u̶du̶ñ je̱' nmo'owu̶py : mu̶u̶d je̱'e̱ Jesucristo je̱'e̱ Nazaretpu̶ xyu̶u̶ , u̶u̶ch miich nu̶maaby : tu̶naayu̶'u̶g y yo'oyu̶'u̶g .
44003007	Ko du'un nu̶maay , chi je̱'e̱ Pedro je̱'e̱ tekymya'atpu̶ ja'ay majch ma je̱'e̱ y'a'oygyu̶'u̶ju̶ñ y yajtu̶naaygyugu̶u̶y , y chi je̱'e̱ tyeky y je̱'e̱ tyekyyo'kt myu̶kpu̶jky y y'oyu̶u̶y .
44003008	Chi je̱'e̱ tekymya'atpu̶ ja'ay tu'ktú̶py ñajtztu̶bu̶u̶y y chi tyu̶naaygyugu̶u̶y y yo'oychóñ , mu̶'it tyu̶gu̶u̶y ma je̱'e̱ mu̶jtzajptu̶jku̶ñ mu̶u̶d je̱'e̱ Pedro y mu̶u̶d je̱'e̱ Juan yo'oyu̶p y ñu̶du̶jp chajptu̶jpnu̶ najty cham je̱'e̱ xu̶u̶ Dios ja'aymyéch o'owu̶dáty .
44003009	Ku̶xyu̶ je̱'e̱ mayjya'ay ijxku̶xu̶ñ ko najty yo'oyñu̶ y ja'aymyéch o'owu̶dáty je̱'e̱ xu̶u̶ Dios ,
44003010	mu̶k je̱'e̱ chu̶gu̶u̶y jyu̶wu̶u̶ygyu̶xy y yajnú̶kx yajju̶wu̶u̶ygyu̶xy ko du'un ijxku̶xy neby najty tu̶ tyuñ tu̶ jyadyii , je̱' ko y'ixy'ajtku̶xypy najty je̱' , y ñejwu̶u̶ygyu̶xypy najty ko je̱' je̱' je̱'e̱ mu̶dyiibu̶ je̱'e̱ limoosnu̶ najty yujkwaan'o'kp ma je̱'e̱ mu̶jtzajptu̶jk'aguuy mu̶dyiibu̶ xu̶u̶'ajtpu̶ñ je̱'e̱ Janch'oybyu̶ .
44003011	Je̱'e̱ tekymya'atpu̶ ja'ay mu̶dyiibu̶ najty tu̶ cho'ogyu̶ñ , ka'p najty je̱'e̱ Pedro mu̶u̶d je̱'e̱ Juan timy'u̶xmajtzku̶xy . Y ku̶xyu̶ najty je̱'e̱ ja'ay mu̶k yajnú̶kx yajju̶wu̶u̶ygyu̶xy tyajku̶xy myaaygyu̶xy , chi je̱'e̱ Pedro mu̶u̶d je̱'e̱ Juan mu̶k'eemby nimujkku̶xy ma je̱'e̱ mu̶jtzajptu̶jk winduuy mu̶dyiibu̶ xu̶u̶'ajtpu̶ñ Salomón , jim ma najty je̱' ajku̶xyu̶ñ .
44003012	Ko je̱'e̱ Pedro mayjya'ay du'un ijxy , chi nu̶maaygyu̶xy : “ Miich Israel ja'ay ajku̶xy : ¿ Ti ko mjanchwinmaaygyu̶xy mu̶j ku̶je̱e̱ ? ¿ Ti u̶u̶ch ko xyjyanchwindú̶kxku̶xy du'un neby adaa ja'ay u̶u̶chpyu̶ nu̶wu̶'u̶y tu̶ nyajtzookku̶xyu̶ñ y tu̶ nyajyo'oyyu̶'kku̶xyu̶ñ mu̶u̶d u̶u̶ch je̱'e̱ ngu̶'u̶mmu̶k'ajtu̶ñ ajku̶xy o ko u̶u̶ch mu̶u̶d oy nDios'o'owu̶dajtku̶xy ?
44003013	Je̱'e̱ Abraham , je̱'e̱ Isaac y je̱'e̱ Jacob Dyios , je̱'e̱ Dios mu̶dyiibu̶ je̱'e̱ nmu̶j'áp nmu̶jteedy y'o'owu̶dajtu̶ñ ajku̶xy , je̱' je̱'e̱ y'Ung Jesús mu̶jpu̶ ku'umaayu̶ñ tu̶ mo'oy , je̱'e̱ mu̶dyiibu̶ miich mgu̶'u̶ye̱jku̶ñ ajku̶xy ma je̱'e̱ tuungmu̶u̶dpu̶du̶jku̶ñ , y ko je̱'e̱ gobernador Pilato ja'anajtzmadzu̶'u̶waañ ka'p mgu'ubu̶jky ajku̶xy ko yajnajtzmadzu̶'u̶wu̶ch .
44003014	Ma najty jya'apadyii myujkwaangu̶xu̶ch ko wan yajnajtzmadzu̶'u̶y je̱'e̱ mu̶dyiibu̶ najty yajpaatp oy wa'adz y tu'uda'agy , ni'igyu̶ miich myujkwaangu̶xy ko je̱'e̱ ja'ay wan yajnajtzmadzu̶'u̶y mu̶dyiibu̶ najty tu̶ jya'ayyaj'o'ogyu̶ñ .
44003015	Du'un myaj'o'kku̶xy je̱'e̱ mu̶dyiibu̶ je̱'e̱ jugy'ajt ye̱jkpu̶ñ . Peru̶ Dios je̱'e̱ yajjuugypyu̶jk ma najty tu̶ y'o'ogyu̶ñ , y u̶u̶ch adaa nnidu̶y'ajt'ajtypy ajku̶xy .
44003016	Je̱' ko adaa pa'amja'ay je̱'e̱ Jesús xyu̶u̶ tu̶ mu̶bu̶ky mu̶dyiibu̶ miich m'ijxypy y m'ixy'ajtypyu̶ñ ajku̶xy . Je̱' ko tu̶ je̱'e̱ Jesús mu̶bu̶ky y paady ku̶xyu̶ tu̶ cho'ogy , du'un neby yam miich nigu̶xyu̶ m'ijxku̶xy mdú̶kxku̶xyu̶ñ .
44003017	“ Mu̶gu'uktu̶jk , u̶u̶ch nejwu̶u̶ybyu̶ch ko miich je̱'e̱ Jesús myaj'o'kku̶x mu̶u̶d je̱'e̱ mwindzu̶ndu̶jk ajku̶xy , paady du'un m'adu̶u̶tzku̶xy , je̱' ko najty mga'anejwu̶u̶ygyu̶xy tii du'un mduungu̶xypyu̶ñ .
44003018	Peru̶ tu̶ je̱'e̱ Dios du'un cham kuydyúñ neby je̱'e̱ y'ayuuknajtzkapxu̶u̶ybyu̶du̶jk nigu̶xyu̶ myu̶naangu̶xyu̶ñ : ko tzipku̶xp je̱'e̱ Kyristo y'o'ogu̶ch .
44003019	Paady yajtu̶gajtzku̶x je̱'e̱ mjoot mwinma'añ y jootwimbijtku̶x ma je̱'e̱ Diosu̶ñ , neby je̱'e̱ mboky mgu̶dyeey mu̶baad yajwinmé̱kxku̶xyu̶ñ . Y mu̶'it je̱'e̱ Windzú̶n xyajjootkugu̶'u̶wu̶ch ,
44003020	y ké̱xu̶ch je̱'e̱ Jesús , mu̶dyiibu̶ je̱'e̱ Dios tu̶u̶yu̶p wyin'ijxu̶ñ ko ke̱xa'añ wan Cristo y'idu̶ch ma miich ajku̶xyu̶ñ .
44003021	Oy je̱'e̱ Jesucristo jiiby tzajpjooty jada'achám y'okjakwu̶'u̶mu̶chñu̶ , u̶xtu̶ koonu̶ naty je̱'e̱ Dios ku̶xyu̶ tijaty ok'yaj'oyu̶ydya'ayñu̶ , je̱' ko du'un je̱'e̱ wa'adzpu̶ y'ayuuknajtzkapxu̶u̶ybyu̶du̶jk kujaaygyu̶xy , je̱'e̱ mu̶dyiibu̶ jékyu̶p tzu̶naaygyu̶xu̶ñ .
44003022	Du'un je̱'e̱ Moisés jékyu̶p nu̶maay je̱'e̱ nmu̶j'áp nmu̶jteedy ajtu̶m ajku̶xy : ‘ Je̱'e̱ mWindzú̶n mDios miich xyajnigue̱jxku̶xu̶p tu'ug je̱'e̱ ayuuknajtzkapxu̶u̶ybyu̶ mu̶dyiibu̶ pu̶dzú̶mu̶bu̶ñ ma je̱'e̱ mjuugy mmu̶gu'ug miich nidu'ugtu̶ ajku̶xyu̶ñ , du'un neby u̶u̶ch tu̶ xykyexyu̶ñ ayuukkapxwa'akxpu̶ . M'amdo'ijtu̶yu̶py je̱'e̱ y'ayuuk ku̶xyu̶ ajku̶xy du'un neby naty xyñu̶maaygyu̶xyu̶ñ ,
44003023	y ku̶xyu̶ pu̶n je̱'e̱ Dios y'ayuuknajtzkapxu̶u̶ybyu̶ ka'p kapxymyu̶doogu̶xyu̶ñ , ka'p je̱'e̱ tu'ugyu̶ y'ok'ijtku̶xnu̶ch mu̶u̶d je̱'e̱ myu̶gu'ugtu̶jk , je̱'e̱ judío ja'ay , yajpu̶dzu̶u̶mu̶gu̶xu̶p je̱' , tu'ook yajpu̶dzu̶myii . ’
44003024	“ Y ku̶xyu̶ je̱'e̱ Dios y'ayuuknajtzkapxu̶u̶ybyu̶du̶jk , chonda'agy ma je̱'e̱ Samuel u̶xtu̶ ma kyugu̶xu̶u̶y ajku̶xyu̶ñ , ñigápxku̶x je̱'e̱ nandu'un neby cham tyuñyii jyadyiiju̶ñ .
44003025	Miich xypyaatku̶xp mu̶dyiibu̶ je̱'e̱ Dios y'awaanu̶u̶y mu̶u̶d je̱'e̱ y'ayuuknajtzkapxu̶u̶ybyu̶du̶jk ajku̶xy , nan miich nandu'un xypyaatku̶xp mu̶dyiibu̶ je̱'e̱ Dios kyapxytyuunu̶ñ mu̶u̶d je̱'e̱ nmu̶j'áp nmu̶jteedy ajtu̶m ajku̶xy . Je̱' ko du'un je̱'e̱ Dios Abraham nu̶maay : ‘ Ngunúkxu̶byu̶ch je̱'e̱ naaxwiiñjya'ay ku̶xyu̶ mu̶u̶d miich kyu̶xpu̶ m'ok'ungu̶jk m'ok'ana'ktu̶jk ajku̶xy . ’
44003026	Ko je̱'e̱ Dios y'Ung y'o'ky , chi ja'adu'ook yajjuugypyu̶jky , y kejxy jayu̶jp ma miich ajku̶xyu̶ñ , neby mu̶baad xykyunúkxku̶xyu̶ñ y neby je̱'e̱ mju̶bu̶kwinma'añ mu̶baad nidu'ug nidu'ug m'u̶xmajtzku̶xyu̶ñ . ”
44004001	Pedro mu̶u̶d je̱'e̱ Juan , je̱'e̱ mayjya'ay najty je̱'e̱ myu̶dmu̶dyaakku̶xypyñu̶ ko je̱'e̱ judío teedy oy jya'tku̶xy mu̶u̶d je̱'e̱ mu̶jtzajptu̶jk kweentu̶'ajtpu̶ windzú̶n y mu̶u̶d je̱'e̱ saduceo ja'ay ajku̶xy .
44004002	Mu̶k najty je̱'e̱ jyanchjootma'tku̶xy ko je̱'e̱ Pedro mu̶u̶d je̱'e̱ Juan je̱'e̱ mayjya'ay najty yaj'u̶xpu̶jkku̶xy y nu̶maaygyu̶xy najty ko juugypyú̶gu̶p je̱'e̱ o'ogyjya'ay ajku̶xy , je̱' ko juugypyu̶jk je̱'e̱ Jesús ko y'o'ky .
44004003	Chi majtzku̶xy y kujaboomnu̶ pujxtu̶gooty pu̶daakku̶xy , je̱' ko najty tu̶ chu'uju̶u̶yñu̶ .
44004004	Janch nimay najty je̱'e̱ ajku̶xy , je̱'e̱ mu̶dyiibu̶ je̱'e̱ Pedro y'ayuuk najty tu̶ amdo'ijtku̶xyu̶ñ , y myu̶bu̶jkku̶x je̱' ; y je̱' je̱'e̱ mu̶bu̶jkpu̶du̶jk agu̶ ya'aydyu̶jkpu̶ yajmu̶choomujky ja'awe̱e̱n kya'amu̶gooxk mílu̶ch .
44004005	Kujaboom ñayyo'oymyujku̶gu̶xy jim Jerusalén je̱'e̱ judío windzu̶ndu̶jk ajku̶xy , je̱'e̱ amu̶jja'aydyu̶jk ajku̶xy y je̱'e̱ escribu̶ ja'ay ajku̶xy .
44004006	Nan jim najty je̱'e̱ Anás nandu'un je̱'e̱ mu̶dyiibu̶ je̱'e̱ teedy windzu̶n'adu̶u̶ najty nigu'ubajk'ajtpu̶ñ , je̱'e̱ Caifás , je̱'e̱ Juan , je̱'e̱ Alejandro y ku̶xyu̶ je̱'e̱ teedy windzú̶n nigu'ubajk'ajtpu̶ jyuugytyu̶jk myu̶gu'ugtu̶jk ajku̶xy .
44004007	Chi je̱'e̱ Pedro mu̶u̶d je̱'e̱ Juan woomiingu̶xy y pu̶daakku̶xy agujk ma najty tu̶ ñaymyujku̶gu̶xyu̶ñ , y chi yajtu̶u̶gu̶xy : — ¿ Pu̶n je̱'e̱ mu̶k'ajtu̶ñ tu̶ xymyooygyu̶xy o pu̶n xyu̶u̶ adaa du'un mu̶u̶d mduunu̶ ajku̶xy ?
44004008	Mu̶'it je̱'e̱ Pedro , je̱' ko myu̶dajtypy najty je̱'e̱ Espíritu Santo ma je̱'e̱ jyoot wyinma'añdyu̶ñ , chi adzoogu̶xy : — Miich kajpt windzú̶n ajku̶xy y amu̶jja'aydyu̶jk ajku̶xy :
44004009	miich ajku̶xy je̱' u̶u̶ch miich cham xyaj'amdoogu̶xp je̱'e̱ oybyu̶ tu̶u̶bu̶ yajtúñ ma je̱'e̱ pa'amja'ayu̶ñ , y mnejwu̶'u̶waangu̶xy neby tu̶ cho'ogyu̶ñ .
44004010	Cham u̶u̶ch nimu̶dyaakta'ay ajku̶xy ma je̱'e̱ mwinduuy miich ajku̶xyu̶ñ , wan je̱'e̱ Israel ja'ay nigu̶xyu̶ nejwu̶ydya'awu̶ch ajku̶xy , ko adayaaba ja'ay mu̶dyiibu̶ najty tekymya'adu̶ñ , cham ya yajpaady ma je̱'e̱ mwinduuy miich ajku̶xyu̶ñ oy mu̶k , mu̶u̶d je̱'e̱ Jesucristo je̱'e̱ Nazaretpu̶ xyu̶u̶ y myu̶k'ajt , je̱'e̱ mu̶dyiibu̶ miich myajcruutzpe̱jtu̶ñ ajku̶xy , je̱'e̱ mu̶dyiibu̶ je̱'e̱ Dios yajjuugypyu̶jku̶ñ ko najty tu̶ y'o'ogy .
44004011	Je̱'e̱ Jesús du'un je̱' neby je̱'e̱ oybyu̶ tzaa mu̶dyiibu̶ miich tu̶jkkojpu̶du̶jk ka'p myajtuungu̶xyu̶ñ , peru̶ je̱' oy tu̶ wyu̶'u̶mnu̶ ma je̱'e̱ poch chonda'agyu̶ñ .
44004012	Ka'p jii ni pu̶n mu̶dyiibu̶ je̱'e̱ n'aanu̶mu̶ mu̶baad xyajni'idzooku̶yu̶ ajtu̶m ajku̶xy . Jesucristo tu'kpajk mu̶dyiibu̶ je̱'e̱ Dios ye̱jk ma je̱'e̱ ja'ayu̶ñ ya naaxwiiñ mu̶dyiibu̶ je̱'e̱ n'aanu̶mu̶ mu̶baad xyajni'idzooku̶yu̶ ajtu̶m ajku̶xy .
44004013	Ko je̱'e̱ tuungmu̶u̶dpu̶du̶jk du'un ijxku̶x neby je̱'e̱ Pedro mu̶u̶d je̱'e̱ Juan aamú̶k jootmú̶k kyápxku̶xyu̶ñ , y je̱' ko ñejwu̶u̶ygyu̶xypy ko ka'p y'u̶xpu̶kyjya'ayu̶ch ajku̶xy y ko yuung naaxypy jya'ay'ajtku̶xy , chi mu̶k tyajku̶xy myaaygyu̶xy , nan y'u̶xkajpku̶x ko jye̱'e̱ju̶ch ajku̶xy je̱'e̱ mu̶dyiibu̶ je̱'e̱ Jesús najty tu̶ mu̶dwu̶dijtku̶xyu̶ñ .
44004014	Y ko najty je̱'e̱ ja'ay jyaktimyjyímu̶chpyu̶ mu̶dyiibu̶ najty tu̶ cho'ogyu̶ñ tyu̶na'ay mu̶u̶d je̱' ajku̶xy , y paady najty ka'p mu̶baad myu̶naangu̶xy ko ka'p jyaanchu̶ch .
44004015	Chi je̱'e̱ tuungmu̶u̶dpu̶du̶jk ane̱'e̱mu̶ñ ye̱jkku̶xy ko wan yajpu̶dzu̶myii ajku̶xy ma je̱'e̱ mayjya'ay najty tu̶ ñaymyujku̶gu̶xyu̶ñ , y agu̶ je̱du̶'ajty wyu̶'u̶mu̶u̶ygyu̶xy nigapx nimu̶dyaakku̶xy je̱'e̱ Pedro mu̶u̶d je̱'e̱ Juan pyoky kyu̶dyeey ajku̶xy .
44004016	Myu̶naangu̶xy : — ¿ Ti nduunu̶mu̶py ajku̶xy mu̶u̶d adayaaba ja'ay ajku̶xy ? Ku̶xyu̶ je̱'e̱ ja'ay nejwu̶u̶ydyaaygyu̶xy mu̶dyiibu̶ ya Jerusalén tzu̶naaygyu̶xpu̶ñ ko je̱'e̱ ijxpe̱jt mu̶jwinma'añbyu̶ tu̶ tuungu̶xy , y ka'p mu̶baad nmu̶naanu̶m ajku̶xy ko kya'abu̶ch .
44004017	Ka'pu̶ adaa ayuuk du'un wya'kx'adu̶'u̶dzu̶ch , tzu̶k adzu̶gu̶u̶yu̶m ajku̶xy , ka'pu̶ je̱'e̱ Jesús xyu̶u̶ oknimu̶dyaakku̶xnu̶ch .
44004018	Chi je̱'e̱ Pedro mu̶u̶d je̱'e̱ Juan mu̶jwoogu̶xy y nu̶maaygyu̶xy ko ka'p je̱'e̱ Jesús mu̶baad oknimu̶dyaakku̶xnu̶ , y nan ka'p mu̶baad y'ok'yaj'u̶xpu̶jkku̶xnu̶ mu̶u̶d je̱'e̱ Jesús xyu̶u̶ .
44004019	Mu̶'it je̱'e̱ Pedro mu̶u̶d je̱'e̱ Juan y'adzoogu̶xy : — Winmaaygyu̶x miich ku̶'u̶m pu̶nu̶ oy du'un ma je̱'e̱ Diosu̶ñ , ko u̶u̶ch miich jayu̶jp ngapxymyu̶doogu̶xu̶ch y ka'p je̱'e̱ Diósu̶ch .
44004020	U̶u̶ch ajku̶xy ka'p u̶u̶ch mu̶baad amoñu̶ n'ijtku̶xy neby u̶u̶ch tu̶ n'ijx tu̶ nmu̶doogu̶xyu̶ñ .
44004021	Mu̶'it je̱'e̱ tuungmu̶u̶dpu̶du̶jk y'adzu̶gu̶u̶yu̶gu̶xy . Ka'p mu̶winma'añbyaatku̶xy neby tzaachtyuungu̶xu̶chu̶ñ , je̱' ko ku̶xyu̶ je̱'e̱ ja'ay Dios najty ja'aymye̱jtz o'owu̶dajtku̶xy mu̶u̶d je̱'e̱ mu̶dyiibu̶ najty tu̶ tyuñ tu̶ jyadyii .
44004022	Je̱'e̱ tekymya'atpu̶ja'ay mu̶dyiibu̶ tzooku̶ñ ko je̱'e̱ Dios mu̶jwinma'añ tuuñ , juxytyikxy ñaxy najty jyumu̶jt je̱' .
44004023	Ko je̱'e̱ Pedro mu̶u̶d je̱'e̱ Juan yajnajtzmadzu̶u̶y ajku̶xy , chi ñú̶kxku̶xy ma je̱'e̱ myu̶gu'ugtu̶jk najty ajku̶xyu̶ñ y yajmu̶dmu̶dyaaktaaygyu̶xy ku̶xyu̶ neby je̱'e̱ teedy windzú̶n y je̱'e̱ amu̶jja'aydyu̶jk najty tu̶ ñu̶maayu̶gu̶xyu̶ñ .
44004024	Ko du'un mu̶doogu̶xy , chi je̱'e̱ Dios nigu̶xyu̶ kipxy mu̶bu̶jktzoodu̶gu̶u̶ygyu̶xy , myu̶naangu̶xy : “ Windzú̶n Dios , miich je̱'e̱ tzajp tu̶ m'oydyúñ , je̱'e̱ naaxwiimbu̶ , je̱'e̱ mejy y ku̶xyu̶ tijaty ya naaxwiiñ yajpaatpu̶ñ .
44004025	Miich mu̶u̶d je̱'e̱ m'Espíritu Santo myajkápx je̱'e̱ mduumbu̶ David , myu̶naañ :
44004026	Je̱'e̱ naaxwiiñ ane̱'e̱mbu̶du̶jk myu̶dzibu̶u̶ygyu̶xypy je̱'e̱ Dios , y je̱'e̱ tuungmu̶u̶dpu̶du̶jk naymyujku̶p je̱'e̱ ajku̶xy y mu̶dzibu̶u̶ygyu̶xy je̱'e̱ windzú̶n Dios y je̱'e̱ Cristo mu̶dyiibu̶ je̱'e̱ Dios tu̶ win'ixyu̶ñ . ’
44004027	“ Jaanch je̱'e̱ ane̱'e̱mbu̶ Herodes mu̶u̶d je̱'e̱ gobernador Poncio Pilato ya ñaymyujku̶ ajku̶xy ma adayaaba kajptu̶ñ mu̶u̶d je̱'e̱ ka'pu̶ jyudíoja'ayu̶chu̶ñ ajku̶xy , y mu̶u̶d je̱'e̱ judío ja'ay ajku̶xy , mu̶dzibu̶u̶ygyu̶xy je̱'e̱ wa'adzpu̶ m'Ung Jesús mu̶dyiibu̶ najty tu̶ mwin'ixy neby je̱'e̱ Crístoju̶ñ .
44004028	Je̱' du'un ku̶xyu̶ kuydyuungu̶x neby najty miich Windzú̶n Dios tu̶ myajnigu'udugu̶'u̶yu̶ñ ko du'un tyunu̶u̶ jyadu̶u̶ju̶ch .
44004029	Jada'achám Windzú̶n Dios , m'ijxypy neby u̶u̶ch yu̶'u̶ tuungmu̶u̶dpu̶du̶jk xy'adzu̶gu̶u̶ygyu̶xyu̶ñ y mo'o je̱'e̱ mduumbu̶du̶jk jootmu̶k'ajtu̶ñ ajku̶xy , neby je̱'e̱ m'ayuuk mdu̶y'ajt mu̶baad aamú̶k jootmú̶k kapxwa'kxku̶xyu̶ñ ,
44004030	y mu̶u̶d miich je̱'e̱ mmu̶k'ajtu̶ñ yajtzookku̶xu̶py je̱'e̱ pa'amja'aydyu̶jk , y tyuungu̶xu̶py je̱'e̱ ijxpe̱jt y mu̶jwinma'añ ajku̶xy mu̶u̶d je̱'e̱ wa'adzpu̶ m'Ung Jesús xyu̶u̶ . ”
44004031	Y ko je̱'e̱ Dios mu̶bu̶jktzoodaay ajku̶xy , chi je̱'e̱ naax chu̶yuuy ma najty nigu̶xyu̶ yajpaatku̶xyu̶ñ , y nigu̶xyu̶ je̱'e̱ Espíritu Santo y'adu̶gu̶u̶y jyoottu̶gu̶u̶yu̶ ajku̶xy , y aamú̶k jootmú̶k najty je̱'e̱ Dios y'ayuuk tyu̶y'ajt kapxwa'kxku̶xnu̶ .
44004032	Je̱'e̱ mayjya'ay mu̶dyiibu̶ najty tu̶ mu̶bu̶jkku̶xyu̶ñ , tu'ugyu̶ najty jyoot wyinma'añ je̱'e̱ ajku̶xyu̶ñ . Ni pu̶n najty kya'amu̶na'añ ko naydyu'um tijaty je̱'e̱'áty , agu̶ du'un najty myu̶naangu̶xy ko nigu̶xyu̶ je̱'e̱'ajtku̶xy .
44004033	Je̱'e̱ apóstolestu̶jk kyapxwa'kx'adu̶u̶tzku̶xypy najty je̱'e̱ mu̶k'ajtmu̶u̶dpu̶ tu̶y'ajt , du'un neby je̱'e̱ Windzú̶n Jesús jyuugypyu̶jkyu̶ñ ko y'o'ky . Y janch mu̶j najty je̱'e̱ Dios nigu̶xyu̶ pyube̱jt pyudu̶gu̶u̶yu̶gu̶xy .
44004034	Ma je̱' ajku̶xyu̶ñ ka'p najty ni pu̶n , pu̶n tii yajmayjyajtpu̶ñ , je̱' ko ku̶xyu̶ tijaty najty myu̶dajtku̶xypyu̶ñ naax o tu̶jk , tyókku̶xypy je̱'e̱ najty ,
44004035	y je̱'e̱ meeñ je̱'e̱ apóstolestu̶jk najty yajku̶'u̶du̶gu̶u̶ygyu̶xypy , y je̱' najty je̱'e̱ yajwa'kxku̶xp du'uñdyu̶ pu̶njaty nidu'ug nidu'ug yajmayjyátyu̶ñ .
44004036	Jim najty levitu̶ja'ay tu'ug mu̶u̶du̶ch ajku̶xy mu̶dyiibu̶ tuumb ma je̱'e̱ mu̶jtzajptu̶jku̶ñ , mu̶dyiibu̶ xu̶u̶'ajtpu̶ñ José , mu̶dyiibu̶ ma'axung'ajtu̶ñ ma je̱'e̱ naax mejy'agujkpu̶ mu̶dyiibu̶ xu̶u̶'ajtpu̶ñ Chipre , je̱'e̱ mu̶dyiibu̶ je̱'e̱ apóstolestu̶jk xyu̶u̶mooyu̶ñ ajku̶xy Bernabé , ( je̱'e̱ mu̶dyiibu̶ wimbu̶dzu̶u̶mbu̶ñ : “ Yajjootkujk'ajtpu̶ ” ) .
44004037	Je̱'e̱ Bernabé tyok je̱'e̱ tyuundaakt mu̶dyiibu̶ najty myu̶u̶du̶ñ , y chi je̱'e̱ meeñ mu̶nu̶kxy y yajku̶'u̶du̶gu̶u̶y je̱'e̱ apóstolestu̶jk ajku̶xy .
44005001	Peru̶ je̱'e̱ ja'ay ja'adu'ug mu̶dyiibu̶ xu̶u̶'ajtpu̶ñ Ananías , mu̶u̶d je̱'e̱ tyo'oxyu̶jk Safira tókku̶xy je̱'e̱ tyuundaakt tu'ug .
44005002	Ananías kyoonwu̶'u̶m je̱'e̱ meeñ , y mu̶'it je̱'e̱ apóstolestu̶jk je̱'e̱ jakwe̱e̱nu̶bu̶ oy yajku̶'u̶du̶gu̶'u̶y , y je̱'e̱ tyo'oxyu̶jk ñejwu̶u̶by najty je̱'e̱ du'un .
44005003	Chi je̱'e̱ Pedro nu̶maay je̱'e̱ Ananías : — Ananías , ¿ ti je̱'e̱ mu̶jku'u wyinma'añ ko tu̶ myajtuunu̶ , ko je̱'e̱ y'Espíritu Santo mwin'u̶u̶na'añ y tu̶ mbugóñ je̱'e̱ meeñ neby je̱'e̱ pu̶da'agy tu̶ tzoo'adyiiju̶ñ je̱'e̱ tu̶u̶bu̶ mdoogy ?
44005004	¿ Nej ka'p najty je̱'e̱ miich mduundaakt'ajtypyu̶ ? Y ko tu̶ mdoogy , ¿ nej ka'p najty je̱'e̱ meeñ miich mje̱'e̱'ade̱e̱mbyu̶ ? ¿ Ti ko du'un tu̶ mduundu̶góy ? Dios tu̶ mwin'u̶u̶ñ , y ka'p jya'ayu̶ch .
44005005	Ko du'un mu̶dooy , timymyu̶'ityu̶ je̱'e̱ Ananías kyu̶daay , y chi y'o'ky . Y ku̶xyu̶ pu̶njaty du'un mu̶doogu̶xu̶ñ mu̶k je̱'e̱ chu̶gu̶u̶ygyu̶xy .
44005006	Mu̶'it je̱'e̱ tzugajy'ana'ktu̶jk nije̱' myiingu̶xy , chi je̱'e̱ Ananías ñi'kx mo'ongu̶xy y oy yajnaaxtu̶gu̶u̶ygyu̶xy .
44005007	Kudu̶gu̶u̶g hooru̶ naxy , je̱'e̱ Ananías tyo'oxyu̶jk oy tyu̶gu̶'u̶y , y ka'p najty tii nejwu̶'u̶y tii najty tu̶ tyuñ tu̶ jyadyii mu̶u̶d je̱'e̱ ñiya'aydyu̶jk .
44005008	Chi je̱'e̱ Pedro yajtu̶u̶wu̶ : — Awaanu̶u̶ygyu̶ch , ¿ nej jaanch je̱'e̱ tuundaakt du'un tu̶ mdókku̶xy neby tu̶ mnigápxku̶xyu̶ñ ? Chi je̱'e̱ to'oxyu̶jk y'adzooy : — Jaanch u̶u̶ch je̱'e̱ du'un tu̶ ndókku̶xy .
44005009	Chi je̱'e̱ Pedro ñu̶maayu̶ : — ¿ Ti ko kipxy kyapxy tu̶ mduungu̶xy ko mwin'u̶u̶naangu̶xy je̱'e̱ Windzú̶n y'Espíritu ? Chi je̱'e̱ ja'ay myiingu̶xy mu̶dyiibu̶ je̱'e̱ mniya'aydyu̶jk oy tu̶ yajnaaxtu̶gu̶u̶ygyu̶xyu̶ñ , y nan cham miich nandu'un xyajnu̶kxa'añ ajku̶xy .
44005010	Timymyu̶'ityu̶ je̱'e̱ Safira kyu̶daay y o'ogy oy kyu̶da'agy ma je̱'e̱ Pedro tyekymyu̶jku̶ñ . Ko je̱'e̱ tzugajy'ana'ktu̶jk tyu̶gu̶u̶ygyu̶xy , chi oy paatku̶xy o'ogy , y chi yajpu̶dzu̶u̶mgu̶xy y oy yajnaaxtu̶gu̶u̶ygyu̶xy ma je̱'e̱ ñiya'aydyu̶jk ñamu̶jku̶ñ .
44005011	Y ku̶xyu̶ je̱'e̱ mu̶bu̶jkpu̶du̶jk , y ku̶xyu̶ mu̶dyiibu̶ ijx mu̶doogu̶xu̶ñ neby najty tu̶ tyuñ tu̶ jyadyii oy mu̶k chu̶gu̶u̶ybyu̶jkku̶xy .
44005012	Je̱'e̱ apóstolestu̶jk tyuungu̶xypy najty je̱'e̱ ijxpe̱jt y mu̶jwinma'añ ma je̱'e̱ ja'ay ajku̶xyu̶ñ , y ku̶xyu̶ je̱'e̱ ja'ay mu̶dyiibu̶ mu̶bu̶jkku̶xpu̶ñ , jaboom jaboom najty ñayyo'oymyujku̶gu̶xy ma je̱'e̱ mu̶jtzajptu̶jk winduuy mu̶dyiibu̶ xu̶u̶'ajtpu̶ñ Salomón .
44005013	Ka'p najty je̱'e̱ apóstolestu̶jk ni pu̶n pyuyo'oy pyunaxu̶'u̶wa'añyii ajku̶xy , peru̶ je̱'e̱ mayjya'ay mu̶dyiibu̶ je̱'e̱ Jesús mu̶bu̶jkku̶xpu̶ñ janch wingudzu̶gu̶u̶yu̶py je̱'e̱ najty ajku̶xy .
44005014	Y mayjya'ay mu̶bu̶jkku̶x je̱'e̱ Jesús y'ayuuk tyu̶y'ajt , ya'aydyu̶jktu̶jk y to'oxyu̶jktu̶jk ajku̶xy .
44005015	Y yajpu̶dzu̶u̶mgu̶xypy najty je̱'e̱ pa'amja'aydyu̶jk mu̶jtu'ugujk , pu̶daakku̶xy ku̶jx'aam y catru̶ku̶xp , ko naty je̱'e̱ Pedro jim ñaxu̶'u̶y ka'p jyékyu̶ch nu̶kxy je̱'e̱ y'aa'é̱pk jya'ady ma je̱'e̱ pa'amja'aydyu̶jk nidu'ugtu̶ ajku̶xyu̶ñ .
44005016	Nandu'un je̱'e̱ mayjya'ay mu̶dyiijáty tzóngu̶xpu̶ñ ma je̱'e̱ wingonbu̶ kajptu̶ñ , myiingu̶xy najty Jerusalén , mu̶dmiingu̶xy je̱'e̱ pa'amja'aydyu̶jk y mu̶dyiijáty je̱'e̱ ka'a'óybyu̶ yaj'ayoowu̶bu̶ñ ajku̶xy , y tzooktaaby najty je̱'e̱ nigu̶xyu̶ ajku̶xy .
44005017	Mu̶'it je̱'e̱ teedy windzú̶n nigu'ubajk'ajtpu̶ y mu̶dyiibu̶ je̱'e̱ saduceo y'u̶xpu̶jku̶ñ mu̶jpu̶daakku̶xpu̶ñ mu̶dyiibu̶ najty mu̶u̶d tu'ugyu̶ y'ijtku̶xyu̶ñ jyootma'ttaaygyu̶xy , y ka'p du'un yajmu̶'oy'ijxku̶xy je̱'e̱ apóstoltu̶jk ,
44005018	y chi je̱'e̱ apóstolestu̶jk majtzku̶xy y pu̶daakku̶xy ma je̱'e̱ mu̶jpujxtu̶jku̶ñ .
44005019	Peru̶ je̱'e̱ Windzú̶n Dios y'ángel tu'ug je̱'e̱ mu̶'it koodz , yaj'awaatz je̱'e̱ pujxtu̶jk y yajpu̶dzu̶u̶mu̶ ajku̶xy ; ñu̶maayu̶gu̶xy :
44005020	“ Nú̶kxku̶x ma je̱'e̱ mu̶jtzajptu̶jku̶ñ , y yajmu̶dmu̶dyaakku̶x je̱'e̱ mayjya'ay ku̶xyu̶ je̱'e̱ Jesucristo y'ayuuk tyu̶y'ajt neby je̱'e̱ jembyu̶ jugy'ajtu̶ñ mu̶baad paatku̶xyu̶ñ . ”
44005021	Ko du'un mu̶doogu̶xy , chi kujaboom jopy ñú̶kxku̶xy ma je̱'e̱ mu̶jtzajptu̶jku̶ñ y yaj'u̶xpu̶jktu̶gu̶u̶y ajku̶xy . Chi je̱'e̱ teedy windzú̶n nigu'ubajk'ajtpu̶ y pu̶njaty najty jim myu̶u̶d , kapxyñiguejxy je̱'e̱ judío amu̶jja'aydyu̶jk ajku̶xy ko wan naymyujku̶gu̶xy ma je̱'e̱ mu̶jjúntu̶ju̶ñ , y chi je̱'e̱ apóstolestu̶jk kapxyñigue̱jxku̶xy ko wan nu̶kxy yajtzónu̶gu̶xyu̶ jiiby pujxtu̶gooty .
44005022	Peru̶ ko je̱'e̱ policía jim jya'tku̶xy ma je̱'e̱ pujxtu̶jku̶ñ , ka'p je̱'e̱ apóstolestu̶jk paatku̶xy y chi je̱'e̱ ayuuk mu̶wimbijtku̶xnu̶ ,
44005023	myu̶naangu̶xy : — Aduky u̶u̶ch je̱'e̱ pujxtu̶jk tu̶ nbaatku̶xy , y je̱'e̱ tziptuumbu̶tu̶jk jim tu̶jk'aguuy kyweentu̶'ajtku̶xy , peru̶ ko u̶u̶ch je̱'e̱ pujxtu̶jk tu̶ nyaj'awaatzku̶xy ka'p u̶u̶ch jiiby ni pu̶n tu̶ nbaatku̶xy .
44005024	Ko du'un mu̶dooy je̱'e̱ teedy windzú̶n nigu'ubajk'ajtpu̶ , je̱'e̱ mu̶jtzajptu̶jk kweentu̶'ajtpu̶ windzú̶n y je̱'e̱ teedy windzu̶ndu̶jk , chi wyinmaaydyu̶gu̶u̶ygyu̶xy , myu̶naangu̶xy : “ ¿ neby adaa y'okkugu̶xu̶'u̶wu̶ch ? ” .
44005025	Mu̶'it je̱'e̱ ja'ay tu'ug myiiñ mu̶dyiibu̶ nu̶maayu̶ju̶ñ ajku̶xy : — Je̱'e̱ ja'ay mu̶dyiibu̶ miich pujxtu̶gooty mbu̶daakku̶xu̶ñ , chim je̱'e̱ mayjya'ay janch yaj'u̶xpu̶jkku̶xy ma je̱'e̱ mu̶jtzajptu̶jku̶ñ .
44005026	Chi je̱'e̱ mu̶jtzajptu̶jk kweentu̶'ajtpu̶ windzú̶n mu̶u̶d je̱'e̱ policiatu̶jk ñú̶kxku̶xy ma je̱'e̱ apóstolestu̶jk najty jya'ayyaj'u̶xpu̶jkku̶xyu̶ñ , chi majch ajku̶xy y yajnú̶kxku̶xy oyjyoot , je̱' ko najty chu̶gu̶u̶ygyu̶xy ko je̱'e̱ mayjya'ay nu̶kxy chaaga'achii ajku̶xy .
44005027	Ko yajja'tku̶xy , chi pu̶daakku̶xy mu̶jjuntu̶jooty , chi je̱'e̱ teedy windzú̶n nigu'ubajk'ajtpu̶ je̱'e̱ apóstolestu̶jk nu̶maaygyu̶xy :
44005028	— U̶u̶ch miich tu̶ nja'a''agapxtujkku̶xy ko ka'p mu̶baad m'ok'yaj'u̶xpu̶jkku̶xnu̶ je̱'e̱ Jesús y'u̶xpu̶jku̶ñ . ¿ Y ti tu̶ mduungu̶xy ? Tu̶ je̱'e̱ u̶xpu̶jku̶ñ ku̶xyu̶ myajwa'kxtaaygyu̶xy ma je̱'e̱ Jerusalén kajptu̶ñ , y u̶u̶ch miich xypyoky'ijxku̶xp ko je̱'e̱ Jesús y'o'ky .
44005029	Chi je̱'e̱ Pedro mu̶u̶d je̱'e̱ apóstolestu̶jk y'adzoogu̶xy : — Tzipku̶xp u̶u̶ch je̱'e̱ Dios jayu̶jp ngapxymyu̶doogu̶xu̶ch y ka'p jya'ayu̶ch .
44005030	Je̱'e̱ Dios mu̶dyiibu̶ je̱'e̱ nmu̶j'áp nmu̶jteedy y'o'owu̶dajtu̶ñ ajku̶xy , je̱' je̱'e̱ Jesús yajjuugypyu̶jk mu̶dyiibu̶ miich cruutzkú̶xp myaj'o'kku̶xu̶ñ .
44005031	Jada'achám je̱'e̱ Dios y'a'oy'eemby Ane̱'e̱mbu̶ y Yajni'idzookpu̶ tu̶ pyu̶da'agyii neby je̱'e̱ judío ja'ay mu̶baad jyootwimbijtku̶xyu̶ñ y yajwinmé̱kxku̶xyu̶ñ je̱'e̱ pyoky kyu̶dyeey ajku̶xy .
44005032	Y adaa u̶u̶ch nnidu̶y'ajt'ajtypy ajku̶xy y nandu'un je̱'e̱ Espíritu Santo mu̶dyiibu̶ je̱'e̱ Dios yejkypyu̶ñ mo'oy pu̶njaty kapxymyu̶doowu̶bu̶ñ .
44005033	Ko du'un mu̶doogu̶xy , chi jyoot'ambu̶jktaaygyu̶xy y ja'adimyaj'o'ogaañ ajku̶xy .
44005034	Mu̶'it je̱'e̱ fariseo ja'ay tu'ug tyu̶naayu̶'ky ma je̱'e̱ tuungmu̶u̶dpu̶du̶jk ajku̶xyu̶ñ mu̶dyiibu̶ xu̶u̶'ajtpu̶ñ Gamaliel , mu̶dyiibu̶ je̱'e̱ Moisés y'ane̱'e̱mu̶ñ niwindzu̶n'ajtpu̶ñ , y mu̶dyiibu̶ je̱'e̱ mayjya'ay najty mu̶k yajmu̶j'ajtku̶xypyu̶ñ . Chi je̱'e̱ ane̱'e̱mu̶ñ yejky ko je̱'e̱ apóstolestu̶jk wan tzojku̶ yajpu̶dzu̶myii ajku̶xy jiiby tu̶ba'ay .
44005035	Mu̶'it je̱'e̱ tuungmu̶u̶dpu̶du̶jk nu̶maay : — Miich Israel ja'ay ajku̶xy , ix miich tii mduungu̶x mu̶u̶d adayaaba ja'ay ajku̶xy .
44005036	Ja'aymye̱jtzku̶x ko je̱'e̱ Teudas jékyu̶p pyu̶du̶'ky , myu̶naañ ko je̱' mu̶j ku̶xp , y chi je̱'e̱ ja'ay pyanu̶kxu̶ oy nimu̶daaxk mu̶go'pxtu̶ , chi je̱'e̱ romano tziptuumbu̶tu̶jk yaj'o'ku̶ , y chi je̱'e̱ jya'ay ku̶xyu̶ y'ayo'oy y'anaxu̶u̶ydyaaygyu̶xy mu̶dyiijáty najty panú̶kxu̶bu̶ñ ajku̶xy , y chi du'uñyu̶ ku̶xyu̶ tyu̶gooydyaaygyu̶xy .
44005037	Kujeky ko je̱'e̱ mayjya'ay ñakypye̱jtaay , mu̶'it je̱'e̱ Judas pyu̶du̶'ky mu̶dyiibu̶ Galilea tzombu̶ñ , mayjya'ay najty panú̶kxu̶p ; peru̶ nan yaj'o'ku̶ je̱'e̱ nandu'un , y ku̶xyu̶ je̱'e̱ jya'ay y'ayo'oy y'anaxu̶u̶ygyu̶xy mu̶dyiijáty najty panú̶kxu̶bu̶ñ .
44005038	Paady u̶u̶ch miich nu̶maaygyu̶xy , ko u̶xmajtzku̶x yu̶'u̶ apóstolestu̶jk y ka'p nej mduungu̶xy . Pu̶nu̶ kyu̶'u̶mwinma'añ myu̶wu̶dijtku̶xypy kú̶xu̶p tu̶góyu̶p je̱'e̱ mu̶naa ,
44005039	y pu̶nu̶ je̱'e̱ Dios jye̱' myu̶wu̶dijtu̶py ajku̶xy , miich ka'p mmu̶madaakku̶xu̶ch neby mu̶baad myajku'udu̶gooygyu̶xyu̶ñ . Naygyweentu̶'ajtu̶gu̶x , ka'p jékyu̶ch nu̶kxy je̱'e̱ Dios mmu̶dtziptuungu̶xy . Y kyapxymyu̶doogu̶x je̱'e̱ Gamaliel .
44005040	Mu̶'it je̱'e̱ apóstolestu̶jk mu̶jwoogu̶xy , chi wojpku̶xy y agapxtujkku̶xy ko ka'p mu̶baad y'ok'yaj'u̶xpu̶jkku̶xnu̶ y oknigapx oknimu̶dyaakku̶xnu̶ je̱'e̱ Jesús xyu̶u̶ ; mu̶'it najtzmadzu̶u̶y ajku̶xy .
44005041	Chi je̱'e̱ apóstolestu̶jk pyu̶dzu̶u̶mgu̶xy ma je̱'e̱ tuungmu̶u̶dpu̶du̶jk winduuy ajku̶xyu̶ñ janch jootkujk , ko je̱'e̱ Dios najty du'un tu̶ a'ixu̶'u̶y ko yajtzaachtyuungu̶xu̶ch mu̶u̶d je̱'e̱ Jesús kyu̶xpu̶ xyu̶u̶ .
44005042	Jaboom jaboom najty yaj'u̶xpu̶jkku̶xy y kapxwa'kxku̶xy je̱'e̱ oybyu̶ Jesús , je̱'e̱ Cristo , y'ayuuk tyu̶y'ajt jiiby ma je̱'e̱ mu̶jtzajptu̶jku̶ñ , nan majaty je̱'e̱ tu̶jku̶ñ .
44006001	Je̱'e̱ mu̶'it tiempo , je̱'e̱ mu̶bu̶jkpu̶du̶jk ni'igyu̶ najty je̱'e̱ ñimayu̶y'adu̶u̶tzku̶xy . Mu̶'it je̱'e̱ mu̶dyiibu̶ je̱'e̱ griego ayuuk kápxku̶xpu̶ñ tyu̶gu̶y naymyu̶kmu̶gápxu̶gu̶xpu̶ mu̶u̶d je̱'e̱ mu̶dyiibu̶ je̱'e̱ judío ayuuk kápxku̶xpu̶ñ , myu̶naangu̶xy ko je̱'e̱ griego ku'o'ogytyo'oxyu̶jktu̶jk kaayu̶ñ uuku̶ñ najty kipxyjyaty jaboom jaboom ka'apaatku̶xy mu̶u̶d je̱'e̱ judío ku'o'ogytyo'oxyu̶jktu̶jk .
44006002	Mu̶'it je̱'e̱ nimajmé̱tzkpu̶ apóstolestu̶jk je̱'e̱ mu̶bu̶jkpu̶du̶jk ku̶xyu̶ yajnaymyujktaayu̶ , y chi nu̶maaygyu̶xy : — Ka'p du'un y'óyu̶ch ko u̶u̶ch je̱'e̱ Dios ayuukkapxwa'kxu̶u̶ n'u̶xmádzu̶ch ajku̶xy y nú̶kxyu̶ch je̱'e̱ kaayu̶ñ uuku̶ñ n'okyajwa'kxku̶xpu̶ .
44006003	Paady miich mu̶gu'uktu̶jk , win'ijxku̶x ma miich ajku̶xyu̶ñ juxtujk je̱'e̱ ja'ay mu̶dyiibu̶ oy m'ixy'ajtku̶xypyu̶ñ , mu̶dyiibu̶ joot winma'añ oy yajxón mu̶dajtku̶xpu̶ñ y mu̶dyiibu̶ je̱'e̱ Espíritu Santo mu̶dajtku̶xpu̶ñ , wan adaa tuung túnu̶ch ajku̶xy .
44006004	U̶u̶ch ajku̶xy Dios u̶u̶ch nmu̶bu̶jktzo'adu̶'u̶dzaangu̶xypy y nyaj'u̶xpu̶jk'adu̶'u̶dzaangu̶xyu̶ch je̱'e̱ Dios y'ayuuk tyu̶y'ajt .
44006005	Nigu̶xyu̶ je̱'e̱ ayuuk ku'umaaygyu̶xy , y chi je̱'e̱ Esteban win'ijxku̶xy mu̶dyiibu̶ je̱'e̱ mu̶bu̶jku̶ñ mu̶k mu̶dajtpu̶ñ y mu̶daty je̱'e̱ Espíritu Santo , y je̱'e̱ Felipe , je̱'e̱ Prócoro , je̱'e̱ Nicanor , je̱'e̱ Timón , je̱'e̱ Parmenas y je̱'e̱ Nicolás , je̱'e̱ mu̶dyiibu̶ Antioquía tzombu̶ñ y jékyu̶p je̱'e̱ judío ja'ay kyostumbre najty ju̶jptu̶gu̶yu̶u̶yñu̶ .
44006006	Chi je̱'e̱ win'ixyjya'ay yajnú̶kxku̶xy ma je̱'e̱ apóstolestu̶jku̶ñ , y chi je̱'e̱ apóstolestu̶jk Dios mu̶bu̶jktzoogu̶xy y kyu̶'u̶ni'ixáju̶gu̶xy .
44006007	Je̱'e̱ Dios y'ayuuk tyu̶y'ajt ni'igyu̶ najty je̱'e̱ wya'kx'adu̶'u̶ch , y je̱'e̱ mu̶bu̶jkpu̶du̶jk ni'igyu̶ najty je̱'e̱ ñimayu̶y'adu̶u̶tzku̶xy jim Jerusalén . Y u̶xtu̶ je̱'e̱ judío teedy najty nimay mu̶bu̶jkku̶xp .
44006008	Je̱'e̱ Esteban myu̶dajtypy najty je̱'e̱ Dios myu̶k'ajt y kyunukx'ajtu̶ñ , y tyuumby najty je̱'e̱ mu̶jwinma'añ y ijxpe̱jt ma je̱'e̱ ja'ay ajku̶xyu̶ñ .
44006009	Mu̶'it nije̱' mu̶dyiibu̶ ñaymyujktaakt xu̶u̶'ajtku̶xpu̶ñ je̱'e̱ tuumbu̶ ni'idoogypyu̶ ajku̶xy , mu̶dyiibu̶ tu̶ y'awa'adzpu̶dzu̶u̶mgu̶xnu̶ju̶ñ , kipxy mu̶u̶d je̱'e̱ cirene ja'ay nije̱' , je̱'e̱ alejandría ja'ay , je̱'e̱ Cilicia ja'ay , y mu̶dyiibu̶ jim Asia naaxjooty tzóngu̶xpu̶ñ , ñay'amayu̶ydyu̶gu̶u̶yu̶ ajku̶xy mu̶u̶d je̱'e̱ Esteban ;
44006010	peru̶ ka'p najty mu̶madaakku̶xy , je̱' ko je̱'e̱ wij'ajt ke̱j'ajtu̶ñ najty mu̶u̶d kyapxy mu̶dyiibu̶ je̱'e̱ Espíritu Santo najty mooyu̶bu̶ñ .
44006011	Mu̶'it je̱'e̱ ja'ay nije̱' mu̶juuygyu̶xy mu̶dyiibu̶ je̱'e̱ Esteban mu̶baad ni'iwaambe̱jtku̶xy ko najty tu̶ mu̶doogu̶xy tu̶ mu̶gapxtu̶goy je̱'e̱ Moisés y je̱'e̱ Dios .
44006012	Du'un je̱'e̱ kajptja'ay oy yajjootma'ttaaygyu̶xy , je̱'e̱ amu̶jja'aydyu̶jk ajku̶xy y je̱'e̱ escribu̶ ja'ay ajku̶xy , chi oy du'un mu̶madaakku̶xy , majtzku̶xy je̱'e̱ Esteban y yajnú̶kxku̶xy ma je̱'e̱ judío ja'ay myu̶jjúntu̶ ajku̶xyu̶ñ .
44006013	Chi je̱'e̱ ja'ay u̶xtaay ajku̶xy mu̶dyiibu̶ ni'iwaambé̱tu̶bu̶ñ , myu̶naañ ajku̶xy : — Adayaaba ja'ay ju̶bu̶k axu̶u̶g adaa wa'adzpu̶ mu̶jtzajptu̶jk nigapxy nimu̶dya'agy y nandu'un je̱'e̱ Moisés y'ane̱'e̱mu̶ñ tyu̶y'ajt .
44006014	U̶u̶ch tu̶ nmu̶doogu̶xy ko du'un myu̶na'añ ko je̱'e̱ Jesús je̱'e̱ Nazaretpu̶ jida'añ je̱'e̱ mu̶jtzajptu̶jk y ko je̱'e̱ kostumbre yajtu̶gatza'añ mu̶dyiibu̶ je̱'e̱ Moisés tu̶ xymyooyu̶mu̶ñ ajku̶xy .
44006015	Je̱'e̱ judío tuungmu̶u̶dpu̶du̶jk y ku̶xyu̶ je̱'e̱ ja'ay mu̶dyiibu̶ najty jim u̶ñaaygyu̶xpu̶ñ , ko je̱'e̱ Esteban win'ijxpe̱jtku̶xy , chi je̱'e̱ wyiin jyu̶jp ijxu̶ ajku̶xy neby je̱'e̱ ángel wyiin jyu̶jpu̶ñ .
44007001	Mu̶'it je̱'e̱ teedy windzú̶n nigu'ubajk'ajtpu̶ je̱'e̱ Esteban yajtu̶u̶y pu̶nu̶ jaanch najty du'un tyu̶y'ajtu̶ch neby najty ñigápxu̶gu̶xyu̶ñ ,
44007002	y chi je̱'e̱ Esteban y'adzooy : “ mu̶gu'uktu̶jk y amu̶jja'aydyu̶jktu̶jk ajku̶xy , okmu̶doogu̶x : U̶u̶ch je̱'e̱ mu̶jpu̶ jaanchpyu̶ nDios ajtu̶m ajku̶xy nayyajni'igu̶xu̶'ku̶ jékyu̶p ma je̱'e̱ nmu̶j'áp nmu̶jteedy Abraham ajtu̶m ajku̶xyu̶ñ ko najty jim Mesopotamia naaxjooty y'ityñu̶ , ma najty ka'anu̶ chu̶naaydyaakpú̶kyñu̶ jim Harán .
44007003	Chi je̱'e̱ Dios ñu̶maayu̶ : ‘ U̶xmatz je̱'e̱ mnaax mgajpt y je̱'e̱ m'amu̶gu'uktu̶jk ajku̶xy , y nu̶kx ma je̱'e̱ naax mu̶dyiibu̶ nyajni'ixu̶'u̶we̱e̱mbyu̶ñ . ’
44007004	Mu̶'it je̱'e̱ Abraham choñ ma je̱'e̱ Caldea naaxjootyu̶ñ y ñu̶kxy tzu̶naaydyaakpu̶jkpu̶ jim Harán . Kujeky je̱'e̱ tyeedy y'o'knu̶ , chi je̱'e̱ Abraham Dios ya yajmiinu̶ ma adayaaba naax ma miich cham mdzu̶naaygyu̶xyu̶ñ .
44007005	Peru̶ ka'p je̱'e̱ Dios naax nidu'uñdyu̶ myooyu̶ , ni ma je̱'e̱ tyeky tu'ug najtzwa'agu̶wu̶chu̶ñ . Peru̶ jaanch yajwinwaanu̶u̶yu̶ ko je̱'e̱ y'ok'ungtu̶jk y'ok'ana'ktu̶jk myooyu̶xu̶ch ko naty tu̶ y'o'knu̶ , ( oy najty je̱'e̱ y'ung ni tu'ug kya'a'ítyñu̶ je̱'e̱ mu̶'it tiempo ) .
44007006	Du'un je̱'e̱ Dios ñu̶maayu̶ ko je̱'e̱ y'ok'ungtu̶jk y'ok'ana'ktu̶jk y'adzu̶naaygyu̶xu̶ch ma je̱'e̱ wiingja'ay ñaax kyajpt ajku̶xyu̶ñ , y ko tyuumbu̶'adu̶u̶ju̶ch ajku̶xy , y chaachtyuunu̶gu̶xu̶ch mu̶daaxk mu̶go'px jumu̶jt .
44007007	Peru̶ nandu'un je̱'e̱ Dios ñu̶maayu̶ : ‘ Ndzaachtyúnu̶byu̶ch je̱'e̱ naax kajpt ma je̱'e̱ m'ok'ungtu̶jk m'ok'ana'ktu̶jk naty tyuumbu̶'adyiiju̶ñ ajku̶xy , y mu̶'it jim chóngu̶xu̶ch y xymyu̶duungu̶xu̶chu̶ch yaa ma adayaaba ittu̶ñ . ’
44007008	Mu̶u̶d je̱'e̱ kyapxytyuunu̶ñ , Dios myooy je̱'e̱ Abraham ane̱'e̱mu̶ñ ko wan yajtu̶y'ajtu̶'u̶y . Paady ko je̱'e̱ Abraham y'ung Isaac mya'axung'ajty y kuduktujk xu̶u̶ je̱'e̱ y'ung tu̶y'ajtu̶u̶y . Nandu'un je̱'e̱ Isaac tu̶y'ajtu̶u̶y je̱'e̱ y'ung Jacob , y je̱'e̱ Jacob tu̶y'ajtu̶u̶y je̱'e̱ nimajmé̱tzkpu̶ y'ung y'ana'k ajku̶xy mu̶dyiibu̶ je̱'e̱ nimajmetzkpú̶kypyu̶ Israel ja'ay ni'ap'ajtku̶xu̶ñ .
44007009	“ Je̱'e̱ Jacob y'ung y'ana'k ajku̶xy , mu̶dyiibu̶ nmu̶j'áp nmu̶jteedy'ajt ajtu̶m ajku̶xy , myu̶'ixnaaygyu̶xypy najty je̱'e̱ y'uch José , chi tókku̶xy wan jim Egipto yajnu̶kxu̶u̶ju̶ch . Peru̶ je̱'e̱ Dios mu̶u̶d najty je̱'e̱ José y'ity , ka'p najtz'ixu̶u̶y .
44007010	Ñiwaan yajtzook ma je̱'e̱ ayo'on jootmáy najty pada'añu̶ñ . Y mooy je̱'e̱ wij'ajt ke̱j'ajt neby mu̶baad ku'umáy pyu̶dzu̶my ma je̱'e̱ mu̶yajkutujkpu̶ winduuyu̶ñ , je̱'e̱ egipto ja'ay y'ane̱'e̱mbu̶ ajku̶xy , je̱'e̱ mu̶dyiibu̶ je̱'e̱ José tuungmooy ko wan ane'emy Egipto naaxjooty y y'ane̱'e̱mu̶ch ma je̱'e̱ ane̱'e̱mbu̶ tyu̶jku̶ñ .
44007011	“ Mu̶'it xu̶u̶ je̱'e̱ mu̶j'yuu y mu̶j'ayo'on myiiñ ma je̱'e̱ Egipto naax y Canaán naax kú̶xyu̶ju̶ñ , y je̱'e̱ nmu̶j'áp nmu̶jteedy ajtu̶m ajku̶xy ka'p najty je̱'e̱ tii mu̶dajtku̶xy tii kyaaygyu̶xu̶py y'uukku̶xu̶byu̶ñ .
44007012	Peru̶ ko je̱'e̱ Jacob nejwu̶u̶y ko jim Egipto jim najty trigo , chi je̱'e̱ y'ung jim kejxy ajku̶xy trigo juuybyu̶ , je̱'e̱ mu̶dyiibu̶ nmu̶j'ap'ajtypy nmu̶jteedy'ajtypy ajtu̶m ajku̶xyu̶ñ . Y adaa je̱' je̱'e̱ mu̶du'kviaje mu̶dyiibu̶ tyuungu̶xu̶ñ .
44007013	Ko mu̶me̱jtz'ook y'ooygyu̶xy , mu̶'it je̱'e̱ José ñayñigapxu̶ ma je̱'e̱ y'ajch ajku̶xu̶ñ , y chi je̱'e̱ ane̱'e̱mbu̶ nejwu̶u̶y pu̶nja'ay je̱'e̱ José najtyu̶ñ .
44007014	Kujeky je̱'e̱ José kapxyñiguejxy ko wan nu̶kxtaaygyu̶xy jim Egipto je̱'e̱ tyeedy Jacob y ku̶xyu̶ je̱'e̱ jyuugy myu̶gu'ug ajku̶xy . Je̱' najty kyu̶xy'ajttaaygyu̶xy nidu̶gu̶'px majmókx ja'ay .
44007015	Y du'un jyajty ko je̱'e̱ Jacob oy chu̶naaydyaakpú̶ky jim Egipto ; y jim oy kujeky y'o'knu̶ , y nan jim je̱'e̱ nmu̶j'áp nmu̶jteedy ajtu̶m ajku̶xy nandu'un y'o'kku̶xnu̶ .
44007016	Chi je̱'e̱ Jacob wyaay pyajk jim Siquem yajnú̶kxu̶xu̶ , oy jim pu̶daakku̶xy ma je̱'e̱ naaxtu̶gu̶u̶ydyaakt mu̶dyiibu̶ je̱'e̱ Abraham najty tu̶ juyu̶ñ ma je̱'e̱ Hamor y'ung y'ana'k ajku̶xyu̶ñ jim Siquem .
44007017	“ Ko najty je̱'e̱ tiempo timypyaatnu̶ neby je̱'e̱ Dios je̱'e̱ Abraham najty tu̶ yajwinwaanu̶'u̶yu̶ñ , je̱'e̱ judío ja'ay tu̶ najty je̱'e̱ jim Egipto ñimayu̶u̶ygyu̶xnu̶ ;
44007018	y je̱'e̱ mu̶'it tiempo je̱'e̱ ane̱'e̱mbu̶ oy ja'adu'ug tyu̶gu̶'u̶y ane̱'e̱mbu̶ mu̶dyiibu̶ najty ka'p ixy'atyu̶ñ je̱'e̱ José .
44007019	Je̱'e̱ ane̱'e̱mbu̶ xywyin'u̶u̶nnu̶ je̱'e̱ nnaax ngajpt ajtu̶m ajku̶xy y xychaachtyuunu̶ je̱'e̱ nmu̶j'áp nmu̶jteedy ajtu̶m ajku̶xy ; chi ane̱'e̱mgu̶xy ko je̱'e̱ y'ung y'ana'k wan ku'ugue̱e̱ktaaygyu̶xy mu̶dyiijáty najty ma'axung'átyñu̶ ajku̶xy y yaj'o'ktaaygyu̶xu̶ch .
44007020	Je̱'e̱ mu̶'it tiempo je̱'e̱ Moisés oy mya'axung'áty . Je̱'e̱ pi'k'ana'k mu̶dyiibu̶ je̱'e̱ Dios kyu'umaayu̶ñ , y chi je̱'e̱ tyaj tyeedy yu'uch tu̶gu̶u̶g po'o yaj'ye̱jku̶ ma je̱'e̱ tyu̶jk ajku̶xyu̶ñ .
44007021	Ko yajku'ugueeky ajku̶xy , chi je̱'e̱ mu̶j'ane̱'e̱mbu̶ tyo'oxy'úng je̱'e̱ pi'kma'axúng windumbu̶jky y yaj'yeeky neby je̱'e̱ kyu̶'u̶m'úngu̶ñ .
44007022	Paady je̱'e̱ Moisés du'un y'u̶xpu̶jky neby je̱'e̱ egipto ja'ay najty y'u̶xpú̶kyu̶chu̶ñ ajku̶xy , y mu̶j y'ijty mu̶u̶d je̱'e̱ y'ayuuk y mu̶u̶d je̱'e̱ tyuung .
44007023	“ Ko je̱'e̱ Moisés jyumu̶jt juxytyikxy y'abejty , chi je̱'e̱ wyinma'añ pu̶daaky ko je̱'e̱ Israel ja'ay y'ok'ungtu̶jk y'ok'ana'ktu̶jk nu̶kxy ku'ixaanu̶ , je̱'e̱ mu̶dyiibu̶ najty myu̶gugajpt'ajtypyu̶ñ .
44007024	Peru̶ ko ijxy ko je̱'e̱ egipto ja'ay tu'ug chaachtyuunu̶xu̶ je̱'e̱ y'amu̶gu'ug , chi je̱'e̱ Moisés egipto ja'ay yaj'o'ky , yaj'awimbijty neby najty je̱'e̱ y'amu̶gu'ug tu̶ yajtzaachtyúñu̶ñ .
44007025	Je̱'e̱ Moisés du'un najty je̱'e̱ myu̶na'añ ko wyinju̶wu̶u̶ygyu̶xu̶py ndijy je̱'e̱ y'amu̶gu'ugtu̶jk du'un ajku̶xy ko je̱'e̱ Dios niwa'anaanu̶p ajku̶xy ma je̱'e̱ myu̶dziptu̶jk ajku̶xyu̶ñ mu̶u̶d je̱' gyu̶xpu̶ , peru̶ je̱' ka'p je̱'e̱ winju̶wu̶u̶ygyu̶xy .
44007026	Kujaboom je̱'e̱ Moisés Israel ja'ay nime̱tzk paaty ñaygyojxu̶gu̶xyu̶ , chi ja'awijtzwa'kxaañ ajku̶xy , nu̶maaygyu̶xy : ‘ Miich mnaymyu̶gu'ug'ajtu̶p ajku̶xy ; ¿ ti ko mdziptuungu̶xy amíñ u̶xyu̶py ? ’
44007027	Mu̶'it je̱'e̱ mu̶dyiibu̶ myu̶gu'ug najty tzaachtyuumbu̶ñ tijkeeky je̱'e̱ Moisés , y nu̶maay : ‘ ¿ Pu̶n miich tu̶ xypyu̶da'agy neby je̱'e̱ windzú̶n y tu̶ydyuumbu̶ ma u̶u̶ch ajku̶xyu̶ñ ?
44007028	¿ Nej xyaj'o'ogaambu̶ch nandu'un neby je̱'e̱ egipto ja'ay u̶xu̶u̶y myaj'o'kyu̶ñ ? ’
44007029	Ko je̱'e̱ Moisés adaa du'un mu̶dooy chi kyeeky , y ñu̶kxy jim Madián naaxjooty . Jim y'adzu̶naay , y jim je̱'e̱ y'ung me̱tzk paatku̶xy .
44007030	“ Kujuxytyikxy jumu̶jt naxy , jim adu'ugtuum mu̶wingón je̱'e̱ kopt mu̶dyiibu̶ xu̶u̶'ajtpu̶ñ Sinaí , ñayyajni'igu̶xu̶'ku̶ je̱'e̱ ángel tu'ug ju̶u̶njooty ma tu'ug kepy'ung mu̶dyiibu̶ najty tooybyu̶ñ .
44007031	Chi je̱'e̱ Moisés tyajy myaay mu̶u̶d je̱'e̱ mu̶dyiibu̶ je̱'e̱ Dios najty yaj'ijxu̶bu̶ñ , y ko mu̶wingooñ ixa'añ jak'oy , chi mu̶dooy ko je̱'e̱ Windzú̶n Dios ñu̶ma'ayii :
44007032	‘ U̶u̶ch je̱'e̱ Dios mu̶dyiibu̶ je̱'e̱ mmu̶j'áp mmu̶jteedy Abraham , je̱'e̱ Isaac y je̱'e̱ Jacob Dios'ajtypy ajku̶xyu̶ñ . ’ Chi je̱'e̱ Moisés chu̶yuuydyu̶gu̶u̶y , ka'p it najty ja'awindu̶kxpe̱da'añ .
44007033	Mu̶'it je̱'e̱ Windzú̶n Dios ñu̶maayu̶ : ‘ U̶xpu̶k yu̶'u̶ mgu̶'u̶g , je̱' ko yu̶'u̶ it ma mdu̶na'ayu̶ñ , Dios y'it yu̶'u̶ .
44007034	Tu̶ u̶u̶ch wa'adzu̶ n'ixy neby u̶u̶ch je̱'e̱ nja'ay je̱'e̱ tzaachpyu̶ ijxku̶xy paatku̶xyu̶ñ jim Egipto . Tu̶ u̶u̶ch nmu̶doy ko jyu̶u̶ygyu̶xy yaaxku̶xy mu̶u̶d je̱'e̱ tzaachpyu̶ , y tu̶ u̶u̶ch ngu̶da'agy neby u̶u̶ch niwa'anu̶chu̶ñ . Paady min , u̶u̶ch miich jim Egipto ngue̱xe̱e̱mby ma je̱'e̱ Israel ja'ay ajku̶xyu̶ñ . ’
44007035	“ Oy najty je̱'e̱ nmu̶j'áp nmu̶jteedy je̱'e̱ Moisés tu̶ ka'a'okku'ubu̶jkku̶xpu̶ ko y'ane̱'e̱mu̶gu̶xu̶ch y tu̶ najty oknu̶maaygyu̶xpu̶ : ‘ ¿ Pu̶n miich tu̶ xypyu̶da'agy windzú̶n y tu̶ydyuumbu̶ ? ’ , chi je̱'e̱ Dios kye̱jxu̶ neby je̱'e̱ windzú̶n y je̱'e̱ niwaambu̶ju̶ñ , je̱'e̱ mu̶naabu̶ je̱'e̱ ángel najty tu̶ myu̶gapxyii ju̶u̶nye̱n'agujk ma je̱'e̱ kepy'ungu̶ñ .
44007036	Y je̱'e̱ Moisés je̱'e̱ nmu̶j'áp nmu̶jteedy ajtu̶m ajku̶xy jékyu̶p jim Egipto yajpu̶dzu̶u̶m , y tuuñ je̱'e̱ mu̶jwinma'añ y je̱'e̱ ijxpe̱jt juxytyikxy jumu̶jt ma je̱'e̱ jimbu̶ naaxu̶ñ , ma je̱'e̱ tzaptz mejyu̶ñ y jim adu'ugtuum .
44007037	Adaa Moisés je̱' je̱'e̱ mu̶dyiibu̶ je̱'e̱ Israel ja'ay jékyu̶p nu̶maaygyu̶xu̶ñ : ‘ Je̱'e̱ Dios miich xyajnike̱jxku̶xu̶p tu'ug je̱'e̱ ayuuknajtzkapxu̶u̶ybyu̶ mu̶dyiibu̶ pu̶dzú̶mu̶bu̶ñ ma je̱'e̱ mjuugy mmu̶gu'ug miich nidu'ugtu̶ ajku̶xyu̶ñ du'un neby u̶u̶ch tu̶ xywyin'ixyu̶ñ . ’
44007038	Nan adaa Moisés je̱' je̱'e̱ mu̶dyiibu̶ najty jim adu'ugtuum mu̶u̶d je̱'e̱ mayjya'ay ajku̶xy , je̱'e̱ mu̶dyiibu̶ je̱'e̱ ángel jim mu̶gapxu̶ ma je̱'e̱ kopt mu̶dyiibu̶ xu̶u̶'ajtpu̶ñ Sinaí , y mu̶u̶d je̱'e̱ nmu̶j'áp nmu̶jteedy ajtu̶m ajku̶xy ; y je̱' je̱'e̱ ayuuk tu̶y'ajt yajmooy je̱'e̱ mu̶dyiibu̶ je̱'e̱ jugy'ajt wiinu̶u̶xu̶u̶bu̶ mu̶u̶du̶ñ , wan yajnáxu̶ch ma u̶u̶ch ajtu̶m ajku̶xyu̶ñ .
44007039	“ Peru̶ je̱'e̱ nmu̶j'áp nmu̶jteedy ajtu̶m ajku̶xy ka'p je̱'e̱ Moisés kapxymyu̶doogu̶xy , y'u̶xtijku̶x je̱' , y janch wimbidaangu̶xp najty jim Egipto ja'adu'ook .
44007040	Chi je̱'e̱ Aarón nu̶maaygyu̶xy : ‘ Oydyuunu̶gyu̶ch je̱'e̱ ndios ajku̶xy mu̶dyiibu̶ u̶u̶ch xywyinwówu̶p xytyu'uwówu̶bu̶ñ ajku̶xy , je̱' ko ka'p u̶u̶ch nejwu̶u̶ygyu̶xy tii je̱'e̱ Moisés tu̶ jyadyii mu̶dyiibu̶ u̶u̶ch jim Egipto naaxjooty xyajpu̶dzu̶u̶mgu̶xu̶ñ . ’
44007041	Chi je̱'e̱ dios oydyuungu̶xy neby je̱'e̱ waj'úngu̶ñ , y yaj'o'kku̶xy je̱'e̱ no'on ju̶yujk mu̶dyiibu̶ mu̶u̶d windzu̶gu̶'u̶waangu̶xyu̶ñ , y chi je̱'e̱ waj'úng winxu̶u̶duungu̶xy mu̶dyiibu̶ najty ku̶'u̶m tu̶ oydyuungu̶xyu̶ñ .
44007042	Paady je̱'e̱ Dios y'u̶xmajtzu̶ ajku̶xy y ñu̶maayu̶gu̶xy ko wan o'owu̶dajtku̶xy je̱'e̱ xu̶u̶ , je̱'e̱ po'o y je̱'e̱ mu̶dza'a . Je̱' ko du'un je̱'e̱ Dios y'ayuuknajtzkapxu̶u̶ybyu̶du̶jk kujaaygyu̶xy ko je̱'e̱ Dios du'un myu̶naañ :
44007043	Ka'p u̶u̶ch miich tu̶ xywyindzu̶gu̶u̶ygyu̶xy ; tu̶ myajtajnajxku̶xy je̱'e̱ mdios Moloc tyu̶jk je̱'e̱ mu̶dza'a dyios Refán , tzaadzéch kepychech y ooru̶ oydyúñ , mu̶dyiibu̶ miich ku̶'u̶m tu̶ myajkojku̶xyu̶ñ m'o'owu̶dattaangu̶xy . Paady u̶u̶ch miich nyajpu̶dzu̶maangu̶xy ma yu̶'u̶ mnaaxjooty ajku̶xyu̶ñ , y ngue̱xaangu̶xy jim Babilonia ni'ináxy . ’
44007044	“ Jim adu'ugtuum je̱'e̱ nmu̶j'áp nmu̶jteedy ajtu̶m ajku̶xy najty mu̶dajtku̶xy tu'ug je̱'e̱ po'o'aktu̶jk ma je̱'e̱ Dios tyu̶y'ajt najty y'ityu̶ñ . Je̱'e̱ po'o'aktu̶jk du'un je̱'e̱ kojku̶xy neby je̱'e̱ Moisés Dios najty tu̶ y'ane'emyiiju̶ñ ko du'un ñu̶maayu̶ ko du'un oydyúnu̶ch neby najty tu̶ yajni'ixu̶'u̶yiiju̶ñ .
44007045	U̶u̶ch je̱'e̱ nmu̶j'áp nmu̶jteedy ajtu̶m ajku̶xy myu̶wu̶'u̶mgu̶x je̱'e̱ po'o'aktu̶jk , y je̱'e̱ mu̶dyiibu̶ miingu̶x mu̶u̶d je̱'e̱ Josué ma adayaaba naaxu̶ñ , myu̶miingu̶x je̱'e̱ po'o'aktu̶jk mu̶naabu̶ je̱'e̱ myu̶dzip ka'anaag kajpt mu̶madaakku̶xyu̶ñ , je̱'e̱ mu̶dyiibu̶ je̱'e̱ Dios yajpu̶dzu̶u̶m ma je̱'e̱ naaxu̶ñ y yajku̶'u̶du̶gu̶u̶y je̱'e̱ nmu̶j'áp nmu̶jteedy ajtu̶m ajku̶xy je̱'e̱ naax . Y je̱' yajtuungu̶x je̱'e̱ po'o'aktu̶jk u̶xtu̶ koonu̶ je̱'e̱ David ane̱'e̱mbu̶ tyu̶gu̶u̶y .
44007046	Dios kyu'umaay je̱'e̱ ane̱'e̱mbu̶ David , y jya'akojaan je̱'e̱ David tu̶jk tu'ug ma je̱'e̱ Jacob y'ok'ungtu̶jk y'ok'ana'ktu̶jk je̱'e̱ Dios mu̶baad windzu̶gu̶u̶y o'owu̶dajtku̶xyu̶ñ .
44007047	Peru̶ je̱'e̱ Salomón je̱'e̱ mu̶jtzajptu̶jk koj .
44007048	Oy je̱'e̱ Dios tzajpjootypyu̶ kya'atzu̶na'ay ma je̱'e̱ mu̶jtzajptu̶jk mu̶dyiibu̶ je̱'e̱ ja'ay kyojpy myakxypy ajku̶xyu̶ñ . Du'un neby je̱'e̱ Dios y'ayuuknajtzkapxu̶u̶ybyu̶ kujaayu̶ñ ko je̱'e̱ Dios du'un myu̶naañ :
44007049	‘ Je̱'e̱ tzajp u̶u̶ch n'ane̱'e̱mdaakt je̱' , y adaa naaxwiimbu̶ u̶u̶ch ndekypyokxtaakt adaa . ¿ Ti tu̶jk u̶u̶ch miich xykyojaanu̶py ajku̶xy ? , du'un je̱'e̱ Windzú̶n myu̶na'añ ; ¿ mu̶dyii je̱'e̱ it lugaar ma u̶u̶ch mu̶baad nbókxyu̶ñ ? ,
44007050	¿ nej ka'p adaa u̶u̶ch ku̶xyu̶ tu̶ n'oydyuunda'ayu̶  ? ’
44007051	“ Peru̶ miich ajku̶xy — je̱'e̱ Esteban myu̶naan'adu̶u̶ch — je'emy miich mjanchxé̱xu̶ch ajku̶xy , du'un je̱'e̱ mgopt mdadzak y mjoot mwinma'añ ajku̶xy neby je̱'e̱ ja'ay mu̶dyiibu̶ je̱'e̱ Dios y'ayuuk tyu̶y'ajt ka'p nejwu̶u̶ygyu̶xyu̶ñ . Je'emy je̱'e̱ Espíritu Santo mmu̶dzip'ajtku̶xy . Tu'knáx du'un mnaybyaattu̶gu̶xy mu̶u̶d je̱'e̱ mmu̶j'áp mmu̶jteedy ajku̶xy .
44007052	Miich je̱'e̱ mmu̶j'áp mmu̶jteedy ku̶xyu̶ tzaachtyuungu̶x je̱'e̱ Dios y'ayuuknajtzkapxu̶u̶ybyu̶du̶jk . Je̱' yaj'o'kku̶x mu̶dyiibu̶ najty tu̶ nigápxku̶xyu̶ñ ko je̱'e̱ ja'ay tu'ug myina'añ mu̶dyiibu̶ tu'uda'agyu̶ñ , y ko je̱'e̱ tu'uda'agyjya'ay myiiñ , chi miich mgu̶'u̶ye̱jkku̶xy y myaj'o'kku̶xy .
44007053	Miich ajku̶xy , je̱'e̱ ángelestu̶jk je̱'e̱ Dios tyu̶y'ajt xymyooygyu̶x , y ka'p miich je̱'e̱ mguydyuungu̶xy . ”
44007054	Ko je̱'e̱ mayjya'ay du'un mu̶doogu̶xy neby je̱'e̱ Esteban najty myu̶na'añu̶ñ , chi mu̶k jyoot'ambu̶jkku̶xy , y tyu̶gu̶y tu̶u̶tzmúkx tu̶u̶tzké̱tku̶xpu̶ .
44007055	Chi je̱'e̱ Esteban ju̶wu̶u̶y je̱'e̱ Espíritu Santo ma je̱'e̱ y'aa jyootu̶ñ , chi chajp'ijxy y ijxy je̱'e̱ Dios y'oy'ajtu̶ñ , je̱'e̱ Jesús tyu̶na'ay a'oy'eemby ma je̱'e̱ Dios Teedyu̶ñ .
44007056	Mu̶'it myu̶naañ : — ¡ Ijxku̶x ! N'ijxypyu̶ch je̱'e̱ tzajp awa'adz , y je̱'e̱ ja'ay mu̶dyiibu̶ tzon tzajpjooty tyu̶na'ay a'oy'eemby ma je̱'e̱ Dios Teedyu̶ñ .
44007057	Peru̶ je̱'e̱ mayjya'ay naydyaadzmo'kxtaayu̶ je̱'e̱ ajku̶xy , y yaaxtu̶gu̶u̶y jyojktu̶gu̶u̶ygyu̶xy , chi nigu̶xyu̶ nimujky yajmujky ajku̶xy .
44007058	Chi yajkajppu̶dzu̶u̶mgu̶xy oy jim ku'uga'tzku̶xy ; y je̱'e̱ mu̶dyiibu̶ najty xu̶'u̶wu̶bu̶ñ ajku̶xy , jim je̱'e̱ wyit tyukxy yajwu̶'u̶mgu̶xy ma je̱'e̱ tzugajy'ana'k tu'ug mu̶dyiibu̶ xu̶u̶'ajtpu̶ñ Saulo .
44007059	Cham najty janch ka'tzku̶xy , chi je̱'e̱ Esteban Dios mu̶bu̶jktzooy , myu̶naañ : “ Windzú̶n Jesús windumbu̶jku̶gyu̶ch je̱'e̱ n'aanu̶mu̶ . ”
44007060	Mu̶'it ñayñajtzkojxtu̶na'awu̶u̶yu̶ y chi mu̶k yaaxkeeky myu̶naañ : “ ¡ Windzú̶n Dios , ka'p je̱'e̱ pyoky mgweentu̶pu̶jku̶ ajku̶xy neby u̶u̶ch yam xytyuungu̶xyu̶ñ ! ” Ko du'un myu̶naañ , chi y'o'ky .
44008001	Saulo kipxy kyapxy je̱'e̱ tuungu̶xy mu̶u̶d je̱'e̱ mu̶dyiibu̶ je̱'e̱ Esteban yaj'o'kku̶xu̶ñ . Mu̶'it xu̶u̶ yaj'u̶xwu̶dijt yajpawu̶dijttu̶gu̶u̶y pu̶njaty je̱'e̱ Jesús najty mu̶bu̶jkku̶xpu̶ñ jim Jerusalén . Ku̶xyu̶ kye̱e̱ktaaygyu̶xy , ñú̶kxku̶xy jim Judea naaxjooty y Samaria naaxjooty , je̱'e̱du̶'ajty je'eyu̶ wu̶'u̶mgu̶x je̱'e̱ nimajmé̱tzkpu̶ apóstolestu̶jk ajku̶xy .
44008002	Nije̱' je̱'e̱ ja'ay ajku̶xy mu̶dyiibu̶ je̱'e̱ Dios najty windzu̶gu̶u̶ygyu̶xpu̶ñ je̱' je̱'e̱ Esteban oy yajnaaxtu̶gu̶u̶ygyu̶xy , y mu̶k tyajy myaay y jyu̶u̶y yaaxy ajku̶xy mu̶u̶d je̱' gyu̶xpu̶ .
44008003	Chi je̱'e̱ Saulo u̶xwu̶dijt pawu̶dijtu̶gu̶u̶y pu̶njaty je̱'e̱ Jesús najty mu̶bu̶jkku̶xpu̶ñ , yajpu̶dzú̶my tu̶jk tu̶jk pawich papo'ody ya'aydyu̶jktu̶jk y to'oxyu̶jktu̶jk , y pu̶daakku̶xy najty pujxtu̶gooty .
44008004	Peru̶ je̱'e̱ mu̶dyiibu̶ ke̱e̱kku̶xu̶ñ jim Jerusalén , kyapxwa'kxku̶xypy najty je̱'e̱ ayuuk tu̶y'ajt mu̶dyiibu̶ aanu̶mu̶ ni'idzooku̶ñ ye̱jkpu̶ñ majaty najty ñajxku̶xyu̶ñ .
44008005	Nidu'ugtu̶ mu̶dyiibu̶ najty Felipe xu̶u̶'ajtpu̶ñ ñu̶kxy jim Samaria y kapxwa'kxtu̶gu̶u̶y je̱'e̱ Cristo y'ayuuk tyu̶y'ajt .
44008006	Y nigu̶xyu̶ je̱'e̱ ja'ay najty ñayyo'oymyujku̶gu̶xy y amdo'ijtku̶xy oy yajxón neby je̱'e̱ Felipe myu̶dya'agyu̶ñ , y y'ijxku̶xypy najty je̱'e̱ ijxpe̱jt mu̶jwinma'añbyu̶ mu̶dyiibu̶ najty tyuumbyu̶ñ .
44008007	Janch mayjya'ay najty jim mu̶dyiibu̶ ka'a'óybyu̶ mu̶u̶du̶ñ ajku̶xy , y tzookku̶xp je̱'e̱ najty , y ko je̱'e̱ ka'a'óybyu̶ najty pyu̶dzu̶u̶mgu̶xy ma je̱'e̱ ja'ayu̶ñ , janch mu̶kjaty najty ñajtzyaaxu̶u̶ygyu̶xy y nan may je̱'e̱ ja'ay chookku̶xy mu̶dyiibu̶ kyu̶'u̶ tyeky najty ka'p yu'kxku̶xyu̶ñ y mu̶dyiibu̶ najty tekymya'at ajku̶xyu̶ñ .
44008008	Paady najty je̱'e̱ ja'ay jyanchjootkujku̶ch ajku̶xy ma je̱'e̱ jimbu̶ kajptu̶ñ .
44008009	Peru̶ jim najty ja'ay tu'ug mu̶dyiibu̶ xu̶u̶'ajtpu̶ñ Simón , mu̶dyiibu̶ je̱'e̱ kuxu̶u̶'adu̶u̶ winma'añ najty jékyu̶p tu̶ ni'u̶xpu̶gu̶'u̶y , y jyanchwin'u̶u̶mby najty je̱'e̱ samaria ja'ay ko je̱' mu̶j ku̶xp yajpaatp .
44008010	Nigu̶xyu̶ je̱'e̱ ja'ay Simón y'ayuuk najty oy yajxón amdo'ijtu̶ ajku̶xy , pi'k'ana'ktu̶jk y amu̶jja'aydyu̶jk ajku̶xy y myu̶naangu̶xy : “ Adayaaba ja'ay Dios myu̶jmu̶k'ajtu̶ñ yu̶'u̶ myu̶dajtu̶py . ”
44008011	Y mayjya'ay najty mu̶bu̶jku̶p , je̱' ko jékyu̶p najty tyu̶gu̶'u̶y win'u̶u̶nu̶gu̶xpu̶ mu̶u̶d je̱'e̱ kyuxu̶u̶'adu̶u̶ winma'añ .
44008012	Peru̶ ko je̱'e̱ oybyu̶ ayuuk tu̶y'ajt mu̶bu̶jkku̶xy je̱'e̱ mu̶dyiibu̶ je̱'e̱ Felipe najty ñimu̶dyaakypyu̶ñ je̱'e̱ Dios y'ane̱'e̱mu̶ñ y je̱'e̱ Jesucristo , chi ñu̶u̶be̱jtku̶xy ya'aydyu̶jktu̶jk y to'oxyu̶jktu̶jk .
44008013	Y je̱'e̱ Simón , je̱'e̱ kuxu̶u̶ja'ay , nan myu̶bu̶jk je̱' y nu̶u̶be̱jt nandu'un , y chi je̱'e̱ Felipe puyo'oyu̶u̶y , y mu̶k yajnú̶kxy yajju̶wu̶u̶y je̱'e̱ mu̶jpu̶ mu̶jwinma'añ y je̱'e̱ mu̶jpu̶ ijxpe̱jt mu̶dyiibu̶ je̱'e̱ Felipe najty tyuumbyu̶ñ .
44008014	Ko je̱'e̱ apóstolestu̶jk je̱'e̱ mu̶dyiibu̶ najty jim Jerusalén ajku̶xy oy nejwu̶u̶ygyu̶xy ko je̱'e̱ samaria ja'ay je̱'e̱ Dios y'ayuuk tyu̶y'ajt najty tu̶ ku'ubu̶jkku̶xy , chi je̱'e̱ Pedro mu̶u̶d je̱'e̱ Juan jim ke̱jxku̶xy .
44008015	Ko jim jya'tku̶xy , chi je̱'e̱ Dios mu̶bu̶jktzoogu̶xy mu̶u̶d je̱'e̱ Samaria mu̶bu̶jkpu̶du̶jk kyu̶xpu̶ ajku̶xy , neby je̱'e̱ Espíritu Santo mu̶baad y'aadu̶gu̶u̶y jyoottu̶gu̶u̶yu̶gu̶xyu̶ñ .
44008016	Je̱' ko ka'anu̶ je̱'e̱ Espíritu Santo najty ñigu̶da'agyiiñu̶ ajku̶xy ; je'eyu̶ najty tu̶ ñu̶u̶be̱jtku̶xy mu̶u̶d je̱'e̱ Windzú̶n Jesús xyu̶u̶ .
44008017	Mu̶'it je̱'e̱ Pedro mu̶u̶d je̱'e̱ Juan kyu̶'u̶ni'ixáju̶ ajku̶xy , y chi je̱'e̱ Espíritu Santo y'aadu̶gu̶u̶yu̶ jyoottu̶gu̶u̶yu̶ ajku̶xy .
44008018	Ko je̱'e̱ Simón du'un ijxy ko Espíritu Santo y'aadu̶gu̶u̶yu̶ jyoottu̶gu̶u̶yu̶ ajku̶xy ko je̱'e̱ apóstolestu̶jk kyu̶'u̶ni'ixáju̶ ajku̶xy , chi je̱'e̱ apóstolestu̶jk meeñ yajwinwaanu̶u̶ygyu̶xy ,
44008019	y nu̶maay ajku̶xy : — Mooygyu̶ch yu̶'u̶ mu̶k'ajt nandu'un neby u̶u̶ch mu̶baad oy pu̶n ngu̶'u̶ni'ixajy y y'aadu̶gu̶'u̶ jyoottu̶gu̶'u̶wu̶u̶ju̶ch je̱'e̱ Espíritu Santo nandu'un .
44008020	Mu̶'it je̱'e̱ Pedro y'adzoowu̶ : — ¡ Yu̶'u̶ mmeeñ miich xyajku'udu̶góyu̶p , je̱' ko du'un tu̶ mwinmay mbada'añ meeñygyu̶xp je̱'e̱ mu̶dyiibu̶ je̱'e̱ Dios ñi'iyejkypyu̶ñ !
44008021	Miich ka'p miich adayaaba tuung xypyaady , je̱' ko ka'p miich je̱'e̱ mjoot mwinma'añ tyu̶y tyu'uda'agyu̶ch Dios winduuy .
44008022	U̶xmatz yu̶'u̶ mju̶bu̶kjoot mju̶bu̶kwinma'añ , y mu̶bu̶jktzów je̱'e̱ Dios , ka'p jékyu̶ch nu̶kxy xywyinmekxy ko du'un tu̶ mwinmay .
44008023	Je̱' ko nnejwu̶u̶ybyu̶ch ko janch ta'am je̱'e̱ mjoot mwinma'añ miich y ko yu̶'u̶ ju̶bu̶kpu̶ mach xymyu̶dajtp .
44008024	Chi je̱'e̱ Simón y'adzooy : — Mu̶bu̶jktzoogu̶x je̱'e̱ Windzú̶n Dios miich mu̶u̶d u̶u̶ch kyu̶xpu̶ , ka'pu̶ u̶u̶ch tii xyjyádu̶ch du'un neby u̶u̶ch yam tu̶ xyñu̶maaygyu̶xyu̶ñ .
44008025	Ko je̱'e̱ Pedro mu̶u̶d je̱'e̱ Juan tu̶y'ajt ye̱jkku̶xy y ko je̱'e̱ Dios y'ayuuk tyu̶y'ajt kapxwa'kxku̶xy , y nan ko je̱'e̱ oybyu̶ ayuuk tu̶y'ajt ka'anaag kajpt jim Samaria naaxjooty kapxwa'kxku̶xy , chi jim Jerusalén wyimbijtku̶xnu̶ .
44008026	Ko we̱e̱nu̶ y'ijty , mu̶'it je̱'e̱ Windzú̶n Dios y'ángel mu̶gapxy je̱'e̱ Felipe , nu̶maay : “ Tzoon yaa , nu̶kx ma je̱'e̱ cruutzmu̶dza'a pyu̶dzu̶myu̶ñ , y panu̶kx je̱'e̱ tu'u mu̶dyiibu̶ tzomb jim Jerusalén mu̶dyiibu̶ Gaza nu̶kxpu̶ñ . ” Je̱' je̱'e̱ tu'u mu̶dyiibu̶ adu'ugtuum najxpu̶ñ .
44008027	Chi je̱'e̱ Felipe pyu̶du̶'ky y choñ ; y tu'ugujk je̱'e̱ Etiopía ja'ay tu'ug mu̶dnaybyaattu̶ . Je̱' najty mu̶jtuungmu̶u̶d jim Etiopía , tesorero'ajtp je̱'e̱ najty ma je̱'e̱ to'oxyu̶jk mu̶dyiibu̶ najty jim ane̱'e̱mbu̶ñ . Je̱'e̱ Etiopía ja'ay Jerusalén najty je̱'e̱ tu̶ y'oy Dios o'owu̶dajtpu̶ .
44008028	Y wimbijtnu̶py najty ma je̱'e̱ ñaax kyajptu̶ñ , y'u̶ña'ay carreetu̶jooty y cham jyanchnakykyapxy ma je̱'e̱ Dios y'ayuuknajtzkapxu̶u̶ybyu̶ Isaías ñakyu̶ñ .
44008029	Chi je̱'e̱ Espíritu Santo je̱'e̱ Felipe nu̶maay : “ Nu̶kx y najtzpadu̶'u̶ yu̶'u̶ carreetu̶ . ”
44008030	Ko je̱'e̱ Felipe carreetu̶ mu̶wingooñ , chi mu̶dooy ko je̱'e̱ etíope ja'ay najty jyanchnakykyapxy ma je̱'e̱ Isaías ñakyu̶ñ , mu̶'it yajtu̶u̶y : — ¿ Nej mwinju̶wu̶u̶by miich mu̶dyiibu̶ mgapxypyu̶ñ ?
44008031	Chi je̱'e̱ etíope ja'ay y'adzooy : — ¿ Neby u̶u̶ch nwinju̶wu̶'u̶wu̶ch , ka'p pu̶n , pu̶n u̶u̶ch xykyapxtu̶u̶wu̶bu̶ñ ? Chi je̱'e̱ etíope ja'ay Felipe nu̶maay ko wan pety carreetu̶jooty y wan jiiby mu̶d'u̶ña'ayii .
44008032	Je̱'e̱ Dios y'ayuuk kuja'aybyu̶ mu̶dyiibu̶ najty kyapxypyu̶ñ , du'un je̱'e̱ najty myu̶na'añ :
44008033	Tu̶ je̱'e̱ ja'ay yajtzo'oydyuñyii , y ka'p pu̶n ñi'igapxtuuttu̶ , ¿ pu̶n mu̶baad oknigapxy oknimu̶dya'agy je̱'e̱ y'ok'ungtu̶jk y'ok'ana'ktu̶jk ajku̶xy ? Je̱' ko je̱'e̱ jyugy'ajtu̶ñ oy yajpú̶ky ya naaxwiiñ . ”
44008034	Chi je̱'e̱ etíope ja'ay mu̶jtuungmu̶u̶dpu̶ je̱'e̱ Felipe yajtu̶u̶y : — Tun je̱'e̱ may'ajt awaanu̶gyu̶ch , ¿ pu̶n adaa Dios y'ayuuknajtzkapxu̶u̶ybyu̶ du'un ñimu̶dyaakypy : ku̶'u̶m du'un ñayñimu̶dya'agyiiju̶ o jii je̱'e̱ wiingpu̶ da'a mu̶dyiibu̶ du'un ñimu̶dyaakypyu̶ñ ?
44008035	Mu̶'it je̱'e̱ Felipe ayuuk yajtzondaaky kapxtu̶u̶wu̶ je̱'e̱ Dios ñaky mu̶dyiibu̶ je̱'e̱ etíope ja'ay najty kyapxypyu̶ñ , chi du'un yajmu̶dmu̶dyaaky je̱'e̱ oybyu̶ ayuuk tu̶y'ajt neby je̱'e̱ Jesús jyajty y'abejtyu̶ñ .
44008036	Kujeky oy jya'tku̶xy ma tu'ug wok ma najty nu̶u̶ju̶ñ , chi je̱'e̱ etíope ja'ay mu̶jtuungmu̶u̶dpu̶ myu̶naañ : — Chaa nu̶u̶ ; ¿ nej ka'p u̶u̶ch mu̶baad nu̶u̶bétyu̶ ?
44008037	[ Chi je̱'e̱ Felipe ñu̶maayu̶ : — Pu̶nu̶ mu̶bu̶jkypy je̱'e̱ Jesús miich tu'ug'aa tu'ugjoot , mu̶baad mnu̶u̶béty . Y chi je̱'e̱ etíope ja'ay mu̶jtuungmu̶u̶dpu̶ y'adzooy : — Nmu̶bu̶jkypyu̶ch ko je̱'e̱ Jesucristo Dios Ung je̱' . ]
44008038	Mu̶'it je̱'e̱ kyarreeta yaj'yo'oybyu̶ nu̶maay ko je̱'e̱ carreetu̶ wan yajwa'kxú̶py , y chi nime̱tzk ñú̶kxku̶xy ma je̱'e̱ nu̶u̶ju̶ñ , y chi je̱'e̱ Felipe yajnu̶u̶bejty je̱'e̱ etíope ja'ay mu̶jtuungmu̶u̶dpu̶ .
44008039	Ko ñu̶u̶bu̶dzu̶u̶mgu̶xy , chi je̱'e̱ etíope ja'ay mu̶jtuungmu̶u̶dpu̶ je̱'e̱ Felipe du'uñyu̶ ijxtu̶gooyñu̶ , je̱'e̱ Windzú̶n Dios y'Espíritu je̱'e̱ yajnú̶kxu̶ , y chi je̱'e̱ etíope ja'ay mu̶jtuungmu̶u̶dpu̶ tyu'uyo'oy'adu̶u̶ch janch jootkujk .
44008040	Felipe yajpaady jim ma je̱'e̱ Azoto kajptu̶ñ , chi ñajxy kajpt kajpt kapxwa'kxy je̱'e̱ oybyu̶ ayuuk tu̶y'ajt , u̶xtu̶ jya'ty jim Cesarea kajpt .
44009001	Je̱'e̱ Saulo ka'p najty je̱'e̱ ja'ay u̶xmach mu̶dyiibu̶ je̱'e̱ Jesús y'ayuuk tyu̶y'ajt mu̶bu̶jkku̶xpu̶ñ , janch mu̶k najty y'awa'anda'agy , tyimyyaj'o'kta'awaangu̶xypy najty . Paady je̱'e̱ teedy windzú̶n nigu'ubajk'ajtpu̶ oy ixy ,
44009002	y yujkwaañ naky tu'ug ta'tzpú̶ky ko jim Damasco ñu̶kxa'añ ma je̱'e̱ judío ja'ay ñaymyujktaakt ajku̶xyu̶ñ , u̶xta'awa'añ pu̶njaty je̱'e̱ jembyu̶ Dios ñu̶u̶ tyu'u panú̶kxku̶xpu̶ñ , y yajmina'añ najty mach ajku̶xy jim Jerusalén wan ya'aydyu̶jktu̶jk y to'oxyu̶jktu̶jku̶ch ajku̶xy .
44009003	Peru̶ ko je̱'e̱ Damasco kajpt najty timymyu̶wingoonu̶ , chi amoñygyu̶joot tyu̶kxu̶'ky tu'ug je̱'e̱ ju̶u̶n mu̶dyiibu̶ tzajpjooty tzombu̶ñ y ñigu̶daaku̶ ju'uwu̶dítyu̶ .
44009004	Mu̶'it je̱'e̱ Saulo kyu̶daay , y mu̶dooy je̱'e̱ ayuuk tu'ug ko ñu̶ma'ayii : “ Saulo , Saulo , ¿ ti u̶u̶ch ko xy'u̶xwu̶dity xypyawu̶dity ? ”
44009005	Chi je̱'e̱ Saulo yajtu̶u̶y : “ ¿ Pu̶n miich , Windzú̶n ? ” Chi mu̶dooy ko y'adzoowu̶ : “ U̶u̶ch je̱' je̱'e̱ Jesús , je̱'e̱ mu̶dyiibu̶ miich m'u̶xwu̶dijtypy mpawu̶dijtypyu̶ñ . ” [ Ku̶'u̶m du'un mnaychaachtyuñyii du'un neby je̱'e̱ wajyuubu̶ ko je̱'e̱ kyu̶'u̶mbawojpt ju̶jpkune̱bu̶'u̶y mu̶dyiibu̶ mu̶u̶d y'u̶xkumy pyagumyiiju̶ñ . Chi je̱'e̱ Saulo chu̶yuuygyóty mu̶u̶d je̱'e̱ tzu̶gu̶'u̶ñ , y myu̶naañ : “ Windzú̶n , ¿ ti mdzojkypy ndúnu̶chu̶ch ? ” Chi je̱'e̱ Windzú̶n Jesús ñu̶maayu̶ : ]
44009006	Pu̶du̶'u̶g y nu̶kx kajptjooty , y jim myaj'awaanu̶yu̶ch tii mu̶baad mduñu̶ñ .
44009007	Je̱'e̱ ja'ay mu̶dyiibu̶ najty tzooñu̶ñ ajku̶xy mu̶u̶d je̱'e̱ Saulo , mu̶k je̱'e̱ jyanchtzu̶gu̶u̶ygyu̶xy ko je̱'e̱ ayuuk mu̶doogu̶xy y ko ka'p pu̶n maa ijxku̶xy .
44009008	Chi je̱'e̱ Saulo pyu̶du̶'ky y ko y'ijxwa'kxy ka'p najty y'ok'ijxnu̶ . Chi ku̶'u̶gú̶xy majtzku̶x , y wijtznú̶kxku̶xy jim Damasco .
44009009	Tu̶gu̶u̶g xu̶u̶ jim wiindz y'ijty , y jaygyay jay'u'ugy .
44009010	Jim Damasco najty ja'ay tu'ug chu̶na'ay mu̶dyiibu̶ je̱'e̱ Jesús y'ayuuk mu̶bu̶jku̶byu̶ñ , Ananías je̱'e̱ najty xyu̶u̶'áty , je̱'e̱ Windzú̶n Dios kuma'ayjyooty yaj'ijxu̶ y ñu̶maayu̶ : “ ¡ Ananías ! ” Chi je̱' y'adzooy : “ Chaa u̶u̶ch Windzú̶n Dios . ”
44009011	Chi je̱'e̱ Windzú̶n Dios ñu̶maayu̶ : “ Pu̶du̶'u̶g y nu̶kx ma je̱'e̱ tu'u mu̶dyiibu̶ xu̶u̶'ajtpu̶ñ ‘ Tu̶ydyu'u ’ , y jim ma je̱'e̱ Judas tyu̶jku̶ñ yajtú̶w tu'ug je̱'e̱ Tarso ja'ay , mu̶dyiibu̶ xu̶u̶'ajtpu̶ñ Saulo . Dios mu̶bu̶jktzoob je̱'e̱ jim cham ,
44009012	y kuma'ayjyooty je̱'e̱ Windzú̶n Dios tu̶ yaj'ixyii ko je̱'e̱ ja'ay tu'ug mu̶dyiibu̶ xu̶u̶'ajtpu̶ñ Ananías , ñimiñyii y kyu̶'u̶ni'ixajyii neby mu̶baad ja'adu'ook y'ijxu̶'u̶gyu̶ñ . ”
44009013	Ko adaa du'un mu̶dooy , chi je̱'e̱ Ananías y'adzooy : “ Windzú̶n Dios , may u̶u̶ch je̱'e̱ ja'ay du'un tu̶ xyajmu̶dmu̶dya'agy neby je̱'e̱ Saulo jim Jerusalén ju̶bu̶k y'adu̶'u̶chu̶ñ u̶xwu̶dity pawu̶dity je̱'e̱ mja'ay ajku̶xy .
44009014	Y jada'a ya tu̶ myiñ mu̶u̶d je̱'e̱ naky , ma je̱'e̱ teedy windzu̶ndu̶jk ane̱'e̱mu̶ñ tu̶ myo'oyiiyu̶ñ ko je̱'e̱ ja'ay majtzta'awu̶ch , yajnu̶kxta'awu̶ch mach ku̶xyu̶ pu̶njaty je̱'e̱ mxu̶u̶ miich xy'o'owu̶dajtu̶byu̶ñ . ”
44009015	Peru̶ je̱'e̱ Windzú̶n Dios je̱'e̱ Ananías nu̶maayu̶ : “ Nu̶kx , u̶u̶ch je̱'e̱ jimbu̶ ja'ay tu̶ nwin'ixy , neby u̶u̶ch je̱'e̱ n'ayuuk ndu̶y'ajt mu̶baad xykyapxwa'kxu̶ju̶ñ ma je̱'e̱ naax kajpt ku̶xyu̶ mu̶dyiibu̶ ka'p jyudío ja'ayu̶chu̶ñ , y ma je̱'e̱ ane̱'e̱mbu̶du̶jk , y nan ma je̱'e̱ Israel ja'ay ajku̶xyu̶ñ .
44009016	U̶u̶ch je̱'e̱ nyajni'ixu̶'u̶wu̶py neby je̱'e̱ ayo'on mu̶j mu̶nax yajnáxu̶chu̶ñ mu̶u̶d u̶u̶ch kyu̶xpu̶ . ”
44009017	Chi je̱'e̱ Ananías ñu̶kxy ma je̱'e̱ Saulo najty tu̶ jya'tta'agyu̶ñ . Ko tu̶gooty tyu̶gu̶u̶y , chi je̱'e̱ Saulo ku̶'u̶ni'ixajy , y nu̶maay : — Mu̶gu'ug Saulo , je̱'e̱ Windzú̶n Jesús mu̶dyiibu̶ nayyajni'igu̶xu̶'ku̶ jim tu'ugujk ma najty mmiñu̶ñ , je̱' u̶u̶ch tu̶ xykyexy neby mu̶baad ja'adu'ook m'ijxu̶'u̶gyu̶ñ y neby je̱'e̱ Espíritu Santo mu̶baad xy'adu̶gu̶'u̶y xyjyoottu̶gu̶'u̶yu̶ñ .
44009018	Mu̶k'eemby kya'ay ma je̱'e̱ Saulo wyiinu̶ñ du'un neby je̱'e̱ akx ni'imeeñu̶ñ , chi mu̶'ityu̶ y'ijxu̶'ky . Mu̶'it pyu̶du̶'ky y chi yajnu̶u̶be̱jtu̶ .
44009019	Mu̶'itnu̶ kyaay y'uuky y chi je̱'e̱ myu̶k myu̶jaa paaty , y chi jim tu'kxu̶u̶ me̱jtzxu̶u̶ wyu̶'u̶my mu̶u̶d je̱'e̱ mu̶bu̶jkpu̶du̶jk ajku̶xy mu̶dyiibu̶ najty jim Damasco tzu̶naaygyu̶xpu̶ñ .
44009020	Chi je̱'e̱ Saulo mu̶k'eemby kapxwa'kxtu̶gu̶u̶y je̱'e̱ Dios y'ayuuk tyu̶y'ajt ma je̱'e̱ judío ja'ay ñaymyujktaakt ajku̶xyu̶ñ jim Damasco , chi myu̶na'añ ko je̱'e̱ Jesús , Dios Ung je̱' .
44009021	Ku̶xyu̶ pu̶njaty najty je̱'e̱ Saulo y'ayuuk mu̶doogu̶xpu̶ñ , mu̶k najty je̱'e̱ yajnú̶kx yajju̶wu̶u̶ygyu̶xy , y ñayñu̶maayu̶gu̶xy : — ¿ Nej ka'p adaa jye̱'e̱ju̶ch je̱'e̱ mu̶dyiibu̶ je̱'e̱ ja'ay najty u̶xwu̶dijtp pawu̶dijtpu̶ñ mu̶dyiibu̶ je̱'e̱ Jesús xyu̶u̶ mu̶yaaxp o'owu̶dajtku̶xpu̶ñ jim Jerusalén ? ¿ Nej ka'p adaa jye̱'e̱ju̶ch je̱'e̱ mu̶dyiibu̶ ya nandu'un tu̶ myiñ ja'ay myajtzpu̶ y nu̶kxy ku̶'u̶ye̱ga'añ ma je̱'e̱ teedy windzu̶ndu̶jk ajku̶xyu̶ñ ?
44009022	Peru̶ je̱'e̱ Saulo aamú̶k jootmú̶k najty je̱'e̱ Jesús y'ayuuk tyu̶y'ajt kapxwa'kxu̶yu̶ , y je̱'e̱ judío ja'ay mu̶dyiibu̶ najty jim Damasco tzu̶naaygyu̶xpu̶ñ , ku̶jx jyoot wyinma'añ je̱'e̱ tyu̶gooydyaaygyu̶xy ko du'un mu̶doogu̶xy nigapxta'ay ko je̱'e̱ Jesús je̱' je̱'e̱ Cristo .
44009023	Tu̶ najty jeky y'ijtnu̶ , ko je̱'e̱ judío ja'ay ñaygyápxu̶gu̶xy ko je̱'e̱ Saulo yaj'o'ogaangu̶xy ,
44009024	peru̶ je̱' ñejwu̶u̶y je̱'e̱ du'un . Jim najty xu̶u̶m tzum tyu'udu̶na'ayii ajku̶xy ma je̱'e̱ poch aguuy kajppa'abu̶ju̶ñ , yaj'o'oga'añyii ajku̶xy ,
44009025	peru̶ chi je̱'e̱ mu̶bu̶jkpu̶du̶jk mu̶jkachjyooty pyu̶daaku̶gu̶xy y kyu'udu̶u̶yñajxu̶gu̶xy mu̶jkoodz ma je̱'e̱ pochkyu'uduuy mu̶dyiibu̶ je̱'e̱ kajpt najty mu̶u̶d jyu'ubojtz'awu̶dítyu̶chu̶ñ . Y du'un kyeeky .
44009026	Ko je̱'e̱ Saulo jim Jerusalén jya'ty , chi je̱'e̱ mu̶bu̶jkpu̶du̶jk ja'apuyo'oyu̶'u̶waañ . Y chi nigu̶xyu̶ najty mu̶k chu̶gu̶u̶yu̶gu̶xy , je̱' ko ka'p najty je̱'e̱ mu̶bu̶jkku̶xy ko je̱'e̱ Saulo je̱'e̱ Jesús y'ayuuk tyu̶y'ajt najty nandu'un tu̶ mu̶bu̶jknu̶ .
44009027	Chi je̱'e̱ Bernabé je̱'e̱ Saulo mu̶dnu̶kxy , kapxku̶xu̶'ky ma je̱'e̱ apóstolestu̶jk ajku̶xyu̶ñ . Chi ku̶xyu̶ yajmu̶dmu̶dyaaktaay ajku̶xy ko je̱'e̱ Saulo je̱'e̱ Windzú̶n Jesús najty tu̶ ixy jim tu'ugujk , y ko je̱'e̱ Windzú̶n Jesús najty tu̶ myu̶gapxyii , y nan ko je̱'e̱ Saulo Jesús y'ayuuk tyu̶y'ajt najty tu̶ kapxwa'kxu̶ aamú̶k jootmú̶k jim Damasco .
44009028	Y du'un je̱'e̱ Saulo jim Jerusalén wyu̶'u̶my , y je̱'e̱ apóstolestu̶jk najty myu̶dwu̶dijtnu̶p , kapxwa'kxy je̱'e̱ Windzú̶n Jesús y'ayuuk tyu̶y'ajt aamú̶k jootmú̶k ,
44009029	mu̶dmu̶dyaakku̶xy y ñaymyu̶kmu̶gápxu̶gu̶xy mu̶u̶d je̱'e̱ judío ja'ay ajku̶xy mu̶dyiibu̶ je̱'e̱ griego ayuuk kápxku̶xpu̶ñ . Peru̶ je̱' ajku̶xy ñiwinmayu̶u̶ygyu̶xypy je̱'e̱ najty ko je̱'e̱ Saulo yaj'o'ogaangu̶xy .
44009030	Ko je̱'e̱ mu̶bu̶jkpu̶du̶jk oy du'un nejwu̶u̶ygyu̶xy , chi je̱'e̱ Saulo jim Cesarea yajnú̶kxku̶xy , y ko jim Cesarea yajja'tku̶xy chi jim Tarso ke̱jxku̶xy ko wan jim nu̶kxy .
44009031	Mu̶'it je̱'e̱ mu̶dyiijáty je̱'e̱ Jesús mu̶bu̶jkku̶xpu̶ñ jim Judea naaxjooty , jim Galilea naaxjooty , y jim Samaria naaxjooty , jootkujk najty je̱'e̱ chu̶naaygyu̶xnu̶ y ni'igyu̶ je̱'e̱ Dios y'ayuuk tyu̶y'ajt u̶xpu̶jk'adu̶u̶tzku̶xy . Yajmu̶j'ajtku̶xypy je̱'e̱ Windzú̶n Jesús najty , y mu̶u̶d je̱'e̱ Espíritu Santo pyube̱jtu̶ñ , ni'igyu̶ najty ñimayu̶y'adu̶u̶tzku̶xy .
44009032	Ko je̱'e̱ Pedro najty wyu̶dity , ku'ixy mu̶gapxy je̱'e̱ mu̶bu̶jkpu̶du̶jk kajpt kajpt , ooy nandu'un ma je̱'e̱ mu̶bu̶jkpu̶du̶jk mu̶dyiibu̶ najty jim Lida tzu̶naaygyu̶xpu̶ñ .
44009033	Jim je̱'e̱ ja'ay tu'ug mu̶dnaybyaattu̶ mu̶dyiibu̶ xu̶u̶'ajtpu̶ñ Eneas , mu̶dyiibu̶ najty tu̶ pya'am'ijtnu̶ tuktujk jumu̶jt , ku̶'u̶xúxy tekyxyuxy je̱'e̱ najty .
44009034	Chi je̱'e̱ Pedro je̱'e̱ Eneas nu̶maay : — Eneas , Jesucristo cham xyajtzookp . Pu̶du̶'u̶g y yajpu̶du̶'u̶g yu̶'u̶ mmabe̱jt . Chi je̱'e̱ Eneas mu̶k'eemby pyu̶du̶'ky .
44009035	Y ku̶xyu̶ je̱'e̱ ja'ay du'un ijxku̶xy tú̶kxku̶xy mu̶dyiibu̶ najty jim Lida y jim Sarón tzu̶naaygyu̶xpu̶ñ , y chi nigu̶xyu̶ jyootwimbijttaaygyu̶xy ma je̱'e̱ Diosu̶ñ , u̶xmajtztaaygyu̶xy je̱'e̱ ñi'ap winma'añ , y panú̶kxku̶xnu̶ je̱'e̱ Windzú̶n Jesús y'u̶xpu̶jku̶ñ .
44009036	Je̱'e̱ mu̶'it tiempo jim Jope najty to'oxyu̶jk tu'ug chu̶na'ay mu̶dyiibu̶ je̱'e̱ Jesús mu̶bu̶jkpu̶ñ , Tabita je̱'e̱ najty xyu̶u̶'áty , je̱'e̱ mu̶dyiibu̶ je̱'e̱ griego ja'ay tyijpyu̶ñ ajku̶xy Dorcas . Je̱'e̱ Dorcas oyjya'ay'ajtu̶ñ najty je̱'e̱ tyuundu̶u̶by y pubety je̱'e̱ ayoobu̶du̶jk ajku̶xy .
44009037	Du'un jyajty , chi je̱'e̱ Dorcas pya'ambejty y chi tyimy'o'ky . Y ko yajtziidaay ajku̶xy , chi je̱'e̱ o'kpu̶ yajnú̶kxku̶xy ma je̱'e̱ ni'ibe̱ttu̶jku̶ñ .
44009038	Je̱'e̱ Jope kajpt wingón najty je̱' mu̶u̶d je̱'e̱ Lida kajpt , ma je̱'e̱ Pedro najty yajpaadyu̶ñ , y ko je̱'e̱ mu̶bu̶jkpu̶du̶jk oy nejwu̶u̶ygyu̶xy ko najty jim yajpaady , chi je̱'e̱ ja'ay me̱tzk ke̱jxku̶xy ko je̱'e̱ Pedro wan nu̶kxy nu̶maaygyu̶xy : “ Jam tzojku̶ jim Jope . ”
44009039	Y chi je̱'e̱ Pedro ñu̶kxy mu̶u̶d je̱' ajku̶xy . Ko jim jya'ty , chi myu̶dnu̶kxu̶ ma je̱'e̱ ni'ibe̱ttu̶jk ma je̱'e̱ o'kpu̶ najty yajpaadyu̶ñ , y jim je̱'e̱ ku'o'ogytyo'oxyu̶jktu̶jk je̱'e̱ Pedro ju'ubigu̶u̶ygyu̶xy , jyanchyaaxku̶xy cham je̱'e̱ wit y je̱'e̱ ni'ijé̱n yaj'ijxku̶xy mu̶dyiibu̶ je̱'e̱ Dorcas najty tu̶ yajkojyu̶ñ ko najty jyugy'atyñu̶ .
44009040	Chi je̱'e̱ Pedro ja'ay ke̱jxpu̶dzu̶u̶mdaay , y chi ñayñajtzkojxtu̶na'awu̶u̶yu̶ y mu̶bu̶jktzooy je̱'e̱ Dios ; chi je̱'e̱ o'kpu̶ windu̶kxpejty , nu̶maay : — ¡ Tabita , pu̶du̶'u̶g ! Mu̶'it je̱'e̱ Tabita wyindu̶kxu̶'ky , y ko je̱'e̱ Pedro ijxy , chi y'u̶ñaaygyugu̶u̶y .
44009041	Chi ku̶'u̶gú̶xy majch y wijtzu̶'ky ; chi je̱'e̱ mu̶bu̶jkpu̶du̶jk y je̱'e̱ ku'o'ogytyo'oxyu̶jktu̶jk mu̶j'yaaxy , y juugy yajku̶'u̶du̶gu̶u̶yñu̶ ajku̶xy .
44009042	Adaa , ku̶xyu̶ je̱'e̱ ja'ay du'un nejwu̶ydyaaygyu̶xy jim ma je̱'e̱ Jope kajpt ko je̱'e̱ Pedro je̱'e̱ Dorcas yajjuugypyu̶jky , y may je̱'e̱ ja'ay je̱'e̱ Windzú̶n Jesús mu̶bu̶jkku̶xy .
44009043	Jeky je̱'e̱ Pedro jim Jope wyu̶'u̶my ma je̱'e̱ po'o'ák oydyuumbu̶ tyu̶jk , mu̶dyiibu̶ xu̶u̶'ajtpu̶ñ Simón .
44010001	Jim Cesarea kajpt najty ja'ay tu'ug tuungmu̶u̶dpu̶ mu̶dyiibu̶ xu̶u̶'ajtpu̶ñ Cornelio , capitan'ajtp najty je̱' ma je̱'e̱ tziptuumbu̶ batallón mu̶dyiibu̶ xu̶u̶'ajtpu̶ñ el Italiano .
44010002	Je̱'e̱ Cornelio tu'uda'agyjya'ay je̱'e̱ najty , y je̱' mu̶u̶d je̱'e̱ y'ung tyo'oxyu̶jk ku̶xyu̶ yajmu̶j'ajtku̶xypy je̱'e̱ Dios najty . Nan pyubejtypy najty je̱'e̱ judío ayoobu̶du̶jk ajku̶xy meeñ'aam , y nan Dios o'owu̶dajtu̶u̶b najty jaboom jaboom .
44010003	Chi tu'ook , jii da'a kudu̶gu̶'u̶xu̶u̶ ko je̱'e̱ Cornelio Dios yaj'ijxu̶ : Ijxy janch'oy janchwa'adz tu'ug je̱'e̱ Dios y'ángel ñidu̶gu̶'u̶yii ma je̱' najtyu̶ñ y ñu̶ma'ayii : “ ¡ Cornelio ! ”
44010004	Chi je̱'e̱ Cornelio je̱'e̱ ángel windu̶kxpejty y janch tzu̶gu̶u̶by najty mu̶k , chi yajtu̶u̶y : “ ¿ Ti mdzojkypy Windzú̶n ? ” Chi je̱'e̱ ángel ñu̶maayu̶ : “ Du'un neby mDios'o'owu̶dátyu̶ñ y du'un neby je̱'e̱ ayoobu̶du̶jk mbubetyu̶ñ , tu̶ je̱'e̱ Dios du'un ku'umáy .
44010005	Ke̱x je̱'e̱ mja'ay nije̱' jim ma je̱'e̱ Jope kajptu̶ñ , wan je̱'e̱ Simón nu̶kxy yajtzóngu̶xy mu̶dyiibu̶ nandu'un yajtijpu̶ñ Pedro .
44010006	Jim jya'ttaakt je̱'e̱ mu̶u̶du̶ch ma je̱'e̱ ja'adu'ukpu̶ Simongu̶ñ , je̱'e̱ po'o'ák oydyuumbu̶ mu̶dyiibu̶ tyu̶jk mejypya'aju̶ñ ”
44010007	Ko je̱'e̱ ángel ñu̶kxnu̶ mu̶dyiibu̶ najty tu̶ myu̶gapxyii , chi je̱'e̱ Cornelio tyuumbu̶ me̱tzk mu̶j'yaaxy y tu'ug tziptuumbu̶ mu̶dyiibu̶ je̱'e̱ Dios oy kapxymyu̶doobu̶ñ y mu̶dyiibu̶ oy mu̶duunu̶bu̶ñ ,
44010008	y ko ku̶xyu̶ yajmu̶dmu̶dyaaktaay ajku̶xy neby je̱'e̱ ángel ñu̶maayu̶ju̶ñ , chi jim Jope ke̱jxku̶xy .
44010009	Y kujaboom jii najty da'a kujkyxu̶u̶da , jim najty je̱'e̱ kexyo'oybyu̶ jya'adaangu̶xnu̶ mu̶wingón je̱'e̱ Jope kajpt , chi je̱'e̱ Pedro pyejty tu̶jkku'uduuy Dios o'owu̶dajtpu̶ .
44010010	Mu̶k najty yu'o'ogyii y ja'akayaamb najty , peru̶ jimnu̶ je̱'e̱ jyu̶kxy pyu̶ky najty y'oyu̶'u̶y , chi je̱'e̱ Dios yaj'ijxu̶ :
44010011	ijxy ko je̱'e̱ tzajp y'awa'ach y ko kyu̶da'agy naaxkú̶xy du'un neby je̱'e̱ poob wit mu̶jpu̶ju̶ñ , xyóchu̶ch mu̶dax'it majaty je̱'e̱ tyaatzku̶ñ .
44010012	Jiiby ma je̱'e̱ poob witu̶ñ jiiby najty no'on ju̶yujk ka'anaagnáx mu̶dyiijáty je̱'e̱ kyu̶'u̶ tyeky mu̶daaxku̶ñ , y jiiby najty tza'añdy nandu'un y joon muuxy .
44010013	Y chi je̱'e̱ ayuuk tu'ug mu̶dooy ñu̶ma'ayii : “ Pedro , pu̶du̶'u̶g ; yaj'o'og yu̶'u̶ no'on ju̶yujk y tzu'udz ju̶kx miich yu̶'u̶ . ”
44010014	Chi je̱'e̱ Pedro y'adzooy : “ Ka'p , Windzú̶n , nimu̶naaxu̶u̶ u̶u̶ch yu̶'u̶ du'umbu̶ no'on ju̶yujk nga'atzu'uchñu̶ je̱'e̱ mu̶dyiibu̶ ju̶bu̶ku̶ñ y mu̶dyiibu̶ ka'p ñigu'udúkyu̶chu̶ñ nu̶kxy je̱'e̱ judío ja'ay tzu'tzku̶xy . ”
44010015	Mu̶'it je̱'e̱ ayuuk ja'adu'ook mu̶dooy ñu̶ma'ayii : “ Mu̶dyiibu̶ je̱'e̱ Dios tu̶ yajwa'achu̶ñ , ka'p miich je̱'e̱ mu̶baad mdijy ko jyu̶bú̶ku̶ch . ”
44010016	Tu̶gu̶u̶g'ook je̱'e̱ du'un tyuunu̶ jyajtu̶ , chi je̱'e̱ poob wit tzajpjooty pya'ttu̶gu̶u̶yñu̶ .
44010017	Jim je̱'e̱ Pedro najty tyajy myay jyanchwinmay neby je̱'e̱ du'un wyimbu̶dzu̶myu̶ñ je̱'e̱ tu̶u̶bu̶ je̱'e̱ Dios najty yaj'ixyii , ko oy jya'tku̶xy tu̶jk aguuy je̱'e̱ Cornelio kyexyo'oybyu̶du̶jk mu̶dyiibu̶ je̱'e̱ Simón tyu̶jk najty mu̶du̶u̶gu̶xp yajtu̶u̶gu̶xpu̶ñ .
44010018	Ko jya'tku̶xy chi mu̶k kyugapxu̶u̶ygyu̶xy yajtu̶u̶gu̶xy pu̶nu̶ jii je̱'e̱ Simón najty jya'tta'agy mu̶dyiibu̶ nandu'un yajtijpu̶ñ Pedro .
44010019	Y je̱'e̱ Pedro je̱' najty je̱'e̱ wyinmaaybyñu̶ je̱'e̱ tu̶u̶bu̶ je̱'e̱ Dios najty yaj'ixyii , chi je̱'e̱ Espíritu Santo ñu̶maayu̶ : “ Chi je̱'e̱ ja'ay nidu̶gu̶u̶g xy'u̶xtaaygyu̶xy .
44010020	Pu̶du̶'u̶g , mu̶nak y nu̶kx mu̶u̶d yu̶'u̶ ajku̶xy y ka'p tii mwinmay , je̱' ko u̶u̶ch yu̶'u̶ tu̶ ngue̱jxku̶xy ko xy'u̶xtaaygyu̶xu̶ch . ”
44010021	Mu̶'it je̱'e̱ Pedro myu̶najky ma je̱'e̱ Cornelio kyexyo'oybyu̶ ajku̶xyu̶ñ , y nu̶maay ajku̶xy : — U̶u̶ch je̱' je̱'e̱ mu̶dyiibu̶ miich m'u̶xtaaygyu̶xypyu̶ñ ; ¿ ti tu̶ mnimiingu̶xy ?
44010022	Chi je̱'e̱ y'adzoogu̶xy : — Je̱'e̱ Cornelio u̶u̶ch tu̶ xykye̱jxku̶xy , je̱'e̱ mu̶dyiibu̶ capitan'ajtpu̶ñ , je̱'e̱ tu'uda'agyjya'ay mu̶dyiibu̶ je̱'e̱ Dios yajmu̶j'ajtpu̶ñ y mu̶dyiibu̶ je̱'e̱ judío ja'ay ku̶xyu̶ chojkku̶xypy y kyu'umaaygyu̶xypyu̶ñ . Je̱'e̱ Windzú̶n Dios y'ángel tu'ug nu̶maayu̶ ko miñ miich myajwóy , y mnú̶kxu̶ch ma je̱' tyu̶jku̶ñ y amdo'ida'añ neby miich myaj'u̶xpú̶kyu̶ñ .
44010023	Mu̶'it je̱'e̱ Pedro je̱'e̱ kexyo'oybyu̶du̶jk yajtu̶jktu̶gu̶u̶ygyu̶xy , y chi jim yajwu̶'u̶mu̶u̶ygyu̶xy . Kujaboomnu̶ je̱'e̱ Pedro ñu̶kxy mu̶u̶d je̱' ajku̶xy , chi je̱'e̱ mu̶bu̶jkpu̶du̶jk nije̱' pyanu̶kxu̶ ajku̶xy mu̶dyiibu̶ najty jim Jope tzu̶naaygyu̶xpu̶ñ .
44010024	Y kujaboom jim Cesarea jya'tku̶xy ma je̱'e̱ Cornelio najty jya'ay'éxyu̶ñ ni'amugu̶'u̶ mu̶u̶d je̱'e̱ y'ajuugy y'amu̶gu'ug y pu̶n mu̶u̶d oy ñaymyu̶gu'ug'adyiiju̶ñ , mu̶dyiijáty najty tu̶ woyu̶ñ .
44010025	Ko je̱'e̱ Pedro jya'ty ma je̱'e̱ tu̶jku̶ñ , chi je̱'e̱ Cornelio tyu̶jkpu̶dzu̶u̶my oy je̱'e̱ Pedro ju̶jpkubadu̶'u̶y , y chi ñayñajtzkojxtu̶na'awu̶u̶yu̶ ma je̱'e̱ wyinduuyu̶ñ , yajmu̶j'ada'añ najty .
44010026	Chi je̱'e̱ Pedro je̱'e̱ Cornelio wijtzu̶'ky , nu̶maay : — Tu̶naayu̶'u̶g , ka'p u̶u̶ch xyajmu̶j'áty , nan ja'ayu̶ch u̶u̶ch nandu'un du'un neby miichu̶ñ .
44010027	Cham mu̶dkapxy mu̶dmu̶dya'agy y cham tyu̶jktu̶gu̶'u̶y ko je̱'e̱ mayjya'ay paaty ni'amugu̶'u̶ jya'ay'e̱jxu̶gu̶xyu̶ .
44010028	Chi je̱'e̱ Pedro ñu̶maayu̶ ajku̶xy : — Miich ajku̶xy mnejwu̶u̶ygyu̶xypy ko ka'p je̱'e̱ judío ja'ay kyostumbre du'un myiñ , nu̶kxy yo'oymyujk ñajxmujkku̶xy mu̶u̶d je̱'e̱ ka'pu̶ jyudíoja'ayu̶chu̶ñ ajku̶xy , y nan ka'p mu̶baad tyu̶gu̶u̶ygyu̶xy ma je̱'e̱ jyu̶u̶n tyu̶jk ajku̶xyu̶ñ . Peru̶ u̶u̶ch tu̶ u̶u̶ch je̱'e̱ Dios xyajni'ixu̶'u̶y ko u̶u̶ch ka'p mu̶baad ni pu̶n ndijy ju̶bu̶kja'ay o axu̶u̶gja'ay .
44010029	Y ko u̶u̶ch oy tu̶ xyajwoyii , paady u̶u̶ch tu̶ nmiñ , y ka'p u̶u̶ch nej tu̶ nmu̶na'añ . Y jada'achám je̱' u̶u̶ch nja'anejwu̶'u̶we̱e̱mby tii u̶u̶ch ko oy tu̶ xyajwoyii .
44010030	Chi je̱'e̱ Cornelio y'adzooy : — Cham myu̶mu̶daaxxu̶u̶ju̶'u̶y , du'un neby adachambu̶ hooru̶ju̶ñ , yaa u̶u̶ch najty ayuu n'ity ma u̶u̶ch ada ndu̶jku̶ñ y nDiosmu̶bu̶jktzóyu̶ch ku'udu̶gu̶'u̶xu̶u̶ , mu̶naa je̱'e̱ judío ja'ay Dyiosmu̶bu̶jktzoogu̶xyu̶ñ , ko je̱'e̱ ja'ay tu'ug ñayyajni'igu̶xu̶'ku̶ janch adu̶kxp ajajp je̱'e̱ wyit .
44010031	Chi u̶u̶ch xyñu̶maay : ‘ Cornelio , tu̶ je̱'e̱ Dios mmu̶bu̶jktzoowu̶ñ xymyu̶doowu̶ , y tu̶ du'un ku'umáy neby je̱'e̱ ayoobu̶du̶jk mbubetyu̶ñ .
44010032	Ke̱x je̱'e̱ mduumbu̶ jim Jope wan je̱'e̱ Simón nu̶kxy yajtzooñ mu̶dyiibu̶ nandu'un yajtijpu̶ñ Pedro . Jim je̱'e̱ jya'tta'agy ma je̱'e̱ ja'adu'ukpu̶ Simón tyu̶jku̶ñ , je̱'e̱ po'o'ák oydyuumbu̶ mu̶dyiibu̶ mejypya'a tzu̶naaybyu̶ñ . ’
44010033	Paady mu̶k'eemby nnigue̱xu̶u̶y ko wan nu̶kxy xy'u̶xtaaygyu̶xy , y tu̶ je̱'e̱ may'ajt mduñ ko tu̶ mmiñ . Y jada'achám chaa u̶u̶ch nigu̶xyu̶ ajku̶xy Dios winduuy , y n'amdo'idaangu̶xyu̶ch je̱'e̱ m'ayuuk ku̶xyu̶ mu̶dyiibu̶ je̱'e̱ Windzú̶n Dios tu̶ xyajnu̶ma'ayu̶ñ xy'awaanu̶chu̶ch ajku̶xy .
44010034	Mu̶'it je̱'e̱ Pedro kyapxtu̶gu̶u̶y , y myu̶naañ : — Jada'achám nwinju̶wu̶u̶ybyu̶ch ko je̱'e̱ Dios ka'p je̱'e̱ ja'ay win'ixy tzoky , y'agu̶tzojktaaby je̱'e̱ ku̶xyu̶ wanpú̶nu̶ch ,
44010035	kyu'ubu̶jktaaby je̱' wan pu̶nja'ayu̶ch mu̶dyiibu̶ wiing naax wiing kajpt tzu̶naaygyu̶xpu̶ñ , pu̶nu̶ windzu̶gu̶u̶yu̶gu̶xp naty y pu̶nu̶ tyuungu̶xypy je̱'e̱ oybyu̶ naty .
44010036	Dios tu̶ je̱'e̱ tyu̶y'ajt kexy ma je̱'e̱ Israel ja'ay ajku̶xyu̶ñ , yajmu̶dmu̶dyaakku̶xy ko jii je̱'e̱ jootkujk'ajtu̶ñ cham mu̶u̶d je̱'e̱ Jesucristo u̶u̶ch je̱'e̱ nWindzú̶n nigu̶xyu̶ ajtu̶m ajku̶xy .
44010037	Miich mnejwu̶u̶ygyu̶xypy oy yajxón tii tu̶ tyuñ tu̶ jyadyii ma je̱'e̱ judío ja'ay ñaax kyajpt ku̶xyu̶ ajku̶xyu̶ñ , chondaaky jim Galilea , ko najty je̱'e̱ Juan Bautista Dios y'ayuuk tyu̶y'ajt jayu̶jp tu̶ kapxwa'kxu̶ y jya'ayyajnu̶u̶bejty .
44010038	Y mnejwu̶u̶ygyu̶xypy miich ko je̱'e̱ Dios mu̶k'ajtu̶ñ y je̱'e̱ y'Espíritu Santo mooy je̱'e̱ Jesús Nazaretpu̶ , y neby je̱'e̱ Jesús wyu̶dijtyu̶ñ tuuñ je̱'e̱ oy'ajtu̶ñ . Du'un neby je̱'e̱ ja'ay ku̶xyu̶ yajtzookyu̶ñ mu̶dyiijáty je̱'e̱ mu̶jku'u najty ane̱'e̱mu̶bu̶ñ ajku̶xy , y du'un tuuñ je̱' ko je̱'e̱ Dios najty mu̶u̶d y'ity .
44010039	U̶u̶ch je̱'e̱ ku̶xyu̶ nnidu̶y'ajt'ajtypy ajku̶xy tijaty je̱'e̱ Jesús tyuunu̶ñ jim Judea naaxjooty y jim Jerusalén . Mu̶'it cruutzkú̶xp yaj'o'kku̶xy .
44010040	Peru̶ kudu̶gu̶u̶g xu̶u̶ je̱'e̱ Dios yajjuugypyu̶jky , y chi yajni'igu̶xu̶'ky ma u̶u̶ch ajku̶xyu̶ñ .
44010041	Ka'p yajni'igu̶xu̶'ky ma je̱'e̱ ja'ay kú̶xyu̶ju̶ñ , je'eyu̶du̶'ajty yajni'igu̶xu̶'ky ma u̶u̶ch ajku̶xyu̶ñ mu̶dyiibu̶ je̱'e̱ Dios jayu̶jp wyin'ijxu̶ñ neby u̶u̶ch mu̶baad nnidu̶y'ajt'átyu̶ñ ajku̶xy . U̶u̶ch kaay uuku̶ch ajku̶xy mu̶u̶d je̱' ko najty tu̶ jyuugypyú̶ky .
44010042	Y je̱' u̶u̶ch tu̶ xykye̱jxku̶xy ayuuk kapxwa'kxpu̶ ma je̱'e̱ ja'ay ajku̶xyu̶ñ , ko je̱'e̱ Dios je̱'e̱ Jesús tu̶ pu̶da'agy mu̶jtu̶ydyuumbu̶ ma je̱'e̱ juugypyu̶jku̶ñ y ma je̱'e̱ o'ogypyu̶ju̶ñ .
44010043	Nigu̶xyu̶ je̱'e̱ Dios y'ayuuknajtzkapxu̶u̶ybyu̶du̶jk je̱'e̱ Jesús najty jékyu̶p tu̶ nimu̶dyaakku̶xy , y du'un najty tu̶ myu̶naangu̶xy ko ku̶xyu̶ pu̶njaty je̱'e̱ Cristo mu̶bu̶jkku̶xpu̶ñ , Dios je̱'e̱ pyoky kyu̶dyeey winmé̱kxu̶xu̶p ajku̶xy .
44010044	Cham najty je̱'e̱ Pedro kyapxyñu̶ , ko je̱'e̱ Dios y'Espíritu Santo nigu̶xyu̶ y'adu̶gu̶u̶y jyoottu̶gu̶u̶yu̶ ajku̶xy mu̶dyiijáty najty je̱'e̱ ayuuk amdo'ijtku̶xpu̶ñ .
44010045	Y je̱'e̱ judío mu̶bu̶jkpu̶du̶jk ajku̶xy je̱'e̱ tu̶u̶bu̶ najty kipxy myiingu̶xy mu̶u̶d je̱'e̱ Pedro , mu̶k je̱'e̱ tyajy myaay y yajnú̶kx yajju̶wu̶u̶ygyu̶xy ko je̱'e̱ Espíritu Santo nandu'un kejxy ma je̱'e̱ ka'pu̶ jyudíoja'ayu̶chu̶ñ ajku̶xy ,
44010046	ko mu̶doogu̶xy ko je̱'e̱ wiingpu̶ ayuuk kápxku̶xy y ku'umaaygyu̶xy ja'aymye̱jtzku̶xy je̱'e̱ Dios .
44010047	Mu̶'it je̱'e̱ Pedro myu̶naañ : — ¿ Nej mu̶baad da'a yaj'agapxtúky nu̶kxy adayaaba ja'ay kya'anu̶u̶be̱jtku̶xy mu̶dyiibu̶ je̱'e̱ Dios tu̶ myooyu̶gu̶xy je̱'e̱ y'Espíritu Santo du'un neby u̶u̶ch ajtu̶m ajku̶xyu̶ñ ?
44010048	Chi je̱'e̱ Pedro ñu̶maayu̶gu̶xy ko wan nu̶u̶be̱jtku̶xy ma je̱'e̱ Windzú̶n Jesucristo xyu̶u̶ju̶ñ . Mu̶'it je̱'e̱ Pedro mu̶waandaaky mu̶nukxtaaky ajku̶xy ko wan tu'kxu̶u̶ me̱jtzxu̶u̶ jakwu̶'u̶mu̶'u̶y mu̶u̶d je̱' ajku̶xy .
44011001	Je̱'e̱ apóstolestu̶jk y je̱'e̱ mu̶bu̶jkpu̶du̶jk mu̶dyiibu̶ najty jim Judea ajku̶xy , myu̶doogu̶x je̱'e̱ ayuuk du'un ko je̱'e̱ ja'ay ka'pu̶ jyudíoja'ayu̶ch ajku̶xy je̱'e̱ Dios y'ayuuk tyu̶y'ajt najty tu̶ ku'ubu̶jkku̶xy .
44011002	Peru̶ ko je̱'e̱ Pedro jim Jerusalén wyimbijty , chi je̱'e̱ judío ja'ay nije̱' y'oju̶ je̱'e̱ mu̶dyiibu̶ je̱'e̱ kostumbre janch mu̶jpu̶daakku̶xpu̶ñ , du'un neby je̱'e̱ y'ung y'ana'k tu̶y'ajtu̶u̶ygyu̶xyu̶ñ .
44011003	Chi yajtu̶u̶gu̶xy : — ¿ Ti je̱'e̱ ja'ay ko oy tu̶ mgu'ixy tu̶ mu̶gapxy je̱'e̱ ka'pu̶ jyudíoja'ayu̶ch ajku̶xy , y tu̶ mgay tu̶ m'u'uky mu̶u̶d je̱' ajku̶xy ?
44011004	Chi je̱'e̱ Pedro ku̶xyu̶ yajmu̶dmu̶dyaaktaayu̶ ajku̶xy du'un neby najty tu̶ tyuñ tu̶ jyadyiiju̶ñ , y ñu̶maayu̶ ajku̶xy :
44011005	— Jim u̶u̶ch najty nDios'o'owu̶dáty ma je̱'e̱ Jope kajptu̶ñ , ko u̶u̶ch je̱'e̱ Dios du'un xyaj'ijxy : N'ijxyu̶ch neby tu'ug mu̶j poob wit tzajpjooty chooñu̶ñ , kyu̶da'agy ma u̶u̶ch je̱'e̱ nwinduuyu̶ñ , xyóchu̶ch mu̶dax'it majaty je̱'e̱ tyaatzku̶ñ .
44011006	Ko u̶u̶ch nimu̶jwa'ky n'ixa'añu̶ch tii jiibyu̶ñ , chi u̶u̶ch n'ijxy janch may no'on ju̶yujk , jiiby najty no'on ju̶yujk mu̶daaxpu̶ kyu̶'u̶ tyeky ajku̶xy y je̱'e̱ awa'an ju̶yujk ajku̶xy , tza'añdy ajku̶xy y joon muuxy ajku̶xy .
44011007	Y chi u̶u̶ch je̱'e̱ ayuuk tu'ug nmu̶dooy xyñu̶ma'ayu̶ch : ‘ Pedro , pu̶du̶'u̶g ; yaj'o'og yu̶'u̶ no'on ju̶yujk y tzu'udz ju̶kx miich yu̶'u̶ . ’
44011008	Chi u̶u̶ch n'adzooy : ‘ Ka'p Windzú̶n , nimu̶naaxu̶u̶ u̶u̶ch yu̶'u̶ du'umbu̶ no'on ju̶yujk nga'atzu'uchñu̶ je̱'e̱ mu̶dyiibu̶ ju̶bu̶ku̶ñ y mu̶dyiibu̶ ka'p ñigu'udúkyu̶chu̶ñ nu̶kxy je̱'e̱ judío ja'ay tzu'tzku̶xy . ’
44011009	Chi je̱'e̱ mu̶me̱jtz'ookpu̶ ayuuk tzajpjootypyu̶ chooñ xyñu̶maayu̶ch : ‘ Je̱'e̱ mu̶dyiibu̶ je̱'e̱ Dios tu̶ yajwa'achu̶ñ , ka'p miich je̱'e̱ mu̶baad mdijy ko jyu̶bú̶ku̶ch . ’
44011010	Tu̶gu̶u̶g'ook je̱'e̱ du'un tyuunu̶ jyajtu̶ , chi je̱'e̱ poob wit tzajpjooty pya'ttu̶gu̶u̶yñu̶ .
44011011	Mu̶'it u̶u̶ch xyñija'tku̶xy ma je̱'e̱ tu̶jk ma u̶u̶ch najty n'ijtku̶xyu̶ñ tu̶gu̶u̶g kexyo'oybyu̶ , u̶u̶ch najty je̱'e̱ xy'u̶xtaaygyu̶xp , chóngu̶xy jim Cesarea .
44011012	Chi u̶u̶ch je̱'e̱ Espíritu Santo xykyejxy xyñu̶maayu̶ch ko u̶u̶ch ka'p njootme̱tzku̶'u̶wu̶ch , nú̶kxu̶chu̶ch mu̶u̶d je̱' ajku̶xy . Mu̶'it u̶u̶ch nmu̶dnu̶kxy nidudujk adayaaba mu̶bu̶jkpu̶du̶jk ajku̶xy . Chi u̶u̶ch nigu̶xyu̶ ndu̶gu̶u̶ygyu̶xy ma je̱'e̱ ja'ay tyu̶jku̶ñ .
44011013	Je̱'e̱ kudu̶jk u̶u̶ch xyajmu̶dmu̶dyaak ko najty je̱'e̱ ángel tu'ug tu̶ ixy , tyu̶na'ay ma je̱'e̱ tyu̶jku̶ñ , ñu̶ma'ayii : ‘ Ke̱x je̱'e̱ mja'ay nije̱' jim ma je̱'e̱ Jope kajptu̶ñ , wan je̱'e̱ Simón nu̶kxy yajtzóngu̶xy mu̶dyiibu̶ nandu'un yajtijpu̶ñ Pedro .
44011014	Y je̱' xy'awaanu̶yu̶p neby je̱'e̱ Dios m'aanu̶mu̶ mu̶baad xyajni'idzooku̶yu̶ju̶ñ , miich y ku̶xyu̶ je̱'e̱ m'ung m'ana'k y je̱'e̱ mjuugy mu̶gu'ug ajku̶xy . ’
44011015	Ko u̶u̶ch je̱'e̱ Jesús y'ayuuk tyu̶y'ajt nyajmu̶dmu̶dyaaktu̶gu̶u̶ygyu̶xy , chi je̱'e̱ Espíritu Santo y'aadu̶gu̶u̶y jyoottu̶gu̶u̶yu̶ ajku̶xy , timydyu'un neby xy'adu̶gu̶u̶y xyjyoottu̶gu̶u̶y ajtu̶m ajku̶xyu̶ñ je̱'e̱ jayu̶jp'ajtpu̶ .
44011016	Mu̶'it u̶u̶ch oy nja'aymye̱jtzpaady neby je̱'e̱ Windzú̶n Jesús najty tu̶ myu̶na'añu̶ñ : ‘ Jaanch je̱'e̱ Juan ( Bautista ) ja'ay yajnu̶u̶bejty mu̶u̶d je̱'e̱ nu̶u̶ , peru̶ Dios miich je̱'e̱ y'Espíritu Santo xyaj'adu̶gu̶'u̶ xyajjoottu̶gu̶'u̶wu̶p ajku̶xy . ’
44011017	Pu̶nu̶ Dios nandu'un tu̶ myo'oyii ajku̶xy je̱'e̱ ja'ay ka'pu̶ jyudíoja'ayu̶ch ajku̶xy je̱'e̱ mu̶dyiibu̶ tu̶ xymyooyu̶m ajku̶xy ko je̱'e̱ Windzú̶n Jesucristo tu̶ nmu̶bu̶jku̶m ajku̶xy , ¿ pu̶n u̶u̶ch ko u̶u̶ch je̱'e̱ Dios nmu̶dtziptúnu̶ch ?
44011018	Ko je̱'e̱ Jerusalénbu̶ mu̶bu̶jkpu̶du̶jk je̱'e̱ Pedro y'ayuuk du'un mu̶doowu̶ ajku̶xy , chi du'uñyu̶ y'amoondaaygyu̶xy , y ja'aymye̱jtz o'owu̶dajtku̶xy je̱'e̱ Dios , myu̶naangu̶xy : — ¡ Dios du'un tu̶ myu̶na'añ ko je̱'e̱ ka'pu̶ jyudíoja'ayu̶ch ajku̶xy nandu'un jyootwimbijtku̶xu̶ch , neby je̱'e̱ Dios mu̶baad myooyu̶gu̶xyu̶ñ je̱'e̱ wiinu̶u̶xu̶u̶bu̶ jugy'ajtu̶ñ !
44011019	Mu̶naabu̶ je̱'e̱ Esteban yaj'o'kku̶xyu̶ñ , chi je̱'e̱ mu̶bu̶jkpu̶du̶jk jim Jerusalén u̶xwu̶dijt pawu̶dijtu̶gu̶u̶ygyu̶xy . Chi nije̱' kye̱e̱kku̶xy , ñú̶kxku̶xy Fenicia , Chipre y Antioquía . Y jim je̱'e̱ oybyu̶ ayuuk tu̶y'ajt kapxwa'kxku̶xy ma je̱'e̱ judío ja'ay ajku̶xyu̶ñ , ka'p je̱'e̱ wiingja'ay yajmu̶dmu̶dyaakku̶xy , je'eyu̶du̶'ajty je̱'e̱ judío ja'ay ajku̶xy .
44011020	Nije̱' je̱'e̱ mu̶bu̶jkpu̶du̶jk mu̶dyiibu̶ najty Chipre y Cirene tzóngu̶xpu̶ñ oy jya'tku̶xy jim Antioquía , y jim je̱'e̱ ka'pu̶ jyudíoja'ayu̶ch nandu'un yajmu̶dmu̶dyaakku̶xy je̱'e̱ Jesús , je̱' Windzú̶n oybyu̶ y'ayuuk tyu̶y'ajt .
44011021	Y je̱'e̱ Windzú̶n Dios je̱'e̱ mu̶k'ajtu̶ñ najty mooyu̶p ajku̶xy , y may je̱'e̱ ja'ay jyu̶bu̶kwinma'añ u̶xmajtzku̶xy y mu̶bu̶jkku̶xy je̱'e̱ Windzú̶n Jesús y'ayuuk tyu̶y'ajt .
44011022	Ko je̱'e̱ Jerusalénbu̶ mu̶bu̶jkpu̶du̶jk adaa ayuuk du'un mu̶dooy ajku̶xy , chi je̱'e̱ Bernabé jim Antioquía kejxy ajku̶xy .
44011023	Ko je̱'e̱ Bernabé jim jya'ty , chi ijxy neby je̱'e̱ Dios oy'ajtu̶ñ najty tu̶ tuñu̶ñ , y chi xyooñ y'ijty . Chi nigu̶xyu̶ wyingapx jyu̶jpkapxu̶u̶yu̶gu̶xy ko wan tu'ug'aa tu'ugjoot kuydyuungu̶xy je̱'e̱ Windzú̶n Jesús y'ayuuk tyu̶y'ajt y ka'p y'u̶xtu̶gu̶'u̶wa'kku̶xu̶ch .
44011024	Je̱' ko janch oyjya'ay je̱'e̱ Bernabé ijty , y myu̶dajtpy najty je̱'e̱ Espíritu Santo y je̱'e̱ mu̶bu̶jk'ajtu̶ñ . Y may je̱'e̱ ja'ay mu̶bu̶jkku̶xy je̱'e̱ Windzú̶n Jesús y'ayuuk tyu̶y'ajt .
44011025	Ko adaa du'un tyuunu̶ jyajtu̶ , chi je̱'e̱ Bernabé je̱'e̱ Saulo oy u̶xta'ay jim Tarso ,
44011026	y ko paaty , chi Antioquía mu̶dnu̶kxy . Jim ka'pxy tu'kjumu̶jt y'ijtku̶xy mu̶u̶d je̱'e̱ mu̶bu̶jkpu̶du̶jk , yaj'u̶xpu̶jkku̶xy je̱'e̱ mayjya'ay . Jim Antioquía jayu̶jp'ajt yajxu̶u̶mooygyu̶xy cristianos , je̱'e̱ ja'ay mu̶dyiibu̶ je̱'e̱ Jesús mu̶bu̶jkku̶xpu̶ñ .
44011027	Je̱'e̱ mu̶'it tiempo je̱'e̱ Dios y'ayuuknajtzkapxu̶u̶ybyu̶du̶jk nije̱' chóngu̶xy jim Jerusalén , y ñú̶kxku̶xy jim Antioquía .
44011028	Y chi nidu'ugtu̶ mu̶dyiibu̶ xu̶u̶'ajtpu̶ñ Agabo tyu̶naayu̶'ky mayjya'ayjyooty , y chi je̱'e̱ Espíritu Santo yajkápxu̶ , myu̶naañ ko je̱'e̱ mu̶j'yuu najty ñaaxku̶da'aga'añ ma je̱'e̱ naaxwiimbu̶ kú̶xyu̶ju̶ñ . Y jaanch je̱'e̱ du'un jyajtu̶ mu̶naabu̶ je̱'e̱ Romano mu̶j'ane̱'e̱mbu̶ Claudio najty y'ane'emyu̶ñ .
44011029	Mu̶'it je̱'e̱ mu̶bu̶jkpu̶du̶jk jim Antioquía kapxy'ajtku̶xy ko je̱'e̱ pube̱jtu̶ñ ke̱xaangu̶xy ma je̱'e̱ myu̶gu'ugtu̶jk mu̶dyiibu̶ jim Judea tzu̶naaygyu̶xpu̶ñ , du'un neby pu̶n nidu'ug nidu'ug ye̱ga'añu̶ñ .
44011030	Y du'un tuuñ ajku̶xy , je̱'e̱ Bernabé mu̶u̶d je̱'e̱ Saulo je̱'e̱ meeñ yajmu̶gue̱jxku̶x je̱'e̱ tu̶u̶bu̶ najty myuky ma je̱'e̱ mu̶bu̶jkpu̶du̶jk tuungmu̶u̶dpu̶ ajku̶xyu̶ñ jim Judea .
44012001	Mu̶'it tiempo je̱'e̱ ane̱'e̱mbu̶ Herodes yaj'u̶xwu̶dijt yajpawu̶dijttu̶gu̶u̶yu̶ nije̱' je̱'e̱ Jesús jya'ay .
44012002	Chi je̱'e̱ ane̱'e̱mu̶ñ yejky ko je̱'e̱ Santiago wan yaj'o'ogyii pujxk espaadu̶'aam , je̱'e̱ Juan pyuya'ay ,
44012003	y ko du'un ijxy ko je̱'e̱ judío ja'ay oy du'un ku'umaaygyu̶xy , chi je̱'e̱ Pedro nandu'un yajmajtzu̶ . Je̱' adaa du'un tyuunu̶ jyajtu̶ xu̶u̶jooty , je̱'e̱ xu̶u̶ mu̶naa je̱'e̱ tzajkaagy kaaygyu̶xyu̶ñ mu̶dyiibu̶ ka'p lyevaduru̶ mu̶u̶du̶chu̶ñ .
44012004	Ko je̱'e̱ Pedro yajmajtzu̶ , chi pujxtu̶gooty yajpu̶daaku̶ , chi je̱'e̱ Herodes ane̱'e̱mu̶ñ yejky ko je̱'e̱ tziptuumbu̶ wan mu̶daaxpú̶ky kweentu̶'adyii , mu̶daaxjáty najty je̱'e̱ tziptuumbu̶ tu'kpu̶kyjyátypyu̶ ajku̶xy . Du'un najty tu̶ wyinmay ko Pascua xu̶u̶náxyñu̶ tu̶ydyuna'añ mayjya'ayjyooty .
44012005	Pedro jiiby pujxtu̶gooty najty je̱'e̱ mu̶k yajkweentu̶'áty , peru̶ je̱'e̱ mu̶bu̶jkpu̶du̶jk janch Dios mu̶bu̶jktzo'adu̶u̶tzku̶xp je̱'e̱ najty mu̶u̶d je̱'e̱ Pedro kyu̶xpu̶ .
44012006	Je̱'e̱ mu̶'it koodz ka'anu̶ najty xyu̶u̶mu̶'u̶y , je̱'e̱ kujaboom mu̶naa je̱'e̱ Herodes je̱'e̱ Pedro najty tu̶ydyuna'añ mayjya'ayjyooty . Pedro maab je̱'e̱ najty kuwu̶u̶ñ mu̶u̶d je̱'e̱ cadeenu̶ me̱tzk ma je̱'e̱ tziptuumbu̶tu̶jk nime̱tzk ajku̶xyu̶ñ , y je̱'e̱ ja'adu'kpú̶kypyu̶ tziptuumbu̶tu̶jk pujxtu̶jk'aguuy najty je̱'e̱ kyweentu̶'ajtku̶xy ,
44012007	chi janch amoñygyu̶joot je̱'e̱ Windzú̶n Dios y'ángel tu'ug ñayyajni'igu̶xu̶'ku̶ , y yaj'anu̶ydyaay je̱'e̱ pujxtu̶jk . Chi je̱'e̱ ángel Pedro tijyu'kxy ma je̱'e̱ kyachu̶ñ , yajma'aybyu̶du̶'ky , y nu̶maay : “ ¡ Pu̶du̶'u̶g mu̶k'eemby ! ” Y chi je̱'e̱ cadeenu̶ mu̶k'eemby kya'adaay ma je̱'e̱ Pedro kyu̶'u̶ju̶ñ .
44012008	Y chi je̱'e̱ ángel ñu̶maayu̶ : “ Yajtu̶gu̶'u̶ yu̶'u̶ mwit y yajtu̶gu̶'u̶ yu̶'u̶ mgu̶'u̶g . ” Ko je̱'e̱ Pedro kyu̶'u̶g yajtu̶gu̶u̶ydyaay , y chi je̱'e̱ ángel jyaktimyñu̶maayu̶ : “ Yajtu̶gu̶'u̶ yu̶'u̶ mni'ijé̱n y pajaamgu̶ch . ”
44012009	Chi je̱'e̱ Pedro pyujxtu̶jkpu̶dzu̶u̶my u̶x'aam , jayu̶jp je̱'e̱ ángel ñu̶kxy , y ni ka'anejwu̶'u̶y pu̶nu̶ jaanch je̱'e̱ du'un mu̶dyiibu̶ je̱'e̱ ángel najty tyuumbyu̶ñ ; kumaab ndijy najty je̱'e̱ du'un .
44012010	Chi ñajxku̶xy ma je̱'e̱ mu̶du'kpú̶kypyu̶ kweentu̶'ajtpu̶ ajku̶xyu̶ñ , y chi jyaknú̶kxku̶xy oy je̱'e̱ mu̶me̱jtzpú̶kypyu̶ paatku̶xy . Y ko oy jya'tku̶xy ma je̱'e̱ mu̶jpujxtu̶jk'aaju̶ñ , je̱'e̱ mu̶jtu'uba'abu̶ , chi je̱'e̱ mu̶jpujxtu̶jk'aa ku̶'u̶m y'awaach . Chi pyu̶dzu̶u̶mgu̶xy , y tu̶ najty tu'ug tyu'uni'inajxku̶xy ko je̱'e̱ Pedro je̱'e̱ ángel oy pyuyo'oydyuuttu̶nu̶ .
44012011	Mu̶'it je̱'e̱ Pedro wyinma'añ myiiñ myejch , chi myu̶naañ : “ Jada'achám nejwu̶u̶ybyu̶ch ko jaanch adaa du'un ko je̱'e̱ Windzú̶n Dios y'ángel tu̶ kexy neby u̶u̶ch xyñiwa'anu̶chu̶ñ ma je̱'e̱ Heródesu̶ñ y ku̶xyu̶ neby u̶u̶ch je̱'e̱ judío ja'ay najty xytyuna'añu̶ñ ajku̶xy . ”
44012012	Ko je̱'e̱ Pedro jyoot wyinma'añ myiiñ myejch , chi ñu̶kxy ma je̱'e̱ María tyu̶jku̶ñ , je̱'e̱ Juan tyaj , je̱'e̱ mu̶dyiibu̶ nandu'un yajtijpu̶ñ Marcos , ma najty je̱'e̱ mayjya'ay tu̶ ñaymyujku̶gu̶xy Dios mu̶bu̶jktzoobu̶ .
44012013	Chi je̱'e̱ tu̶jk'agu̶'u̶ kojxnojky , je̱'e̱ tu'uba'abu̶ , chi to'oxy'ana'k tu'ug pyu̶dzu̶u̶my mu̶dyiibu̶ xu̶u̶'ajtpu̶ñ Rode , ok'ixa'añ pu̶n je̱'e̱ tu̶jk'agu̶'u̶ najty kojxnojkpu̶ñ .
44012014	Ko je̱'e̱ Pedro yo'kmu̶dooy , y ka'p je̱'e̱ tu̶jk yaj'awaach , mu̶'it po'oyu̶'u̶gyu̶ ñu̶kxy tu̶gooty xoonu̶p ijtu̶p oy nigapxy ko je̱'e̱ Pedro najty jiiby tu̶ba'ay .
44012015	Chi je̱'e̱ Rode mayjya'ay ñu̶maayu̶ : — ¡ Mlooku̶ju̶u̶by miich da'a ! Peru̶ je̱' mu̶naan'adu̶u̶tzp najty je̱' ko jaanch jye̱'e̱ju̶ch . Y je̱'e̱ ja'ay mu̶naan'adu̶u̶tzku̶xpu̶py : — Ka'p yu̶'u̶ jye̱'e̱ju̶ch , je̱'e̱ y'aanu̶mu̶ yu̶'u̶ da'a .
44012016	Cham je̱'e̱ Pedro tu̶jk'agu̶'u̶ najty janch kojx'adu̶'u̶ch . Y ko yaj'awaatzku̶xy y ijxku̶xy , chi mu̶k jyanchtzu̶gu̶u̶ygyu̶xy .
44012017	Peru̶ chi je̱'e̱ kyu̶'u̶ yaj'ijxu̶ ajku̶xy ko wan amoongu̶xy , y chi yajmu̶dmu̶dyaaku̶gu̶xy neby je̱'e̱ Windzú̶n Dios najty pujxtu̶gooty tu̶ yajpu̶dzu̶myiiju̶ñ . Y chi jyakmu̶naañ : — Nu̶kx adaa du'un yajmu̶dmu̶dyaakku̶x je̱'e̱ Santiago y mu̶u̶d je̱'e̱ mu̶bu̶jkpu̶du̶jk ajku̶xy . Chi choñ y ñu̶kxy ma je̱'e̱ wiingpu̶ kajptu̶ñ .
44012018	Ko xyu̶u̶mu̶u̶y jyobu̶u̶y , mu̶'it je̱'e̱ tziptuumbu̶tu̶jk yaaxtu̶gu̶u̶y jyojktu̶gu̶u̶ygyu̶xy wyinmaay'awu̶dijtku̶xy , je̱' ko ka'p najty nejwu̶u̶ygyu̶xy tii tu̶ tyuñ tu̶ jyadyii mu̶u̶d je̱'e̱ Pedro .
44012019	Chi je̱'e̱ Herodes ane̱'e̱mu̶ñ yejky ko je̱'e̱ Pedro wan nu̶kxy yaj'u̶xta'ay , y ko kya'ayajpaaty , chi je̱'e̱ tziptuumbu̶tu̶jk yajmu̶gubejty ajku̶xy mu̶dyiibu̶ je̱'e̱ Pedro najty tu̶ kyweentu̶'adyiiju̶ñ ; yejky je̱'e̱ ane̱'e̱mu̶ñ ko wan nu̶kxy yaj'o'ogyii ajku̶xy . Ko najty adaa du'un tu̶ y'oktúñ y'okjadyii , mu̶'it je̱'e̱ Herodes jim Judea choñ y oy jim Cesarea chu̶naaydyaakpú̶ky .
44012020	Herodes jyanchmu̶jootma'typy najty je̱'e̱ ja'ay mu̶dyiibu̶ najty jim Tiro y Sidón tzu̶naaygyu̶xpu̶ñ . Chi je̱'e̱ tiro ja'ay y sidón ja'ay ñaygyápxu̶gu̶xy neby je̱'e̱ Herodes mu̶baad winguwa'agu̶u̶ygyu̶xyu̶ñ . Y myu̶madaakku̶x ko je̱'e̱ Blasto meeñymyooygyu̶xy , je̱'e̱ ane̱'e̱mbu̶ Herodes myu̶jtuungmu̶u̶dpu̶ , y chi mu̶ju̶u̶ydyaak mu̶nukxtaakku̶xy ko je̱'e̱ tzip ma'ad wan ku̶jxnu̶ najxnu̶ , je̱' ko je̱'e̱ tiro ja'ay y je̱'e̱ sidón ja'ay je̱'e̱ xu̶jk mook najty jim yajtzóngu̶xy ma je̱'e̱ mu̶j'ane̱'e̱mbu̶ ñaaxjootyu̶ñ .
44012021	Chi je̱'e̱ Herodes xu̶u̶ tzuu agapxy mu̶naa najty je̱'e̱ ja'ay mu̶dkapx mu̶dmu̶dya'agaangu̶xy , chi je̱'e̱ mu̶j'ane̱'e̱mbu̶ wit yajtu̶gu̶u̶y , y ñaxwech ma je̱'e̱ y'u̶ñaydyaaktu̶ñ , chi je̱'e̱ mayjya'ay mu̶dmu̶dyaaktu̶gu̶u̶y .
44012022	Mu̶'it je̱'e̱ mayjya'ay mu̶k yaaxtu̶gu̶u̶y jyojktu̶gu̶u̶ygyu̶xy , y myu̶naangu̶xy : “ ¡ Adaa ja'ay mu̶dyiibu̶ yam kapxpu̶ñ , ka'p yu̶'u̶ jya'ayu̶ch , dios yu̶'u̶ ! ”
44012023	Y timymyu̶'ityu̶ je̱'e̱ Windzú̶n Dios y'ángel je̱'e̱ Herodes yajpa'ambejty , je̱' ko ka'p najty je̱'e̱ Dios tu̶ ku'umáy tu̶ windzu̶gu̶'u̶y . Y chi tyu̶u̶ngku'udzu'tzu̶ .
44012024	Je̱'e̱ Windzú̶n Dios y'ayuuk tyu̶y'ajt mayu̶y'adu̶u̶tzp najty je̱' y yajkapxwa'kx'adu̶u̶tzp najty ma je̱'e̱ naax kajpt kú̶xyu̶ju̶ñ .
44012025	Ko je̱'e̱ Bernabé mu̶u̶d je̱'e̱ Saulo tyuung yajmaaygyu̶xy jim Jerusalén , mu̶'it jim chóngu̶xnu̶ y mu̶dnú̶kxku̶xy je̱'e̱ Juan jim Antioquía , je̱'e̱ mu̶dyiibu̶ nandu'un yajtijpu̶ñ Marcos .
44013001	Ma je̱'e̱ mu̶dyiibu̶ mu̶bu̶jkku̶xpu̶ñ je̱'e̱ Jesús jim Antioquía , jim najty je̱'e̱ Dios y'ayuuknajtzkapxu̶u̶ybyu̶du̶jk y mu̶dyiibu̶ je̱'e̱ Dios y'ayuuk tyu̶y'ajt yaj'u̶xpu̶jkku̶xpu̶ñ . Jim najty je̱'e̱ Bernabé , je̱'e̱ Simón ( mu̶dyiibu̶ najty nandu'un tyijku̶xypyu̶ñ je̱'e̱ tzixyjya'ay ) , je̱'e̱ Lucio mu̶dyiibu̶ jim Cirene tzombu̶ñ , je̱'e̱ Manaén ( mu̶dyiibu̶ kipxy ye̱ku̶ñ mu̶u̶d je̱'e̱ Herodes , mu̶dyiibu̶ jim Galilea ane̱'e̱mu̶ñ ) y je̱'e̱ Saulo .
44013002	Du'un tu'ook , ayuu najty Dyios'o'owu̶dajtku̶xy , chi je̱'e̱ Espíritu Santo ñu̶maayu̶ ajku̶xy : “ Ju̶gue̱jxu̶gyu̶ch ajku̶xy awiing je̱'e̱ Bernabé mu̶u̶d je̱'e̱ Saulo neby je̱'e̱ tuung mu̶baad tuungu̶xyu̶ñ je̱'e̱ tu̶u̶bu̶ u̶u̶ch nyajniwinmayu̶u̶ygyu̶xy . ”
44013003	Ko je̱'e̱ Dios mu̶bu̶jktzodaaygyu̶xy y y'ayuu'ajttaaygyu̶xy , chi je̱'e̱ mu̶bu̶jkpu̶du̶jk ku̶'u̶ni'ixajku̶xy je̱'e̱ Bernabé mu̶u̶d je̱'e̱ Saulo y chi tu'uju̶jpke̱xu̶u̶y ajku̶xy .
44013004	Ko je̱'e̱ Espíritu Santo kye̱jxu̶gu̶xy je̱'e̱ Bernabé mu̶u̶d je̱'e̱ Saulo , chi jim Seleucia ñú̶kxku̶xy , y jim byarcu̶tu̶gu̶u̶ygyu̶xy ñú̶kxku̶xy jim Chipre ma je̱'e̱ naax mejy'agujkpu̶ju̶ñ .
44013005	Ko jim jya'tku̶xy ma je̱'e̱ barco ni'igu̶daaktaakt mu̶dyiibu̶ xu̶u̶'ajtpu̶ñ Salamina , chi je̱'e̱ Dios y'ayuuk tyu̶y'ajt jim kapxwa'kxtu̶gu̶u̶ygyu̶xy ma je̱'e̱ judío ja'ay ñaymyujktaakt ajku̶xyu̶ñ . Tzooñ najty je̱'e̱ Juan nandu'un , mu̶dyiibu̶ je̱'e̱ Bernabé y je̱'e̱ Saulo najty pube̱jtu̶bu̶ñ ajku̶xy .
44013006	Wu̶dijttaaygyu̶x ku̶xyu̶ ma je̱'e̱ naax mejy'agujkpu̶ju̶ñ , y chi oy jya'tku̶xy ma je̱'e̱ kajpt mu̶dyiibu̶ xu̶u̶'ajtpu̶ñ Pafos . Jim je̱'e̱ judío ja'ay tu'ug paaty ajku̶xy mu̶dyiibu̶ xu̶u̶'ajtpu̶ñ Barjesús , kuxu̶u̶'ajtp najty je̱' y nan ñaydyijyii najty ko Dios y'ayuuknajtzkapxu̶u̶ybyu̶ju̶ch , y ka'p ñi'ijaanchu̶chpyu̶ .
44013007	Je̱'e̱ kuxu̶u̶ja'ay oy najty je̱'e̱ Sergio Paulo janch mu̶dnaymyu̶gu'ug'adyii , je̱'e̱ mu̶dyiibu̶ najty jim ane̱'e̱mb ma je̱'e̱ jimbu̶ kajptu̶ñ , y janch kuwinma'añ je̱'e̱ najty . Chi je̱'e̱ Sergio Paulo je̱'e̱ Bernabé y mu̶u̶d je̱'e̱ Saulo oy yajwoyii , amdo'idaanu̶ je̱'e̱ Dios y'ayuuk tyu̶y'ajt .
44013008	Peru̶ je̱'e̱ kuxu̶u̶ja'ay , mu̶dyiibu̶ nandu'un griego'eemby yajtijpu̶ñ Elimas , myu̶dzibu̶u̶y je̱'e̱ Bernabé mu̶u̶d je̱'e̱ Saulo , y y'agapxu̶u̶y je̱'e̱ gobernador ka'pu̶ je̱'e̱ Dios y'ayuuk tyu̶y'ajt mu̶bu̶jku̶yu̶ch .
44013009	Mu̶'it je̱'e̱ Saulo , mu̶dyiibu̶ Pablo nandu'un yajtijpu̶ñ , mu̶u̶d je̱'e̱ Espíritu Santo myu̶k'ajtu̶ñ windu̶kxpejty je̱'e̱ kuxu̶u̶ja'ay ,
44013010	y nu̶maay : — ¡ Miich oy miich mjanch'anu̶u̶ju̶ch y mjanchju̶bu̶kja'ayu̶ch , mu̶jku'u'úng miich , y mjanchmu̶dzip'aty ku̶xyu̶ pu̶njaty je̱'e̱ oyjyoot oywyinma'añ mu̶dajtku̶xpu̶ñ ! ¿ Mu̶naa m'u̶xmadza'añ neby je̱'e̱ Windzú̶n Dios ñu̶u̶ tyu'u mjanchyajku'udu̶goya'añu̶ñ ?
44013011	Cham je̱'e̱ Windzú̶n Dios xychaachtyuna'añ : mwu̶'u̶mu̶p wiindz , y ka'p je̱'e̱ xu̶u̶mbu̶ mdzojk'ijxu̶'u̶gu̶ch . Chi je̱'e̱ kuxu̶u̶ja'ay mu̶k'eemby wiindz wyu̶'u̶my , y chi u̶xtaay pu̶n wijtzwu̶dittu̶u̶wu̶bu̶ñ je̱' ko wiindz je̱'e̱ najtyu̶ñ .
44013012	Ko je̱'e̱ gobernador du'un ijxy , chi je̱'e̱ Windzú̶n Dios y'ayuuk tyu̶y'ajt mu̶bu̶jku̶yu̶ , y yajnú̶kxy yajju̶wu̶u̶y mu̶k neby je̱'e̱ Pablo je̱'e̱ Windzú̶n Dios y'u̶xpu̶jku̶ñ nimu̶dyaaku̶ju̶ñ .
44013013	Chi je̱'e̱ Pablo byarcu̶tu̶gu̶u̶y mu̶u̶d je̱'e̱ myu̶gu'ugtu̶jk jim Pafos y ñú̶kxku̶xy jim Perge ma je̱'e̱ Panfilia ñaaxjootyu̶ñ ; peru̶ puyo'oydyuuttu̶nu̶ je̱'e̱ Juan y wyimbijtnu̶ jim Jerusalén .
44013014	Najx jim Perge ajku̶xy , oy jya'tku̶xy jim Antioquía , mu̶wingón je̱'e̱ Pisidia naaxjooty . Pokxyxyu̶u̶ jim tyu̶gu̶u̶ygyu̶xy ma je̱'e̱ judío ja'ay ñaymyujktaakt ajku̶xyu̶ñ y chi ñaxwé̱tzku̶xy .
44013015	Ko je̱'e̱ ja'ay ñakykyapxtaay ajku̶xy ma je̱'e̱ Moisés ñakyu̶ñ y ma je̱'e̱ Dios y'ayuuknajtzkapxu̶u̶ybyu̶du̶jk ñaky ajku̶xyu̶ñ , chi je̱'e̱ naymyujktaakt windzu̶ndu̶jk ayuuk ke̱jxku̶xy ma je̱'e̱ Pablo najty y'u̶ñaaygyu̶xyu̶ñ : — Mu̶gu'uktu̶jk pu̶nu̶ mu̶dajtku̶xypy je̱'e̱ kapxwiju̶ñ mu̶u̶d je̱'e̱ ja'ay ajku̶xy , mu̶baad cham mnigápxku̶xy .
44013016	Mu̶'it je̱'e̱ Pablo tyu̶naayu̶'ky , chi je̱'e̱ kyu̶'u̶ yaj'ijxu̶ ajku̶xy ko y'amoongu̶xu̶ch , y myu̶naañ : — Okmu̶doogu̶x , miich Israel ja'ay ajku̶xy , y nandu'un miich ajku̶xy ka'pu̶ jyudíoja'ayu̶ch , mu̶dyiibu̶ je̱'e̱ Dios windzu̶gu̶u̶ygyu̶xpu̶ñ .
44013017	Je̱'e̱ Israel ja'ay Dyios jékyu̶p win'ijx je̱'e̱ nmu̶j'áp nmu̶jteedy ajtu̶m ajku̶xy , y yajnimayu̶u̶ygyu̶x ni'igyu̶ ko najty jim Egipto jyaybyokxy'ajtku̶xyñu̶ , y chi kujeky yajpu̶dzu̶u̶mu̶gu̶xy mu̶u̶d je̱'e̱ myu̶k'ajtu̶ñ ma je̱'e̱ jimbu̶ naaxu̶ñ .
44013018	Mu̶me̱kxtujku̶ je̱'e̱ Dios ajku̶xy jii da'a juxytyikxy jumu̶jtu̶ jim adu'ugtuum ,
44013019	y juxtujk it je̱'e̱ Dios naax kajpt jim Canaán naaxjooty yajtu̶gooy neby je̱'e̱ nmu̶j'áp nmu̶jteedy ajtu̶m ajku̶xy ñaax du'un yajmooygyu̶xu̶chu̶ñ , neby jim mu̶baad chu̶naaygyu̶xyu̶ñ .
44013020	Jii najty da'a tu̶ y'ijtnu̶ mu̶daaxk mu̶go'px ja'akúpt jumu̶jtu̶ . “ Y mu̶'itnu̶ je̱'e̱ Dios ane̱'e̱mbu̶ myooyu̶ ajku̶xy u̶xtu̶ koonu̶ je̱'e̱ Samuel , je̱'e̱ Dios y'ayuuknajtzkapxu̶u̶ybyu̶ tyuungtzu̶mu̶'ky .
44013021	Mu̶'it je̱'e̱ ane̱'e̱mbu̶ tu'ug yujkwaañ ajku̶xy mu̶dyiibu̶ ane̱'e̱mu̶wu̶bu̶ñ ajku̶xy , chi je̱'e̱ Dios ane̱'e̱mbu̶ tu'ug myooyu̶gu̶xy mu̶dyiibu̶ xu̶u̶'ajtpu̶ñ Saúl je̱'e̱ Cis y'ung , je̱'e̱ Benjamín y'ok'ung y'ok'ana'k , je̱'e̱ mu̶dyiibu̶ juxytyikxy jumu̶jt tuunu̶ñ .
44013022	Kujeky je̱'e̱ Dios je̱'e̱ Saúl tuungpu̶jky , y pu̶daaky je̱'e̱ David ko y'ane̱'e̱mu̶ch , je̱'e̱ mu̶dyiibu̶ ñigapxu̶ñ , myu̶naañ : ‘ Tu̶ u̶u̶ch je̱'e̱ David nbaady , je̱'e̱ Isaí y'ung , tu'ug je̱'e̱ ja'ay mu̶dyiibu̶ u̶u̶ch ngu'umaabyu̶ñ y mu̶dyiibu̶ ku̶xyu̶ kuydyuunda'awu̶bu̶ñ neby u̶u̶ch ndzokyu̶ñ . ’
44013023	Nidu'ugtu̶ je̱'e̱ David y'ok'ung y'ok'ana'k , je̱' je̱' je̱'e̱ Jesús mu̶dyiibu̶ je̱'e̱ Dios kye̱jxu̶ñ ko je̱'e̱ Israel ja'ay niwa'anu̶ch yajtzo'ogu̶ch ajku̶xy , du'un neby najty jékyu̶p tu̶ yajwinwaanu̶'u̶yii ajku̶xy .
44013024	Ka'anu̶ najty je̱'e̱ Jesús myiñ , ko je̱'e̱ Juan Bautista kapxwa'kxy je̱'e̱ Dios y'ayuuk tyu̶y'ajt ma je̱'e̱ Israel ja'ay ku̶xyu̶ ajku̶xyu̶ñ , nu̶maaygyu̶xy ko tzipku̶xp wan jootwimbijtku̶xy ma je̱'e̱ Diosu̶ñ y mu̶'it ñu̶u̶be̱jtku̶xu̶ch .
44013025	Ko je̱'e̱ Juan Bautista y'o'ku̶ñ najty wyingoonu̶ , chi myu̶naañ : ‘ U̶u̶ch ka'p u̶u̶ch nje̱'e̱ju̶ch je̱'e̱ Cristo , du'un neby miich mja'amu̶naangu̶xyu̶ñ , peru̶ jak'u̶x'aam je̱'e̱ ja'ay tu'ug myiina'añ y u̶u̶ch ka'p u̶u̶ch xypyaady ngue̱ju̶chu̶ch je̱'e̱ kyu̶'u̶gwiin . ’
44013026	“ Mu̶gu'uktu̶jk ajku̶xy , Abraham y'ok'ungtu̶jk y'ok'ana'ktu̶jk , y miich ajku̶xy ka'pu̶ jyudíoja'ayu̶ch mu̶dyiibu̶ je̱'e̱ Dios windzu̶gu̶u̶ygyu̶xpu̶ñ : miich je̱'e̱ Dios adaa ayuuk tu̶y'ajt tu̶ xyajnigue̱jxku̶xy je̱'e̱ mu̶dyiibu̶ aanu̶mu̶ ni'idzooku̶ñ ye̱jkpu̶ñ .
44013027	Je̱'e̱ ja'ay mu̶dyiibu̶ najty jim Jerusalén tzu̶naaygyu̶xpu̶ñ , y mu̶u̶d je̱'e̱ wyindzu̶ndu̶jk ajku̶xy , ka'p najty je̱'e̱ nejwu̶u̶ygyu̶xy pu̶n je̱'e̱ Jesús najtyu̶ñ , y nan ka'p je̱'e̱ Dios y'ayuuknajtzkapxu̶u̶ybyu̶du̶jk y'ayuuk najty winju̶wu̶u̶yu̶ ajku̶xy mu̶dyiibu̶ najty ja'ayajkápxp ma je̱'e̱ ñaymyujktaakt ajku̶xyu̶ñ pokxyxyu̶u̶ pokxyxyu̶u̶ ; y je̱' je̱'e̱ Jesús ku̶'u̶m yaj'o'kku̶x , y kuydyuungu̶xy du'un neby je̱'e̱ Dios y'ayuknajtzkapxu̶u̶ybyudu̶jk najty tu̶ kujaaygu̶xyu̶ñ ma je̱'e̱ Dios ñakyu̶ñ .
44013028	Y oy je̱'e̱ pyoky kyu̶dyeey ka'apaattu̶ ajku̶xy neby mu̶baad yaj'o'kku̶xyu̶ñ , chi ni'anukxu̶u̶ygyu̶xy ma je̱'e̱ Pilátoju̶ñ ko wan nu̶kxy yaj'o'ogyii .
44013029	Ko du'un ku̶xyu̶ kuydyuundaaygyu̶xy neby najty kyuja'ayu̶chu̶ñ ma je̱'e̱ Dios ñakyu̶ñ mu̶u̶d je̱' gyu̶xpu̶ , chi cruutzkú̶xp yajmu̶najky ajku̶xy y oy yajnaaxtu̶gu̶u̶ygyu̶xy .
44013030	Peru̶ Dios je̱'e̱ Jesús yajjuugypyu̶jk ko najty tu̶ y'o'ogy .
44013031	Chi ka'anaag'ook ñayyajni'igu̶xu̶'ku̶ ma je̱'e̱ myu̶gu'ugtu̶jk ajku̶xyu̶ñ mu̶dyiibu̶ najty tu̶ mu̶dwu̶dityu̶ñ ko chóngu̶xy Galilea y ñú̶kxku̶xy Jerusalén , y jada'achám je̱' je̱'e̱ tu̶y'ajt du'un nigapxp nimu̶dyaakku̶xp ma je̱'e̱ ja'ay ajku̶xyu̶ñ .
44013032	“ Y du'unu̶tz miich cham nyajmu̶dmu̶dyaakku̶xy adaa oybyu̶ ayuuk tu̶y'ajt mu̶dyiibu̶ je̱'e̱ Dios je̱'e̱ nmu̶j'áp nmu̶jteedy ajtu̶m ajku̶xy jékyu̶p yajwinwaanu̶u̶ygyu̶xu̶ñ ,
44013033	y tu̶ du'un cham kuydyúñ ma u̶u̶ch ajtu̶m ajku̶xyu̶ñ , je̱'e̱ mu̶j'áp mu̶jteedy y'ok'ungtu̶jk y'ok'ana'ktu̶jk ajku̶xy ko je̱'e̱ Jesús yajjuugypyu̶jky ko najty tu̶ y'o'ogy , du'un neby kyuja'ayu̶chu̶ñ ma je̱'e̱ Salmo naky mu̶mé̱tzkpu̶ju̶ñ , ma je̱'e̱ Dios du'un myu̶naañu̶ñ : ‘ Miich n'ung'ajtypy , u̶u̶ch miich je̱'e̱ juugy'ajtu̶ñ cham tu̶ nmo'oy . ’
44013034	Tu̶ najty je̱'e̱ Dios du'un myu̶na'añ ko je̱'e̱ Jesús yajjuugypyú̶gu̶ch , ka'pu̶ je̱'e̱ ñi'kx wyindu̶góyu̶ch , ko jiiby du'un myu̶na'añ ma je̱'e̱ ñakyu̶ñ : ‘ Nmo'owe̱e̱mby miich je̱'e̱ kunukxu̶ñ ajku̶xy mu̶dyiibu̶ u̶u̶ch je̱'e̱ David nyajwinwaanu̶u̶yu̶ñ . ’
44013035	Paady nandu'un kuja'ay ja'adu'k'ít myiñ ma du'un myu̶na'añu̶ñ : ‘ Ka'p m'a'ixu̶'u̶wu̶ch nu̶kxy je̱'e̱ mduumbu̶ ñi'kx wyindu̶goy , je̱'e̱ mduumbu̶ mu̶dyiibu̶ jyoot wyinma'añ oy wa'adz mu̶u̶du̶ñ . ’
44013036	Jaanch je̱' ko je̱'e̱ David jyuugy myu̶gu'ug ane'emy neby je̱'e̱ Dios najty tu̶ yajni'ipu̶gyiiju̶ñ , y ko kujeky y'o'knu̶ y ko je̱'e̱ y'aanu̶mu̶ ñaybyaattu̶ mu̶u̶d je̱'e̱ myu̶j'áp myu̶jteedy y'aanu̶mu̶ ajku̶xy , y ko je̱'e̱ ñi'kx ku̶xyu̶ wyindu̶gooydyaay .
44013037	Peru̶ je̱'e̱ Jesús mu̶dyiibu̶ je̱'e̱ Dios yajjuugypyu̶jku̶ñ ka'p ñi'kx je̱'e̱ wyindu̶gooy .
44013038	“ Mu̶gu'uktu̶jk ajku̶xy , mu̶baad miich mnejwu̶u̶ygyu̶xy ko je̱'e̱ pokywyinme̱kxu̶ñ yaj'u̶u̶wa'kxy yajkapxwa'kxy mu̶u̶d je̱'e̱ Jesús kyu̶xpu̶ .
44013039	Y mu̶u̶d je̱' gyu̶xpu̶ ku̶xyu̶ pu̶njaty mu̶bu̶jkku̶xpu̶ñ yajwinmé̱kxp pyoky kyu̶dyeey je̱'e̱ ku̶xyu̶ ajku̶xy mu̶dyiibu̶ je̱'e̱ Moisés y'ane̱'e̱mu̶ñ najty ka'p winmekxyu̶ñ .
44013040	Naygyweentu̶'ajtu̶gu̶x , ka'pu̶ je̱'e̱ ayo'on xyñimiingu̶xu̶ch neby je̱'e̱ Dios y'ayuuknajtzkapxu̶u̶ybyu̶du̶jk jékyu̶p kujaaygyu̶xyu̶ñ , ko je̱'e̱ Dios du'un myu̶naañ :
44013041	‘ Mu̶doowu̶gyu̶ch je̱'e̱ n'ayuuk ajku̶xy , miich nixiikpu̶ yajxiikpu̶ ajku̶xy , nay'adzu̶gu̶u̶yu̶gu̶x , y ix miich je̱'e̱ m'aanu̶mu̶ myajtu̶gooygyu̶x . Je̱' ko u̶u̶ch Dios ndúnu̶byu̶ch je̱'e̱ mu̶jwinma'añ , ma je̱'e̱ mxu̶u̶ mjumu̶jt miich ajku̶xyu̶ñ . May mga'amu̶bu̶jkku̶xu̶ch , oy pu̶n xyjya'ayajmu̶dmu̶dyaakku̶xu̶ch . ’ ”
44013042	Ko je̱'e̱ Pablo mu̶u̶d je̱'e̱ myu̶gu'ugtu̶jk pyu̶dzu̶u̶mgu̶xy ma je̱'e̱ judío ja'ay ñaymyujktaakt ajku̶xyu̶ñ , chi je̱'e̱ ka'pu̶ jyudíoja'ayu̶ch ajku̶xy ñu̶maayu̶gu̶xy ko wan je̱'e̱ ja'adu'ukpu̶ pokxyxyu̶u̶ nandu'un yajmu̶dmu̶dya'agyii ajku̶xy .
44013043	Ko yo'oywya'kxku̶xnu̶ ma je̱'e̱ judío ja'ay ñaymyujktaakt ajku̶xyu̶ñ , may je̱'e̱ judío ja'ay y je̱'e̱ ka'pu̶ jyudíoja'ayu̶ch mu̶dyiibu̶ je̱'e̱ judío ja'ay y'u̶xpu̶jku̶ñ ju̶jptu̶gu̶yu̶u̶ygyu̶xu̶ñ oy panú̶kxku̶xy je̱'e̱ Pablo mu̶u̶d je̱'e̱ Bernabé . Chi je̱'e̱ Pablo mu̶u̶d je̱'e̱ Bernabé wyingapx jyu̶jpkapxu̶u̶yu̶ ajku̶xy ko je̱'e̱ tu̶y'ajt wan panú̶kxku̶xy du'un neby je̱'e̱ Dios may'ajt najty tu̶ tuñu̶ñ mu̶u̶d je̱' gyu̶xpu̶ ajku̶xy , y ko ka'p nimu̶naaxu̶u̶ u̶xmajtzku̶xu̶ch .
44013044	Ko je̱'e̱ ja'adu'ukpu̶ pokxyxyu̶u̶ paaty , chi je̱'e̱ ja'ay ñayyo'oymyujku̶ ajku̶xy , y ja'awe̱e̱n je̱'e̱ naax kajpt kya'anu̶kxtaaygyu̶xy , janch amdo'idaangu̶xy je̱'e̱ Windzú̶n Dios y'ayuuk tyu̶y'ajt .
44013045	Peru̶ ko je̱'e̱ judío ja'ay je̱'e̱ mayjya'ay ijxku̶xy , chi ku̶jx jyoot'ambu̶jktaaygyu̶xy y myu̶naangu̶xy ko du'un ka'p tyu̶y'ajtu̶ch neby je̱'e̱ Pablo myu̶na'añu̶ñ , nu̶maaygyu̶xy oy nejpy .
44013046	Mu̶'it je̱'e̱ Pablo mu̶u̶d je̱'e̱ Bernabé aamú̶k jootmú̶k kyapxtu̶gu̶u̶ygyu̶xy y'adzoowu̶gu̶xy : — U̶u̶ch ajku̶xy tzipku̶xp miich je̱'e̱ Dios y'ayuuk tyu̶y'ajt najty jayu̶jp nyajmu̶dmu̶dya'agaangu̶xy miich judío ja'ay ajku̶xy , peru̶ je̱' ko ka'p miich mgu'ubu̶gaangu̶xy y ka'p tu'uda'agy mnaybyu̶daaku̶gu̶xy ma je̱'e̱ jugy'ajt wiinu̶u̶xu̶u̶bu̶ju̶ñ , nú̶kxyu̶ch je̱'e̱ ka'pu̶ jyudíoja'ayu̶ch n'okyajmu̶dmu̶dyaakku̶xy .
44013047	Je̱' ko du'un u̶u̶ch je̱'e̱ Windzú̶n Dios xykyje̱xku̶xy y xyñu̶maayu̶ch ajku̶xy :
44013048	Ko du'un mu̶doogu̶xy je̱'e̱ ka'pu̶ jyudíoja'ayu̶chu̶ñ ajku̶xy , chi jyootkugu̶u̶ygyu̶xy y myu̶naandu̶gu̶u̶ygyu̶xy ko je̱'e̱ Windzú̶n Dios y'ayuuk tyu̶y'ajt najty y'óyu̶ch ; y nigu̶xyu̶ mu̶bu̶jktaaygyu̶xy mu̶dyiibu̶ je̱'e̱ Dios najty tu̶ yajnigu'udugu̶'u̶y ko je̱'e̱ jugy'ajt wiinu̶u̶xu̶u̶bu̶ paatku̶xu̶ch .
44013049	Y du'un je̱'e̱ Windzú̶n Dios y'ayuuk tyu̶y'ajt jim yajkapxwa'kxy ma je̱'e̱ jimbu̶ naax kajpt kú̶xyu̶ju̶ñ .
44013050	Peru̶ chi je̱'e̱ judío ja'ay mu̶dnaygyápxu̶gu̶xy je̱'e̱ tu'uda'agypyu̶ to'oxyu̶jktu̶jk mu̶dyiibu̶ je̱'e̱ Dios yajmu̶j'ajtku̶xpu̶ñ y mu̶dyiibu̶ je̱'e̱ kajptja'ay yajmu̶j'ajtku̶xypyu̶ñ , y mu̶u̶d je̱'e̱ jimbu̶ mu̶kja'aydyu̶jk ma je̱'e̱ jimbu̶ kajptu̶ñ , y je̱' mu̶u̶d mu̶bu̶du̶'ktaakku̶xy je̱'e̱ Pablo mu̶u̶d je̱'e̱ Bernabé ko pawojpke̱'e̱gaangu̶xy ma je̱'e̱ jimbu̶ naaxjootyu̶ñ .
44013051	Mu̶'it je̱'e̱ Pablo mu̶u̶d je̱'e̱ Bernabé kyu̶'u̶g winwojpku̶xy . Je̱' je̱'e̱ tu̶y'ajt ko najty tu̶ ñayñi'iwaatzu̶gu̶xy ma je̱'e̱ jimbu̶ ja'ay ajku̶xyu̶ñ , y chi Iconio ñu̶kxy ajku̶xy .
44013052	Peru̶ je̱'e̱ mu̶bu̶jkpu̶du̶jk janch jootkujk najty je̱'e̱ ajku̶xy y myu̶dajtku̶xypy je̱'e̱ Espíritu Santo najty ajku̶xy ma je̱'e̱ jyoot wyinma'añ ajku̶xyu̶ñ .
44014001	Jim Iconio je̱'e̱ Pablo mu̶u̶d je̱'e̱ Bernabé nime̱tzk kipxy tyu̶gu̶u̶ygyu̶xy ma je̱'e̱ judío ja'ay ñaymyujktaakt ajku̶xyu̶ñ , y kapxwa'kxku̶xy je̱'e̱ Jesús y'ayuuk tyu̶y'ajt , y janch may je̱'e̱ judío ja'ay mu̶bu̶jkku̶xy y nandu'un je̱'e̱ ka'pu̶ jyudíoja'ayu̶ch ajku̶xy .
44014002	Peru̶ je̱'e̱ judío ja'ay ajku̶xy mu̶dyiibu̶ je̱'e̱ ayuuk tu̶y'ajt najty ka'p mu̶bu̶jkku̶xyu̶ñ myu̶dzibu̶u̶ygyu̶x je̱'e̱ ka'pu̶ jyudíoja'ayu̶chu̶ñ ajku̶xy , wan ju̶bu̶k axu̶u̶g wyinmaaygyu̶xu̶ch mu̶u̶d je̱'e̱ mu̶dyiibu̶ je̱'e̱ Jesús y'ayuuk tyu̶y'ajt mu̶bu̶jkku̶xu̶ñ .
44014003	Paady je̱'e̱ Pablo mu̶u̶d je̱'e̱ Bernabé jim jeky wyu̶'u̶mgu̶xy , y mu̶jootkujk'ajtku̶xy je̱'e̱ Windzú̶n Dios , nimu̶dyaakku̶xy wiinu̶u̶ju̶jp je̱'e̱ Windzú̶n Dios y'ayuuk tyu̶y'ajt ko je̱'e̱ Dios xychojku̶m xyjyu̶wu̶u̶yu̶m ajku̶xy , y je̱'e̱ Windzú̶n Dios je̱'e̱ mu̶k'ajt mooyu̶ ajku̶xy neby je̱'e̱ ijxpe̱jt y je̱'e̱ mu̶jwinma'añ mu̶baad tuungu̶xyu̶ñ mu̶dyiibu̶ ijxpe̱jt'adú̶bu̶ñ ko tyu̶y'ajtu̶ch mu̶dyiibu̶ kyapxypy myu̶dyaakypyu̶ñ ajku̶xy .
44014004	Peru̶ je̱'e̱ kajptja'ay me̱jtzpú̶ky najty je̱'e̱ ajku̶xy , nije̱' je̱'e̱ judío ja'ay najty mu̶jpu̶daakku̶xy y nije̱' je̱'e̱ apóstolestu̶jk najty mu̶jpu̶daakku̶xy .
44014005	Mu̶'it je̱'e̱ judío ja'ay ajku̶xy y nandu'un je̱'e̱ ka'pu̶ jyudíoja'ayu̶ch ñaygyapx ñayxiiku̶gu̶xy mu̶u̶d je̱'e̱ tuungmu̶u̶dpu̶du̶jk ko je̱'e̱ Pablo mu̶u̶d je̱'e̱ Bernabé mu̶dzibu̶'u̶waangu̶xy y timychaagu'uga'adzaangu̶xy .
44014006	Ko je̱'e̱ Pablo mu̶u̶d je̱'e̱ Bernabé oy du'un nejwu̶u̶ygyu̶xy , chi kye̱e̱kku̶xy y ñú̶kxku̶xy jim Listra y Derbe jim Licaonia naaxjooty , y majaty je̱'e̱ naax kajpt winduuy wingónbu̶ju̶ñ ,
44014007	y jim je̱'e̱ oybyu̶ ayuuk tu̶y'ajt nandu'un kapxwa'kxku̶xy .
44014008	Jim Listra najty ja'ay tu'ug mu̶dyiibu̶ ka'p mu̶baad yo'oyu̶ñ . Ka'p najty je̱'e̱ nimu̶naa yo'oy , je̱' ko du'un najty je̱'e̱ tu̶ tyimymya'axung'áty tekymya'at . Je̱'e̱ tekymya'atpu̶ja'ay u̶ñaaby je̱'e̱ najty ,
44014009	amdo'ity neby je̱'e̱ Pablo myu̶na'añu̶ñ , y chi je̱'e̱ Pablo je̱'e̱ tekymya'atpu̶ ja'ay windu̶kxpejty , y ijxy ko je̱'e̱ mu̶bu̶jku̶ñ mu̶u̶du̶ch neby mu̶baad cho'ogyu̶ñ .
44014010	Mu̶'it mu̶k nu̶maay : — ¡ Pu̶du̶'u̶g y tu̶naaygyugu̶'u̶ ! Chi je̱'e̱ tekymya'atpu̶ ja'ay tu'ktú̶py ñajtztu̶bu̶u̶y , y yo'oydyu'ubu̶jky .
44014011	Ko je̱'e̱ mayjya'ay du'un ijxku̶xy neby je̱'e̱ Pablo je̱'e̱ pa'amja'ay najty tu̶ yajtzo'ogyu̶ñ , mu̶'it yaaxtu̶gu̶u̶y jyojktu̶gu̶u̶ygyu̶xy , mu̶u̶d je̱'e̱ Licaonia ayuuk myu̶naangu̶xy : — ¡ Dios du'un tu̶ kyu̶daakku̶xy neby je̱'e̱ ja'ay ma u̶u̶ch ajtu̶m ajku̶xyu̶ñ !
44014012	Y myu̶naangu̶xy ko je̱'e̱ Bernabé najty je̱'e̱ dios Zeus , y je̱'e̱ Pablo je̱'e̱ dios Hermes , je̱' ko je̱' najty kapxp .
44014013	Peru̶ je̱'e̱ Zeus teedy mu̶dyiibu̶ najty jim teedy'ajtp ma je̱'e̱ Zeus chajptu̶jk kajppa'abu̶ju̶ñ , je̱' je̱'e̱ waj mu̶miingu̶x y je̱'e̱ pu̶jy ujtz , y je̱' mu̶u̶d je̱'e̱ mayjya'ay du'un je̱'e̱ Pablo mu̶u̶d je̱'e̱ Bernabé najty o'owu̶dattaangu̶xy y yaj'o'ogaangu̶xy je̱'e̱ waj najty neby je̱'e̱ windzu̶gu̶'u̶ñdyu̶ñ .
44014014	Peru̶ ko je̱'e̱ Bernabé mu̶u̶d je̱'e̱ Pablo du'un nejwu̶u̶ygyu̶xy neby je̱'e̱ ja'ay najty y'adu̶'u̶dzaangu̶xyu̶ñ , chi je̱'e̱ wyit ku̶'u̶m agu̶u̶dzu̶u̶ygyu̶xy , tyu̶gu̶u̶ygyu̶xy mayjya'ay agujk cham myu̶naangu̶xy :
44014015	“ Mu̶gu'uktu̶jk , ¿ ti ko du'un m'adu̶u̶tzku̶xy ? U̶u̶ch ja'ayu̶ch ajku̶xy du'un neby miich ajku̶xyu̶ñ . Paady u̶u̶ch tu̶ n'okja'amiingu̶xpu̶ ma je̱'e̱ mnaax mgajpt ajku̶xyu̶ñ , neby nnu̶ma'awaangu̶xy ko adaa du'umbu̶ winma'añ m'u̶xmajtzku̶xnu̶ch mu̶dyiibu̶ ka'p chobaady ma je̱'e̱ Diosu̶ñ , y mjootwimbijtku̶xnu̶ch ma je̱'e̱ juugypyu̶ Dios mu̶dyiibu̶ je̱'e̱ tzajp yajkoju̶ñ , je̱'e̱ naaxwiimbu̶ , je̱'e̱ mejy y ku̶xyu̶ tijaty ya n'ijxu̶mbyu̶ñ .
44014016	Dios y'u̶xmajtz je̱'e̱ ja'ay jékyu̶p ko wan tuungu̶xy tii tyimychojkku̶xypyu̶ñ ,
44014017	oy je̱'e̱ tu̶y'ajt najty ja'ayéky ko je̱' Dios ; y ja'atúñ je̱'e̱ oybyu̶ najty mu̶u̶d miich kyu̶xpu̶ ajku̶xy . Dios je̱' yajtuub yajtajxp , y xymyooygyu̶xy je̱'e̱ oybyu̶ pu̶da'aky y nan xymyooygyu̶xy mu̶j ku̶je̱e̱ mu̶dyiibu̶ mgaaygyu̶xu̶py m'uukku̶xu̶byu̶ñ neby mjootkujk'ajtku̶xu̶chu̶ñ .
44014018	Oy najty je̱'e̱ Pablo mu̶u̶d je̱'e̱ Bernabé mayjya'ay du'un ja'anu̶maaygyu̶xy ko je̱'e̱ waj ka'p yaj'o'kku̶xu̶ch ko najty wyindzu̶gu̶'u̶waanu̶gu̶xy y y'o'owu̶dattaanu̶gu̶xy , peru̶ ka'p mu̶madaakku̶xy .
44014019	Mu̶'it xu̶u̶ je̱'e̱ judío ja'ay oy nije̱' jya'tku̶xy , chóngu̶xy jim Antioquía y jim Iconio , y chi je̱'e̱ mayjya'ay nu̶maaygyu̶xy ko je̱'e̱ Pablo mu̶u̶d je̱'e̱ Bernabé wan mu̶dzibu̶u̶ygyu̶xy . Chi je̱'e̱ Pablo mu̶k'eemby mu̶dzibu̶u̶ygyu̶xy y ka'tzku̶xy , y du'un je̱'e̱ myu̶naangu̶xpu̶ tu̶ ndijy najty je̱'e̱ du'un yaj'o'kku̶xy , chi pawijtz papo'tku̶xy oy u̶xju̶bijpku̶xy kajppa'a .
44014020	Peru̶ ko je̱'e̱ mu̶bu̶jkpu̶du̶jk jyu'ubigu̶u̶yu̶gu̶xy , mu̶'it je̱'e̱ Pablo pyu̶du̶'ky y ñu̶kxy kajptjooty ja'adu'ook , y kujaboom choñ mu̶u̶d je̱'e̱ Bernabé y ñú̶kxku̶xy jim Derbe .
44014021	Ko je̱'e̱ Pablo mu̶u̶d je̱'e̱ Bernabé je̱'e̱ oybyu̶ ayuuk tu̶y'ajt jim Derbe kapxwa'kxku̶xy , janch may je̱'e̱ ja'ay Jesús y'ayuuk tyu̶y'ajt jim mu̶bu̶jkku̶xy , y chi jim Listra , jim Iconio y jim Antioquía wyimbijtku̶xnu̶bu̶ .
44014022	Jim je̱'e̱ mu̶bu̶jkpu̶du̶jk jootmu̶kmu̶gápxy ajku̶xy , y wingapx ju̶jpkapxu̶u̶ygyu̶xy ko wan tu'kju̶jp mu̶bu̶jkku̶xy je̱'e̱ Dios y'ayuuk tyu̶y'ajt y ka'p y'u̶xtu̶gu̶'u̶wa'kku̶xu̶ch , nu̶maaygyu̶xy ko naty ndu̶gu̶'u̶waanu̶m ajku̶xy ma je̱'e̱ Dios y'ane̱'e̱mu̶ñ tzipku̶xp je̱'e̱ ayo'on may nmu̶najx nyajnajxu̶mu̶ch ajku̶xy .
44014023	Kajpt kajpt majaty je̱'e̱ mu̶bu̶jkpu̶du̶jk yajpaatku̶xyu̶ñ , jim je̱'e̱ mu̶bu̶jkpu̶du̶jk yajni'ibu̶jkku̶xy ko je̱'e̱ mu̶bu̶jkpu̶du̶jk wan nigu'ubajk'ajtku̶xy , y ko najty tu̶ yajni'ibu̶jktaaygyu̶xy , chi je̱'e̱ Dios mu̶bu̶jktzoogu̶xy y y'ayuu'ajtku̶xy , y chi je̱'e̱ Windzú̶n Dios yajku̶'u̶waanu̶u̶yu̶gu̶xy mu̶dyiibu̶ najty tu̶ mu̶bu̶jkku̶xyu̶ñ .
44014024	Pablo mu̶u̶d je̱'e̱ Bernabé najxku̶x je̱'e̱ Pisidia naaxjooty , oy jim Panfilia naaxjooty jya'tku̶xy .
44014025	Kyapxwa'kxku̶x je̱'e̱ Jesús y'ayuuk tyu̶y'ajt jim Perge , y chi jim Atalia ñú̶kxku̶xy ;
44014026	jim byarcu̶tu̶gu̶u̶ygyu̶xy ñú̶kxku̶xy jim Antioquía ja'adu'ook , je̱'e̱ kajpt ma je̱'e̱ Dios chojku̶ñ najty tu̶ yajni'ibu̶gyiiju̶ñ ajku̶xy mu̶u̶d je̱'e̱ tuung mu̶dyiibu̶ najty tu̶ yajmaaygyu̶xyu̶ñ .
44014027	Ko jim Antioquía jya'tku̶xy , chi je̱'e̱ mu̶bu̶jkpu̶du̶jk woomujky ajku̶xy y yajmu̶dmu̶dyaaktaaygyu̶xy ku̶xyu̶ mu̶dyiibu̶ je̱'e̱ Dios najty tu̶ tuñu̶ñ mu̶u̶d je̱' ajku̶xy , y neby je̱'e̱ Dios nu̶u̶ tu'u najty tu̶ yaj'awa'achu̶ñ ma je̱'e̱ ka'pu̶ jyudíoja'ayu̶chu̶ñ ajku̶xy , neby je̱'e̱ Jesús y'ayuuk tyu̶y'ajt mu̶baad nandu'un mu̶bu̶jkku̶xyu̶ñ .
44014028	Jeky je̱'e̱ Pablo mu̶u̶d je̱'e̱ Bernabé jim y'ijtku̶xy mu̶u̶d je̱'e̱ mu̶bu̶jkpu̶du̶jk ajku̶xy .
44015001	Je̱'e̱ mu̶'it tiempo je̱'e̱ ja'ay nije̱' mu̶dyiibu̶ jim Judea tzóngu̶xpu̶ñ , oy jim Antioquía jya'tku̶xy , y yaj'u̶xpu̶jktu̶gu̶u̶y je̱'e̱ mu̶bu̶jkpu̶du̶jk ajku̶xy , myu̶naangu̶xy : “ Pu̶nu̶ myajni'idzo'oge̱e̱mby je̱'e̱ m'aanu̶mu̶ ajku̶xy , tzipku̶xp myajtu̶y'ajtu̶u̶ygyu̶xu̶ch du'un neby je̱'e̱ Moisés y'ane̱'e̱mu̶ñ myu̶na'añu̶ñ .
44015002	Chi je̱'e̱ Pablo mu̶u̶d je̱'e̱ Bernabé mu̶k ñaywyingapx ñayjyu̶jpkápxu̶gu̶xy mu̶u̶d je̱'e̱ mu̶dyiibu̶ jim Judea tzóngu̶xpu̶ñ , ka'p ñay'ayuukwinju̶wu̶u̶yu̶gu̶xy . Chi je̱'e̱ Pablo mu̶u̶d je̱'e̱ Bernabé y mu̶u̶d je̱'e̱ mu̶bu̶jkpu̶du̶jk nije̱' yajni'ibu̶jku̶ ajku̶xy ko wan jim Jerusalén nú̶kxku̶xy y nu̶kxy jim yajtu̶ydyu̶gu̶u̶ygyu̶xy ma je̱'e̱ apóstolestu̶jk ajku̶xyu̶ñ , y nan ma je̱'e̱ mu̶dyiibu̶ je̱'e̱ mu̶bu̶jkpu̶du̶jk jim nigu'ubajk'ajtku̶xpu̶ñ .
44015003	Chi je̱'e̱ mu̶bu̶jkpu̶du̶jk kye̱jxu̶gu̶xy mu̶dyiibu̶ najty jim Antioquía ajku̶xy , y chi ñajxku̶xy Fenicia naaxjooty y Samaria naaxjooty yajmu̶dmu̶dyaakku̶xy je̱'e̱ mu̶bu̶jkpu̶du̶jk kajpt kajpt neby je̱'e̱ ja'ay ka'pu̶ jyudíoja'ayu̶ch najty tu̶ jyootwimbijtku̶xyu̶ñ ma je̱'e̱ Diosu̶ñ , y tu̶ u̶xmajtzku̶xnu̶ najty je̱'e̱ jekywyinma'añ ajku̶xy . Y ku̶xyu̶ je̱'e̱ mu̶bu̶jkpu̶du̶jk oy jyootkugu̶u̶ydyaaygyu̶xy mu̶u̶d adayaaba ayuuk .
44015004	Ko je̱'e̱ Pablo mu̶u̶d je̱'e̱ Bernabé oy jim Jerusalén jya'tku̶xy , chi je̱'e̱ mu̶bu̶jkpu̶du̶jk y je̱'e̱ apóstolestu̶jk kyu'ubu̶jku̶ ajku̶xy y je̱'e̱ mu̶dyiibu̶ je̱'e̱ mu̶bu̶jkpu̶du̶jk najty nigu'ubajk'ajtku̶xpu̶ñ , chi ku̶xyu̶ nimu̶dyaaktaaygyu̶xy mu̶dyiibu̶ je̱'e̱ Dios najty tu̶ tuñu̶ñ mu̶u̶d je̱' ajku̶xy .
44015005	Peru̶ nije̱' je̱'e̱ fariseo ja'ay ajku̶xy , je̱'e̱ mu̶dyiibu̶ je̱'e̱ Jesús najty tu̶ mu̶bu̶jkku̶xyu̶ñ , tyu̶naayu̶'kku̶xy , y myu̶naangu̶xy : — Tzipku̶xp je̱'e̱ ja'ay wan yajtu̶y'ajtu̶u̶ygyu̶xy mu̶dyiibu̶ je̱'e̱ Jesús mu̶bu̶jkku̶xpu̶ñ je̱'e̱ ka'pu̶ jyudíoja'ayu̶ch ajku̶xy y n'ane̱'e̱mu̶mu̶ch ajku̶xy ko je̱'e̱ Moisés y'ane̱'e̱mu̶ñ wan kuydyuungu̶xy .
44015006	Chi je̱'e̱ apóstolestu̶jk ñayyo'oymyujku̶ ajku̶xy mu̶u̶d je̱'e̱ mu̶dyiibu̶ je̱'e̱ mu̶bu̶jkpu̶du̶jk nigu'ubajk'ajtku̶xpu̶ñ , okwinmayaangu̶xy je̱'e̱ fariseo ja'ay y'ayuuk neby y'oyu̶'u̶wu̶chu̶ñ .
44015007	Ko kya'atzojk nay'ayuukwinju̶wu̶u̶yu̶ ajku̶xy , chi je̱'e̱ Pedro tyu̶naayu̶'ky , y ñu̶maayu̶ ajku̶xy : — Mu̶gu'uktu̶jk , miich mnejwu̶u̶ygyu̶xypy ko u̶u̶ch je̱'e̱ Dios jékyu̶p xywyin'ijx ma miich ajku̶xyu̶ñ , neby u̶u̶ch je̱'e̱ ja'ay mu̶baad nyajmu̶dmu̶dyaakku̶xyu̶ñ je̱'e̱ ka'pu̶ jyudíoja'ayu̶ch je̱'e̱ oybyu̶ ayuuk tu̶y'ajt mu̶dyiibu̶ je̱'e̱ aanu̶mu̶ ni'idzooku̶ñ ye̱jkpu̶ñ , neby mu̶baad mu̶bu̶jkku̶xyu̶ñ .
44015008	Y Dios mu̶dyiibu̶ ijxp nejwu̶u̶by je̱'e̱ ja'ay jyoot wyinma'añ , yajni'igu̶xu̶'k ko ku'ubu̶jku̶ju̶ch ajku̶xy je̱' ko mooyu̶ je̱'e̱ y'Espíritu Santo ajku̶xy , du'un neby u̶u̶ch xymyooy ajtu̶m ajku̶xyu̶ñ .
44015009	Tu'ugyu̶ je̱'e̱ Dios tyuñ mu̶u̶d u̶u̶ch ajtu̶m ajku̶xy y mu̶u̶d je̱' ajku̶xy , y ka'p ni pu̶n pexy , nan tu̶ je̱'e̱ Dios jyoot wyinma'añ yajwaatzu̶xu̶ ajku̶xy ko je̱'e̱ Jesús tu̶ mu̶bu̶jkku̶xy .
44015010	Jada'achám , ¿ ti ko mga'awinju̶wu̶u̶ygyu̶xy y mga'amu̶bu̶gaangu̶xy neby je̱'e̱ Dios tyuñu̶ñ mu̶u̶d je̱'e̱ ka'pu̶ jyudíoja'ayu̶ch ajku̶xy ? ¿ Ti je̱'e̱ kostumbre ko adzip myajni'ibu̶gaangu̶xy mu̶dyiibu̶ ni u̶u̶ch ajtu̶m ajku̶xy y ni je̱'e̱ nmu̶j'áp nmu̶jteedy ajtu̶m ajku̶xy tu̶ ka'amu̶madaakku̶xyu̶ñ nu̶kxy kuydyuundaaygyu̶xy ?
44015011	U̶u̶ch ajtu̶m ajku̶xy nmu̶bu̶jku̶mby ko je̱'e̱ Dios n'aanu̶mu̶ ni'idzooku̶ñ ni'imay'ajtu̶ñ gyu̶xpu̶ tu̶ xymyooyu̶m ajku̶xy , je̱' ko je̱'e̱ Windzú̶n Jesús xychojku̶m xyjyu̶wu̶u̶yu̶m ajku̶xy , timydyu'un neby je̱' ajku̶xyu̶ñ .
44015012	Mu̶'it nigu̶xyu̶ y'amoondaay ajku̶xy y amdo'ijtku̶xy neby je̱'e̱ Bernabé mu̶u̶d je̱'e̱ Pablo nimu̶dyaakku̶xyu̶ñ je̱'e̱ ijxpe̱jt y je̱'e̱ mu̶jwinma'añ mu̶dyiibu̶ je̱'e̱ Dios najty tu̶ tuñ mu̶u̶d je̱' ajku̶xy ma je̱'e̱ ka'pu̶ jyudíoja'ayu̶chu̶ñ ajku̶xy .
44015013	Ko myu̶dyaaktaaygyu̶xy , chi je̱'e̱ Santiago myu̶naañ : — Mu̶gu'uktu̶jk , u̶u̶ch je̱'e̱ n'ayuuk ok'amdo'ijtu̶ky ajku̶xy .
44015014	Tu̶ je̱'e̱ Simón xyajmu̶dmu̶dyaaku̶m ajku̶xy neby je̱'e̱ Dios may'ajt jayu̶jp'ajt tu̶ tuñ ma je̱'e̱ ka'pu̶ jyudíoja'ayu̶chu̶ñ ajku̶xy , ko nandu'un tu̶ win'ixy mu̶dyiibu̶ jya'ay'ade̱e̱mby ma je̱' ajku̶xyu̶ñ .
44015015	Adaa , adu̶u̶b adaa du'un mu̶u̶d je̱'e̱ mu̶dyiibu̶ je̱'e̱ Dios y'ayuuknajtzkapxu̶u̶ybyu̶du̶jk jékyu̶p kyujaaygyu̶xu̶ñ , neby jiiby myu̶na'añ ma je̱'e̱ Dios ñakyu̶ñ :
44015016	‘ Ko naty du'un tu̶ y'oktúñ y'okjadyii , mu̶'it u̶u̶ch ya naaxwiiñ nwinbídu̶ch , y nyaj'oyu̶'u̶wu̶byu̶ch je̱'e̱ naax kajpt ja'adu'ook , mu̶dyiibu̶ je̱'e̱ David naty y'ane'embyu̶ñ , mu̶dyiibu̶ naty tu̶ tyu̶goyu̶ñ , du'un neby tu'ug tu̶jk tu̶ kyu̶dayu̶ñ ma je̱'e̱ David y'ok'ung y'ok'ana'ku̶ñ , nyaj'oyu̶'u̶wu̶byu̶ch je̱'e̱ naax kajpt ja'adu'ook du'un neby je̱'e̱ ja'ay tu̶jk yajni'idu̶gáchu̶ñ .
44015017	Wan je̱'e̱ jakjadyiiyu̶bu̶ ja'ay Dios o'owu̶dajtku̶xu̶ch , nigu̶xyu̶ kipxy mu̶u̶d je̱'e̱ ka'pu̶ jyudíoja'ayu̶chu̶ñ ajku̶xy , mu̶dyiibu̶ u̶u̶ch nja'ay'ade̱e̱mbyu̶ñ .
44015018	Du'un je̱'e̱ Windzú̶n Dios tyu̶y'ajt jékyu̶p yejky ma je̱'e̱ xu̶u̶ tiempo tu̶u̶bu̶ ñaxyu̶ñ , neby cham n'ijxu̶m nmu̶doowu̶mu̶ñ ajku̶xy . ’
44015019	“ Paady u̶u̶ch nmu̶na'añ ko ka'p mu̶baad nyajmu̶dzibu̶u̶yu̶m ajku̶xy pu̶nu̶ ka'p je̱'e̱ Moisés y'ane̱'e̱mu̶ñ padunaangu̶xy je̱'e̱ ka'pu̶ jyudíoja'ayu̶chu̶ñ ajku̶xy mu̶dyiibu̶ je̱'e̱ jyekywyinma'añ tu̶ u̶xmajtzku̶xyu̶ñ y tu̶ mu̶bu̶jkku̶xy je̱'e̱ Dios y'ayuuk tyu̶y'ajt .
44015020	Tzu̶gu̶tztu̶y nijayu̶u̶yu̶m ajku̶xy ko ka'p mu̶baad tzu'tzku̶xy mu̶dyiibu̶ je̱'e̱ ja'ay tzaadzéch kepychech yajwindzu̶gu̶u̶ygyu̶xypyu̶ñ , ka'p je̱'e̱ wiing to'oxyu̶jk mu̶baad mu̶dtuundu̶gooygyu̶xy , ka'p je̱'e̱ no'on ju̶yujk mu̶baad tzu'tzku̶xy mu̶dyiibu̶ yo'kwiidy o'kpu̶ñ , nan ni je̱'e̱ ju̶yujk ne'pty mu̶baad ka'ajú̶kxku̶xy .
44015021	Je̱' ko je'emy je̱'e̱ jii pu̶njaty je̱'e̱ Moisés y'ane̱'e̱mu̶ñ u̶u̶wa'kxp kapxwa'kxku̶xpu̶ñ kajpt kajpt majaty je̱'e̱ naymyujktaakt naag naag je̱'e̱ pokxyxyu̶u̶ju̶ñ .
44015022	Chi je̱'e̱ apóstolestu̶jk y mu̶dyiibu̶ je̱'e̱ mu̶bu̶jkpu̶du̶jk nigu'ubajk'ajtku̶xpu̶ñ , y mu̶u̶d je̱'e̱ mu̶bu̶jkpu̶du̶jk nigu̶xyu̶ kipxy wyinmaaygyu̶xy ko je̱'e̱ ja'ay nije̱' win'ixaangu̶xy ma je̱' ajku̶xyu̶ñ y ke̱xaangu̶xy jim Antioquía kipxy mu̶u̶d je̱'e̱ Pablo y mu̶u̶d je̱'e̱ Bernabé . Chi je̱'e̱ Judas win'ijxy ajku̶xy , mu̶dyiibu̶ najty nandu'un yajtijpu̶ñ Barsabás y mu̶u̶d je̱'e̱ Silas ; ya'aydyu̶jktu̶jk mu̶dyiibu̶ ku'umaay ijtku̶xpu̶ñ ma je̱'e̱ mu̶bu̶jkpu̶du̶jk ajku̶xyu̶ñ ,
44015023	y je̱' je̱'e̱ naky yajmu̶gue̱jxku̶x mu̶dyiibu̶ najty tu̶ jaaygyu̶xyu̶ñ : “ U̶u̶ch apóstolestu̶jk ajku̶xy y mu̶dyiibu̶ je̱'e̱ mu̶bu̶jkpu̶du̶jk nigu'ubajk'ajtku̶xpu̶ñ , miich je̱'e̱ mmu̶gu'ugtu̶jk ajku̶xy , cham u̶u̶ch je̱'e̱ yajpókxu̶ñ ngue̱jxku̶xy ma je̱'e̱ mu̶bu̶jkpu̶du̶jk ajku̶xy ka'pu̶ jyudíoja'ayu̶ch mu̶dyiibu̶ jim Antioquía , jim Siria y jim Cilicia tzu̶naaygyu̶xpu̶ñ .
44015024	Tu̶ u̶u̶ch nnejwu̶u̶ygyu̶xy ko je̱'e̱ ja'ay nije̱' tu̶ xyñi'ooygyu̶xy , chóngu̶xy yaa ma u̶u̶ch ajku̶xyu̶ñ , ka'p je̱'e̱ u̶u̶ch ngue̱jxku̶x ko xymyu̶'amayu̶u̶ygyu̶xu̶ch mu̶u̶d je̱'e̱ y'ayuuk , y tu̶ xyajwinma'añdyu̶gooygyu̶xy .
44015025	Paady u̶u̶ch nigu̶xyu̶ tu̶ nnaygyápxu̶gu̶xy ko u̶u̶ch je̱'e̱ ja'ay nije̱' nwin'ixaangu̶xy mu̶dyiibu̶ yajpaatku̶xpu̶ñ ma u̶u̶ch ajku̶xyu̶ñ , ko wan nu̶kxy xy'ijxku̶xy niguipxyu̶ mu̶u̶d u̶u̶ch je̱'e̱ nmu̶gu'ugtu̶jk ajku̶xy mu̶dyiibu̶ u̶u̶ch oy ndzojkypy nju̶wu̶u̶ygyu̶xypyu̶ñ je̱'e̱ Bernabé y mu̶u̶d je̱'e̱ Pablo .
44015026	Je̱'e̱ mu̶dyiibu̶ je̱'e̱ jyugy'ajt tu̶ yojxku̶xyu̶ñ mu̶u̶d je̱'e̱ nWindzú̶n Jesucristo kyu̶xpu̶ ajtu̶m ajku̶xy .
44015027	Y cham u̶u̶ch je̱'e̱ Judas mu̶u̶d je̱'e̱ Silas ngue̱jxku̶xy , y je̱' ku̶'u̶m xyajmu̶dmu̶dyaakku̶xu̶p xy'awaandaayu̶ch adayaaba ayuuk ku̶xyu̶ ajku̶xy .
44015028	Tu̶ je̱'e̱ Espíritu Santo du'un myu̶na'añ y u̶u̶ch nandu'un ajku̶xy ko ka'p je̱'e̱ tzaachpyu̶ ayuuk mu̶baad nyajni'ibu̶jkku̶xy , je̱'e̱du̶'ajty je'eyu̶ mu̶dyiibu̶ tzipku̶xpu̶ñ :
44015029	ko ka'p mdzu'tzku̶xu̶ch mu̶dyiibu̶ je̱'e̱ ja'ay tzaadzéch kepychech yajwindzu̶gu̶u̶ygyu̶xypyu̶ñ , ko ka'p je̱'e̱ ne'pty mjú̶kxku̶xu̶ch ni je̱'e̱ no'on ju̶yujk mga'atzu'tzku̶xu̶ch mu̶dyiibu̶ yo'kwiidy o'kpu̶ñ , y nan ka'p je̱'e̱ wiing to'oxyu̶jk mmu̶dtuundu̶gooygyu̶xu̶ch . Pu̶nu̶ mguydyuundaaby adaa ane̱'e̱mu̶ñ du'un ajku̶xy , oy naty du'un mduungu̶xy , y Dios xypyubé̱du̶p xypyudu̶gu̶'u̶wu̶p ajku̶xy . ”
44015030	Y Ko yajke̱jxku̶xy , chi jim Antioquía ñú̶kxku̶xy , y jim je̱'e̱ mu̶bu̶jkpu̶du̶jk woomujkku̶xy y yajku̶'u̶du̶gu̶u̶ygyu̶xy je̱'e̱ naky .
44015031	Ko je̱'e̱ mu̶bu̶jkpu̶du̶jk naky kapxy ajku̶xy , chi oy jyootkugu̶ydyaaygyu̶xy mu̶u̶d je̱'e̱ oybyu̶ ayuuk tu̶u̶bu̶ najty yajnigue̱jxu̶gu̶xyu̶ .
44015032	Je̱'e̱ Judas mu̶u̶d je̱'e̱ Silas Dios najty y'ayuuknajtzkapxu̶u̶ybyu̶du̶jk je̱'e̱ ajku̶xy , paady je̱'e̱ mu̶bu̶jkpu̶du̶jk yajjootkugu̶u̶y y joot'amu̶jmooygyu̶xy mu̶u̶d je̱'e̱ y'ayuuk ajku̶xy .
44015033	Jeky jim wya'kxu̶jpku̶xy , y chi je̱'e̱ mu̶bu̶jkpu̶du̶jk jyakmu̶gápxu̶gu̶xy ; yajku̶'u̶wanu̶u̶yu̶gu̶xnu̶ je̱'e̱ Dios ko najty jim Jerusalén wyimbidaangu̶xnu̶ ma najty tu̶ y'oktzóngu̶xpu̶ju̶ñ .
44015034	[ Peru̶ chi je̱'e̱ Silas wyinmaay ko najty wyu̶'u̶ma'añ ]
44015035	Peru̶ je̱'e̱ Pablo mu̶u̶d je̱'e̱ Bernabé wu̶'u̶mgu̶x je̱'e̱ jim Antioquía , y niguipxy mu̶u̶d je̱'e̱ wiingpu̶ mu̶bu̶jkpu̶du̶jk nimay yaj'u̶xpu̶jk'adu̶u̶tzku̶xy y kapxwa'kx'adu̶u̶tzku̶xy je̱'e̱ Windzú̶n Dios y'ayuuk tyu̶y'ajt .
44015036	Tu̶ najty we̱e̱nu̶ y'ijtnu̶ , ko je̱'e̱ Pablo nu̶maay je̱'e̱ Bernabé : — Jam je̱'e̱ nmu̶gu'ugtu̶jk ja'adu'ook okku'ijxu̶m kajpt kajpt majaty je̱'e̱ Windzú̶n Dios y'ayuuk tyu̶y'ajt tu̶ ngapxwa'kxu̶mu̶ñ , wan nnejwu̶u̶yu̶mu̶ch neby yajpaatku̶xyu̶ñ .
44015037	Je̱'e̱ Bernabé myu̶dnu̶kxe̱e̱mby najty je̱'e̱ Juan mu̶dyiibu̶ nandu'un tyijpyu̶ñ ajku̶xy Marcos ;
44015038	peru̶ ka'p je̱'e̱ Pablo ku'ubu̶jky ko je̱'e̱ Marcos mu̶dnú̶kxku̶xu̶ch , je̱' ko tu̶ najty jim Panfilia y'okku'ugue̱e̱ku̶gu̶xpu̶ y ka'p najty je̱'e̱ tuung tu̶ myu̶d'yajtu'uyo'oy'adu̶u̶tzu̶gu̶xy .
44015039	Ka'p ñay'ayuukwinju̶wu̶u̶yu̶gu̶xy , y timyñaybyuyo'oydyuuttu̶ ajku̶xy . Chi je̱'e̱ Bernabé je̱'e̱ Marcos mu̶dnu̶kxy y chi byarcu̶tu̶gu̶u̶ygyu̶xy y ñú̶kxku̶xy jim Chipre ,
44015040	y Pablo je̱'e̱ Silas win'ijx , chi je̱'e̱ mu̶bu̶jkpu̶du̶jk je̱'e̱ Windzú̶n Dios yajku̶'u̶waanu̶u̶yu̶gu̶xy , y chi jim chóngu̶xy ,
44015041	y ñajxku̶xy jim Siria y jim Cilicia joot'amu̶jmooygyu̶xy je̱'e̱ mu̶bu̶jkpu̶du̶jk majaty je̱'e̱ kajptu̶ñ .
44016001	Chi je̱'e̱ Pablo mu̶u̶d je̱'e̱ Silas oy jya'tku̶xy jim Derbe y chi jim chondu̶gajtzku̶xnu̶ba y oy Listra jya'tku̶xy . Jim je̱'e̱ ja'ay tu'ug mu̶dnaybyaattu̶ ajku̶xy mu̶dyiibu̶ xu̶u̶'ajtpu̶ñ Timoteo mu̶dyiibu̶ je̱'e̱ Jesús najty mu̶bu̶jkpu̶ñ , judío ja'ay najty je̱'e̱ tyaj'ajtypy y nan myu̶bu̶jkypy je̱'e̱ Jesús , y griego ja'ay tyeedy'ajtypy .
44016002	Je̱'e̱ mu̶bu̶jkpu̶du̶jk mu̶dyiibu̶ najty jim Listra y jim Iconio tzu̶naaygyu̶xpu̶ñ oy yajxón najty je̱'e̱ Timoteo nigapx nimu̶dyaakku̶xy .
44016003	Pablo jya'atzojkypy najty je̱' ko je̱'e̱ Timoteo jyaymyu̶dadu̶u̶ju̶ch , peru̶ chi jayu̶jp tu̶y'ajtu̶u̶y ka'pu̶ je̱'e̱ judío ja'ay myu̶jootma'ttu̶gu̶xu̶ch mu̶dyiibu̶ najty jim tzu̶naaygyu̶xpu̶ñ , je̱' ko nigu̶xyu̶ najty nejwu̶ydyaaygyu̶xy ko je̱'e̱ Timoteo griego ja'ay najty teedy'áty .
44016004	Kajpt kajpt majaty najty ñajxku̶xyu̶ñ , yajmu̶dmu̶dyaakku̶xypy najty je̱'e̱ mu̶bu̶jkpu̶du̶jk je̱'e̱ ane̱'e̱mu̶ñ mu̶dyiibu̶ je̱'e̱ apóstolestu̶jk y mu̶dyiibu̶ je̱'e̱ mu̶bu̶jkpu̶du̶jk jim Jerusalén nigu'ubajk'ajtku̶xpu̶ñ najty tu̶ ye̱jkku̶xyu̶ñ .
44016005	Y je̱'e̱ mu̶bu̶jkpu̶du̶jk ni'igyu̶ najty je̱'e̱ jyootmu̶kpu̶jkku̶xy ma je̱'e̱ myu̶bu̶jku̶ñ ajku̶xyu̶ñ , y ñimayu̶y'adu̶u̶tzku̶xy jaboom jaboom .
44016006	Ka'p je̱'e̱ Espíritu Santo ku'ubu̶jky nu̶kxy je̱'e̱ Dios y'ayuuk tyu̶y'ajt jim Asia naaxjooty kapxwa'kxku̶xy , paady je̱'e̱ Frigia naaxjooty y Galacia naaxjooty yaj'yo'oyñajxy ajku̶xy ,
44016007	y oy jim jya'tku̶xy ma je̱'e̱ Misia ñaaxtzu̶ba'anu̶ñ . Jim wyinmaaygyu̶xy ko najty jim Bitinia naaxjooty ñu̶kxaangu̶xy , peru̶ ka'p je̱'e̱ Jesús y'Espíritu ku'ubu̶jky ko jim ñú̶kxku̶xu̶ch .
44016008	Chi Misia naaxjooty tu̶yu̶ ñajxku̶xy y kyu'unajxku̶xy jim ma je̱'e̱ barco ni'igu̶daaktaakt mu̶dyiibu̶ xu̶u̶'ajtpu̶ñ Troas .
44016009	Jim je̱'e̱ Pablo Dios tzum kuma'ayjyooty yaj'ijxu̶ ; ijxy je̱'e̱ ja'ay tu'ug kyunaaxu̶ch Macedonia naaxjooty , tyu̶na'ay ma je̱' wyinduuyu̶ñ , myu̶waanda'agyii myu̶nukxta'agyii , ñu̶ma'ayii : “ Tun may'ajt nu̶kx jim Macedonia y jim u̶u̶ch xypyubé̱du̶ch ajku̶xy . ”
44016010	Ko je̱'e̱ Pablo Dios du'un yaj'ijxu̶ , chi u̶u̶ch nayñi'ixu̶ydyu̶gu̶u̶yu̶ ajku̶xy , nnu̶kxaangu̶xyu̶ch jim Macedonia , nwinju̶wu̶u̶yu̶ch du'un ajku̶xy ko u̶u̶ch je̱'e̱ Dios jim xykye̱jxku̶xy neby u̶u̶ch je̱'e̱ oybyu̶ ayuuk tu̶y'ajt jim mu̶baad ngapxwa'kxku̶xyu̶ñ .
44016011	Chi u̶u̶ch jim Troas nbarcu̶tu̶gu̶u̶ygyu̶xy nú̶kxyu̶ch tu̶yu̶ ajku̶xy ma je̱'e̱ naax mejy'agujkpu̶ mu̶dyiibu̶ xu̶u̶'ajtpu̶ñ Samotracia , kujaboom u̶u̶ch jim Neápolis nja'tku̶xy .
44016012	Ko u̶u̶ch jim ndzóngu̶xy , chi u̶u̶ch jim Filipos nu̶kxy ajku̶xy , je̱'e̱ romano ja'ay kyajpt ajku̶xy y je̱' je̱'e̱ jakmu̶jpu̶ kajpt ma je̱'e̱ Macedonia ñaaxpa'aju̶ñ . Jim u̶u̶ch jeky nwa'kxu̶jpy ajku̶xy .
44016013	Pokxyxyu̶u̶ u̶u̶ch kajppa'a nu̶kxy ajku̶xy , mu̶wingón tu'ug mu̶jnu̶u̶ ma je̱'e̱ judío ja'ay je̱'e̱ Dios o'owu̶dajtaakt najty mu̶dajtku̶chu̶ñ . Chi u̶u̶ch jim nnaxwé̱tzku̶xy y ngapxwa'kxku̶xyu̶ch je̱'e̱ Jesús y'ayuuk tyu̶y'ajt ma je̱'e̱ to'oxyu̶jktu̶jk mu̶dyiibu̶ najty jim tu̶ yo'oymyujkku̶xyu̶ñ .
44016014	Nidu'ugtu̶ je̱'e̱ to'oxyu̶jktu̶jk mu̶dyiibu̶ najty xu̶u̶'ajtpu̶ñ Lidia , jim Tiatira je̱'e̱ najty kyugajptu̶ch y óyjyatypyu̶ uky wit najty je̱'e̱ tyoogy'ajtypy . Je̱'e̱ Lidia yajmu̶j'ajtypy najty Dios je̱' y amdo'ijtp najty je̱'e̱ jim , y je̱'e̱ Windzú̶n Dios je̱'e̱ jyoot wyinma'añ yaj'yuungu̶u̶yu̶xu̶ neby mu̶baad oy amdo'ítyu̶ñ neby je̱'e̱ Pablo je̱'e̱ Dios y'ayuuk tyu̶y'ajt kapxwa'kxu̶ju̶ñ .
44016015	Chi je̱'e̱ Lidia ñu̶u̶bejty kipxy mu̶u̶d je̱'e̱ jyuugytyu̶jk myu̶gu'ugtu̶jk nigu̶xyu̶ ajku̶xy , y chi u̶u̶ch xymyu̶waandaaky xymyu̶nukxtaaky ajku̶xy , xyñu̶maaygyu̶xyu̶ch : — Pu̶nu̶ mu̶naamb du'un ajku̶xy ko u̶u̶ch je̱'e̱ Windzú̶n Dios nmu̶bu̶ky , minxu̶ ja'ttaakku̶x ma u̶u̶ch je̱'e̱ ndu̶jku̶ñ . Y adzip u̶u̶ch jim xyajwu̶'u̶my ajku̶xy .
44016016	Du'un tu'ook jyajty , ko u̶u̶ch najty nnú̶kxku̶xy ma je̱'e̱ Dios o'owu̶dajtaaktu̶ñ , chi u̶u̶ch oy nbaatku̶xy tu'ug je̱'e̱ to'oxy'ana'k tuumbu̶ ni'idoogypyu̶ . Mu̶jku'u winma'añ najty je̱'e̱ myu̶u̶d mu̶dyiibu̶ mu̶u̶d ñi''ixy xyu̶u̶máyu̶ñ , y myu̶u̶d najty wyindzu̶ndu̶jk mu̶dyiibu̶ mu̶u̶d tyuñu̶ñ , y je̱'e̱ wyindzu̶ndu̶jk oy najty je̱'e̱ jyanchkumeeñgyojku̶xnu̶ ko je̱'e̱ to'oxy'ana'k ñi''ixy xyu̶u̶máy .
44016017	Je̱'e̱ to'oxy'ana'k je̱'e̱ Pablo je̱'e̱ najty jyanchpawu̶dijtypy y u̶u̶ch ajku̶xy cham janch mu̶kjaty myu̶na'añ : — ¡ Adaa ja'ay ajku̶xy je̱'e̱ mu̶jmu̶k'ajtmu̶u̶dpu̶ Dios mu̶duumbu̶ yu̶'u̶ ajku̶xy , y Dios y'ayuuk tyu̶y'ajt yu̶'u̶ kyapxwa'kxu̶py ajku̶xy du'un neby je̱'e̱ m'aanu̶mu̶ ni'idzooku̶ñ mu̶baad mbaatku̶xyu̶ñ !
44016018	Ka'anaag xu̶u̶ u̶u̶ch je̱'e̱ du'un xyjyanchnu̶ne̱'e̱mu̶u̶ygyu̶xy , ko je̱'e̱ Pablo chijpu̶nu̶ , chi wya'agwimbijty nu̶maay je̱'e̱ mu̶jku'u mu̶dyiibu̶ je̱'e̱ to'oxy'ana'k najty mu̶dajtu̶bu̶ñ : — Mu̶u̶d je̱'e̱ Jesucristo xyu̶u̶ yam n'ane'emy ko pu̶dzu̶m ma adaa to'oxy'ana'ku̶ñ . Timymyu̶'ityu̶ je̱'e̱ mu̶jku'u je̱'e̱ to'oxy'ana'k yaj'yo'oydyuuty .
44016019	Peru̶ ko je̱'e̱ to'oxy'ana'k wyindzu̶ndu̶jk du'un ijxku̶xy ko du'un ka'p y'okmeeñbyadaangu̶xnu̶ mu̶u̶d je̱'e̱ to'oxy'ana'k kyu̶xpu̶ mu̶dyiibu̶ ni''ijxp xu̶u̶maaybyu̶ñ , chi je̱'e̱ Pablo mu̶u̶d je̱'e̱ Silas majtzku̶xy y yajnú̶kxku̶xy ma je̱'e̱ tuungmu̶u̶dpu̶du̶jk ma je̱'e̱ ja'ay jyuuygyu̶xy tyókku̶xyu̶ñ .
44016020	Chi jiiby mu̶dja'tku̶xy ma je̱'e̱ kudungtu̶jk ajku̶xyu̶ñ , cham myu̶naangu̶xy : — Adaa ja'ay judío ja'ay adaa ajku̶xy , nigoo nnaax ngajpt yu̶'u̶ xyajma'ttu̶yu̶ ajtu̶m ajku̶xy ,
44016021	y yaj'u̶xpu̶jkku̶xy je̱'e̱ kostumbre mu̶dyiibu̶ u̶u̶ch ka'p mu̶baad ngu'ubu̶jku̶m ajku̶xy y ni mu̶baad nga'akuydyuunu̶m ajku̶xy , je̱' ko nromanoja'ayu̶ch ajtu̶m ajku̶xy .
44016022	Mu̶'it je̱'e̱ mayjya'ay je̱'e̱ Pablo mu̶u̶d je̱'e̱ Silas nibu̶du̶'kku̶xy , y chi je̱'e̱ jueez ane̱'e̱mu̶ñ ye̱jkku̶xy ko wan yajni'ije̱e̱n yaj'u̶xje̱e̱ngu̶xy y wan yajwojpku̶xy mu̶u̶d je̱'e̱ paxy .
44016023	Ko wojptaaygyu̶xy janch mu̶k , chi pujxtu̶gooty pu̶daakku̶xy y ane̱'e̱mgu̶xy je̱'e̱ pujxtu̶jk windzú̶n ko wan oy yajxón kweentu̶'ajtku̶xy .
44016024	Ko je̱'e̱ pujxtu̶jk windzú̶n ane̱'e̱mu̶ñ pyaattu̶ , chi jiiby jak'o'og'aamdu̶góy pujxtu̶gooty pu̶daakku̶xy y chi je̱'e̱ tyeky pu̶daaku̶ ajku̶xy ma je̱'e̱ kepy yajtze̱jtztu'udy mu̶dyiibu̶ xu̶u̶'ajtpu̶ñ cepo .
44016025	Chi du'un jyajty mu̶jkuwa'kxychuum najty , ko je̱'e̱ Pablo mu̶u̶d je̱'e̱ Silas Dios najty mu̶bu̶jktzoogu̶xy y win'u̶u̶gu̶xy winyaaxku̶xy , cham je̱'e̱ wiingpu̶ pujxtu̶jkja'ay je'eyu̶ y'amdo'ijtku̶xy .
44016026	Chi je̱'e̱ temblor amoñygyu̶joot myiiñ janch mu̶k , winxijty je̱'e̱ pujxtu̶jk poch'u̶jx . Chi je̱'e̱ pujxtu̶jk agu̶'u̶ mu̶k'eemby ku̶xyu̶ y'awaatztaay , y y'aje̱e̱nduuttaay je̱'e̱ cadeenu̶ ku̶xyu̶ ma je̱'e̱ maybyujxtu̶jkja'ay kyu̶'u̶ tyeky najty ajku̶xyu̶ñ .
44016027	Ko je̱'e̱ pujxtu̶jk windzú̶n oy mya'aybyu̶du̶'u̶gy y ko du'un ijxy ko agu̶ awa'adz je̱'e̱ pujxtu̶jk agu̶'u̶ , chi je̱'e̱ pyujxk espaadu̶ juty , ñayyaj'o'oga'añyii najty , je̱' ko du'un najty je̱'e̱ myu̶na'añ tu̶ ndijy je̱'e̱ pujxtu̶jkja'ay najty ku̶xyu̶ kye̱e̱ktaaygyu̶xy .
44016028	Mu̶'it je̱'e̱ Pablo mu̶k'eemby mu̶k mu̶gapxy je̱'e̱ pujxtu̶jk windzú̶n , y nu̶maay : — ¡ Ka'p nej mnaydyuuñyii , cheeby u̶u̶ch nigu̶xyu̶ ajku̶xy !
44016029	Mu̶'it je̱'e̱ pujxtu̶jk windzú̶n ju̶u̶n yujkwaañ , y tyu̶gu̶u̶y poyu̶'u̶gyu̶ pujxtu̶gooty , y janch tzu̶yuuby mu̶u̶d je̱'e̱ tzu̶gu̶'u̶ñ , chi ñayñajtzkojxtu̶na'awu̶u̶yu̶ ma je̱'e̱ Pablo y je̱'e̱ Silas wyinduuy ajku̶xyu̶ñ .
44016030	Chi yajpu̶dzu̶u̶mgu̶xy y yajtu̶u̶y ajku̶xy : — Windzu̶ndu̶jk , ¿ ti u̶u̶ch mu̶baad nduñ neby u̶u̶ch je̱'e̱ nni'idzooku̶ñ nbaadu̶chu̶ñ ?
44016031	Chi je̱' y'adzooy ajku̶xy : — Mu̶bu̶k je̱'e̱ Windzú̶n Jesús , y du'un je̱'e̱ aanu̶mu̶ ni'idzooku̶ñ mbaadu̶ch miich y mu̶u̶d je̱'e̱ m'ung mdo'oxyu̶jk .
44016032	Chi je̱'e̱ Windzú̶n Dios y'ayuuk tyu̶y'ajt yajmu̶dmu̶dyaakku̶xy , je̱' , y ku̶xyu̶ pu̶njaty najty jim ma je̱'e̱ pujxtu̶jk windzú̶n tyu̶jku̶ñ .
44016033	Mu̶jkuwa'kxychuum najtyñu̶ ko je̱'e̱ pujxtu̶jk windzú̶n je̱'e̱ Pablo y je̱'e̱ Silas chu̶chu̶'u̶'aa puju̶ ajku̶xy , chi nigu̶xyu̶ ñu̶u̶be̱jtku̶xy mu̶u̶d je̱'e̱ y'ung tyo'oxyu̶jk .
44016034	Chi je̱'e̱ Pablo mu̶u̶d je̱'e̱ Silas mu̶dnú̶kxku̶xy ma je̱'e̱ tyu̶jku̶ñ y yajkaay yaj'uuky ajku̶xy , janch jootkujk najty nigu̶xyu̶ ajku̶xyu̶ñ ko je̱'e̱ Dios najty tu̶ mu̶bu̶jktaaygyu̶xy .
44016035	Ko jyobu̶u̶y , mu̶'it je̱'e̱ kuduung policiatu̶jk ke̱jxku̶xy jim ma je̱'e̱ pujxtu̶jk windzu̶nu̶ñ mu̶u̶d je̱'e̱ ane̱'e̱mu̶ñ ko je̱'e̱ Pablo mu̶u̶d je̱'e̱ Silas wan najtzmadzu̶u̶ygyu̶xy .
44016036	Chi je̱'e̱ pujxtu̶jk windzú̶n Pablo nu̶maay : — Tu̶ je̱'e̱ kuduungdu̶jk ane̱'e̱mu̶ñ ke̱jxku̶xy ko miich mu̶baad nnajtzmadzu̶u̶ygyu̶xy ; y mu̶baad jootkujk mnú̶kxku̶xnu̶ .
44016037	Chi je̱'e̱ Pablo je̱'e̱ policiatu̶jk mu̶gapxy , nu̶maay ajku̶xy : — Romano ja'ay u̶u̶ch ajku̶xy , je̱'e̱ kajpttuungmu̶u̶dpu̶ u̶u̶ch mayjya'ayjyooty tu̶ xywyojpku̶xy y ka'p u̶u̶ch jayu̶jp tu̶ xy'oktu̶ydyuungu̶xy , y tu̶ xypyu̶daakku̶xyu̶ch pujxtu̶gooty ; ¿ y chámu̶tz amechu̶ xyñajtzmadzu̶'u̶waangu̶xyu̶ch ? ¡ Ka'p du'un y'óyu̶ch ! Wan je̱'e̱ ku̶'u̶m miingu̶xy míñu̶ch xyajpu̶dzu̶u̶mgu̶xy .
44016038	Chi je̱'e̱ policiatu̶jk oy ku̶jx myu̶dyaaktaaygyu̶xy ma je̱'e̱ kuduungdu̶jk ajku̶xyu̶ñ ku̶xyu̶ je̱'e̱ Pablo y'ayuuk . Chi je̱'e̱ kuduungdu̶jk mu̶k chu̶gu̶u̶ygyu̶xy ko oy du'un nejwu̶u̶ygyu̶xy ko je̱'e̱ Pablo mu̶u̶d je̱'e̱ Silas najty ryomanoja'ayu̶ch ajku̶xy .
44016039	Chi je̱'e̱ kuduungdu̶jk ku̶'u̶m ñu̶kxy ajku̶xy oy kyapxnukxtaakku̶xy jiiby pujxtu̶gooty ma je̱'e̱ Pablo mu̶u̶d je̱'e̱ Silas najty yajpaatku̶xyu̶ñ . Chi pujxtu̶gooty yajpu̶dzu̶u̶mgu̶xy y mu̶ju̶u̶ydyaaky mu̶nukxtaaky ajku̶xy ko wan kajptjooty pu̶dzu̶u̶mgu̶xy .
44016040	Ko je̱'e̱ Pablo mu̶u̶d je̱'e̱ Silas pyujxtu̶jkpu̶dzu̶u̶my ajku̶xy , chi ñú̶kxku̶xy ma je̱'e̱ Lidia tyu̶jku̶ñ , y ko je̱'e̱ mu̶bu̶jkpu̶du̶jk oy ku'ijx mu̶gápxku̶xy y joot'amu̶jmooygyu̶xy , chi jim chóngu̶xnu̶ .
44017001	Pablo mu̶u̶d je̱'e̱ Silas najxku̶x ma je̱'e̱ kajpt Anfípolis y Apolonia , chi oy Tesalónica jya'tku̶xy ma je̱'e̱ judío ja'ay ñaymyujktaakt najty tu'ug mu̶u̶du̶chu̶ñ ajku̶xy .
44017002	Je̱' ko du'un najty je̱'e̱ Pablo kostumbre mu̶u̶du̶ch ñu̶kxy ma je̱'e̱ judío ja'ay ñaymyujktaakt ajku̶xyu̶ñ pokxyxyu̶u̶ , y tu̶gu̶u̶g pokxyxyu̶u̶ jim Tesalónica kyapxy myu̶dyaaky mu̶u̶d je̱'e̱ judío ja'ay ajku̶xy . Yajmu̶dmu̶dyaakku̶xy neby kyuja'ayu̶ch ma je̱'e̱ Dios ñakyu̶ñ ,
44017003	ko je̱'e̱ Cristo ayo'on tzipku̶xp yajnajxta'awu̶ch , y chi y'o'ogu̶ch , y mu̶'it ja'adu'ook jyuugypyú̶gu̶ch . Chi ñu̶maayu̶ ajku̶xy : — Je̱'e̱ Jesús mu̶dyiibu̶ u̶u̶ch je̱'e̱ y'ayuuk ngapxwa'kxu̶byu̶ñ ma miich ajku̶xyu̶ñ , je̱' je̱'e̱ Cristo .
44017004	Nije̱' je̱'e̱ judío ja'ay mu̶bu̶jky ajku̶xy y puyo'oyu̶u̶ygyu̶xy je̱'e̱ Pablo mu̶u̶d je̱'e̱ Silas . Nan may je̱'e̱ griego ja'ay mu̶bu̶jkku̶xy mu̶dyiibu̶ je̱'e̱ Dios najty yajmu̶j'ajtku̶xpu̶ñ , y nan maydyo'oxyu̶jktu̶jk mu̶dyiibu̶ najty oymyu̶jpu̶daaknu̶ju̶ñ , pyuyo'oyu̶u̶ygyu̶x je̱'e̱ Pablo mu̶u̶d je̱'e̱ Silas y myu̶bu̶jku̶ je̱'e̱ y'ayuuk ajku̶xy .
44017005	Paady je̱'e̱ judío ja'ay oy jyootma'ttaaygyu̶xy mu̶dyiibu̶ najty ka'p mu̶bu̶jkku̶xyu̶ñ , mu̶'it je̱'e̱ ju̶bu̶kja'ay oy woomujkku̶xy mu̶dyiibu̶ najty nigoo kajptjooty wu̶dijtku̶xpu̶ñ , chi yaaxtu̶gu̶u̶y jyojktu̶gu̶u̶ygyu̶xy y kyajpt yajma'tku̶xy , ane̱jp akojxtuuttu̶ je̱'e̱ Jasón tyu̶jk ajku̶xy , u̶xtaaygyu̶xy je̱'e̱ Pablo mu̶u̶d je̱'e̱ Silas y yajnu̶kxaangu̶xy ma je̱'e̱ kajpttuungmu̶u̶dpu̶ju̶ñ .
44017006	Y ko ka'apaatku̶xy , chi je̱'e̱ Jasón majtzku̶xy mu̶u̶d je̱'e̱ mu̶bu̶jkpu̶du̶jk nije̱' , yajnú̶kxku̶xy adzip pawich papo'oty ma je̱'e̱ kajpttuungmu̶u̶dpu̶ju̶ñ cham mu̶kjaty jyanchmu̶naangu̶xy : — ¡ Adaa ja'ay je̱' adaa ajku̶xy mu̶dyiibu̶ je̱'e̱ naax kajpt ku̶xyu̶ yajma'tku̶xpu̶ñ , nan yabaad nandu'un tu̶ myiingu̶xy ,
44017007	adaa Jasón je̱'e̱ tu̶ yajja'ttaakku̶xy ma je̱'e̱ tyu̶jku̶ñ ! ¡ Y nigu̶xyu̶ je̱'e̱ mu̶j'ane̱'e̱mbu̶ y'ane̱'e̱mu̶ñ mu̶dzip'ajtu̶ ajku̶xy , myu̶naangu̶xy ko je̱'e̱ mu̶j'ane̱'e̱mbu̶ jii ja'adu'ug , y je̱' je̱' je̱'e̱ Jesús !
44017008	Ko adaa du'un mu̶dooy ajku̶xy , chi je̱'e̱ kajptja'ay y je̱'e̱ kajpttuungmu̶u̶dpu̶du̶jk yaj'yumbe̱jt yaj'oxpe̱jtku̶xy je̱'e̱ Jasón mu̶u̶d je̱'e̱ mu̶bu̶jkpu̶du̶jk ajku̶xy .
44017009	Peru̶ je̱'e̱ Jasón mu̶u̶d je̱'e̱ mu̶bu̶jkpu̶du̶jk nayjyuuybyu̶dzu̶u̶mu̶gu̶x je̱' , y mu̶'it ñajtzmadzu̶u̶yu̶gu̶xy .
44017010	Ko oy kyoodzu̶u̶yñu̶ , mu̶k'eemby je̱'e̱ mu̶bu̶jkpu̶du̶jk je̱'e̱ Pablo mu̶u̶d je̱'e̱ Silas kajptjooty yajpu̶dzu̶u̶mgu̶xy y ke̱jxku̶xy jim Berea . Y ko jim jya'tku̶xy , chi ñú̶kxku̶xy ma je̱'e̱ judío ja'ay ñaymyujktaaktu̶ñ .
44017011	Je̱'e̱ jim Bereaju̶ba judío ja'ay ajku̶xy ni'igu̶ jyakmu̶u̶d najty oyjyoot oywyinma'añ je̱'e̱ ajku̶xy , ni'igu̶ ka'p je̱'e̱ Tesalónica judío ja'ay ajku̶xy , y oy yajxón je̱'e̱ Jesús y'ayuuk tyu̶y'ajt ku'ubu̶jkku̶xy , y jaboom jaboom najty je̱'e̱ Dios ñaky u̶xpu̶jku̶ ajku̶xy pu̶nu̶ jaanch du'un myu̶na'añ neby je̱'e̱ Pablo yaj'u̶xpú̶kyu̶ñ .
44017012	May je̱'e̱ judío ja'ay mu̶bu̶jkku̶xy , y nan may je̱'e̱ griego ja'ay nandu'un mu̶bu̶jkku̶xy mu̶dyiibu̶ oymyu̶jpu̶daaknu̶ju̶ñ , to'oxyu̶jktu̶jk y ya'aydyu̶jktu̶jk ajku̶xy .
44017013	Peru̶ ko je̱'e̱ Tesalónica judío ja'ay oy nejwu̶u̶ygyu̶xy ko je̱'e̱ Pablo Dios ayuuk najty jim Berea nandu'un kapxwa'kxy , chi jim panú̶kxku̶xy y yaaxtu̶gu̶u̶y jyojktu̶gu̶u̶ygyu̶xy ma je̱'e̱ kajptja'ay ajku̶xyu̶ñ .
44017014	Peru̶ chi je̱'e̱ mu̶bu̶jkpu̶du̶jk Pablo mu̶k'eemby mejypya'a ke̱jxku̶xy ko wan jim nu̶kxy . Chi je̱'e̱ Timoteo mu̶u̶d je̱'e̱ Silas jim Berea jyakwu̶'u̶mgu̶xy .
44017015	Je̱'e̱ mu̶dyiibu̶ je̱'e̱ Pablo jaymyu̶dajtku̶xu̶ñ u̶xtu̶ jim Atenas je̱'e̱ y'ooygyu̶xy mu̶u̶d je̱' . Mu̶'it je̱'e̱ ayuuk mu̶wimbijtku̶xy ko je̱'e̱ Timoteo mu̶u̶d je̱'e̱ Silas wan nu̶kxy jim Atenas mu̶k'eemby paattu̶gu̶xyu̶ .
44017016	Ko je̱'e̱ Pablo je̱'e̱ Silas mu̶u̶d je̱'e̱ Timoteo jim Atenas najty ja'ay'éxy , mu̶k najty tyajy myay ko ijxy nejwu̶u̶y ko je̱'e̱ kajpt mu̶u̶du̶ch je̱'e̱ maykyepychech maychaadzéch y ooru̶ oydyúñ mu̶dyiibu̶ dios'ajtypyu̶ñ ajku̶xy .
44017017	Paady je̱'e̱ Jesús ja'animu̶dyaaky ma je̱'e̱ judío ja'ay ñaymyujktaakt ajku̶xyu̶ñ mu̶u̶d je̱'e̱ judío ja'ay y mu̶u̶d je̱'e̱ ja'ay jadyiiyu̶ mu̶dyiibu̶ je̱'e̱ Dios mu̶yaaxp o'owu̶dajtku̶xpu̶ñ , y jaboom jaboom najty mu̶dkapx mu̶dmu̶dyaakku̶xy pu̶njaty jim yo'oymyujkku̶xpu̶ñ ma je̱'e̱ ja'ay jyuuygyu̶xy tyókku̶xyu̶ñ .
44017018	Chi nandu'un y'amayu̶ydyu̶gu̶u̶ygyu̶xy nije̱' mu̶u̶d je̱'e̱ Pablo je̱'e̱ u̶xpu̶kyjya'aydyu̶jk mu̶dyiibu̶ je̱'e̱ epicúrio u̶xpu̶jku̶ñ y estoico u̶xpu̶jku̶ñ mu̶dajtku̶xpu̶ñ . Nije̱' myu̶naangu̶xy : — ¿ Ti da'a du'un jya'akápxypy jya'amu̶dyaakypy adaa ja'ay , nigoo yu̶'u̶ jyanch'amayu̶'u̶y ? Y je̱'e̱ wiingpu̶ mu̶naangu̶xpu̶py : — Je̱' da'a jya'akapxwa'kxypy je̱'e̱ wiingpu̶ dios ayuuk . Paady najty du'un myu̶naangu̶xy je̱' ko je̱'e̱ Pablo je̱'e̱ oybyu̶ Jesús y'ayuuk tyu̶y'ajt najty kapxwa'kxy y du'un neby jyuugypyu̶jkyu̶ñ ko y'o'ky .
44017019	Chi je̱'e̱ Pablo mu̶dnú̶kxku̶xy ma je̱'e̱ u̶xpu̶kytyu̶jk najty ñaymyujku̶gu̶xy mu̶dyiibu̶ xu̶u̶'ajtpu̶ñ Areópago , y yajtu̶u̶gu̶xy : — ¿ Mu̶baad u̶u̶ch nnejwu̶u̶ygyu̶xy adaa jembyu̶ u̶xpu̶jku̶ñ mu̶dyiibu̶ tu̶ mmu̶miñu̶ñ ?
44017020	Je̱' ko je̱'e̱ u̶u̶ch miich xyajmu̶dmu̶dyaakku̶xp je̱'e̱ ka'pu̶ u̶u̶ch nwinju̶wu̶u̶ygyu̶xy , y je̱' u̶u̶ch nja'anejwu̶'u̶waangu̶xypy neby je̱'e̱ du'un ku̶xyu̶ wyimbu̶dzu̶myu̶ñ .
44017021	Ku̶xyu̶ je̱'e̱ Atenas ja'ay ajku̶xy y nandu'un je̱'e̱ mu̶dyiibu̶ najty jim adzu̶naaygyu̶xpu̶ñ , je̱' najty je̱'e̱ je'eyu̶ y'aa'ajtypy jyoot'ajtku̶xypy amdo'idaangu̶xy y nimu̶dya'agaangu̶xy je̱'e̱ jembyu̶ ayuuk y jembyu̶ u̶xpu̶jku̶ñ .
44017022	Mu̶'it je̱'e̱ Pablo tyu̶naayu̶'ky mayjya'ay'agujk jim Areópago , y myu̶naañ : — “ Atenas ja'ay ajku̶xy , n'ijxypyu̶ch ko miich ka'anaagnáx mjanch'o'owu̶dajtku̶xy mu̶dyiibu̶ mdios'ajtypyu̶ñ ajku̶xy .
44017023	Ko u̶u̶ch ya tu̶ nwu̶dity ma adayaaba kajptu̶ñ , ma je̱'e̱ mdios ka'anaagnáx m'o'owu̶dajtku̶xyu̶ñ , chi u̶u̶ch tu̶ nbaady tu'ug je̱'e̱ poch ma je̱'e̱ windzu̶gu̶'u̶ñ yaj'yékyu̶ñ ma du'un jya'ayu̶chu̶ñ : ‘ Je̱'e̱ Dios mu̶dyiibu̶ ka'p pu̶n ixy'atyu̶ñ . ’ Je̱'e̱ Dios mu̶dyiibu̶ miich m'o'owu̶dajtku̶xypyu̶ñ y ka'p m'ixy'ajtku̶xy , adaa je̱' je̱'e̱ mu̶dyiibu̶ nyajnu̶maaybyu̶ñ ajku̶xy .
44017024	“ Je̱'e̱ Dios mu̶dyiibu̶ je̱'e̱ naaxwiimbu̶ yajkoju̶ñ y ku̶xyu̶ tijaty jii'ajtp , je̱' ku̶xyu̶ niwindzu̶n'ajttaaby je̱'e̱ tzajp y je̱'e̱ naax . Je̱'e̱ Dios ka'p je̱'e̱ chu̶na'ay ma je̱'e̱ tzajptu̶jk mu̶dyiibu̶ je̱'e̱ ja'ay kyojku̶xypyu̶ñ ,
44017025	y ka'p ni tii tyu̶goy'ajtku̶xyu̶ nu̶kxy je̱'e̱ naaxwiiñjya'ay pyubedyii , je̱' je̱'e̱ jugy'ajtu̶ñ nigu̶xyu̶ xymyooby ajtu̶m ajku̶xy y nan je̱' ye̱jkp mu̶dyiibu̶ nxe̱ju̶mby ajku̶xy y ku̶xyu̶ tijaty .
44017026	“ Y tu'kjoot tu'kne'pty je̱'e̱ ja'ay ku̶xyu̶ oydyuundaay neby mu̶baad chu̶naaygyu̶xy jyuugy'ajtku̶xy ma je̱'e̱ naaxwiimbu̶ kú̶xyu̶ju̶ñ , y tu̶ je̱'e̱ tu̶y'ajt yeky neby je̱'e̱ xu̶u̶ tiempo tyu'uyo'oyu̶chu̶ñ , y ma je̱'e̱ ja'ay mu̶baad chu̶naaygyu̶xy jyuugy'ajtku̶xyu̶ñ ,
44017027	neby je̱'e̱ Dios mu̶baad u̶xtaaygyu̶xyu̶ñ , oy it toonda'ay'eemby xajta'ay'eemby paadu̶ch ajku̶xy , je̱' ko ka'p it je̱'e̱ jya'aju̶gué̱mu̶ch ma u̶u̶ch nidu'ug nidu'ug ajtu̶m ajku̶xyu̶ñ .
44017028	Je̱' ko Dios kyu̶xpu̶ u̶u̶ch ndzu̶naay njugy'ajtu̶mb ajku̶xy , nyu'kxu̶m y njii'ajtu̶m ajku̶xy ; du'un neby je̱'e̱ mjaaybyu̶ nidu'ugtu̶ myu̶naañu̶ñ ajku̶xy : ‘ Dios xy'ung'ajtp xy'ana'k'ajtp ajtu̶m ajku̶xy . ’
44017029	Pu̶nu̶ Dios xy'ung'ajtp xy'ana'k'ajtp ajtu̶m ajku̶xy , ka'p je̱'e̱ nwinma'añ du'un mu̶baad nbu̶daaku̶m ajku̶xy ko je̱'e̱ Dios dyu'unu̶ch neby je̱'e̱ ooru̶ oydyúñ , platu̶ oydyúñ y tzaadzéch kepychech oydyúñ mu̶dyiibu̶ je̱'e̱ ja'ay yajkojku̶xypyu̶ñ mu̶u̶d je̱'e̱ kyu̶'u̶mwinma'añ ajku̶xy .
44017030	Dios ka'p je̱'e̱ aa'adyii joot'adyii je̱'e̱ ja'ay jyekychuwinma'añ ajku̶xy ma najty ka'anu̶ myu̶bu̶gyiiyñu̶ju̶ñ , peru̶ jada'achám y'ane'emby je̱'e̱ ja'ay ku̶xyu̶ wantimymya'eembyu̶ch ko wan jootwimbijtku̶xy ma je̱'e̱ju̶ñ .
44017031	Je̱' ko tu̶ je̱'e̱ Dios xu̶u̶ tzuu tu'ug niwinmayu̶'u̶y mu̶naa je̱'e̱ naaxwiiñjya'ay tu̶ydyuna'añ mu̶u̶d je̱'e̱ tu̶y'ajtu̶ñ mu̶u̶d je̱'e̱ ja'ay mu̶dyiibu̶ tu̶ win'ixyu̶ñ . Adaa tu̶y'ajt je̱'e̱ Dios ja'ay ku̶xyu̶ tu̶ yaj'íxy tu̶ yajnejwu̶'u̶y ko je̱'e̱ Jesús yajjuugypyu̶jky ko y'o'ky . ”
44017032	Ko du'un mu̶dooy ajku̶xy ko je̱'e̱ o'kpu̶ jyuugypyu̶jkku̶xu̶ch , chi nije̱' ñixiiktu̶gu̶u̶y ñiyaaxtu̶gu̶u̶yu̶ y myu̶naangu̶xy jadyiiyu̶ : — Jii u̶u̶ch je̱'e̱ m'ayuuk mu̶naa ja'adu'ook n'amdo'ídu̶ch ajku̶xy .
44017033	Mu̶'it je̱'e̱ Pablo jim chonnu̶ ma je̱' najty ajku̶xyu̶ñ .
44017034	Peru̶ chi je̱'e̱ ja'ay nije̱' pyadzonnu̶ mu̶dyiibu̶ je̱'e̱ y'ayuuk najty tu̶ myu̶bu̶jkku̶xyu̶ . Ma je̱' ajku̶xyu̶ñ jim najty je̱'e̱ ja'ay tu'ug mu̶dyiibu̶ xu̶u̶'ajtpu̶ñ Dionisio , tuungmu̶u̶d je̱'e̱ najty jim Areópago , y nan mu̶u̶d je̱'e̱ to'oxyu̶jk tu'ug mu̶dyiibu̶ xu̶u̶'ajtpu̶ñ Dámaris , y mu̶u̶d je̱'e̱ wiingja'ay jadyiiyu̶ ajku̶xy .
44018001	Ko adaa du'un tyuunu̶ jyajtu̶ , chi je̱'e̱ Pablo jim Atenas chonnu̶ y ñu̶kxy jim Corinto .
44018002	Jim je̱'e̱ judío ja'ay tu'ug mu̶dnaybyaattu̶ mu̶dyiibu̶ xu̶u̶'ajtpu̶ñ Aquila , Ponto naaxjooty najty je̱'e̱ kyugajptu̶ch , y naamja'adnu̶ je̱'e̱ najty ajku̶xy mu̶u̶d je̱'e̱ tyo'oxyu̶jk Priscila , jim Italia naaxjooty najty je̱'e̱ tu̶ chóngu̶xy , je̱' ko je̱'e̱ mu̶j'ane̱'e̱mbu̶ Claudio ane̱'e̱mu̶ñ pu̶daaky ko je̱'e̱ judío ja'ay wan ku̶xyu̶ pu̶dzu̶u̶mdaaygyu̶xy jim Roma . Chi je̱'e̱ Pablo je̱'e̱ Aquila oy kugapxu̶'u̶y .
44018003	Aquila mu̶u̶d je̱'e̱ tyo'oxyu̶jk Priscila po'o'aktu̶jkxuyu̶u̶ najty je̱'e̱ tyuung'ajtku̶xypy , je̱' ko nan po'o'aktu̶jkxuuby najty je̱'e̱ Pablo , paady jim wyu̶'u̶my mu̶u̶d je̱' ajku̶xy , tyunaangu̶xy du'un tu'ugyu̶ .
44018004	Y pokxyxyu̶u̶ pokxyxyu̶u̶ je̱'e̱ Pablo najty ñu̶kxy ma je̱'e̱ judío ja'ay ñaymyujktaakt ajku̶xyu̶ñ , y yajmu̶dmu̶dyaakku̶xy je̱'e̱ Jesús y'ayuuk tyu̶y'ajt y ja'ayajkapxykyu'ubu̶gaangu̶xy je̱'e̱ judío ja'ay y nan je̱'e̱ ka'pu̶ jyudíoja'ayu̶ch ajku̶xy .
44018005	Ko je̱'e̱ Silas mu̶u̶d je̱'e̱ Timoteo jim Corinto jya'tku̶xy , chóngu̶xy jim Macedonia , chi je̱'e̱ Pablo adu'kju̶jp kapxwa'kxtu̶gu̶u̶y ma je̱'e̱ judío ja'ay ajku̶xyu̶ñ ko je̱'e̱ Jesús je̱' je̱'e̱ Cristo mu̶dyiibu̶ najty jya'ay'e̱jxku̶xypyu̶ñ .
44018006	Chi je̱'e̱ judío ja'ay jyootma'ttu̶gu̶u̶ygyu̶xy y y'oju̶ yaaxu̶ ajku̶xy , chi je̱'e̱ Pablo wyit winxijty , je̱' je̱'e̱ tu̶y'ajt ko najty tu̶ ñayñi'iwa'achii y winyo'oydyu'udaanu̶ ajku̶xy , y ñu̶maayu̶gu̶xy : — Miich ajku̶xy , je̱'e̱ mgu̶'u̶mbóky je̱'e̱ m'aanu̶mu̶ mu̶u̶d myajtu̶goyaangu̶xy ; y ka'p u̶u̶ch miich nigoo xypyoky'ijxku̶xu̶ch , n'okni'igu̶'u̶nú̶kxyu̶ch chamyu̶ , Dios ayuuk kapxwa'kxpu̶ ma je̱'e̱ ka'pu̶ jyudíoja'ayu̶chu̶ñ ajku̶xy .
44018007	Chi jim choñ ma je̱'e̱ judío ja'ay ñaymyujktaakt ajku̶xyu̶ñ y ñu̶kxy ma je̱'e̱ Ticio Justo tyu̶jku̶ñ , mu̶dyiibu̶ je̱'e̱ Dios najty mu̶yaaxp o'owu̶dajtpu̶ñ y jim mu̶wingón najty je̱'e̱ chu̶na'ay ma je̱'e̱ judío ja'ay ñaymyujktaakt ajku̶xyu̶ñ .
44018008	Y je̱'e̱ Crispo je̱'e̱ judío ja'ay ñaymyujktaakt windzú̶n , myu̶bu̶jk je̱'e̱ Windzú̶n Dios y'ayuuk tyu̶y'ajt , mu̶u̶d je̱'e̱ y'ung y'ana'k nigu̶xyu̶ y jyuugy myu̶gu'ug . Nan may je̱'e̱ corintio ja'ay ko je̱'e̱ Windzú̶n Dios y'ayuuk tyu̶y'ajt mu̶doogu̶xy , chi mu̶bu̶jkku̶xy y ñu̶u̶be̱jtku̶xy .
44018009	Chi je̱'e̱ Windzú̶n Dios tzum ñayyaj'ijxu̶ je̱'e̱ Pablo y nu̶maay : “ Ka'p mdzu̶gu̶'u̶y , kapxwa'kx'adu̶u̶tzu̶u̶ygyu̶ch je̱'e̱ n'ayuuk ndu̶y'ajt y ka'p mu̶móñ .
44018010	Je̱' ko u̶u̶ch miich nbube̱de̱e̱mby y ka'p ni pu̶n ni nej xytyúnu̶ch , je̱' ko mayjya'ay u̶u̶ch ya nmu̶u̶d ma adayaaba kajptu̶ñ . ”
44018011	Chi je̱'e̱ Pablo jim Corinto wyu̶'u̶my tu'kjumu̶jt ja'akúpt , yaj'u̶xpu̶jky je̱'e̱ ja'ay ajku̶xy je̱'e̱ Windzú̶n Dios y'ayuuk tyu̶y'ajt .
44018012	Je̱'e̱ mu̶'it tiempo ko je̱'e̱ Galión jim Acaya najty kyudung'aty , chi je̱'e̱ judío ja'ay ñaygyápxu̶gu̶xy ; mu̶dzibu̶u̶ygyu̶xy je̱'e̱ Pablo y yajnú̶kxku̶xy ma je̱'e̱ ku'utujktaaktu̶ñ ,
44018013	y chi je̱'e̱ gobernador nu̶maaygyu̶xy : — Adaa ja'ay janch yaj'u̶xpu̶jkp adaa , ko je̱'e̱ ja'ay Dios o'owu̶dajtku̶xu̶ch , du'un neby je̱'e̱ ane̱'e̱mu̶ñ ka'p y'ane'emyu̶ñ .
44018014	Du'un najty je̱'e̱ Pablo tyimygyapxa'añ ko je̱'e̱ Galión je̱'e̱ judío ja'ay oy nu̶maaygyu̶xy : — Pu̶nu̶ tu̶ yu̶'u̶ Pablo tyuundu̶góy o pu̶nu̶ mu̶jpóky tu̶ tuñ , mu̶'it u̶u̶ch je̱'e̱ m'ayuuk nmu̶jpu̶da'agu̶ch ajku̶xy , miich judío ja'ay ajku̶xy ;
44018015	peru̶ je̱' ko je̱' miich myajtzibu̶u̶ygyu̶xypy je̱'e̱ ja'ay y'ayuuk , je̱'e̱ ja'ay xyu̶u̶ y je̱'e̱ mgu̶'u̶m'ane̱'e̱mu̶ñ ajku̶xy , miich ku̶'u̶m yaj'oyu̶u̶ygyu̶x , u̶u̶ch ka'p u̶u̶ch yu̶'u̶ jiibu̶ winma'añ mu̶baad nyajtu̶gu̶'u̶y .
44018016	Y chi je̱'e̱ gobernador ane̱'e̱mu̶ñ yejky ko je̱'e̱ judío ja'ay wan yajpu̶dzu̶u̶mda'ayii ma je̱'e̱ ku'utujktaaktu̶ñ .
44018017	Mu̶'it je̱'e̱ Sóstenes nigu̶xyu̶ majtzku̶xy , je̱'e̱ judío ja'ay ñaymyujktaakt windzú̶n ajku̶xy , y chi kujku̶xy ju̶bijpku̶xy y wingojx ju̶jpkojxku̶xy jimyu̶ ma je̱'e̱ ku'utujktaaktu̶ñ kudung winduuy ; peru̶ je̱'e̱ Galión ka'p je̱'e̱ tuuñkyweentu̶ .
44018018	Jakwa'kxu̶jp je̱'e̱ Pablo yeky jim Corinto , chi wyinmaay ko jim chonaanu̶ . Chi je̱'e̱ mu̶bu̶jkpu̶du̶jk jakmu̶gapxy ajku̶xy , y kipxy mu̶u̶d je̱'e̱ Priscila y mu̶u̶d je̱'e̱ Aquila byarcu̶tu̶gu̶u̶ygyu̶xnu̶ ; ñú̶kxku̶xnu̶ jim Siria naaxjooty . Jim Cencrea , ka'anu̶ najty byarcu̶tu̶gu̶'u̶yñu̶ ko janch ku'uták yajku'ume'pxy , kuydyuna'añ du'un neby najty tu̶ ñaywyaanda'agyii ñayñukxta'agyiiju̶ñ .
44018019	Ko jim Éfeso jya'tku̶xy , chi je̱'e̱ Pablo mu̶dnaybyuyo'oydyuuttu̶nu̶ je̱'e̱ Priscila mu̶u̶d je̱'e̱ Aquila y ñu̶kxy ma je̱'e̱ judío ja'ay ñaymyujktaakt ajku̶xyu̶ñ , jim je̱'e̱ judío ja'ay mu̶dmu̶dyaakku̶xy mu̶dyiibu̶ najty jim tu̶ ñayyo'oymyujku̶gu̶xy .
44018020	Chi je̱'e̱ judío ja'ay jim Éfeso jya'amu̶ju̶u̶ydyaak jya'amu̶nukxtaaku̶ ajku̶xy ko wan jakwu̶'u̶my , y je̱' ka'p je̱'e̱ ku'ubu̶jky wyu̶'u̶mu̶ch .
44018021	Je'eyu̶ je̱'e̱ efesio ja'ay jakmu̶gapxy ajku̶xy , myu̶naañ : “ Wimbidú̶bu̶ch ya ja'adu'ook miñ ngu'ijx nmu̶gápxku̶xy pu̶nu̶ Dios naty du'un tzojkp . ” Chi byarcu̶tu̶gu̶u̶yñu̶ chonnu̶ jim Éfeso .
44018022	Ko jim Cesarea jya'ty , chi jim Jerusalén pya'ttu̶gu̶u̶y nu̶kxy je̱'e̱ mu̶bu̶jkpu̶du̶jk mu̶gapx yajpokxa'añ , y chi mu̶k'eemby Antioquía ñu̶kxy .
44018023	Jim Antioquía tzojku̶ wya'kxu̶jpy , chi jim ja'adu'ook choñ ñu̶kxy kajpt kajpt ma je̱'e̱ Galacia naaxjooty y Frigia naaxjootyu̶ñ , joot'amu̶jmooygyu̶xy je̱'e̱ mu̶bu̶jkpu̶du̶jk nigu̶xyu̶ ajku̶xy .
44018024	Mu̶'it tiempo jim Éfeso jya'ty tu'ug je̱'e̱ judío ja'ay mu̶dyiibu̶ xu̶u̶'ajtpu̶ñ Apolos , Alejandría je̱'e̱ najty kyugajptu̶ch . Oy najty oy ayuuk je̱'e̱ janch kapxwa'kxy y janch wa'adzu̶ je̱'e̱ Dios y'ayuuk najty nejwu̶ydyaayu̶ mu̶dyiibu̶ kuja'ay ijtpu̶ñ .
44018025	Janch u̶xpu̶ky je̱'e̱ najty ma je̱'e̱ Windzú̶n Dios y'ayuuku̶ñ y jyootmu̶kkápxy , y oy najty jyanchyaj'u̶xpú̶ky neby je̱'e̱ Jesús jyajty y'abejtyu̶ñ , oy najty je̱'e̱du̶'ajty ja'anejwu̶'u̶y neby je̱'e̱ Juan ( Bautista ) jya'ayyajnu̶u̶bejtyu̶ñ .
44018026	Chi je̱'e̱ Apolos kyapxptu̶gu̶u̶y myu̶dyaaktu̶gu̶u̶y ma je̱'e̱ judío ja'ay ñaymyujktaakt ajku̶xyu̶ñ ka'p maa chu̶gu̶'u̶y cho'oydyúñ . Peru̶ ko je̱'e̱ Priscila y je̱'e̱ Aquila je̱'e̱ Apolos y'ayuuk mu̶doogu̶xy , chi je̱'e̱ Apolos wiingtuuy mu̶dnú̶kxku̶xy , oy je̱'e̱ Dios y'ayuuk tyu̶y'ajt wa'adzu̶ yajmu̶dmu̶dyaaktaaygyu̶xy .
44018027	Chi ko je̱'e̱ Apolos najty jim Acaya naaxjooty ñu̶kxa'añ , chi je̱'e̱ mu̶bu̶jkpu̶du̶jk pyube̱jtu̶ ajku̶xy , y nijayu̶u̶ygyu̶xy je̱'e̱ mu̶bu̶jkpu̶du̶jk mu̶dyiibu̶ jim Acaya naaxjooty tzu̶naaygyu̶xpu̶ñ ko je̱'e̱ Apolos wan oy yajxón ku'ubu̶jkku̶xy . Ko jim Acaya jya'ty , chi mu̶j pubejty pudu̶gu̶u̶y pu̶njaty je̱'e̱ Jesús y'ayuuk tyu̶y'ajt najty mu̶bu̶jkku̶xpu̶ñ , je̱' ko Dios najty je̱'e̱ may'ajt tu̶ tuñ mu̶u̶d je̱' ajku̶xy ,
44018028	y mayjya'ayjyooty najty nigapxy ko du'un ka'p tyu̶y'ajtu̶ch neby je̱'e̱ judío ja'ay winma'añ najty mu̶dajtku̶xyu̶ñ ko du'un myu̶naangu̶xy ko je̱'e̱ Jesús ka'p jye̱'e̱ju̶ch je̱'e̱ Cristo , y jim je̱'e̱ mu̶k'ajt najty paady ma je̱'e̱ Dios y'ayuuk kyuja'ayu̶chu̶ñ ko je̱'e̱ Jesús je̱' je̱'e̱ najty je̱'e̱ Cristo mu̶dyiibu̶ jya'ay'ejxypyu̶ñ ajku̶xy .
44019001	Jim Corinto najty je̱'e̱ Apolos , ko je̱'e̱ Pablo mu̶j'yuug tu'ug yaj'yo'oyñajxy y jya'ty jim Éfeso , jim je̱'e̱ mu̶bu̶jkpu̶du̶jk may paaty .
44019002	Chi yajtu̶u̶gu̶xy : — ¿ Nej tu̶ je̱'e̱ Espíritu Santo xy'adu̶gu̶u̶ygyu̶xy xyjyoottu̶gu̶u̶ygyu̶xy mu̶naabu̶ je̱'e̱ Jesús mmu̶bu̶jkku̶xyu̶ñ ? Chi y'adzoogu̶xy : — Ni nga'amu̶dooyñu̶ch ajku̶xy tii du'un xu̶u̶'ajtpu̶ñ Espíritu Santo .
44019003	Chi je̱'e̱ Pablo yajtu̶u̶wu̶ ajku̶xy : — ¿ Ti nu̶u̶be̱jtu̶ñ miich tu̶ mbaatku̶xy ? Chi je̱' y'adzoogu̶xy : — Je̱'e̱ Juan Bautista ñu̶u̶be̱jtu̶ñ .
44019004	Chi je̱'e̱ Pablo ñu̶maayu̶ ajku̶xy : — Juan ja'ay yajnu̶u̶be̱jtp najty je̱' , je̱'e̱ mu̶dyiibu̶ najty jootwimbijtku̶xpu̶ñ ma je̱'e̱ Diosu̶ñ , peru̶ du'un najty ñu̶u̶maayu̶gu̶xy ko mu̶bu̶jkku̶xu̶ch je̱'e̱ mu̶dyiibu̶ najty u̶x'aam minaambu̶ñ , je̱'e̱ Jesús .
44019005	Ko adaa du'un mu̶doogu̶xy , chi oy ñu̶u̶be̱jtku̶xy mu̶u̶d je̱'e̱ Windzú̶n Jesús xyu̶u̶ ;
44019006	y ko je̱'e̱ Pablo kyu̶'u̶ni'ixáju̶ ajku̶xy , mu̶'it je̱'e̱ Espíritu Santo nandu'un y'aadu̶gu̶u̶yu̶ jyoottu̶gu̶u̶yu̶ ajku̶xy , chi je̱'e̱ wiing ayuuk kapxtu̶gu̶u̶y mu̶dyaaktu̶gu̶u̶ygyu̶xy , y najtzkapxu̶u̶ydyu̶gu̶u̶ygyu̶xy je̱'e̱ Dios y'ayuuk .
44019007	Jii je̱'e̱ mu̶bu̶jkpu̶du̶jk najty da'a nimajmé̱tzktu̶ kyu̶xy'ajttaaygyu̶xy mu̶dyiibu̶ nu̶u̶be̱jtku̶xu̶ñ .
44019008	Tu̶gu̶u̶g po'o je̱'e̱ Pablo jim yo'oy ma je̱'e̱ judío ja'ay ñaymyujktaakt ajku̶xyu̶ñ jim Éfeso , ma je̱'e̱ Dios y'ayuuk tyu̶y'ajt aamú̶k jootmú̶k kapxwa'kxyu̶ñ , ja'ayajkapxykyu'ubu̶ga'añ najty je̱'e̱ mayjya'ay mu̶u̶d je̱'e̱ Dios y'ane̱'e̱mu̶ñ .
44019009	Peru̶ ka'p je̱'e̱ jootjuuñdyu̶jk nije̱' mu̶bu̶jkku̶xy , je'eyu̶ je̱'e̱ jembyu̶ Dios ñu̶u̶ tyu'u ju̶bu̶k axu̶u̶g oktij oknigápxku̶xnu̶ ma je̱'e̱ ja'ay winduuy ajku̶xyu̶ñ . Mu̶'it je̱'e̱ Pablo wyinyo'oydyuuttu̶gu̶xnu̶ y mu̶dnu̶kxy je̱'e̱ mu̶bu̶jkpu̶du̶jk abu̶ky ma je̱'e̱ Tirano y'eskweelu̶tu̶jku̶ñ . Y jim najty je̱'e̱ Dios y'ayuuk tyu̶y'ajt jaboom jaboom kapxwa'kxu̶ ,
44019010	y me̱jtzjumu̶jt jim yaj'u̶xpu̶jky , y ku̶xyu̶ je̱'e̱ ja'ay mu̶dodaaygyu̶xy je̱'e̱ Windzú̶n Dios y'ayuuk tyu̶y'ajt mu̶dyiijáty najty jim Asia naaxjooty tzu̶naaygyu̶xpu̶ñ , judío ja'ay y ka'pu̶ jyudío ja'ayu̶ch ajku̶xy .
44019011	Y Dios je̱'e̱ Pablo mu̶k'ajt mooyu̶ neby je̱'e̱ mu̶jwinma'añ túnu̶chu̶ñ .
44019012	U̶xtu̶ je̱'e̱ wyit y je̱'e̱ pyaayu̶ ajku̶xy mu̶dyiibu̶ je̱'e̱ Pablo ñi'kx najty tu̶ pyaadyii , je̱' najty je̱'e̱ pa'amja'aydyu̶jk yajninú̶kxku̶xypy y yajpaatku̶xypy , y je̱' najty mu̶u̶d chookku̶xy , y nan je̱' je̱'e̱ ka'a'óybyu̶ najty mu̶u̶d pyu̶dzu̶u̶mgu̶xy ma je̱'e̱ ja'ay y'aa jyoot ajku̶xyu̶ñ .
44019013	Chi je̱'e̱ judío ja'ay nije̱' mu̶dyiibu̶ najty kajpt kajpt wu̶dijtku̶xpu̶ñ yajpu̶dzu̶u̶mgu̶xy je̱'e̱ ka'a'óybyu̶ ma je̱'e̱ ja'ayu̶ñ , chi je̱'e̱ pa'amja'ay nije̱' ja'ayajtzo'ogaangu̶xy mu̶u̶d je̱'e̱ Windzú̶n Jesús xyu̶u̶ ; du'un najty je̱'e̱ ka'a'óybyu̶ nu̶maaygyu̶xy : “ ¡ U̶u̶ch miich yam nu̶maaygyu̶xypy mu̶u̶d je̱'e̱ Jesús xyu̶u̶ , je̱'e̱ mu̶dyiibu̶ je̱'e̱ Pablo kyapxwa'kxypyu̶ñ , yaj'yo'oydyuutku̶x adaa ja'ay ! ”
44019014	Je̱'e̱ nijuxtujkpu̶ Esceva y'ung y'ana'k najty du'un adu̶u̶tzku̶xp , tu'ug je̱'e̱ judío ja'ay je̱'e̱ mu̶dyiibu̶ najty teedy windzu̶n'ajtpu̶ñ .
44019015	Peru̶ du'un tu'ook ko je̱'e̱ ka'a'óybyu̶ najty mu̶gápxku̶xy , chi je̱'e̱ ka'a'óybyu̶ y'adzoowu̶ ajku̶xy : “ N'ixy'ajtypyu̶ch je̱'e̱ Jesús , y nnejwu̶u̶ybyu̶ch pu̶n Pablo'ajtpu̶ñ ; peru̶ miich ajku̶xy , ¿ pu̶n miich ajku̶xy ? ”
44019016	Chi je̱'e̱ ja'ay mu̶k'eemby mu̶dyiibu̶ najty ka'a'oybyu̶mu̶u̶d tyu̶jpu̶'ky ma je̱' ajku̶xyu̶ñ , y ñajtztiju̶u̶ydyaayu̶gu̶xy janch mu̶k y ju̶bu̶k axu̶u̶g nigu̶xyu̶ tyuunu̶gu̶xy , y chi ni'iwa'adz u̶xwa'adz kye̱e̱ktaaygyu̶xy ma je̱'e̱ tu̶jku̶ñ y agu̶ tzu̶chu̶'u̶ .
44019017	Ku̶xyu̶ je̱'e̱ ja'ay mu̶dyiibu̶ najty jim Éfeso tzu̶naaygyu̶xpu̶ñ , judío ja'ay y ka'pu̶ jyudíoja'ayu̶ch ajku̶xy , ñejwu̶u̶ydyaaygyu̶x je̱'e̱ du'un , chi chu̶gu̶u̶ybyu̶jkku̶xy . Y du'un najty je̱'e̱ Windzú̶n Jesús xyu̶u̶ nigapx nimu̶dyaakku̶xnu̶ y ku'umaaygyu̶xnu̶ .
44019018	Nandu'un ku̶xyu̶ mu̶dyiibu̶ je̱'e̱ Jesús y'ayuuk tyu̶y'ajt najty tu̶ mu̶bu̶jkku̶xyu̶ñ miingu̶xp najty je̱' nigapxtaaygyu̶xy je̱'e̱ ñu̶u̶ pyoky mayjya'ayjyooty je̱'e̱ mu̶dyiibu̶ najty jékyu̶p tu̶ tuungu̶xyu̶ñ ,
44019019	y nimay je̱'e̱ mu̶dyiibu̶ je̱'e̱ kuxu̶u̶'adu̶u̶ winma'añ najty tu̶ ni'u̶xpu̶gu̶u̶ygyu̶xy je̱'e̱ lyibro ku̶xyu̶ mu̶miindaaygyu̶xy y ni'ino'ktaaygyu̶xy mayjya'ay winduuy . Y chi je̱'e̱ choo payo'oyu̶ ajku̶xy , y jii je̱'e̱ maylibro tzoo da'a ku̶xyu̶ pyu̶dzu̶u̶my juxytyikxy majk mil platu̶ meeñ .
44019020	Y du'un je̱'e̱ Windzú̶n Dios y'ayuuk tyu̶y'ajt najty ni'igyu̶ wya'kx'adu̶'u̶ch y yajni'igu̶xu̶'k'adu̶'u̶ch je̱'e̱ myu̶k'ajt .
44019021	Ko najty ada du'un tu̶ y'oktúñ y'okjadyii , chi je̱'e̱ Pablo wyinmaay ko je̱'e̱ mu̶bu̶jkpu̶du̶jk nu̶kxy ku'ix mu̶gapxa'añ jim Macedonia y Acaya , y jyaktimyñu̶kxa'añ jim Jerusalén . Y nandu'un najty myu̶na'añ ko naty jim Jerusalén tu̶ y'ok'oy mu̶'it najty jim Roma nandu'un jyaktimyñu̶kxa'añ .
44019022	Mu̶'it je̱'e̱ pyube̱jtpu̶du̶jk me̱tzk kejxy jim Macedonia , je̱'e̱ Timoteo mu̶u̶d je̱'e̱ Erasto , y chi jim Asia jeky jyakwu̶'u̶my .
44019023	Je̱'e̱ mu̶'it tiempo je̱'e̱ tzip ma'ad jim Éfeso jyajtu̶ , je̱' gyu̶xpu̶ ko najty je̱'e̱ jembyu̶ Dios ñu̶u̶ tyu'u jim yajkapxwa'kxy ,
44019024	je̱' ko je̱'e̱ plateru̶ mu̶dyiibu̶ najty Demetrio xu̶u̶'ajtpu̶ñ , janch yajkojy agu̶ platu̶ je̱'e̱ dios Artemisa chajptu̶jk'úng , y du'un je̱'e̱ Demetrio y je̱'e̱ tyuumbu̶du̶jk najty jyanchkumeeñygyojku̶xy mu̶u̶d je̱'e̱ du'umbu̶ tuung .
44019025	Chi je̱'e̱ Demetrio tyuumbu̶du̶jk woomujky kipxy mu̶u̶d je̱'e̱ mu̶dyiibu̶ je̱'e̱ du'umbu̶ tu̶gu̶'u̶ najty tuung'ajtku̶xpu̶ñ , y nu̶maaygyu̶xy : “ mu̶gu'uktu̶jk , miich mnejwu̶u̶ygyu̶xypy ko mu̶u̶d adayaaba tuung jootkujk ndzu̶naay njugy'ajtu̶mb ajku̶xy .
44019026	Peru̶ m'ijx mnejwu̶u̶ygyu̶xypy miich ko je̱'e̱ Pablo jyanchyaj'u̶xpú̶ky ko je̱'e̱ dios mu̶dyiibu̶ je̱'e̱ ja'ay yajkojku̶xypyu̶ñ ka'p je̱'e̱ dyiósu̶ch , y tu̶ je̱'e̱ ja'ay may yajkapxykyu'ubú̶ky , ka'p yaayu̶ju̶ch ya Éfeso , nan tu̶ jim du'un y'adu̶'u̶ch ma je̱'e̱ Asia naaxjooty kú̶xyu̶ju̶ñ .
44019027	Mu̶j adaa xyajtu̶goyaanu̶m ma je̱'e̱ n'adogu̶u̶ ajtu̶m ajku̶xyu̶ñ , y nandu'un je̱'e̱ mu̶jpu̶ dios Artemisa chajptu̶jk tyu̶góyu̶ch , ka'p je̱'e̱ pu̶n okkapxpaatnu̶ch , y du'un je̱'e̱ myu̶j'ajtu̶ñ yaj'u̶xtijnu̶ch je̱'e̱ mu̶dyiibu̶ je̱'e̱ mayjya'ay cham ku̶xyu̶ y'o'owu̶dajtku̶xypyu̶ñ ya Asia naaxjooty y ma je̱'e̱ naaxwiimbu̶ kú̶xyu̶ju̶ñ . ”
44019028	Ko ada du'un mu̶doogu̶xy , chi jyootma'ttaaygyu̶xy y yaaxtu̶gu̶u̶y jyojktu̶gu̶u̶ygyu̶xy , myu̶naangu̶xy : “ ¡ Ku'umáy je̱'e̱ Artemisa , je̱'e̱ efesio ja'ay dyios ajku̶xy ! ”
44019029	Chi je̱'e̱ kajptja'ay ku̶xyu̶ yajwinma'añdyu̶gooydyaaygyu̶xy y majtzku̶xy je̱'e̱ Gayo mu̶u̶d je̱'e̱ Aristarco mu̶dyiibu̶ Macedonia tzóngu̶xpu̶ñ , me̱tzk je̱'e̱ ja'ay mu̶dyiibu̶ je̱'e̱ Pablo najty jaymyu̶dajtku̶xpu̶ñ , oy yajtzóngu̶xy pawich papo'oty ; chi yajnú̶kxku̶xy ma je̱'e̱ agujktu̶jku̶ñ .
44019030	Chi je̱'e̱ Pablo mayjya'ayjyooty jya'atu̶gu̶'u̶waañ , mu̶dkapx mu̶dmu̶dya'aga'añ je̱'e̱ mayjya'ay najty , peru̶ ka'p je̱'e̱ mu̶bu̶jkpu̶du̶jk du'un ku'ubu̶jkku̶xy nu̶kxy jiiby tyu̶gu̶'u̶y .
44019031	Nan nije̱' je̱'e̱ Asia mu̶jtuungmu̶u̶dpu̶ mu̶dyiibu̶ je̱'e̱ Pablo najty mu̶u̶d oy ñaymyu̶gu'ug'adyii ayuuk yajnigue̱jxu̶ ko ka'p mu̶baad tyu̶gu̶'u̶y jiiby ma je̱'e̱ ja'ay najty tu̶ ñaymyujku̶gu̶xy .
44019032	Y ma je̱'e̱ ja'ay najty tu̶ ñaymyujku̶gu̶xy du'un je̱'e̱ najty y'ok'yaax y'okjojku̶xnu̶ , tu'ug najty wiing myu̶na'añ y je̱'e̱ ja'adu'ukpu̶ nan wiing je̱'e̱ najty myu̶na'añ , ka'p je̱'e̱ y'ayuuk tyu'ugu̶u̶ygyu̶xy y je̱'e̱ jakmaybyu̶ ka'p najty je̱'e̱ nejwu̶u̶ygyu̶xy tii najty ko tu̶ ñaymyujku̶gu̶xy .
44019033	Peru̶ nije̱' je̱'e̱ ja'ay ajku̶xy mu̶dyiibu̶ najty mayjya'ayjyooty je̱'e̱ Alejandro yajmu̶dmu̶dyaaktaaygyu̶xy tii najty tuunu̶p jajtu̶p , mu̶dyiibu̶ je̱'e̱ judío ja'ay mayjya'ayjyooty najty tu̶ tijpu̶dzu̶u̶mgu̶xyu̶ñ . Chi je̱'e̱ Alejandro kyu̶'u̶ yujkxaju̶'ky , je̱' tu̶y'ajt ko wan amoongu̶xy y ni'igapxtu'uda'añ je̱'e̱ judío ja'ay najty ajku̶xy mayjya'ayjyooty .
44019034	Peru̶ ko oy du'un nejwu̶u̶ygyu̶xy ko je̱'e̱ Alejandro najty jyudíoja'ayu̶ch , chi nigu̶xyu̶ me̱jtzhooru̶ yaaxku̶xy jyojku̶xy myu̶naangu̶xy : “ ¡ Ku'umáy je̱'e̱ Artemisa , je̱'e̱ efesio ja'ay dyios ajku̶xy ! ”
44019035	Chi je̱'e̱ kajptja'ay y'escribaanu̶ , ko najty je̱'e̱ ja'ay we̱e̱nu̶ tu̶ yaj'amoongu̶xy , myu̶naañ : “ Éfeso ja'ay ajku̶xy , ku̶xyu̶ je̱'e̱ naaxwiiñjya'ay nejwu̶ydya'ay ko adaa Éfeso kajpt , je̱' je̱'e̱ kweentu̶'ajtp je̱'e̱ Artemisa chajptu̶jk y nan kweentu̶'áty je̱'e̱ mu̶jpu̶ Artemisa y'awinnax mu̶dyiibu̶ tzajpjooty ka'awu̶ñ .
44019036	Je̱' ko ka'p mu̶baad ni pu̶n myu̶na'añ ko ka'p jyaanchu̶ch , amoongu̶x , y ka'p tii mduungu̶xy pu̶nu̶ ka'p naty jayu̶jp oy yajxón tu̶ mwinmaaygyu̶xy .
44019037	Adaa ja'ay tu̶u̶bu̶ miich mwomiingu̶xy , ka'p adaa maa tu̶ tyuundu̶gooygyu̶xy ma je̱'e̱ ndzajptu̶jk ajtu̶m ajku̶xyu̶ñ nan ka'p ju̶bu̶k axu̶u̶g tu̶ nigapx tu̶ nimu̶dyaakku̶xy je̱'e̱ ndios Artemisa ajtu̶m ajku̶xy .
44019038	Pu̶nu̶ je̱'e̱ Demetrio y pu̶njaty mu̶u̶d tyuñ , pu̶nu̶ myu̶u̶d je̱'e̱ xu̶'u̶wu̶ñ ajku̶xy mu̶u̶d pu̶n du'umbu̶ , paady je̱'e̱ jueez y je̱'e̱ tu̶ydyuundaakt jyiiju̶ch ; mu̶baad nigápxku̶xy ma je̱'e̱ tuungmu̶u̶dpu̶ju̶ñ y mu̶baad amíñ u̶xyu̶py ñayñi'igapxtuuttu̶gu̶xy .
44019039	Y pu̶nu̶ wiingpu̶ kapxy wiingpu̶ ayuuk myaj'awingujku̶'u̶waangu̶xypy , wánu̶tz je̱'e̱ juntu̶ oy yajxón tyuunu̶ jyadu̶u̶ju̶ch .
44019040	Ayo'onduum yam nyajpaatu̶m ajku̶xy ko nu̶kxy nyajxu̶'u̶wu̶m ajku̶xy ko cham mnaymyu̶wu̶dijtu̶gu̶xy mu̶u̶d adaa gyu̶xpu̶ neby yam tyuñyii jyadyiiju̶ñ , y ni tii tu̶y'ajt nga'anejwu̶u̶yu̶m ajku̶xy neby n'adzoowu̶mu̶chu̶ñ ajku̶xy , pu̶nu̶ jii naty xyajtu̶u̶wu̶m ajku̶xy tii je̱'e̱ ja'ay ko cham yaaxku̶xy jyojku̶xyu̶ñ . ”
44019041	Ko du'un kyapxtaay myu̶dyaaktaay , chi yo'oywya'kxku̶xnu̶ ma je̱'e̱ juntu̶ najty jyadyiiju̶ñ .
44020001	Ko je̱'e̱ kajptja'ay yaaxtaay jyojktaaygyu̶xy , chi je̱'e̱ Pablo mu̶bu̶jkpu̶du̶jk woomujky , u̶u̶wij kapxwijaangu̶xy . Chi jakmu̶gapxy ajku̶xy y chi jim Éfeso chonnu̶ y ñu̶kxy jim Macedonia naaxjooty .
44020002	Kajpt kajpt je̱'e̱ mu̶bu̶jkpu̶du̶jk oy ku'ixy mu̶gapxy , yajjootkugu̶u̶ygyu̶xy mu̶u̶d je̱'e̱ y'ayuuk , y chi jim Grecia jya'ty ,
44020003	jim tu̶gu̶u̶g po'o wya'kxu̶jpy . Jim Grecia najty tyimybyarcu̶tu̶gu̶'u̶waanu̶ ñu̶kxa'añ Siria , ko oy nejwu̶'u̶y ko je̱'e̱ judío ja'ay najty tu̶ ñaygyápxu̶gu̶xy ko najty barcu̶jooty yaj'o'oga'añyii ajku̶xy . Chi wyinma'añbyaaty ko tekyyo'oyu̶p wyimbida'añ , ñaxa'añ jim Macedonia ja'adu'ook .
44020004	Je̱'e̱ jaymyu̶dajtu̶gu̶x je̱'e̱ Sópater je̱'e̱ Pirro y'ung mu̶dyiibu̶ najty Berea kugajptu̶ñ , mu̶u̶d je̱'e̱ Aristarco , mu̶u̶d je̱'e̱ Segundo mu̶dyiibu̶ Tesalónica kugajptu̶ñ , mu̶u̶d je̱'e̱ Gayo mu̶dyiibu̶ najty Derbe kugajptu̶ñ , mu̶u̶d je̱'e̱ Timoteo , nan mu̶u̶d je̱'e̱ Tíquico y mu̶u̶d je̱'e̱ Trófimo mu̶dyiibu̶ jim Asia naaxjooty tzóngu̶xpu̶ñ .
44020005	Jayu̶jp adayaaba mu̶bu̶jkpu̶du̶jk ñu̶kxu̶'kku̶xy , y chi u̶u̶ch jim xyjya'ay'e̱jxku̶xy ma je̱'e̱ kajpt mu̶dyiibu̶ xu̶u̶'ajtpu̶ñ Troas .
44020006	Ko je̱'e̱ xu̶u̶ ñajxnu̶ mu̶naa je̱'e̱ tzajkaagy yajkáy mu̶dyiibu̶ ka'p lyevaduru̶ mu̶u̶du̶chu̶ñ , chi u̶u̶ch jim Filipos ndzóngu̶xnu̶ barcu̶jooty , y kumu̶gooxk xu̶u̶nu̶ u̶u̶ch oy nnajtzpaadu̶u̶ygyu̶xy jim Troas , jim u̶u̶ch juxtujk xu̶u̶ nwa'kxu̶jpy ajku̶xy .
44020007	Domingo xu̶u̶ je̱'e̱ mu̶bu̶jkpu̶du̶jk ñayyo'oymyujku̶gu̶xy chajkaagy adugu̶'u̶waangu̶xy , y je̱'e̱ Pablo je̱'e̱ mu̶bu̶jkpu̶du̶jk najty je̱'e̱ jyakyaj'u̶xpu̶jkypy . Je̱' ko najty kujaboom chonaanu̶ , paady je̱'e̱ myu̶dya'agy jak'yajyooñ u̶xtu̶ kyuwa'kxychumu̶u̶y .
44020008	Jiiby najty maylámpara tyu̶kxy ma u̶u̶ch najty tu̶ nnayyo'oymyujku̶gu̶xy ma tu'ug ni'ibe̱ttu̶jku̶ñ ;
44020009	y tu'ug ye̱e̱g'ana'k mu̶dyiibu̶ najty Eutico xu̶u̶'ajtpu̶ñ , ventaanu̶ aguuy najty je̱'e̱ y'u̶ña'ay . Je̱' ko jeky je̱'e̱ Pablo jyanchyaj'u̶xpu̶jky , chi je̱'e̱ ye̱e̱g'ana'k mya'aybyaattu̶nu̶ , y tu̶gu̶u̶g ni'ibé̱t najty je̱'e̱ tu̶jk kyú̶xpu̶ch ma ma'ay'o'ogy kya'ayu̶ñ ; chi o'ogy yajpu̶du̶'kku̶xy .
44020010	Mu̶'it je̱'e̱ Pablo ku̶xp myu̶najky y naaxkunu̶jaju̶u̶y je̱'e̱ ye̱e̱g'ana'k y yo'kmu̶ne̱e̱nnajxy . Y nu̶maay je̱'e̱ mu̶bu̶jkpu̶du̶jk ajku̶xy : — Ka'p mdzu̶gu̶u̶ygyu̶xy , juugy adaa .
44020011	Chi je̱'e̱ Pablo ja'adu'ook pyejty ku̶xp ma je̱'e̱ cuártu̶ju̶ñ , chi chajkaagy adugu̶u̶y y kyaay y'uuky ajku̶xy , y jyakmu̶dyaak'adu̶u̶ch u̶xtu̶ koonu̶ xyu̶u̶mu̶u̶y . Mu̶'it ñu̶kxnu̶ .
44020012	Y je̱'e̱ ye̱e̱g'ana'k mu̶dyiibu̶ najty tu̶ kya'ayu̶ñ , chi juugy yajnú̶kxku̶xy , y ko je̱'e̱ mu̶bu̶jkpu̶du̶jk du'un ijxku̶xy chi nigu̶xyu̶ jyootkugu̶u̶ydyaaygyu̶xy .
44020013	Chi u̶u̶ch jayu̶jp barcu̶jooty nu̶kxu̶'ky ajku̶xy jim Aso ; nú̶kxyu̶ch je̱'e̱ Pablo jim nyajtzoonaangu̶xy , du'un neby u̶u̶ch najty tu̶ nmu̶dnayñu̶maayu̶gu̶xyu̶ñ , je̱' ko najty tekyyo'oyu̶p ñu̶kxa'añ .
44020014	Ko u̶u̶ch jim Aso naybyaattu̶ ajku̶xy , chi je̱'e̱ Pablo byarcu̶tu̶gu̶u̶y mu̶u̶d u̶u̶ch ajku̶xy y nnú̶kxyu̶ch jim Mitilena ajku̶xy .
44020015	Chi u̶u̶ch jim ndzóngu̶xy , y kujaboom u̶u̶ch Quío mu̶wingón nnajxku̶xy , y kumaaxk u̶u̶ch jim nja'tku̶xy ma je̱'e̱ barco ni'igu̶daaktaakt mu̶dyiibu̶ xu̶u̶'ajtpu̶ñ Samos . Y kumu̶duug u̶u̶ch jim Mileto nja'ty ajku̶xy .
44020016	Pablo ka'p je̱'e̱ ku'ubu̶jky ñú̶kxu̶ch jim Éfeso , je̱' ko najty jim Asia naaxjooty kya'awa'kxu̶ba'añ jeky . Je̱' ko tzojku̶ najty je̱'e̱ jim Jerusalén jya'adaanu̶ , y yajnaxa'añ je̱'e̱ Pentecostés xu̶u̶ jim .
44020017	Jim Mileto najty je̱'e̱ Pablo , chi kapxyñiguejxy jim Éfeso je̱'e̱ mu̶dyiibu̶ je̱'e̱ mu̶bu̶jkpu̶du̶jk jim nigu'ubajk'ajtku̶xpu̶ñ .
44020018	Y ko jya'tku̶xy , chi je̱'e̱ Pablo ñu̶maayu̶gu̶xy : “ Miich mnejwu̶u̶ygyu̶xypy ku̶xyu̶ neby u̶u̶ch tu̶ nja'ay'áty ma miich ajku̶xyu̶ñ mu̶naa u̶u̶ch ya Asia naaxjooty aga'an ndimyjya'adyu̶ñ .
44020019	Jékyu̶ch tu̶ n'ity ma miich ajku̶xyu̶ñ , nmu̶dúñu̶ch je̱'e̱ Windzú̶n Dios mu̶u̶d je̱'e̱ yuungpu̶ naaxypyu̶ joot winma'añ y mu̶u̶d je̱'e̱ winnu̶u̶ jootmáy , y nan tu̶ u̶u̶ch je̱'e̱ ayo'on may nmu̶naxy ngu'ubú̶ky du'un neby u̶u̶ch je̱'e̱ judío ja'ay najty xytyunaangu̶xyu̶ñ .
44020020	Peru̶ ka'p u̶u̶ch je̱'e̱ oybyu̶ kapxy ayuuk tu̶ n'u̶xmach mu̶u̶d miich kyu̶xpu̶ m'oy'ajtu̶ñ ajku̶xy , tu̶ mayjya'ayjyooty nyaj'u̶xpu̶jkku̶xy y tu̶ tu̶jk tu̶jk nyaj'u̶xpu̶jkku̶xy .
44020021	Tu̶ u̶u̶ch je̱'e̱ judío ja'ay nnu̶maaygyu̶xy y je̱'e̱ ka'pu̶ jyudíoja'ayu̶ch ajku̶xy ko wan jootwimbijtku̶xy ma je̱'e̱ Diosu̶ñ y wan mu̶bu̶jkku̶xy je̱'e̱ nWindzú̶n Jesús'ajtu̶m ajku̶xy .
44020022	Y jada'achám u̶u̶ch jim Jerusalén nnu̶kxy , xykyéxyu̶ch je̱'e̱ Dios y'Espíritu adzip y ni nga'anejwu̶'u̶yu̶ch tii u̶u̶ch jim xyjyádu̶bu̶ñ .
44020023	Je̱'e̱ mu̶dyiibu̶ u̶u̶ch tu̶y nnejwu̶u̶ybyu̶ñ , je̱' je̱' ko majátyu̶ch kajpt kajpt nnu̶kxy , je̱'e̱ Espíritu Santo u̶u̶ch xyñu̶maaby ko u̶u̶ch naty pujxtu̶gooty nyajpu̶da'aga'añ y nyajtzaachtyuna'añu̶ch .
44020024	Yu̶'u̶ du'umbu̶ kapxy ayuuk ka'p u̶u̶ch yu̶'u̶ ngweentu̶túñ , y ka'p u̶u̶ch je̱'e̱ njugy'ajtu̶ñ nba'a''ayóy . Je̱'e̱ju̶tztú̶y , nyajkú̶xu̶byu̶ch adaa tuung jootkujk y nguydyúnu̶chu̶ch je̱'e̱ Windzú̶n Jesús y'ayuuk , je̱'e̱ tu̶u̶bu̶ u̶u̶ch xyajni'ibú̶ky ko u̶u̶ch je̱'e̱ oybyu̶ ayuuk tu̶y'ajt ngapxwa'kxu̶ch du'un neby je̱'e̱ Dios may'ajt tu̶ tuñu̶ñ mu̶u̶d je̱'e̱ ja'ay gyu̶xpu̶ ajku̶xy .
44020025	“ Y jada'achám miich mnejwu̶'u̶wu̶ch ajku̶xy ko ni pu̶n ma miich ajku̶xyu̶ñ majátyu̶ch je̱'e̱ Dios y'ane̱'e̱mu̶ñ tu̶ ngapxwa'kxyu̶ñ , ka'p u̶u̶ch miich nimu̶naaxu̶u̶ xy'ok'ijxku̶xnu̶ch .
44020026	Paady yam nnu̶maaygyu̶xy ko u̶u̶ch ka'p xypyoky'íxu̶ch ajku̶xy pu̶nu̶ jii naty mdu̶gooygyu̶xy .
44020027	Je̱' ko tu̶ u̶u̶ch je̱'e̱ Dios y'ayuuk je̱'e̱ Dios wyinma'añ ku̶xyu̶ ngapxwa'kxta'ay ma miich ajku̶xyu̶ñ y ka'p u̶u̶ch ni tii tu̶ nguyu'uch ma miich ajku̶xyu̶ñ .
44020028	Paady naygyweentu̶'ajtu̶gu̶x ku̶'u̶m , y kweentu̶'ajtku̶x je̱'e̱ mu̶bu̶jkpu̶du̶jk ma je̱'e̱ Espíritu Santo tu̶ xypyu̶daakku̶xyu̶ñ neby je̱'e̱ kweentu̶'ajtpu̶du̶jk ajku̶xyu̶ñ , neby je̱'e̱ Windzú̶n Dios jya'ay mgweentu̶'ajtku̶xu̶chu̶ñ , je̱'e̱ mu̶dyiibu̶ je̱'e̱ ñu̶u̶ pyoky tu̶ kube̱jtu̶ju̶ñ mu̶u̶d je̱'e̱ y'Ung Jesús ñe'pty ko cruutzkú̶xp y'o'ky .
44020029	Nejwu̶u̶ybyu̶ch ko u̶u̶ch ya ndzoonu̶ch mínu̶p je̱'e̱ wiingja'ay mu̶dyiibu̶ je̱'e̱ mu̶bu̶jkpu̶du̶jk yajwinma'añdyu̶gooydya'awu̶bu̶ñ ajku̶xy , du'un neby je̱'e̱ pa'uk awa'an ju̶yujk borreegu̶ ku'utzu'tzta'ayu̶ñ .
44020030	Y ma miich ajku̶xyu̶ñ jii je̱'e̱ ja'ay anu̶u̶ nije̱' mu̶bu̶dzu̶ma'añ yaj'u̶xpu̶ga'añ je̱'e̱ mu̶dyiibu̶ ka'p tyu̶y'ajtu̶chu̶ñ neby je̱'e̱ mu̶bu̶jkpu̶du̶jk du'un pyanu̶kxu̶u̶ju̶chu̶ñ ajku̶xy .
44020031	Naygyweentu̶'ajtu̶gu̶x ; ja'aymye̱jtzku̶x neby tu̶gu̶u̶g jumu̶jt miich nidu'ug nidu'ug tu̶ nwingapx tu̶ nju̶jpkapxu̶u̶ygyu̶xyu̶ñ xu̶u̶m tzum jaboom jaboom mu̶u̶d je̱'e̱ winnu̶u̶ jootmáy .
44020032	“ Jada'achám , mu̶gu'uktu̶jk ajku̶xy , cham je̱'e̱ Dios miich nyajku̶'u̶waanu̶u̶ygyu̶xy y nyajmu̶wu̶'u̶mgu̶xypy je̱'e̱ y'ayuuk du'un neby xychojku̶m xyjyu̶wu̶u̶yu̶mu̶ñ ajku̶xy . Ma je̱'e̱ Dios y'ayuuku̶ñ jim je̱'e̱ mu̶k'ajt y je̱'e̱ mu̶bu̶jk'ajtu̶ñ mbaadu̶ch miich ajku̶xy y mbaatku̶xu̶ch je̱'e̱ it lugaar ku̶xyu̶ mu̶dyiibu̶ tu̶ awaanu̶'u̶y ma je̱'e̱ tu̶u̶bu̶ je̱'e̱ jyoot wyinma'añ ku̶xyu̶ yajwaatzku̶xyu̶ñ .
44020033	Ni tii u̶u̶ch tu̶ nga'a''adzóky , ni pu̶n wyit myeeñ y ni pu̶n wyit tyukxy mu̶dyiibu̶ u̶u̶ch nje̱'e̱'áttu̶byu̶ñ ,
44020034	wa'adzu̶ miich mnejwu̶ydyaaygyu̶xy ko u̶u̶ch tu̶ nduñ mu̶u̶du̶ch je̱'e̱ ngu̶'u̶mgu̶'u̶ ngu̶'u̶mdéky neby u̶u̶ch nbaadu̶chu̶ñ tijátyu̶ch najty nyajmayjyajtypyu̶ñ , y nan tu̶ u̶u̶ch je̱'e̱ nmu̶gu'ugtu̶jk nbubety nbudu̶gu̶'u̶y mu̶dyiibu̶ u̶u̶ch najty nmu̶u̶du̶ñ .
44020035	Je'emy du'un tu̶ nja'ayajni'ixu̶u̶ygyu̶xy neby mu̶baad mduungu̶xyu̶ñ , neby je̱'e̱ mmu̶gu'ugtu̶jk mu̶baad mbube̱jtku̶xyu̶ñ mu̶dyiibu̶ pa'am'ijtku̶xpu̶ñ y mu̶dyiibu̶ tijaty yajmayjyajtku̶xpu̶ñ . Ja'aymye̱jtzku̶x je̱'e̱ Windzú̶n Jesús y'ayuuk ma du'un myu̶na'añu̶ñ : ‘ Jootkujk je̱' mu̶dyiibu̶ ye̱jkp , ni'igu̶ ka'p je̱'e̱ mu̶dyiibu̶ yajmooybyu̶ñ . ’ ”
44020036	Ko je̱'e̱ Pablo kyapxtaay myu̶dyaaktaay , chi ñayñajtzkojxtu̶na'awu̶u̶yu̶ y mu̶bu̶jktzooy je̱'e̱ Dios mu̶u̶d je̱' nigu̶xyu̶ ajku̶xy .
44020037	Nigu̶xyu̶ jyu̶u̶y yaaxy ajku̶xy , y jakmajtz jakmu̶ne̱e̱ngu̶xy je̱'e̱ Pablo y jaktzu'kxku̶xy .
44020038	Mu̶k najty tyajku̶xy myaaygyu̶xy y yajnú̶kx yajju̶wu̶u̶ygyu̶xy ko najty du'un tu̶ ñu̶maayu̶gu̶xyu̶ ko ka'p nimu̶naaxu̶u̶ ja'adu'ook ok'ijxku̶xnu̶ch . Chi oy jim jaknajtzwowu̶u̶ygyu̶xy ma najty byarcu̶tu̶gu̶'u̶waanu̶ju̶ñ .
44021001	Ko u̶u̶ch je̱'e̱ mu̶bu̶jkpu̶du̶jk nmu̶dnay'u̶xmajtzu̶ ajku̶xy , chi u̶u̶ch nbarcu̶tu̶gu̶u̶ygyu̶xnu̶ nnú̶kxyu̶ch tu̶yu̶ ajku̶xy jim Cos , y kujaboom u̶u̶ch jim Cos ndzóngu̶xnu̶ba y nnú̶kxyu̶ch jim Rodas ajku̶xy , chi u̶u̶ch Rodas ja'adu'ook ndzóngu̶xnu̶ba nnú̶kxyu̶ch jim Pátara ajku̶xy .
44021002	Jim Pátara u̶u̶ch je̱'e̱ barco tu'ug nbaatku̶xy mu̶dyiibu̶ najty Fenicia nu̶kxpu̶ñ , jim u̶u̶ch ja'adu'ook barcu̶tu̶gu̶u̶ygyu̶xy , chi u̶u̶ch nnu̶kxy ajku̶xy .
44021003	Chi u̶u̶ch jim Chipre nnajxku̶xy , je̱'e̱ naax mejy'agujkpu̶ , chi oy wyu̶'u̶mu̶u̶yñu̶ anajty'eemby . Chi u̶u̶ch njaknú̶kxku̶xy u̶xtu̶ Siria , y chi je̱'e̱ barco tyu̶gu̶u̶y ma je̱'e̱ ñi'igu̶daaktaaktu̶ñ jim Tiro , je̱' ko jim najty je̱'e̱ tzu̶my ku̶'u̶y yajwu̶'u̶ma'añ .
44021004	Jim u̶u̶ch je̱'e̱ mu̶bu̶jkpu̶du̶jk nbaatku̶xy , chi u̶u̶ch jim juxtujk xu̶u̶ nmu̶dwa'kxu̶jpku̶xy . Je̱'e̱ Dios y'Espíritu yajnejwu̶u̶yu̶ ajku̶xy ko je̱'e̱ Pablo y'ayo'onbada'añ jim Jerusalén , paady ja'anu̶maay ajku̶xy ko ka'p jim mu̶baad ñu̶kxy .
44021005	Ko juxtujk xu̶u̶ ñajxnu̶ , chi u̶u̶ch jim ndzóngu̶xnu̶ . Y nigu̶xyu̶ je̱'e̱ mu̶bu̶jkpu̶du̶jk mu̶u̶d je̱'e̱ y'ung tyo'oxyu̶jk y y'ung y'ana'k oy kajppa'a xytyu'uju̶jpwowu̶u̶ygyu̶xyu̶ch ; jim mejypya'a u̶u̶ch nayñajtzkojxtu̶na'awu̶u̶yu̶ ajku̶xy y nmu̶bu̶jktzoogu̶xyu̶ch je̱'e̱ Dios .
44021006	Mu̶'it u̶u̶ch njaknaymyu̶gapxu̶ ajku̶xy , y chi u̶u̶ch nbarcu̶tu̶gu̶u̶ygyu̶xnu̶ y wyimbijttaaygyu̶xnu̶ je̱'e̱ mu̶bu̶jkpu̶du̶jk ma je̱'e̱ jyu̶u̶n tyu̶jk ajku̶xyu̶ñ .
44021007	Ko u̶u̶ch jim Tiro ndzóngu̶xy , jim Tolemaida u̶u̶ch je̱'e̱ nviaje nyajmaaygyu̶xy barcu̶jooty , y jim u̶u̶ch je̱'e̱ mu̶bu̶jkpu̶du̶jk nyajpókxy ajku̶xy y je'eyu̶ u̶u̶ch jim tu'kxu̶u̶ nmu̶d'ijty ajku̶xy .
44021008	Kujaboom u̶u̶ch jim ndzóngu̶xy , chi u̶u̶ch jim Cesarea nja'tku̶xy . Y chi u̶u̶ch jim nnú̶kxku̶xy ma je̱'e̱ Felipe tyu̶jku̶ñ , je̱'e̱ mu̶dyiibu̶ je̱'e̱ Jesucristo y'ayuuk tyu̶y'ajt najty kapxwa'kxpu̶ñ , nidu'ugtu̶ je̱'e̱ nijuxtujkpu̶ mu̶dyiibu̶ je̱'e̱ apóstolestu̶jk pube̱jtu̶ñ , mu̶dyiibu̶ je̱'e̱ mu̶bu̶jkpu̶du̶jk win'ijxu̶ju̶ñ jim Jerusalén ko je̱'e̱ kaayu̶ñ uuku̶ñ yajwa'kxu̶ch ma je̱'e̱ ku'o'ogytyo'oxyu̶jktu̶jk ajku̶xyu̶ñ . Chi u̶u̶ch jim nwu̶'u̶mgu̶xy ma je̱'e̱ju̶ñ .
44021009	Felipe mu̶daaxk najty tyo'oxy'úng je̱' , agu̶ jaybyu̶ky , Dios najty y'ayuuknajtzkapxu̶u̶ybyu̶du̶jk je̱'e̱ ajku̶xy .
44021010	Tu̶ najty yeky y'ijtkojnu̶ mu̶naabu̶ u̶u̶ch najty jim Cesarea nja'tku̶xy ko oy jya'ady tu'ug je̱'e̱ Dios y'ayuuknajtzkapxu̶u̶ybyu̶ mu̶dyiibu̶ xu̶u̶'ajtpu̶ñ Agabo , jim Judea je̱'e̱ najty chooñ .
44021011	Chi u̶u̶ch oy xykyugapxu̶u̶ygyu̶xy ma u̶u̶ch je̱'e̱ nja'ttaakt najty ajku̶xyu̶ñ . Y chi je̱'e̱ Agabo Pablo wyu̶u̶n pu̶jku̶yu̶ , y je̱' mu̶u̶d ñaygyu̶'u̶xojtz ñaydyekyxyojtzu̶ , y myu̶naañ : — Je̱'e̱ Espíritu Santo du'un mu̶naamb ko jim Jerusalén du'un je̱'e̱ judío ja'ay ku̶'u̶xótz tekyxyodzaangu̶xy adaa wu̶u̶n wyindzú̶n y ku̶'u̶ye̱gaangu̶xy ma je̱'e̱ ka'pu̶ jyudíoja'ay tyungmu̶u̶du̶chu̶ñ ajku̶xy .
44021012	Ko u̶u̶ch adaa du'un nmu̶dooy ajku̶xy mu̶u̶d je̱'e̱ cesarea ja'ay , chi u̶u̶ch je̱'e̱ Pablo jeky nja'amu̶ju̶u̶ydyaak nja'amu̶nukxtaakku̶xy ka'pu̶ jim Jerusalén ñú̶kxu̶ch .
44021013	Peru̶ chi je̱'e̱ Pablo y'adzooy : — ¿ Ti u̶u̶ch ko xyñiju̶u̶y xyñiyaaxku̶xy y xyaj'amutzku̶'u̶yu̶ch ajku̶xy ? U̶u̶ch nayye̱gu̶u̶ju̶bu̶ch , nan ka'p u̶u̶ch je'eyu̶ nyajku̶'u̶xótz nyajtekyxyoodzu̶ch , u̶xtu̶ o'ogu̶bu̶ch jim Jerusalén mu̶u̶d je̱'e̱ Windzú̶n Jesús kyu̶xpu̶ .
44021014	Y ko u̶u̶ch nga'amu̶madaaky ajku̶xy nnú̶kxyu̶ch nyajwu̶'u̶mgu̶xy , chi u̶u̶ch n'amoongu̶xnu̶ y njaknayñu̶maayu̶ch ajku̶xy : — Wan je̱'e̱ Windzú̶n Dios chojku̶ñ kuydyuunu̶ .
44021015	Ko adaa du'un tyuunu̶ jyajtu̶ , chi u̶u̶ch nayñi'ixu̶u̶yu̶gu̶xy y nnú̶kxyu̶ch jim Jerusalén ajku̶xy .
44021016	Nmu̶dnú̶kxu̶ch je̱'e̱ mu̶bu̶jkpu̶du̶jk nije̱' ajku̶xy mu̶dyiibu̶ Cesarea tzóngu̶xpu̶ñ ; y je̱' u̶u̶ch oy xyajniwoogu̶xy tu'ug je̱'e̱ chipre ja'ay tyu̶jk mu̶dyiibu̶ xu̶u̶'ajtpu̶ñ Mnasón , mu̶dyiibu̶ je̱'e̱ Windzú̶n Jesús najty jékyu̶p tu̶ mu̶bu̶jknu̶ju̶ñ y je̱' u̶u̶ch najty jim Jerusalén xyajja'tta'agaamb ajku̶xy .
44021017	Ko u̶u̶ch jim Jerusalén nja'tku̶xy , chi u̶u̶ch je̱'e̱ mu̶bu̶jkpu̶du̶jk xi'ig xon xykyu'ubu̶jkku̶xy .
44021018	Kujaboom u̶u̶ch nnú̶kxku̶xy mu̶u̶d je̱'e̱ Pablo oy u̶u̶ch je̱'e̱ Santiago ngugapxu̶u̶ygyu̶xy , y jim najty nandu'un nigu̶xyu̶ ajku̶xy mu̶dyiibu̶ je̱'e̱ mu̶bu̶jkpu̶du̶jk nigu'ubajk'ajtku̶xpu̶ñ .
44021019	Chi je̱'e̱ Pablo yajpókxu̶gu̶xy , y yajmu̶dmu̶dyaaktaayu̶gu̶xy tii najty je̱'e̱ Dios tu̶ tunu̶ñ mu̶u̶d je̱' ma je̱'e̱ ja'ay ka'pu̶ jyudíoja'ayu̶chu̶ñ ajku̶xy .
44021020	Ko du'un mu̶doogu̶xy , chi je̱'e̱ Dios ja'aymyejch ku'umaay ajku̶xy , y chi je̱'e̱ Pablo nu̶maaygyu̶xy : — Mu̶gu'ug Pablo , miich mnejwu̶u̶by ko yaa ka'anaag mil je̱'e̱ judío ja'ay je̱'e̱ Jesús tu̶ mu̶bu̶jkku̶xy , y nigu̶xyu̶ yu̶'u̶ du'un mu̶dzibu̶'u̶ myu̶naangu̶xy ko tzipku̶xp je̱'e̱ Moisés y'ane̱'e̱mu̶ñ nguydyuunu̶mu̶ch ajku̶xy .
44021021	Y du'un tu̶ yajmu̶dmu̶dyaaku̶gu̶xy ko miich myaj'u̶xpú̶ky ma je̱'e̱ judío ja'ay ku̶xyu̶ mu̶dyiibu̶ ju̶gue̱m adzu̶naaygyu̶xpu̶ñ ko je̱'e̱ Moisés y'ane̱'e̱mu̶ñ ka'p mu̶baad kweentu̶tuungu̶xy , y ko je̱'e̱ y'ung y'ana'k ka'p mu̶baad tu̶y'ajtu̶u̶ygyu̶xy y ko je̱'e̱ ngostumbre ka'p mu̶baad xypyayo'oyu̶ ajtu̶m ajku̶xy .
44021022	¿ Ti mu̶baad nduunu̶m ajku̶xy ? Ñejwu̶'u̶waangu̶xypy je̱'e̱ ja'ay du'un ko ya tu̶ mja'ady .
44021023	Timytyu̶y'ajtu̶ñ adaa miich mdúnu̶py . Chaa je̱'e̱ ja'ay mu̶daaxk mu̶dyiibu̶ wyaandaak ñukxtaaku̶ñ kuydyunaambu̶ñ ajku̶xy .
44021024	Mu̶dnu̶kx yu̶'u̶ ajku̶xy , nu̶kx nayyajpokyñi'iwa'adzu̶u̶ kipxy mu̶u̶d yu̶'u̶ ajku̶xy , y chi myajku'ume̱'pxku̶xu̶ch janch ku'uták y miich je̱'e̱ mu̶gu'uktu̶jk mnimu̶juyu̶ydya'awu̶py . Y du'un ku̶xyu̶ nejwu̶ydyaaygyu̶xu̶ch ko ka'p jyaanchu̶ch neby xyñimu̶dyaakku̶xyu̶ñ y ko je̱'e̱ Moisés y'ane̱'e̱mu̶ñ nandu'un mguydyuumbyu̶ch .
44021025	Peru̶ je̱'e̱ mu̶dyiibu̶ ka'p jyudíoja'ayu̶chu̶ñ ajku̶xy y tu̶ mu̶bu̶jkku̶xy je̱'e̱ Jesús , tu̶ u̶u̶ch je̱'e̱ nnijayu̶u̶ygyu̶xy ko ka'p kweentu̶tuungu̶xu̶ch adaa du'umbu̶ judío ja'ay kyostumbre ajku̶xy . Je̱' tu̶y tu̶y'ajtu̶ñ ko ka'p mu̶baad tzu'tzku̶xy jú̶kxku̶xy je̱'e̱ tu̶u̶bu̶ je̱'e̱ ja'ay tzaadzéch kepychech yajwindzu̶gu̶u̶ygyu̶xy , ni je̱'e̱ ne'pty ka'ajú̶kxku̶xu̶ch , ni je̱'e̱ no'on ju̶yujk ka'atzu'tz ka'ajú̶kxku̶xu̶ch mu̶dyiibu̶ yo'kwiidy tu̶ y'o'ogyu̶ñ , y nan ka'p je̱'e̱ wiing to'oxyu̶jk mu̶dtuundu̶gooygyu̶xu̶ch .
44021026	Mu̶'it je̱'e̱ Pablo ñu̶kxy mu̶u̶d je̱'e̱ nimu̶daaxkpu̶ ja'ay , y kujaboom ñayyajpokyñi'iwaatzu̶gu̶xy , chi tyu̶gu̶u̶ygyu̶xy ma je̱'e̱ mu̶jtzajptu̶jku̶ñ oy nigápxku̶xy ma je̱'e̱ judío teedy tii xu̶u̶ je̱'e̱ wyaandaaku̶ñ najty yajmayaangu̶xyu̶ñ y tii xu̶u̶ je̱'e̱ windzu̶gu̶'u̶ñ ju̶yujk nidu'ug nidu'ug ye̱gaangu̶xy .
44021027	Ma najty kya'pxaanu̶ je̱'e̱ mu̶juxtujkxu̶u̶bu̶ , chi je̱'e̱ judío ja'ay nije̱' mu̶dyiibu̶ Asia naaxjooty tzóngu̶xpu̶ñ , ijxku̶xy je̱'e̱ Pablo ma je̱'e̱ mu̶jtzajptu̶jku̶ñ , chi yaaxtu̶gu̶u̶y jyojktu̶gu̶u̶ygyu̶xy y majtzku̶xy ,
44021028	cham jyanchmu̶naangu̶xy : “ ¡ Israel ja'ay ajku̶xy , pube̱jtku̶ch ajku̶xy ! Adaa je̱' je̱'e̱ ja'ay mu̶dyiibu̶ xii yaa ni'oj niyaaxu̶u̶byu̶ñ je̱'e̱ nnaax ngajpt ajtu̶m ajku̶xy je̱'e̱ Moisés y'ane̱'e̱mu̶ñ y je̱'e̱ mu̶jtzajptu̶jk . Y ja'adu'knáx tu̶ je̱'e̱ griego ja'ay yajtu̶gu̶u̶ygyu̶xy ma je̱'e̱ mu̶jtzajptu̶jku̶ñ ; tu̶ adaa wa'adzpu̶ it lugaar yajma'tku̶xy . ” ( Je̱' ko ka'p du'un ñigu'udúkyu̶ch nu̶kxy je̱'e̱ griego ja'ay tyu̶gu̶u̶ygyu̶xy ma je̱'e̱ mu̶jtzajptu̶jku̶ñ ) .
44021029	Paady najty je̱'e̱ du'un myu̶naangu̶xy , je̱' ko tu̶ najty je̱'e̱ Pablo ok'ijxku̶xpu̶ mu̶dwu̶dity je̱'e̱ Trófimo kajpjooty mu̶dyiibu̶ najty Éfeso kugajptu̶ñ , y paady najty du'un myu̶naangu̶xy ko najty je̱'e̱ Trófimo tu̶ mu̶dtu̶gu̶'u̶y ma je̱'e̱ mu̶jtzajptu̶jku̶ñ , je̱'e̱ griego ja'ay .
44021030	Ku̶xyu̶ je̱'e̱ kajptja'ay jyootma'ttaaygyu̶xy , chi je̱'e̱ ja'ay janch poyu̶'u̶gyu̶ myiingu̶xy , majch je̱'e̱ Pablo ajku̶xy y yajpu̶dzu̶u̶mgu̶xy ma je̱'e̱ mu̶jtzajptu̶jku̶ñ pawich papo'ody , chi je̱'e̱ mu̶jtzajptu̶jk mu̶k'eemby agu̶u̶ygyu̶xy .
44021031	Tyimyyaj'o'ogaanu̶py najty ajku̶xy ko je̱'e̱ comandante romano ayuuk du'un mu̶dooy ko je̱'e̱ Jerusalenbu̶ kajptja'ay najty nigu̶xyu̶ yaaxku̶xy jyojku̶xy .
44021032	Chi je̱'e̱ comandante syoldadotu̶jk syoldado je̱'e̱ windzú̶n yajnaymyujku̶ , y chi poyu̶'u̶gyu̶ ñú̶kxku̶xy ma je̱'e̱ mayjya'ay najty yaaxku̶xy jyojku̶xyu̶ñ . Ko je̱'e̱ mayjya'ay comandante ijxku̶xy myiñ mu̶u̶d je̱'e̱ syoldadotu̶jk ajku̶xy , chi je̱'e̱ Pablo u̶xmajtzku̶xy y ka'p okkojxku̶xnu̶ .
44021033	Ko je̱'e̱ comandante jim jya'ty , chi je̱'e̱ Pablo yajmajtzu̶ y yejky je̱'e̱ ane̱'e̱mu̶ñ ko wan ku̶'u̶xochyii mu̶u̶d je̱'e̱ cadeenu̶ me̱tzk . Chi yajtu̶u̶y pu̶n je̱' najtyu̶ñ y tii najty tu̶ tuñu̶ñ .
44021034	Peru̶ je̱'e̱ mayjya'ay wiingjáty wiingjáty najty je̱'e̱ myu̶naangu̶xy , y ka'p je̱'e̱ comandante nidu'uñdyu̶ winju̶wu̶u̶y mu̶u̶d je̱'e̱ ne̱'e̱mu̶ñ , chi je̱'e̱ ane̱'e̱mu̶ñ yejky ko wan cuartel yajnu̶kxyii .
44021035	Ko jim yajja'tku̶xy ma je̱'e̱ cuartel pe̱du̶ydyaaktu̶ñ , chi je̱'e̱ soldadotu̶jk je̱'e̱ Pablo ku̶yu̶'kku̶xy ko je̱'e̱ mayjya'ay najty jyanchjoottu̶gooygyu̶xy timyyaj'o'ogaangu̶xy najty ,
44021036	je̱' ko nigu̶xyu̶ je̱'e̱ soldadotu̶jk najty u̶x'aam janch pamiingu̶xy , cham jyanchmu̶naangu̶xy : “ ¡ Wan o'ogy ! ”
44021037	Ko najty cuartel tu̶gooty yajtu̶gu̶'u̶wa'añyii , chi je̱'e̱ Pablo je̱'e̱ comandante yajtu̶u̶y , nu̶maay : — ¿ Nej mu̶baad ii tu'k'aa me̱jtz'aa ngápxu̶m nmu̶dyaaku̶m ? Chi je̱'e̱ comandante y'adzoowu̶ : — ¿ Nej mjajtypy miich je̱'e̱ griego ayuuk ?
44021038	¿ Nej ka'ttu̶m miich mje̱'e̱ju̶ch je̱'e̱ egipto ja'ay mu̶dyiibu̶ jékyu̶p chiptúñ mu̶u̶d je̱'e̱ gobierno romano , y woobu̶dzu̶u̶my mu̶daaxk mil je̱'e̱ ja'ayyaj'o'kpu̶ y mu̶dnu̶kxy jim adu'ugtuum ?
44021039	Chi je̱'e̱ Pablo nu̶maay je̱'e̱ comandante : — U̶u̶ch judioja'ayu̶ch , jim Tarso u̶u̶ch ngugajptu̶ch , ma tu'ug mu̶jkajpt mu̶dyiibu̶ yajpaatp jim Cilicia naaxjooty ; peru̶ oktún may'ajt miñ u̶u̶ch yu̶'u̶ mayjya'ay n'okmu̶gapxy .
44021040	Chi je̱'e̱ comandante du'un ku'ubu̶jky , y chi je̱'e̱ Pablo tyu̶naayu̶'ky ma je̱'e̱ cuartel pe̱du̶ydyaaktu̶ñ , y chi je̱'e̱ kyu̶'u̶ yujkxaju̶'ky ko je̱'e̱ mayjya'ay wan amoondaaygyu̶xy . Ko je̱'e̱ mayjya'ay y'amoondaaygyu̶xy , chi mu̶gapxtu̶gu̶u̶ygyu̶xy hebreo'eemby , myu̶naañ :
44022001	“ Mu̶gu'uktu̶jk y mu̶j'ana'ktu̶jk ajku̶xy ; mu̶doogu̶x du'un neby u̶u̶ch yam nnayñi'igapxtu'uda'añyiiju̶ñ . ”
44022002	Ko je̱'e̱ mayjya'ay du'un mu̶dooy ajku̶xy ko myu̶gápxu̶gu̶xyu̶ hebreo'rrmby , chi jyaktimy'amoondaaygyu̶xy . Chi je̱'e̱ Pablo myu̶naan'adu̶u̶ch :
44022003	“ U̶u̶ch judioja'ayu̶ch . Jim Tarso u̶u̶ch nma'axung'ajty , Cilicia naaxjooty , peru̶ ya Jerusalén u̶u̶ch tu̶ nyeegy y ya u̶u̶ch tu̶ n'u̶xpu̶ky ma je̱'e̱ Gamalielu̶ñ , y oy u̶u̶ch je̱'e̱ Gamaliel xyaj'u̶xpu̶jky neby je̱'e̱ nmu̶j'áp nmu̶jteedy tyu̶y'ajt y y'ane̱'e̱mu̶ñ ajku̶xyu̶ñ . Je'emy u̶u̶ch je̱'e̱ Dios nmu̶dúñ tu'ug'aa tu'ugjoot du'un neby miich nigu̶xyu̶ cham mmu̶duungu̶xyu̶ñ .
44022004	Jékyu̶p , n'u̶xwu̶dijt nbawu̶dijtu̶ch je̱'e̱ ja'ay ajku̶xy mu̶dyiibu̶ najty je̱'e̱ jembyu̶ Dios ñu̶u̶ tyu'u panú̶kxku̶xpu̶ñ , nyaj'o'kta'awa'añu̶ch najty ajku̶xy , y nyajnú̶kxyu̶ch mach ya'aydyu̶jktu̶jk y to'oxyu̶jktu̶jk , y nbu̶da'agyu̶ch najty pujxtu̶gooty ajku̶xy .
44022005	Je̱'e̱ teedy windzu̶ndu̶jk y ku̶xyu̶ je̱'e̱ amu̶jja'aydyu̶jk yu̶'u̶ nidu̶y'ajt'ajtp ajku̶xy , je̱' ko yu̶'u̶ u̶u̶ch je̱'e̱ naky xymyooygyu̶x neby u̶u̶ch jim Damasco nnú̶kxu̶chu̶ñ ma je̱'e̱ nmu̶gu'ugtu̶jk ajtu̶m ajku̶xyu̶ñ , je̱'e̱ judío ja'ay ajku̶xy . Jim u̶u̶ch najty nu̶kxy n'u̶xta'ay mu̶dyiijáty je̱'e̱ Jesús mu̶bu̶jkku̶xpu̶ñ , nmadza'añu̶ch ajku̶xy y nyajmina'añu̶ch ajku̶xy ya Jerusalén wan ya yajtzaachtyuungu̶xu̶ch .
44022006	“ Peru̶ ko u̶u̶ch najty ndu'uyo'oy nnú̶kxyu̶ch najty mu̶wingón je̱'e̱ Damasco kajpt , y jii najty da'a kujkyxyu̶u̶ , ko amoñygyu̶joot janch mu̶k tyu̶kxu̶'ky tu'ug je̱'e̱ ju̶u̶n mu̶dyiibu̶ tzajpjooty tzombu̶ñ ju'uwu̶dítyu̶ ma u̶u̶chu̶ñ ,
44022007	chi u̶u̶ch ngu̶daay . Y mu̶'it u̶u̶ch je̱'e̱ ayuuk tu'ug nmu̶dooy xyñu̶ma'ayu̶ch : ‘ Saulo , Saulo , ¿ ti u̶u̶ch ko xyjyanchpawu̶dity ? ’
44022008	Mu̶'it u̶u̶ch nyajtu̶u̶y : ‘ ¿ Pu̶n miich Windzú̶n ? ’ Chi u̶u̶ch xy'adzooy : ‘ U̶u̶ch je̱' je̱'e̱ Jesús , je̱'e̱ mu̶dyiibu̶ jim Nazaret kugajptu̶ñ , je̱'e̱ mu̶dyiibu̶ miich mjanchpawu̶dijtypyu̶ñ . ’
44022009	Pu̶njaty u̶u̶ch najty nmu̶u̶du̶ñ y'ijxku̶x je̱'e̱ ju̶u̶n y chi mu̶k chu̶gu̶u̶ygyu̶xy , peru̶ ka'p je̱'e̱ ayuuk mu̶doogu̶xy mu̶dyiibu̶ u̶u̶ch najty xymyu̶gapxpu̶ñ .
44022010	Y Mu̶'it u̶u̶ch nyajtu̶u̶y : ‘ ¿ Ti u̶u̶ch mu̶baad nduñ , Windzú̶n ? ’ Chi u̶u̶ch je̱'e̱ Windzú̶n Jesús xy'adzooy : ‘ Pu̶du̶'u̶g y yaj'yo'oy je̱'e̱ mdu'u , nu̶kx jim Damasco . Jim ku̶xyu̶ myaj'awaanu̶yu̶ch tii mu̶baad mduñu̶ñ . ’
44022011	Je̱'e̱ ju̶u̶n u̶u̶ch xyajwiindzu̶u̶y , chi u̶u̶ch je̱'e̱ nmu̶gu'ugtu̶jk ku̶'u̶gú̶xy wich jim Damasco xyjyak'yajnú̶kxku̶xy .
44022012	“ Jim Damasco najty ja'ay tu'ug chu̶na'ay mu̶dyiibu̶ Ananías xu̶u̶'ajtpu̶ñ , je̱'e̱ mu̶dyiibu̶ je̱'e̱ Moisés y'ane̱'e̱mu̶ñ najty kuydyuumbu̶ñ . Y ku̶xyu̶ je̱'e̱ judío ja'ay najty kyu'umaayu̶gu̶xyu̶ ko y'oyjya'ayu̶ch je̱'e̱ mu̶dyiibu̶ najty jim Damasco tzu̶naaygyu̶xpu̶ñ .
44022013	Chi u̶u̶ch je̱'e̱ Ananías xyñimiiñ ma u̶u̶ch je̱'e̱ nja'ttaakt najtyu̶ñ , y ko u̶u̶ch xyñija'ty , chi u̶u̶ch xyñu̶maay : ‘ Mu̶gu'ug Saulo , ijxu̶'u̶g ja'adu'ook . ’ Timymyu̶'ítyu̶ch ja'adu'ook n'ijxu̶'ky , y n'ijxnu̶ch je̱'e̱ Ananías .
44022014	Chi u̶u̶ch je̱'e̱ Ananías xyjyaknu̶maay : ‘ Je̱'e̱ Dios mu̶dyiibu̶ je̱'e̱ nmu̶j'áp nmu̶jteedy y'o'owu̶dajtu̶ñ ajku̶xy , je̱' tu̶ xywyin'ixy neby mu̶baad mnejwu̶'u̶y tii chojkypyu̶ñ , y m'íxu̶ch je̱'e̱ tu'uda'agypyu̶ ja'ay , y mmu̶doowu̶yu̶ch je̱'e̱ kyu̶'u̶m'ayuuk mu̶dyiibu̶ kyapxypyu̶ñ .
44022015	Je̱'e̱ Dios tu̶ xywyin'ixy neby mu̶baad mnidu̶y'ajt'átyu̶ñ ma je̱'e̱ naaxwiiñjya'ay kú̶xyu̶ju̶ñ , y mu̶dya'agu̶ch du'un neby tu̶ m'ixy tu̶ mmu̶doyu̶ñ .
44022016	Y jada'achám , ¿ ti mniwa'kxu̶jpy ? Pu̶du̶'u̶g y nu̶u̶bé̱t ; mmu̶bu̶jktzów je̱'e̱ Windzú̶n Dios wan je̱'e̱ mboky mgu̶dyeey xyajni'iwa'adzu̶ch . ’
44022017	“ Ko u̶u̶ch ja'adu'ook nwimbijty jim Jerusalén , chi u̶u̶ch nnu̶kxy ma je̱'e̱ mu̶jtzajptu̶jku̶ñ , oy u̶u̶ch je̱'e̱ Dios nmu̶bu̶jktzóy , y chi u̶u̶ch je̱'e̱ Dios jiiby xyaj'ijxy .
44022018	N'ijxyu̶ch je̱'e̱ Windzú̶n Jesús mu̶dyiibu̶ u̶u̶ch xyñu̶maayu̶ñ : ‘ pu̶dzu̶m ya Jerusalén mu̶k'eemby , je̱' ko ka'p adayaaba ja'ay m'ayuuk xykyu'ubu̶gaanu̶ ajku̶xy du'un neby u̶u̶ch xyjya'anigápx xyjya'animu̶dya'aga'añu̶ñ . ’
44022019	Mu̶'it u̶u̶ch n'adzooy : ‘ Windzú̶n Jesús , ñejwu̶u̶by je̱'e̱ ajku̶xy ko u̶u̶ch najty nnu̶kxy majaty je̱'e̱ judío ja'ay ñaymyujktaakt ku̶xyu̶ ajku̶xyu̶ñ n'u̶xta'ayu̶ch je̱'e̱ ja'ay mu̶dyiijáty je̱'e̱ m'ayuuk xymyu̶bu̶jku̶byu̶ñ , y nbu̶da'agyu̶ch najty pujxtu̶gooty ajku̶xy y nan ndzaachtyuungu̶xyu̶ch najty .
44022020	Y ko je̱'e̱ Esteban yaj'o'kku̶xy , miich je̱'e̱ mduumbu̶ mu̶dyiibu̶ najty xyñidu̶y'ajt'ajtpu̶ñ , jim u̶u̶ch najty nandu'un ndzooñu̶ch , y ngu'umaayu̶ch je̱'e̱ ajku̶xy mu̶dyiibu̶ yaj'o'kku̶xu̶ñ y u̶u̶ch wyit je̱'e̱ ngweentu̶'ajtu̶ ajku̶xy . ’
44022021	Peru̶ chi u̶u̶ch je̱'e̱ Windzú̶n Jesús xyñu̶maay : ‘ Cham u̶u̶ch miich ju̶gue̱m'it nguexy ma je̱'e̱ ja'ay mu̶dyiibu̶ ka'p jyudíoja'ayu̶chu̶ñ ajku̶xy . ’ ”
44022022	Yabaad je̱'e̱ mayjya'ay amdo'ijtku̶xy je̱'e̱ Pablo y'ayuuk , chi yaaxtu̶gu̶u̶y jyojktu̶gu̶u̶ygyu̶xy y myu̶naangu̶xy : “ ¡ Wan yu̶'u̶ jiibu̶ ja'ay o'ogy ! ¡ Ka'p mu̶baad y'okjugy'ajtnu̶ ! ”
44022023	Je̱'e̱ ja'ay ni'igyu̶ je̱'e̱ najty yaaxku̶xy jyojku̶xy y cham je̱'e̱ kyamisa janch u̶xpu̶jkku̶xy y wu̶jke̱e̱kku̶xy je̱'e̱ naaxwáy ,
44022024	chi je̱'e̱ comandante ane̱'e̱mu̶ñ yejky ko je̱'e̱ Pablo wan cuartel tu̶gooty yajnu̶kxyii , y nan myu̶naañ ko wan yajwópy neby mu̶baad nigapxyu̶ñ tii je̱'e̱ ja'ay ko du'un yaaxku̶xy jyojku̶xyu̶ñ mu̶u̶d je̱' gyu̶xpu̶ .
44022025	Tu̶ najty ku̶'u̶xojtzku̶xy , y je'eyu̶ najty woobaangu̶xnu̶ ko je̱'e̱ Pablo nu̶maay je̱'e̱ soldado windzú̶n mu̶dyiibu̶ najty jii wyinduuyu̶ñ : — ¿ Nej mu̶u̶d miich je̱'e̱ ane̱'e̱mu̶ñ ajku̶xy ko mdzaachtyuungu̶xu̶ch tu'ug je̱'e̱ romano ja'ay y ka'p naty jayu̶jp tu̶ m'oktu̶ydyuungu̶xy ?
44022026	Ko je̱'e̱ soldado windzú̶n du'un mu̶dooy , chi ñu̶kxy ma je̱'e̱ mu̶jsoldado windzú̶n oy nu̶ma'ay : — Ixmich yu̶'u̶ ja'ay nej mdun , je̱' ko romano ja'ay yu̶'u̶ .
44022027	Mu̶'it je̱'e̱ comandante nimu̶jwa'ky je̱'e̱ Pablo , y chi yajtu̶u̶y : — ¿ Nej jaanch miich mromanoja'ayu̶ch ? Chi je̱'e̱ Pablo y'adzooy : — Jaanch .
44022028	Mu̶'it je̱'e̱ comandante Pablo nu̶maay : — U̶u̶ch janch mú̶ju̶ch tu̶ nyajmeeñdyuñ ko u̶u̶ch nromanoja'ay'ádu̶ch . Y chi je̱'e̱ Pablo y'adzooy : — U̶u̶ch tu̶ u̶u̶ch je̱'e̱ nmu̶bi'k'ana'k'áty .
44022029	Mu̶u̶d adaa gyu̶xpu̶ , mu̶dyiibu̶ najty je̱'e̱ Pablo woobaangu̶xpu̶ñ timyjyu̶yo'oygyu̶x je̱' . Nandu'un je̱'e̱ comandante ko du'un nejwu̶u̶y ko je̱'e̱ Pablo najty ryomanoja'ayu̶ch , chi mu̶k ñay'adzu̶gu̶u̶yu̶ je̱' ko najty tu̶ yajku̶'u̶xochyii mu̶u̶d je̱'e̱ cadeenu̶ .
44022030	Kujaboom je̱'e̱ comandante ko najty jatytimyñejwu̶'u̶wa'añ tii gyu̶xpu̶ je̱'e̱ Pablo je̱'e̱ judío ja'ay najty tu̶ xyu̶'u̶yii ajku̶xy , chi je̱'e̱ ane̱'e̱mu̶ñ yejky ko je̱'e̱ Pablo cadeenu̶ wan yajmu̶najkku̶xyu̶ ma je̱'e̱ kyu̶'u̶ju̶ñ , y ko wan yajwoomúky je̱'e̱ teedy windzu̶ndu̶jk ajku̶xy y ku̶xyu̶ je̱'e̱ judío ja'ay myu̶jjuntu̶'ajtpu̶ ajku̶xy , y nan yejky je̱'e̱ ane̱'e̱mu̶ñ ko Pablo wan yajpu̶dzu̶myii y wan pu̶da'agyii ma je̱' wyinduuy ajku̶xyu̶ñ .
44023001	Mu̶'it je̱'e̱ Pablo wingu'ixu̶ydyaay je̱'e̱ judío ja'ay myu̶jjuntu̶'ajtpu̶ ajku̶xy mu̶dyiibu̶ najty tu̶ ñayyo'oymyujku̶gu̶xy y chi nu̶maaygyu̶xy : — Mu̶gu'uktu̶jk , y'ijxypy ñejwu̶u̶by je̱'e̱ Dios ko u̶u̶ch oy tu'uda'agy tu̶ ndzu̶na'ay tu̶ njuugy'áty u̶xtu̶ chambaad .
44023002	Mu̶'it je̱'e̱ Ananías , je̱'e̱ mu̶dyiibu̶ je̱'e̱ teedy windzú̶n najty nigu'ubajk'ajtpu̶ñ , je̱'e̱ ja'ay nu̶maaygyu̶xy mu̶dyiibu̶ najty jim ajku̶xy ma je̱'e̱ Pablo wyinduuyu̶ñ ko je̱'e̱ Pablo wan apojtzu̶'kku̶xy .
44023003	Chi je̱'e̱ Pablo y'adzooy : — ¡ Dios miich xyajkumu̶dówu̶p tzo'oydyu'untúk , ko mnaybyu̶da'agyii neby je̱'e̱ tu'uda'agyjya'ayu̶ñ y ka'p du'un jyaanchu̶ch ! Miich paady jim m'u̶ña'ay ma je̱'e̱ ane̱'e̱mdaaktu̶ñ neby u̶u̶ch mu̶baad xytyu̶ydyúñ neby je̱'e̱ ane̱'e̱mu̶ñ y'ane'emyu̶ñ y ka'p dyu'unu̶ch ko u̶u̶ch xyajkoxu̶u̶ju̶ch neby je̱'e̱ ane̱'e̱mu̶ñ ka'p y'ane'emyu̶ñ .
44023004	Chi je̱'e̱ ja'ay myu̶naangu̶xy mu̶dyiijáty najty jim ajku̶xy : — ¿ Ti ko du'un mmu̶gapxtu̶goy je̱'e̱ Dios myu̶jtuungmu̶u̶dpu̶ , je̱'e̱ teedy windzú̶n nigu'ubajk'ajtpu̶ ?
44023005	Chi je̱'e̱ Pablo myu̶naañ : — Mu̶gu'uktu̶jk , u̶u̶ch ka'p u̶u̶ch najty nejwu̶'u̶y pu̶nu̶ yu̶'u̶ je̱' je̱'e̱ teedy windzú̶n nigu'ubajk'ajtpu̶ . Je̱' ko du'un kuja'ay myiñ ma je̱'e̱ Dios ñakyu̶ñ : ‘ Ka'p ju̶bu̶k axu̶u̶g mnigapxy mnimu̶dya'agy mu̶dyiibu̶ tuungmu̶u̶d ijtp ma je̱'e̱ mnaax mgajptu̶ñ . ’
44023006	Mu̶'it nejwu̶u̶y ko me̱jtzpú̶ky najty je̱'e̱ u̶xpu̶kytyu̶jk jim juntu̶jooty yajpaatku̶xy , jim najty mu̶dyiibu̶ je̱'e̱ saduceo y'u̶xpu̶jku̶ñ mu̶jpu̶daakku̶xpu̶ñ y jim mu̶dyiibu̶ je̱'e̱ fariseo y'u̶xpu̶jku̶ñ mu̶jpu̶daakku̶xpu̶ñ . Chi je̱'e̱ Pablo mu̶k myu̶naañ : — Mu̶gu'uktu̶jk , u̶u̶ch fariseo ja'ayu̶ch , fariseo ja'ayu̶ch ndeedy'ajtypy , y je̱' gyu̶xpu̶ u̶u̶ch cham nyajtu̶ydyúñ ko u̶u̶ch nmu̶bu̶ky ko je̱'e̱ Dios ja'ay yajjuugypyú̶gu̶ch je̱'e̱ tu̶u̶bu̶ y'o'kku̶xy .
44023007	Ko je̱'e̱ Pablo du'un myu̶naañ , chi je̱'e̱ fariseo ja'ay y je̱'e̱ saduceo ja'ay ñay'amayu̶ydyu̶gu̶u̶yu̶gu̶xy amíñ u̶xyu̶py , ka'p ñay'ayuukwinju̶wu̶u̶yu̶gu̶xy , y chi je̱'e̱ naymyujkpu̶du̶jk me̱jtzpú̶ky ñayyajwa'kxu̶gu̶xy .
44023008	Je̱' ko je̱'e̱ saduceo ja'ay myu̶naangu̶xy , ko je̱'e̱ o'kpu̶ ka'p jyuugypyu̶gaangu̶xy ko ka'p je̱'e̱ ángeles jii , ko ka'p je̱'e̱ ja'ay y'aanu̶mu̶ mu̶u̶du̶ch ajku̶xy , nan ka'p je̱'e̱ poj naaxwiimbu̶ jii . Y je̱'e̱ fariseo ja'ay myu̶bu̶jkku̶xypy je̱' ko je̱'e̱ o'kpu̶ jyuugypyu̶gaangu̶xy , ko je̱'e̱ ángeles jyiiju̶ch ajku̶xy , ko je̱'e̱ ja'ay y'aanu̶mu̶ mu̶u̶du̶ch ajku̶xy y ko je̱'e̱ poj naaxwiimbu̶ jyiiju̶ch ajku̶xy .
44023009	Ku̶xyu̶ je̱'e̱ mayjya'ay najty yaaxku̶xy jyojku̶xy , chi je̱'e̱ escribu̶ ja'ay nije̱' mu̶dyiibu̶ tu'ugyu̶ naybyu̶jku̶gu̶xpu̶ñ mu̶u̶d je̱'e̱ fariseo ja'ay ajku̶xy , pyu̶du̶'kku̶xy y myu̶naangu̶xy : — Adayaaba ja'ay ka'p yu̶'u̶ tii poky tu̶ tuñ , ka'p jyékyu̶ch aanu̶mu̶ o ángel da'a tu̶ myu̶gapxyii
44023010	Je̱'e̱ mayjya'ay ni'igyu̶ najty je̱'e̱ mu̶k jyoot'ambu̶jk'adu̶u̶tzku̶xy , y je̱'e̱ comandante tzu̶gu̶u̶by najty je̱' ko je̱'e̱ Pablo y'awoon y'aku̶dzu̶'u̶wu̶u̶ju̶ch . Paady je̱'e̱ soldadotu̶jk oy nije̱' yajwoyii wan je̱'e̱ Pablo juntu̶jooty yajpu̶dzu̶u̶mgu̶xu̶ch y yajnú̶kxku̶xu̶ch ja'adu'ook ma je̱'e̱ cuartelu̶ñ .
44023011	Je̱'e̱ mu̶'it koodz je̱'e̱ Windzú̶n Jesús ñayyajni'igu̶xu̶'ku̶ ma je̱'e̱ Pablo , y ñu̶maayu̶ : “ Jootmu̶kpú̶k Pablo , du'un neby u̶u̶ch ya Jerusalén tu̶ xyñidu̶y'ajt'átyu̶ñ , nandu'un u̶u̶ch jim Roma xyñidu̶y'ajt'ádu̶ch . ”
44023012	Kujaboom je̱'e̱ judío ja'ay nije̱' ñaygyapx ñayxiiku̶ ajku̶xy ko je̱'e̱ Pablo yaj'o'ogaangu̶xy , y chi ñaywyaandaak ñayñukxtaaku̶ y ñaywyu̶u̶y ñaybyojku̶ ajku̶xy ko ka'p kyayaangu̶xy y'u'ugaangu̶xy u̶xtu̶ koonu̶ je̱'e̱ Pablo yaj'o'kku̶xu̶ch .
44023013	Nijuxytyikxy ñaxy najty je̱'e̱ ja'ay ajku̶xy mu̶dyiibu̶ du'un naygyapx nayxyiiku̶ ajku̶xyu̶ñ .
44023014	Chi ñú̶kxku̶xy ma je̱'e̱ teedy windzu̶ndu̶jk y je̱'e̱ judío amu̶jja'aydyu̶jk ajku̶xyu̶ñ y nu̶maaygyu̶xy : — U̶u̶ch , tu̶ u̶u̶ch naygyápxu̶gu̶xy y tu̶ u̶u̶ch naywyu̶'u̶yii naybyogyii ajku̶xy ko u̶u̶ch ka'p ngayaangu̶xy n'u'ugaangu̶xy , u̶xtu̶ koonu̶ u̶u̶ch je̱'e̱ Pablo nyaj'o'ogu̶ch ajku̶xy .
44023015	Jada'achám miich ajku̶xy y mu̶u̶d je̱'e̱ mu̶jjuntu̶'ajtpu̶ ajku̶xy niduungu̶u̶ygyu̶x ma je̱'e̱ comandante ko je̱'e̱ Pablo wan jaboom ja'adu'ook yajmiñyii ma miich ajku̶xyu̶ñ , y win'u̶u̶ngu̶x ko jak'oy yajtu̶ydyuna'añ ; y ni'ixu̶'u̶ u̶u̶ch naty n'ijtku̶xy neby u̶u̶ch tu'ugujk nyaj'o'kku̶xu̶chu̶ñ ma naty ka'anu̶ yajja'tku̶xyu̶ñ .
44023016	Peru̶ je̱'e̱ Pablo chu̶'u̶ ya'ay'úng oy du'un nejwu̶'u̶y neby je̱'e̱ ja'ay najty tu̶ ñaygyapx ñayxiiku̶gu̶xy , chi ñu̶kxy ma je̱'e̱ cuartelu̶ñ oy je̱'e̱ Pablo awaanu̶yu̶ .
44023017	Mu̶'it je̱'e̱ Pablo mu̶j'yaaxy nidu'ugtu̶ je̱'e̱ soldado windzú̶n , y nu̶maay : — Yajnú̶kx adaa ya'ay'ana'k ma je̱'e̱ comandante , myu̶u̶d ayuuk yu̶'u̶ tii ñigapxe̱e̱mbyu̶ñ .
44023018	Chi je̱'e̱ soldado windzú̶n je̱'e̱ ya'ay'ana'k yajnú̶kxy ma je̱'e̱ comandante , y nu̶maay : — Je̱'e̱ Pablo tzumyjya'ay u̶u̶ch tu̶ xyaaxu̶ y tu̶ xyñu̶ma'ayu̶ch ko u̶u̶ch adaa ya'ay'ana'k yaa nmu̶dmínu̶ch , ko je̱'e̱ ayuuk mu̶u̶du̶ch mu̶dyiibu̶ ñigapxe̱e̱mby ma miichu̶ñ .
44023019	Chi je̱'e̱ comandante je̱'e̱ ya'ay'ana'k majch ma je̱'e̱ kyu̶'u̶ju̶ñ , y yajnú̶kxy abu̶kytyuum , chi yajtu̶u̶y : — ¿ Ti u̶u̶ch xy'awa'anaanu̶py ?
44023020	Chi je̱'e̱ ya'ay'ana'k y'adzooy : — Tu̶ je̱'e̱ judío ja'ay ñaygyapx ñayxiiku̶gu̶xy ko xyñu̶ma'awaangu̶xy ko je̱'e̱ Pablo jim jaboom myajnú̶kxu̶ch ma je̱'e̱ myu̶jjúntu̶ ajku̶xyu̶ñ , y'anu̶u̶'adaangu̶xy ko Jak'oy tu̶ydyunaangu̶xy .
44023021	Ka'p miich je̱'e̱ mmu̶bú̶gu̶ch , je̱' ko jii je̱'e̱ ja'ay da'a nijuxytyikxy ñaxy jim yu'uch jya'ay'e̱jxku̶xy , y tu̶ ñaywyu̶'u̶y ñaybyogyii ajku̶xy ko ka'p kyayaangu̶xy y'u'ugaangu̶xy u̶xtu̶ koonu̶ je̱'e̱ Pablo yaj'o'kku̶xu̶ch , y jada'achám ni'ixu̶'u̶ je̱'e̱ jim y'ijtku̶xy , je'eyu̶ je̱'e̱ m'ayuuk miich xyjyakmu̶dowaanu̶ ajku̶xy neby m'okmu̶na'añu̶ñ .
44023022	Mu̶'it je̱'e̱ comandante windzú̶n je̱'e̱ ya'ay'ana'k nu̶maay ko ka'p du'un mu̶baad ni pu̶n nu̶ma'ay neby najty tu̶ myu̶dmu̶dya'agyiiju̶ñ , y chi ke̱jxwimbijtnu̶ .
44023023	Chi je̱'e̱ comandante yaaxu̶ me̱tzk je̱'e̱ syoldado windzú̶n , y mooy je̱'e̱ ane̱'e̱mu̶ñ ajku̶xy ko wan ni'ixu̶u̶ygyu̶xy me̱jtzmu̶go'px je̱'e̱ tziptuumbu̶tu̶jk mu̶dyiibu̶ tekyyo'oyu̶p nú̶kxku̶xu̶bu̶ñ , y tu̶gu̶'pxmajk mu̶dyiibu̶ kuwaaygyú̶xp nú̶kxku̶xu̶bu̶ñ , y me̱jtzmu̶go'px kepyjyu̶jpxu'uñmyu̶u̶dpu̶ , wan ñú̶kxku̶xu̶ch mu̶jkoodz jim Cesarea .
44023024	Nan y'ane̱'e̱m ko je̱'e̱ kuwaay wan tu'ug ni'ixu̶u̶ygyu̶xy mu̶dyiibu̶ je̱'e̱ Pablo yaj'u̶ña'awu̶u̶ybyu̶ñ , y mooygyu̶xy je̱'e̱ ane̱'e̱mu̶ñ ko je̱'e̱ Pablo jim oy yajxón yajja'tku̶xu̶ch ma je̱'e̱ gobernador Félixsu̶ñ .
44023025	Chi je̱'e̱ naky tu'ug yajmu̶gue̱jxku̶xy jya'ayu̶ch du'un :
44023026	“ U̶u̶ch comandante , Claudio Lisias , cham u̶u̶ch je̱'e̱ naky tu'ug nguexy ma miichu̶ñ , mu̶jtuungmu̶u̶dpu̶ Félix , y nguejxypyu̶ch je̱'e̱ yajpókxu̶ñ ma miichu̶ñ .
44023027	Je̱'e̱ judío ja'ay adayaaba ja'ay najty tu̶ majtzku̶xy y yaj'o'ogaangu̶xy najty , peru̶ u̶u̶ch oy nejwu̶'u̶y ko ryomanoja'ayu̶ch , chi u̶u̶ch ninu̶kxy mu̶u̶d u̶u̶ch je̱'e̱ nsoldadotu̶jk y nniwaañu̶ch .
44023028	Je̱' ko je̱' u̶u̶ch najty nejwu̶'u̶we̱e̱mby tii gyu̶xpu̶ tu̶ xu̶'u̶gu̶xyu̶ñ , chi u̶u̶ch nyajnú̶kxy ma je̱'e̱ judío ja'ay jyuntu̶'ajtpu̶du̶jk najty tu̶ ñayyo'oymyujku̶gu̶xy ,
44023029	y chi u̶u̶ch oy nejwu̶'u̶y ko je̱' gyu̶xpu̶ najty tu̶ yajxu̶'u̶y ko najty tu̶ tyuundu̶góy ma je̱' y'ane̱'e̱mu̶ñ ajku̶xyu̶ñ , peru̶ ka'p najty pyaadyii yaj'o'kku̶xu̶ch , y nan ka'p mu̶baad pyujxtu̶jk'u̶ña'ay .
44023030	Peru̶ je̱' ko tu̶ u̶u̶ch nnejwu̶'u̶y ko je̱'e̱ judío ja'ay tu̶ ñaygyápxu̶gu̶xy ko yaj'o'ogaangu̶xy , paady yam miich nyajniguéxy ; nan tu̶ u̶u̶ch nandu'un nnu̶ma'ay mu̶dyiibu̶ tu̶ xyu̶'u̶wu̶gu̶xyu̶ñ ko wan nú̶kxku̶xy ma miichu̶ñ , neby jim mu̶baad nigápxku̶xyu̶ñ tii gyu̶xpu̶ ko mu̶dzip'ajtku̶xyu̶ñ . Jii naybyaattu̶mu̶ch . ”
44023031	Je̱'e̱ tziptuumbu̶tu̶jk neby je̱'e̱ ane̱'e̱mu̶ñ myooyu̶ ajku̶xyu̶ñ , timymyu̶'ityu̶ je̱'e̱ Pablo mu̶jkoodz yajtzóngu̶xy u̶xtu̶ yajja'tku̶xy jim Antípatris .
44023032	Je̱'e̱ tziptuumbu̶tu̶jk mu̶dyiibu̶ tekyyo'oyu̶p nú̶kxku̶xu̶ñ , kujaboom je̱'e̱ wyimbijtku̶xnu̶ , chi jya'tku̶xnu̶ ma je̱'e̱ cuartelu̶ñ , y je̱'e̱ soldadotu̶jk kuwaaygyú̶xpu̶ jaknu̶kx'adu̶u̶tzku̶x je̱' mu̶u̶d je̱'e̱ Pablo .
44023033	Ko jim Cesarea jya'tku̶xy , chi je̱'e̱ gobernador naky yajku̶'u̶du̶gu̶u̶ygyu̶xy y ku̶'u̶ye̱jkku̶xy je̱'e̱ Pablo ma je̱'e̱ gobernadoru̶ñ .
44023034	Ko je̱'e̱ naky kapxtaay , chi je̱'e̱ gobernador yajtu̶u̶y je̱'e̱ Pablo ma kyugajptu̶chu̶ñ ; y ko nejwu̶u̶y ko Cilicia ja'ayu̶ch ,
44023035	chi nu̶maay : — Jiinu̶ u̶u̶ch je̱'e̱ mdu̶y'ajt nmu̶dówu̶ch ko naty myiingu̶xy mu̶dyiibu̶ tu̶ xyu̶'u̶gu̶xyu̶ñ . Mu̶'it je̱'e̱ gobernador ane̱'e̱mu̶ñ yejky ko wan kweentu̶'adyii ma je̱'e̱ Herodes myu̶jtu̶jku̶ñ .
44024001	Kumu̶gooxk xu̶u̶ je̱'e̱ Ananías , je̱'e̱ teedy windzú̶n nigu'ubajk'ajtpu̶ jya'ty jim Cesarea mu̶u̶d je̱'e̱ judío amu̶jja'aydyu̶jk nije̱' ajku̶xy y mu̶u̶d je̱'e̱ wingapxpu̶ tu'ug mu̶dyiibu̶ najty xu̶u̶'ajtpu̶ñ Tértulo . Chi je̱'e̱ gobernador winguwa'agu̶u̶ygyu̶xy , xu̶'u̶waangu̶xy je̱'e̱ Pablo .
44024002	Ko je̱'e̱ Pablo yajmiiñ ajku̶xy , chi je̱'e̱ Tértulo tyu̶gu̶y xu̶'u̶bu̶ , nu̶maay je̱'e̱ Félix : — Dioskujuuyu̶p miich , windzú̶n gobernador , jootkujk je̱'e̱ naax kajpt y'ity y ka'p je̱'e̱ tzip ma'ad maa , y Dioskujuuyu̶p je̱' ko mu̶u̶d je̱'e̱ mwij'ajt mke̱j'ajtu̶ñ je̱'e̱ nnaax ngajpt tu̶ xyaj'oyu̶u̶yu̶ch ajku̶xy .
44024003	Nigu̶xyu̶ ngu'umaaygyu̶xy wantimymya'eembyu̶ch , miich mu̶jtuungmu̶u̶dpu̶ Félix .
44024004	Ka'pu̶ je̱'e̱ mdiempo mu̶j nyajtu̶gooyu̶yu̶ch , tun may'ajt amdo'ijtu̶ygyu̶ch je̱'e̱ n'ayuuk tu'kjaxu̶'u̶gy ajku̶xy .
44024005	Je̱' ko tu̶ u̶u̶ch nnejwu̶u̶ygyu̶xy ko adayaaba ja'ay mu̶j'ayo'on yeky wantimymya'eembyu̶ch ; xii yaa je̱'e̱ judío ja'ay win'u̶u̶ngu̶xy y yajnaymyu̶dzibu̶u̶yu̶gu̶xy , y yu̶'u̶ je̱'e̱ nigu'ubajk'ajtp je̱'e̱ nazareno ja'ay y'u̶xpu̶jku̶ñ ajku̶xy .
44024006	Nan tu̶ nandu'un jya'atuundu̶goya'añ ma je̱'e̱ mu̶jtzajptu̶jku̶ñ , paady u̶u̶ch nmajch ajku̶xy , [ y chi u̶u̶ch nja'atu̶ydyunaangu̶xy du'un neby u̶u̶ch je̱'e̱ ngu'utujku̶ñ y'ane'emyu̶ñ ajku̶xy ;
44024007	peru̶ je̱'e̱ comandante Lisias mu̶kta'agy yajtu̶gu̶u̶y , chi u̶u̶ch adzip xypyu̶jku̶ ajku̶xy y xyñu̶maaygyu̶xyu̶ch ko pu̶njaty najty tu̶ xyu̶'u̶yii wan miingu̶xy ma miichu̶ñ . ]
44024008	Y miich mu̶baad ku̶'u̶m myajtú̶y , y du'un je̱'e̱ tu̶y'ajt ku̶xyu̶ mnejwu̶'u̶wu̶ch neby u̶u̶ch yu̶'u̶ nxu̶'u̶yu̶ñ ajku̶xy .
44024009	Y je̱'e̱ judío ja'ay ajku̶xy mu̶dyiibu̶ najty jim gobernador winduuy ajku̶xyu̶ñ , agu̶ du'un najty je̱'e̱ nandu'un myu̶naangu̶xpu̶ .
44024010	Mu̶'it je̱'e̱ gobernador je̱'e̱ Pablo nidziiwu̶u̶y ko wan kapxy , y chi je̱'e̱ Pablo myu̶naañ : — Janch jootkujk u̶u̶ch yam naygyugapxyii ma miichu̶ñ Félix , je̱' ko nnejwu̶u̶ybyu̶ch ko miich mu̶jtuungmu̶u̶d ma adayaaba naax kajptu̶ñ cham je̱'e̱ xu̶u̶ jumu̶jt ñu̶kxkojnu̶ .
44024011	Mu̶baad miich ku̶'u̶m mu̶du̶y myajtú̶y wan je̱'e̱ tu̶y'ajt mbaadu̶ch , je'eyu̶ cham ñi'imajme̱tzxu̶u̶ju̶'u̶y mu̶naa u̶u̶ch jim Jerusalén nja'adyu̶ñ Dios o'owu̶dajtpu̶ .
44024012	Y ka'p u̶u̶ch yu̶'u̶ du'un xypyaatku̶xy ; ndzipkapxy n'awa'angápxyu̶ch mu̶u̶d pu̶n du'umbu̶ , ni nga'aja'aywyin'u̶u̶ñ nga'aja'ay'agapxu̶'u̶yu̶ch ma je̱'e̱ mu̶jtzajptu̶jku̶ñ , ni ma je̱'e̱ naymyujktaaktu̶ñ y ni wiingtuum .
44024013	Adaa ja'ay ajku̶xy ka'p yu̶'u̶ ni tii tu̶y'ajt mu̶dajtku̶xy neby u̶u̶ch yu̶'u̶ xyjya'axu̶'u̶gu̶xyu̶ñ .
44024014	Peru̶ je̱'e̱ mu̶dyiibu̶ u̶u̶ch ngu'ubu̶jkypy ma miichu̶ñ , je̱' je̱' ko u̶u̶ch je̱'e̱ Dios nmu̶dúñ , je̱'e̱ Dios mu̶dyiibu̶ u̶u̶ch je̱'e̱ nmu̶j'áp nmu̶jteedy myu̶duungu̶xu̶ñ du'un neby je̱'e̱ jembyu̶ Dios ñu̶u̶ tyu'u y'ane'emyu̶ñ , je̱'e̱ u̶xpu̶jku̶ñ mu̶dyiibu̶ tyijku̶xypyu̶ñ ko ka'p y'óyu̶ch , je̱' ko nmu̶bu̶jkypyu̶ch du'un ku̶xyu̶ neby kyuja'ayu̶chu̶ñ ma je̱'e̱ Moisés ñakyu̶ñ y ma je̱'e̱ Dios y'ayuuknajtzkapxu̶u̶ybyu̶du̶jk ñaky ajku̶xyu̶ñ .
44024015	Nan nmu̶bu̶jkypyu̶ch neby yu̶'u̶ nandu'un ajku̶xyu̶ñ ko je̱'e̱ Dios yajjuugypyu̶ge̱e̱mbyu̶ch pu̶njaty tu̶ y'o'ogyu̶ñ , je̱'e̱ tu̶u̶bu̶ je̱'e̱ oybyu̶ tuungu̶xy y je̱'e̱ tu̶u̶bu̶ je̱'e̱ ju̶bu̶kpu̶ tuungu̶xy .
44024016	Paady u̶u̶ch je'emy naymyu̶joottu̶goyii nmu̶dátyu̶ch je̱'e̱ njoot nwinma'añ oy wa'adz Dios winduuy y ja'ay winduuy .
44024017	“ Ka'anaag jumu̶jt u̶u̶ch najty oy wiingtuum tu̶ nwu̶dity , chi u̶u̶ch jim Jerusalén nwimbijty limoosnu̶ ye̱jkpu̶ y windzu̶gu̶'u̶ñ ye̱jkpu̶ .
44024018	Du'un u̶u̶ch najty nduñ ko u̶u̶ch je̱'e̱ judío ja'ay oy nije̱' xypyaatku̶xy ma je̱'e̱ mu̶jtzajptu̶jku̶ñ , mu̶dyiibu̶ tzóngu̶xpu̶ñ Asia naaxjooty , tu̶ u̶u̶ch najty nayyajpokyñi'iwa'achyii du'un neby kyostumbre'atyu̶ñ , ka'p najty mayjya'ay maa y nan ka'p najty pu̶n maa ya'axy jyoky .
44024019	Je̱'e̱ mu̶dyiibu̶ u̶u̶ch xy'ijxku̶xu̶ñ ma je̱'e̱ mu̶jtzajptu̶jku̶ñ je̱' u̶xyu̶py ya tu̶ myiingu̶xy , xyu̶'u̶wu̶chu̶ch ajku̶xy , pu̶nu̶ jaanch du'un tyu̶y'ajtu̶ch neby adayaaba ja'ay myu̶naangu̶xyu̶ñ .
44024020	Y je̱' ko ka'p je̱'e̱ tu̶ myiingu̶xy , wan adayaaba ja'ay mu̶dyiibu̶ ya cham ajku̶xy nigápxku̶xy pu̶nu̶ xypyaattu̶ch je̱'e̱ nboky ngu̶dyeey ajku̶xy je̱'e̱ mu̶naabu̶ u̶u̶ch xytyu̶ydyuungu̶xyu̶ñ ma je̱'e̱ judío ja'ay myu̶jjúntu̶ ajku̶xyu̶ñ .
44024021	Je̱' da'a du'un mdijku̶xypy ko u̶u̶ch nmu̶kkapxy mu̶jjuntu̶jooty , nmu̶naañu̶ch : ‘ Paady u̶u̶ch miich cham xytyu̶ydyuungu̶xy , je̱' ko u̶u̶ch nmu̶bu̶ky ko je̱'e̱ Dios yajjuugypyu̶ga'añ je̱'e̱ tu̶u̶bu̶ y'o'kku̶xy . ’
44024022	Ko je̱'e̱ gobernador Félix du'un mu̶dooy , je̱' ko ñejwu̶ydyaaby najty wa'adzu̶ neby je̱'e̱ jembyu̶ Dios ñu̶u̶ tyu'u tyu'uyo'oyu̶ñ , chi je̱'e̱ kapxy ayuuk du'un u̶xmajch y ñu̶maayu̶ ajku̶xy : — Ko naty je̱'e̱ comandante Lisias myiñ , mu̶'it u̶u̶ch je̱'e̱ mxu̶'u̶wu̶ñ oy njaknejwu̶ydya'awu̶ch ajku̶xy .
44024023	Mu̶'it je̱'e̱ gobernador Félix ane̱'e̱mu̶ñ yejky nu̶maay je̱'e̱ tziptuumbu̶ windzú̶n ko je̱'e̱ Pablo wan yajkweentu̶'áty , y wan yajpu̶dzú̶mu̶ch tu̶wiing tu̶ba'ay , y pu̶nu̶ jii je̱'e̱ myu̶gu'ugtu̶jk kyu'ix myu̶gapxa'añyii ajku̶xy , mu̶baad kyu'ixy myu̶gapxyii ajku̶xy y yajkáy yaj'u'ugu̶u̶ju̶ch ajku̶xy .
44024024	Tu̶ najty je̱'e̱ xu̶u̶ tiempo we̱e̱nu̶ ñajxkojnu̶ ko je̱'e̱ gobernador Félix ja'adu'ook jya'ty mu̶u̶d je̱'e̱ tyo'oxyu̶jk Drusila , mu̶dyiibu̶ najty judíoja'ayu̶ñ . Y chi je̱'e̱ gobernador Félix kapxyñiguejxy je̱'e̱ Pablo ko wan miñ yajmu̶dmu̶dya'agyii neby je̱'e̱ ja'ay Jesucristo mu̶bu̶kyu̶ñ .
44024025	Peru̶ ko je̱'e̱ Pablo yajmu̶dmu̶dyaaku̶ je̱'e̱ tu̶y'ajt neby je̱'e̱ Dios tzokyu̶ñ ko je̱'e̱ ja'ay wan tu'uda'agy tzu̶naay juugy'ajtku̶xy y ane̱'e̱mgu̶xu̶ch je̱'e̱ ñi'kx kyopt ku̶'u̶m oydyuum , y nu̶maay du'un ko je̱'e̱ Dios ja'ay jiinu̶ ku̶xyu̶ tu̶ydyuna'añ , chi je̱'e̱ gobernador Félix mu̶k chu̶gu̶u̶y y myu̶naañ : — Nu̶kxnu̶ miich cham , u̶xtu̶ ko u̶u̶ch naty xyñibadu̶u̶yu̶ mu̶'it nu̶kxy ja'adu'ook nyajwoyii .
44024026	Y je̱'e̱ gobernador Félix je̱'e̱ najty je̱'e̱ jya'ay'ejxypy mu̶naa je̱'e̱ Pablo y'okmeeñymyo'oyiiju̶ñ , y mu̶'itnu̶ najtzmadzu̶'u̶wa'añ ; paady najty nu̶kxy ja'anaam ja'atzojk yajwoyii neby mu̶dkapx mu̶dmu̶dya'agu̶chu̶ñ .
44024027	Me̱jtz jumu̶jt du'un y'ijty , mu̶'it je̱'e̱ Félix gyobernadorpu̶dzu̶u̶mnu̶ , y gyobernadortu̶gu̶u̶y je̱'e̱ Porcio Festo . Félix wyu̶'u̶ma'añ oy , mu̶u̶d je̱'e̱ judío ja'ay ajku̶xy , paady je̱'e̱ Pablo tzumy yajwu̶'u̶my .
44025001	Chi je̱'e̱ Festo gyobernadortu̶gu̶'u̶y , y chi kudu̶gu̶u̶g xu̶u̶ choñ Cesarea y pya'ttu̶gu̶u̶y jim Jerusalén .
44025002	Y jim je̱'e̱ teedy windzú̶n mu̶u̶d je̱'e̱ judío win'ixytyuumbu̶du̶jk nije̱' jaktimyñi'ixu̶'u̶be̱jtku̶xy je̱'e̱ Pablo ma je̱'e̱ Féstoju̶ñ .
44025003	Chi may'ajt yujkwaangu̶xy ma je̱'e̱ gobernador Féstoju̶ñ ko je̱'e̱ Pablo wan kexy jim Jerusalén . Du'un najty tu̶ wyinmaaygyu̶xy ko tu'ugujk yaj'o'ogaangu̶xy .
44025004	Peru̶ chi je̱'e̱ Festo y'adzooy ko je̱'e̱ Pablo najty jim Cesarea tzumy y'ity , y ko najty jim je̱' ku̶'u̶m mu̶k'eemby nu̶kxaanu̶bu̶py jim Cesarea .
44025005	Chi ñu̶maayu̶ ajku̶xy : — Paady je̱'e̱ mduungmu̶u̶dpu̶du̶jk mu̶baad kipxy ñú̶kxku̶xy mu̶u̶d u̶u̶ch jim Cesarea , y pu̶nu̶ tu̶ je̱'e̱ Pablo tyuundu̶góy mu̶baad jim mxu̶'u̶gu̶xy .
44025006	Festo je'eyu̶ je̱'e̱ jim Jerusalén tuktujk xu̶u̶ majk xu̶u̶ y'ijty , chi Cesarea wyimbijtnu̶ba . Chi kujaboom ñu̶kxy ma je̱'e̱ tu̶ydyuundaaktu̶ñ , mu̶'it je̱'e̱ Pablo kapxyñiguejxy ko wan yajmiñyii .
44025007	Ko je̱'e̱ Pablo tyu̶gu̶u̶y ma je̱'e̱ tu̶ydyuundaaktu̶ñ , chi je̱'e̱ judío ja'ay mu̶k'eemby jyu'ubigu̶ydyaayu̶gu̶xy mu̶dyiibu̶ najty Jerusalén tu̶ chóngu̶xyu̶ñ y jyakni'ixu̶'u̶be̱jtu̶ ajku̶xy mu̶u̶d je̱'e̱ xu̶'u̶wu̶ñ ka'anaagnáx ko najty mu̶j tu̶ tyuundu̶góy , y ka'p ni tii tu̶y'ajt mu̶gu̶xu̶'kku̶xy .
44025008	Chi je̱'e̱ Pablo ñaygyugapxu̶ myu̶naañ : — U̶u̶ch ka'p u̶u̶ch ni tii tu̶ nduundu̶góy , ni tu̶ nga'amu̶duundu̶góyu̶ch je̱'e̱ judío ja'ay y'ane̱'e̱mu̶ñ ajku̶xy ni je̱'e̱ mu̶jtzajptu̶jk y ni je̱'e̱ Roma mu̶j'ane̱'e̱mbu̶ .
44025009	Peru̶ je̱'e̱ Festo wyu̶'u̶ma'añ najty oy mu̶u̶d je̱'e̱ judío ja'ay ajku̶xy , chi je̱'e̱ Pablo yajtu̶u̶y : — ¿ Nej mnu̶kxaamb jim Jerusalén , y jim mu̶baad ndu̶ydyúñ ?
44025010	Chi je̱'e̱ Pablo y'adzooy : — Cha u̶u̶ch cham ma je̱'e̱ ku'utujktaakt mu̶dyiibu̶ je̱'e̱ Roma mu̶j'ane̱'e̱mbu̶ y'ane'embyu̶ñ , ma u̶u̶ch mu̶baad nyajtu̶ydyuñu̶ñ . Je̱' ko wa'adzu̶ miich mnejwu̶ydya'ay ko u̶u̶ch ka'p ni tii tu̶ nduundu̶góy ma yu̶'u̶ judío ja'ay ajku̶xyu̶ñ .
44025011	Pu̶nu̶ tu̶ u̶u̶ch nduundu̶góy mu̶dyiibu̶ u̶u̶ch mu̶baad ngu'u'o'ogu̶'u̶y , ka'p u̶u̶ch je̱'e̱ n'o'ku̶ñ ndzu̶gu̶'u̶y . Peru̶ pu̶nu̶ ka'p jii ni tii tu̶y'ajt du'un neby u̶u̶ch yu̶'u̶ xyu̶'u̶gu̶xyu̶ñ , ni pu̶n je̱'e̱ ane̱'e̱mu̶ñ ka'amu̶u̶du̶ch nú̶kxyu̶ch xykyu̶'u̶yéky ma yu̶'u̶ ajku̶xyu̶ñ . Nyujkwe̱e̱mbyu̶ch ko u̶u̶ch je̱'e̱ Roma mu̶j'ane̱'e̱mbu̶ wan ku̶'u̶m xytyu̶ydyúñ .
44025012	Mu̶'it je̱'e̱ Festo yajtu̶u̶y je̱'e̱ tyuungmu̶u̶dpu̶du̶jk ajku̶xy , y chi je̱'e̱ Pablo nu̶maay : — Pu̶nu̶ miich du'un mu̶naamb ko nu̶kxy jim myajtu̶ydyuna'añ ma je̱'e̱ Roma mu̶j'ane̱'e̱mbu̶ju̶ñ , pues jimdu̶n ngué̱xu̶ch .
44025013	Tu̶ najty je̱'e̱ xu̶u̶ tiempo we̱e̱nu̶ ñajxkojnu̶ ko je̱'e̱ mu̶j'ane̱'e̱mbu̶ Agripa mu̶u̶d je̱'e̱ Berenice kyu̶daakku̶xy jim Cesarea , mu̶gapx yajpokxaangu̶xy je̱'e̱ Festo .
44025014	Je̱' ko jeky je̱'e̱ muj'ane̱'e̱mbu̶ Agripa jim wya'kxu̶jpku̶xy , chi je̱'e̱ Festo yajmu̶dmu̶dyaaky je̱'e̱ mu̶j'ane̱'e̱mbu̶ Agripa je̱'e̱ Pablo y'ayo'on jyootmáy y nu̶maay : — Jii ja'ay ya tu'ug mu̶dyiibu̶ je̱'e̱ Félix tzumy yajwu̶'u̶mu̶ñ .
44025015	Ko u̶u̶ch jim Jerusalén n'ooy , chi u̶u̶ch je̱'e̱ teedy windzu̶ndu̶jk y je̱'e̱ judío amu̶jja'aydyu̶jk xymyu̶xu̶'u̶gu̶xy , ni'anukxu̶u̶ygyu̶xy je̱'e̱ Pablo ko u̶u̶ch nyaj'o'ogu̶ch .
44025016	Chi u̶u̶ch n'adzooy ko je̱'e̱ romano ja'ay ane̱'e̱mu̶ñ du'un ka'p mu̶u̶du̶ch nu̶kxy je̱'e̱ tzumyjya'ay yaj'o'kku̶xy ma naty ka'anu̶ ñayyaj'awingujku̶u̶yu̶gu̶xy mu̶u̶d je̱'e̱ mu̶dyiibu̶ naty mu̶u̶d ñayxu̶'u̶yii , wan ñaygyugapxu̶u̶ju̶ch neby naty tu̶ xyu̶'u̶yiiju̶ñ .
44025017	Paady ko je̱'e̱ judío ja'ay ya y'ooygyu̶xy , ka'p u̶u̶ch je̱'e̱ nxu̶u̶ ndiempo nigoo nyajtu̶gooy , y kujaboom u̶u̶ch nnu̶kxy ma u̶u̶ch je̱'e̱ n'ane̱'e̱mdaaktu̶ñ y ngapxyñiguejxyu̶ch je̱'e̱ Pablo ko wan yajmiñyii .
44025018	Peru̶ je̱'e̱ mu̶dyiibu̶ ya ooygyu̶xu̶ñ xu̶'u̶bu̶ , ka'p najty je̱'e̱ ni tii ayuuk mu̶dajtku̶xy , du'un neby u̶u̶ch najty nigoo nnaywyin'u̶u̶nu̶bu̶ju̶ñ .
44025019	Timy je'eyu̶ du'un myu̶naangu̶xy ko najty tu̶ tyuundu̶góy ma je̱'e̱ kyostumbre winma'añ ajku̶xyu̶ñ , y ko je̱'e̱ ja'ay tu'ug mu̶dyiibu̶ xu̶u̶'ajtpu̶ñ Jesús mu̶dyiibu̶ o'ku̶ñ y ko je̱'e̱ Pablo du'un myu̶na'añ ko je̱' jyuugyu̶ch .
44025020	Je̱' ko ka'p u̶u̶ch najty nnejwu̶'u̶y tii u̶u̶ch ndúnu̶byu̶ñ mu̶u̶d adayaaba winma'añ , chi u̶u̶ch je̱'e̱ Pablo nyajtu̶u̶y pu̶nu̶ nu̶kxaamb najty Jerusalén y ndu̶ydyúnu̶chu̶ch jim .
44025021	Peru̶ je̱' du'un ku̶'u̶m amdoow ko ni'igu̶ oy ko jim yajtu̶ydyúnu̶ch ma je̱'e̱ mu̶j'ane̱'e̱mbu̶ mu̶dyiibu̶ jim Roma ane̱'e̱mbu̶ñ , y chi u̶u̶ch je̱'e̱ ane̱'e̱mu̶ñ nyejky ko wan jakpujxtu̶jk'u̶ña'ay u̶xtu̶ koonu̶ u̶u̶ch nyajmu̶baad'ádu̶ch mu̶naa u̶u̶ch jim ngué̱xu̶chu̶ñ .
44025022	Mu̶'it je̱'e̱ mu̶j'ane̱'e̱mbu̶ Agripa nu̶maay je̱'e̱ Festo : — Nan nja'a''amdo'ide̱e̱mbyu̶ch je̱'e̱ Pablo y'ayuuk u̶u̶ch nandu'un . Y chi je̱'e̱ Festo y'adzooy : — Pues jaboom je̱'e̱ y'ayuuk m'amdo'ijtu̶yu̶ch .
44025023	Kujaboom je̱'e̱ Agripa mu̶u̶d je̱'e̱ Berenice myiingu̶xy y tyu̶gu̶u̶ygyu̶xy winxu'uxy winwopy ma je̱'e̱ tu̶ydyuundaaktu̶ñ mu̶u̶d je̱'e̱ tziptuumbu̶ windzú̶n ajku̶xy y mu̶u̶d je̱'e̱ judío kajptja'ay ajku̶xy . Chi je̱'e̱ Festo niduungu̶u̶y je̱'e̱ Pablo ko wan nu̶kxy yajtzooñyii ,
44025024	y myu̶naañ : — Mu̶j'ane̱'e̱mbu̶ Agripa , y nigu̶xyu̶ miich ajku̶xy mu̶dyii ya tu̶ ñayyo'oymyujku̶gu̶xy mu̶u̶d u̶u̶ch ajku̶xy , chaa je̱'e̱ ja'ay mu̶dyiibu̶ je̱'e̱ judío ja'ay tu̶ xyu̶'u̶yii ma u̶u̶chu̶ñ , tu̶ u̶u̶ch jim Jerusalén xymyu̶xu̶'u̶gu̶xy y nandu'un ya Cesarea , y ka'p u̶u̶ch xytyimymyu̶moongu̶xy xyjyanchnu̶maaygyu̶xyu̶ch ko u̶u̶ch nyaj'o'ogu̶ch ,
44025025	peru̶ ka'p yu̶'u̶ tii tu̶ tuundu̶góy , paady u̶u̶ch ka'p mu̶baad nyaj'o'ogy . Nan yu̶'u̶ ku̶'u̶m tu̶ ñayñibu̶jktzowu̶'u̶yii ko jim yajtu̶ydyúnu̶ch ma je̱'e̱ Roma Mu̶j'ane̱'e̱mbu̶ju̶ñ , y tu̶ u̶u̶ch du'un ngu'ubú̶ky ko u̶u̶ch jim ngue̱xa'añ .
44025026	Je̱' ko ka'p u̶u̶ch ni tii tu̶y'ajt nmu̶u̶du̶ch neby u̶u̶ch je̱'e̱ nwindzú̶n nijayu̶'u̶wu̶chu̶ñ je̱'e̱ mu̶j'ane̱'e̱mbu̶ jim Roma mu̶u̶d yu̶'u̶ gyu̶xpu̶ , paady u̶u̶ch tu̶ nyajwomiiñyii ma miich ajku̶xyu̶ñ , y timy jayu̶jp ma miich mwinduuyu̶ñ , mu̶j'ane̱'e̱mbu̶ Agripa , y ko u̶u̶ch naty tu̶ n'oktu̶ydyúñ ; jim u̶u̶ch naty je̱'e̱ ngapxu̶u̶ku̶ñ neby u̶u̶ch je̱'e̱ nwindzú̶n mu̶baad nijayu̶'u̶yu̶ñ .
44025027	Je̱' ko ka'p du'un y'óyu̶ch nnú̶kxyu̶ch je̱'e̱ tzumyjya'ay tu'ug nguexy jim ma je̱'e̱ mu̶j'ane̱'e̱mbu̶ju̶ñ , pu̶nu̶ ka'p u̶u̶ch naty jayu̶jp n'awaanu̶yu̶ neby naty xyu̶'u̶yu̶chu̶ñ .
44026001	Mu̶'it je̱'e̱ ane̱'e̱mbu̶ Agripa nu̶maay je̱'e̱ Pablo : — Mu̶baad mnaygyugapxyii . Chi je̱'e̱ Pablo kyu̶'u̶ yujkxaju̶'ky y myu̶dyaaktu̶gu̶u̶y :
44026002	“ Janch jootkujku̶ch nayjyu̶wu̶'u̶yii ko u̶u̶ch cham mu̶baad nmu̶dya'agy ma miichu̶ñ ; mu̶j'ane̱'e̱mbu̶ Agripa , neby u̶u̶ch mu̶baad nnaygyugapxyii du'un nebyjyaty u̶u̶ch je̱'e̱ judío ja'ay tu̶ xyu̶'u̶gu̶xyu̶ñ ,
44026003	je̱' ko mnejwu̶u̶by miich oy yajxón neby je̱'e̱ judío ja'ay kostumbre mu̶dajtku̶xyu̶ñ , y du'un neby u̶u̶ch je̱'e̱ u̶xpu̶jku̶ñ nyajtzibu̶u̶ygyu̶xyu̶ñ . Y paadyu̶tz je̱'e̱ may'ajt nyujkwaanu̶ ko u̶u̶ch je̱'e̱ n'ayuuk xy'ok'amdo'ijtu̶ch mu̶u̶d je̱'e̱ me̱kxtujku̶ñ .
44026004	“ Ñejwu̶ydyaaygyu̶xypy je̱'e̱ judío ja'ay ku̶xyu̶ neby u̶u̶ch tu̶ ndzu̶na'ay tu̶ njugy'aty ma yu̶'u̶ ajku̶xyu̶ñ , jim ma u̶u̶ch je̱'e̱ ngu̶'u̶mgajptu̶ñ y jim Jerusalén ma u̶u̶ch tu̶ nyeegyu̶ñ .
44026005	Y nan ñejwu̶u̶ygyu̶xypy nandu'un , y pu̶nu̶ chojkku̶xypy mu̶baad nigápxku̶xy , ko u̶u̶ch je'emy nfariseo ja'ayu̶ch , je̱'e̱ mu̶dyiibu̶ je̱'e̱ judío ja'ay y'u̶xpu̶jku̶ñ y y'ane̱'e̱mu̶ñ mu̶kta'agy payo'oyu̶byu̶ñ .
44026006	Y jada'achám u̶u̶ch nyajtu̶ydyúñ je̱' ko u̶u̶ch nju̶jp'íxy ko je̱'e̱ Dios ja'ay yajjuugypyu̶ga'añ je̱'e̱ tu̶u̶bu̶ y'o'kku̶xy , du'un neby je̱'e̱ Dios jékyu̶p yajwinwaanu̶u̶y je̱'e̱ nmu̶j'áp nmu̶jteedy ajtu̶m ajku̶xy .
44026007	Je̱'e̱ majme̱tzpú̶kypyu̶ Israel ja'ay y'ok'ung y'ok'ana'k ajku̶xy jya'ay'e̱jxku̶xypy je̱' mu̶naa je̱'e̱ Dios kuydyuna'añ je̱'e̱ tu̶u̶bu̶ je̱'e̱ myu̶j'áp myu̶jteedy yajwinwaanu̶u̶yu̶xa ajku̶xy , y paady je̱'e̱ Dios windzu̶gu̶u̶y o'owu̶dajtku̶xy y mu̶duungu̶xy xu̶u̶m tzum . Miich ane̱'e̱mbu̶ Agripa , je̱' ko u̶u̶ch nmu̶bu̶ky ko je̱'e̱ Dios ja'ay yajjuugypyu̶ga'añ je̱'e̱ tu̶u̶bu̶ y'o'kku̶xy , paady u̶u̶ch yu̶'u̶ judío ja'ay xyu̶'u̶gu̶xy .
44026008	¿ Ti ko miich mga'amu̶bu̶jkku̶xy ko je̱'e̱ Dios ja'ay yajjuugypyu̶ga'añ je̱'e̱ tu̶u̶bu̶ y'o'kku̶xy ?
44026009	“ Jékyu̶p du'un u̶u̶ch najty ku̶'u̶m nwinmay ko u̶u̶ch ku̶xyu̶ tijaty nduna'añ mayñax , ko u̶u̶ch najty njanchmu̶dzip'aty mu̶dyiibu̶ je̱'e̱ Jesús Nazaretpu̶ mu̶bu̶jkku̶xpu̶ñ ,
44026010	y du'un u̶u̶ch jim Jerusalén n'adu̶u̶ch . Mu̶u̶d je̱'e̱ teedy windzú̶n y'ane̱'e̱mu̶ñ ajku̶xy , nbu̶daaku̶ch je̱'e̱ mu̶bu̶jkpu̶du̶jk may pujxtu̶gooty ; y ko najty yaj'o'kku̶xy , u̶u̶chpyaad najty du'un mu̶naamb ko yaj'o'kku̶xu̶ch .
44026011	Y nnu̶kxp u̶u̶ch najty majaty je̱'e̱ judío ja'ay ñaymyujktaakt ajku̶xyu̶ñ , jim u̶u̶ch najty ndzaachtyuungu̶xy wan je̱'e̱ Jesús ni'oju̶u̶ygyu̶xu̶ch , y mu̶k u̶u̶ch najty njanchjoot'ambú̶ky u̶xtu̶ wiingnaax wiingkajpt u̶u̶ch je̱'e̱ nbaja'tku̶xy .
44026012	“ Mu̶u̶d je̱'e̱ du'umbu̶ winma'añ u̶u̶ch najty mu̶u̶d nnu̶kxy jim Damasco kajpt , je̱'e̱ teedy windzu̶ndu̶jk u̶u̶ch najty tu̶ xykye̱jxku̶xy y nan tu̶ xymyooygyu̶xyu̶ch najty je̱'e̱ ane̱'e̱mu̶ñ .
44026013	Y tu'u'aam , miich mu̶jpu̶ ane̱'e̱mbu̶ , najty kujkyxyu̶u̶ nnú̶kxyu̶ch ko u̶u̶ch je̱'e̱ ju̶u̶n tu'ug n'ijxy chooñ tzajpjooty janch mu̶k ni'igu̶ ka'p je̱'e̱ xu̶u̶ du'un jyajnu̶ba , xyñi'ijajyu̶ch ju'uwu̶dítyu̶ mu̶u̶d je̱'e̱ mu̶dyiijáty u̶u̶ch najty nmu̶dnú̶kxypyu̶ñ .
44026014	Mu̶'it u̶u̶ch nigu̶xyu̶ ngu̶dadaaygyu̶xy , y nmu̶dooyu̶ch je̱'e̱ ayuuk tu'ug xymyu̶gápxyu̶ch hebreo'eemby , xyñu̶ma'ayu̶ch : ‘ Saulo , Saulo , ¿ ti u̶u̶ch ko xyjyanchpawu̶dity ? Ku̶'u̶m du'un mnaychaachtyuñyii , du'un neby je̱'e̱ waj yuubu̶ ko je̱'e̱ kyu̶'u̶mbawojpt ju̶jpkune̱bu̶'u̶y mu̶dyiibu̶ mu̶u̶d y'u̶xkumy pyagumyiiju̶ñ . ’
44026015	Mu̶'it u̶u̶ch n'adzooy : ‘ ¿ Pu̶n miich Windzú̶n ? ’ Chi u̶u̶ch je̱'e̱ Windzú̶n xy'adzooy : ‘ U̶u̶ch je̱' je̱'e̱ Jesús mu̶dyiibu̶ miich mjanchpawu̶dijtypyu̶ñ .
44026016	Pu̶du̶'u̶g y tu̶naaygyugu̶'u̶ , paady u̶u̶ch tu̶ nayyajni'igu̶xu̶'u̶gyii ma miichu̶ñ neby u̶u̶ch mu̶baad xymyu̶dúñ y xyñidu̶y'ajt'átyu̶ñ du'un neby cham tu̶ m'ixy tu̶ mdu̶kxyu̶ñ y neby jiinu̶ njakyaj'íx njakyajnejwu̶'u̶wa'añu̶ñ .
44026017	U̶u̶ch miich nniwa'anu̶py nyajtzo'ogu̶py ma je̱'e̱ judío ja'ay y nan ma je̱'e̱ ka'pu̶ jyudíoja'ayu̶chu̶ñ ajku̶xy , ma yam cham nguexyu̶ñ .
44026018	Nu̶kx u̶u̶ch je̱'e̱ ndu̶y'ajt jim yajwinju̶wu̶u̶ygyu̶x , wan je̱'e̱ ju̶bu̶kwinma'añ u̶xmajtzku̶xu̶ch , y panú̶kxku̶xu̶ch je̱'e̱ tu̶y'ajt , du'un pyu̶dzu̶u̶mgu̶xu̶ch ma je̱'e̱ mu̶jku'u y'ane̱'e̱mu̶gu̶xyu̶ñ , y panú̶kxku̶xu̶ch je̱'e̱ Dios y'ayuuk tyu̶y'ajt ; y mu̶bu̶jkku̶xu̶ch je̱'e̱ ndu̶y'ajtu̶ch , y mu̶'it je̱'e̱ pyoky kyu̶dyeey yajwinmé̱kxku̶xu̶ch , y paatku̶xu̶ch je̱'e̱ tu̶gu̶ydyaakt jiiby tzajpjooty ma je̱'e̱ oyjya'aydyu̶jk wa'adzja'aydyu̶jk y'ijtku̶xyu̶ñ , je̱'e̱ mu̶dyiibu̶ je̱'e̱ Dios tu̶ yajpokyñi'iwa'achu̶ñ .
44026019	“ Y du'unu̶tz , mu̶jpu̶ ane̱'e̱mbu̶ Agripa , tu̶ u̶u̶ch nguydyúñ mu̶dyiibu̶ u̶u̶ch je̱'e̱ Dios xyaj'ijxu̶ñ choñ tzajpjooty .
44026020	Jim Damasco u̶u̶ch je̱'e̱ Dios y'ayuuk tyu̶y'ajt jayu̶jp ngapxwa'kxy , chi u̶u̶ch jim Jerusalén ngapxwa'kxy y ku̶xyu̶ Judea naaxjooty , y nan ngapxwa'kxu̶ch ma je̱'e̱ ka'pu̶ jyudíoja'ayu̶chu̶ñ ajku̶xy . Nnu̶maaygyu̶xyu̶ch ko wan jootwimbijtku̶xy ma je̱'e̱ Diosu̶ñ , y wan je̱'e̱ Dios y'ayuuk tyu̶y'ajt mu̶bu̶jkku̶xy , y wan je̱'e̱ oybyu̶ tuungu̶xy , wan du'un yajni'igu̶xu̶'kku̶xu̶ch ko tu̶ jyootwimbijtku̶xy ma je̱'e̱ Diosu̶ñ .
44026021	Mu̶u̶d adaa gyu̶xpu̶ u̶u̶ch je̱'e̱ judío ja'ay xymyajtzku̶xy ma je̱'e̱ mu̶jtzajptu̶jku̶ñ , y xyjya'adimyaj'o'ogaañu̶ch ajku̶xy .
44026022	Peru̶ tu̶ u̶u̶ch je̱'e̱ Dios xypyubety xypyudu̶gu̶'u̶y , y ka'p u̶u̶ch nimu̶naa tu̶ n'u̶xtu̶gu̶'u̶wa'agy ma je̱'e̱ y'ayuuk tyu̶y'ajtu̶ñ , nmu̶bu̶jkypyu̶ch je̱'e̱ chamnu̶baad , y ngapxwa'kxypyu̶ch je̱'e̱ Dios y'ayuuk tyu̶y'ajt ma je̱'e̱ ja'ay ku̶xyu̶ ajku̶xyu̶ñ u̶xpu̶kytyu̶jk y ka'pu̶ y'u̶xpu̶kytyu̶jku̶ch ajku̶xy . Nimu̶naaxu̶u̶ u̶u̶ch wiingjáty tu̶ nga'akapxwa'kxy je̱'e̱ mu̶dyiibu̶ je̱'e̱ Dios y'ayuuknajtzkapxu̶u̶ybyu̶du̶jk jékyu̶p jyaaygyu̶xu̶ñ y nan mu̶dyiibu̶ je̱'e̱ Moisés jékyu̶p jyaay neby tyuna'añyii jyada'añyii :
44026023	ko je̱'e̱ Cristo ayo'on jootmáy tzipku̶xp yajnáxu̶ch y y'o'ogu̶ch , y mu̶'it jyuugypyú̶gu̶ch , y ko je̱' je̱'e̱ jayu̶jpu̶ ja'ay mu̶dyiibu̶ juugypyú̶ku̶bu̶ñ ko naty tu̶ y'o'ogy , y yajkapxwa'kxu̶ch je̱'e̱ y'ayuuk tyu̶y'ajt mu̶dyiibu̶ aanu̶mu̶ ni'idzooku̶ñ ye̱jkpu̶ñ ma u̶u̶ch ajtu̶m ajku̶xyu̶ñ je̱'e̱ judío ja'ay , y nan ma je̱'e̱ ka'pu̶ jyudíoja'ayu̶chu̶ñ ajku̶xy . ”
44026024	Ko je̱'e̱ Pablo du'un myu̶naañ ko najty ñaygyugapxyii , chi je̱'e̱ Festo mu̶k myu̶naañ : — ¡ Mlooku̶ju̶u̶by miich da'a Pablo ! Je̱'e̱ may u̶xpu̶jku̶ñ xyajlooku̶ju̶u̶yñu̶py .
44026025	Chi je̱'e̱ Pablo y'adzooy : — Ka'p u̶u̶ch nlooku̶ju̶ch , miich mu̶jtuungmu̶u̶dpu̶ Festo , je̱'e̱ mu̶dyiibu̶ u̶u̶ch ngapxypu̶ñ , je̱' je̱'e̱ tu̶y'ajtu̶ñ y je̱' je̱'e̱ jaanchpyu̶ .
44026026	Chi yu̶'u̶ mu̶j'ane̱'e̱mbu̶ Agripa , ñejwu̶ydyaaby adaa du'umbu̶ ku̶xyu̶ y paady u̶u̶ch amu̶j jootmu̶j nmu̶dya'agy ma yu̶'u̶ wyinduuyu̶ñ ; je̱' ko nnejwu̶u̶ybyu̶ch oy ko yu̶'u̶ nandu'un adaa du'umbu̶ ku̶xyu̶ nejwu̶ydya'ay , je̱' ko ka'p adaa du'umbu̶ ayu'uch amechu̶ yajtúñ yaj'íxy .
44026027	¿ Nej mmu̶bu̶jkypy miich mu̶j'ane̱'e̱mbu̶ Agripa , du'un neby je̱'e̱ Dios y'ayuuknajtzkapxu̶u̶ybyu̶du̶jk myu̶naañ ajku̶xyu̶ñ ? U̶u̶ch nnejwu̶u̶ybyu̶ch ko miich mmu̶bu̶ky .
44026028	Chi je̱'e̱ ane̱'e̱mbu̶ Agripa y'adzooy : — Janch ja'awe̱e̱n u̶u̶ch je̱'e̱ Jesucristo tu̶ xykya'ayajmu̶bú̶ky .
44026029	Chi je̱'e̱ Pablo myu̶naañ : — Oy jinjaty we̱njaty y oy mu̶j ku̶je̱e̱ mga'amu̶bú̶ky , peru̶ chojkypy je̱'e̱ Dios ko miich , y nandu'un je̱'e̱ mayjya'ay ku̶xyu̶ mu̶dyiibu̶ u̶u̶ch je̱'e̱ n'ayuuk ya cham xy'amdo'ijtu̶byu̶ñ , mmu̶bu̶jkku̶xu̶ch je̱'e̱ Jesucristo du'un neby u̶u̶chu̶ñ , peru̶ nan ka'p tyimydyu'unu̶ch neby u̶u̶ch yam ngadeenu̶ mu̶u̶du̶chu̶ñ .
44026030	Ko je̱'e̱ Pablo myu̶dyaaktaay , chi je̱'e̱ mu̶j'ane̱'e̱mbu̶ Agripa y je̱'e̱ gobernador Festo tyu̶naayu̶'kku̶xy kipxy mu̶u̶d je̱'e̱ Berenice y mu̶u̶d je̱'e̱ mayjya'ay ku̶xyu̶ mu̶dyiibu̶ najty jiiby u̶ñaaygyu̶xpu̶ñ ;
44026031	y chi abu̶kytyuum ñú̶kxku̶xy oy nimu̶dyaakku̶xy je̱'e̱ Pablo pyoky kyu̶dyeey , ñayñu̶maayu̶gu̶xy amíñ u̶xyu̶py : — Adayaaba ja'ay ka'p adaa ni tii poky tu̶ tuñ , ka'p pyaadyii nu̶kxy y'o'ogy ; y nan ka'p it jya'apadyii nu̶kxy pyujxtu̶jk'u̶ña'ay .
44026032	Y chi je̱'e̱ mu̶j'ane̱'e̱mbu̶ Agripa nu̶maay je̱'e̱ gobernador Festo : — Mu̶baad u̶xyu̶py adaa ja'ay nnajtzmadzu̶u̶yu̶m ko u̶xyu̶py ku̶'u̶m tu̶ kya'anayñibu̶jktzowu̶'u̶yii ko wan tu̶ydyuñyii je̱'e̱ Roma mu̶j'ane̱'e̱mbu̶ .
44027001	Ko niwinmayu̶u̶ygyu̶xy ko u̶u̶ch jim Italia xykye̱xaangu̶xy , chi je̱'e̱ Pablo yajku̶'u̶yejky mu̶u̶d je̱'e̱ pujxtu̶jkja'ay nimay ma tu'ug je̱'e̱ soldado windzú̶n mu̶dyiibu̶ najty xu̶u̶'ajtpu̶ñ Julio , je̱'e̱ mu̶dyiibu̶ najty je̱'e̱ tziptuumbu̶tu̶jk tu'kpú̶ky niwindzu̶n'ajtp mu̶dyiibu̶ xu̶u̶'ajtpu̶ñ je̱'e̱ Mu̶j'ane̱'e̱mbu̶ syoldadotu̶jk .
44027002	Chi u̶u̶ch ndu̶gu̶u̶ygyu̶xy ma tu'ug barco mu̶dyiibu̶ tzombu̶ñ jim Adramitio , je̱'e̱ mu̶dyiibu̶ najty timychonaamb ñu̶kxa'añ ma je̱'e̱ barco ni'igu̶daaktaakt nije̱' jim Asia naaxjooty . Tzooñ najty nandu'un mu̶u̶d u̶u̶ch ajku̶xy je̱'e̱ Aristarco , je̱'e̱ mu̶dyiibu̶ najty Tesalónica kugajptu̶ñ jim Macedonia naaxjooty .
44027003	Kujaboom u̶u̶ch nja'tku̶xy ma je̱'e̱ barco ni'igu̶daaktaaktu̶ñ jim Sidón . Jim je̱'e̱ Julio Dios y'adu̶gu̶u̶y jyoottu̶gu̶u̶yu̶ pa'a''ayooy je̱'e̱ Pablo , awaatzu̶ je̱'e̱ ñu̶u̶ tyu'u ko wan nu̶kxy ku'ixy mu̶gapxy je̱'e̱ myu̶gu'ugtu̶jk ajku̶xy y wan je̱' yajkáy yaj'u'ugu̶u̶ju̶ch ajku̶xy .
44027004	Ko u̶u̶ch jim Sidón ndzóngu̶xy , chi je̱'e̱ naax mejy'agujkpu̶ oy wyu̶'u̶mnu̶ anajty'eemby mu̶dyiibu̶ xu̶u̶'ajtpu̶ñ Chipre , je̱' ko je̱'e̱ poj najty jim mu̶k janch ju̶jpkuboju̶'u̶y je̱'e̱ barco , paady u̶u̶ch wiingtuuy nnu̶kxu̶u̶ygyu̶xy .
44027005	Chi u̶u̶ch nnajxku̶xy mu̶wingón mejypya'a ma je̱'e̱ Cilicia naaxjooty y Panfilia naaxjootyu̶ñ , oy u̶u̶ch nja'tku̶xy jim Mira , jim ma tu'ug kajpt Licia naaxjooty .
44027006	Jim Mira je̱'e̱ soldado windzú̶n Alejandría barco tu'ug paaty , je̱'e̱ mu̶dyiibu̶ najty jim Italia nu̶kxaambu̶ñ , chi u̶u̶ch xyajbarcu̶tu̶gu̶u̶ygyu̶xy y nnú̶kxyu̶ch ajku̶xy .
44027007	Ka'anaagxu̶u̶ u̶u̶ch janch udye'egy ndu'uyo'oygyu̶xy , y janch adzaachu̶ch nja'tku̶xy mu̶wingón je̱'e̱ Gnido kajpt . Je̱' ko je̱'e̱nu̶ najty je̱'e̱ poj je̱'e̱ barco janch ju̶jpkuboju̶'u̶yñu̶ . Najxku̶xu̶ch mu̶wingón je̱'e̱ Salomón kajpt y nju'uyo'oyñajxku̶xu̶ch je̱'e̱ Creta naax mejy'agujkpu̶ .
44027008	Y janch nimu̶jaaju̶ch tu'kmejypya'a'aay nnú̶kxku̶xy , u̶xtu̶ nja'tku̶xyu̶ch ma je̱'e̱ barco ni'igu̶daaktaak mu̶dyiibu̶ xu̶u̶'ajtpu̶ñ Buenos Puertos , mu̶wingón je̱'e̱ kajpt mu̶dyiibu̶ xu̶u̶'ajtpu̶ñ Lasea .
44027009	Tu̶ u̶u̶ch najty mayxu̶u̶ njanchxu̶u̶du̶gooygyu̶xnu̶ , y janch mu̶k najty je̱'e̱ barco yaj'yo'oyu̶u̶ kyudzu̶gu̶'u̶ñdyu̶ch , je̱' ko tu̶ najty je̱'e̱ tu̶u̶chpyoj tiempo wyingoonu̶ . Paady je̱'e̱ Pablo je̱'e̱ tziptuumbu̶ windzú̶n ja'awingápx ja'aju̶jpkapxu̶u̶y ; myu̶naañ :
44027010	— Windzu̶ndu̶jk , janch kudzu̶gu̶'u̶ñ jada'achám ko barcu̶jooty nnú̶kxu̶mu̶ch ajku̶xy , y nnejwu̶u̶byu̶ch ko nyajtu̶goyaanu̶mpy je̱'e̱ barco mu̶u̶d je̱'e̱ ñidzu̶my ñigu̶'u̶y , y nan tzojku̶ n'o'ktaayu̶mu̶ch ajku̶xy .
44027011	Peru̶ je̱'e̱ tziptuumbu̶ windzú̶n myu̶jpu̶daaku̶ je̱'e̱ barco niwindzú̶n y je̱'e̱ barco yaj'yo'oybyu̶ y'ayuuk ni'igyu̶ , ni'igu̶ ka'p je̱'e̱ Pablo y'ayuuku̶ñu̶ba .
44027012	Je̱' ko ka'p najty je̱'e̱ barco ni'igu̶daaktaakt y'óyu̶ch nnú̶kxyu̶ch je̱'e̱ tu̶u̶chpyoj tiempo jim nyajnajxku̶xy , chi je̱'e̱ jaknimaybyu̶ ja'ay wyinmaaygyu̶xy ko je̱'e̱ barco mu̶baad jyakyo'oy , ok'ijxmadzaangu̶xy pu̶nu̶ okjakja'tp jim Fenice ma je̱'e̱ Creta naaxjootyu̶ñ , jim ma tu'ug barco ni'igu̶daaktaakt ma najty ka'p mu̶k jyatypyojyu̶ñ y nyajnaxaangu̶xyu̶ch je̱'e̱ tu̶u̶chpyoj tiempo jim .
44027013	Ko je̱'e̱ ju̶u̶nboj we̱e̱nu̶ pyu̶dzu̶u̶my , mu̶'it wyinmaaydyu̶gajch ajku̶xy ko je̱'e̱ barco mu̶baad jyaktu'uyo'oy , chi je̱'e̱ barco yaj'yo'oychóngu̶xy y yajnú̶kxku̶xy mejypya'a'aay , mejypya'a'aay mu̶wingón je̱'e̱ Creta naaxjooty .
44027014	Peru̶ ko we̱e̱nu̶ y'ijty , chi je̱'e̱ mu̶kpoj myiiñ ma je̱'e̱ tu̶u̶chpyoj pyu̶dzu̶myu̶ñ , mu̶dyiibu̶ je̱'e̱ ja'ay tyijpyu̶ñ ajku̶xy nordeste ,
44027015	y yajtu'udu̶gajch je̱'e̱ barco , y je̱' ko ka'p u̶u̶ch najty ndimyo'oygue̱e̱kku̶xnu̶ je̱' ko najty jyanchpojy , chi u̶u̶ch je̱'e̱ poj xyajnú̶kxku̶xy ma najty timychokyu̶ñ .
44027016	Nnajxku̶xu̶ch ma tu'ug mutzpu̶ naax mejy'agujkpu̶ mu̶dyiibu̶ xu̶u̶'ajtpu̶ñ Cauda , mu̶dyiibu̶ ju̶xku̶'u̶by'eemby wu̶'u̶mbu̶ñ ma najty ka'p mu̶k jyatypyojyu̶ñ , y adzaach u̶u̶ch je̱'e̱ mutzk barco nyujku̶u̶ygyu̶xy mu̶dyiibu̶ najty u̶xxodzu̶'u̶y miimb ma je̱'e̱ mu̶jpu̶ bárcu̶ju̶ñ .
44027017	Ko je̱'e̱ mutzk barco yujku̶u̶ygyu̶xy , chi mayxyaach yajtuungu̶xy y yajta'tzpu̶jkku̶xy je̱'e̱ barco . Mu̶'it je̱' ko janch tzu̶gu̶u̶ygyu̶xp najty ko je̱'e̱ barco jim chu̶u̶mnú̶kxu̶gu̶xu̶ch ma je̱'e̱ mejy ka'p kyómu̶chu̶ñ ma pyu'ujootyu̶chu̶ñ mu̶dyiibu̶ xu̶u̶'ajtpu̶ñ Sirte , chi je̱'e̱ barco kepy nu̶u̶wingú̶xy yaj'u̶xxodzu̶u̶ygyu̶xy y chi ñayye̱jku̶gu̶xy ko je̱'e̱ poj wan yajnú̶kxu̶gu̶xyu̶ .
44027018	Y kujaboom , janch mu̶knu̶ najty pyojy , chi je̱'e̱ tzu̶my ku̶'u̶y mejykyu'uju̶bijptaaygyu̶xy mu̶dyiibu̶ je̱'e̱ barco najty yajnú̶kxypyu̶ñ ,
44027019	y kudu̶gu̶u̶g xu̶u̶ je̱'e̱ tuumbe̱jt nandu'un mejykyu'uju̶bijptaaygyu̶xy mu̶dyiibu̶ je̱'e̱ barco najty yajtuumbyu̶ñ .
44027020	Tu̶ najty ka'anaagxu̶u̶ y'ijtnu̶ , y ka'p u̶u̶ch najty xu̶u̶ mu̶dza'a maa n'ok'ijxku̶xnu̶ , je̱' ko najty mu̶k jyanchpojy mu̶dyiibu̶ u̶u̶ch najty xyjyanchyajtu'uyo'oygyu̶xpu̶ñ , du'un u̶u̶ch najty nmu̶naangu̶xnu̶ tu̶ u̶u̶ch ndijy najty jidu̶baad njuugy'ajtku̶xy y ka'p u̶u̶ch ndijy najty ni'idzooktaakt maa n'okpadaangu̶xnu̶ .
44027021	Je̱' ko tu̶ najty jeky y'ijtnu̶ ma u̶u̶ch najty ka'p n'okkaay n'ok'uukku̶xnu̶ , chi je̱'e̱ Pablo tyu̶naayu̶'ky mayjya'ayjyooty , y myu̶naañ : — Windzu̶ndu̶jk , ko u̶u̶ch miich u̶xyu̶py xykyapxymyu̶dooy ajku̶xy ka'p jim Creta ndzónu̶m ajku̶xy , y ka'p u̶xyu̶py adaa mu̶du̶goyu̶u̶ y adaa ayo'on yam du'un nbaattu̶m n'ijxu̶m ajku̶xy .
44027022	Jada'achám ka'p nigoo mdajku̶xy mmaaygyu̶xy , ka'p ni pu̶n y'o'oga'añ tyu̶goya'añ , je'eyu̶du̶'ajty je̱'e̱ barco tyu̶goya'añ .
44027023	E̱e̱mygyoodz je̱'e̱ Windzú̶n Dios y'ángel tu'ug tu̶ ñayyajni'igu̶xu̶'u̶gyii ma u̶u̶chu̶ñ , je̱'e̱ Dios mu̶dyiibu̶ u̶u̶ch ngapxymyu̶dooybyu̶ñ y nmu̶duumbyu̶ñ , je̱' tu̶ kexy ,
44027024	y tu̶ xyñu̶ma'ayu̶ch : ‘ Ka'p mdzu̶gu̶'u̶y Pablo , je̱' ko tzipku̶xp jim mja'adu̶ch ma je̱'e̱ Roma mu̶j'ane̱'e̱mbu̶ wyinduuyu̶ñ , mu̶u̶d miich kyu̶xpu̶ je̱'e̱ Dios niwa'ana'añ yajtzo'oga'añ ku̶xyu̶ pu̶njaty jii barcu̶jooty miimb mu̶u̶d miich , ka'p je̱'e̱ ni tu'ug y'o'kku̶xu̶ch . ’
44027025	Paady nayjyootmu̶kmooyu̶gu̶x miich windzu̶ndu̶jk . U̶u̶ch nmu̶bu̶jkypyu̶ch je̱'e̱ Dios y jaanch je̱'e̱ du'un tyuna'añyii jyada'añyii , neby u̶u̶ch je̱'e̱ y'ángel tu̶ xyñu̶ma'ayu̶ñ .
44027026	Peru̶ tzipku̶xp nu̶kxy nmu̶jpojpe̱jtu̶m ajku̶xy ma tu'ug naax mejy'agujkpu̶ju̶ñ .
44027027	Mu̶me̱jtzsumaan u̶u̶ch najty ndu'uyo'oygyu̶xy , y jim u̶u̶ch najty nyajpaatku̶xy ma je̱'e̱ mejy mu̶dyiibu̶ xu̶u̶'ajtpu̶ñ Adriático ; xyajnú̶kxku̶xyu̶ch najty je̱'e̱ poj wimbe̱t ku'umu̶nák , y mu̶jkuwa'kxychuum je̱'e̱ barco yaj'yo'oybyu̶ nejwu̶u̶ygyu̶xy ko u̶u̶ch najty je̱'e̱ naax tu̶ nmu̶wingoongu̶xnu̶ .
44027028	Chi je̱'e̱ mejy kípxku̶xy du'uñdyu̶ najty kyu̶u̶ku̶chu̶ñ , y je̱' yajpu̶dzu̶u̶mgu̶xy ipx majmokxtu'ug metro kyu̶u̶ku̶ch , y jakjim'eembydyu̶gu̶'u̶ ja'adu'ook kípxku̶xy , y je̱' najty jim kyu̶u̶ku̶ch ipx juxtujk metro .
44027029	Y je̱' ko janch tzu̶gu̶u̶by najty ajku̶xy ko je̱'e̱ barco tzaagópt nu̶kxy pooñ , chi je̱'e̱ pujxk'ajo'kt mu̶daaxk nu̶u̶jooty pu̶daakku̶xy jim barco u̶x'aam , je̱'e̱ mu̶dyiibu̶ barco yajwa'kxu̶jpu̶ñ , janch du'un it xu̶u̶m y'oknay'ijxpáttu̶gu̶xu̶ch .
44027030	Chi je̱'e̱ barco yaj'yo'oybyu̶ oy wyinma'añbyaatku̶xy ko amechu̶ kye̱'e̱gaangu̶xy . Chi je̱'e̱ mutzkbarco nu̶u̶jooty pu̶daakku̶xy y ñi'i'íxy ñaybyu̶daaku̶ ajku̶xy neby je̱'e̱ pujxk'ajo'kt du'umbu̶ yajmu̶nakaangu̶xyu̶ñ jim barco ku'uduuy .
44027031	Mu̶'it je̱'e̱ Pablo awaanu̶yu̶ je̱'e̱ soldado windzú̶n y je̱'e̱ tziptuumbu̶tu̶jk ajku̶xy , nu̶maaygyu̶xy : — Pu̶nu̶ ke̱e̱kp adayaaba ja'ay ajku̶xy , miich ajku̶xy ka'p miich mni'idzookku̶xu̶ch .
44027032	Mu̶'it je̱'e̱ tziptuumbu̶tu̶jk xaach tzujktujkku̶xy mu̶dyiibu̶ je̱'e̱ mutzk barco najty mu̶u̶d kyuxóchu̶chu̶ñ , y chi je̱'e̱ mutzk barco ñu̶u̶dzu̶u̶mu̶ .
44027033	Moñyu̶ je̱'e̱ Pablo nigu̶xyu̶ ñu̶maayu̶ ajku̶xy ko wan we̱e̱nu̶ wingaayñajxku̶xy ; ñu̶maayu̶gu̶xy : — Cham mu̶me̱jtzsumaan ma miich ka'p m'okmaagu̶xnu̶ju̶ñ , y nan ka'p m'okkaay m'ok'uukku̶xnu̶ ko m'okjatytimy'ixaangu̶xy tii tunaan jadaanu̶bu̶ñ .
44027034	Cham nmu̶nukxtaakku̶xy ko kaaygyu̶x uukku̶x oy timywye̱e̱nu̶du̶'ajty , wan je̱'e̱ mmu̶k mmu̶jaa mbaatku̶xu̶ch , je̱' ko ka'p ni tii xyjyadaanu̶m ajku̶xy , y ni tu'uk je̱'e̱ mgu'uwaay kya'atu̶gooygu̶xyu̶ch .
44027035	Ko je̱'e̱ Pablo du'un myu̶naandaay , chi je̱'e̱ tzajkaagy tu'ug konu̶'ky y yejky je̱'e̱ Dioskujuuyu̶p jayu̶jp mayjya'ay winduuy , chi adugu̶u̶y y kyaaydyu̶gu̶u̶y .
44027036	Mu̶k'eemby je̱'e̱ mayjya'ay nigu̶xyu̶ jyootkugu̶ydyaaygyu̶xy y chi nandu'un kyaaydyu̶gu̶u̶ygyu̶xy .
44027037	Je̱' u̶u̶ch najty nigu̶xyu̶ barcu̶jooty nnaybyaattu̶gu̶xy me̱jtzmu̶go'px ja'atu̶gu̶'px majmokxtu'ug ja'ay .
44027038	Ko kyaaydyaay y'uuktaaygyu̶xy janch ku'uxyu̶ , chi je̱'e̱ trigo nu̶u̶gu'uju̶bijpku̶xy wan je̱'e̱ barco we̱e̱nu̶ pye'typyu̶'u̶wu̶ch .
44027039	Ko xyu̶u̶mu̶u̶y , je̱'e̱ barco yaj'yo'oybyu̶ ajku̶xy ka'p je̱'e̱ naax u̶xkajpku̶xy , peru̶ y'ijxku̶x tu'ug it ma je̱'e̱ mejy we̱e̱nu̶ kyuyo'oyu̶'u̶yu̶ñ y pu'ujooty najty jim ; y chi wyinma'añbyaatku̶xy ko je̱'e̱ barco jim mu̶baad jya'ady .
44027040	Chi je̱'e̱ xaach tzujktujku̶xy mu̶dyiibu̶ je̱'e̱ pujxk'ajo'kt najty mu̶u̶d kyuxóchu̶chu̶ñ , je̱'e̱ pujxk'ajo'kt mu̶dyiibu̶ barco yajwa'kxu̶jpu̶ñ , chi oy nu̶u̶jooty wyu̶'u̶mdaayñu̶ , chi je̱'e̱ barco kapt nu̶u̶gabu̶u̶ygyu̶xy . Chi je̱'e̱ wit pu̶daakku̶xy barco ku'uduum mu̶dyiibu̶ pojmajtzu̶bu̶ñ , y chi je̱'e̱ barco kaptu̶gu̶u̶ygyu̶xy , yajnú̶kxku̶xy tu̶yu̶ ma pyu'ujootyu̶chu̶ñ .
44027041	Peru̶ oy mu̶dnaybyaattu̶gu̶xy ma je̱'e̱ mejy najty me̱jtz it mu̶k jyanchkujy jyanchje'echu̶ñ . Chi je̱'e̱ barco oy pu'ujooty jye'pxy , janch ta'tzpú̶ky je̱'e̱ jyu̶jp oy pu'ujooty tyu̶gu̶'u̶y , ka'p mu̶baad y'ok'yu'kxnu̶ , chi je̱'e̱ y'u̶jx y'atuk y'awe̱ju̶ydyu̶gu̶u̶y mu̶u̶d je̱'e̱ mejy y mu̶u̶d je̱'e̱ pu'u myu̶jaa .
44027042	Chi je̱'e̱ tziptuumbu̶tu̶jk ja'ayaj'o'kta'awaañ ku̶xyu̶ je̱'e̱ pujxtu̶jkja'ay , ka'pu̶ yáwu̶p kye̱e̱kku̶xu̶ch .
44027043	Peru̶ ka'p je̱'e̱ soldado windzú̶n du'un ku'ubu̶jky , je̱' ko je̱'e̱ Pablo najty oy yajxón yajja'ada'añ , ni'igyu̶ nu̶maaygyu̶xy ko wan jaywyiin nu̶u̶du̶gu̶u̶ygyu̶xy pu̶njaty je̱'e̱ yaw jajtku̶xpu̶ñ y jya'tku̶xu̶ch tu̶'u̶tztuum ,
44027044	y mu̶dyiibu̶ je̱'e̱ yaw ka'p jajtku̶xyu̶ñ wan nu̶u̶du̶gu̶u̶ygyu̶xy mu̶u̶d je̱'e̱ pu'uy tu'ktúky o mu̶u̶d je̱'e̱ barco adujkt tu'ktúky . Y du'un u̶u̶ch oy nigu̶xyu̶ oy mu̶k nmejypu̶dzu̶u̶mdaaygyu̶xy .
44028001	Ko u̶u̶ch nigu̶xyu̶ nu̶u̶bu̶dzu̶u̶mdaay ajku̶xy , chi u̶u̶ch oy nejwu̶u̶ygyu̶xy ko je̱'e̱ naax mejy'agujkpu̶ najty xyu̶u̶'áty Malta .
44028002	Je̱'e̱ kunaax kugajpt u̶u̶ch janch mu̶j xypya'a''ayoogu̶x , chi je̱'e̱ ju̶u̶n mu̶j yajmu̶ju̶u̶ygyu̶xy , je̱' ko najty mu̶k jyanchtu̶u̶chkyu̶ch y jyanchtuubojy , y chi u̶u̶ch xyñu̶maaygyu̶xy ko u̶u̶ch miñ nxaamgu̶xy .
44028003	Chi je̱'e̱ Pablo jya'axytyu̶'u̶dz kajpmujktu̶gu̶u̶y y pu̶daaky ju̶u̶njooty , chi je̱'e̱ awa'andza'añdy tu'ug pyu̶dzu̶u̶my ; kye'egy najty mu̶u̶d je̱'e̱ anbu̶ , y chi ñayyujkmu̶guijtu̶ y chu'tzu̶ ma je̱'e̱ kyu̶'u̶ju̶ñ .
44028004	Ko je̱'e̱ kunaax kugajpt du'un ijxku̶xy ko je̱'e̱ awa'andza'añdy tyu̶u̶yña'ay ma je̱'e̱ Pablo kyu̶'u̶ju̶ñ , chi amíñ u̶xyu̶py ñayñu̶maayu̶gu̶xy : “ Adayaaba ja'ay ja'ayyaj'o'kpu̶ adaa da'a , oy yu̶'u̶ mejyjyooty tu̶ kya'a'o'ogy , ka'p je̱'e̱ tu̶ydyuumbu̶ tzajpjootypyu̶ a'ixu̶'u̶wu̶ch nu̶kxy jyakjugy'aty . ”
44028005	Chi je̱'e̱ Pablo kyu̶'u̶ winxu̶dikxy , oy je̱'e̱ awa'andza'añdy ju̶u̶njooty kya'ay , y ka'p ni nej jyajty .
44028006	Y ku̶xyu̶ je̱'e̱ ja'ay najty jya'ay'e̱jxku̶xy mu̶naa y'okkixu̶'u̶gyu̶ñ o mu̶naa y'ok'o'ogyu̶ñ , peru̶ tu̶ najty janch jeky jya'aja'ay'e̱jxku̶xy , ko ijxku̶xy ko ka'p ni nej jyaty , chi je̱'e̱ wyinma'añ yajtu̶gajtzku̶xy y myu̶naangu̶xy ko je̱'e̱ Pablo najty dyiósu̶ch .
44028007	Mu̶wingón je̱'e̱ jimbu̶ it lugaar jim najty yudaakt naax tu'ug mu̶dyiibu̶ je̱'e̱ ñiwindzú̶n xu̶u̶'ajtpu̶ñ Publio , je̱' najty je̱'e̱ jimbu̶ naax mejy'agujkpu̶ niwindzu̶n'ajtp y je̱' u̶u̶ch xyajja'ttaakku̶x y tu̶gu̶u̶g xu̶u̶ u̶u̶ch jim xyajkaay xyaj'uuky ajku̶xy .
44028008	Y du'un jyajty je̱'e̱ Publio najty tyeedy pu̶jku̶p ; ju̶u̶nba'am je̱'e̱ najty myu̶u̶d y mu̶u̶d je̱'e̱ ne'ptypya'am . Chi je̱'e̱ Pablo je̱'e̱ pa'amja'ay oy ku'ixy , chi je̱'e̱ Dios mu̶bu̶jktzooy , ku̶'u̶ni'ixajy y yajtzooky .
44028009	Ko adaa ayuuk du'un mu̶doogu̶xy , chi je̱'e̱ wiing pa'amja'ay nandu'un ñú̶kxku̶xy je̱'e̱ mu̶dyiibu̶ najty jim tzu̶naaygyu̶xpu̶ñ ma je̱'e̱ jimbu̶ naax mejy'agujkpu̶ju̶ñ , y nan tzookku̶x je̱' .
44028010	Mu̶u̶d adaa gyu̶xpu̶ u̶u̶ch nyajku'umaaygyu̶xy , y ko u̶u̶ch ja'adu'ook nbarcu̶tu̶gu̶u̶ygyu̶xy chi u̶u̶ch ku̶xyu̶ tijaty xymyooygyu̶xy , tijaty u̶u̶ch najty nyajmayjyajtku̶xypyu̶ñ je̱'e̱ nidu'uyo'oyu̶u̶k .
44028011	Tu̶gu̶u̶g po'o u̶u̶ch najty jim tu̶ n'ijtnu̶ ajku̶xy ma je̱'e̱ naax mejy'agujkpu̶ju̶ñ , chi u̶u̶ch nbarcu̶tu̶gu̶u̶ygyu̶xy ma tu'ug barco mu̶dyiibu̶ je̱'e̱ tu̶u̶chpyoj tiempo najty jim Malta tu̶ yajnáxyu̶ñ . Alejandría barco je̱'e̱ najty , y awinnax mu̶u̶d je̱'e̱ najty , je̱' najty y'awinnax je̱'e̱ myu̶dajtu̶py je̱'e̱ mu̶dyiibu̶ xu̶u̶'ajtku̶xpu̶ñ Cástor mu̶u̶d je̱'e̱ Pólux mu̶dyiibu̶ dyios'ajtypyu̶ñ ajku̶xy .
44028012	Chi u̶u̶ch oy nja'tku̶xy ma je̱'e̱ barco ni'igu̶daaktaakt mu̶dyiibu̶ xu̶u̶'ajtpu̶ñ Siracusa , jim u̶u̶ch tu̶gu̶u̶g xu̶u̶ nwu̶'u̶mu̶u̶ygyu̶xy ,
44028013	y chi u̶u̶ch jim ndzóngu̶xy barcu̶jooty , nnú̶kxku̶xyu̶ch tu'kmejypya'a tu'kmejypya'a u̶xtu̶ nja'tku̶xyu̶ch jim Regio . Kujaboom je̱'e̱ ju̶u̶nboj oy pyu̶dzu̶my , chi u̶u̶ch oy kumaaxk nja'tku̶xy jim Puteoli ,
44028014	jim u̶u̶ch je̱'e̱ mu̶bu̶jkpu̶du̶jk nije̱' nbaatku̶xy , je̱' u̶u̶ch xymyu̶ju̶u̶ydyaak xymyu̶nukxtaakku̶x ko u̶u̶ch jim tu'ksumaan nwu̶'u̶mgu̶xu̶ch , y chi u̶u̶ch jim ja'adu'ook ndzóngu̶xnu̶ba nnú̶kxyu̶ch jim Roma ajku̶xy .
44028015	Je̱'e̱ mu̶bu̶jkpu̶du̶jk mu̶dyiibu̶ najty jim Roma tzu̶naaygyu̶xpu̶ñ tu̶ najty je̱'e̱ ayuuk du'un ni'imu̶doogu̶xnu̶ ko u̶u̶ch najty jim nnú̶kxku̶xy , chi nije̱' chóngu̶xym oy u̶u̶ch xyjyu̶jpkubadu̶u̶ygyu̶xy ma xyu̶u̶'átyu̶ñ Foro de Apio y jakjim'e̱e̱mbyu̶ch oy jadyiiyu̶ xyjyakju̶jpkubadu̶u̶ygyu̶xy , ma xyu̶u̶'átyu̶ñ Tres Tabernas . Ko je̱'e̱ Pablo ju̶jpku'ixu̶u̶y je̱'e̱ mu̶bu̶jkpu̶du̶jk ajku̶xy , chi je̱'e̱ Dioskujuuyu̶p yejky , y chi jyootkugu̶u̶y .
44028016	Ko u̶u̶ch jim Roma nja'tku̶xy , y'a'ixu̶u̶ygyu̶x ko je̱'e̱ Pablo abu̶ky chu̶na'awu̶ch ma tu'ug yujkwa'añdyu̶jku̶ñ , y je'eyu̶ najty je̱'e̱ tziptuumbu̶ tu'ug kyweentu̶'adyii .
44028017	Tu̶gu̶u̶g xu̶u̶ju̶u̶by najty maabu̶ jim Roma jya'adyu̶ñ , ko je̱'e̱ Pablo kapxyñiguejxy je̱'e̱ judío win'ixy tyuumbu̶du̶jk ajku̶xy mu̶dyiibu̶ najty jim Roma tzu̶naaygyu̶xpu̶ñ . Ko ñayyo'oymyujku̶ ajku̶xy , chi nu̶maaygyu̶xy : — Mu̶gu'uktu̶jk ajku̶xy , oy u̶u̶ch tu̶ nga'atuundu̶góy ma je̱'e̱ judío ja'ay ajku̶xyu̶ñ y ma je̱'e̱ nmu̶j'áp nmu̶jteedy kyostumbre ajku̶xyu̶ñ , peru̶ je̱'e̱ judío ja'ay u̶u̶ch xymyajtzku̶x y xykyu̶'u̶ye̱jkku̶xyu̶ch ma je̱'e̱ romano tuungmu̶u̶dpu̶ju̶ñ jim Jerusalén ,
44028018	y ko u̶u̶ch xytyu̶ydyuungu̶xy , mu̶'it u̶u̶ch xyjya'anajtzmadzu̶'u̶waañ ajku̶xy ko ti poky ka'apaatku̶xy ma u̶u̶chu̶ñ mu̶dyiibu̶ u̶u̶ch xyajku'u'o'ogu̶'u̶wu̶bu̶ñ ajku̶xy .
44028019	Peru̶ ka'p je̱'e̱ judío ja'ay du'un ku'ubu̶jkku̶xy ko u̶u̶ch nyajnajtzmadzu̶'u̶wu̶ch , y chi u̶u̶ch nayñibu̶jktzowu̶u̶yu̶ ko u̶u̶ch ya nyajtu̶ydyúnu̶ch ma je̱'e̱ Roma mu̶j'ane̱'e̱mbu̶ju̶ñ , oy u̶u̶ch tii xu̶'u̶wu̶ñ nga'amu̶u̶du̶ch mu̶u̶d u̶u̶ch je̱'e̱ nmu̶gunaax nmu̶gugajpt ajku̶xy .
44028020	Paady tu̶ ngapxyñigue̱jxku̶xy ko n'ixaangu̶xy y nyajmu̶dmu̶dya'agaangu̶xy tii u̶u̶ch ko nbujxtu̶jk'u̶ña'ay . Je̱' ko u̶u̶ch ajtu̶m ajku̶xy je̱'e̱ Israel ja'ay nja'ay'e̱jxu̶m ajku̶xy ko je̱'e̱ Dios je̱'e̱ ja'ay yajjuugypyu̶ga'añ je̱'e̱ tu̶u̶bu̶ y'o'kku̶xy , paady u̶u̶ch jada'achám mach cadeenu̶ mu̶u̶d nyajpaady .
44028021	Chi je̱' y'adzoogu̶xy : — U̶u̶ch ajku̶xy ka'anu̶ u̶u̶ch ni tii naky xyñija'tku̶xyñu̶ mu̶dyiibu̶ jim Judea tzombu̶ñ mu̶u̶d miich kyu̶xpu̶ , y ni tu'ug je̱'e̱ nmu̶gu'ugtu̶jk ajtu̶m ajku̶xy je̱'e̱ judío ja'ay ju̶bu̶k tu̶ xykya'anigápx xykya'animu̶dyaakku̶xy mu̶dyiibu̶ ya tu̶ jya'tku̶xyu̶ñ , tu̶ chóngu̶xy jim .
44028022	Peru̶ nja'a''amdo'idaangu̶xypyu̶ch neby miich mmu̶dya'aga'añu̶ñ , je̱' ko nnejwu̶u̶ygyu̶xypyu̶ch ko oy ma'eemby je̱'e̱ ja'ay jembyu̶ u̶xpu̶jku̶ñ mu̶dzip'ajtku̶xy .
44028023	Chi je̱'e̱ xu̶u̶ tzuu agapxy ajku̶xy . Ko oy paaty mu̶naa najty je̱'e̱ xu̶u̶ tzuu tu̶ agápxku̶xyu̶ñ , chi je̱'e̱ mayjya'ay ñayyo'oymyujku̶gu̶xy ma je̱'e̱ Pablo jya'ttaakt najty mu̶u̶du̶chu̶ñ . Janch jopyñu̶ kyapxtu̶gu̶u̶y myu̶dyaaktu̶gu̶u̶ygyu̶xy u̶xtu̶ oychuunu̶ oy yajmaaygyu̶xy . Ja'ayajmu̶dmu̶dyaaku̶gu̶x je̱'e̱ Pablo je̱'e̱ Dios y'ane̱'e̱mu̶ñ , jya'ayajmu̶bu̶gaanu̶gu̶xy je̱'e̱ Jesús y'ayuuk tyu̶y'ajt neby je̱'e̱ Moisés y'ane̱'e̱mu̶ñ , y neby je̱'e̱ Dios y'ayuuknajtzkapxu̶u̶ybyu̶du̶jk ñaky kyuja'ayu̶chu̶ñ ajku̶xy .
44028024	Nije̱' mu̶bu̶jkku̶xy neby je̱'e̱ Pablo najty myu̶na'añu̶ñ , y nije̱' ka'p mu̶bu̶jky ajku̶xy .
44028025	Y je̱' ko ka'p najty amíñ u̶xyu̶py ñay'ayuukwinju̶wu̶u̶yu̶gu̶xy , chi ixy ka'a'íxy yo'oychóngu̶xnu̶ . Chi je̱'e̱ Pablo ñu̶maayu̶gu̶xy : — Tu̶y tu'uda'agy je̱'e̱ Espíritu Santo yajkápxy je̱'e̱ nmu̶j'áp nmu̶jteedy ajtu̶m ajku̶xy , ko je̱'e̱ y'ayuuknajtzkapxu̶u̶ybyu̶ Isaías , myu̶naañ :
44028026	‘ Nu̶kx je̱'e̱ ja'ay nu̶maaygyu̶x : Miich ajku̶xy oy miich mja'amu̶doogu̶xu̶ch , peru̶ ka'p mwinju̶wu̶u̶ygyu̶xu̶ch ; y oy miich mja'awindú̶kxku̶xu̶ch , peru̶ ka'p m'ijxku̶xu̶ch .
44028027	Je̱' ko janch juuñ adayaaba ja'ay jyoot wyinma'añ ajku̶xy , aduky tyadzak yu̶'u̶ ajku̶xy , y nan wiimbi'idz yu̶'u̶ ajku̶xy , ka'pu̶ y'ijxku̶xu̶ch y ka'pu̶ myu̶doogu̶xu̶ch , y ka'pu̶ tii winju̶wu̶u̶ygyu̶xu̶ch ; y nan ka'pu̶ jyootwimbijtku̶xu̶ch ma u̶u̶chu̶ñ , y ka'pu̶ u̶u̶ch nyajtzo'ogu̶ch ajku̶xy . ’
44028028	Nejwu̶u̶ygyu̶x miich , ko jada'achám y neby je̱'e̱ xu̶u̶ tiempo jyaknu̶kxa'añu̶ñ , Dios y'awaanu̶u̶by je̱'e̱ aanu̶mu̶ ni'idzooku̶ñ ma je̱'e̱ ka'pu̶ jyudíoja'ayu̶chu̶ñ ajku̶xy , y je̱'e̱ju̶tztú̶y y'amdoo'ídu̶py je̱' ajku̶xy .
44028030	Me̱jtzjumu̶jt je̱'e̱ Pablo jim ka'pxy y'ijty ma je̱'e̱ tu̶jk mu̶dyiibu̶ najty y'ajuydyujkypyu̶ñ jim Roma , y oy yajxón najty jim u̶u̶'adzóy kapx'adzoy ku̶xyu̶ pu̶njaty najty nu̶kxy kyu'ixy myu̶gapxyiiju̶ñ .
44028031	Agujk jootkujk najty je̱'e̱ Dios y'ane̱'e̱mu̶ñ u̶u̶wa'kxy kapxwa'kxy y yaj'u̶xpú̶ky je̱'e̱ Windzú̶n Jesús y'ayuuk tyu̶y'ajt , y ni pu̶n najty ni nej kya'atúñ kya'anu̶ma'ayii y nan ni pu̶n najty kya'a'agapxtugyii .
45001001	U̶u̶ch Pablo , je̱'e̱ Jesucristo myu̶duumbu̶ , cham adaa naky nyajnijayu̶u̶ygyu̶xy , Dios u̶u̶ch tu̶ xyajni'ipú̶ky y tu̶ xywyin'íxyu̶ch ko u̶u̶ch n'apóstol'ádu̶ch ma je̱'e̱ju̶ñ , neby u̶u̶ch je̱'e̱ ayuuk tu̶y'ajt mu̶baad ngapxwa'kxyu̶ñ je̱'e̱ mu̶dyiibu̶ aanu̶mu̶ ni'idzooku̶ñ ye̱jkpu̶ñ .
45001002	Dios tu̶ najty adayaaba ayuuk tu̶y'ajt jékyu̶p ni'inigápxnu̶ ma je̱'e̱ y'ayuuknajtzkapxu̶u̶ybyu̶du̶jk ajku̶xyu̶ñ ko du'un kujaaygyu̶xu̶ch ma je̱'e̱ kunukxypyu̶ ñakyu̶ñ .
45001003	Je̱'e̱ ayuuk tu̶y'ajt mu̶dyiibu̶ nigapxpu̶ñ je̱'e̱ y'Ung Jesucristo , je̱'e̱ nWindzú̶n ajtu̶m ajku̶xy , ko ya naaxwiiñ mya'axung'ajty neby je̱'e̱ naaxwiiñjya'ayu̶ñ , je̱'e̱ mu̶j'ane̱'e̱mbu̶ David je̱'e̱ ok'ung ok'ana'k'ajtu̶ ,
45001004	peru̶ ko je̱'e̱ jyuugypyu̶jky , mu̶'it yajni'igu̶xu̶'ky ko jim choñ ma je̱'e̱ Diosu̶ñ , ko wya'adzja'ayu̶ch y mu̶'it du'un ñi'igu̶xu̶'ky ko Dios Ungu̶ch y chi je̱'e̱ mu̶k'ajt ku̶xyu̶ myooyu̶ .
45001005	Jesucristo kyu̶xpu̶ je̱'e̱ Dios may'ajt tu̶ tuñ ma u̶u̶chu̶ñ ko u̶u̶ch n'apóstol'ádu̶ch , y ngapxwa'kxu̶chu̶ch je̱'e̱ y'ayuuk tyu̶y'ajt , wan je̱'e̱ ja'ay myu̶bu̶gu̶u̶ju̶ch ma je̱'e̱ naax kajpt kú̶xyu̶ju̶ñ y kyapxymyu̶dowu̶u̶ju̶ch .
45001006	Y ma je̱' ajku̶xyu̶ñ , miich nandu'un ajku̶xy mu̶dyiibu̶ jim Roma tzu̶naaygyu̶xpu̶ñ . Xchojkku̶xp xyjyu̶wu̶u̶ygyu̶xp je̱'e̱ Dios , y nan tu̶ nandu'un xywyin'ijxku̶xy ko je̱'e̱ Jesucristo xyjya'ay'ajtku̶xu̶ch y myajpaatku̶xu̶ch tu'ugyu̶ ma je̱'e̱ jya'ayu̶ñ .
45001007	Wan je̱'e̱ Dios u̶u̶ch je̱'e̱ nDeedy ajtu̶m y je̱'e̱ Windzú̶n Jesucristo oy'ajt may'ajt tuñ ma miich ajku̶xyu̶ñ , y xyajjootkujk'ajtku̶xu̶ch .
45001008	Jayu̶jp u̶u̶ch je̱'e̱ Dioskujuuyu̶p nyeky ma je̱'e̱ Diosu̶ñ mu̶u̶d je̱'e̱ Jesucristo kyu̶xpu̶ y mu̶u̶d miich kyu̶xpu̶ nidu'ug nidu'ug ajku̶xy , je̱' ko xii yaa je̱'e̱ ayuuk du'un wyu̶dity ko je̱'e̱ Jesucristo y'ayuuk tyu̶y'ajt mmu̶bu̶jku̶ ajku̶xy .
45001009	Dios , je̱'e̱ mu̶dyiibu̶ u̶u̶ch tu'ug'aa tu'ugjoot nmu̶duumbyu̶ñ ; ngapxwa'kxu̶ch je̱'e̱ y'Ung Jesucristo y'ayuuk tyu̶y'ajt , je̱' nidu̶y'ajt'ajtp ko je'emy nja'aymye̱jtzku̶xy ko u̶u̶ch je̱'e̱ Dios nmu̶bu̶jktzóy ;
45001010	y nmu̶bu̶jktzooybyu̶ch je̱'e̱ Dios je'emy , pu̶nu̶ je̱' naty du'un tzojkp , nu̶kxy miich ngu'ijxku̶xy nmu̶gápxku̶xy .
45001011	Je̱' ko je'emy nja'a'ixaangu̶xy nja'ajakyajwingapxu̶'u̶waangu̶xy je̱'e̱ oybyu̶ , je̱'e̱ mu̶dyiibu̶ je̱'e̱ Dios yejkypyu̶ñ Espíritu Santo kyu̶xpu̶ , wan tu'ug'aa tu'ugjoot mmu̶bu̶jkku̶xu̶ch ka'pu̶ je̱'e̱ mmu̶bu̶jku̶ñ myajtu̶gooygyu̶xu̶ch .
45001012	Du'un u̶u̶ch je̱'e̱ du'un ndijy wan du'un amíñ u̶xyu̶py nayjyootmu̶kmu̶gápxu̶mu̶ch ajku̶xy mu̶u̶d je̱'e̱ mu̶bu̶jku̶ñ mu̶dyiibu̶ miich mmu̶dajtku̶xypyu̶ñ y mu̶dyiibu̶ u̶u̶ch nmu̶dajtypyu̶ñ .
45001013	Peru̶ ndzojkypyu̶ch mnejwu̶u̶ygyu̶xu̶ch , mu̶gu'uktu̶jk ajku̶xy , ko ka'anaag'ook u̶u̶ch du'un tu̶ nja'amu̶na'añ ko tu̶ nja'anu̶kxa'añu̶ch ma miich ajku̶xyu̶ñ ; nu̶kxy ngu'ixaangu̶xy nmu̶gapxaangu̶xy , peru̶ ni chamnu̶baadnu̶ch du'un nga'ayajnibadu̶'u̶yñu̶ . Du'un u̶u̶ch du'un nja'atzóky nja'ayajwingapxu̶'u̶waangu̶xy miich je̱'e̱ Dios y'ayuuk tyu̶y'ajt , wan du'un mnimayu̶u̶ygyu̶xu̶ch neby je̱'e̱ mu̶bu̶jkpu̶du̶jk tu̶ ñimayu̶u̶ygyu̶xyu̶ñ majátyu̶ch je̱'e̱ Dios y'ayuuk tyu̶y'ajt tu̶ ngapxwa'kxu̶ju̶ñ ma je̱'e̱ ka'pu̶ jyudíoja'ayu̶chu̶ñ ajku̶xy .
45001014	U̶u̶ch xypyaatpu̶ch ngapxwa'kxu̶chu̶ch je̱'e̱ Dios y'ayuuk tyu̶y'ajt ma je̱'e̱ ja'ay nigu̶xyu̶ ajku̶xyu̶ñ , ma je̱'e̱ griego ja'ay y ma je̱'e̱ ka'pu̶ griegoja'ayu̶ch ajku̶xyu̶ñ , ma je̱'e̱ u̶xpu̶kyjya'ay y ma je̱'e̱ ka'pu̶ y'u̶xpu̶kyjya'ayu̶ch ajku̶xyu̶ñ ,
45001015	paady u̶u̶ch njanchnijoot'áty ngapxwa'kxa'añu̶ch je̱'e̱ Dios y'ayuuk tyu̶y'ajt nandu'un ma miich ajku̶xyu̶ñ mu̶dyiibu̶ jim Roma tzu̶naaygyu̶xpu̶ñ .
45001016	Ka'p u̶u̶ch je̱'e̱ Dios y'ayuuk tyu̶y'ajt nmu̶dzo'oydyuunu̶ , je̱' ko je̱' je̱'e̱ Dios myu̶k'ajtu̶ñ , wan je̱'e̱ ja'ay ku̶xyu̶ pu̶njaty mu̶bu̶jkku̶xpu̶ñ je̱'e̱ aanu̶mu̶ ni'idzooku̶ñ paatku̶xu̶ch , timyjyayu̶jp je̱'e̱ judío ja'ay ajku̶xy y jak'u̶x'aam je̱'e̱ ka'pu̶ jyudíoja'ayu̶ch ajku̶xy .
45001017	Adaa Dios y'ayuuk tyu̶y'ajt xyajnejwu̶u̶yu̶mb neby je̱'e̱ Dios nnu̶u̶ nboky xywyinmé̱kxu̶yu̶ ajtu̶m ajku̶xy ; xywyinmé̱kxu̶py je̱'e̱ nnu̶u̶ nboky ajtu̶m ajku̶xy je̱' ko nmu̶bu̶jku̶m ajku̶xy , y je̱'e̱du̶'ajty ko nmu̶bu̶jku̶m ajku̶xy . Du'un je̱'e̱ Dios ñaky myu̶na'añ : “ Je̱'e̱ wa'adzja'ay tzu̶na'awu̶p je̱'e̱ wiinu̶u̶xu̶u̶ mu̶u̶d je̱'e̱ mu̶bu̶jku̶ñ mu̶dyiibu̶ myu̶u̶du̶ñ . ”
45001018	Nejwu̶u̶yu̶mby ko jiiby tzajpjooty je̱'e̱ mu̶jtzaachpyu̶ chooñ mu̶dyiibu̶ je̱'e̱ Dios kyejxypyu̶ñ ma je̱'e̱ ja'ay ku̶xyu̶ mu̶dyiibu̶ ju̶bu̶k axu̶u̶g ja'ay'ajtku̶xpu̶ñ y mu̶dyiibu̶ ka'p tyu'uda'agyu̶chu̶ñ ajku̶xy , je̱' ko mu̶u̶d je̱'e̱ ju̶bu̶k axu̶u̶g ja'ay'ajtu̶ñ je̱'e̱ Dios tyu̶y'ajt mu̶u̶d agapxtujku̶ ajku̶xy neby kya'ayajnejwu̶'u̶wu̶chu̶ñ .
45001019	Mu̶dyiibu̶ yajnejwu̶u̶by ma je̱'e̱ Diosu̶ñ , je̱' ñejwu̶u̶ygyu̶xypy je̱'e̱ oy yajxón , je̱' ko je̱'e̱ Dios je̱'e̱ ku̶'u̶m tu̶ yajnejwu̶u̶yu̶gu̶xyu̶ .
45001020	Je̱'e̱ mu̶dyiibu̶ ka'p n'ijxu̶m ajku̶xy ma je̱'e̱ Diosu̶ñ mu̶baad je̱'e̱ nnejwu̶u̶yu̶m ajku̶xy , pu̶nu̶ nyajmiin nyajme̱jtzu̶mby je̱'e̱ njoot nwinma'añ ajtu̶m ajku̶xy ko n'ijxu̶m ajku̶xy je̱'e̱ mu̶dyiibu̶ tu̶ tuñu̶ñ . Mu̶naaba je̱'e̱ Dios naaxwiimbu̶ yajkojyu̶ñ ni'igu̶xu̶'kp je̱'e̱ du'un oy yajxón , ko je̱' Dios y ko je̱'e̱ myu̶k'ajtu̶ñ ka'p nimu̶naaxu̶u̶ kyú̶xu̶ch tyu̶góyu̶ch . Paady je̱'e̱ ju̶bu̶kja'ay axu̶u̶gja'ay ka'p wyinmajtzu̶gu̶xyu̶ yajwinmé̱kxku̶xu̶ch .
45001021	Oy du'un tu̶ ja'anejwu̶u̶ygyu̶xy ko je̱'e̱ Dios jyiiju̶ch , peru̶ ka'p tu̶ yajmu̶j'ajtku̶xy neby je̱'e̱ Diosu̶ñ ni ka'p je̱'e̱ Dioskujuuyu̶p tu̶ mooygyu̶xy . Je̱' je̱'e̱ je'eyu̶ wyinmaay'anajxku̶xypy je̱'e̱ tzuuwinma'añ ka'pu̶ chobaady , y je̱'e̱ xye̱xjoot xye̱xwinma'añ ajku̶xy ju̶bu̶ktuum je̱'e̱ tu̶ kya'anu̶ .
45001022	Je̱' du'un je̱'e̱ myu̶naangu̶xy ko kyuwinma'añdyu̶ch ajku̶xy , peru̶ janch tzuu je̱'e̱ ajku̶xy ;
45001023	tu̶ je̱'e̱ Dios y'oy'ajtu̶ñ yajtu̶gajtzku̶xnu̶ , je̱'e̱ Dios ka'pu̶ y'o'ogy , y yajmu̶jtu̶gu̶u̶ygyu̶xnu̶ je̱'e̱ ja'ay y'awinnax ajku̶xy , je̱'e̱ ja'ay mu̶dyiibu̶ o'kp tu̶gooybyu̶ñ , u̶xtu̶ je̱'e̱baad tu̶ yajmu̶jtu̶gu̶u̶ygyu̶xnu̶ je̱'e̱ joon muuxy y'awinnax ajku̶xy , je̱'e̱ no'on ju̶yujk mu̶dyiibu̶ kyu̶'u̶ tyeky mu̶daaxk ajku̶xyu̶ñ y je̱'e̱ tza'añ ju̶yujk ajku̶xy .
45001024	Paady je̱'e̱ Dios tu̶ ñajtz'ixu̶u̶yu̶gu̶xnu̶ mu̶u̶d je̱'e̱ jyu̶bu̶ktzojku̶ñ ajku̶xy mu̶dyiibu̶ myu̶dajtku̶xypyu̶ñ , y du'un du'un amíñ u̶xyu̶py tu̶ ñaymyu̶duundu̶gooyu̶gu̶xy mu̶u̶d je̱'e̱ mu̶dyiibu̶ oymyu̶dzo'oydyuunu̶ju̶ñ .
45001025	Chi ka'p je̱'e̱ Dios tyu̶y'ajt mu̶jpu̶daaku̶ ajku̶xy , je̱' je̱'e̱ yajmu̶jtu̶gu̶u̶ygyu̶xypy je̱'e̱ ja'ay y'anu̶u̶mu̶dya'aky ajku̶xy , y je̱' tu̶ mu̶jpu̶daakku̶xy y tu̶ windzu̶gu̶u̶ygyu̶xy je̱'e̱ mu̶dyiibu̶ je̱'e̱ Dios tu̶ yajkojyu̶ñ , y ka'p jye̱'e̱ju̶ch je̱'e̱ Dios je̱'e̱ mu̶dyiibu̶ tu̶ yajkoju̶gu̶xyu̶ñ y mu̶dyiibu̶ paattu̶bu̶ñ windzu̶gu̶u̶y o'owu̶dajtku̶xu̶ch wiinu̶u̶xu̶u̶ wiinu̶u̶tiempo . Jaanch adaa du'un .
45001026	Paady je̱'e̱ Dios tu̶ ñajtz'ixu̶u̶yu̶gu̶xnu̶ ma je̱'e̱ oycho'oydyuunu̶ba winma'añdyu̶ñ . U̶xtu̶ je̱'e̱ tyo'oxyu̶jk je̱'e̱ to'oxyu̶jk'adyiibyu̶ tu̶ yajtu̶gajtzku̶xnu̶ y'adu̶u̶tzku̶xnu̶ neby ka'p pyadyiiju̶ñ ,
45001027	nandu'un je̱'e̱ ya'aydyu̶jktu̶jk , tu̶ je̱'e̱ ya'aydyu̶jk'adyiibyu̶ yajtu̶gajtzku̶xnu̶ neby jya'apadyiiju̶ñ mu̶dmaagu̶xu̶ch mu̶dpókxku̶xu̶ch je̱'e̱ tyo'oxyu̶jk ajku̶xy , y amíñ u̶xyu̶py je̱'e̱ ñayñijoot'ajtu̶gu̶xyu̶ ñaymyu̶dma'awaan ñaymyu̶dpokxaanu̶gu̶xy . Agu̶ ya'aydyu̶jk je̱'e̱ ñaymyu̶dmaawu̶gu̶xy y y'adu̶u̶tzku̶xy oycho'oydyuunu̶ , y du'un je̱'e̱ kyu̶'u̶mni'kx kyu̶'u̶mgópt du'un tzaachpyu̶ mooygyu̶xy ko du'un tyuundu̶gooygyu̶xy .
45001028	Je̱' ko ka'p je̱'e̱ Dios ku'ubu̶gaangu̶xy , paady je̱'e̱ Dios tu̶ ñajtz'ixu̶u̶yu̶gu̶xy ma je̱'e̱ jyu̶bu̶kjoot jyu̶bu̶kwinma'añ ajku̶xyu̶ñ , wan ju̶bu̶k axu̶u̶g y'adu̶u̶tzku̶xu̶ch neby ka'p pyadyiiju̶ñ y'adu̶u̶tzku̶xu̶chu̶ñ .
45001029	Tyuungu̶xypy je̱'e̱ ju̶bu̶kpu̶ axu̶u̶gpu̶ ku̶xyu̶ , je̱'e̱ ju̶bu̶kja'ay'adyiibyu̶ , je̱'e̱ ku̶xyu̶ adzojku̶ñ y je̱'e̱ ju̶bu̶kja'ay'ajtu̶ñ . Ka'p je̱'e̱ myu̶gu'ugtu̶jk tii yajmu̶'oy'ijxku̶xy , ja'ayyaj'o'kku̶xp , janch tzipja'ay ajku̶xy , janch anu̶u̶játy ajku̶xy , ka'p je̱'e̱ myu̶gu'ug ixaangu̶xy y janch agapx ajku̶xy .
45001030	Ñigápxku̶xypy ñimu̶dyaakku̶xypy je̱'e̱ myu̶gu'ugtu̶jk ju̶bu̶kjaty axu̶u̶gjáty , myu̶dzip'ajtku̶xypy je̱'e̱ Dios , myu̶yaax myu̶jojku̶xypy je̱'e̱ myu̶gu'ugtu̶jk , naygyu'umaayu̶gu̶xp ku̶'u̶m y mu̶j ku̶xp ñayjyu̶wu̶u̶yu̶gu̶xy ; yajkojku̶xypy je̱'e̱ ju̶bu̶kja'ay'adu̶u̶ y ka'p je̱'e̱ tyaj tyeedy u̶u̶mu̶doogu̶xy kapxymyu̶doogu̶xy ,
45001031	ka'p yajmu̶gapxaan yaj'ane̱'e̱maangu̶xy , ka'p je̱'e̱ y'ayuuk kuydyuungu̶xy , ka'p ni pu̶n tzojkku̶xy ju̶wu̶u̶ygyu̶xy , ka'p ni pu̶n mu̶me̱kxtujkku̶xy y ka'p ni pu̶n pa'a''ayoogu̶xy .
45001032	Ñejwu̶u̶ygyu̶xypy oy yajxón ko je̱'e̱ Dios du'un tu̶ yajnigu'udugu̶'u̶y ko pu̶n adaa du'umbu̶ ju̶bu̶kpu̶ axu̶u̶gpu̶ tuungu̶xpu̶ñ , ku'udu̶gooygyu̶xu̶p je̱'e̱ wiinu̶u̶xu̶u̶ ; peru̶ oy du'un ja'anejwu̶u̶ygyu̶xy , tyuun'adu̶u̶tzku̶xypy je̱'e̱ ju̶bu̶kpu̶ axu̶u̶gpu̶ y u̶xtu̶ xondaakku̶xp ko je̱'e̱ wiingpu̶ myu̶gu'ugtu̶jk du'un nandu'un ijxku̶xy y'adu̶u̶tzku̶xy neby je̱' ajku̶xyu̶ñ .
45002001	Paady miich , ka'p miich mwinme̱kxu̶ñ , miich mu̶dyiibu̶ je̱'e̱ wiingpu̶ mmu̶gu'ug pyoky myaj'u̶x'ijxypy myajpa'ijxypyu̶ñ ; oy miich naty mja'apú̶nu̶chpyu̶ . Ko je̱'e̱ wiingpu̶ mmu̶gu'ug pyoky myaj'u̶x'íxy myajpa'íxy , ku̶'u̶m naty du'un mnaychaachpyu̶mo'oyii y nandu'un miich naty m'adu̶u̶tzpu̶ neby je̱' ajku̶xyu̶ñ .
45002002	U̶u̶ch nnejwu̶u̶by ajtu̶m ajku̶xy ko je̱'e̱ Dios tu̶ydyuumb je̱' du'un neby tyu̶y'ajtu̶chu̶ñ ko tzaachtyúñ pu̶n naty du'un ja'ay'ajtku̶xpu̶ñ .
45002003	Y miich mu̶dyiibu̶ je̱'e̱ wiingpu̶ mmu̶gu'ug pyoky myaj'u̶x'ijxypy myajpa'ijxypyu̶ñ y nandu'un naty m'adu̶u̶tzpu̶ neby je̱' ajku̶xyu̶ñ . Miich ka'p mni'idzo'ogu̶ch ko naty je̱'e̱ Dios xchaachtyuna'añ .
45002004	Miich m'u̶xtijpy je̱'e̱ Dios y'oy'ajtu̶ñ je̱'e̱ mu̶dyiibu̶ ka'p nimu̶naaxu̶u̶ kyu̶xy tyu̶goyu̶ñ , je̱'e̱ mye̱kxtujku̶ñ y ko ka'p tii yujkpú̶ky yujk'íxy , ni mga'akweentu̶túñ ko je̱'e̱ y'oy'ajtu̶ñ du'un xyjya'ayajjootwimbijtp ma je̱'e̱ Diosu̶ñ .
45002005	Peru̶ miich , je̱' ko janch xe̱x je̱'e̱ mjoot mgu'ubajk y ka'p mjootwimbida'añ ma je̱'e̱ Diosu̶ñ , ni'igyu̶ je̱'e̱ mdzaachpyu̶ miich ku̶'u̶m myajni'ibéty mu̶dyiibu̶ nu̶kxy mbaady m'ixy ko naty je̱'e̱ xu̶u̶ jumu̶jt tu̶ paatnu̶ mu̶naa je̱'e̱ Dios naaxwiiñjya'ay tzaachtyuna'añu̶ñ mu̶u̶d je̱'e̱ tyu̶y'ajtu̶ñ ,
45002006	y chi nidu'ug nidu'ug yajnibu̶dagu̶'u̶wa'añ neby naty tu̶ jya'ay'átyu̶ñ .
45002007	Myo'owu̶py je̱'e̱ jugy'ajtu̶ñ wiinu̶u̶xu̶u̶bu̶ pu̶n je̱'e̱ oy'ajtu̶ñ , y je̱'e̱ ku'umaayu̶ñ y je̱'e̱ jugy'ajtu̶ñ ka'pu̶ nimu̶naaxu̶u̶ kyu̶xy tyu̶goy , y amuumdu'ugjoot tu̶ a'ijx ju̶jp'ijxku̶xyu̶ñ tuungu̶xy je̱'e̱ oybyu̶ .
45002008	Peru̶ chaachtyúnu̶py je̱'e̱ ja'ay mu̶u̶d je̱'e̱ jyootma'tu̶ñ je̱'e̱ mu̶dyiibu̶ ka'p kyapxymyu̶doogu̶xyu̶ñ , je̱'e̱ mu̶dyiibu̶ je̱'e̱ tu̶y'ajt mu̶dzip'ajtku̶xpu̶ñ , y tuungu̶xy je̱'e̱ ju̶bu̶kpu̶ .
45002009	Mínu̶p je̱'e̱ tzaachpyu̶ ayo'on y taju̶ñ maayu̶ñ ma je̱'e̱ ja'ay ku̶xyu̶ ajku̶xyu̶ñ mu̶dyiibu̶ je̱'e̱ ju̶bu̶kpu̶ tuungu̶xpu̶ñ , je̱'e̱ judío ja'ay jayu̶jp'ajtku̶xu̶p , peru̶ nandu'un je̱'e̱ ka'pu̶ jyudíoja'ayu̶ch ajku̶xy .
45002010	Peru̶ pu̶n je̱'e̱ oybyu̶ tuungu̶xpu̶ñ , mooyu̶gu̶xu̶p je̱'e̱ Dios nigu̶xyu̶ je̱'e̱ oy'ajtu̶ñ , je̱'e̱ ku'umaayu̶ñ y je̱'e̱ jootkujk'ajtu̶ñ , je̱'e̱ judío ja'ay jayu̶jp'ajtku̶xu̶p , peru̶ nandu'un je̱'e̱ ka'pu̶ jyudíoja'ayu̶ch ajku̶xy .
45002011	Je̱' ko ka'p je̱'e̱ Dios je̱'e̱ ja'ay win'ixy tzoky , y'agu̶tzojktaaby je̱'e̱ ku̶xyu̶ wanpú̶nu̶ch :
45002012	Ku̶xyu̶ pu̶n pokytyuungu̶xpu̶ñ pu̶nu̶ ka'p je̱'e̱ Moisés y'ane̱'e̱mu̶ñ naty nejwu̶u̶yu̶ ajku̶xy , yajtu̶ydyuungu̶xu̶p je̱' ko je̱'e̱ Moisés y'ane̱'e̱mu̶ñ naty ka'anejwu̶u̶yu̶ ajku̶xy ; peru̶ pu̶n pokytyuungu̶xpu̶ñ oy naty je̱'e̱ Moisés y'ane̱'e̱mu̶ñ ja'anejwu̶u̶yu̶ ajku̶xy , yajtu̶ydyuungu̶xu̶p je̱' du'un neby je̱'e̱ Moisés y'ane̱'e̱mu̶ñ y'ane'emyu̶ñ , je̱' ko je̱'e̱ Moisés y'ane̱'e̱mu̶ñ naty nejwu̶u̶yu̶ ajku̶xy .
45002013	Je̱' ko ka'p je̱' awa'adzpu̶dzu̶u̶mgu̶xp je̱'e̱ mu̶dyiibu̶ je̱'e̱ Moisés y'ane̱'e̱mu̶ñ je'eyu̶ amdo'ijtku̶xpu̶ñ , je̱' awa'adzpu̶dzu̶u̶mgu̶xp je̱'e̱ mu̶dyiibu̶ je̱'e̱ Moisés y'ane̱'e̱mu̶ñ kuydyuungu̶xpu̶ñ .
45002014	Peru̶ ko je̱'e̱ ja'ay je̱'e̱ ka'pu̶ jyudíoja'ayu̶ch je̱'e̱ oybyu̶ tuungu̶xy neby je̱'e̱ Moisés y'ane̱'e̱mu̶ñ y'ane'emyu̶ñ oy je̱'e̱ Moisés y'ane̱'e̱mu̶ñ naty ka'amu̶dajtu̶ ajku̶xy , je̱' ku̶'u̶m yajni'igu̶xu̶'kku̶xp ko je̱'e̱ oybyu̶ mu̶baad yajtúñ ,
45002015	y jii je̱'e̱ yajni'igu̶xu̶'kku̶xy neby jya'ay'ajtku̶xyu̶ñ ko je̱'e̱ Moisés y'ane̱'e̱mu̶ñ mu̶dajtu̶ ajku̶xy ma je̱'e̱ y'aa jyoot ajku̶xyu̶ñ . Je̱'e̱ kyu̶'u̶mjoot kyu̶'u̶mwinma'añ je̱'e̱ du'un yajni'igu̶xu̶'ku̶gu̶xp , y je̱'e̱ kyu̶'u̶mjoot kyu̶'u̶mwinma'añ yajpokykya'awu̶gu̶xu̶p o ka'ayajpokykya'awu̶gu̶xu̶p ,
45002016	je̱'e̱ mu̶'it xu̶u̶ ko naty je̱'e̱ Jesucristo mu̶u̶d je̱'e̱ Dios y'ane̱'e̱mu̶ñ je̱'e̱ naaxwiiñjya'ay ku̶xyu̶ tu̶ydyúñ tii naty ayu'uch amechu̶ tu̶ tuungu̶xy ijxku̶xyu̶ñ , du'un neby je̱'e̱ ayuuk tu̶y'ajt myu̶na'añu̶ñ je̱'e̱ mu̶dyiibu̶ aanu̶mu̶ ni'idzooku̶ñ ye̱jkpu̶ñ , je̱'e̱ mu̶dyiibu̶ u̶u̶ch ngapxwa'kxypyu̶ñ .
45002017	Miich du'un miich mmu̶na'añ ko miich mjudioja'ayu̶ch , y mguydyuunu̶py je̱'e̱ Moisés y'ane̱'e̱mu̶ñ , y mnaygyu'umaayu̶p ko je̱'e̱ mDios mmu̶dúñ .
45002018	Wa'adzu̶ miich mnejwu̶'u̶y neby je̱'e̱ Dios tzoky mja'ay'ádu̶chu̶ñ , y je̱'e̱ Moisés y'ane̱'e̱mu̶ñ xy'awaanu̶py neby je̱'e̱ oybyu̶ mwin'íxu̶chu̶ñ .
45002019	Miich mnay'aju̶wu̶u̶yu̶p neby je̱'e̱ wiindzja'ay mu̶baad mwijtzyo'oyu̶ñ y neby mu̶baad mgudu̶kxy mgujajyu̶ñ je̱'e̱ mu̶dyiibu̶ agootztuumb yajpaatku̶xpu̶ñ ,
45002020	neby je̱'e̱ ja'ay mu̶baad myaj'u̶xpú̶ky je̱'e̱ mu̶dyiibu̶ ka'p tii jajtku̶xyu̶ñ y neby je̱'e̱ ja'ay mu̶baad mjootmo'oy mwinma'añ myo'oy je̱'e̱ mu̶dyiibu̶ ka'p tii winju̶wu̶u̶ygyu̶xyu̶ñ , je̱' ko jim je̱'e̱ Moisés y'ane̱'e̱mu̶ñ mmu̶dajtu̶ ma je̱'e̱ wij'ajt ke̱j'ajt y je̱'e̱ tu̶y'ajt mgatz'ixyu̶ñ .
45002021	Bueno , pu̶nu̶ myaj'u̶xpu̶jkypy je̱'e̱ wiingpu̶ ja'ay , ¿ ti ko ku̶'u̶m mga'akuydyuumbu̶ je̱'e̱ mu̶dyiibu̶ je̱'e̱ wiingpu̶ ja'ay myaj'u̶xpu̶jkypyu̶ñ ? Pu̶nu̶ mgapxwa'kxypy je̱'e̱ Dios y'ayuuk tyu̶y'ajt ko je̱'e̱ ja'ay ka'p mu̶baad mye̱e̱tzku̶xy , ¿ y miich ti ko mmeech ?
45002022	Pu̶nu̶ mmu̶naamb ko ka'p je̱'e̱ ja'ay je̱'e̱ wiingpu̶ to'oxyu̶jk mu̶baad mu̶dtuundu̶góy , ¿ y miich ti je̱'e̱ wiingpu̶ to'oxyu̶jk ko mu̶dtuundu̶góy ? Pu̶nu̶ ka'p je̱'e̱ kepychech tzaabóch mwindzu̶gu̶'u̶y , ¿ y ti je̱'e̱ wyit myeeñ ko me̱e̱tzu̶ mu̶dyiibu̶ jiiby chajptu̶gootyu̶ñ ?
45002023	Mnayyajku'umaayu̶p je̱'e̱ Moisés y'ane̱'e̱mu̶ñ , peru̶ ka'p je̱'e̱ Dios mwindzu̶gu̶'u̶y je̱' ko ka'p je̱'e̱ y'ayuuk tyu̶y'ajt mguydyuunu̶ .
45002024	Paady je̱'e̱ Dios ñaky du'un myu̶na'añ : “ Je̱'e̱ ka'pu̶ jyudíoja'ayu̶ch ajku̶xy ñi'oj ñiyaxu̶u̶ygyu̶xypy je̱'e̱ Dios mu̶u̶d miich kyu̶xpu̶ mboky ajku̶xy , judío ja'ay . ”
45002025	Jaanch je̱'e̱ du'un ko pu̶n je̱'e̱ Moisés y'ane̱'e̱mu̶ñ kuydyuunu̶byu̶ñ , je̱'e̱ tu̶y'ajtu̶'u̶yiibyu̶ tzobaadp je̱'e̱ du'un ; peru̶ pu̶nu̶ ka'p je̱'e̱ Moisés y'ane̱'e̱mu̶ñ kuydyuunu̶ , du'un je̱' neby ka'pu̶ tyu̶y'ajtu̶'u̶yu̶chu̶ñ oy naty jya'atu̶y'ajtu̶'u̶yu̶chpyu̶ .
45002026	Y pu̶n ka'p tyu̶y'ajtu̶'u̶yu̶chu̶ñ y kuydyúñ neby je̱'e̱ Moisés y'ane̱'e̱mu̶ñ y'ane'emyu̶ñ , du'un je̱'e̱ Dios yajnaxyii neby tu̶y'ajtu̶'u̶ybyu̶ju̶ñ oy naty kya'atu̶y'ajtu̶'u̶yu̶ch .
45002027	Pu̶n je̱'e̱ Moisés y'ane̱'e̱mu̶ñ kuydyuunu̶byu̶ñ , oy naty je̱'e̱ kya'atu̶y'ajtu̶'u̶yu̶chpyu̶ ma je̱'e̱ ñi'kx kyoptu̶ñ , je̱' je̱'e̱ ja'ay yajpokykya'awu̶p je̱'e̱ mu̶dyiibu̶ je̱'e̱ Moisés y'ane̱'e̱mu̶ñ naty ja'amu̶dajtpu̶ñ y je̱'e̱ mu̶dyiibu̶ naty ja'atu̶y'ajtu̶'u̶yu̶ñ , y ka'p kuydyúñ je̱'e̱ Moisés y'ane̱'e̱mu̶ñ .
45002028	Je̱' ko je̱'e̱ judio'adyiibyu̶ ka'p je̱'e̱ je'eyu̶ ni'igú̶xp ku'uduumb kyu̶xu̶'u̶ga'añ , y je̱'e̱ tu̶y'ajtu̶'u̶yiibyu̶ ka'p je̱'e̱ je'eyu̶ ni'igú̶xp ku'uduumb kyu̶'u̶xu̶'u̶ga'añ ma je̱'e̱ ni'kx koptu̶ñ .
45002029	Je̱'e̱ jaanchpyu̶ judio'adyiibyu̶ jiiby aajooty jootjooty je̱'e̱ mu̶baad nmu̶dajtu̶m , y je̱'e̱ tu̶y'ajtu̶'u̶yiibyu̶ jiiby jootjooty winma'añjyooty je̱'e̱ mu̶baad nmu̶dajtu̶m : ka'p ko je̱'e̱ ane̱'e̱mu̶ñ njatytimypyaduunu̶mu̶ch je̱'e̱ mu̶dyiibu̶ kuja'ayu̶ñ je̱'e̱ mu̶dyiibu̶ ni'igú̶xp ku'uduumb ku̶xu̶'kpu̶ñ , je̱'e̱ju̶tz je̱' je̱'e̱ mu̶dyiibu̶ ka'p ni'igú̶xp ku'uduumb kyu̶xu̶'u̶gyu̶ñ . Pu̶n je̱'e̱ du'un paduumbu̶ñ je̱' ku'umaybyu̶dzu̶u̶mb , peru̶ ka'p je̱'e̱ ja'ay ku'umaayu̶p , je̱'e̱ Dios je̱'e̱ ku'umaayu̶p .
45003001	¿ Ti oy'ajt myu̶dajtypy ko njudíoja'ay'ajtu̶mu̶ch o ko nyajtu̶y'ajtu̶u̶yu̶mu̶ch ?
45003002	May y mayñax oy'ajt je̱'e̱ ja'amu̶u̶du̶ch ajku̶xy . Timyjyayu̶jp , Dios myooy je̱'e̱ y'ayuuk tyu̶y'ajt je̱'e̱ judío ja'ay ajku̶xy .
45003003	¿ Y ti tunu̶u̶ jadu̶u̶ju̶p pu̶nu̶ ka'p je̱'e̱ Dios y'ayuuk tyu̶y'ajt nije̱' kuydyuunu̶ ajku̶xy ? ¿ Nej mu̶'it je̱'e̱ Dios je̱'e̱ y'ayuuk tyu̶y'ajt da'a ka'akuydyúnu̶cha ?
45003004	¡ Ka'p , ka'p dyu'unu̶ch ! Dios kyuydyuumby je̱'e̱ du'un je'emy neby tyu̶y'ajtu̶chu̶ñ , oy u̶xyu̶py je̱'e̱ ja'ay ku̶xyu̶ jya'a''anu̶u̶'ajtku̶xpu̶ ; je̱' ko du'un je̱'e̱ Dios ñaky myu̶na'añ :
45003005	Peru̶ pu̶nu̶ nduunu̶mby je̱'e̱ axu̶u̶kpu̶ y nmu̶naanu̶mu̶ch ko je̱'e̱ Dios tyu'uda'agyu̶ch , ¿ neby mu̶baad nmu̶naanu̶m ? ¿ Ko je̱'e̱ Dios ka'p tyu'uda'agyu̶ch je̱' ko je̱'e̱ nboky ngu̶dyeey xyajkumu̶doowu̶m ajku̶xy ? ( Du'un u̶u̶ch ngapxy nmu̶dya'agy neby je̱'e̱ ja'ay naagu̶ñ kyápxku̶xy myu̶dyaakku̶xyu̶ñ . )
45003006	¡ Ka'p , ka'p du'un mu̶baad nmu̶naanu̶m ! Ko u̶xyu̶py je̱'e̱ Dios ka'p y'oktu'uda'agyu̶ch , ka'p u̶xyu̶py je̱'e̱ naaxwiiñjya'ay pyoky kyu̶ydyeedy mu̶baad ku̶'u̶yo'oy tekyyo'oyu̶ .
45003007	Peru̶ pu̶nu̶ tuumbu̶ch je̱'e̱ n'anu̶u̶'adyiibyu̶ neby je̱'e̱ Dios tyu̶y'ajt du'un ni'igyu̶ kyu'umaybyu̶dzú̶mu̶chu̶ñ , ¿ ti u̶u̶ch ko nyajpoky'íxy neby je̱'e̱ pokyjya'ayu̶ñ ?
45003008	Ko u̶xyu̶py du'un y'okjaanchu̶ch , pues mu̶baad u̶xyu̶py je̱'e̱ ju̶bu̶kpu̶ nduun'adu̶u̶tzu̶m ajku̶xy wan je̱'e̱ oy'ajt du'un nbaattu̶mu̶ch ajku̶xy . Du'un je̱'e̱ ja'ay nije̱' myu̶naangu̶xy xyñi'iwaambétyu̶ch du'un ajku̶xy ko u̶u̶ch du'un nyaj'u̶xpú̶ky ; peru̶ je̱'e̱ du'umbu̶ ja'ay paattu̶gu̶xp je̱' yajtzaachtyuungu̶xu̶ch .
45003009	¿ Neby m'okmu̶naangu̶xpu̶ ? ¿ Jak'oy da'a u̶u̶ch ni'igyu̶ ajtu̶m ajku̶xy judío ja'ay , ni'igu̶ ka'p je̱'e̱ ka'pu̶ jyudíoja'ayu̶ch ajku̶xy ? ¡ Ka'p , ka'p du'un tyu̶y'ajtu̶ch ! Je̱' ko tu̶ du'un n'okyajni'ixu̶u̶ygyu̶xpu̶ ko nigu̶xyu̶ pokyjyooty nyajpaatu̶m ajku̶xy judío ja'ay y ka'pu̶ jyudíoja'ayu̶ch ajku̶xy ,
45003010	je̱' ko du'un je̱'e̱ Dios ñaky myu̶na'añ :
45003011	Ka'p ni pu̶n , pu̶n je̱'e̱ Dios y'ayuuk tyu̶y'ajt winju̶wu̶u̶ybyu̶ñ . Ka'p ni pu̶n , pu̶n je̱'e̱ Dios u̶xtaaybyu̶ñ .
45003012	Nigu̶xyu̶ je̱'e̱ ju̶bu̶kpu̶ nu̶u̶ tu'u tu̶ padu'ubu̶jkku̶xnu̶ ; nigu̶xyu̶ anaxy tu̶ tyu̶gooygyu̶xnu̶ . ¡ Ka'p ni pu̶n , pu̶n tu'uda'agyu̶ñ ! ¡ Ni tu'ugtu̶'ajty kya'a'íty !
45003013	Janch ju̶bu̶kjaty axu̶u̶gjáty je̱'e̱ kyápxku̶xy myu̶dyaakku̶xy . Du'un je̱'e̱ yo'kpajk ajku̶xy neby je̱'e̱ o'kpu̶ jut mu̶dyiibu̶ awa'adz ijtpu̶ñ , agu̶ anu̶u̶ je̱'e̱ kyápxku̶xypy myu̶dyaakku̶xypy , ma je̱'e̱ y'awaku̶ñ jiiby je̱'e̱ ju̶bu̶kpu̶ yu'uch mu̶dajtku̶xy , du'un neby je̱'e̱ awa'andza'añdy je̱'e̱ ju̶bu̶kpu̶ jiiby yu'uch mu̶datyu̶ñ ma je̱'e̱ y'awaku̶ñ ,
45003014	y janch kapxtu̶gooygyu̶xp , y ku̶xy kubety myu̶naangu̶xy .
45003015	Janch ja'ani'ijootma'tku̶xp , y chi jya'ayyaj'o'kku̶xy ;
45003016	majaty ñajxku̶xy tyu̶gu̶u̶ygyu̶xyu̶ñ je'eyu̶ je̱'e̱ tzip ma'ad nigoo yajpu̶du̶'kku̶xy y je̱'e̱ ayowu̶u̶ ,
45003017	y ka'p nejwu̶u̶ygyu̶xy neby mu̶baad chu̶naaygyu̶xy jyugy'ajtku̶xyu̶ñ jootkujk .
45003018	Nimu̶naa kya'ataj kya'amaaygyu̶xy ko je̱'e̱ Dios mu̶baad windzu̶gu̶u̶ygyu̶xy . ”
45003019	U̶u̶ch nejwu̶u̶by ajtu̶m ko du'un neby je̱'e̱ Moisés ñaky ku̶xyu̶ myu̶na'añu̶ñ , je̱' je̱'e̱ du'un tyijpy je̱'e̱ judío ja'ay ajku̶xy pu̶njaty je̱'e̱ Moisés y'ane̱'e̱mu̶ñ ane̱'e̱mu̶gu̶xpu̶ñ , paady wan amoñu̶ timy'ijtku̶xnu̶ y du'un je̱'e̱ naaxwiiñjya'ay je̱'e̱ Dios ku̶xyu̶ tyu̶ydyuunu̶gu̶xu̶ch ;
45003020	je̱' ko ka'p je̱'e̱ Dios ni pu̶n pokytyuk yajnaxa'añ oy naty je̱'e̱ Moisés y'ane̱'e̱mu̶ñ tu̶ ja'akuydyuumbu̶ , je̱' ko je̱' je̱'e̱ Moisés y'ane̱'e̱mu̶ñ je'eyu̶ xyajnejwu̶u̶yu̶mb ko nbokyjya'ayu̶ch ajtu̶m ajku̶xy .
45003021	Peru̶ jada'achám , tzu̶k je̱'e̱ Moisés y'ane̱'e̱mu̶ñ awiing okpu̶daaku̶mbu̶ . Dios tu̶ je̱'e̱ xyajnejwu̶u̶yu̶m neby mu̶baad xyajpokyñi'iwaatzu̶mu̶ñ ajku̶xy , y jiiby je̱'e̱ du'un yajpaady ma je̱'e̱ Moisés ñakyu̶ñ y ma je̱'e̱ Dios y'ayuuknajtzkapxu̶u̶ybyu̶du̶jk ñaky ajku̶xyu̶ñ .
45003022	Dios xyajpokyñi'iwaatzp je̱'e̱ ajtu̶m ajku̶xy ko je̱'e̱ Jesucristo nmu̶bu̶jku̶m ajku̶xy ; yajpokyñi'iwaachpy wanpú̶nu̶ch pu̶n mu̶bu̶jku̶bu̶ñ ,
45003023	je̱' ko nigu̶xyu̶ je̱'e̱ naaxwiiñjya'ay tu̶ pyokytyuungu̶xy y ju̶gue̱m je̱'e̱ yajpaatku̶xy ma je̱'e̱ Dios wyinduuyu̶ñ ; je̱'e̱ mu̶dyiibu̶ je̱'e̱ aanu̶mu̶ ni'idzooku̶ñ ye̱jkpu̶ñ .
45003024	Peru̶ je̱'e̱ Dios tu̶ xyajpokyñi'iwaatzu̶m ajku̶xy mu̶u̶d je̱'e̱ myay'ajtu̶ñ ; y nan timyñi'inigoobu̶ tu̶ xyaj'awa'adzpu̶dzu̶u̶mu̶m ajku̶xy mu̶u̶d je̱'e̱ Cristo Jesús kyu̶xpu̶ .
45003025	Je̱'e̱ Dios je̱'e̱ Cristo yaa naaxwiiñ ke̱jx oy je̱'e̱ ñe'pty temy yoky ni'i'o'ktuuty je̱'e̱ naaxwiiñjya'ay du'un , wan je̱'e̱ pyoky kyu̶dyeey du'un winmekxy wyu̶'u̶mgu̶xu̶ch . Adaa pokywyinme̱kxu̶ñ mu̶'it je̱'e̱ yajpaady ko je̱'e̱ Cristo yajmu̶bú̶ky , y ni'igu̶xu̶'kp je̱'e̱ du'un ko je̱'e̱ Dios tyu'uda'agyu̶ch y ko je̱'e̱ naaxwiiñjya'ay pyoky kyu̶dyeey ka'p jékyu̶p yujpu̶jk yujk'ijxu̶ ma je̱'e̱ Jesucristo najty ka'p kéxyñu̶ju̶ñ ya naaxwiiñ ,
45003026	je̱' gyu̶xpu̶ ko je̱'e̱ me̱kxtujk mu̶j mu̶u̶du̶ch . Nan ni'igu̶xu̶'kp je̱'e̱ du'un ko je̱'e̱ Dios jada'achám tyu'uda'agyu̶ch y ko tu'uda'agy'ajtp'adu̶u̶tzpu̶ch ko tu̶ yajpokyñi'iwa'ach pu̶njaty je̱'e̱ Jesús mu̶bu̶jkku̶xpu̶ñ .
45003027	¿ Ma je̱'e̱ ja'ay y'amu̶j jyootmu̶j'adyiibyu̶ tyuñ ko ñaygyu'umayii ma je̱'e̱ Diosu̶ñ ? ¡ Ka'p je̱'e̱ nimaa tyuñ ! ¿ Ti gyu̶xpu̶ ko ? Je̱' gyu̶xpu̶ ko je̱'e̱ Jesús tu̶ mu̶bu̶ky y ka'p pyaadyu̶ch ko je̱'e̱ Moisés y'ane̱'e̱mu̶ñ tu̶ kuydyuunu̶ .
45003028	Y du'un je̱'e̱ mu̶dya'agy yam kyu̶xy myay : ko je̱'e̱ Dios je̱'e̱ ja'ay yajpokyñi'iwaachpyu̶ch ko je̱'e̱ Jesús naty mu̶bu̶ky y ka'p ko je̱'e̱ Moisés y'ane̱'e̱mu̶ñ mu̶dzibu̶'u̶ jatytimypyadúnu̶ch .
45003029	¿ Nej Dios'ajtp je̱'e̱ Dios da'a je'eyu̶ ma je̱'e̱ judío ja'ay ajku̶xyu̶ñ ? ¿ Nej ka'p je̱'e̱ da'a Dyios'aty ma je̱'e̱ naax kajpt kú̶xyu̶ju̶ñ ma je̱'e̱ ka'pu̶ jyudíoja'ayu̶ch ajku̶xyu̶ñ ? ¡ Tu̶y'ajt je̱'e̱ du'un ko nandu'un Dyios'aty ma je̱'e̱ naax kajpt kú̶xyu̶ju̶ñ ma je̱'e̱ ka'pu̶ jyudíoja'ayu̶ch ajku̶xyu̶ñ ,
45003030	je̱' ko tu'ug je̱'e̱ Dios je'eyu̶ y ka'p kya'anaagu̶ch : je̱'e̱ Dios mu̶dyiibu̶ je̱'e̱ ja'ay yajpokyñi'iwaatzpu̶ñ je̱'e̱ mu̶dyiibu̶ je̱'e̱ Jesús naty tu̶ mu̶bu̶jkku̶xyu̶ñ , ka'p kweentu̶túñ pu̶nu̶ tu̶y'ajtu̶'u̶y o pu̶nu̶ ka'p tyu̶y'ajtu̶'u̶yu̶ch ; pu̶nu̶ judío ja'ay o pu̶nu̶ ka'p jyudío ja'ayu̶ch !
45003031	Y nej ¿ ko je̱'e̱ Jesús nmu̶bu̶jku̶m ajku̶xy mu̶'it je̱'e̱ Moisés y'ane̱'e̱mu̶ñ je̱'e̱ myu̶k'ajt da'a nyajtu̶gooyu̶ ajtu̶m ajku̶xy ? ¡ Ka'p , ka'p du'un tyu̶y'ajtu̶ch ! Ni'igyu̶ je̱'e̱ Moisés y'ane̱'e̱mu̶ñ du'un nmu̶k'ajtmooyu̶ ajtu̶m ajku̶xy ko je̱'e̱ Jesús nmu̶bu̶jku̶m ajku̶xy .
45004001	Peru̶ ¿ nej mu̶baad nmu̶naanu̶m ti oybyu̶ je̱'e̱ nmu̶j'áp nmu̶jteedy Abraham ajtu̶m ajku̶xy pyaat ?
45004002	Ko u̶xyu̶py je̱'e̱ Abraham je̱'e̱ Dios tu̶ y'okku'ubu̶gyii neby je̱'e̱ tu'uda'agyjya'ayu̶ñ je̱' gyu̶xpu̶ ko je̱'e̱ oybyu̶ tu̶ tuñ , mu̶'it u̶xyu̶py je̱'e̱ ñaygyu'umayii , peru̶ nan ka'p Dyioswinduuyu̶ch .
45004003	Je̱' ko du'un je̱'e̱ Dios ñaky myu̶na'añ : “ Abraham myu̶bu̶jk je̱'e̱ Dios y paady je̱'e̱ Dios kyu'ubu̶jku̶ neby tu'ug tu'uda'agyjya'ayu̶ñ . ”
45004004	Ko pu̶n myu̶dúñ , yajmu̶juuby je̱' je̱'e̱ gyu̶xpu̶ ko naty tu̶ kudúñ y ka'p naty je̱'e̱ du'un yajni'imooybyu̶ch .
45004005	Peru̶ ko je̱'e̱ Dios pu̶n mu̶bu̶ky , je̱'e̱ mu̶dyiibu̶ je̱'e̱ pokyjya'ay yajpokyñi'iwaatzpu̶ñ , ku'ubu̶jku̶p je̱'e̱ Dios neby je̱'e̱ tu'uda'agyjya'ayu̶ñ ko je̱'e̱ Dios y'ayuuk mu̶bu̶jku̶yu̶ , oy naty je̱'e̱ oybyu̶ tu̶ ka'atúñ .
45004006	David ku̶'u̶m nimu̶dyaak ko je̱'e̱ ja'ay xyonda'agy je̱'e̱ mu̶dyiibu̶ je̱'e̱ Dios ku'ubu̶jku̶bu̶ñ neby je̱'e̱ tu'uda'agyjya'ayu̶ñ , y ka'p yujkpu̶jk yujk'ijxu̶xu̶ tijaty naty tu̶ tuñ tu̶ ixyu̶ñ .
45004007	David myu̶naañ :
45004008	¡ Jootkujk je̱'e̱ du'umbu̶ ja'ay je̱'e̱ mu̶dyiibu̶ je̱'e̱ Windzú̶n Dios je̱'e̱ ñu̶u̶ pyoky ka'p yujkpu̶jk yujk'ijxu̶xu̶ ! ”
45004009	¿ Nej ? ¿ je̱'e̱du̶'ajty je̱'e̱ jootkujk'ajtu̶ñ da'a je'eyu̶ padaangu̶xp je̱'e̱ mu̶dyiibu̶ tu̶y'ajtu̶'u̶yu̶ñ ajku̶xy , o pyadaangu̶xypy je̱'e̱ da'a nandu'un je̱'e̱ mu̶dyiibu̶ ka'p tyu̶y'ajtu̶'u̶yu̶chu̶ñ ajku̶xy ? Tu̶ du'un n'okmu̶naanu̶mbu̶ ko je̱'e̱ Dios je̱'e̱ Abraham ku'ubu̶jky neby je̱'e̱ tu'uda'agyjya'ayu̶ñ je̱' ko je̱'e̱ Dios mu̶bu̶jky .
45004010	Peru̶ ¿ mu̶naa je̱'e̱ ku'ubu̶jky ? ¿ Tu̶ najty je̱'e̱ Abraham jayu̶jp yajtu̶y'ajtu̶'u̶y , o ka'anu̶ najty yajtu̶y'ajtu̶'u̶y ? Ka'anu̶ je̱'e̱ najty yajtu̶y'ajtu̶'u̶yñu̶ ko ku'ubu̶jky .
45004011	Jak'u̶x'aam je̱'e̱ Abraham yajtu̶y'ajtu̶u̶y , neby du'un mu̶baad y'ijxpe̱jt'átyu̶ñ o yajnejwu̶'u̶yu̶ñ ko je̱'e̱ Dios najty tu̶ kyu'ubu̶gyii neby je̱'e̱ tu'uda'agyjya'ayu̶ñ , je̱' gyu̶xpu̶ ko je̱'e̱ Dios najty tu̶ mu̶bu̶ky . Y du'un je̱'e̱ Abraham du'un nandu'un tu̶ mu̶j'aptu̶jk mu̶jteedypyu̶jkku̶xy nigu̶xyu̶ pu̶njaty je̱'e̱ Dios mu̶bu̶jkku̶xpu̶ñ ; oy naty tu̶ kya'ayajtu̶y'ajtu̶u̶ygyu̶xy y du'un je̱'e̱ Dios du'un nandu'un kyu'ubu̶gyii ajku̶xy neby je̱'e̱ tu'uda'agyjya'ay ajku̶xyu̶ñ .
45004012	Y je̱'e̱ Abraham je̱'e̱ nandu'un nimu̶j'áp nimu̶jteedy'ajtp je̱'e̱ judío ja'ay ajku̶xy mu̶dyiibu̶ abu̶ky tu̶y'ajtu̶'u̶yu̶ñ , y cham je̱'e̱ Dios nandu'un mu̶bu̶ky ajku̶xy neby je̱'e̱ Abraham je̱'e̱ Dios najty mu̶bu̶kyu̶ñ ma najty ka'p yajtu̶y'ajtu̶'u̶yñu̶ju̶ñ .
45004013	Dios yajwinwaanu̶u̶y je̱'e̱ Abraham y je̱'e̱ y'ok'ung y'ok'ana'k ko je̱'e̱ naaxwiimbu̶ ku̶xyu̶ mo'owa'añ ; peru̶ ka'p adayaaba waandaaku̶ñ paady myooyu̶ ajku̶xy ko je̱'e̱ Abraham je̱'e̱ Moisés y'ane̱'e̱mu̶ñ najty tu̶ kuydyuunu̶ . Paady je̱'e̱ myooyu̶ ajku̶xy ko je̱'e̱ Abraham je̱'e̱ Dios mu̶bu̶jky y paady je̱'e̱ Dios kyu'ubu̶jku̶ neby je̱'e̱ tu'uda'agyjya'ayu̶ñ .
45004014	Pues pu̶nu̶ je̱' je̱'e̱ naaxwiimbu̶ yajmo'owaangu̶xp je̱'e̱ mu̶dyiibu̶ je̱'e̱ Moisés y'ane̱'e̱mu̶ñ kuydyuungu̶xpu̶ñ , nadu̶gu̶'u̶bu̶ u̶xyu̶py je̱'e̱ mu̶bu̶jku̶ñ du'unu̶ñ y je̱'e̱ Dios wyaandaaku̶ñ tu̶gooby u̶xyu̶py myu̶k'ajt je̱'e̱ du'unu̶ñ .
45004015	Je̱' ko je̱'e̱ Moisés y'ane̱'e̱mu̶ñ chaachtyuumby ja'ay je̱' . Peru̶ ma je̱'e̱ Moisés y'ane̱'e̱mu̶ñ ka'pu̶ñ , nan ka'p je̱'e̱ ane̱'e̱mu̶ñ mu̶duundu̶gooygyu̶xy .
45004016	Paady neby je̱'e̱ waandaaku̶ñ du'un y'adú̶wu̶chu̶ñ je̱'e̱ mu̶dyiibu̶ je̱'e̱ Dios je̱'e̱ Abraham yajwinwaanu̶u̶yu̶ñ mu̶u̶d je̱'e̱ y'ok'ung y'ok'ana'k nigu̶xyu̶ ajku̶xy , ni'igu̶ tzojku̶p najty mu̶bú̶gu̶ch je̱'e̱ Abraham je̱'e̱ Dios . Ka'p je̱'e̱ waandaaku̶ñ je̱' je'eyu̶ yajmooygyu̶xp je̱'e̱ mu̶dyiibu̶ je̱'e̱ Moisés y'ane̱'e̱mu̶ñ kuydyuungu̶xpu̶ñ , nan yajmooygyu̶xp je̱'e̱ nandu'un nigu̶xyu̶ je̱'e̱ mu̶dyiibu̶ je̱'e̱ Dios mu̶bu̶jkku̶xpu̶ñ , du'un neby je̱'e̱ Abraham je̱'e̱ Dios mu̶bu̶jkyu̶ñ . Y du'un je̱'e̱ Abraham nigu̶xyu̶ nmu̶j'aptu̶jk nmu̶jteedypyu̶jku̶m ajku̶xy .
45004017	Je̱' ko du'un je̱'e̱ Dios ñaky myu̶na'añ : “ Tu̶ miich nbu̶da'agy mu̶j'áp mu̶jteedy'ajtpu̶ ma je̱'e̱ naax kajpt mayu̶ñ . ” Adaa je̱' je̱'e̱ Dios mu̶dyiibu̶ je̱'e̱ Abraham myu̶bu̶jku̶ñ , je̱'e̱ Dios je̱'e̱ mu̶dyiibu̶ je̱'e̱ o'ogyjya'ay yajjuugypyu̶jkpu̶ñ y je̱'e̱ mu̶dyiibu̶ du'un ku̶xyu̶ ijxp neby jiibu̶ju̶ñ .
45004018	Ko najty je̱'e̱ Abraham ka'p oknejwu̶u̶yñu̶ tii tyúnu̶byu̶ñ , ko ka'p tii ju̶jp'ijxu̶ñ ; chi je̱'e̱ Dios mu̶bu̶jky y chii paaty tii najty jyu̶jp'ijxypyu̶ñ , y du'un je̱'e̱ du'un “ mu̶j'ap'ajtp mu̶jteedy'ajtpu̶ tyu̶gu̶u̶y ma je̱'e̱ naax kajpt mayu̶ñ ” , du'un neby je̱'e̱ Dios najty tu̶ ñu̶ma'ayiiju̶ñ : “ Janch may je̱'e̱ m'ok'ung m'ok'ana'k mbaadu̶ch . ”
45004019	Abraham ka'p je̱'e̱ myu̶bu̶jku̶ñ yajtu̶gooy oy najty je̱'e̱ jyumu̶jt ja'awe̱e̱n kya'amu̶go'pxu̶u̶yñu̶ , y ñejwu̶u̶yñu̶py najty ko je̱' y je̱'e̱ tyo'oxyu̶jk Sara najty tzojku̶ y'o'ogaangu̶xnu̶ , y ko najty tu̶ y'amu̶jja'ayu̶u̶y'anajxku̶xnu̶ neby je̱'e̱ y'ung y'ana'k mu̶baad ijxku̶xy paatku̶xyu̶ñ .
45004020	Ka'p jyootme̱tzku̶u̶y y ka'p je̱'e̱ myu̶bu̶jku̶ñ yajtu̶gooy ma je̱'e̱ Dios wyaandaaku̶ñ , myu̶dajt je̱'e̱ mu̶bu̶jku̶ñ ni'igyu̶ y ka'p yajtu̶gooy . Y chi je̱'e̱ Dios ku'umaay ja'aymyejch ,
45004021	y tu'ug'aa tu'ugjoot najty du'un myu̶na'añ ko je̱'e̱ Dios mu̶k'ajt mu̶u̶du̶ch neby je̱'e̱ mu̶baad kuydyúñ je̱'e̱ mu̶dyiibu̶ najty tu̶ awanu̶'u̶yu̶ñ .
45004022	Paady je̱'e̱ Abraham je̱'e̱ Dios kyu'ubu̶jku̶ neby je̱'e̱ tu'uda'agyjya'ayu̶ñ .
45004023	Y ko je̱'e̱ Dios je̱'e̱ Abraham ku'ubu̶jky neby je̱'e̱ tu'uda'agyjya'ayu̶ñ ko je̱'e̱ Dios mu̶bu̶jky , ka'p je̱'e̱ du'un mu̶u̶d je̱'e̱du̶'ajty yajkujaay ;
45004024	nan yajkujaay je̱'e̱ nandu'un mu̶u̶d u̶u̶ch kyu̶xpu̶ ajtu̶m ajku̶xy . Pues ko naty je̱'e̱ Dios nmu̶bu̶jku̶m ajku̶xy , xykyu'ubu̶jkp je̱'e̱ Dios du'un u̶u̶ch nandu'un ajtu̶m ajku̶xy neby je̱'e̱ tu'uda'agyjya'ayu̶ñ , pu̶nu̶ nmu̶bu̶jku̶mby je̱'e̱ Dios je̱'e̱ mu̶dyiibu̶ je̱'e̱ Jesús yajjuugypyu̶jku̶ñ , u̶u̶ch je̱'e̱ nWindzú̶n ajtu̶m ajku̶xy ,
45004025	je̱'e̱ mu̶dyiibu̶ yajku̶'u̶ye̱jku̶ñ ma je̱'e̱ o'ku̶ñ mu̶u̶d u̶u̶ch kyu̶xpu̶ nboky ngu̶dyeey ajtu̶m ajku̶xy , y yajjuugypyu̶jky neby mu̶baad xyajpokyñi'iwaatzu̶mu̶ñ ajku̶xy .
45005001	Y du'unu̶tz y'íxu̶ju̶ch , tu̶ je̱'e̱ Dios xyajpokyñi'iwaatzu̶m ajku̶xy , je̱' ko je̱'e̱ Jesucristo tu̶ nmu̶bu̶jku̶m ajku̶xy , jootkujk cham n'ijtu̶nu̶ ajku̶xy mu̶u̶d je̱'e̱ Dios mu̶u̶d je̱'e̱ nWindzú̶n Jesucristo kyu̶xpu̶ ajtu̶m ajku̶xy .
45005002	Je̱'e̱ Cristo kyu̶xpu̶ je̱'e̱ Dios mu̶u̶d n'ijtu̶m ajku̶xy je̱' ko tu̶ nmu̶bu̶jku̶m ajku̶xy , y ndzu̶naay njugy'ajtu̶mb ajku̶xy tu̶y tu'uda'agy , y nxondaaku̶m ajku̶xy ko nju̶jp'ijxu̶m ajku̶xy nbadaanu̶m je̱'e̱ Dios y'oy'ajtu̶ñ .
45005003	Y ka'p adaadu̶'ajty nmu̶xondaakypy ajtu̶m ajku̶xy , nan nmu̶xondaakypy je̱'e̱ tzaachpyu̶ ayo'on nandu'un ajtu̶m ajku̶xy ; je̱' ko nejwu̶u̶yu̶mby ko je̱'e̱ tzaachpyu̶ ayo'on nmu̶najx nyajnajxu̶m ajku̶xy , mu̶'it je̱'e̱ mu̶k'ajt nbaattu̶m ajku̶xy neby mu̶baad nme̱kxtujku̶mu̶ñ ajku̶xy ,
45005004	y adaa mu̶k'ajt xyajku'umaybyu̶dzu̶u̶mu̶mb ; y ko xyajku'umaybyu̶dzu̶u̶mu̶m ajku̶xy , mu̶'it xyajju̶jp'ijxu̶m ajku̶xy nbadaanu̶m je̱'e̱ Dios y'oy'ajtu̶ñ .
45005005	Y ka'p mu̶baad xywyin'u̶u̶nu̶m ajku̶xy je̱'e̱ Dios y'oy'ajt je̱'e̱ mu̶dyiibu̶ nju̶jp'ijxu̶mybyu̶ñ ajku̶xy , je̱' ko tu̶ je̱'e̱ Espíritu Santo xyaj'adu̶gu̶u̶y xyajjoottu̶gu̶u̶yu̶m ajku̶xy je̱' ko mu̶k xchojku̶m xyjyu̶wu̶u̶yu̶m ajku̶xy .
45005006	Ko najty ka'p mu̶baad ku̶'u̶m nnayyajni'idzooku̶mu̶ ajku̶xy , mu̶'it je̱'e̱ Cristo myiiñ ya naaxwiiñ u̶xtu̶ koonu̶ je̱'e̱ xu̶u̶ jumu̶jt myu̶baad'ajty ; oy je̱'e̱ ju̶bu̶kja'ay ni'i'o'ktu'uty .
45005007	Janch tzip nu̶kxy je̱'e̱ ja'ay tu'ug nbaattu̶m mu̶dyiibu̶ je̱'e̱ myu̶gu'ug ni'i'o'ktu'udu̶bu̶ñ . Ni je̱' ngapaattu̶mu̶ch mu̶dyiibu̶ je̱'e̱ tu'uda'agyjya'ay ni'i'o'ktu'udu̶bu̶ñ ; o wánu̶tztu̶ jii pu̶n je̱'e̱ myu̶gu'ug ni'i'o'ktu'udu̶bu̶ñ , peru̶ je̱'e̱ mu̶dyiibu̶ jaanch oyjya'ayu̶ñ .
45005008	Peru̶ je̱'e̱ Dios yajni'igu̶xu̶'kypy je̱' ko xchojku̶m xyjyu̶wu̶u̶yu̶m ajku̶xy , oy najty nja'apojkpu̶ja'ayu̶ch ajtu̶m ajku̶xy , Cristo xyñi'i'o'ktuut ajtu̶m ajku̶xy .
45005009	Y jada'achám tu̶ je̱'e̱ Dios xyajpokyñi'iwaatzu̶m ajku̶xy ko je̱'e̱ Cristo xyñi'i'o'ktuuty ajtu̶m ajku̶xy , y xyajni'idzooku̶mu̶p ni'igyu̶ ajku̶xy mu̶u̶d je̱'e̱ Cristo kyu̶xpu̶ ko je̱'e̱ naaxwiiñjya'ay naty tu̶ydyunaanu̶ .
45005010	Ko najty je̱'e̱ Dios nmu̶dzip'ajtu̶mnu̶ ajku̶xy , chi je̱'e̱ tzip ma'ad ku̶'u̶m xymyu̶dyaj'oyu̶u̶yu̶m ajku̶xy ko je̱'e̱ y'ung y'o'ky mu̶u̶d u̶u̶ch kyu̶xpu̶ nboky ngu̶dyeey ajtu̶m ajku̶xy , y jada'achám xyajni'idzooku̶mu̶p ni'igyu̶ ajku̶xy je̱' ko jyuugyu̶ch y ko yam oy nyajpaatu̶nu̶ ajku̶xy mu̶u̶d je̱' , ka'p je̱'e̱ tzip ma'ad maaju̶ñ .
45005011	Y ka'p jye̱'e̱du̶'ajtyu̶ch ko xyajni'idzo'ogaanu̶m ajku̶xy , je̱' ko xondaakp nandu'un ajtu̶m ajku̶xy ma je̱'e̱ Diosu̶ñ mu̶u̶d je̱' gyu̶xpu̶ mu̶dyiibu̶ je̱'e̱ Jesucristo tu̶ tuñu̶ñ , u̶u̶ch je̱'e̱ nWindzú̶n ajtu̶m ajku̶xy , pues je̱'e̱ Cristo kyu̶xpu̶ je̱'e̱ jootkujk'ajtu̶ñ tu̶ nbaattu̶m ajku̶xy mu̶u̶d je̱'e̱ Dios .
45005012	Y du'unu̶tz , tu'ug je̱'e̱ ja'ay je'eyu̶ mu̶dyiibu̶ je̱'e̱ poky yajtzondaaku̶ñ yaa naaxwiiñ , y ko pyokytyuuñ , chi je̱'e̱ o'ku̶ñ ya naaxwiiñ tyu̶gu̶u̶y , y nigu̶xyu̶ y'o'ktaay ajku̶xy je̱' ko najty nigu̶xyu̶ tu̶ pyokytyuungu̶xy .
45005013	Ma najty je̱'e̱ Moisés y'ane̱'e̱mu̶ñ ka'anu̶ju̶ñ , je'emy najty je̱'e̱ poky ya naaxwiiñ , je̱' ko ka'p je̱'e̱ Dios je̱'e̱ poky yujkpú̶ky yujk'íxy ko naty je̱'e̱ ane̱'e̱mu̶ñ kya'a'ítyñu̶ .
45005014	Peru̶ je̱'e̱ o'ku̶ñ mu̶daak je̱' ma je̱'e̱ ja'ay mu̶dyiibu̶ pokytyuungu̶xu̶ñ ; chonda'agy ma je̱'e̱ Adán jyugy'ajtu̶gu̶u̶yu̶ñ y jya'ady ma je̱'e̱ Moisés jyugy'ajtu̶gu̶u̶yu̶ñ ; oy adayaaba ja'ay je̱'e̱ mu̶dyiibu̶ o'kku̶xu̶ñ je̱'e̱ ane̱'e̱mu̶ñ ka'animu̶dooy ajku̶xy neby je̱'e̱ Adán je̱'e̱ ane̱'e̱mu̶ñ ka'animu̶dooyu̶ñ ; y du'un neby je̱'e̱ Adán ju̶bu̶k'ijxpe̱jt yejkyu̶ñ , nandu'un je̱'e̱ oy'ijxpe̱jt yejky je̱'e̱ mu̶dyiibu̶ najty minaambu̶ñ .
45005015	Peru̶ ko je̱'e̱ Adán tyuundu̶goyu̶u̶ ka'p je̱'e̱ mu̶baad nyajmu̶baattu̶m ajku̶xy je̱'e̱ may'ajt je̱'e̱ mu̶dyiibu̶ je̱'e̱ Dios tu̶ xyñi'imooyu̶mu̶ñ ajku̶xy . Pues mu̶u̶d je̱'e̱ tuundu̶goyu̶u̶ mu̶dyiibu̶ je̱'e̱ tu'ugpu̶ ja'ay yajtzondaaku̶ñ , may je̱'e̱ ja'ay y'o'ky ajku̶xy ; peru̶ je̱'e̱ may'ajt mu̶dyiibu̶ je̱'e̱ Dios du'uñyu̶ tu̶ xyñi'imooyu̶mu̶ñ ajku̶xy mu̶u̶d je̱'e̱ tu'ugpu̶ ja'ay , je̱'e̱ Jesucristo , mu̶j je̱'e̱ ni'igyu̶ y nimay je̱'e̱ oy'ajt jim nbaattu̶m ajku̶xy .
45005016	Je̱'e̱ tu'ugpu̶ ja'ay pyoky , ka'p je̱'e̱ Dios myay'ajt mu̶baad nyajmu̶baattu̶m , je̱' ko mu̶u̶d je̱'e̱ tu'ugpu̶ poky je̱'e̱ o'ku̶ñ myiiñ , peru̶ mu̶u̶d je̱'e̱ Dios myay'ajtu̶ñ Dios wyinmekxypy je̱'e̱ ja'ay myaybyoky je̱'e̱ mu̶dyiibu̶ naty tu̶ tuungu̶xyu̶ñ .
45005017	Je̱'e̱ o'ku̶ñ mu̶daak je̱' ma je̱'e̱ ja'ayu̶ñ je̱' gyu̶xpu̶ ko je̱'e̱ tu'ugpu̶ ja'ay tyuundu̶gooy , peru̶ nan mu̶daakku̶xu̶p je̱'e̱ ja'ay nandu'un jya'tku̶xu̶ch ma je̱'e̱ jugy'ajt wiinu̶u̶xu̶u̶bu̶ju̶ñ , je̱'e̱ mu̶dyiibu̶ je̱'e̱ Dios naty yajpokyñi'iwaachpyu̶ñ mu̶u̶d je̱'e̱ myu̶j'ajtu̶ñ y ni'inu̶gooba ko je̱'e̱ tu'ugpu̶ ja'ay mu̶bu̶jkku̶xu̶ch , je̱'e̱ Jesucristo .
45005018	Y du'un neby je̱'e̱ Adán pyokytyunu̶u̶ je̱'e̱ ja'ay nigu̶xyu̶ yajka'ay ma je̱'e̱ o'ku̶ñ , du'un je̱'e̱ Jesucristo tu'uda'agypyu̶ nandu'un mu̶miiñ ma je̱'e̱ ja'ay ku̶xyu̶ ajku̶xyu̶ñ je̱'e̱ jugy'ajtu̶ñ wiinu̶u̶xu̶u̶bu̶ , ka'p je̱'e̱ o'ku̶ñ maa ixaan padaangu̶xnu̶ .
45005019	Je̱' je̱'e̱ du'un tyijpy , ko tu'ug je̱'e̱ ja'ay je'eyu̶ je̱'e̱ mu̶dyiibu̶ je̱'e̱ Dios ka'akapxymyu̶doowu̶ñ , y paady je̱'e̱ ja'ay nigu̶xyu̶ pyokytyu̶gu̶u̶ygyu̶xy ; peru̶ nan tu'ug je̱'e̱ ja'ay je'eyu̶ nandu'un je̱'e̱ mu̶dyiibu̶ je̱'e̱ Dios kapxymyu̶doowu̶ñ , je̱'e̱ mu̶dyiibu̶ je̱'e̱ ja'ay may yajpokyñi'iwa'adzu̶bu̶ñ .
45005020	Je̱'e̱ Moisés kyu'utujku̶ñ yajpu̶daak je̱' neby je̱'e̱ poky ni'igyu̶ myayu̶'u̶wu̶chu̶ñ ; peru̶ ko je̱'e̱ poky myayu̶u̶y , ni'igyu̶ je̱'e̱ Dios y'oy'ajt yajni'igu̶xu̶'ky .
45005021	Y du'un neby je̱'e̱ poky myadaakyu̶ñ neby je̱'e̱ o'ku̶ñ myínu̶chu̶ñ , nandu'un je̱'e̱ Dios y'oy'ajtu̶ñ myadaaky neby xyajpokyñi'iwaatzu̶mu̶chu̶ñ ajku̶xy y neby je̱'e̱ jugy'ajtu̶ñ wiinu̶u̶xu̶u̶bu̶ xymyooyu̶mu̶chu̶ñ ajku̶xy ko je̱'e̱ Windzú̶n Jesucristo nmu̶bu̶jku̶mu̶ch ajku̶xy .
45006001	¿ Nej mu̶baad nmu̶naanu̶m ? ¿ Tzu̶k ni'igyu̶ pokytyuun'adu̶u̶tzu̶m ajku̶xy neby je̱'e̱ Dios je̱'e̱ y'oy'ajtu̶ñ ni'igyu̶ yajni'igu̶xu̶'u̶gu̶chu̶ñ ?
45006002	¡ Ka'p , ka'p du'un mu̶baad nmu̶naanu̶m ajku̶xy ! Ka'p je̱'e̱ poky mu̶k'ajt okmu̶dajtnu̶ ma u̶u̶ch ajtu̶m ajku̶xyu̶ñ , ¿ neby mu̶baad ni'igyu̶ pokyjyooty ndzu̶naay njugy'ajtu̶mb ajku̶xy ?
45006003	¿ Nej ka'p miich mnejwu̶u̶ygyu̶xy ko du'un tu'ugyu̶ nyajpaatu̶nu̶ ajtu̶m ajku̶xy ma je̱'e̱ Cristo Jesúsu̶ñ , ko tu̶ nnu̶u̶be̱jtu̶m ajku̶xy y nan ko kipxy tu̶ n'o'ku̶m ajku̶xy mu̶u̶d je̱' ?
45006004	Y ko tu̶ nnu̶u̶be̱jtu̶m ajku̶xy nan kipxy tu̶ nnaaxtu̶gu̶u̶yu̶m ajku̶xy mu̶u̶d je̱'e̱ Cristo , y o'ku̶mu̶p ajku̶xy neby njuugypyu̶jku̶mu̶chu̶ñ ajku̶xy y ndzu̶naay njugy'ajtu̶mu̶ch ajku̶xy mu̶u̶d je̱'e̱ jembyu̶ jugy'ajtu̶ñ , du'un neby je̱'e̱ Cristo je̱'e̱ Tyeedy yajjuugypyu̶jku̶ju̶ñ mu̶u̶d je̱'e̱ oybyu̶ myu̶k'ajtu̶ñ .
45006005	Pu̶nu̶ tu̶ du'un tu'ugyu̶ n'o'ku̶m ajku̶xy mu̶u̶d je̱'e̱ Cristo neby je̱'e̱ y'o'kyu̶ñ , nan tu'ugyu̶ njuugypyu̶jku̶mu̶ch ajku̶xy mu̶u̶d je̱' neby je̱'e̱ jyuugypyu̶jkyu̶ñ .
45006006	Nejwu̶u̶yu̶mby neby ijty jeky'ajty nja'ay'ajtu̶mu̶ñ ajku̶xy ; yajcruutzpe̱jtu̶ je̱' mu̶u̶d je̱'e̱ Cristo , ka'pu̶ nduun'adu̶u̶tzu̶mu̶ch ajku̶xy je̱'e̱ ni'kx kopt y'adzojku̶ñ y ka'pu̶ je̱'e̱ poky nmu̶duun'adu̶u̶tzu̶mu̶ch ajku̶xy , du'un neby je̱'e̱ tuumbu̶ ni'idoogypyu̶ wyindzú̶n mu̶duñu̶ñ .
45006007	Je̱' ko pu̶n y'o'ogy , ni'iwaatzu̶p je̱'e̱ pyoky du'unu̶ñ .
45006008	Pu̶nu̶ tu̶ kipxy n'o'ku̶m ajku̶xy mu̶u̶d je̱'e̱ Cristo , nmu̶bu̶jku̶mby nan ko kipxy ndzu̶naay njugy'ajtu̶mu̶ch ajku̶xy mu̶u̶d je̱' .
45006009	Nejwu̶u̶yu̶mby ko je̱'e̱ Cristo jyuugypyu̶jky , ka'p je̱'e̱ mu̶naa y'o'ktu̶gajtznu̶ch . Je̱' ko ka'p je̱'e̱ o'ku̶ñ mu̶k'ajt okmu̶dajtnu̶ ma je̱'e̱ju̶ñ .
45006010	Ko je̱'e̱ Cristo y'o'ky , tu'u'ookni'i'o'ktu'udyu̶ je̱'e̱ ja'ay pyoky ni'i'o'ktuuttu̶ , peru̶ ko jyuugypyu̶jky ; juugypyu̶jk neby je̱'e̱ Dios mu̶baad wiinu̶u̶xu̶u̶ mu̶d'ityu̶ñ .
45006011	Y du'unu̶tz miich nandu'un ajku̶xy , nayyajnajxu̶gu̶x o'ogy poky kyu̶xpu̶ , peru̶ juugy ma je̱'e̱ Diosu̶ñ ; cham tu'ugyu̶ myajpaatku̶xy ma je̱'e̱ Cristo Jesúsu̶ñ .
45006012	Paady ka'p miich mnayye̱jku̶gu̶xy nu̶kxy je̱'e̱ poky je̱'e̱ mni'kx mgopt ni'igyu̶ xy'ane̱'e̱m'adu̶u̶tzu̶ ajku̶xy y nu̶kxy je̱'e̱ mni'kx mgopt chojku̶ñ ni'igyu̶ xyajkuydyuun'adu̶u̶tzku̶xy .
45006013	Ka'p je̱'e̱ mni'kx mgopt mye̱jkku̶xy ma je̱'e̱ pokyu̶ñ , neby je̱'e̱ ju̶bu̶kpu̶ mu̶baad xyajtuungu̶xyu̶ñ . Ni'igu̶ nayye̱jku̶gu̶x ma je̱'e̱ Diosu̶ñ , du'un neby je̱'e̱ ja'ay mu̶dyiibu̶ tu̶ y'o'ogyu̶ñ y mu̶dyiibu̶ tu̶ jyuugypyú̶kyu̶ñ ja'adu'ook , y ye̱jkku̶x je̱'e̱ mni'kx mgopt ma je̱'e̱ Diosu̶ñ neby je̱'e̱ oybyu̶ mu̶baad mduungu̶xyu̶ñ .
45006014	Y je̱'e̱ poky ka'p je̱'e̱ mu̶k'ajt okmu̶dajtnu̶ch ma miich ajku̶xyu̶ñ , je̱' ko ka'p je̱'e̱ Moisés y'ane̱'e̱mu̶ñ xy'ane̱'e̱mgu̶xnu̶ , je̱'e̱ Dios y'oy'ajt cham xy'ane̱'e̱mgu̶xnu̶py ni'imay'ajt kyu̶xpu̶ .
45006015	¿ Y nébyu̶tz ? ¿ Tzu̶k pokytyuunu̶m ajku̶xy ko je̱'e̱ Moisés y'ane̱'e̱mu̶ñ ka'p xy'ok'ane̱'e̱mu̶nu̶ ajtu̶m ajku̶xy o ko je̱'e̱ Dios y'oy'ajt cham xy'ane̱'e̱mu̶nu̶ ajtu̶m ajku̶xy ni'imay'ajt kyu̶xpu̶ ? ¡ Ka'p , ka'p mu̶baad nbokytyuunu̶nu̶ ajku̶xy !
45006016	Miich mnejwu̶u̶ygyu̶xypy oy yajxón ko pu̶nu̶ mnaygyu̶'u̶ye̱jku̶gu̶xp neby je̱'e̱ tuumbu̶ ni'idoogypyu̶ ma je̱'e̱ windzú̶n tu'ugu̶ñ ko mgapxymyu̶doowaangu̶xy , je̱'e̱ windzú̶n naty du'un mmu̶duungu̶xypy je̱'e̱ mu̶dyiibu̶ naty mgapxymyu̶doogu̶xypyu̶ñ . Y du'un nandu'un ni'ipaatpu̶ pu̶nu̶ mgapxymyu̶doogu̶xypy je̱'e̱ poky , je̱'e̱ poky naty du'un mmu̶duungu̶xypy je̱'e̱ mu̶dyiibu̶ naty mgapxymyu̶doogu̶xypyu̶ñ , je̱'e̱ mu̶dyiibu̶ ju̶bu̶ktuum yajka'ab yaj'o'kp yajtu̶goobyu̶ ; peru̶ pu̶nu̶ mgapxymyu̶doogu̶xypy je̱'e̱ Dios , je̱'e̱ Dios naty du'un mmu̶duungu̶xypy je̱'e̱ mu̶dyiibu̶ naty mgapxymyu̶doogu̶xypyu̶ñ neby mu̶baad tu̶y tu'uda'agy mdzu̶naay mjugy'ajtku̶xyu̶ñ .
45006017	Peru̶ Dioskujuuyu̶p je̱'e̱ Dios ko je̱'e̱ u̶xpu̶jku̶ñ tu'ug'aa tu'ugjoot tu̶ mgu'ubu̶jkku̶xy je̱'e̱ mu̶dyiibu̶ tu̶ myajmooygyu̶xyu̶ñ ; oy je̱'e̱ poky jékyu̶p tu'ktiempo mmu̶duungu̶xy ko je̱'e̱ Dios tyu̶y'ajt najty ka'p mnejwu̶u̶yu̶ ajku̶xy .
45006018	Peru̶ tu̶ m'awa'adzpu̶dzu̶u̶mgu̶xnu̶ ma je̱'e̱ poky ijty mmu̶duungu̶xyu̶ñ y tu̶ mbadu̶gu̶u̶ygyu̶xnu̶ neby mu̶baad tu̶y tu'uda'agy mdzu̶naay mjugy'ajtku̶xnu̶ju̶ñ .
45006019	( Du'unu̶ch ngapxy nmu̶dya'agy neby je̱'e̱ ja'ay naagu̶ñ kyápxku̶xy myu̶dyaakku̶xyu̶ñ , je̱' ko ka'p miich adaa tu̶y'ajt mwinju̶wu̶u̶ygyu̶xy , je̱' ko du'un tu̶ mmiingu̶xy mma'axung'ajtku̶xy pokymyu̶u̶d ku̶dyeeymyu̶u̶d . ) Y du'un neby je̱'e̱ mni'kx mgopt jékyu̶p mye̱jkku̶xyu̶ñ ma je̱'e̱ ju̶bu̶kpu̶ y ma je̱'e̱ axu̶u̶gpu̶ju̶ñ ko najty mdunaangu̶xy je̱'e̱ ka'pu̶ y'óyu̶ch , nandu'un je̱'e̱ mni'kx mgopt cham nandu'un ye̱jkku̶x ko je̱'e̱ Dios mmu̶dunaangu̶xy mu̶u̶d je̱'e̱ tu̶y tu'uda'agypyu̶ tzu̶naay jugy'ajtu̶ñ y neby mu̶baad oy wa'adz mdzu̶naay mjugy'ajtku̶xyu̶ñ ma je̱'e̱ Diosu̶ñ .
45006020	Ko najty je̱'e̱ poky miich mmu̶duungu̶xyñu̶ , ka'p najty je̱'e̱ Dios mmu̶duungu̶xy y ka'p najty tu̶y tu'uda'agy mdzu̶naay mjugy'ajtku̶xy .
45006021	Y ¿ ti oy'ajt du'un mbaatku̶x ko du'un ju̶bu̶k axu̶u̶g m'adu̶u̶ch ajku̶xy je̱'e̱ mu̶dyiibu̶ jada'achám mja'amu̶dzo'oydyuungu̶xnu̶py y je̱'e̱ mu̶dyiibu̶ ju̶bu̶ktuum yajka'ab yaj'o'kp yajtu̶goobyu̶ñ ?
45006022	Peru̶ jada'achám tu̶ m'awa'adzpu̶dzu̶u̶mgu̶xnu̶ ma je̱'e̱ poky ijty mmu̶duungu̶xyu̶ñ y je̱'e̱ Dios cham mmu̶duungu̶xnu̶py . Ko adaa du'umbu̶ mduungu̶xu̶ch mbaatku̶xu̶py je̱'e̱ m'oy'ajtu̶ñ , y ko oy wa'adz mdzu̶naay mjuugy'ajtku̶xu̶ch ma je̱'e̱ Diosu̶ñ , mu̶'íttu̶tz je̱'e̱ jugy'ajtu̶ñ wiinu̶u̶xu̶u̶bu̶ mbátku̶xu̶ch .
45006023	Je̱'e̱ poky kyuju'uñ je̱' je̱'e̱ o'ku̶ñ ye̱jkp , peru̶ je̱'e̱ Dios myay'ajt je̱'e̱ mu̶dyiibu̶ je̱'e̱ Dios ñi'iyejkypyu̶ñ , je̱' je̱'e̱ juugy'ajtu̶ñ ye̱jkp je̱'e̱ wiinu̶u̶xu̶u̶bu̶ ko tu'ugyu̶ n'ijtu̶mu̶ch ajku̶xy mu̶u̶d je̱'e̱ Cristo Jesús , u̶u̶ch je̱'e̱ nWindzú̶n ajtu̶m ajku̶xy .
45007001	“ Mu̶gu'uktu̶jk ajku̶xy , miich mnejwu̶u̶ygyu̶xypy je̱'e̱ Moisés y'ane̱'e̱mu̶ñ , y mnejwu̶u̶ygyu̶xypy ko je̱'e̱ Moisés y'ane̱'e̱mu̶ñ mu̶'it mu̶k'ajt je̱'e̱ je'eyu̶ mu̶u̶du̶ch ma je̱'e̱ ja'ayu̶ñ ko naty je̱'e̱ ja'ay jyugy'atyñu̶ .
45007002	Du'un , pu̶nu̶ civilpu̶ky je̱'e̱ to'oxyu̶jk tu'ug myu̶dtzu̶na'awu̶py je̱'e̱ ñiya'aydyu̶jk u̶xtu̶ mabaad je̱'e̱ ñiya'aydyu̶jk jyugy'atyu̶ñ , je̱' ko civilpú̶kyu̶ch . Peru̶ pu̶nu̶ o'kp je̱'e̱ ya'aydyu̶jk , je̱'e̱ to'oxyu̶jk awa'adzpu̶dzu̶u̶mb je̱'e̱ du'unu̶ñ ma najty civilpú̶kyu̶chu̶ñ mu̶u̶d je̱'e̱ ya'aydyu̶jk .
45007003	Peru̶ pu̶nu̶ myu̶dtzu̶naaby je̱'e̱ wiingpu̶ ya'aydyu̶jk ko naty je̱'e̱ ñiya'aydyu̶jk jyugy'atyñu̶ , tuundu̶gooby naty je̱'e̱ du'un , peru̶ pu̶nu̶ o'kp je̱'e̱ ñiya'aydyu̶jk , awa'adzpu̶dzu̶u̶mb je̱'e̱ to'oxyu̶jk du'unu̶ñ ma najty civilpú̶kyu̶chu̶ñ , y mu̶baad pyu̶jktu̶gajtznu̶ mu̶u̶d je̱'e̱ wiingpu̶ ya'aydyu̶jk , y ka'p naty du'un tyuundu̶gooyñu̶ .
45007004	Du'un miich nandu'un ajku̶xy u̶u̶ch nmu̶gu'ugtu̶jk , ko je̱'e̱ Cristo y'o'ky nan o'ok miich nandu'un ajku̶xy mu̶u̶d je̱' ma je̱'e̱ Moisés y'ane̱'e̱mu̶ñ je̱'e̱ mu̶dyiibu̶ ijty xy'ane̱'e̱mgu̶xpu̶ñ , wan myajpaatku̶xnu̶ch mu̶u̶d je̱'e̱ wiingpu̶ niya'aydyu̶jk . Jada'achám Cristo xyjya'ay'ajtku̶xnu̶py , je̱'e̱ mu̶dyiibu̶ juugypyu̶jku̶ñ . Y du'unu̶tz je̱'e̱ Dios mu̶baad oy yajxón mmu̶duungu̶xnu̶ .
45007005	Ko najty pokyjyooty ku̶dyeeyjyooty ndzu̶naay njugy'ajtu̶mb ajku̶xy , je̱'e̱ Moisés y'ane̱'e̱mu̶ñ je̱' je̱'e̱ nni'kx ngopt je̱'e̱ ju̶bu̶k adzojku̶ñ xyajnixondaak'ajtu̶m ajku̶xy ; y je̱' xyajka'awu̶m ajku̶xy ju̶bu̶ktuum ma je̱'e̱ o'ku̶ñ tu̶gooyu̶ñ .
45007006	Peru̶ jada'achám tu̶ n'o'ku̶m ajku̶xy ma je̱'e̱ Moisés y'ane̱'e̱mu̶ñ je̱'e̱ mu̶dyiibu̶ ijty xy'ane̱'e̱mu̶mbu̶ñ ajku̶xy . Tu̶ je̱'e̱ n'u̶xmajtzu̶nu̶ ajtu̶m ajku̶xy , y du'un du'un tu̶ yaj'awa'adzpu̶dzu̶u̶mnu̶ neby je̱'e̱ Dios mu̶baad nmu̶duunu̶nu̶ ajtu̶m ajku̶xy mu̶u̶d je̱'e̱ jembyu̶ jugy'ajtu̶ñ , je̱'e̱ mu̶dyiibu̶ je̱'e̱ Espíritu Santo yejkypyu̶ñ y ka'p je̱'e̱ jeky ane̱'e̱mu̶ñ kuja'aybyu̶ xy'ok'ane̱'e̱mu̶nu̶ ajtu̶m ajku̶xy .
45007007	¿ Nej paady du'un mu̶baad nmu̶naanu̶m ko je̱'e̱ Moisés y'ane̱'e̱mu̶ñ pyókyu̶ch ? ¡ Ka'p , ka'p du'un paady mu̶baad nmu̶naanu̶m ! Ko u̶xyu̶py najty je̱'e̱ Moisés y'ane̱'e̱mu̶ñ kya'a'íty , u̶u̶ch ka'p u̶u̶ch u̶xyu̶py nnejwu̶u̶y tii pokyu̶ñ . Ka'p u̶u̶ch u̶xyu̶py nimu̶naa nnejwu̶u̶y tii adzoky'ajtpu̶ñ , ko je̱'e̱ Moisés y'ane̱'e̱mu̶ñ u̶xyu̶py najty du'un kya'a'okmu̶na'añ : “ Ka'p ni tii m'adzógu̶ch . ”
45007008	Peru̶ je̱'e̱ poky mu̶jtu̶gu̶u̶y je̱' , oy najty je̱'e̱ ku'utujku̶ñ du'un kya'a'ane'emy , xyajnixondaaku̶ch je̱'e̱ ju̶bu̶k adzojku̶ñ ku̶xyu̶ . Y ko u̶xyu̶py najty je̱'e̱ Moisés y'ane̱'e̱mu̶ñ kya'a'íty , u̶u̶ch ka'p u̶u̶ch u̶xyu̶py nnejwu̶u̶y tii pokyu̶ñ .
45007009	Tu̶ u̶u̶ch du'un tu'ktiempo njaty ko u̶u̶ch najty je̱'e̱ Moisés y'ane̱'e̱mu̶ñ nga'anejwu̶'u̶yñu̶ , ka'p u̶u̶ch najty nejwu̶'u̶y tii pokyu̶ñ ; peru̶ ko u̶u̶ch je̱'e̱ ku'utujku̶ñ oy nejwu̶'u̶y , mu̶'it u̶u̶ch oy nejwu̶'u̶y tii pokyu̶ñ ,
45007010	y chi u̶u̶ch je̱'e̱ poky xyajtu̶gooy . Du'un u̶u̶ch njajty mu̶u̶d je̱'e̱ ku'utujku̶ñ neby u̶u̶ch je̱'e̱ jugy'ajtu̶ñ u̶xyu̶py nbaatyu̶ñ , ni'igyu̶ u̶u̶ch je̱'e̱ ju̶bu̶ktuum xyajka'ay ma je̱'e̱ o'ku̶ñ tu̶gooyu̶ñ ,
45007011	je̱' ko je̱'e̱ poky myu̶jtu̶gu̶u̶y oy najty je̱'e̱ ku'utujku̶ñ du'un kya'a'ane'emy y chi u̶u̶ch xywyin'u̶u̶ñ , y nan je̱' u̶u̶ch ku̶'u̶m ju̶bu̶ktuum xyajka'aw je̱'e̱ ku'utujku̶ñ ma je̱'e̱ o'ku̶ñ tu̶gooyu̶ñ .
45007012	Je̱'e̱ Moisés y'ane̱'e̱mu̶ñ wa'adz je̱' , y je̱'e̱ ku'utujku̶ñ nan wa'adz je̱' , tu'uda'agy je̱' y oy je̱' .
45007013	Pu̶nu̶ oy adayaaba ku'utujku̶ñ , ¿ nej xyajka'awu̶bu̶ch adaa da'a ju̶bu̶ktuum ma je̱'e̱ o'ku̶ñ tu̶gooyu̶ñ ? ¡ Ka'p , ka'p u̶u̶ch yu̶'u̶ xyajka'awu̶ch ! Je̱'e̱ poky neby ñayyajni'igu̶xu̶'u̶ga'añyii ko jaanch pyókyu̶ch , je̱' u̶u̶ch ju̶bu̶ktuum xyajka'aw ma je̱'e̱ o'ku̶ñ tu̶gooyu̶ñ , oy je̱'e̱ oybyu̶ ku'utujku̶ñ najty du'un kya'a'ane'emy . Y du'un je̱'e̱ poky oy ñi'igu̶xu̶'knu̶ ma je̱'e̱ ku'utujku̶ñ ko jaanch jyu̶bú̶ku̶ch .
45007014	U̶u̶ch nejwu̶u̶yu̶mby ko je̱'e̱ Moisés y'ane̱'e̱mu̶ñ Dios je̱'e̱ ye̱jk , peru̶ u̶u̶ch pokymyu̶u̶du̶ch je̱' ko u̶u̶ch naaxwiiñjya'ayu̶ch , y ni'idoogyu̶ch ma je̱'e̱ pokyu̶ñ neby je̱'e̱ tuumbu̶ ni'idoogypyu̶ju̶ñ .
45007015	Ka'p u̶u̶ch nejwu̶'u̶y tii u̶u̶ch xyjyajtpu̶ñ , ko u̶u̶ch je̱'e̱ oybyu̶ nja'atuna'añ je̱'e̱ mu̶dyiibu̶ u̶u̶ch nja'anijoot'ajtypyu̶ñ , je̱'e̱ ju̶bu̶kpu̶ u̶u̶ch nu̶kxy nduñ , y je̱'e̱ ju̶bu̶kpu̶ mu̶dyiibu̶ u̶u̶ch njanchmu̶dzip'ajtypyu̶ñ ni'igu̶ je̱'e̱ u̶u̶ch nduumby .
45007016	Peru̶ je̱'e̱ mu̶dyiibu̶ u̶u̶ch nduumybyu̶ñ je̱' je̱' je̱'e̱ mu̶dyiibu̶ u̶u̶ch ka'p nja'atzókyu̶ñ ndúnu̶chu̶ch , y je̱' u̶u̶ch je̱'e̱ du'un xyajnejwu̶u̶by ko je̱'e̱ Moisés y'ane̱'e̱mu̶ñ y'óyu̶ch .
45007017	Y du'unu̶tz ka'p je̱'e̱ y'u̶u̶chu̶ch je̱'e̱ mu̶dyiibu̶ du'un adu̶u̶tzpu̶ñ , je̱'e̱ poky je̱' je̱'e̱ mu̶dyiibu̶ du'un adu̶u̶tzp je̱'e̱ mu̶dyiibu̶ yajpaatp ma u̶u̶chu̶ñ .
45007018	Je̱' ko u̶u̶ch nejwu̶u̶ybyu̶ch ko ka'p je̱'e̱ oybyu̶ yajpaady ma u̶u̶chu̶ñ , je̱' ko naaxwiiñjya'ayu̶ch paady u̶u̶ch nbokyjya'ayu̶ch ; oy u̶u̶ch du'un nja'amu̶na'añ ko u̶u̶ch je̱'e̱ oybyu̶ nduna'añ ; peru̶ ka'p u̶u̶ch nay'aju̶wu̶'u̶yii ndúnu̶chu̶ch .
45007019	Ka'p u̶u̶ch je̱'e̱ oybyu̶ nduñ je̱'e̱ mu̶dyiibu̶ u̶u̶ch nja'atzojkypyu̶ñ ndúnu̶chu̶ch , je̱'e̱ ju̶bu̶kpu̶ u̶u̶ch ni'igyu̶ nduumby je̱'e̱ mu̶dyiibu̶ u̶u̶ch ka'p nja'atzókyu̶ñ ndúnu̶chu̶ch .
45007020	Y pu̶nu̶ nduumbyu̶ch je̱' je̱'e̱ mu̶dyiibu̶ u̶u̶ch ka'p nja'atzókyu̶ñ ndúnu̶chu̶ch , ka'p je̱'e̱ y'u̶u̶chu̶ch je̱'e̱ mu̶dyiibu̶ du'un adu̶u̶tzpu̶ñ , je̱'e̱ poky je̱' je̱'e̱ mu̶dyiibu̶ du'un adu̶u̶tzp je̱'e̱ mu̶dyiibu̶ yajpaatp ma u̶u̶chu̶ñ .
45007021	Du'un u̶u̶ch njaty n'abety ko u̶u̶ch je̱'e̱ oybyu̶ nja'atuna'añ , je̱'e̱ ju̶bu̶kpu̶ u̶u̶ch nu̶kxy nduñ .
45007022	Ma u̶u̶ch je̱'e̱ n'aa njoottu̶ñ nixondaakypyu̶ch je̱'e̱ Dios y'ane̱'e̱mu̶ñ ,
45007023	peru̶ nayjyu̶wu̶u̶yu̶bu̶ch ku̶'u̶m ko jii tii mu̶dyiibu̶ u̶u̶ch xy'agugu̶u̶ybyu̶ñ ko u̶u̶ch je̱'e̱ oybyu̶ nja'atuna'añ : y je̱' je̱' je̱'e̱ poky y'ane̱'e̱mu̶ñ je̱'e̱ mu̶dyiibu̶ yajpaatp ma u̶u̶chu̶ñ , y je̱'e̱ mu̶dyiibu̶ u̶u̶ch tzumy mach xymyu̶dajtpu̶ñ .
45007024	¡ U̶u̶ch y'yoobu̶ ! ¿ Pu̶n u̶u̶ch je̱'e̱ nni'kx xy'ok'yaj'awa'adzpu̶dzu̶u̶mu̶p ju̶bu̶ktuum ma je̱'e̱ o'ku̶ñ tu̶gooyu̶ñ ?
45007025	Je̱'e̱ Dios je'eyu̶ tu'kpajk je̱'e̱ mu̶dyiibu̶ u̶u̶ch je̱'e̱ nni'kx xyaj'awa'adzpu̶dzu̶u̶mu̶bu̶ñ , nyejkypyu̶ch je̱'e̱ Dioskujuuyu̶p ma je̱'e̱ Diosu̶ñ mu̶u̶d je̱'e̱ nWindzú̶n Jesucristo kyu̶xpu̶ ajtu̶m ajku̶xy . Ma je̱'e̱ mu̶dya'agy yam kyu̶xy myayu̶ñ : U̶u̶ch mu̶naamb ko ngapxymyu̶dówu̶byu̶ch je̱'e̱ Dios y'ane̱'e̱mu̶ñ , peru̶ je̱' ko naaxwiiñjya'ayu̶ch nan nguydyúnu̶byu̶ch je̱'e̱ poky y'ane̱'e̱mu̶ñ .
45008001	Y du'unu̶tz , ka'p je̱'e̱ Dios yaj'o'ogu̶u̶ju̶ch yajtu̶goyu̶u̶ju̶ch ajku̶xy je̱'e̱ mu̶dyiibu̶ tu'ugyu̶ yajpaatku̶xpu̶ñ ma je̱'e̱ Cristo Jesúsu̶ñ ,
45008002	je̱' ko je̱'e̱ Espíritu Santo y'ane̱'e̱mu̶ñ mu̶dyiibu̶ je̱'e̱ jugy'ajtu̶ñ wiinu̶u̶xu̶u̶ ye̱jkpu̶ñ ko tu'ugyu̶ nyajpaatu̶mu̶ch ajku̶xy ma je̱'e̱ Cristo Jesúsu̶ñ , je̱' xyaj'awa'adzpu̶dzu̶u̶mu̶mb ajku̶xy ma je̱'e̱ poky y'ane̱'e̱mu̶ñ y ma je̱'e̱ o'ku̶ñ tu̶gooyu̶ñ y'ane̱'e̱mu̶ñ .
45008003	Je̱' ko tu̶ je̱'e̱ Dios tuñ mu̶dyiibu̶ je̱'e̱ Moisés y'ane̱'e̱mu̶ñ ka'p mu̶mu̶daakyu̶ñ , paady je̱'e̱ ka'p mu̶madaaky je̱' ko naaxwiiñjya'ayu̶ch ajtu̶m ajku̶xy y paady nbokyjya'ayu̶ch ajtu̶m ajku̶xy : chi je̱'e̱ Dios kyu̶'u̶m'úng kejxy ya naaxwiiñ du'un neby je̱'e̱ naaxwiiñjya'ay pokymyu̶u̶dpu̶ju̶ñ y neby windzu̶gu̶'u̶ñdyu̶ñ wan je̱'e̱ nboky ngu̶dyeey yajwinmé̱kxu̶mu̶ch ajku̶xy , y du'un je̱'e̱ poky tu̶ mu̶mada'agy ma u̶u̶ch ajtu̶m ajku̶xyu̶ñ naaxwiiñjya'ay pokymyu̶u̶dpu̶ .
45008004	Paady je̱'e̱ du'un tuuñ neby mu̶baad u̶u̶ch nguydyuunu̶mu̶ñ ajku̶xy neby je̱'e̱ ane̱'e̱mu̶ñ y'ane'emyu̶ñ , je̱' ko ka'p du'un ndzu̶naay njugy'ajtu̶mb ajku̶xy neby je̱'e̱ naaxwiiñjya'ay pokymyu̶u̶dpu̶ chu̶naay jyugy'ajtku̶xyu̶ñ , du'un ndzu̶naay njugy'ajtu̶mb ajku̶xy neby je̱'e̱ Espíritu Santo tzokyu̶ñ ndzu̶naay njugy'ajtu̶mu̶ch ajku̶xy .
45008005	Je̱'e̱ mu̶dyiibu̶ du'un tzu̶naay jugy'ajtku̶xpu̶ñ neby je̱'e̱ naaxwiiñjya'ay pokymyu̶u̶dpu̶ju̶ñ , je̱' je̱'e̱ je'eyu̶ myu̶daj myu̶maaygyu̶xypy je̱'e̱ kyu̶'u̶mwinma'añ ajku̶xy ; peru̶ je̱'e̱ mu̶dyiibu̶ du'un tzu̶naay jugy'ajtku̶xpu̶ñ neby je̱'e̱ Espíritu Santo tzokyu̶ñ , je̱' je̱'e̱ myu̶daj myu̶maaygyu̶xypy je̱'e̱ mu̶dyiibu̶ je̱'e̱ Espíritu Santo chojkypyu̶ñ tuungu̶xu̶chu̶ñ .
45008006	Y ko je̱'e̱ ku̶'u̶mwinma'añbyu̶ nmu̶daj nmu̶maayu̶mu̶ch ajku̶xy , je̱' jiiby yajka'ab ma je̱'e̱ o'ku̶ñ tu̶gooyu̶ñ ; peru̶ ko je̱'e̱ nmu̶daj nmu̶maayu̶mu̶ch ajku̶xy je̱'e̱ mu̶dyiibu̶ je̱'e̱ Espíritu Santo chojkypyu̶ñ nduunu̶mu̶ch ajku̶xy , mu̶'it je̱'e̱ jugy'ajtu̶ñ wiinu̶u̶xu̶u̶bu̶ nbaattu̶mu̶ch ajku̶xy , y je̱'e̱ jootkujk'ajtu̶ñ .
45008007	Je̱'e̱ mu̶dyiibu̶ je̱'e̱ ku̶'u̶mwinma'añbyu̶ mu̶daj mu̶maaygyu̶xpu̶ñ , myu̶dzip'ajtku̶xypy Dios je̱' , je̱' ko ka'p je̱'e̱ Dios tzojkku̶xy nan ka'p je̱'e̱ y'ane̱'e̱mu̶ñ kuydyunaanu̶ ajku̶xy .
45008008	Paady je̱'e̱ mu̶dyiibu̶ du'un tzu̶naay jugy'ajtku̶xpu̶ñ kuydyuungu̶xy je̱'e̱ naaxwiiñjya'ay pokymyu̶u̶dpu̶ chojku̶ñ , ka'p je̱'e̱ Dios du'un kyu'umaayu̶gu̶xy neby du'un chu̶naay jyugy'ajtku̶xyu̶ñ .
45008009	Peru̶ miich ajku̶xy ka'p miich du'un mdzu̶naay mjugy'ajtku̶xnu̶ , mguydyuungu̶xy je̱'e̱ naaxwiiñjya'ay pokymyu̶u̶dpu̶ chojku̶ñ , du'un miich mdzu̶naay mjugy'ajtku̶xnu̶ neby je̱'e̱ Espíritu Santo tzokyu̶ñ , pu̶nu̶ jaanch je̱'e̱ Dios y'Espíritu jiiby yajpaady ma je̱'e̱ mjoot mwinma'añ ajku̶xyu̶ñ . Pu̶n je̱'e̱ Cristo y'Espíritu ka'p mu̶d'ajtu̶yu̶ , ka'p je̱'e̱ yajpaady ma je̱'e̱ Crístoju̶ñ .
45008010	Peru̶ pu̶nu̶ yajpaatp je̱'e̱ Cristo jiiby ma je̱'e̱ mjoot mwinma'añ ajku̶xyu̶ñ , je̱'e̱ aanu̶mu̶ jugy'ajtp je̱' , je̱' ko je̱'e̱ Dios tu̶ xyaj'awa'adzpu̶dzu̶u̶mu̶m ajku̶xy ma je̱'e̱ poky ku̶dyeeyu̶ñ ; peru̶ je̱'e̱ naaxni'kx o'ogy je̱'e̱ y'ity mu̶u̶d je̱'e̱ poky kyu̶xpu̶ .
45008011	Y pu̶nu̶ yajpaatp je̱' y'Espíritu jiiby ma je̱'e̱ mjoot mwinma'añ miich ajku̶xyu̶ñ je̱'e̱ mu̶dyiibu̶ je̱'e̱ Jesús yajjuugypyu̶jku̶ñ ; je̱'e̱ mu̶dyiibu̶ je̱'e̱ Cristo yajjuugypyu̶jku̶ñ , je̱' je̱'e̱ mnaaxni'kx je̱'e̱ jembyu̶ jugy'ajtu̶ñ xymyooyu̶p ajku̶xy , je̱'e̱ naaxni'kx mu̶dyiibu̶ o'kp tu̶goobyu̶ñ mu̶u̶d je̱'e̱ Dios y'Espíritu je̱'e̱ mu̶dyiibu̶ jiiby yajpaatp ma je̱'e̱ mjoot mwinma'añ miich ajku̶xyu̶ñ .
45008012	Y du'unu̶tz mu̶gu'uktu̶jk , mu̶dzibu̶'u̶ ndzu̶naay njugy'ajtu̶mu̶ch ajku̶xy neby je̱'e̱ Espíritu Santo tzokyu̶ñ ndzu̶naay njugy'ajtu̶mu̶ch ajku̶xy ; y ka'p du'un ndzu̶naay njugy'ajtu̶mu̶ch ajku̶xy cham je̱'e̱ naaxwiiñjya'ay pokymyu̶u̶dpu̶ chojku̶ñ nguydyuunu̶ ajtu̶m ajku̶xy .
45008013	Pu̶nu̶ mdzu̶naay mjugy'ajtku̶xp miich cham je̱'e̱ naaxwiiñjya'ay pokymyu̶u̶dpu̶ chojku̶ñ mguydyuunu̶ ajku̶xy , m'o'kku̶xu̶p y ka'p je̱'e̱ jugy'ajtu̶ñ wiinu̶u̶xu̶u̶bu̶ mbaadku̶xu̶ch ; peru̶ pu̶nu̶ myajtu̶gooygyu̶xypy je̱'e̱ naaxwiiñjya'ay pokymyu̶u̶dpu̶ chojku̶ñ mu̶u̶d je̱'e̱ Espíritu myu̶k'ajtu̶ñ , mjugy'ajtku̶xu̶p y ka'p je̱'e̱ mjugy'ajtu̶ñ nimu̶naa kyú̶xu̶ch tyu̶góyu̶ch ajku̶xy .
45008014	Ku̶xyu̶ pu̶njaty je̱'e̱ Dios y'Espíritu pube̱jt pudu̶gu̶u̶yu̶bu̶ñ ajku̶xy , Dios je̱'e̱ ung'ajtu̶p ajku̶xy .
45008015	Miich ajku̶xy ka'p je̱'e̱ Espíritu tu̶ myajmooygyu̶xy , je̱'e̱ mu̶dyiibu̶ du'un yaj'ijtp neby je̱'e̱ tuumbu̶ ni'idoogypyu̶ju̶ñ je̱'e̱ mu̶dyiibu̶ ja'adu'ook xyajtzu̶gu̶u̶ybyu̶jkp xyajju̶wu̶u̶ybyu̶jkp ajku̶xyu̶ñ , je̱'e̱ Espíritu tu̶ myajmooygyu̶xy je̱'e̱ mu̶dyiibu̶ je̱'e̱ Dios xyaj'ung'ajtku̶xpu̶ñ . Mu̶u̶d adayaaba Espíritu je̱'e̱ Dios du'un nnu̶maayu̶m ajku̶xy : “ ¡ Dios Teedy ! ”
45008016	Adayaaba Espíritu tu'ugyu̶ ju̶u̶yñu̶py je̱'e̱ du'un , mu̶u̶d je̱'e̱ njoot nwinma'añ ajtu̶m ajku̶xy neby du'un nidu̶y'ajt'ádu̶chu̶ñ ko je̱'e̱ Dios xy'ung'ajtu̶nu̶ ajku̶xy .
45008017	Y je̱' ko je̱'e̱ Dios xy'ung'ajtp ajtu̶m ajku̶xy , nan nbaattu̶mu̶py je̱'e̱ it lugaar jiiby tzajpjooty ajtu̶m ajku̶xy je̱'e̱ mu̶dyiibu̶ je̱'e̱ Dios tu̶ xyajwinwaanu̶u̶yu̶mu̶ñ ajku̶xy , je̱'e̱ mu̶dyiibu̶ nbaattu̶mu̶byu̶ñ ajku̶xy mu̶u̶d je̱'e̱ Cristo , pu̶nu̶ nmu̶najxypy ngu'ubu̶jkypy je̱'e̱ tzaachpyu̶ ajtu̶m ajku̶xy mu̶u̶d je̱' neby mu̶baad mu̶'it n'ijtu̶mu̶ñ ajku̶xy mu̶u̶d je̱' ma je̱'e̱ y'oy'ajtu̶ñ jiibyu̶ñ .
45008018	N'a'ixu̶u̶ybyu̶ch ko je̱'e̱ tzaachpyu̶ je̱'e̱ mu̶dyiibu̶ nmu̶najx ngu'ubu̶jku̶mbyu̶ñ ya naaxwiiñ ka'p je̱'e̱ ñi'igu̶'u̶mu̶ju̶ch ko je̱'e̱ oy'ajtu̶ñ n'okjayajmu̶badaanu̶mu̶ch je̱'e̱ mu̶dyiibu̶ jiinu̶ n'ixaanu̶mbyu̶ñ .
45008019	Ku̶xyu̶ mu̶dyiibu̶ je̱'e̱ Dios tu̶ yajkojyu̶ñ jyanchja'ay'e̱jxku̶xypy je̱' nigu̶'u̶ nideky mu̶naa je̱'e̱ xu̶u̶ jumu̶jt okpaadyu̶ñ mu̶naa je̱'e̱ Dios yajni'igu̶xu̶'u̶gu̶chu̶ñ pu̶njaty y'ung'ajtypyu̶ñ .
45008020	Ku̶xyu̶ mu̶dyiibu̶ je̱'e̱ Dios yajkoju̶ñ tu̶gooygyu̶x je̱'e̱ jékyu̶py , ka'p je̱'e̱ kyu̶'u̶mdzojku̶ñ tyu̶gooygyu̶xy , du'un najty je̱'e̱ Dios ku̶'u̶m jékyu̶p tu̶ niwinmayu̶'u̶y ; peru̶ ka'p tyu'u'ook tu̶góyu̶ju̶ch nan y'a'ixu̶u̶y ,
45008021	neby mu̶baad y'awa'adzpu̶dzu̶u̶mgu̶xyu̶ñ ma ijty tyu̶goyaangu̶xyu̶ñ y ma je̱'e̱ windu̶gooydyaaktu̶ñ neby je̱'e̱ oybyu̶ awa'adzpu̶dzu̶u̶mdaakt mu̶baad paatku̶xyu̶ñ mu̶dyiibu̶ je̱'e̱ ja'ay yajmooygyu̶xpu̶ñ , pu̶njaty je̱'e̱ Dios ung'ajtu̶gu̶xpu̶ñ .
45008022	Nejwu̶u̶yu̶mby ko u̶xtu̶ chambaad ko ku̶xyu̶ mu̶dyiibu̶ je̱'e̱ Dios yajkoju̶ñ yaaxku̶xp jojku̶xp je̱' , y paatku̶xy ijxku̶xy je̱'e̱ tzaachpyu̶ du'un neby tu'ug je̱'e̱ to'oxyu̶jk tzaachpyu̶ ixy paadyu̶ñ ko naty y'ungpada'añ .
45008023	Y ka'p je̱'e̱du̶'ajty ayoogu̶xp je̱'e̱ mu̶dyiibu̶ je̱'e̱ Dios ku̶xyu̶ tu̶ yajkojyu̶ñ , nandu'un u̶u̶ch ajtu̶m ajku̶xy je̱'e̱ mu̶dyiibu̶ je̱'e̱ Espíritu Santo nmu̶dajtu̶mbyu̶ñ ajku̶xy , du'un neby tii tu̶ njuuyu̶'ku̶mu̶ñ ajku̶xy je̱'e̱ mu̶dyiibu̶ n'ixe̱e̱mby nbade̱e̱mby ajtu̶m ajku̶xyu̶ñ . Ayoowu̶mb ajtu̶m ajku̶xy ndaj nmaayu̶m ajku̶xy ; nja'ay'e̱jxu̶m je̱'e̱ tiempo ajku̶xy mu̶naa okpaadyu̶ñ mu̶naa je̱'e̱ Dios xywyindumbu̶gaanu̶mu̶ñ neby je̱'e̱ kyu̶'u̶m'úngu̶ñ , peru̶ mu̶'it je̱'e̱ nni'kx xyaj'awa'adzpu̶dzu̶maanu̶ ajtu̶m ajku̶xy ; xyajtu̶gatzaanu̶ ajtu̶m ajku̶xy .
45008024	Tu̶ je̱'e̱ aanu̶mu̶ ni'idzooku̶ñ nbaattu̶m ajku̶xy , peru̶ mu̶'it pu̶nu̶ nmu̶bu̶jku̶mby je̱'e̱ Dios ajku̶xy . Y pu̶nu̶ nmu̶bu̶jku̶mby je̱'e̱ Dios ajku̶xy du'un je̱'e̱ du'un wyimbu̶dzu̶my ko tii du'umbu̶ nja'ay'e̱jxu̶m ajku̶xy je̱'e̱ mu̶dyiibu̶ ka'anu̶ yajpaadyñu̶ju̶ñ . Y pu̶nu̶ tu̶ mbaattu̶m ajku̶xy , ka'p mu̶baad n'okja'ay'e̱jxu̶nu̶ ni nga'a'okmu̶bu̶jku̶nu̶ ajtu̶m ajku̶xy ko nbadaanu̶m ajku̶xy .
45008025	Peru̶ pu̶nu̶ nju̶jp'ijxu̶mby je̱' je̱'e̱ mu̶dyiibu̶ ka'anu̶ n'ijxu̶mnu̶ ajku̶xy , tzu̶k ja'ay'e̱jxu̶m ajku̶xy mu̶u̶d je̱'e̱ me̱kxtujku̶ñ .
45008026	Y nan je̱'e̱ Espíritu Santo xypyube̱jtp xypyudu̶gu̶u̶yu̶mb ajku̶xy ko naty n'ame̱tzk njootme̱tzku̶u̶yu̶m ajku̶xy , je̱' ko ka'p njajtu̶m ajku̶xy neby je̱'e̱ Dios nmu̶bu̶jktzoowu̶mu̶ch ajku̶xy neby jya'apadyiiju̶ñ , peru̶ je̱'e̱ Espíritu Santo je̱'e̱ Dios ku̶'u̶m mu̶nukxtaakp mu̶u̶d u̶u̶ch kyu̶xpu̶ ajtu̶m ajku̶xy mu̶u̶d je̱'e̱ ju̶u̶yu̶ñ yaaxu̶ñ mu̶dyiibu̶ ka'p mu̶baad yajkapxpu̶dzú̶myu̶ñ mu̶u̶d je̱'e̱ ayuuk .
45008027	Y je̱'e̱ Dios , je̱'e̱ mu̶dyiibu̶ je̱'e̱ joot winma'añ ku̶xyu̶ nejwu̶u̶ybyu̶ñ , wyinju̶wu̶u̶by je̱' je̱'e̱ mu̶dyiibu̶ je̱'e̱ Espíritu Santo du'un tyijpyu̶ñ , je̱' ko je̱'e̱ Espíritu Santo je̱'e̱ Dios mu̶nukxtaakp mu̶u̶d je̱'e̱ mu̶bu̶jkpu̶du̶jk kyu̶xpu̶ nigu̶xyu̶ ajku̶xy du'un neby je̱'e̱ Dios tzokyu̶ñ .
45008028	Nejwu̶u̶yu̶mb ajku̶xy ko je̱'e̱ Dios ku̶xyu̶ tijaty ye̱jkp mu̶u̶d je̱'e̱ ja'ay y'oy'ajtu̶ñ gyu̶xpu̶ ajku̶xy je̱'e̱ mu̶dyiibu̶ tzojku̶ñ ju̶wu̶u̶yu̶bu̶ñ ajku̶xy , je̱'e̱ mu̶dyiibu̶ je̱' tu̶ win'ixyu̶ñ du'un neby niwinmayu̶u̶yu̶ñ .
45008029	Je̱'e̱ mu̶dyiibu̶ je̱'e̱ Dios jékyu̶p wyin'ijxu̶ñ , chi du'un timytyu̶u̶yu̶p nibu̶daagu̶u̶y ko du'un y'ídu̶ch neby je̱'e̱ y'ungu̶ñ , wan je̱'e̱ y'ung nigu'ubajk'ádu̶ch je̱'e̱ mu̶dyiibu̶ je̱'e̱ Dios mu̶bu̶jkku̶xpu̶ñ ma je̱'e̱ maybyu̶ mu̶bu̶jkpu̶du̶jk ajku̶xyu̶ñ je̱'e̱ mu̶dyiibu̶ du'un neby je̱'e̱ myu̶gue̱'e̱xk ajku̶xyu̶ñ .
45008030	Y je̱'e̱ mu̶dyiibu̶ je̱'e̱ Dios timytyu̶u̶yu̶p'ajt ñibu̶daagu̶u̶y , nan wyin'ijxku̶x je̱'e̱ nandu'un ; y je̱'e̱ mu̶dyiibu̶ wyin'ijxku̶xu̶ñ , chi yaj'awa'adzpu̶dzu̶u̶mgu̶xy ma je̱'e̱ poky kyu̶dyeeyu̶ñ ; y je̱'e̱ mu̶dyiibu̶ yaj'awa'adzpu̶dzu̶u̶mgu̶xu̶ñ ma je̱'e̱ poky ku̶dyeeyu̶ñ , nan myooygyu̶x je̱'e̱ y'oy'ajtu̶ñ myu̶j'ajtu̶ñ .
45008031	¿ Neby da'a n'okjakmu̶naanu̶mu̶ch ajku̶xy ? ¡ Pu̶nu̶ je̱'e̱ Dios xypyube̱jtp xypyudu̶gu̶u̶by ajtu̶m ajku̶xy , ni pu̶n xykya'amu̶madaaku̶mu̶ch ajku̶xy !
45008032	Y ka'p je̱'e̱ Dios kyu̶'u̶m'úng kuyu'uch kyu̶'u̶ye̱jk , je̱' ko yaj'o'ogu̶u̶ju̶ch mu̶u̶d u̶u̶ch kyu̶xpu̶ nboky nigu̶xyu̶ ajtu̶m ajku̶xy , ¿ ti mdijy da'a ko nandu'un xykya'a'okmooyu̶mu̶ch ajku̶xy ku̶xyu̶ tijaty myu̶u̶du̶ñ , kipxy mu̶u̶d je̱'e̱ y'ung ?
45008033	¿ Pu̶n da'a mu̶baad okxu̶'u̶y mu̶dyiijáty je̱'e̱ Dios tu̶ win'ixyu̶ñ ? Je̱' ko Dios je̱'e̱ tu̶ yaj'awa'adzpu̶dzú̶my ma je̱'e̱ poky ku̶dyeeyu̶ñ .
45008034	¿ Pu̶n da'a mu̶baad y'ok'yajpokykya'awu̶gu̶xy ? Je̱' ko je̱'e̱ Cristo Jesús o'k mu̶u̶d u̶u̶ch kyu̶xpu̶ nboky ngu̶dyeey ajtu̶m ajku̶xy , y jyuugypyu̶jky y jada'achám yajpaady ma je̱'e̱ Dios y'a'oy'eembyu̶ñ mu̶u̶d je̱'e̱ ane̱'e̱mu̶ñ ku̶xyu̶ ; mu̶nukxta'agy je̱'e̱ Dios mu̶u̶d u̶u̶ch kyu̶xpu̶ ajtu̶m ajku̶xy .
45008035	¿ Pu̶n je̱'e̱ Cristo da'a mu̶baad xy'ok'yaj'u̶xmajtzu̶m ajku̶xy neby xychojku̶m xyjyu̶wu̶u̶yu̶mu̶ñ ajku̶xy ? ¿ Je̱'e̱ tzaachpyu̶ ayo'on , o je̱'e̱ ayo'on jootmáy , o je̱'e̱ u̶xwu̶dit pawu̶dittu̶ , o je̱'e̱ yuu xu̶u̶ , o ko je̱'e̱ wit tukxy naty kya'a'íty , o je̱'e̱ tzu̶gu̶'u̶ñ ju̶wu̶'u̶ñ , o je̱'e̱ o'ku̶ñ tu̶gooyu̶ñ ?
45008036	Je̱' ko du'un jiiby kuja'ay myiñ ma je̱'e̱ Dios ñakyu̶ñ : “ Mu̶u̶d miich kyu̶xpu̶ o'ogy'aam u̶u̶ch ni'igu̶ n'ijtku̶xy ; oy nejpyu̶ch je̱'e̱ ja'ay xytyuungu̶xy du'un neby je̱'e̱ borreegu̶ yajnú̶kxku̶xyu̶ñ ma je̱'e̱ y'o'ktaaktu̶ñ . ”
45008037	Peru̶ oy adaa du'un ku̶xyu̶ nja'apaat nja'a'ijxu̶mu̶ch ajku̶xy , ni'igu̶ nmu̶bu̶dzu̶u̶mu̶mu̶py je̱'e̱ ni'igyu̶ madaaku̶ñ ajtu̶m ajku̶xy mu̶u̶d je̱'e̱ Jesucristo kyu̶xpu̶ je̱'e̱ mu̶dyiibu̶ tu̶ xychojku̶m xyjyu̶wu̶u̶yu̶m ajku̶xy .
45008038	Mu̶naambu̶ch du'un tu'ug'aa tu'ugjoot ko du'un tyu̶y'ajtu̶ch ko ka'p je̱'e̱ Dios mu̶baad ni pu̶n xyaj'u̶xmajtzu̶m ajku̶xy neby xychojku̶m xyjyu̶wu̶u̶yu̶mu̶ñ ajku̶xy : ni je̱'e̱ o'k tu̶gooyu̶ñ , ni je̱'e̱ juugy'ajtu̶ñ , ni je̱'e̱ ángelestu̶jk ajku̶xy , ni je̱'e̱ mu̶dyiibu̶ je̱'e̱ mu̶k'ajt mu̶dajtku̶xpu̶ñ ma je̱'e̱ mu̶dyiibu̶ je̱'e̱ naaxwiiñjya'ay ane̱'e̱mgu̶xpu̶ñ y ni je̱'e̱ mu̶dyiibu̶ je̱'e̱ mu̶k'ajt jiiby tzajpjooty mu̶dajtku̶xpu̶ñ , ni je̱'e̱ xu̶u̶ tiempo mu̶dyiibu̶ cham tu'uyo'oybyu̶ñ , ni je̱'e̱ xu̶u̶ tiempo mu̶dyiibu̶ miimb ku̶daakpu̶ñ ,
45008039	ni je̱'e̱ mu̶dyiibu̶ ku̶xtu̶goy yajpaatpu̶ñ , ni je̱'e̱ mu̶dyiibu̶ ku̶u̶ktu̶góy yajpaatpu̶ñ , ni mu̶dyiibu̶ ni tu'ug mu̶dyiibu̶ je̱'e̱ Dios tu̶ yajkojyu̶ñ . ¡ Ni pu̶n je̱'e̱ Dios mu̶baad xykya'ayaj'u̶majtzu̶m ajku̶xy neby xychojku̶m xyjyu̶wu̶u̶yu̶mu̶ñ ajku̶xy ko tu̶ xyaj'ijxu̶m ajku̶xy ma je̱'e̱ Cristo Jesúsu̶ñ , je̱'e̱ nWindzú̶n ajtu̶m ajku̶xy !
45009001	Neby je̱'e̱ mu̶bu̶jkpu̶du̶jk mu̶dyiibu̶ yajpaatp ma je̱'e̱ Crístoju̶ñ , tu̶y'ajt u̶u̶ch yam du'un nmu̶dya'agy , ka'p u̶u̶ch n'anu̶u̶'áty . Nan chi ja'adu'knáx , je̱'e̱ u̶u̶ch je̱'e̱ njoot nwinma'añ du'un tu̶ xyajnejwu̶u̶yu̶ je̱'e̱ Dios y'Espíritu Santo ko adaa du'un tyu̶y'ajtu̶ch :
45009002	mu̶k u̶u̶ch ndajy nmaay y tzu̶chu̶u̶ybyu̶ch je̱'e̱ njoot y ka'p ñi'igu̶ moñ mu̶u̶d miich kyu̶xpu̶ ajku̶xy ,
45009003	u̶xtu̶ jiiby ju̶bu̶ktuum u̶u̶ch nja'ayajpaada'añ , najtz'ixu̶'u̶ ma je̱'e̱ Crístoju̶ñ , ko u̶xyu̶py naty je̱'e̱ nmu̶gu'ugtu̶jk du'un y'okni'i'awa'adzpu̶dzu̶u̶maangu̶xy ma je̱'e̱ ju̶bú̶kpu̶ju̶ñ , je̱'e̱ ngu̶'u̶mmu̶gunaax ngu̶'u̶mmu̶gugajptu̶ch ajku̶xy .
45009004	Israel je̱'e̱ myu̶j'áp myu̶jteedy'ajtypy ajku̶xy y du'un je̱'e̱ Dios kyu'ubu̶jku̶ ajku̶xy neby je̱'e̱ kyu̶'u̶m'úngu̶ñ . Tu̶ je̱'e̱ Dios y'oy'ajtu̶ñ yajku̶xu̶'u̶gy ma je̱' ajku̶xyu̶ñ , y mooyu̶gu̶x je̱'e̱ waandaaku̶ñ , je̱'e̱ Moisés y'ane̱'e̱mu̶ñ , y neby je̱'e̱ Dios mu̶baad o'owu̶dajtku̶xyu̶ñ y nan yajwinwaanu̶u̶yu̶gu̶x je̱'e̱ Cristo .
45009005	U̶u̶ch nmu̶j'áp nmu̶jteedy y'ok'ung y'ok'ana'k je̱'e̱ ajku̶xy ; y je̱' myu̶gunaax myu̶gugajpt je̱'e̱ ajku̶xy , y ma je̱'e̱ myiñ ajku̶xyu̶ñ , jim je̱'e̱ Cristo myiñ , je̱'e̱ mu̶dyiibu̶ Dios'ajtpu̶ñ ; ane̱'e̱mdaay ku̶xyu̶ mu̶dyiijáty jiiby tzajpjooty y ya naaxwiiñ yajpaatpu̶ñ , wan ku'umáy wiinu̶u̶xu̶u̶ ity . Jaanch adaa du'un .
45009006	Ka'p u̶u̶ch yam du'un nmu̶na'añ ko je̱'e̱ Dios ka'p tu̶ kuydyúñ neby je̱'e̱ Israel yajwinwaanu̶u̶yu̶ñ , du'un u̶u̶ch ndu'un ndijy ko ka'p je̱'e̱ mu̶j'áp mu̶jteedy y'ok'ungtu̶jk y'ok'ana'ktu̶jk je̱'e̱ Dios jaanch nigu̶xyu̶ wyin'ijxu̶ ajku̶xy .
45009007	Ka'p je̱'e̱ Abraham y'ok'ungtu̶jk y'ok'ana'ktu̶jk nigu̶xyu̶ jaanch yajwin'ijxy ajku̶xy , du'un je̱'e̱ Dios je̱'e̱ Abraham najty tu̶ nu̶ma'ay : “ Je̱'e̱ m'ung Isaac u̶u̶ch y'ok'ungtu̶jk y'ok'ana'ktu̶jk tu̶ nwin'ijxu̶ je̱'e̱ mu̶dyiibu̶ miich mnigu'ubajk'ade̱e̱mbyu̶ñ . ”
45009008	Y adaa du'un xyajnejwu̶u̶yu̶mb ajku̶xy ko ka'p je̱'e̱ Dios y'ung'adyii oy du'un pu̶n jya'amu̶na'añ jim u̶u̶ch ngugajptu̶ch , je̱' je̱'e̱ Dios je'eyu̶ y'ung'ajtypy pu̶njaty mu̶bu̶jkku̶xpu̶ñ nebyjyaty je̱'e̱ Dios naty tu̶ yajwinwaanu̶u̶yu̶gu̶xyu̶ñ , y je̱'e̱ju̶tz je̱'e̱ Isaac jaanch y'ok'ung'ajtypy y'ok'ana'k'ajtypy .
45009009	Je̱' ko adaa je̱'e̱ Dios je̱'e̱ Abraham yajwinwaanu̶u̶y : “ Ko je̱'e̱ tiempo paadu̶ch , mu̶'it u̶u̶ch nwimbídu̶ch , y pyaadu̶py je̱'e̱ Sara y'ung . ”
45009010	Y ka'p y'adaadu̶'ajtyu̶ch adayaaba . Je̱'e̱ me̱tzkpu̶ Rebeca y'ung tu'ugteedy ijty je̱'e̱ du'un ajku̶xy , y je̱' je̱' je̱'e̱ nmu̶j'áp nmu̶jteedy Isaac ajtu̶m ajku̶xy ,
45009011	y ka'anu̶ najty mya'axung'ajtku̶xy , ka'anu̶ najty je̱'e̱ oybyu̶ ni je̱'e̱ ju̶bu̶kpu̶ tuungu̶xyñu̶ , wan du'un tyu̶yjyádu̶ch ko je̱'e̱ Dios ane̱'e̱mu̶ñ mu̶u̶du̶ch neby je̱'e̱ ja'ay win'íxu̶chu̶ñ pu̶njaty naty y'a'ixu̶u̶ybyu̶ñ du'un neby niwinmayu̶u̶yu̶ñ , ka'p kweentu̶túñ tii naty tu̶ tuungu̶xy ijxku̶xyu̶ñ .
45009012	Chi je̱'e̱ Dios je̱'e̱ Rebeca nu̶maay : “ Je̱'e̱ mutzkpu̶ je̱'e̱ pyuya'ay ajch ane̱'e̱mu̶p . ”
45009013	Je̱'e̱ mu̶dyiibu̶ du'un nandu'un tu'ugyu̶ naybyaattu̶bu̶ñ ma je̱'e̱ Dios ñakyu̶ñ je̱'e̱ mu̶dyiibu̶ du'un mu̶naambu̶ñ : “ Je̱'e̱ Jacob u̶u̶ch ni'igyu̶ tu̶ ndzoky , ni'igu̶ ka'p je̱'e̱ Esaú . ”
45009014	¿ Nej paady da'a du'un mu̶baad nmu̶naanu̶m ajku̶xy ko je̱'e̱ Dios ka'p tu'uda'agy tyuñ ? ¡ Ka'p , ka'p du'un tyu̶y'ajtu̶ch !
45009015	Je̱' ko du'un je̱'e̱ Dios je̱'e̱ Moisés nu̶maay : “ Nba'a''ayówu̶byu̶ch pu̶n u̶u̶ch naty ndimychojkypyu̶ñ nba'a''ayowa'añu̶ch y nan nmu̶me̱kxtúku̶byu̶ch nandu'un pu̶n u̶u̶ch naty ndimychojkypyu̶ñ nmu̶me̱kxtuga'añu̶ch . ”
45009016	Y du'unu̶tz , ka'p ko je̱'e̱ ja'ay ku̶'u̶m tzoky o ko ku̶'u̶m ñay'amu̶jaduñyii , je̱'e̱ Dios naty du'un mu̶naamb ko mu̶me̱kxtuga'añ .
45009017	Ma je̱'e̱ Dios ñakyu̶ñ du'un jiiby kuja'ay myiñ ko je̱'e̱ Dios je̱'e̱ Egipto mu̶j'ane̱'e̱mbu̶ du'un nu̶maay : “ Paady miich mu̶j'ane̱'e̱mbu̶ tu̶ nbu̶da'agy neby u̶u̶ch je̱'e̱ nmu̶k'ajt nyajku̶xu̶'u̶gu̶chu̶ñ ma je̱'e̱ mnaax mgajptu̶ñ , y wan u̶u̶ch du'un nyajnigápx nyajnimu̶dya'agu̶ch ma je̱'e̱ naaxwiimbu̶ ku̶xyu̶ju̶ñ . ”
45009018	Dios je̱' je̱'e̱ pya'a''ayooby pu̶n naty je̱' xychojkypyu̶ñ pa'a''ayowa'añ , y nan je̱' je̱'e̱ y'aa jyoot yajjúnu̶py pu̶n naty je̱' xychojkypyu̶ñ yajjunaanu̶ .
45009019	Mu̶'it u̶u̶ch miich xyñu̶maaygyu̶xu̶ch : “ Pu̶nu̶ du'un , ¿ neby je̱'e̱ Dios je̱'e̱ ja'ay da'a mu̶baad okpoky'ixy , nej ka'p naty je̱'e̱ y'aa jyoot je̱' tu̶ ok'yajjúnu̶byu̶ ? ”
45009020	Y miich ja'ay ajku̶xy , ¿ pu̶n miich ajku̶xy ko je̱'e̱ Dios m'adzowaangu̶xy ? ¿ Nej mu̶baad je̱'e̱ naaxpochtyu'tz da'a nu̶ma'ay je̱'e̱ mu̶dyiibu̶ naty tu̶ y'oydyuñyii ? “ ¿ Ti u̶u̶ch ko du'un tu̶ xy'oydyúñ ? ”
45009021	Je̱'e̱ naaxpochtyu'tz yajkojpu̶ je̱' je̱'e̱ ane̱'e̱mu̶ñ mu̶u̶d ; yajkoju̶ch je̱'e̱ mo'ontz neby je̱'e̱ y'aa jyoot naty timychokyu̶ñ , y mu̶baad tu'ugyu̶ mo'ontz je̱'e̱ tzoowu̶ba tu'tz yajkojy y nan mu̶baad tu'ugyu̶ mo'ontz je̱'e̱ ku'umu̶nákypyu̶ tu'tz yajkojy .
45009022	Dios , je̱'e̱ ijxpe̱jt je̱'e̱ du'un jya'aye̱jk ko je̱'e̱ mu̶k'ajt mu̶u̶du̶ch ko chaachtyúñ y ja'ayajni'igu̶xu̶'u̶ga'añ ko je̱'e̱ mu̶k'ajt mu̶u̶du̶ch . Myu̶me̱kxtujk je̱'e̱ ja'ay mu̶u̶d je̱'e̱ mye̱kxtujk ku̶xyu̶ je̱'e̱ mu̶dyiibu̶ je̱'e̱ tzaachpyu̶ najty ja'awinmajtzu̶bu̶ñ ajku̶xy y je̱'e̱ mu̶dyiibu̶ najty ju̶bu̶ktuum ja'awinmajtzu̶bu̶ñ ajku̶xy ñú̶kxku̶xu̶ch .
45009023	Y nandu'un du'un ja'ayajni'igu̶xu̶'u̶ga'añ ma u̶u̶ch ajtu̶m ajku̶xyu̶ñ je̱'e̱ y'oy'ajtu̶ñ myu̶j'ajtu̶ñ , xypya'a''ayoow ajtu̶m ajku̶xy y xywyin'ijx jékyu̶p ajtu̶m ajku̶xy wan jiiby nyajpaatu̶mu̶ch ajku̶xy ma je̱'e̱ y'oy'ajtu̶ñ .
45009024	Y du'unu̶tz je̱'e̱ Dios tu̶ xywyin'ijxu̶m ajku̶xy , nije̱' tu̶ win'ixy ma je̱'e̱ judío ja'ay ajku̶xyu̶ñ y nije̱' ma je̱'e̱ ka'pu̶ jyudíoja'ayu̶ch ajku̶xyu̶ñ .
45009025	Du'un neby jiiby kuja'ay myiñu̶ñ ma je̱'e̱ Oseas ñakyu̶ñ :
45009026	Nan jiibyu̶ du'un myu̶naanu̶ba ma je̱'e̱ Oseas ñakyu̶ñ : ‘ Miich ajku̶xy ka'p miich nja'ay'ajtku̶xy ,
45009027	Ñigapx je̱'e̱ Isaías je̱'e̱ Israel ja'ay ajku̶xy , myu̶naañ : “ Oy u̶xyu̶py je̱'e̱ Israel y'ok'ung y'ok'ana'k du'un tu̶ jya'amayu̶u̶ygyu̶xpu̶ neby je̱'e̱ mejy tzaybyu'u myáyyu̶chu̶ñ , niwe̱e̱nu̶ je̱'e̱ aanu̶mu̶ ni'idzooku̶ñ je'eyu̶ paatku̶xu̶ch ,
45009028	je̱' ko tzojku̶ je̱'e̱ Dios y'ayuuk du'un ku̶xyu̶ kuydyunaanu̶ ma du'un myu̶na'añu̶ñ ko je̱'e̱ ja'ay je̱'e̱ pyoky ku̶xyu̶ yajkumu̶dowa'añ ma je̱'e̱ naaxwiimbu̶ kú̶xyu̶ju̶ñ . ”
45009029	Du'un neby je̱'e̱ Isaías ku̶'u̶m jékyu̶p myu̶naañu̶ñ : “ Ko u̶xyu̶py je̱'e̱ Windzú̶n Dios mu̶jmu̶k'ajtmu̶u̶dpu̶ je̱'e̱ mu̶j'áp mu̶jteedy y'ok'ung y'ok'ana'k we̱e̱nu̶ ka'ayajwu̶'u̶mu̶ , tu̶ u̶xyu̶py nigu̶xyu̶ ngu'udu̶gooydyaayu̶m ajku̶xy neby je̱'e̱ Sodoma kajpt y je̱'e̱ Gomorra kajpt jyajtyu̶ñ . ”
45009030	¿ Neby mu̶baad nmu̶naanu̶m ajku̶xy mu̶u̶d adayaaba ? Je̱' ko je̱'e̱ Jesús tu̶ mu̶bu̶jkku̶xy y paady je̱'e̱ Dios tu̶ yajpokyñi'iwaatzu̶gu̶xyu̶ je̱'e̱ mu̶dyiibu̶ ka'p jyudíoja'ayu̶ch ajku̶xyu̶ñ , oy najty ka'a'u̶xtaaygyu̶xy neby je̱'e̱ Dios yaj'awa'adzpu̶dzu̶u̶mu̶gu̶xu̶chu̶ñ .
45009031	Peru̶ je̱'e̱ judío ja'ay ajku̶xy , je̱'e̱ mu̶dyiibu̶ je̱'e̱ Moisés kyu'utujku̶ñ najty ka'pxy ja'akuydyuungu̶xpu̶ñ neby je̱'e̱ Dios du'un yajpokyñi'iwaatzu̶gu̶xu̶chu̶ñ , ka'p je̱'e̱ Dios yajpokyñi'iwaatzu̶ ajku̶xy .
45009032	¿ Ti ko ? Je̱' ko ka'p je̱'e̱ mu̶joottu̶gooy ajku̶xy neby je̱'e̱ Dios yajpokyñi'iwaatzu̶gu̶xu̶ch ko naty je̱'e̱ Jesús tu̶ mu̶bu̶jkku̶xy , du'un je̱'e̱ myu̶naangu̶xpu̶ ko mu̶'it ndijy je̱'e̱ Dios yajpokyñi'iwaatzu̶gu̶xu̶ch ko naty je̱'e̱ Moisés kyu'utujku̶ñ ka'pxy kuydyuunu̶ ajku̶xy y mu̶u̶d je̱'e̱ mu̶dyiibu̶ tyuungu̶xypyu̶ñ . Paady je̱'e̱ kyu'unejpy kyu'ugojxy ajku̶xy “ ma je̱'e̱ ja'ay je̱'e̱ mu̶dyiibu̶ du'un neby je̱'e̱ tzaaju̶ñ , je̱'e̱ mu̶dyiibu̶ yajku'une̱jp yajku'ugojxpu̶ñ . ”
45009033	Je̱'e̱ mu̶dyiibu̶ jiiby yajnigápxp ma je̱'e̱ Dios ñakyu̶ñ ma du'un myu̶na'añu̶ñ :
45010001	“ Mu̶gu'uktu̶jk ajku̶xy , jya'atzojkypyu̶ch je̱'e̱ njoot du'un ko je̱'e̱ Israel ja'ay je̱'e̱ aanu̶mu̶ ni'idzooku̶ñ paatku̶xu̶ch , y nan nmu̶bu̶jktzooybyu̶ch je̱'e̱ Dios mu̶u̶d je̱' gyu̶xpu̶ ajku̶xy .
45010002	U̶u̶ch je̱'e̱ tu̶y'ajt nmu̶u̶d ko jya'atzojkku̶xypy je̱' ko je̱'e̱ Dios mu̶dunaangu̶xy ; peru̶ ka'p je̱'e̱ jaanchpyu̶ tu̶y'ajt winju̶wu̶u̶ygyu̶xy .
45010003	Ka'p je̱'e̱ du'un ku'ubu̶jkku̶xy ko je̱'e̱ Dios je̱'e̱ ja'ay yajpokyñi'iwa'ach , y paady u̶xtaaygyu̶xy neby ku̶'u̶m ñayyajpokyñi'iwaatzu̶gu̶xu̶ch mu̶u̶d je̱'e̱ mu̶dyiibu̶ tyuungu̶xypyu̶ñ , ka'p je̱'e̱ tu̶y'ajt mu̶jpu̶daakku̶xy .
45010004	Je̱'e̱ Cristo je̱'e̱ Moisés kyu'utujku̶ñ myu̶k'ajt yajtu̶gooyu̶ , neby je̱'e̱ ja'ay yajpokyñi'iwa'adzu̶chu̶ñ ku̶xyu̶ pu̶njaty mu̶bu̶jku̶gu̶xpu̶ñ .
45010005	Y pu̶n du'un ja'apokyñi'iwa'adzaangu̶xpu̶ñ ko je̱'e̱ Moisés kyu'utujku̶ñ naty kuydyuunu̶ ajku̶xy , du'un je̱'e̱ Moisés kujaay adayaaba : “ Je̱'e̱ ja'ay mu̶dyiibu̶ je̱'e̱ Moisés kyu'utujku̶ñ kuydyuunu̶byu̶ñ , mu̶'it je̱'e̱ jugy'ajtu̶ñ paadu̶ch ko je̱'e̱ Moisés kyu'utujku̶ñ wa'adzu̶ kuydyuundaayu̶ju̶ch . ”
45010006	Peru̶ pu̶n yajpokywyinmé̱kxku̶xpu̶ñ ko je̱'e̱ Cristo naty tu̶ mu̶bu̶jkku̶xy , du'un je̱'e̱ Dios ñaky myu̶na'añ : “ Ka'p du'un mwinmaaygyu̶xy : ‘ ¿ Pu̶n tzajpjooty pa'ttu̶gu̶'u̶wu̶p ? ’ — adaa je̱' adaa du'un tyijpy neby je̱'e̱ Cristo mu̶baad woomu̶nákyu̶ñ — ;
45010007	nan ka'p du'un mwinmaaygyu̶xy ‘ ¿ Pu̶n jiiby ka'a'oydyaaktuuby okmu̶náku̶p ? ’ ” — adaa je̱' adaa du'un tyijpy neby je̱'e̱ Cristo mu̶baad yajjuugypyú̶kyu̶ñ .
45010008	¿ Ti je̱'e̱ Dios y'ayuuk ko du'un myu̶na'añ , je̱'e̱ mu̶dyiibu̶ du'un mu̶naambu̶ñ ? : “ Ka'p je̱'e̱ ayuuk tu̶y'ajt jyu̶gué̱mu̶ch , je̱'e̱ mu̶dyiibu̶ je̱'e̱ aanu̶mu̶ ni'idzooku̶ñ ye̱jkpu̶ñ , janch wingón je̱' ma je̱'e̱ m'awaku̶ñ y ma je̱'e̱ m'aa mjoottu̶ñ . ” Y adaa ayuuk je̱' adaa je̱'e̱ ayuuk tu̶y'ajt je̱'e̱ mu̶dyiibu̶ u̶u̶ch nmu̶bu̶jkypy ajku̶xyu̶ñ y je̱'e̱ mu̶dyiibu̶ u̶u̶ch ngapxwa'kxypy ajku̶xyu̶ñ .
45010009	Pu̶nu̶ mgu'ubu̶jkku̶xypy du'un mayjya'ayjyooty mu̶u̶d je̱'e̱ mwiin m'awak ko je̱'e̱ Jesús mwindzu̶n'ajtku̶xy , y pu̶nu̶ mmu̶bu̶jkku̶xypy mu̶u̶d je̱'e̱ m'aa mjoot ko je̱'e̱ Dios je̱'e̱ Jesús yajjuugypyu̶jky , mu̶'it je̱'e̱ mni'idzooku̶ñ mbaatku̶xu̶ch .
45010010	Je̱'e̱ aa joot je̱'e̱ mu̶u̶d yajmu̶bú̶ky neby mu̶baad nbokyñi'iwaatzu̶mu̶ñ ajku̶xy , y je̱'e̱ wiin awak je̱'e̱ Jesucristo mu̶u̶d yajku'ubú̶ky mayjya'ayjyooty neby je̱'e̱ aanu̶mu̶ ni'idzooku̶ñ mu̶baad nbaattu̶mu̶ñ ajku̶xy .
45010011	Du'un je̱'e̱ Dios ñaky myu̶na'añ : “ Ku̶xyu̶ pu̶njaty je̱'e̱ Jesucristo mu̶bu̶jkku̶xpu̶ñ , ka'p je̱'e̱ win'u̶u̶ñ wyu̶'u̶mgu̶xu̶ch . ”
45010012	Dios ka'p je̱'e̱ ja'ay win'ixy tzoky , y'agu̶tzojktaaby je̱'e̱ ku̶xyu̶ wanpú̶nu̶ch judío ja'ay y ka'pu̶ jyudíoja'ayu̶ch ajku̶xy , je̱' ko je̱' tu'ugu̶ Windzú̶n je̱'e̱ mu̶dyiibu̶ ku̶xyu̶ niWindzu̶n'ajttaaybyu̶ñ , y pya'a''ayooby je̱'e̱ ja'ay ku̶xyu̶ pu̶njaty mu̶yaax o'owu̶dajtu̶bu̶ñ .
45010013	Je̱' ko du'un je̱'e̱ Dios ñaky myu̶na'añ : “ Ku̶xyu̶ pu̶njaty je̱'e̱ Windzú̶n Jesucristo mu̶yaax o'owu̶dajtku̶xpu̶ñ cham je̱'e̱ xyu̶u̶ kapxpaattu̶ ajku̶xy , pyaatku̶xu̶py je̱'e̱ aanu̶mu̶ ni'idzooku̶ñ . ”
45010014	Peru̶ ¿ neby je̱'e̱ windzú̶n Jesucristo mu̶baad mu̶yaax o'owu̶dajtku̶xy , pu̶nu̶ ka'anu̶ je̱'e̱ y'ayuuk tyu̶y'ajt naty mu̶bu̶jku̶ñu̶ ajku̶xy ? ¿ Y neby je̱'e̱ y'ayuuk tyu̶y'ajt mu̶bu̶jku̶yu̶ch ajku̶xy , pu̶nu̶ ka'anu̶ je̱'e̱ y'ayuuk tyu̶y'ajt naty mu̶doowu̶ñu̶ ajku̶xy ? ¿ Y neby je̱'e̱ y'ayuuk tu̶y'ajt mu̶doowu̶yu̶ch ajku̶xy , pu̶nu̶ ka'p pu̶n , pu̶n je̱'e̱ ayuuk tu̶y'ajt yajwingapxu̶'u̶wu̶u̶ju̶bu̶ñ ajku̶xy ?
45010015	¿ Y neby je̱'e̱ ayuuk tu̶y'ajt mu̶baad kapxwa'kxku̶xy , pu̶nu̶ ka'p pu̶n , pu̶n ayuukkapxwa'kxpu̶ ke̱jxu̶gu̶xu̶bu̶ñ ? Neby je̱'e̱ Dios ñaky myu̶na'añu̶ñ : “ ¡ Janch'oy janchjootkujk je̱'e̱ ja'ay ñayjyu̶wu̶u̶yu̶gu̶xy ko je̱'e̱ ja'ay je̱'e̱ oybyu̶ ayuuk tu̶y'ajt mu̶miin mu̶ja'tku̶xy kapxwa'kxaangu̶xy ! ”
45010016	Peru̶ ka'p je̱'e̱ ja'ay ku̶xyu̶ mu̶bu̶jkku̶xy je̱'e̱ oybyu̶ ayuuk tu̶y'ajt je̱'e̱ mu̶dyiibu̶ je̱'e̱ aanu̶mu̶ ni'idzooku̶ñ ye̱jkpu̶ñ . Du'un neby je̱'e̱ Isaías myu̶na'añu̶ñ : “ Windzú̶n Dios , ka'p je̱'e̱ n'ayuuk ndu̶y'ajt ni pu̶n tu̶ xymyu̶bu̶jku̶ ajtu̶m ”
45010017	Y du'unu̶tz , mu̶'it je̱'e̱ ayuuk tu̶y'ajt yajmu̶bú̶ky ko naty tu̶ yajmu̶dóy , y je̱'e̱ mu̶dyiibu̶ naty tu̶ yajmu̶dóyu̶ñ je̱' je̱'e̱ Cristo y'ayuuk tyu̶y'ajt .
45010018	Peru̶ u̶u̶ch nyajtu̶u̶by : ¿ Nej ka'p je̱'e̱ judío ja'ay je̱'e̱ ayuuk tu̶y'ajt da'a tu̶ mu̶doogu̶xy ? ¡ Jaanch jya'amu̶doogu̶x je̱' ! Je̱' ko du'un je̱'e̱ Dios ñaky myu̶na'añ :
45010019	Y nyajtu̶u̶wimbijtypyu̶ch ja'adu'ook : ¿ Nej ka'p je̱'e̱ Israel ja'ay adaa da'a nejwu̶'u̶yñu̶ ajku̶xyu̶  ? Du'un je̱'e̱ Moisés myu̶naañ : “ Y nmo'owu̶byu̶ch je̱'e̱ wiingja'ay aanu̶mu̶ ni'idzooku̶ñ je̱'e̱ mu̶dyiibu̶ u̶u̶ch ka'p nja'ay'átyu̶ñ ajku̶xy , y je̱' miich je̱'e̱ mga'ayajmu̶'oy'ijxku̶xu̶py ; nyaj'ama't nyajjootma'tku̶xu̶py mu̶u̶d je̱'e̱ wiingja'ay je̱'e̱ mu̶dyiibu̶ u̶u̶ch ka'p nja'ay'átyu̶ñ , je̱'e̱ mu̶dyiibu̶ ka'p myu̶dowaangu̶xyu̶ñ . ”
45010020	Chi je̱'e̱ Isaías jyaktimymyu̶naañ : “ Je̱'e̱ mu̶dyiibu̶ u̶u̶ch ijty ka'p xy'u̶xtaaygyu̶xyu̶ñ , tu̶ u̶u̶ch je̱'e̱ xypyaatku̶xy ; y tu̶ u̶u̶ch nayyajni'igu̶xu̶'u̶gyii ma je̱'e̱ mu̶dyiibu̶ u̶u̶ch ijty ka'p xyajtu̶u̶gu̶xyu̶ñ . ”
45010021	Isaías , nigapxy je̱'e̱ Israel ja'ay ajku̶xy , myu̶naañ : “ Jaboom jaboom u̶u̶ch je̱'e̱ Israel ja'ay tu̶ nja'aku'ubu̶gaangu̶xy , je̱'e̱ mu̶dyiibu̶ ka'p kyapxymyu̶doogu̶xyu̶ñ y je̱'e̱ mu̶dyiibu̶ janch tu̶goy ja'ay'ajtku̶xpu̶ñ . ”
45011001	Y jada'achám u̶u̶ch nyajtú̶y : ¿ Je̱'e̱ Dios je̱'e̱ jya'ay da'a tu̶ u̶xtijyu̶ ? ¡ Ka'p , ka'p du'un tyu̶y'ajtu̶ch ! U̶u̶ch nan Israel ja'ay u̶u̶ch nandu'un , je̱'e̱ Abraham y'ok'ung y'ok'ana'k y je̱'e̱ Benjamín y'ok'ung y'ok'ana'k .
45011002	Dios jékyu̶p je̱'e̱ Israel ja'ay win'ixy ajku̶xy ko ja'ay'adaangu̶xy , y jada'achámbaadnu̶ ka'anu̶ je̱'e̱ u̶xtijku̶xyñu̶ . ¿ Nej ka'p miich mnejwu̶u̶ygyu̶xy ko je̱'e̱ Dios ñaky du'un myu̶na'añ ma je̱'e̱ Dios y'ayuuknajtzkapxu̶u̶ybyu̶ Elías yajnimu̶dya'agyu̶ñ , ko je̱'e̱ Elías je̱'e̱ Dios mu̶bu̶jktzooy nixu̶'u̶wu̶'u̶y je̱'e̱ Israel ja'ay ajku̶xy ? Myu̶naañ :
45011003	“ Windzú̶n Dios , tu̶ je̱'e̱ judío ja'ay m'ayuuknajtzkapxu̶u̶ybyu̶du̶jk xyaj'o'ktaayu̶ ajku̶xy y tu̶ je̱'e̱ mboch xyajwindu̶gooydyaayu̶ ajku̶xy ma ijty myajwindzu̶gu̶'u̶yu̶ñ , y u̶u̶ch je'eyu̶ naydyu'umbajk juugy tu̶ njakwu̶'u̶my y nan xyaj'o'ogaambu̶ch je̱'e̱ nandu'un ajku̶xy . ”
45011004	Peru̶ chi je̱'e̱ Dios y'adzoowu̶ : “ Ka'p miichtyu̶'ajty je'eyu̶ jakwu̶'u̶mb , juxtujk mil u̶u̶ch je̱'e̱ nja'ay jiinu̶ mu̶dyiibu̶ u̶u̶ch tu̶ nwin'ixyu̶ñ , mu̶dyiibu̶ je̱'e̱ Baal y'awinnax ka'anu̶ wingojxtu̶naaygyu̶xyñu̶ju̶ñ . ”
45011005	Y nandu'unu̶tz jada'achám jyaty , we̱e̱nu̶ je̱'e̱ judío ja'ay je̱'e̱ mu̶dyiibu̶ tu̶ jyakwu̶'u̶mgu̶xyu̶ñ , je̱'e̱ mu̶dyiibu̶ je̱'e̱ Dios tu̶ wyin'ijxu̶gu̶xyu̶ñ je̱' ko pya'a''ayoowu̶ ajku̶xy .
45011006	Y pu̶nu̶ paady je̱'e̱ Dios wyin'ijxu̶ ajku̶xy ko pya'a''ayoowu̶gu̶xy , ka'p pyaadyu̶ch ko ku̶xyu̶ tii tuungu̶xy ; y ko u̶xyu̶py y'okdu'unu̶ch , je̱'e̱ Dios pya'a''ayo'on ka'p u̶xyu̶py je̱'e̱ y'okpa'a''ayo'on'ajtnu̶
45011007	¿ Y né̱bu̶tz da'a ? May je̱'e̱ Israel ja'ay ka'p paatku̶xy je̱'e̱ mu̶dyiibu̶ najty jya'aju̶jp'ijxku̶xypyu̶ñ , peru̶ je̱'e̱ mu̶dyiibu̶ je̱'e̱ Dios win'ijxu̶gu̶xu̶ñ pyaatku̶x je̱' je̱'e̱ mu̶dyiibu̶ najty jyu̶jp'ijxku̶xypyu̶ñ . Je̱'e̱ jakmaybyu̶ Israel ja'ay ajku̶xy , Dios je̱'e̱ y'aa jyoot ni'igyu̶ yajjúnu̶xu̶ ajku̶xy ,
45011008	du'un neby je̱'e̱ Dios ñaky myu̶na'añu̶ñ : “ Dios je̱'e̱ y'aa jyoot yajjúnu̶xu̶ ajku̶xy u̶xtu̶ chamnu̶baad du'un yajpaatku̶xyñu̶ ; ja'awiin mu̶u̶d ajku̶xy peru̶ ka'p y'ijxku̶xy y ja'atadzák mu̶u̶d ajku̶xy peru̶ ka'p myu̶doogu̶xy . ”
45011009	Nandu'un je̱'e̱ David myu̶naañ : “ Wan je̱'e̱ xyu̶u̶ chuu awimbijtku̶xy du'un neby je̱'e̱ ja'ay myu̶dzip ju̶gu'uwin'u̶u̶nu̶'u̶y yajka'ayu̶ñ , wan du'un yajpaatku̶xu̶ch neby du'umbu̶ kyu'une̱jp kyu'ugojxku̶xyu̶ñ y kumu̶doogu̶xu̶ch .
45011010	Wan wiindz awimbijtku̶xy ka'pu̶ y'ijxku̶xu̶ch ; wan du'un wiinu̶u̶xu̶u̶ ju̶ku'uxy ijtu̶u̶gu̶xy neby je̱'e̱ ja'ay jemxypyu̶ tzu̶my tzu̶u̶myo'oygyu̶xyu̶ñ . ”
45011011	Y jada'achám u̶u̶ch nyajtú̶y : Ko je̱'e̱ Israel ja'ay du'un tu̶ jyajtku̶xy neby du'umbu̶ kyu'une̱jp kyu'ugojxku̶xyu̶ñ . ¿ Nej tu̶ je̱'e̱ da'a tu'u'ook tu̶goyu̶ tyu̶gooygyu̶xyu̶ ? ¡ Ka'p , ka'p du'un tyu̶y'ajtu̶ch ! Ni'igu̶ oy je̱'e̱ du'un ni'igyu̶ ko je̱'e̱ judío ja'ay je̱'e̱ Dios tu̶ ka'amu̶madoogu̶xy , y paady je̱'e̱ ka'pu̶ jyudíoja'ayu̶ch je̱'e̱ aanu̶mu̶ ni'idzooku̶ñ tu̶ paatku̶xy , wan je̱'e̱ Israel ja'ay du'un ka'ayajmu̶'oy'ijxku̶xu̶ch je̱'e̱ ka'pu̶ jyudíoja'ayu̶ch ajku̶xy .
45011012	Y du'unu̶tz je̱'e̱ du'un mu̶j tu̶ pyubety ko je̱'e̱ judío ja'ay du'un tu̶ jyajtku̶xy neby du'umbu̶ kyu'une̱jp kyu'ugojxku̶xyu̶ñ y ko du'un tu̶ wyinma'añdyu̶gooygyu̶xy , wan je̱'e̱ naaxwiiñjya'ay je̱'e̱ aanu̶mu̶ ni'idzooku̶ñ ku̶xyu̶ paatku̶xu̶ch , je̱'e̱ mu̶dyiibu̶ ka'p jyudíoja'ayu̶chu̶ñ ajku̶xy , ¡ mu̶baad nmu̶daj nmu̶maayu̶m ajku̶xy neby je̱'e̱ naaxwiiñjya'ay je̱'e̱ kunukxu̶ñ ni'igyu̶ mu̶j padaangu̶xnu̶ju̶ñ !
45011013	Peru̶ cham je̱'e̱ ayuuk miich nyajmu̶dmu̶dya'agaangu̶xy , miich je̱'e̱ mu̶dyiibu̶ ka'p mjudioja'ayu̶chu̶ñ ajku̶xy . Je̱' ko Dios u̶u̶ch tu̶ xykyexy ma je̱'e̱ ka'pu̶ jyudíoja'ayu̶chu̶ñ ko u̶u̶ch je̱'e̱ y'ayuuk tyu̶y'ajt ngapxwa'kxu̶yu̶ch , y u̶u̶ch njatytimyajkoptu̶gu̶u̶ybyu̶ch je̱'e̱ nduung .
45011014	Du'un u̶u̶ch ndzoky ko u̶u̶ch je̱'e̱ ngu̶'u̶mmu̶gunaax je̱'e̱ judío ja'ay nije̱' miich xykya'ayajmu̶'oy'ijxku̶xu̶ch je̱'e̱ Dios y'ayuuk tyu̶y'ajt , y wan je̱'e̱ aanu̶mu̶ ni'idzooku̶ñ du'un nandu'un paatku̶xu̶ch .
45011015	Ko je̱'e̱ judío ja'ay yaj'u̶xtijy ajku̶xy , paady je̱'e̱ naaxwiiñjya'ay je̱'e̱ oy'ajtu̶ñ paaty ajku̶xy ma je̱'e̱ Diosu̶ñ , ni'igu̶ ni'igyu̶ ko je̱'e̱ judío ja'ay je̱'e̱ Dios kyu'ubu̶gu̶u̶ju̶ch ajku̶xy . ¡ Du'un neby je̱'e̱ o'ogyjya'ay jyuugypyú̶kyu̶ñ je̱'e̱ mu̶dyiibu̶ naty tu̶ y'o'ogyu̶ñ !
45011016	Je̱'e̱ judío ja'ay ajku̶xy , myu̶j'ap'ajt myu̶jteedy'ajtku̶x je̱'e̱ Abraham , je̱' je̱'e̱ tyiktz'ajt y'aadz'ajtku̶x . Dios jya'ay'ajt je̱'e̱ Abraham , paady je̱'e̱ judío ja'ay je̱'e̱ Dios jada'achám jya'ay'adyii . Du'un je̱'e̱ Abraham neby je̱'e̱ kepytyiktzu̶ñ , y je̱'e̱ judío ja'ay du'un ajku̶xy neby je̱'e̱ kepy'aakxu̶ñ .
45011017	Nije̱' je̱'e̱ judío ja'ay ajku̶xy , du'un je̱'e̱ ajku̶xy neby je̱'e̱ jaanchpyu̶ olivo aakxu̶ñ , yajpubujxku̶x je̱' , y ma je̱'e̱ yajpubujxku̶xyu̶ñ jim miich je̱'e̱ Dios tu̶ xyjyu̶jpkonu̶u̶ygyu̶xy , du'un miich najty ajku̶xy neby je̱'e̱ pa'olivo aakxu̶ñ . Y du'un du'un tu̶ mbaatku̶xy je̱'e̱ tu'ugpu̶ kepytyiktz y je̱'e̱ tu'ugpu̶ olivo kepy jyugy'ajtu̶ñ .
45011018	Peru̶ ka'p miich ni'igyu̶ oy mnaydyiju̶gu̶xy , ka'p je̱'e̱ judío ja'ay m'u̶xtijku̶xy je̱'e̱ jaanchpyu̶ olivo aakx . Pu̶nu̶ mnaydyiju̶gu̶xp ni'igyu̶ oy , ja'aymye̱jtzku̶x je̱'e̱ Abraham kyu̶xpu̶ miich je̱'e̱ oy'ajtu̶ñ tu̶ mbaadku̶xy , je̱'e̱ mu̶dyiibu̶ yajtiktz'ajtp yaj'aadz'ajtpu̶ñ , ko je̱'e̱ Abraham je̱'e̱ oy'ajtu̶ñ u̶xyu̶py ka'apaaty nan ka'p u̶xyu̶py miich je̱'e̱ oy'ajtu̶ñ tu̶ mbaatku̶xy .
45011019	Wandu̶ du'un mmu̶naangu̶xy : “ Jaanch , peru̶ tu̶ je̱'e̱ judío ja'ay yaj'u̶xtijku̶xy neby u̶u̶ch je̱'e̱ Dios u̶u̶ch mu̶baad xyjya'ay'ajtku̶xnu̶ju̶ñ ma je̱'e̱ olivo kepyu̶ñ .
45011020	Tu̶y'ajt je̱'e̱ du'un neby mmu̶naangu̶xyu̶ñ , peru̶ paady je̱'e̱ Dios je̱'e̱ judío ja'ay tu̶ u̶xtijku̶xy ko je̱'e̱ Jesucristo najty ka'p mu̶bu̶jkku̶xy , y miich paady miich je̱'e̱ Dios tu̶ xykyu'ubu̶jkku̶xy ko je̱'e̱ Jesucristo tu̶ mmu̶bu̶jkku̶xy . Y ka'p mnaygyu'umaayu̶gu̶xy , tzu̶gu̶'u̶ miich je̱'e̱ Dios ni'igyu̶ ajku̶xy .
45011021	Dios y'u̶xtij je̱'e̱ judío ja'ay ajku̶xy ko je̱'e̱ y'ayuuk tyu̶y'ajt najty kya'amu̶bu̶jkku̶xyu̶ ajku̶xy , nan xy'u̶xtijku̶xu̶p je̱'e̱ miich nandu'un je̱'e̱ mu̶dyiibu̶ ka'p jyudíoja'ayu̶chu̶ñ ajku̶xy ko je̱'e̱ y'ayuuk tyu̶y'ajt naty nandu'un mga'amu̶bu̶jku̶yu̶ ajku̶xy .
45011022	Ix kweentu̶tún , janch'oy je̱'e̱ Dios jya'ay'áty , peru̶ nan tzaachtyuumb nandu'un mu̶k . Dios mu̶k je̱'e̱ judío ja'ay tzaachtyuna'añ je̱'e̱ mu̶dyiibu̶ tu̶ tyu̶gooygyu̶xyu̶ñ , y oyjya'ay mu̶u̶d miich ajku̶xy mu̶dyiibu̶ tu̶ mmu̶bu̶jkku̶xyu̶ñ . Peru̶ du'un mdzu̶naaygyu̶x mjugy'ajtku̶xu̶ch neby je̱'e̱ Dios ku'umáyu̶ñ mu̶u̶d je̱'e̱ oyjya'ay'ajtu̶ñ ; y pu̶nu̶ ka'p du'un mdzu̶naaygyu̶xy mjugy'ajtku̶xy , nan xy'u̶xtijku̶xu̶p je̱'e̱ Dios miich nandu'un ajku̶xy .
45011023	Chi ja'adu'knáx , ko je̱'e̱ judío ja'ay je̱'e̱ Jesucristo mu̶bu̶jkku̶xu̶ch , mu̶'it je̱'e̱ Dios ja'adu'ook kyu'ubu̶jku̶gu̶xu̶ch ; je̱' ko myu̶u̶d je̱'e̱ Dios mu̶k'ajt neby mu̶baad ja'adu'ook ku'ubu̶jkku̶xyu̶ñ .
45011024	Miich je̱'e̱ mu̶dyiibu̶ ka'p mjudioja'ayu̶ch ajku̶xy , jim miich myajpubujxku̶xy ma je̱'e̱ pa'olivo aakxu̶ñ y xyjyu̶jpkonu̶u̶ygyu̶xy je̱'e̱ Dios ma je̱'e̱ jaanchpyu̶ olivo kepyu̶ñ je̱'e̱ oybyu̶ , miich ka'p mja'ajudioja'ayu̶ch ajku̶xy , neby je̱'e̱ Dios tu̶ xy'okku'ubu̶jkku̶xpu̶ , ¡ je̱'e̱ judío ja'ay ndijy je̱'e̱ da'a kya'a'okni'iku'ubú̶gu̶py ajku̶xy ja'adu'ook , je̱'e̱ kyu̶'u̶mja'ay ajku̶xy !
45011025	“ Mu̶gu'uktu̶jk , ndzojkypyu̶ch mnejwu̶u̶ygyu̶xu̶ch je̱'e̱ yu'uchpyu̶ Dios tyu̶y'ajt , ka'pu̶ mnaygyu'umaayu̶gu̶xu̶ch ko je̱'e̱ wij'ajtu̶ñ mmu̶dajtku̶xy : je̱'e̱ Israel ja'ay tu̶ je̱'e̱ y'aa jyoot nije̱' yajjúngu̶xy ka'p je̱'e̱ Jesucristo tu̶ mu̶bu̶jkku̶xy , y ijtku̶xpnu̶ je̱'e̱ du'un u̶xtu̶ koonu̶ naty je̱'e̱ Jesucristo ku̶xyu̶ mu̶bu̶jktaaygyu̶xy je̱'e̱ mu̶dyiibu̶ ka'p jyudíoja'ayu̶chu̶ñ ajku̶xy .
45011026	Ko naty adaa du'un tyuñyii jyadyii , mu̶'it je̱'e̱ Israel ja'ay je̱'e̱ aanu̶mu̶ ni'idzooku̶ñ nigu̶xyu̶ paatku̶xu̶ch , je̱' ko du'un je̱'e̱ Dios ñaky myu̶na'añ :
45011027	Y je̱' u̶u̶ch naty du'un nguydyuumby neby u̶u̶ch nyajwinwaanu̶u̶yu̶ñ ajku̶xy ko u̶u̶ch je̱'e̱ pyoky kyu̶dyeey naty nyajni'iwaatzu̶ ajku̶xy . ”
45011028	Je̱'e̱ judío ja'ay ajku̶xy ko je̱'e̱ ayuuk tu̶y'ajt ka'amu̶bu̶jkku̶xy je̱'e̱ mu̶dyiibu̶ je̱'e̱ aanu̶mu̶ ni'idzooku̶ñ ye̱jkpu̶ñ , mu̶dzip'ajtu̶gu̶xp Dios je̱' neby je̱'e̱ Dios miich mu̶baad xykyu'ubu̶jkku̶xyu̶ñ , peru̶ tzojku̶pnu̶ Dios je̱'e̱ ajku̶xy , je̱' ko je̱'e̱ myu̶j'áp myu̶jteedy jékyu̶p win'ijxu̶ ajku̶xy .
45011029	Je̱' ko je̱'e̱ mu̶dyiibu̶ je̱'e̱ Dios yejkypyu̶ñ , ka'p je̱'e̱ ja'adu'ook pu̶ky , nan ka'p wyinmaaydyu̶gách neby naty je̱'e̱ ja'ay tu̶ win'ixyu̶ñ .
45011030	Miich ajku̶xy je̱'e̱ mu̶dyiibu̶ ka'p jyudíoja'ayu̶chu̶ñ ajku̶xy , ka'p miich je̱'e̱ Dios ijty jeky'ajty mgapxymyu̶doogu̶xy , peru̶ jada'achám ko je̱'e̱ judío ja'ay je̱'e̱ Dios tu̶ ka'akapxymyu̶doogu̶xy , tu̶ miich je̱'e̱ cham xypya'a''ayoogu̶xy .
45011031	Du'un neby je̱'e̱ Dios ijty miich jeky'ajty ka'p mgapxymyu̶doogu̶xyu̶ñ , nandu'un je̱'e̱ judío ja'ay je̱'e̱ Dios cham ka'p tu̶ kapxymyu̶doogu̶xy , peru̶ paady je̱'e̱ du'un tu̶ y'adu̶u̶tzku̶xy neby je̱'e̱ Dios miich mu̶baad xypya'a''ayoogu̶xyu̶ñ y nan neby je̱'e̱ Dios mu̶baad cham nandu'un pya'a''ayoowu̶gu̶xyu̶ñ .
45011032	Je̱'e̱ Dios je̱'e̱ du'un ku̶'u̶m tu'knáx yajnigu'udugu̶u̶y ko je̱'e̱ judío ja'ay y je̱'e̱ ka'pu̶ jyudíoja'ayu̶ch ka'p kyapxymyu̶doogu̶xu̶ch , neby mu̶baad nigu̶xyu̶ tu'knáx pa'a''ayoogu̶xnu̶ju̶ñ .
45011033	¡ Janch mu̶j je̱'e̱ Dios y'oy'ajtu̶ñ , y je̱'e̱ jyoot wyinma'añ y je̱'e̱ wyij'ajt kye̱j'ajtu̶ñ ! Ka'p mu̶baad ni pu̶n mu̶winma'añbyaady neby wyinmayu̶ñ , nan ka'p mu̶baad ni pu̶n winju̶wu̶'u̶y tii tyune̱e̱mby y'ixe̱e̱mbyu̶ñ .
45011034	“ ¿ Pu̶n da'a oknejwu̶u̶by neby je̱'e̱ Windzú̶n Dios wyinmayu̶ñ ? ¿ Pu̶n da'a mu̶baad y'okwingapx y'okju̶jpkapxu̶'u̶yii ?
45011035	¿ Pu̶n je̱'e̱ Dios da'a tijaty jayu̶jp tu̶ okmo'oy neby mu̶baad yajwimbijttu̶gajtzu̶xu̶ju̶ñ neby it naty du'umbu̶ Dios mu̶nukxy'atyu̶ñ ? ”
45011036	Ku̶xyu̶ tijaty nmu̶dajtu̶mbyu̶ñ jiiby je̱'e̱ chooñ ma je̱'e̱ Diosu̶ñ , ñi'ijiiju̶ch je̱' ko je̱' du'un mu̶naamb y mu̶u̶d je̱' gyu̶xpu̶ je̱'e̱ jyiiju̶ch . ¡ Wan je̱'e̱ Dios ku'umáy wiinu̶u̶xu̶u̶ ijtu̶y ! Jaanch adaa du'un .
45012001	Y du'unu̶tz mu̶gu'uktu̶jk ajku̶xy , cham nmu̶nukxtaakku̶xy je̱' ko je̱'e̱ Dios tu̶ xypya'a''ayoogu̶xy ko mnaygyu̶'u̶ye̱jku̶gu̶xu̶ch ku̶'u̶m amuumdu'ugjoot ma je̱'e̱ Diosu̶ñ du'un neby je̱'e̱ juugypyu̶ windzu̶gu̶'u̶ñdyu̶ñ , mmu̶duungu̶xu̶ch je̱'e̱ Dios oy wa'adz y du'un neby je̱'e̱ Dios ku'umáyu̶ñ . Adaa je̱' je̱'e̱ jaanchpyu̶ windzu̶gu̶'u̶ñ je̱'e̱ mu̶dyiibu̶ mu̶baad mye̱jkku̶xy ma je̱'e̱ Diosu̶ñ .
45012002	Ka'p du'un mdzu̶naay mjugy'ajtku̶xy mu̶u̶d je̱'e̱ ju̶bu̶kjoot je̱'e̱ ju̶bu̶kwinma'añ neby adachambu̶ naaxwiiñjya'ay chu̶naaygyu̶xy jyugy'ajtku̶xyu̶ñ . Tu̶gachjyaty winmaaygyu̶xnu̶ wan je̱'e̱ mdzu̶naay mjugy'ajtu̶ñ du'un tyu̶gajtzku̶xnu̶ch y mnejwu̶u̶ygyu̶xu̶ch neby je̱'e̱ Dios tzokyu̶ñ mja'ay'ajtku̶xu̶chu̶ñ , je̱' u̶u̶ch du'un ndijpy , neby mnejwu̶u̶ygyu̶xu̶chu̶ñ je̱'e̱ oybyu̶ , je̱'e̱ mu̶dyiibu̶ je̱'e̱ Dios kyu'umaaybyu̶ñ y je̱'e̱ mu̶dyiibu̶ oy wa'adzu̶ñ .
45012003	Mu̶u̶d je̱'e̱ mu̶dyiibu̶ u̶u̶ch je̱'e̱ Dios tu̶ xyajni'ipú̶kyu̶ñ mu̶u̶d je̱'e̱ y'oy'ajtu̶ñ . Cham du'un miich nigu̶xyu̶ nnu̶maaygyu̶xy ko ka'p ni tu'ug mu̶j ku̶xp ku̶'u̶m mwinmaaygyunajxku̶xy je̱'e̱ mu̶dyiibu̶ ka'p nimu̶naaxu̶u̶ mu̶baad mbaatku̶xyu̶ñ . Nidu'ug nidu'ug ku̶'u̶m winmaaygyu̶x oy yajxón , du'un neby je̱'e̱ Dios je̱'e̱ tuung tu̶ xymyooygyu̶xyu̶ñ kipxy mu̶u̶d je̱'e̱ mu̶bu̶jku̶ñ .
45012004	Du'un neby je̱'e̱ tu'ugpu̶ nni'kx ngopt ajtu̶m ajku̶xy abu̶kyjyaty mu̶u̶du̶ch neby mu̶baad tyuñu̶ñ , y ka'p je̱'e̱ kú̶xyu̶bu̶ ni'kx kopt tu'ugyu̶ tyuñ agu̶ tu̶gachjyaty je̱'e̱ tyuñ ,
45012005	y nandu'un u̶u̶ch ajtu̶m ajku̶xy oy nja'animáyu̶ch ajtu̶m ajku̶xy , tu'ugyu̶ nyajpaatu̶m ajku̶xy ma je̱'e̱ Crístoju̶ñ y tu'ugyu̶ amíñ u̶xyu̶py nyajpaatu̶m ajku̶xy , du'un neby je̱'e̱ ku̶'u̶ teky je̱'e̱ ni'kx ka'a'u̶xmáchu̶ñ .
45012006	Agu̶ tu̶gachjyaty je̱'e̱ Dios tuung tu̶ xymyooyu̶m ajku̶xy , du'un neby nidu'ug nidu'ug tu̶ yajniwinmayu̶'u̶yu̶ñ . Paadyu̶tz , pu̶nu̶ tu̶ je̱'e̱ Dios tuung xymyooyu̶m ajku̶xy neby je̱'e̱ y'ayuuk tyu̶y'ajt mu̶baad ngapxwa'kxu̶yu̶ ajtu̶m ajku̶xy , tzu̶k kapxwa'kxu̶yu̶ ajtu̶m ajku̶xy , du'un neby je̱'e̱ mu̶bu̶jku̶ñ nmu̶dajtu̶mu̶ñ ajku̶xy ;
45012007	pu̶nu̶ tu̶ je̱'e̱ tuung xymyooyu̶m neby je̱'e̱ wiingpu̶ nmu̶gu'ugtu̶jk nmu̶duunu̶mu̶chu̶ñ ajku̶xy , tzu̶k oy yajxón mu̶duunu̶m ajku̶xy ; pu̶n je̱'e̱ tuung tu̶ yajmo'oy neby yaj'u̶xpú̶ku̶chu̶ñ , wan yaj'u̶xpú̶ky ;
45012008	pu̶n je̱'e̱ tuung tu̶ yajmo'oy neby je̱'e̱ wiingpu̶ myu̶gu'ugtu̶jk jootmu̶kmu̶gápxku̶xu̶chu̶ñ , wan jootmu̶kmu̶gápxy . Pu̶n ku̶xyu̶ tii ye̱jkpu̶ñ , wan yeky mu̶u̶d je̱'e̱ yuungpu̶ naaxypyu̶ joot winma'añ ; pu̶n je̱'e̱ mu̶jtuung nigu'ubajk'ajtpu̶ñ , wan je̱'e̱ tyuung oy yajxón yajtu'uyo'oy ; pu̶n je̱'e̱ ayoobu̶du̶jk pube̱jtpu̶ñ , wan xi'ig xon pubety .
45012009	Naychojku̶gu̶x amíñ u̶xyu̶py tu'ug'aa tu'ugjoot . Najtz'ixu̶u̶ygyu̶x je̱'e̱ ju̶bu̶kpu̶ y panú̶kxku̶x je̱'e̱ oybyu̶ .
45012010	Naychojku̶gu̶x amíñ u̶xyu̶py neby tu'kpuya'ay tu'kpudo'oxypyu̶ju̶ñ , naymyu̶jpu̶daaku̶gu̶x y naywyindzu̶gu̶u̶yu̶gu̶x amíñ u̶xyu̶py .
45012011	Nay'amu̶jaaduunu̶gu̶x , ka'p mnuux'ajtku̶xy y mu̶duungu̶x je̱'e̱ Windzú̶n Jesucristo tu'ug'aa tu'ugjoot .
45012012	Jootkujk tzu̶naaygyu̶x jugy'ajtku̶x ; cham je̱'e̱ oy'ajtu̶ñ mju̶jp'ijxku̶xy , je̱'e̱ mu̶dyiibu̶ myajmo'owaangu̶xpu̶ñ ; mekxtujkku̶x mu̶k ma je̱'e̱ tzaachpyu̶ju̶ñ , ka'p je̱'e̱ Dios mu̶bu̶jktzowu̶u̶ m'u̶xmajtzku̶xy .
45012013	Pube̱jtku̶x je̱'e̱ mu̶dyiibu̶ ku̶xyu̶ tii yajmayjyajtku̶xpu̶ñ , je̱'e̱ mu̶dyiibu̶ yajpaatku̶xpu̶ñ ma je̱'e̱ Dios jya'ayu̶ñ ; yajja'ttaakku̶x je̱'e̱ mu̶dyiibu̶ naty xykyu'ijxp xymyu̶gápxku̶xpu̶ñ .
45012014	Mu̶gápxku̶x mu̶u̶d je̱'e̱ oyjyoot oywyinma'añ je̱'e̱ mu̶dyiibu̶ xy'u̶xwu̶dijtp xypyawu̶dijtku̶xpu̶ñ . Mu̶gápxku̶x mu̶u̶d je̱'e̱ oyjyoot oywyinma'añ y ka'p je̱'e̱ ju̶bu̶kpu̶ myajmu̶dzojkku̶xy .
45012015	Xondaakku̶x mu̶u̶d je̱'e̱ mu̶dyiibu̶ xondaakku̶xpu̶ñ y ju̶u̶ygyu̶x yaaxku̶x mu̶u̶d je̱'e̱ mu̶dyiibu̶ ju̶u̶ygyu̶xp yaaxku̶xpu̶ñ .
45012016	Tzu̶naaygyu̶x jugy'ajtku̶x tu'ugyu̶ nixim niyam . Ka'p mu̶j ku̶xp mnayjyu̶wu̶u̶yu̶gu̶xy , yuung naaxypy naybyu̶daaku̶gu̶x , du'un neby je̱'e̱ mu̶dyiibu̶ yuung naaxypy ja'ay'ajtku̶xpu̶ñ . Ka'p mnaygyu'umaayu̶gu̶xy ko ku̶xyu̶ tii mjajtku̶xy .
45012017	Ka'p je̱'e̱ ju̶bu̶kpu̶ myaj'awimbijtu̶gajtzku̶xy ma je̱'e̱ mmu̶gu'ugu̶ñ , je̱'e̱ mu̶dyiibu̶ naty tu̶ xymyu̶duundu̶gooygyu̶xyu̶ñ . Jatytyimytyuungu̶x je̱'e̱ oybyu̶ ku̶xyu̶ wan maaju̶ch .
45012018	U̶xtu̶ mabaad naty madaakku̶xy mduungu̶xy je̱'e̱ oybyu̶ ; tzu̶naaygyu̶x jugy'ajtku̶x oy yajxón nigu̶xyu̶ y ka'p je̱'e̱ tzip ma'ad maa , u̶xtu̶ mabaad madaakku̶xyu̶ñ .
45012019	“ Mu̶gu'uktu̶jk je̱'e̱ mu̶dyiibu̶ u̶u̶ch oy ndzojkpy nju̶wu̶u̶ybyu̶ñ , ko naty pu̶n nej xytyuungu̶xy , ka'p ku̶'u̶m myaj'awimbijtu̶gajtzku̶xu̶ch , je̱'e̱ Dios miich je̱'e̱ yajku̶'u̶wanu̶u̶ygyu̶x y je̱' tzaachtyunu̶u̶ju̶p ; je̱' ko du'un je̱'e̱ Dios ñaky myu̶na'añ : “ U̶u̶ch xypyaatp ndu̶ydyúnu̶chu̶ch je̱'e̱ ja'ay ; u̶u̶ch nyajkumu̶dówu̶py , du'un je̱'e̱ Windzú̶n Dios myu̶na'añ . ”
45012020	Y nandu'un : “ Pu̶nu̶ jii je̱'e̱ mmu̶dzip yu'o'ogyii , yajkáy yaj'u'ug ; y pu̶nu̶ tu̶tzu̶u̶yu̶p , yajnu̶u̶'u'ug ; y du'un du'un mu̶k myajtzo'oydyúnu̶ch neby tu̶ xytyuñu̶ñ . ”
45012021	Ka'p mnayyegyii xymyu̶mada'agu̶ch je̱'e̱ ju̶bu̶kpu̶ . Ni'igu̶ miich je̱'e̱ ju̶bu̶kpu̶ mu̶mada'ag mu̶u̶d je̱'e̱ oybyu̶ .
45013001	Nigu̶xyu̶ je̱'e̱ tuungmu̶u̶dpu̶du̶jk kapxymyu̶doogu̶x je̱'e̱ mu̶dyiibu̶ je̱'e̱ Dios tu̶ pu̶da'agyu̶ñ . Je̱' ko ka'p je̱'e̱ tuungmu̶u̶dpu̶ jii ni tu'ug mu̶dyiibu̶ je̱'e̱ Dios ka'p tu̶ pu̶da'agyu̶ñ ; y je̱'e̱ mu̶dyiibu̶ jii ajku̶xy , je̱'e̱ Dios je̱'e̱ tu̶ pyu̶daaku̶gu̶xy .
45013002	Y du'unu̶tz pu̶n je̱'e̱ tuungmu̶u̶dpu̶du̶jk ka'p kapxymyu̶doogu̶xyu̶ñ , je̱' naty je̱'e̱ du'un kya'akapxymyu̶dooby je̱'e̱ mu̶dyiibu̶ je̱'e̱ Dios tu̶ pu̶da'agyu̶ñ . Y ku̶xyu̶ pu̶njaty ka'p kyapxymyu̶doogu̶xyu̶ñ yajtzaachtyuungu̶xu̶p je̱' ;
45013003	je̱'e̱ tuungmu̶u̶dpu̶du̶jk ka'p je̱'e̱ jii pyaadyu̶ch ajku̶xy neby je̱'e̱ ja'ay chu̶gu̶u̶yu̶gu̶xu̶ch je̱'e̱ mu̶dyiibu̶ je̱'e̱ oybyu̶ tuungu̶xpu̶ñ , paady je̱'e̱ jii ajku̶xy neby je̱'e̱ ja'ay chu̶gu̶u̶yu̶gu̶xu̶ch je̱'e̱ mu̶dyiibu̶ je̱'e̱ ju̶bu̶kpu̶ tuungu̶xpu̶ñ . Mdzu̶na'a mjugy'adaamb jootkujk y ka'p je̱'e̱ tuungmu̶u̶dpu̶du̶jk naty maa mdzu̶gu̶'u̶y mju̶wu̶'u̶y . Pues ja'ay'át oy yajxón y mu̶'it je̱'e̱ tuungmu̶u̶dpu̶du̶jk xykyu'umáyu̶ch ko oy yajxón mja'ay'áty ,
45013004	je̱' ko Dios je̱'e̱ tu̶ pyu̶daaku̶gu̶xy mu̶u̶d miich kyu̶xpu̶ m'oy'ajtu̶ñ ajku̶xy . Peru̶ pu̶nu̶ mduundu̶gooby , mu̶'íttu̶tz je̱'e̱ tuungmu̶u̶dpu̶du̶jk mdzu̶gu̶'u̶wu̶ch , je̱' ko ka'p je̱'e̱ tuungmu̶u̶dpu̶du̶jk nigoo ñi'ituungmu̶u̶du̶ch , Dios je̱'e̱ tu̶ pyu̶da'agyii ko je̱'e̱ ja'ay tzaachtyúnu̶ch pu̶njaty je̱'e̱ ju̶bu̶kpu̶ tuumbu̶ñ .
45013005	Paadyu̶tz , jatytimypyaattu̶p mgapxymyu̶doogu̶xu̶ch je̱'e̱ tuungmu̶u̶dpu̶du̶jk , ka'p pyaadyu̶ch ka'pu̶ myajtzaachtyuungu̶xu̶ch , kapxymyu̶doogu̶x wan je̱'e̱ m'aa mjoot du'un tu'uda'agy mmu̶dajtku̶xu̶ch .
45013006	Paady miich mnayñigu'ube̱jttuuttu̶gu̶xy , je̱' ko je̱'e̱ Dios je̱'e̱ tuungmu̶u̶dpu̶du̶jk tu̶ pu̶da'agy , y je̱' je̱'e̱ ñi'igu̶'u̶tuung'ajtypy ajku̶xy .
45013007	Mu̶gube̱jtku̶x nidu'ug nidu'ug neby pyadyiiju̶ñ ; je̱'e̱ mu̶dyiibu̶ je̱'e̱ kajpt ajuyu̶'u̶ñ yajmujkpu̶ñ , mu̶gube̱jtku̶x ye̱jkku̶x je̱'e̱ m'ajuyu̶'u̶ñ . Je̱'e̱ mu̶dyiibu̶ je̱'e̱ ni'igube̱jttuutk yajmujkpu̶ñ , mu̶gube̱jtku̶x ye̱jkku̶x je̱'e̱ mni'igube̱jttuutk ; je̱'e̱ mu̶dyiibu̶ mu̶baad mwindzu̶gu̶u̶ygyu̶xy , windzu̶gu̶u̶ygyu̶x ; je̱'e̱ mu̶dyiibu̶ mu̶baad mdzojkku̶xy mgu'umaaygyu̶xy , tzojkku̶x ku'umaaygyu̶x .
45013008	Ka'p ni pu̶n mmu̶nukxy'ajtku̶xy , naychojk nayjyu̶wu̶u̶yu̶gu̶x amíñ u̶xyu̶py ; je̱' ko je̱'e̱ mu̶dyiibu̶ je̱'e̱ myu̶gu'ug tzojkp ju̶wu̶u̶ybyu̶ñ tu̶ naty je̱'e̱ Dios y'ane̱'e̱mu̶ñ du'un ku̶xyu̶ kuydyuundaayu̶ neby y'ane'emyu̶ñ .
45013009	Du'un je̱'e̱ Dios y'ane̱'e̱mu̶ñ myu̶na'añ : “ Ka'p je̱'e̱ wiingpu̶ to'oxyu̶jk mmu̶dtuundu̶góyu̶ch , ka'p mja'ayyaj'o'ogu̶ch , ka'p mme̱e̱dzu̶ch , ka'p je̱'e̱ mmu̶gu'ug m'adzojkku̶yu̶ch tii myu̶dajtypyu̶ñ , ” peru̶ adayaaba y je̱'e̱ jakwiingpu̶ Dios y'ane̱'e̱mu̶ñ yajwinju̶wu̶u̶by adaa du'un mu̶u̶d je̱'e̱ mu̶dyiibu̶ du'un mu̶naambu̶ñ : “ Tzok ju̶wu̶'u̶ je̱'e̱ mmu̶gu'ug du'un neby miich ku̶'u̶m mnaychogyii mnayjyu̶wu̶'u̶yiiju̶ñ . ”
45013010	Pu̶n je̱'e̱ tzojku̶ñ mu̶dajtpu̶ñ , ka'p je̱'e̱ myu̶gu'ug mu̶duundu̶góy ; y du'unu̶tz ko je̱'e̱ tzojku̶ñ mu̶dádu̶ch mu̶'it je̱'e̱ Dios y'ane̱'e̱mu̶ñ naty du'un wa'adzu̶ tu̶ kuydyuundaayu̶ .
45013011	Kweentu̶tuungu̶x adaa ku̶xyu̶ je̱'e̱ xu̶u̶ tiempo ma yam ndzu̶naay njugy'ajtu̶mu̶ñ ajku̶xy , y nejwu̶u̶ygyu̶x ko tu̶ je̱'e̱ hooru̶ paatnu̶ mu̶naa je̱'e̱ mjoot mwinma'añ mu̶baad myajmiin myajme̱jtzku̶xyu̶ñ . Je̱' ko cham tu̶ tyimywyingoonu̶ mu̶naa je̱'e̱ aanu̶mu̶ ni'idzooku̶ñ nbadaanu̶mu̶ñ ajku̶xy ni'igu̶ ka'p jékyu̶p , mu̶naa je̱'e̱ ayuuk tu̶y'ajt nmu̶bu̶jku̶mu̶ñ ajku̶xy .
45013012	Ka'pxnu̶py je̱'e̱ xu̶u̶ tiempo , y tyimyajmu̶baad'ajtnu̶py je̱'e̱ Dios , paady tzu̶k u̶xmajtzu̶nu̶ ajku̶xy je̱'e̱ ju̶bu̶kpu̶ , je̱'e̱ mu̶dyiibu̶ je̱'e̱ ja'ay tyuungu̶xypyu̶ñ je̱'e̱ mu̶dyiibu̶ je̱'e̱ Dios y'ayuuk tyu̶y'ajt ka'p nejwu̶u̶ygyu̶xyu̶ñ , tzu̶k je̱'e̱ ju̶bu̶ktzu̶naay ju̶bu̶kjugy'ajtu̶ñ yajtu̶gajtzu̶m ajku̶xy y tzu̶k tzu̶naay jugy'ajtu̶m ajku̶xy mu̶u̶d je̱'e̱ Dios y'ayuuk tyu̶y'ajt , du'un neby je̱'e̱ tziptuumbu̶tu̶jk tyuumbe̱jt yajtu̶gajtzku̶xyu̶ñ mu̶dyiibu̶ mu̶u̶d chiptuungu̶xyu̶ñ .
45013013	Tzu̶k tu'uda'agy ja'ay'ajtu̶m ajku̶xy , du'un neby je̱'e̱ ja'ay jya'ay'ajtku̶xyu̶ñ je̱'e̱ mu̶dyiibu̶ je̱'e̱ Dios y'ayuuk tyu̶y'ajt mu̶bu̶jkku̶xpu̶ñ . Ka'p m'ajoknu̶u̶'ajtku̶xu̶ch y ka'p je̱'e̱ xu̶u̶ tzuu mbawu̶dijtku̶xy ma je̱'e̱ ja'ay kyaaygyu̶xy y'uukku̶xyu̶ñ , ka'p je̱'e̱ wiingpu̶ to'oxyu̶jk mmu̶dtuundu̶gooygyu̶xu̶ch y ka'p ku̶xyu̶ tii m'adzojkku̶xy y ka'p je̱'e̱ tzip ma'ad myajpu̶du̶'kku̶xy , y ka'p je̱'e̱ mmu̶gu'ug oy tii mga'ayajmu̶'oy'ijxku̶xu̶ch .
45013014	Ni'igyu̶ miich je̱'e̱ ju̶bu̶ktzu̶naay ju̶bu̶kjugy'ajtu̶ñ yajtu̶gajtzku̶xnu̶ , y kuydyuungu̶xnu̶ je̱'e̱ Windzú̶n Jesucristo y'ayuuk tyu̶y'ajt , du'un neby je̱'e̱ tziptuumbu̶tu̶jk tyuumbe̱jt yajtu̶gajtzku̶xyu̶ñ mu̶dyiibu̶ mu̶u̶d chiptuungu̶xyu̶ñ , y ka'p je̱'e̱ ju̶bu̶k adzojku̶ñ mguydyuungu̶xy je̱'e̱ naaxwiiñjya'ay winma'añ .
45014001	Ku'ubu̶jkku̶x je̱'e̱ mmu̶gu'ugtu̶jk oy yajxón je̱'e̱ mu̶dyiibu̶ je̱'e̱ myu̶bu̶jku̶ñ we̱e̱nu̶ju̶ñ ajku̶xy , y ka'p mu̶'amayu̶u̶ygyu̶xy .
45014002	Jii je̱'e̱ ja'ay may pu̶n je̱'e̱ myu̶bu̶jku̶ñ mu̶j mu̶dajtku̶xpu̶ñ y mu̶baad ku̶xyu̶ tii jú̶kxku̶xy , y nan jii je̱'e̱ ja'ay je̱'e̱ mu̶dyiibu̶ je̱'e̱ myu̶bu̶jku̶ñ we̱e̱nu̶ju̶ñ , ka'p je̱'e̱ tzu'uch tzu'tzku̶xy , je̱'e̱ aay ujtz je̱'e̱ je'eyu̶ jyú̶kxku̶xypy .
45014003	Je̱'e̱ mu̶dyiibu̶ ku̶xyu̶ tii jú̶kxku̶xpu̶ñ ka'p je̱'e̱ myu̶gu'ug mu̶baad pexy je̱'e̱ mu̶dyiibu̶ ka'p oy tii ju̶kxyu̶ñ ; y je̱'e̱ mu̶dyiibu̶ ka'p oy tii ju̶kxyu̶ñ ka'p je̱'e̱ myu̶gu'ug mu̶baad ni'oj niyaxu̶'u̶y je̱'e̱ mu̶dyiibu̶ ku̶xyu̶ tii ju̶kxpu̶ñ , je̱' ko tu̶ je̱'e̱ Dios nandu'un kyu'ubu̶gyii ko y'ung'adyii .
45014004	¿ Pu̶n miich ko miich je̱'e̱ wiingpu̶ myu̶duumbu̶ mni'oj mniyaxu̶u̶yu̶ch ? Pu̶nu̶ oybyu̶dzu̶u̶mb du'un o pu̶nu̶ ka'p du'un y'oybyu̶dzu̶my , je̱'e̱ wyindzú̶n je̱'e̱ ku̶'u̶m paattu̶p neby tyuñu̶ñ . Peru̶ oybyu̶dzu̶maamb je̱'e̱ du'un , je̱' ko je̱'e̱ windzú̶n je̱'e̱ mu̶k'ajt mu̶u̶d neby mu̶baad yaj'oybyu̶dzu̶myiiju̶ñ .
45014005	Jii ja'adu'knáx : Jii je̱'e̱ ja'ay nije̱' mu̶dyiibu̶ mu̶naangu̶xpu̶ñ ko je̱'e̱ xu̶u̶ nije̱' yaj'amay'ádu̶ch y nije̱' ka'p yaj'amay'ádu̶ch , y jii nije̱' mu̶dyiibu̶ mu̶naangu̶xpu̶ñ ko tu'ugyu̶ je̱'e̱ xu̶u̶ ku̶xyu̶ . Wan nidu'ug nidu'ug win'ijxku̶xy je̱'e̱ mu̶dyiibu̶ y'amay'adaangu̶xypyu̶ñ je̱'e̱ mu̶dyiibu̶ jaanch myu̶jootku̶daakku̶xypyu̶ñ ko jaanch y'óyu̶ch .
45014006	Je̱'e̱ mu̶dyiibu̶ je̱'e̱ xu̶u̶ nije̱' amay'ajtpu̶ñ , paady je̱'e̱ amay'aty je̱'e̱ Windzú̶n Dios naty je̱'e̱ du'un wyindzu̶gu̶u̶by . Y je̱'e̱ mu̶dyiibu̶ ku̶xyu̶ tii ju̶kxpu̶ñ , paady je̱'e̱ ju̶kxy je̱'e̱ Windzú̶n Dios naty je̱'e̱ du'un wyindzu̶gu̶u̶by , y yejkypy je̱'e̱ Dioskujuuyu̶p ma je̱'e̱ Diosu̶ñ ; y je̱'e̱ mu̶dyiibu̶ ka'p oy tii ju̶kxyu̶ñ , paady je̱'e̱ ka'p ju̶kxy je̱'e̱ Windzú̶n Dios naty je̱'e̱ du'un wyindzu̶gu̶u̶by y nan yejkypy je̱'e̱ Dioskujuuyu̶p ma je̱'e̱ Diosu̶ñ .
45014007	Ni pu̶n u̶u̶ch ajtu̶m ajku̶xy ka'p ku̶'u̶m ñayyajjugy'adyii y nan ni pu̶n ka'p ku̶'u̶m ñayyaj'o'ogyii .
45014008	Pu̶nu̶ jugy'ajtu̶mb ajku̶xy je̱'e̱ Windzú̶n Dios kyu̶'u̶'aam njugy'ajtu̶m ajku̶xy y pu̶nu̶ o'ku̶mb ajku̶xy , je̱'e̱ Windzú̶n Dios kyu̶'u̶'aam naty n'o'ku̶m ajku̶xy . Y du'unu̶tz pu̶nu̶ jaktzu̶naayu̶mb o pu̶nu̶ o'ku̶mb , je̱'e̱ Windzú̶n Dios xyjya'ay'ajtp ajtu̶m ajku̶xy .
45014009	Paady je̱'e̱ Cristo y'o'ky y jyuugypyu̶jky ja'adu'ook : neby je̱'e̱ ja'ay mu̶baad niWindzu̶n'aty je̱'e̱ mu̶dyiibu̶ tu̶ y'o'kku̶xnu̶ju̶ñ y je̱'e̱ mu̶dyiibu̶ jakjugy'ajtku̶xpnu̶ju̶ñ .
45014010	¿ Ti je̱'e̱ mmu̶gu'ug ko mni'oj mniyaxu̶'u̶y ? ¿ O ti ko m'u̶xtijy ? Je̱' ko nigu̶xyu̶ je̱'e̱ Dios nwinguwa'agu̶u̶yu̶mu̶ch ajku̶xy , wan xytyu̶ydyuunu̶mu̶ch ajku̶xy .
45014011	Je̱' ko du'un je̱'e̱ Dios ñaky myu̶na'añ :
45014012	Y du'unu̶tz , ku̶jx je̱' je̱'e̱ ndu̶y'ajt Dios winduuy ngu̶'u̶ye̱jku̶mu̶ch ajku̶xy neby naty tu̶ ndzu̶naay tu̶ njugy'ajtu̶mu̶ñ ajku̶xy .
45014013	Paady ka'p mnayñi'oj mnayñiyaxu̶u̶yu̶gu̶xu̶ch amíñ u̶xyu̶py . Je̱' tu̶y'ajtu̶ñ , mu̶ktuungu̶x je̱'e̱ mjoot , ka'p mduungu̶xy je̱'e̱ mu̶dyiibu̶ je̱'e̱ mmu̶gu'ug yajwinma'añdyu̶gooyu̶gu̶xu̶p o je̱'e̱ mu̶dyiibu̶ je̱'e̱ myu̶bu̶jku̶ñ chaachpyu̶daakku̶xu̶byu̶ñ .
45014014	U̶u̶ch nnejwu̶u̶ybyu̶ch ko agu̶ wa'adz je̱'e̱ ju̶kxy pu̶ky , y nnejwu̶u̶ybyu̶ch tu̶y tu'uda'agy , je̱' ko nmu̶bu̶jkypyu̶ch je̱'e̱ Windzú̶n Jesús . Y pu̶nu̶ jii pu̶n myu̶na'añ ko je̱'e̱ ju̶kxy pu̶ky ka'p wya'adzu̶ch , ka'p je̱'e̱ wya'adzu̶ch mu̶u̶d je̱' .
45014015	Peru̶ pu̶nu̶ mju̶kxypy oy tii , je̱'e̱ mu̶dyiibu̶ je̱'e̱ mmu̶gu'ug tyijpyu̶ñ ko ka'p wya'adzu̶ch je̱'e̱ mu̶dyiibu̶ chaachpyu̶daakypyu̶ñ , neby du'un m'adu̶'u̶chu̶ñ , ka'p je̱'e̱ du'un mdzoky mju̶wu̶'u̶y . Ka'p je̱'e̱ mmu̶gu'ug myajtu̶góy je̱'e̱ mu̶dyiibu̶ je̱'e̱ Cristo tu̶ ku'u'o'ogu̶'u̶yu̶ñ mu̶u̶d je̱'e̱ ju̶kxy pu̶ky je̱'e̱ mu̶dyiibu̶ miich mju̶kxypyu̶ñ .
45014016	Ka'p je̱'e̱ ja'ay myajni'ój myajniyaxu̶u̶ygyu̶xy je̱'e̱ mu̶dyiibu̶ miich mmu̶dajtku̶xypyu̶ñ ko oy tii mu̶baad mdzu'tzku̶xy mjú̶kxku̶xy .
45014017	Ka'p je̱'e̱ Dios y'ane̱'e̱mu̶ñ du'un myu̶na'añ : adaa m'u'ugu̶py mjú̶kxu̶py o adaa ka'p m'u'ugu̶ch mjú̶kxu̶ch , je̱'e̱ Dios y'ane̱'e̱mu̶ñ du'un je̱'e̱ myu̶na'añ ko tu̶y tu'uda'agy mdzu̶na'a mjuugy'ádu̶ch , ka'p je̱'e̱ tzip ma'ad maa y xi'ig xon mu̶u̶d je̱'e̱ mu̶dyiibu̶ je̱'e̱ Espíritu Santo yejkypyu̶ñ .
45014018	Pu̶n je̱'e̱ Cristo du'un mu̶duumbu̶ñ , ku'umaayu̶p je̱'e̱ Dios du'un y nan ku'umaayu̶p je̱'e̱ ja'ay du'un ajku̶xy neby naty tyuñu̶ñ .
45014019	Tzu̶k ku̶xyu̶ u̶xtaayu̶m ajku̶xy je̱'e̱ mu̶dyiibu̶ je̱'e̱ jootkujk'ajtu̶ñ xyajpaattu̶mu̶bu̶ñ ajku̶xy ; y du'un mu̶baad amíñ u̶xyu̶py naybyube̱jt naybyudu̶gu̶u̶yu̶mu̶ ajku̶xy mu̶u̶d je̱'e̱ jootkujk'ajtu̶ñ neby je̱'e̱ nmu̶bu̶jku̶ñ mu̶baad ye̱kku̶mu̶ñ ajku̶xy .
45014020	Ka'p je̱'e̱ Dios tyuung myajtu̶gooyu̶ mu̶u̶d je̱'e̱ ju̶kxy pu̶ky kyu̶xpu̶ . Janch tu̶y'ajtu̶ñ , agu̶ oy wa'adz je̱'e̱ ju̶kxy pu̶ky ku̶xyu̶ ; je̱'e̱ju̶tz tu̶y ju̶bu̶k ko tii mdzu'udzu̶ch ajku̶xy , je̱'e̱ mu̶dyiibu̶ je̱'e̱ nmu̶gu'ug ka'p oyjyu̶wu̶'u̶yu̶ñ ndzu'tzu̶mu̶ch ajku̶xy , je̱'e̱ mu̶dyiibu̶ mu̶u̶d wyinma'añ dyu̶góyu̶chu̶ñ y u̶xmádzu̶ch je̱'e̱ Dios y'ayuuk tyu̶y'ajt .
45014021	Ni'igu̶ oy ni'igyu̶ ko je̱'e̱ tzu'uch ka'p ndzu'tzu̶mu̶ch ajku̶xy y ko je̱'e̱ viino ka'p n'uuku̶mu̶ch ajku̶xy , y ka'p tii nduunu̶mu̶ch ajku̶xy je̱'e̱ mu̶dyiibu̶ je̱'e̱ nmu̶gu'ug mu̶u̶d wyinma'añdyu̶gooygyu̶xu̶chu̶ñ .
45014022	Miich , je̱'e̱ mu̶dyiibu̶ je̱'e̱ Dios y'ayuuk tyu̶y'ajt nejwu̶u̶by ko je̱'e̱ Dios je̱'e̱ ju̶kxy pu̶ky ka'p agapxtuky . ¡ Jootkujk je̱'e̱ ja'ay je̱'e̱ mu̶dyiibu̶ tuumb je̱'e̱ mu̶dyiibu̶ ñejwu̶u̶by ko y'óyu̶ch !
45014023	Peru̶ je̱'e̱ mu̶dyiibu̶ ka'p ku̶'u̶m jyootkujku̶chu̶ñ pu̶nu̶ mu̶baad o pu̶nu̶ ka'p je̱'e̱ ju̶kxy pu̶ky mu̶baad ju̶kxy , y ko ju̶kxy nayyajpokykya'awu̶p je̱'e̱ naty du'un ; je̱' ko ka'p naty je̱'e̱ tu'ug'aa tu'ugjoot ju̶kxy mu̶u̶d je̱'e̱ mu̶bu̶jku̶ñ mu̶dyiibu̶ myu̶u̶du̶ñ ; aamé̱tzk jootmé̱tzk naty je̱'e̱ du'un ju̶kxy , y ku̶xyu̶ je̱'e̱ mu̶dyiibu̶ ka'p tu'ug'aa tu'ugjoot yajtúñu̶ñ mu̶u̶d je̱'e̱ mu̶bu̶jku̶ñ je̱'e̱ mu̶dyiibu̶ yajmu̶dajtpu̶ñ , poky je̱' .
45015001	U̶u̶ch ajtu̶m ajku̶xy je̱'e̱ mu̶dyiibu̶ je̱'e̱ mu̶bu̶jku̶ñ mu̶j nmu̶dajtu̶mbyu̶ñ ajku̶xy , tzu̶k pube̱jtu̶m ajku̶xy je̱'e̱ mu̶dyiibu̶ ame̱tzk jootme̱tzku̶u̶ygyu̶xpu̶ñ , je̱'e̱ mu̶dyiibu̶ je̱'e̱ myu̶bu̶jku̶ñ we̱e̱nu̶ mu̶dajtku̶xpu̶ñ , y ka'p je̱'e̱du̶'ajty nmu̶joottu̶gooyu̶mu̶py ajku̶xy je̱'e̱ mu̶dyiibu̶ ku̶'u̶m ngu'umáyu̶mbyu̶ñ ajku̶xy .
45015002	Je̱' mu̶baad nigu̶xyu̶ nduunu̶m ajku̶xy je̱'e̱ mu̶dyiibu̶ je̱'e̱ nmu̶gu'ug kyu'umaaygyu̶xu̶byu̶ñ y nduunu̶mu̶ch je̱'e̱ oybyu̶ ajku̶xy , je̱'e̱ mu̶dyiibu̶ nyajmu̶dzojku̶mbyu̶ñ ajku̶xy , y wan je̱'e̱ myu̶bu̶jku̶ñ du'un jakpaatku̶xu̶ch .
45015003	Je̱' ko nan ka'p je̱'e̱ Cristo ku̶'u̶m ñaygyu'umaayu̶ ; ni'igyu̶ je̱'e̱ du'un yajkuydyuuñ ma je̱'e̱ju̶ñ ma je̱'e̱ Dios ñaky du'un myu̶na'añu̶ñ : “ Neby je̱'e̱ ja'ay xyaj'ama't xyajjootma'tku̶xyu̶ñ ko xy'ojku̶xy xyaaxku̶xy nan u̶u̶chpyaad je̱'e̱ xypyaady . ”
45015004	Ku̶xyu̶ mu̶dyiibu̶ jékyu̶p yajnigápx yajnimu̶dyaak ma je̱'e̱ Dios ñakyu̶ñ , mu̶u̶d u̶u̶ch kyu̶xpu̶ ajtu̶m ajku̶xy je̱'e̱ du'un yajkujaay , wan du'un n'ijx nnejwu̶u̶yu̶mu̶ch ajku̶xy , wan je̱'e̱ nme̱kxtujku̶ñ xymyooyu̶mu̶ch ajku̶xy y nbaattu̶mu̶ch je̱'e̱ jootkujk'ajtu̶ñ ajku̶xy ko naty nej njajt n'abe̱jtu̶m ajku̶xy , y mu̶'íttu̶tz nbaattu̶mu̶ch ajku̶xy je̱'e̱ mu̶dyiibu̶ nju̶jp'ijxu̶mbyu̶ñ ajku̶xy .
45015005	Y je̱'e̱ Dios , je̱'e̱ mu̶dyiibu̶ je̱'e̱ me̱kxtujku̶ñ y je̱'e̱ jootkujk'ajtu̶ñ ye̱jkpu̶ñ , wan xypyube̱jt xypyudu̶gu̶u̶ygyu̶xy neby mu̶baad tu'ugyu̶ oy yajxón mdzu̶naay mjugy'ajtku̶xyu̶ñ amíñ u̶xyu̶py , du'un neby je̱'e̱ u̶xpu̶jku̶ñ y je̱'e̱ ijxpe̱jt jim mbaatku̶xyu̶ñ ma je̱'e̱ Cristo Jesúsu̶ñ ,
45015006	wan nigu̶xyu̶ tu'ugyu̶ mja'aymye̱jtz m'o'owu̶dajtku̶xu̶ch je̱'e̱ Dios y je̱'e̱ nWindzú̶n Jesucristo tyeedy ajtu̶m ajku̶xy .
45015007	Y du'unu̶tz , naygyu'ubu̶jku̶gu̶x amíñ u̶xyu̶py , du'un neby je̱'e̱ Cristo miich nandu'un xykyu'ubu̶jkku̶xyu̶ñ , wan je̱'e̱ Dios du'un ku'umáy y'ídu̶ch .
45015008	Cham nnu̶maaygyu̶xy ko je̱'e̱ judío ja'ay je̱'e̱ Cristo ñimiin ko pube̱daangu̶xy , neby je̱'e̱ Dios du'un kuydyúnu̶chu̶ñ je̱'e̱ mu̶dyiibu̶ je̱'e̱ nmu̶j'áp nmu̶jteedy jékyu̶p yajwinwaanu̶u̶yu̶ñ y yajni'ixu̶'u̶waangu̶xy du'un ko je̱'e̱ Dios jaanch kuydyúñ je̱'e̱ mu̶dyiibu̶ y'awanu̶u̶ybyu̶ñ .
45015009	Nan miin nandu'un neby je̱'e̱ ka'pu̶ jyudíoja'ayu̶ch je̱'e̱ Dios ja'aymye̱jtz o'owu̶dajtku̶xu̶chu̶ñ je̱' ko tu̶ pya'a''ayoowu̶gu̶xy , du'un neby je̱'e̱ Dios ñaky myu̶na'añu̶ñ :
45015010	Nandu'un je̱'e̱ Dios ñaky wiingtuum myu̶na'añ : “ ¡ Xoongu̶x ijtku̶x miich , je̱'e̱ ka'pu̶ jyudíoja'ayu̶ch ajku̶xy niguipxy mu̶u̶d je̱'e̱ Dios jya'ay ajku̶xy ! ”
45015011	Y nandu'un je̱'e̱ Dios ñaky wiingtuum myu̶na'añ : “ Miich ka'pu̶ jyudíoja'ayu̶ch ajku̶xy y ku̶xyu̶ je̱'e̱ naaxwiiñjya'ay ¡ ja'aymye̱jtz o'owu̶dajtku̶x je̱'e̱ Windzú̶n Dios ! ”
45015012	Nandu'un je̱'e̱ Isaías je̱'e̱ Dios ñaky kujaayu̶: Ma je̱'e̱ Isaí y'ok'ung y'ok'ana'ku̶ñ tu'ug pyu̶dzu̶ma'añ je̱'e̱ mu̶dyiibu̶ ane̱'e̱mu̶bu̶ñ ma je̱'e̱ ka'pu̶ jyudíoja'ayu̶chu̶ñ , y je̱' y'a'ix jyu̶jp'íxu̶py ajku̶xy myooyu̶gu̶xu̶ch je̱'e̱ oy'ajtu̶ñ . ”
45015013	Wan je̱'e̱ Dios , je̱'e̱ mu̶dyiibu̶ yaj'a'ijxp yajju̶jp'ijxpu̶ñ ; xyajjootkugu̶u̶ygyu̶xy y xymyooygyu̶xu̶ch je̱'e̱ jootkujk'ajtu̶ñ miich je̱'e̱ mu̶dyiibu̶ je̱' mu̶bu̶jkku̶xpu̶ñ , y nan xymyooygyu̶xu̶ch mu̶j ku̶je̱e̱ neby je̱'e̱ m'a'ijx mju̶jp'ijxku̶xu̶chu̶ñ mu̶u̶d je̱'e̱ Espíritu Santo myu̶k'ajtu̶ñ .
45015014	“ Mu̶gu'uktu̶jk ajku̶xy , u̶u̶ch nmu̶u̶du̶ch je̱'e̱ tu̶y'ajt ko miich je̱'e̱ oyjya'ay'ajtu̶ñ mduungu̶xy y mmu̶dajtku̶xy je̱'e̱ wij'ajt ke̱j'ajtu̶ñ ku̶xyu̶ , y mjajtku̶xypy neby amíñ u̶xyu̶py mnaywyingapx mnayjyu̶jpkapxu̶u̶yu̶gu̶xu̶chu̶ñ ;
45015015	peru̶ cham adaa naky nyajnijayu̶u̶ygyu̶xy . Nnu̶maaygyu̶xy tu̶y tu'uda'agy nyajja'aymye̱jtzku̶xy je̱'e̱ ayuuk tu'ug me̱tzk , ka'pu̶ mja'aydyu̶gooygyu̶xu̶ch . Nyajja'aymye̱jtzku̶xy adaa du'un ; je̱'e̱ Dios u̶u̶ch je̱'e̱ du'un tu̶ xyajni'ipú̶ky je̱' ko u̶u̶ch xypya'a''ayóy ,
45015016	neby u̶u̶ch je̱'e̱ Jesucristo nmu̶dúnu̶chu̶ñ , mu̶u̶d je̱' gyu̶xpu̶ y'oy'ajtu̶ñ ajku̶xy je̱'e̱ mu̶dyiibu̶ ka'p jyudíoja'ayu̶chu̶ñ ajku̶xy . Je̱'e̱ tuung mu̶dyiibu̶ u̶u̶ch nduumbyu̶ñ du'un je̱'e̱ neby je̱'e̱ teedy tyuungu̶ñ , y je̱'e̱ je̱' ko u̶u̶ch je̱'e̱ ayuuk tu̶y'ajt ngapxwa'kxy je̱'e̱ mu̶dyiibu̶ je̱'e̱ aanu̶mu̶ ni'idzooku̶ñ ye̱jkpu̶ñ , je̱'e̱ mu̶dyiibu̶ je̱'e̱ Dios y'awanu̶u̶ybyu̶ñ , neby je̱'e̱ Dios je̱'e̱ ja'ay ku'ubú̶ku̶chu̶ñ je̱'e̱ ka'pu̶ jyudíoja'ayu̶ch ajku̶xy , du'un neby je̱'e̱ yojxu̶ñ je̱'e̱ mu̶dyiibu̶ je̱'e̱ Dios kyu'umaaybyu̶ñ , je̱'e̱ mu̶dyiibu̶ je̱'e̱ jyoot wyinma'añ tu̶ yajwaatzu̶yu̶ju̶ñ ajku̶xy mu̶u̶d je̱'e̱ Espíritu Santo .
45015017	Je̱' ko nmu̶bu̶jkypyu̶ch je̱'e̱ Cristo Jesús , paady u̶u̶ch jootkujk nayjyu̶wu̶'u̶yii ko u̶u̶ch je̱'e̱ Dios tyuung nduunu̶ .
45015018	Je̱' ko je̱'e̱du̶'ajtyu̶ch u̶u̶ch je'eyu̶ nmu̶dyaakypy je̱'e̱ mu̶dyiibu̶ je̱'e̱ Cristo ku̶'u̶m tu̶ tuñ ma u̶u̶chu̶ñ , neby u̶u̶ch je̱'e̱ ayuuk tu̶y'ajt ngapxwa'kxu̶chu̶ñ ma je̱'e̱ ka'pu̶ jyudíoja'ayu̶chu̶ñ ajku̶xy neby je̱'e̱ Dios kapxymyu̶doogu̶xu̶chu̶ñ ; ka'p u̶u̶ch yam je̱' nmu̶dyaakypy nebyjyaty je̱'e̱ wiingpu̶ ja'ay tu̶ tyuungu̶xyu̶ñ . Tu̶ u̶u̶ch je̱'e̱ ayuuk tu̶y'ajt nyajmu̶bu̶jkku̶xy ko u̶u̶ch tu̶ nyajwingapxu̶u̶ygyu̶xy y ko u̶u̶ch tu̶ xy'ijxku̶xy je̱'e̱ mu̶dyiibu̶ u̶u̶ch tu̶ nduñu̶ñ ,
45015019	mu̶u̶d je̱'e̱ ijxpe̱jt y mu̶jwinma'añ myu̶k'ajtu̶ñ y mu̶u̶d je̱'e̱ Dios y'Espíritu myu̶k'ajtu̶ñ . Y du'un u̶u̶ch tu̶ nyajtu'uyo'oy oy yajxón ; tu̶ ngapxwa'kxyu̶ch je̱'e̱ ayuuk tu̶y'ajt je̱'e̱ mu̶dyiibu̶ je̱'e̱ aanu̶mu̶ ni'idzooku̶ñ ye̱jkpu̶ñ Cristo kyu̶xpu̶ ; nyajtzondaakyu̶ch jim Jerusalén , y nwu̶dijttaayu̶ch xii yaa u̶xtu̶ jimbaad ma je̱'e̱ Iliria naaxjootyu̶ñ .
45015020	Y du'un u̶u̶ch tu̶ nmu̶joottu̶góy tu̶ ngapxwa'kxyu̶ch je̱'e̱ aanu̶mu̶ ni'idzooku̶ñ ma je̱'e̱ Cristo y'ayuuk tyu̶y'ajt najty ka'p nimu̶naa yajmu̶dóyñu̶ju̶ñ , ka'p u̶u̶ch je̱'e̱ naax kajpt tu̶ ninu̶kxy ma je̱'e̱ wiingpu̶ ja'ay je̱'e̱ Cristo y'ayuuk tyu̶y'ajt najty tu̶ yajtzondaaku̶ju̶ñ ajku̶xy .
45015021	Je̱' ko du'un je̱'e̱ Dios ñaky myu̶na'añ :
45015022	Ko u̶u̶ch je̱'e̱ Cristo y'ayuuk tyu̶y'ajt xii yaa ngapxwa'kxu̶yu̶ , paady u̶u̶ch ka'p nnu̶kxyñu̶ ma miich ajku̶xyu̶ñ , janch may'ook u̶u̶ch du'un tu̶ nja'aniwinmayu̶'u̶y nnu̶kxa'añu̶ch jim .
45015023	Peru̶ chi jada'achám , tu̶ u̶u̶ch je̱'e̱ nduung nyajmáy ma adayaaba naaxjootyu̶ñ , y je̱' ko jékyu̶p u̶u̶ch nja'atu̶gu̶yñu̶kxaambu̶ , nu̶kx ngu'ix nmu̶gapxaangu̶xy .
45015024	Chamnu̶ u̶u̶ch da'a jim nnaxu̶'u̶wu̶ch ko u̶u̶ch naty jim España nnu̶kxy . Y ko naty tu̶ n'okmu̶gapx n'okku'ijxku̶xy , nju̶jp'ijxypyu̶ch xypyube̱jtku̶xu̶ch miich neby u̶u̶ch njaktu'uyo'oy'adu̶'u̶dzu̶chu̶ñ .
45015025	Peru̶ jayu̶jp u̶u̶ch jim Jerusalén n'oknu̶kxa'añ ; nú̶kxyu̶ch je̱'e̱ meeñ we̱e̱nu̶ nnajtzkonu̶'u̶wa'añ ma je̱'e̱ mu̶bu̶jkpu̶du̶jk ajku̶xyu̶ñ je̱'e̱ mu̶dyiibu̶ jim tzu̶naaygyu̶xpu̶ñ .
45015026	Je̱' ko tu̶ je̱'e̱ Macedonia y je̱'e̱ Acaya mu̶bu̶jkpu̶du̶jk meeñ we̱e̱nu̶ yajmujkku̶xy , ku̶'u̶m je̱'e̱ tu̶ yajmujkku̶xy y ka'p du'un u̶u̶ch tu̶ nnu̶maaygyu̶xy y ke̱xaangu̶xy ma je̱'e̱ mu̶bu̶jkpu̶du̶jk ayoobu̶du̶jk ajku̶xyu̶ñ je̱'e̱ mu̶dyiibu̶ jim Jerusalén tzu̶naaygyu̶xpu̶ñ .
45015027	Ku̶'u̶m je̱'e̱ tu̶ yajmujkku̶xy y ka'p du'un u̶u̶ch tu̶ nnu̶maaygyu̶xy , y oy je̱'e̱ du'un ko du'un pube̱jtku̶xy , je̱' ko jim je̱'e̱ ka'pu̶ jyudíoja'ayu̶ch je̱'e̱ tu̶y'ajt tu̶ paatku̶xy ma je̱'e̱ judío ja'ay ajku̶xyu̶ñ , y paady paattu̶p ajku̶xy pube̱jtku̶xu̶ch je̱'e̱ judío ja'ay ajku̶xy .
45015028	Y du'unu̶tz ko u̶u̶ch naty je̱'e̱ meeñ oy jim Jerusalén tu̶ nyeky ma je̱'e̱ mu̶bu̶jkpu̶du̶jku̶ñ , mu̶'it u̶u̶ch España nnu̶kxa'añ , y jim tzojku̶ ngu'ijx nmu̶gápxku̶xu̶ch ko u̶u̶ch naty jim nnaxu̶'u̶y .
45015029	Nnejwu̶u̶ybyu̶ch wa'adzu̶ ko u̶u̶ch naty jim nnu̶kxy ma miich ajku̶xyu̶ñ xykyuwa'an xykyunúkxu̶bu̶ch je̱'e̱ Cristo mu̶j ku̶je̱e̱ , ko u̶u̶ch naty je̱'e̱ y'ayuuk tyu̶y'ajt ngapxwa'kxu̶ maa miich ajku̶xyu̶ñ .
45015030	“ Mu̶gu'uktu̶jk , mu̶u̶d je̱'e̱ Jesucristo kyu̶xpu̶ y mu̶u̶d je̱'e̱ tzojku̶ñ ju̶wu̶u̶yu̶ñ je̱'e̱ mu̶dyiibu̶ je̱'e̱ Espíritu xymyooyu̶mbu̶ñ ajku̶xy ; cham nmu̶nukxtaakku̶xy , pube̱jt pudu̶gu̶u̶ygyu̶ch ajku̶xy , mu̶bu̶jktzoogu̶x je̱'e̱ Dios mu̶u̶d u̶u̶ch kyu̶xpu̶ .
45015031	Mu̶bu̶jktzoogu̶x je̱'e̱ Dios wan u̶u̶ch xyñiwa'an xykyuwa'anu̶ch ma je̱'e̱ ja'ay ajku̶xy je̱'e̱ mu̶dyiibu̶ je̱'e̱ ayuuk tu̶y'ajt ka'p mu̶bu̶jkku̶xyu̶ñ jim Judea , y wan u̶u̶ch je̱'e̱ meeñ jim Jerusalén oy nmu̶ja'adu̶ch ma je̱'e̱ mu̶bu̶jkpu̶du̶jku̶ñ y oy yajxón ku'ubu̶jkku̶xu̶ch ,
45015032	wan u̶u̶ch jim xi'ig xon nja'adu̶ch , pu̶nu̶ je̱'e̱ Dios naty du'un tzojkp ; ngu'ijx nmu̶gápxku̶xu̶ch jim y njootkugu̶'u̶wu̶chu̶ch ko naty n'ijxku̶xy .
45015033	Wan je̱'e̱ Dios je̱'e̱ mu̶dyiibu̶ je̱'e̱ jootkujk'ajtu̶ñ ye̱jkpu̶ñ yajpaady ma miich nigu̶xyu̶ ajku̶xyu̶ñ . Jaanch adaa du'un .
45016001	Cham njatyyajni'ipu̶jkku̶xy je̱'e̱ nmu̶gu'ug Febe ajtu̶m ajku̶xy , je̱'e̱ to'oxyu̶jk , je̱'e̱ mu̶dyiibu̶ tuungmu̶u̶d ma je̱'e̱ tzajptu̶jku̶ñ jim Cencrea .
45016002	Ku'ubu̶jkku̶x oy yajxón mu̶u̶d je̱'e̱ Windzú̶n Jesucristo kyu̶xpu̶ xyu̶u̶ , du'un neby je̱'e̱ mu̶dyiibu̶ je̱'e̱ Jesucristo mu̶bu̶jkku̶xpu̶ñ , y pube̱jtku̶x ku̶xyu̶ tijaty yajmayjyajtypyu̶ñ , je̱' ko tu̶ je̱'e̱ ja'ay may pubety y nan tu̶ u̶u̶ch ku̶'u̶m xypyubety .
45016003	Yajpókxku̶x je̱'e̱ Prisca y je̱'e̱ Aquila , je̱'e̱ nmu̶gu'ugtu̶jku̶ch je̱'e̱ mu̶dyiibu̶ u̶u̶ch tu̶ nmu̶dtuungu̶xyu̶ñ ma je̱'e̱ Cristo Jesús tyuungu̶ñ .
45016004	Je̱' o'kju̶jp'aam kyu̶'u̶mjugy'ajtu̶ñ je̱'e̱ pu̶daakku̶xy mu̶u̶d u̶u̶ch kyu̶xpu̶ ka'pu̶ u̶u̶ch nej njádu̶ch , ka'p je̱'e̱ Dioskujuuyu̶p u̶u̶chtyu̶'ajty je'eyu̶ nyejkypy , nan ye̱jkku̶xypy je̱'e̱ Dioskujuuyu̶p nandu'un nigu̶xyu̶ je̱'e̱ mu̶bu̶jkpu̶du̶jk ka'pu̶ jyudíoja'ayu̶ch ajku̶xy .
45016005	Yajpókxku̶x je̱'e̱ mu̶bu̶jkpu̶du̶jk nandu'un je̱'e̱ mu̶dyiibu̶ jim nayyo'oymyujku̶gu̶xpu̶ñ ma je̱'e̱ Prisca y je̱'e̱ Aquila tyu̶jk ajku̶xyu̶ñ . Yajpókxku̶x je̱'e̱ Epeneto , je̱'e̱ nmu̶gu'ugu̶ch je̱'e̱ mu̶dyiibu̶ u̶u̶ch oy ndzojkypy nju̶wu̶u̶ybyu̶ñ , je̱' je̱'e̱ Cristo jim jayu̶jp timymyu̶bu̶jktzón jim Asia naaxjooty .
45016006	Yajpókxku̶x je̱'e̱ María , je̱'e̱ mu̶dyiibu̶ mu̶k tu̶ tyuñ ma miich ajku̶xyu̶ñ .
45016007	Yajpókxku̶x je̱'e̱ Andrónico y je̱'e̱ Junias , je̱'e̱ n'amu̶gu'ugtu̶jku̶ch ajku̶xy , je̱'e̱ mu̶dyiibu̶ kipxy tu̶ pyujxtu̶jk'u̶ñaaygyu̶xyu̶ñ mu̶u̶d u̶u̶ch ; ku'umáy je̱'e̱ ni'igyu̶ y'ijtku̶xy ma je̱'e̱ apóstolestu̶jk ajku̶xyu̶ñ , y jayu̶jp je̱'e̱ Cristo mu̶bu̶jkku̶xy y u̶x'aam u̶u̶chu̶ñu̶ba .
45016008	Yajpókxku̶x je̱'e̱ Ampliato , je̱'e̱ nmu̶gu'ugu̶ch mu̶dyiibu̶ u̶u̶ch oy ndzojkypy nju̶wu̶u̶ybyu̶ñ je̱'e̱ Windzú̶n Jesucristo kyu̶xpu̶ .
45016009	Yajpókxku̶x je̱'e̱ Urbano , je̱'e̱ nmu̶gu'ug ajtu̶m ajku̶xy je̱'e̱ mu̶dyiibu̶ kipxy nmu̶dtuunu̶mbyu̶ñ ma je̱'e̱ Cristo tyuungu̶ñ , y nan yajpókxku̶x je̱'e̱ Estaquis , je̱'e̱ mu̶dyiibu̶ u̶u̶ch oy ndzojkypy nju̶wu̶u̶ybyu̶ñ .
45016010	Yajpókxku̶x je̱'e̱ Apeles , je̱'e̱ mu̶dyiibu̶ je̱'e̱ tu̶y'ajt mu̶j tu̶ yeky mu̶u̶d je̱'e̱ myu̶bu̶jku̶ñ ko je̱'e̱ Cristo mu̶bu̶ky . Y nan yajpókxku̶x je̱'e̱ mu̶dyiibu̶ yajpaatku̶xpu̶ñ ma je̱'e̱ Aristóbulo jyu̶u̶n tyu̶jku̶ñ .
45016011	Yajpókxku̶x je̱'e̱ Herodión , je̱'e̱ n'amu̶gu'ugu̶ch , y nan yajpókxku̶x je̱'e̱ mu̶dyiibu̶ yajpaatku̶xpu̶ñ ma je̱'e̱ Narciso jyu̶u̶n tyu̶jku̶ñ je̱'e̱ mu̶dyiibu̶ je̱'e̱ Windzú̶n Jesucristo mu̶bu̶jkku̶xpu̶ñ .
45016012	Yajpókxku̶x je̱'e̱ Trifena y je̱'e̱ Trifosa , je̱'e̱ mu̶dyiibu̶ je̱'e̱ Windzú̶n Jesucristo tyuung tuungu̶xpu̶ ; y nan yajpókxku̶x je̱'e̱ nmu̶gu'ug Pérsida ajtu̶m ajku̶xy , je̱'e̱ to'oxyu̶jk je̱'e̱ mu̶dyiibu̶ mu̶j tu̶ tyuñ ma je̱'e̱ Windzú̶n Jesucristo tyuungu̶ñ .
45016013	Yajpókxku̶x je̱'e̱ Rufo , je̱'e̱ mu̶dyiibu̶ ku'umáy ijtp ma je̱'e̱ mu̶bu̶jkpu̶du̶jk je̱'e̱ mu̶dyiibu̶ je̱'e̱ Windzú̶n Jesucristo mu̶bu̶jkku̶xpu̶ñ ; y nan yajpókxu̶ je̱'e̱ tyaj ajku̶xy , je̱'e̱ mu̶dyiibu̶ u̶u̶ch du'un tu̶ nju̶wu̶'u̶yu̶ñ neby u̶u̶ch je̱'e̱ ndaju̶ñ .
45016014	Yajpókxku̶x je̱'e̱ Asíncrito , je̱'e̱ Flegonte , je̱'e̱ Hermes , je̱'e̱ Patrobas , je̱'e̱ Hermes y nigu̶xyu̶ je̱'e̱ mu̶bu̶jkpu̶du̶jk mu̶dyiibu̶ jim yajpaatku̶xpu̶ñ ma je̱' ajku̶xyu̶ñ .
45016015	Yajpókxku̶x je̱'e̱ Filólogo nandu'un y je̱'e̱ Julia , je̱'e̱ Nereo y je̱'e̱ pyudo'oxy , je̱'e̱ Olimpas y nigu̶xyu̶ je̱'e̱ mu̶bu̶jkpu̶du̶jk ajku̶xy je̱'e̱ mu̶dyiibu̶ je̱'e̱ Jesucristo mu̶bu̶jkku̶xpu̶ñ , je̱'e̱ mu̶dyiibu̶ jim yajpaatku̶xpu̶ñ ma je̱' ajku̶xyu̶ñ .
45016016	Nayyajpókxu̶gu̶x xi'ig xon amíñ u̶xyu̶py ; cham mnaymyajtz mnaymyu̶ne̱e̱nu̶gu̶xy . Cham je̱'e̱ mu̶bu̶jkpu̶du̶jk nigu̶xyu̶ je̱'e̱ mu̶dyiibu̶ je̱'e̱ Cristo mu̶bu̶jkku̶xpu̶ñ je̱'e̱ yajpókxu̶ñ xyajnigue̱jxku̶xy .
45016017	“ Mu̶gu'uktu̶jk cham nmu̶nukxtaakku̶xy ko ijxku̶x yajkoptu̶u̶ygyu̶x je̱'e̱ mu̶dyiibu̶ je̱'e̱ u̶xpu̶jku̶ñ ka'pu̶ tyu̶y'ajtu̶ch yaj'u̶xpu̶jkku̶xpu̶ñ , je̱'e̱ mu̶dyiibu̶ je̱'e̱ myu̶gu'ug nayyajmu̶dzibu̶u̶yu̶gu̶xpu̶ñ y yajwinma'añdyu̶gooygyu̶xpu̶ñ , je̱' myu̶dzip'ajtku̶xypy je̱'e̱ tu̶y'ajt je̱'e̱ mu̶dyiibu̶ miich tu̶ m'u̶xpu̶jkku̶xyu̶ñ . Puwa'ktuutku̶x je̱'e̱ du'umbu̶ ja'ay ajku̶xy ,
45016018	je̱' ko ka'p je̱'e̱ Jesucristo mu̶duungu̶xy , u̶u̶ch je̱'e̱ nWindzú̶n ajtu̶m ajku̶xy , je̱'e̱ ku̶'u̶mjoot ku̶'u̶mwinma'añbyu̶ je̱'e̱ yaj'u̶xpu̶jkku̶xypy y win'u̶u̶ngu̶xy je̱'e̱ ja'ay je̱'e̱ mu̶dyiibu̶ je̱'e̱ y'aa jyoot yuung naaxypy mu̶dajtku̶xpu̶ñ , mu̶u̶d je̱'e̱ y'ayuuk ajku̶xy oymyu̶bu̶jknu̶ba y oykyu'umaayñu̶ba .
45016019	Ku̶xyu̶ je̱'e̱ ja'ay nejwu̶u̶ygyu̶xy ko miich je̱'e̱ Jesucristo mgapxymyu̶doogu̶xy , paady u̶u̶ch njootkujku̶ch , y ndzojkypyu̶ch myajni'igu̶xu̶'kku̶xu̶ch je̱'e̱ oyjyoot oywyinma'añ neby je̱'e̱ oybyu̶ mduungu̶xu̶chu̶ñ , y ka'p neby je̱'e̱ ju̶bu̶kpu̶ mduungu̶xu̶chu̶ñ .
45016020	Y du'un je̱'e̱ Dios je̱'e̱ mu̶dyiibu̶ je̱'e̱ jootkujk'ajtu̶ñ ye̱jkpu̶ñ , tzojku̶ je̱'e̱ mu̶jku'u myu̶k'ajt yajku'udu̶goyaanu̶ñu̶ maa miich ajku̶xyu̶ñ , du'un neby du'umbu̶ mdekypya'tku̶'u̶by xypyu̶daaku̶yu̶ju̶ñ ajku̶xy . Wan je̱'e̱ Jesús xykyuwaangu̶xy xykyunúkxku̶xy , je̱'e̱ nWindzú̶n ajtu̶m ajku̶xy .
45016021	Cham je̱'e̱ Timoteo yajpókxu̶ñ xyajnigue̱jxku̶xy , je̱'e̱ mu̶dyiibu̶ u̶u̶ch nmu̶dtuumbyu̶ñ ; y nandu'un je̱'e̱ Lucio , je̱'e̱ Jasón y je̱'e̱ Sosípater , je̱'e̱ n'amu̶gu'ugu̶ch ajku̶xy .
45016022	U̶u̶ch , Tercio , je̱'e̱ mu̶dyiibu̶ adaa naky yam jaaybyu̶ñ , nan cham je̱'e̱ yajpókxu̶ñ nandu'un nyajnigue̱jxku̶xy je̱'e̱ Windzú̶n Jesucristo kyu̶xpu̶ .
45016023	Xyajpókxku̶xp je̱'e̱ Gayo . Yaa u̶u̶ch tu̶ nja'tta'agy ma yu̶'u̶ tyu̶jku̶ñ , y yejkypy je̱'e̱ tyu̶jk nandu'un ma je̱'e̱ mu̶bu̶jkpu̶du̶jk mu̶baad nigu̶xyu̶ ñayyo'oymyujku̶gu̶xyu̶ñ Dios o'owu̶dajtpu̶ . Nan xyajpókxku̶xp je̱'e̱ Erasto nandu'un , je̱'e̱ kajpt tesorero , y je̱'e̱ mu̶gu'ug Cuarto .
45016024	[ Wan je̱'e̱ nWindzú̶n Jesucristo miich nigu̶xyu̶ xykyuwaangu̶xy xykyunúkxku̶xy . Jaanch adaa du'un . ]
45016025	Tzu̶k je̱'e̱ Dios ku'umaayu̶m o'owu̶dajtu̶m ajku̶xy , je̱'e̱ mu̶dyiibu̶ je̱'e̱ mu̶k'ajt xymyooygyu̶xu̶bu̶ñ ka'pu̶ m'u̶xtu̶gu̶'u̶wa'kku̶xu̶ch , du'un neby u̶u̶ch je̱'e̱ ayuuk tu̶y'ajt ngapxwa'kxyu̶ñ je̱'e̱ mu̶dyiibu̶ je̱'e̱ aanu̶mu̶ ni'idzooku̶ñ ye̱jkpu̶ñ y je̱'e̱ u̶xpu̶jku̶ñ je̱'e̱ mu̶dyiibu̶ yajpaatp ma je̱'e̱ Jesucrístoju̶ñ . Adaa tu'ugyu̶ju̶u̶by adaa du'un mu̶u̶d je̱'e̱ Dios tyu̶y'ajt je̱'e̱ yu'uchpyu̶ je̱'e̱ mu̶dyiibu̶ je̱'e̱ ja'ay tu̶ yajnejwu̶'u̶yu̶ñ , je̱'e̱ mu̶dyiibu̶ jékyu̶p yu'uch ijtu̶ñ maabu̶ je̱'e̱ naaxwiimbu̶ najty ka'p chonda'agyñu̶ju̶ñ ,
45016026	peru̶ jada'achámnu̶ je̱'e̱ y'ayuuk tyu̶y'ajt tu̶ yayajnejwu̶'u̶yii neby je̱'e̱ y'ayuuknajtzkapxu̶u̶ybyu̶du̶jk kujaaygyu̶xyu̶ñ , du'un neby je̱'e̱ Dios ku̶'u̶m yajku'udúkyu̶ñ , je̱'e̱ Dios mu̶dyiibu̶ wiinu̶u̶xu̶u̶ juugy'ajtpu̶ñ . Adayaaba Dios yu'uchpyu̶ tyu̶y'ajt tu̶ je̱'e̱ yajnejwu̶u̶ydya'ay ma je̱'e̱ naaxwiimbu̶ kú̶xyu̶ju̶ñ , neby je̱'e̱ Jesucristo mu̶baad mu̶bu̶jkku̶xyu̶ñ y kapxymyu̶doogu̶xyu̶ñ .
45016027	¡ Je̱'e̱ Dios , je̱'e̱ tu'kpajkpu̶ y kuwinma'añbyu̶ , je̱' wiinu̶u̶xu̶u̶ ku'umáy ídu̶p Jesucristo kyu̶xpu̶ ! Jaanch adaa du'un .
46001001	U̶u̶ch Pablo , Dios u̶u̶ch tu̶ xymyu̶j'ya'axy je̱' ko je̱' du'un tzojkp ko u̶u̶ch je̱'e̱ Jesucristo xy'apóstol'ádu̶ch . Kipxy mu̶u̶d je̱'e̱ nmu̶gu'ug Sóstenes ,
46001002	yam nijayu̶u̶ygyu̶xy miich je̱'e̱ mu̶bu̶jkpu̶du̶jk je̱'e̱ Dios jya'ay je̱'e̱ mu̶dyiibu̶ jim Corinto kajpt tzu̶naaygyu̶xpu̶ñ , je̱'e̱ mu̶dyiibu̶ je̱'e̱ Dios tu̶ wyin'ijxu̶gu̶xy y tu̶ yajni'ipu̶jku̶gu̶xy Cristo Jesús kyu̶xpu̶ ko yajpaatku̶xu̶ch ma je̱'e̱ jya'ayu̶ñ tyuunu̶xu̶ch je̱'e̱ tyuung , kipxy nigu̶xyu̶ mu̶u̶d je̱'e̱ mu̶dyiibu̶ xii yaa je̱'e̱ nWindzú̶n Jesucristo xyu̶u̶ mu̶yaaxp o'owu̶dajtku̶xpu̶ñ , u̶u̶ch je̱'e̱ nWindzú̶n ajtu̶m ajku̶xy y je̱' Wyindzú̶n ajku̶xy .
46001003	Wan je̱'e̱ Dios u̶u̶ch je̱'e̱ nDeedy ajtu̶m y je̱'e̱ Windzú̶n Jesucristo oy'ajt may'ajt tuñ ma miich ajku̶xyu̶ñ y xyajjootkujk'ajtku̶xu̶ch .
46001004	Je'emy u̶u̶ch je̱'e̱ Dioskujuuyu̶p jaboom jaboom nyeky ma je̱'e̱ Diosu̶ñ mu̶u̶d miich kyu̶xpu̶ ajku̶xy , mu̶u̶d je̱'e̱ oy'ajt may'ajt mu̶dyiibu̶ je̱'e̱ Dios tu̶ tuñ ma miich ajku̶xyu̶ñ mu̶u̶d je̱'e̱ Cristo Jesús kyu̶xpu̶ .
46001005	Je̱' ko mu̶u̶d je̱' Cristo kyu̶xpu̶ , je̱'e̱ Dios je̱'e̱ mu̶jpu̶ oy'ajtu̶ñ tu̶ xymyooygyu̶xy , neby je̱'e̱ mgapxy m'ayuuk mu̶baad mbaatku̶xy neby je̱'e̱ y'oy'ajtu̶ñ mnimu̶dyaakku̶xu̶chu̶ñ y je̱'e̱ wij'ajt ke̱j'ajtu̶ñ .
46001006	Y du'un je̱'e̱ Cristo y'ayuuk tyu̶y'ajt tu̶ ñi'igu̶xu̶'u̶gy ma miich ajku̶xyu̶ñ ko jaanch tyu̶y'ajtu̶ch .
46001007	Tu̶ je̱'e̱ Dios myu̶k'ajt xyñi'imooygyu̶xy y ka'p cham ni tii m'ok'yajmayjyajtku̶xnu̶ , je'eyu̶ mjakja'ay'e̱jxku̶xy mu̶naa je̱'e̱ xu̶u̶ tiempo okpaady mu̶naa je̱'e̱ nWindzú̶n Jesucristo wyimbijtu̶m ajku̶xy ja'adu'ook ya naaxwiiñ .
46001008	Dios xypyube̱jt xypyudu̶gu̶u̶ygyu̶xu̶p neby tu'uda'agy m'ijtku̶xu̶chu̶ñ y ka'p m'u̶xtu̶gu̶'u̶wa'kku̶xu̶ch u̶xtu̶ mabaad je̱'e̱ xu̶u̶ tiempo myu̶baad'ajtnu̶ , ka'pu̶ pu̶n xypyoky'ijxku̶xu̶ch ko naty je̱'e̱ nWindzú̶n Jesucristo wyimbijtu̶m ajku̶xy ja'adu'ook ya naaxwiiñ .
46001009	Dios kyuydyuumby je̱'e̱ y'ayuuk je'emy neby naty tu̶ xyajwinwaanu̶u̶ygyu̶xyu̶ñ , y je̱' je̱' je̱'e̱ mu̶dyiibu̶ tu̶ xymyu̶j'yaaxku̶xyu̶ñ ko tu'ugyu̶ mdzu̶naay mjugy'ajtku̶xu̶ch mu̶u̶d je̱'e̱ y'ung Jesucristo , je̱'e̱ nWindzú̶n ajtu̶m ajku̶xy .
46001010	“ Mu̶gu'uktu̶jk , cham nmu̶nukxtaakku̶xy mu̶u̶d je̱'e̱ nWindzú̶n Jesucristo xyu̶u̶ ajtu̶m ajku̶xy ko nay'ayuukwinju̶wu̶u̶yu̶gu̶x y ka'p mnaymyu̶dzibu̶u̶yu̶gu̶xy . Tzu̶naay jugy'ajtku̶x tu'ugyu̶ xi'ig xon , tu'ug'aa tu'ugjoot y tu'ugwinma'añ .
46001011	Nmu̶na'añu̶ch du'un , mu̶gu'uktu̶jk ajku̶xy , je̱' ko tu̶ u̶u̶ch je̱'e̱ Cloé myu̶gu'ugtu̶jk du'un xy'awaanu̶ ajku̶xy ko miich mnaymyu̶jootma'ttu̶gu̶xy amíñ u̶xyu̶py .
46001012	Je̱' u̶u̶ch du'un ndijpy ko miich du'un nije̱' mmu̶naangu̶xy : “ Je̱'e̱ Pablo y'ayuuk u̶u̶ch nbanú̶kxu̶py ” ; nije̱' mmu̶naangu̶xy : “ Je̱'e̱ Apolos y'ayuuk u̶u̶ch nbanú̶kxu̶py ” . Nije̱' mmu̶naangu̶xy : “ Je̱'e̱ Pedro y'ayuuk u̶u̶ch nbanú̶kxu̶py ” ; y nije̱' mmu̶naangu̶xy : “ Je̱'e̱ Cristo y'ayuuk u̶u̶ch nbanú̶kxu̶py . ”
46001013	¿ Nej maybyu̶ky je̱'e̱ Cristo da'a tu̶ ñayyajwa'kxyiija ? ¿ Nej je̱'e̱ Pablo da'a yajcruutzpe̱jtu̶ju̶ mu̶u̶d miich kyu̶xpu̶ ajku̶xy ? ¿ Nej tu̶ miich mnu̶u̶be̱jtku̶xy mu̶u̶d je̱'e̱ Pablo xyu̶u̶ ?
46001014	¡ Dioskujuuyu̶p je̱'e̱ Dios ko ka'p miich ni tu'ug tu̶ nyajnu̶u̶be̱jtku̶xy , je'eyu̶du̶'ajty je̱'e̱ Crispo y je̱'e̱ Gayo !
46001015	Y du'unu̶tz , ka'p du'un mu̶baad pu̶n myu̶na'añ ko tu̶ ñu̶u̶be̱jtku̶xy mu̶u̶d u̶u̶ch je̱'e̱ nxu̶u̶ .
46001016	Nan nyajnu̶u̶be̱jtu̶ch je̱'e̱ Estéfanas jyuugy myu̶gu'ug ajku̶xy , peru̶ ka'p u̶u̶ch n'okja'aymye̱jtznu̶ pu̶nu̶ nyajnu̶u̶be̱jtu̶ch je̱'e̱ wiingpu̶ ,
46001017	je̱' ko ka'p u̶u̶ch je̱'e̱ Cristo ja'ay yajnu̶u̶be̱jtpu̶ xykyejxy , je̱' u̶u̶ch je̱'e̱ xykyejxy ko u̶u̶ch je̱'e̱ aanu̶mu̶ ni'idzooku̶ñ ngapxwa'kxu̶ch , y ka'p u̶u̶ch je̱'e̱ u̶xpu̶kytyu̶jk wyij'ajt kye̱j'ajtu̶ñ nyajtuunu̶ , ka'pu̶ je̱'e̱ myu̶k'ajt du'un tyu̶góyu̶ch neby je̱'e̱ Cristo cruutzkú̶xp y'o'kyu̶ñ mu̶u̶d u̶u̶ch kyu̶xpu̶ nboky ajtu̶m ajku̶xy .
46001018	Ko je̱'e̱ ayuuk tu̶y'ajt jya'ayajnimu̶dya'agy neby je̱'e̱ Cristo y'o'kyu̶ñ jim cruutzkú̶xp , looku̶ o'ku̶ñ je̱'e̱ ja'ay tijku̶xy je̱'e̱ mu̶dyiibu̶ ju̶bu̶ktuum nú̶kxku̶xpu̶ñ ; peru̶ adayaaba ayuuk tu̶y'ajt Dios myu̶k'ajt adaa mu̶u̶d u̶u̶ch ajtu̶m ajku̶xy je̱'e̱ mu̶dyiibu̶ je̱'e̱ aanu̶mu̶ ni'idzooku̶ñ nbadaanu̶mbyu̶ñ ajku̶xy .
46001019	Du'un neby je̱'e̱ Dios ñaky myu̶na'añu̶ñ :
46001020	¿ Ma je̱'e̱ wijyjya'ay tyuungu̶xy y je̱'e̱ yaj'u̶xpu̶jkpu̶ , y je̱'e̱ mu̶dyiibu̶ je̱'e̱ y'u̶xpu̶jku̶ñ yajtzibu̶u̶ygyu̶xpu̶ñ , je̱'e̱ u̶xpu̶jku̶ñ mu̶dyiibu̶ ya tuumb ma adayaaba naaxwiiñu̶ñ ? ¡ Dios tzuuwinma'añ looku̶winma'añ je̱'e̱ tu̶ yaj'awimbíty je̱'e̱ mu̶dyiibu̶ ya naaxwiiñ wij'ajt ke̱j'ajtpu̶ñ !
46001021	Dios , ma je̱'e̱ wyij'ajt kye̱j'ajtu̶ñ ñibu̶daagu̶u̶y je̱'e̱ du'un ko je̱'e̱ ja'ay je̱'e̱ mu̶dyiibu̶ je̱'e̱ naaxwiiñ winma'añ paduungu̶xpu̶ñ , je̱'e̱ y'ayuuk tyu̶y'ajt ka'p wyinju̶wu̶u̶yu̶xu̶ch ajku̶xy mu̶u̶d je̱'e̱ wij'ajt ke̱j'ajtu̶ñ je̱'e̱ mu̶dyiibu̶ ya yajpaatp ma adayaaba naaxwiiñu̶ñ . Ni'igyu̶ je̱'e̱ du'un nibu̶daagu̶u̶y ko je̱'e̱ ni'idzooku̶ñ paatku̶xu̶ch ko je̱'e̱ y'ayuuk tyu̶y'ajt myu̶bu̶jkku̶xu̶ch ajku̶xy , oy naty adayaaba ayuuk tu̶y'ajt du'un ja'amu̶doogu̶xpu̶ neby je̱'e̱ tzuuwinma'añ looku̶winma'añdyu̶ñ .
46001022	Je̱'e̱ judío ja'ay ijxpe̱jt mu̶jwinma'añbyu̶ je̱'e̱ y'u̶xtaaygyu̶xypy , y je̱'e̱ griego ja'ay je̱'e̱ wij'ajt ke̱j'ajtu̶ñ je̱'e̱ y'u̶xtaaygyu̶xypy ,
46001023	peru̶ u̶u̶ch ajku̶xy je̱' u̶u̶ch ngapxwa'kxku̶xypy je̱'e̱ Cristo je̱'e̱ mu̶dyiibu̶ tu̶ yajcruutzpedyiiju̶ñ . Y adaa je̱' je̱'e̱ mu̶dyiibu̶ je̱'e̱ judío ja'ay ka'p ku'ubu̶jkku̶xyu̶ñ y je̱'e̱ mu̶dyiibu̶ je̱'e̱ ka'pu̶ jyudíoja'ayu̶ch tyijku̶xypyu̶ñ ko chuwinma'añ lyooku̶winma'añdyu̶ch .
46001024	Peru̶ mu̶u̶d je̱'e̱ mu̶dyiibu̶ je̱'e̱ Dios tu̶ wyin'ijxu̶gu̶xyu̶ñ , wan judío ja'ay o ka'pu̶ jyudíoja'ayu̶ch ajku̶xy , adayaaba Cristo je̱' je̱'e̱ mu̶dyiibu̶ je̱'e̱ Dios myu̶k'ajt y wyij'ajt kye̱j'ajtu̶ñ mu̶dajtu̶byu̶ñ .
46001025	Peru̶ je̱'e̱ mu̶dyiibu̶ je̱'e̱ ja'ay tyijpyu̶ñ ko chuwinma'añ looku̶winma'añdyu̶ch je̱'e̱ mu̶dyiibu̶ jim yajpaatp ma je̱'e̱ Diosu̶ñ , ni'igyu̶ wij'ajt winma'añ je̱' , ni'igu̶ ka'p je̱'e̱ wij'ajt ke̱j'ajtu̶ñ je̱'e̱ mu̶dyiibu̶ je̱'e̱ naaxwiiñjya'ay ku̶xyu̶ jya'amu̶dajtypyu̶ñ ; y je̱'e̱ mu̶dyiibu̶ je̱'e̱ ja'ay tyijpyu̶ñ ko je̱'e̱ mu̶k'ajt ka'p mu̶u̶du̶ch je̱'e̱ mu̶dyiibu̶ jim yajpaatp ma je̱'e̱ Diosu̶ñ , ni'igyu̶ mu̶k'ajt je̱'e̱ mu̶u̶du̶ch ni'igu̶ ka'p je̱'e̱ mu̶k'ajt je̱'e̱ mu̶dyiibu̶ je̱'e̱ naaxwiiñjya'ay ku̶xyu̶ jya'amu̶dajtypyu̶ñ .
46001026	“ Mu̶gu'uktu̶jk , mu̶baad mnejwu̶u̶ygyu̶xy ko je̱'e̱ Dios tu̶ xywyin'ijxku̶xy oy miich mja'aniwe̱e̱nu̶ju̶ch ajku̶xy je̱'e̱ mu̶dyiibu̶ je̱'e̱ wij'ajt winma'añ we̱e̱nu̶ mu̶u̶du̶ñ du'un neby je̱'e̱ naaxwiiñjya'ay winma'añdyu̶ñ , y niwe̱e̱nu̶ miich ajku̶xy je̱'e̱ mu̶dyiibu̶ je̱'e̱ ane̱'e̱mu̶ñ mu̶dajtku̶xpu̶ñ o je̱'e̱ mu̶dyiibu̶ je̱'e̱ myu̶j'áp myu̶jteedy tii niwindzu̶n'ajtku̶xpu̶ñ .
46001027	Dios , neby je̱'e̱ ja'ay mu̶baad yajtzo'oydyúñu̶ñ je̱'e̱ mu̶dyiibu̶ wijy kejy naydyiju̶gu̶xpu̶ñ , tu̶ je̱'e̱ ja'ay win'ixy je̱'e̱ mu̶dyiibu̶ ya naaxwiiñ tzuu poj tyijku̶xypyu̶ñ ; y neby je̱'e̱ ja'ay mu̶baad yajtzo'oydyúñu̶ñ je̱'e̱ mu̶dyiibu̶ tii niwindzu̶n'ajtku̶xpu̶ñ , tu̶ je̱'e̱ ja'ay win'ixy je̱'e̱ mu̶dyiibu̶ ya naaxwiiñ tyijku̶xypyu̶ñ ko je̱'e̱ mu̶k'ajt ka'p mu̶dajtku̶xy .
46001028	Dios tu̶ je̱'e̱ ja'ay win'ixy je̱'e̱ mu̶dyiibu̶ yaj'u̶xtijku̶xpu̶ñ y je̱'e̱ mu̶dyiibu̶ ka'p yajmu̶j'ijx yajmu̶jpu̶daakku̶xyu̶ñ ya naaxwiiñ , je̱' u̶u̶ch du'un ndijpy je̱'e̱ mu̶dyiibu̶ ka'p chobaatku̶xyu̶ñ , neby je̱'e̱ ja'ay mu̶baad yajku'udu̶góyu̶ñ je̱'e̱ mu̶dyiibu̶ mu̶j ku̶xp naydyiju̶gu̶xpu̶ñ .
46001029	Y ka'pu̶ ni pu̶n ñaygyu'umayu̶u̶ju̶ch Dios winduuy .
46001030	Peru̶ je̱'e̱ Dios miich ku̶'u̶m tu̶ xyajtu'ugyu̶ju̶u̶ygyu̶xy mu̶u̶d je̱'e̱ Cristo Jesús , y je̱' du'un nandu'un tu̶ nibu̶dagu̶'u̶y ko je̱'e̱ wij'ajt ke̱j'ajt jim nbaattu̶mu̶ch ajku̶xy ma je̱'e̱ Crístoju̶ñ y ko Cristo kyu̶xpu̶ nbokyñi'iwaatzu̶mu̶ch ajku̶xy , tu̶ xywyin'ijxu̶m ajku̶xy ko nyajpaatu̶mu̶ch ajku̶xy ma je̱'e̱ Diosu̶ñ y pokywyinmekxyu̶ñ .
46001031	Y du'unu̶tz , neby je̱'e̱ Dios ñaky myu̶na'añu̶ñ : “ Pu̶nu̶ jii pu̶n ñaygyu'umaya'añyii , wan naygyu'umayii ti je̱'e̱ Windzú̶n Dios tu̶ tuñu̶ñ . ”
46002001	Peru̶ mu̶gu'uktu̶jk , ko u̶u̶ch n'ooy ma miich ajku̶xyu̶ñ ko oy nyajmu̶dmu̶dyaakku̶xy je̱'e̱ Dios tyu̶y'ajt yu'uchpyu̶ , ka'p u̶u̶ch je̱'e̱ ayuuk nyajtuuñ je̱'e̱ mu̶dyiibu̶ je̱'e̱ u̶xpu̶kyjya'ay yajtuungu̶xypyu̶ñ ni je̱'e̱ tzipjatypyu̶ ayuuk .
46002002	Y ko u̶u̶ch jim n'ijty ma miich ajku̶xyu̶ñ , ka'p u̶u̶ch je̱'e̱ wiingpu̶ ayuuk nnimu̶dyaaky , je̱'e̱ Jesucristo u̶u̶ch je'eyu̶ nnimu̶dyaak , y mu̶kta'agy nnimu̶dyaaky je̱'e̱ Jesucristo je̱'e̱ mu̶dyiibu̶ yajcruutzpe̱jtu̶ju̶ñ .
46002003	Ko nwinguwa'agu̶u̶ygyu̶xy du'un u̶u̶ch nnaybyu̶daaku̶ neby je̱'e̱ ja'ay yuu pu̶ma'aybyu̶ju̶ñ cham u̶u̶ch njanchtzu̶yúy mu̶u̶d je̱'e̱ tzu̶gu̶'u̶ñ ,
46002004	y ko nmu̶gápxku̶xy y nyajwingapxu̶u̶ygyu̶xy je̱'e̱ ayuuk tu̶y'ajt , ka'p u̶u̶ch je̱'e̱ ayuuk nyajtuuñ je̱'e̱ mu̶dyiibu̶ je̱'e̱ u̶xpu̶kyjya'ay yajtuungu̶xypyu̶ñ neby mu̶baad nyajkapxykyu'ubu̶jkku̶xyu̶ñ mu̶u̶d je̱'e̱ ayuuk tu̶y'ajt . Nyajku'ubu̶jkku̶x je̱'e̱ ayuuk tu̶y'ajt mu̶u̶d je̱'e̱ Dios y'Espíritu myu̶k'ajtu̶ñ y mu̶u̶d je̱'e̱ Dios myu̶k'ajtu̶ñ .
46002005	Wan je̱'e̱ mu̶bu̶jku̶ñ jim miich mbaatku̶xu̶ch ma je̱'e̱ Dios myu̶k'ajtu̶ñ y ka'p jímu̶ch ma je̱'e̱ ja'ay wyij'ajt kye̱j'ajtu̶ñ ayuuku̶ñ .
46002006	Peru̶ ma je̱'e̱ mu̶dyiibu̶ tu'uda'agy tu̶ mu̶bu̶jknu̶ju̶ñ nyajmu̶dmu̶dyaaku̶mby je̱'e̱ wijypyu̶ kejypyu̶ ayuuk . Peru̶ ka'p jye̱'e̱ju̶ch je̱'e̱ ja'ay wijy kejypyu̶ y'ayuuk , je̱'e̱ mu̶dyiibu̶ ya naaxwiiñ ku̶'u̶m tu̶ yajkojyu̶ñ ni je̱'e̱ mu̶dyiibu̶ je̱'e̱ naaxwiiñ ane̱'e̱mbu̶ñ , je̱'e̱ mu̶dyiibu̶ tzojku̶ adu̶goyu̶'u̶waanu̶byu̶ñ ajku̶xy .
46002007	Je̱' je̱'e̱ ja'ay nyajmu̶dmu̶dyaaku̶mby je̱'e̱ Dios wyiju̶ñ kye̱ju̶ñ yu'uchpyu̶ , je̱'e̱ yu'uchpyu̶ je̱'e̱ mu̶dyiibu̶ je̱'e̱ Dios jékyu̶p niwinmayu̶u̶yu̶ñ maabu̶ je̱'e̱ naaxwiiñ najty ka'p yajkojyñu̶ju̶ñ neby je̱'e̱ n'oy'ajtu̶ñ wiinu̶u̶xu̶u̶ nbaattu̶mu̶chu̶ñ ajku̶xy .
46002008	Adaa ayuuk , je̱' adaa je̱'e̱ mu̶dyiibu̶ je̱'e̱ mu̶j'ane̱'e̱mbu̶du̶jk ka'p winju̶wu̶u̶ygyu̶xyu̶ñ je̱'e̱ mu̶dyiibu̶ ya tzu̶naay jugy'ajtku̶xpu̶ñ ma adayaaba naaxwiiñu̶ñ , ko u̶xyu̶py tu̶ okwinju̶wu̶u̶ygyu̶xy ka'p u̶xyu̶py je̱'e̱ Windzú̶n Jesucristo yajcruutzpejty ajku̶xy je̱'e̱ mu̶dyiibu̶ je̱'e̱ oy'ajt niwindzu̶n'ajtpu̶ñ .
46002009	Peru̶ je̱' ko du'un je̱'e̱ Dios ñaky myu̶na'añ :
46002010	Adaaju̶tz je̱' je̱'e̱ mu̶dyiibu̶ je̱'e̱ Dios tu̶ xyajnejwu̶u̶yu̶mu̶ñ ajku̶xy mu̶u̶d je̱'e̱ y'Espíritu , je̱'e̱ Espíritu je̱'e̱ mu̶dyiibu̶ ku̶xyu̶ tii ku̶'u̶yo'oby tekyyo'oybyu̶ñ u̶xtu̶ je̱'e̱baad kyu̶'u̶yo'oby tyekyyo'oby neby je̱'e̱ Dios wyinmayu̶ñ .
46002011	¿ Pu̶n ja'ay da'a mu̶baad oknejwu̶'u̶y neby je̱'e̱ wiingpu̶ ja'ay jootjooty winma'añjyooty tyajy myayu̶ñ ? Je̱'e̱ ja'ay je̱'e̱ kyu̶'u̶mwinma'añ ku̶'u̶m nejwu̶u̶by neby je̱'e̱ jyu̶wu̶'u̶ñ jiiby jootjooty winma'añjyooty tyajy myayu̶ñ . Y nandu'un jyaty mu̶u̶d je̱'e̱ Dios , je̱'e̱ Dios y'Espíritu nejwu̶u̶ydyaaby neby je̱'e̱ Dios jiiby jootjooty winma'añjyooty tyajy myayu̶ñ .
46002012	Y u̶u̶ch ajtu̶m ajku̶xy ka'p je̱'e̱ Dios je̱'e̱ naaxwiiñjya'ay jyu̶wu̶'u̶ñ tu̶ xymyooyu̶m ajku̶xy , je̱'e̱ Espíritu je̱'e̱ Dios tu̶ xymyooyu̶m ajku̶xy je̱'e̱ mu̶dyiibu̶ jiiby tzomb ma je̱'e̱ Diosu̶ñ , neby nwinju̶wu̶u̶yu̶mu̶chu̶ñ ajku̶xy je̱'e̱ mu̶dyiibu̶ je̱'e̱ Dios tu̶ xymyooyu̶mu̶ñ ajku̶xy myay'ajtu̶ñ gyu̶xpu̶ .
46002013	Adaa ayuuk tu̶y'ajt u̶u̶ch nmu̶dyaakku̶xypy je̱'e̱ mu̶dyiibu̶ u̶u̶ch je̱'e̱ Dios y'Espíritu tu̶ xyaj'u̶xpu̶jkku̶xyu̶ñ , y ka'p jye̱'e̱ju̶ch je̱'e̱ ayuuk je̱'e̱ mu̶dyiibu̶ ku̶'u̶mjoot ku̶'u̶mwinma'añ tu̶ njajtu̶mu̶ñ ajku̶xy . Y du'un u̶u̶ch adaa ayuuk tu̶y'ajt ngapxtu̶u̶gu̶xy , je̱'e̱ mu̶dyiibu̶ je̱'e̱ Dios tyuumbyu̶ñ ma je̱'e̱ ja'ay je̱'e̱ mu̶dyiibu̶ je̱'e̱ Espíritu Santo jootjooty winma'añjyooty mu̶dajtku̶xpu̶ñ .
46002014	Pu̶n je̱'e̱ Espíritu Santo ka'p mu̶dajtu̶ , ka'p je̱'e̱ ku'ubú̶ky je̱'e̱ mu̶dyiibu̶ je̱'e̱ Dios y'Espíritu ja'amooyu̶bu̶ñ , du'un je̱'e̱ myu̶na'añ ko je̱'e̱ du'umbu̶ tu̶y'ajt chuwinma'añ lyooku̶winma'añdyu̶ch . Y nan ka'p je̱'e̱ du'umbu̶ tu̶y'ajt mu̶baad winju̶wu̶'u̶y , je̱' ko ka'p je̱'e̱ du'umbu̶ tu̶y'ajt yajwinju̶wu̶'u̶y pu̶nu̶ ka'p je̱'e̱ Espíritu Santo naty nmu̶dajtu̶m .
46002015	Peru̶ pu̶n je̱'e̱ Dios y'Espíritu mu̶dajtpu̶ñ ñejwu̶ydyaaby je̱'e̱ ku̶xyu̶ oy tii , neby je̱'e̱ ja'ay joot winma'añ mu̶datyu̶ñ , y ni pu̶n je̱'e̱ mu̶baad kya'awin'u̶u̶ñyii .
46002016	Je̱' ko du'un je̱'e̱ Dios ñaky myu̶na'añ : “ ¿ Pu̶n da'a oknejwu̶u̶by neby je̱'e̱ windzú̶n Dios wyinmayu̶ñ ? ¿ Pu̶n da'a mu̶baad y'ok'yaj'u̶xpu̶gyii ? ” Peru̶ u̶u̶ch ajtu̶m ajku̶xy nmu̶dajtu̶mby je̱'e̱ Cristo wyinma'añ .
46003001	U̶u̶ch mu̶gu'uktu̶jk ko miich je̱'e̱ Cristo y'ayuuk tyu̶y'ajt oy nyajwingapxu̶u̶ygyu̶xy , ka'p miich je̱'e̱ du'un nyajmu̶dmu̶dyaakku̶xy neby je̱'e̱ ja'ay ajku̶xy je̱'e̱ mu̶dyiibu̶ je̱'e̱ Espíritu jootmooy winma'añmyooyu̶bu̶ñ ajku̶xy , du'un miich je̱'e̱ tu̶ nyajmu̶dmu̶dyaakku̶xy neby oy mu̶dyiibu̶ naaxwiiñjya'ay winma'añ , du'un neby je̱'e̱ ja'ay pi'k'ana'ktu̶jk je̱'e̱ Cristo y'ayuuk tyu̶y'ajt yajwingapxu̶'u̶yu̶ñ .
46003002	Je̱'e̱ u̶xpu̶jku̶ñ ka'pu̶ chípu̶ch miich tu̶ nmooygyu̶xy , du'un neby je̱'e̱ ma'axúng mu̶dyiibu̶ tzi'tzp leeche yajmo'oyu̶ñ y ka'p jyu̶ch kyaagyu̶ch , je̱' ko ka'p miich je̱'e̱ tzipu̶ ayuuk najty mwinju̶wu̶u̶ygyu̶xy , du'un neby je̱'e̱ ma'axúng tu̶'u̶tzpu̶ ju̶ch kaagy ka'p ku'ubu̶jkku̶xyu̶ñ . ¡ Y ni chambaadnu̶ je̱'e̱ tzipu̶ ayuuk mga'awinju̶wu̶u̶ygyu̶xyñu̶ ,
46003003	je̱' ko chambaadnu̶ miich je̱'e̱ naaxwiiñjya'ay winma'añ mmu̶dajtku̶xyñu̶ ! Ma je̱'e̱ ka'amu̶'oy'ixu̶u̶ y je̱'e̱ naymyu̶jootma'adu̶u̶ ka'p m'u̶xmajtzku̶xyñu̶ju̶ñ , je̱' ko je̱'e̱ naaxwiiñjya'ay winma'añ mbaduun'adu̶u̶tzku̶xy mnayyajtu̶gooyu̶gu̶xy neby je̱'e̱ naaxwiiñjya'ay ku̶xyu̶ y'adu̶u̶tzku̶xyu̶ñ , je̱'e̱ mu̶dyiibu̶ je̱'e̱ Cristo ka'p mu̶bu̶jkku̶xyu̶ñ .
46003004	Ko du'un pu̶n myu̶na'añ : “ U̶u̶ch nbanú̶kxu̶py je̱'e̱ Pablo y'ayuuk ” , y nije̱' myu̶na'añ : “ U̶u̶ch nbanú̶kxu̶py je̱'e̱ Apolos y'ayuuk ” , je̱' je̱'e̱ du'un pyaduungu̶xypy neby je̱'e̱ naaxwiiñjya'ay winma'añ'átyu̶ñ ajku̶xy , je̱'e̱ mu̶dyiibu̶ je̱'e̱ Cristo ka'p mu̶bu̶jkku̶xyu̶ñ .
46003005	¿ Pu̶n Pablo ? y ¿ Pu̶n Apolos ? Dios mu̶duumbu̶du̶jk u̶u̶ch je'eyu̶ ajku̶xy , je̱'e̱ mu̶dyiibu̶ je̱'e̱ Windzú̶n Jesucristo xyajmu̶bu̶jkku̶xu̶ñ . Je̱'e̱ tuung u̶u̶ch nidu'ug nidu'ug tu̶ nduungu̶xy , je̱'e̱ mu̶dyiibu̶ u̶u̶ch je̱'e̱ Windzú̶n Dios xyajni'ipu̶jkku̶xu̶ñ :
46003006	u̶u̶ch du'un u̶u̶ch neby je̱'e̱ tu̶u̶md u̶u̶chpyu̶ tu̶ nni'ibyu̶ñ y je̱'e̱ Apolos tu̶ nu̶u̶yóky , peru̶ je̱'e̱ Dios je̱' je̱'e̱ mu̶dyiibu̶ je̱'e̱ tu̶u̶md tu̶ yajmúxy yaj'yeegyu̶ñ .
46003007	Y du'unu̶tz ni je̱'e̱ mu̶dyiibu̶ je̱'e̱ tu̶u̶md niipu̶ñ y ni je̱'e̱ mu̶dyiibu̶ nu̶u̶yojkpu̶ñ ka'p je̱'e̱ ni tii mu̶k'ajty mu̶dajtku̶xy , Dios je̱' je̱'e̱ mu̶dyiibu̶ je̱'e̱ mu̶k'ajt ku̶xyu̶ mu̶dajtpu̶ñ , je̱' ko je̱' je̱'e̱ tu̶u̶md yajmujxp yaj'ye̱kp .
46003008	Je̱'e̱ mu̶dyiibu̶ je̱'e̱ tu̶u̶md niipku̶xpu̶ñ , y je̱'e̱ mu̶dyiibu̶ nu̶u̶yojkku̶xpu̶ñ tu'knáx je̱'e̱ ajku̶xy , Dios je̱'e̱ oy'ajt mo'owu̶u̶ju̶p ajku̶xy neby naty je̱'e̱ tyuung nidu'ug nidu'ug tu̶ tuungu̶xyu̶ñ .
46003009	Je̱'e̱ tuumbu̶du̶jk ajtu̶m ajku̶xy je̱'e̱ mu̶dyiibu̶ je̱'e̱ Dios tyuung tu'ugyu̶ tuunu̶gyu̶xpu̶ñ , y miich du'un miich ajku̶xy neby je̱'e̱ kam je̱'e̱ mu̶dyiibu̶ je̱'e̱ Dios yajtuumbyu̶ñ , je̱'e̱ mu̶jtu̶jk je̱'e̱ mu̶dyiibu̶ je̱'e̱ Dios kyojpyu̶ñ .
46003010	U̶u̶ch du'un u̶u̶ch je̱'e̱ Dios tu̶ xypyu̶da'agy neby je̱'e̱ pojtzpu̶ windzú̶n , je̱'e̱ mu̶dyiibu̶ je̱'e̱ tu̶jk pojtzu̶'kpu̶ñ y wiingpu̶ je̱'e̱ jakpojtz'abe̱jtp ma u̶u̶ch tu̶ nbojtzu̶'u̶gyu̶ñ . Peru̶ nidu'ug nidu'ug mu̶baad jatyim'yajkoptu̶u̶ygyu̶xy neby je̱'e̱ tu̶jk mu̶baad jak'yaj'abe̱jtku̶xyu̶ñ ,
46003011	ni pu̶n je̱'e̱ wiingpu̶ tu̶jk mu̶baad ka'apojtzu̶'u̶gy ma je̱'e̱ mu̶dyiibu̶ pojtzu̶'u̶gy ijtnu̶bu̶ñ , je̱' ko je̱'e̱ Jesucristo du'un tu'kpajk ijtp neby je̱'e̱ tu̶jk pojtzu̶'u̶gyu̶ñ .
46003012	Ma je̱'e̱ tu̶jk pojtzu̶'u̶gypyu̶ju̶ñ mu̶baad je̱'e̱ pu̶n jakpojtz'abéty mu̶u̶d je̱'e̱ ooru̶ , mu̶u̶d je̱'e̱ platu̶ y mu̶u̶d je̱'e̱ oyjyatypyu̶ tzaa , o mu̶baad nandu'un mu̶u̶d je̱'e̱ pu'uy , mu̶u̶d je̱'e̱ mu̶u̶y y mu̶u̶d je̱'e̱ waaxkképy ;
46003013	peru̶ ko naty je̱'e̱ xu̶u̶ tiempo paady mu̶naa je̱'e̱ ja'ay yajtu̶ydyunaangu̶xyu̶ñ , mu̶'it wa'adzu̶ ñi'igu̶xu̶'kta'awa'añ neby naty nidu'ug nidu'ug tu̶ tyuungu̶xyu̶ñ , je̱' ko du'un je̱'e̱ xu̶u̶ tiempo myina'añ mu̶u̶d je̱'e̱ ju̶u̶n y je̱'e̱ ju̶u̶n je̱'e̱ tuung yajni'igu̶xu̶'u̶gaamb tii tu̶jk naty tu̶ yajkojyu̶ñ y tyooydya'awu̶ch ku̶xyu̶ mu̶dyiibu̶ ka'p chobaadyu̶ñ .
46003014	Pu̶n je̱'e̱ mu̶jtu̶jk naty tu̶ kojyu̶ñ je̱'e̱ mu̶dyiibu̶ je̱'e̱ ju̶u̶n ka'p myu̶mada'agyii , yajmo'owu̶p myu̶ju'uñ je̱' ;
46003015	peru̶ ko nu̶kxy tyoy je̱'e̱ mu̶dyiibu̶ naty tu̶ kojyu̶ñ , mu̶du̶gooydya'awu̶u̶ju̶p je̱'e̱ du'un ku̶xyu̶ , oy u̶xyu̶py je̱'e̱ ku̶'u̶m je̱'e̱du̶'ajty jya'a''awa'adzpu̶dzu̶u̶mbu̶ du'un neby je̱'e̱ ja'ay ju̶u̶njooty kye'egyu̶ñ .
46003016	¿ Nej ka'p miich mnejwu̶u̶ygyu̶xy ko miich je̱'e̱ Dios xychajptu̶jk'ajtku̶xy , y ko je̱'e̱ Dios y'Espíritu jiiby chu̶na'ay ma je̱'e̱ mjoot mwinma'añ miich ajku̶xyu̶ñ ?
46003017	Pu̶nu̶ jii je̱'e̱ Dios chajptu̶jk pu̶n yajwindu̶gooyu̶ , yajku'udu̶goyu̶u̶ju̶p Dios je̱' , je̱' ko oy wa'adz je̱'e̱ Dios chajptu̶jk , y je̱'e̱ tzajptu̶jk miich je̱'e̱ ajku̶xy .
46003018	Ka'p ku̶'u̶m mnaywin'u̶u̶nu̶gu̶xy pu̶nu̶ jii miich nidu'ugtu̶ u̶xpu̶ky mnaydyiju̶gu̶xy du'un neby je̱'e̱ naaxwiiñjya'ay u̶xpu̶jku̶ñ , wan du'un naybyu̶da'agyii neby je̱'e̱ ja'ay je̱'e̱ mu̶dyiibu̶ ka'p tii jatyu̶ñ , neby je̱'e̱ jaanchpyu̶ u̶xpu̶jku̶ñ mu̶baad mbaatku̶xyu̶ñ .
46003019	Je̱'e̱ naaxwiiñjya'ay u̶xpu̶jku̶ñ du'un je̱' mu̶u̶d je̱'e̱ Dios y'u̶xpu̶jku̶ñ , neby je̱'e̱ tzuuwinma'añ looku̶winma'añdyu̶ñ . Du'un je̱'e̱ Dios ñaky myu̶na'añ : “ Dios yajku'ujo'py je̱'e̱ u̶xpu̶kyjya'ay ajku̶xy je̱'e̱ mu̶dyiibu̶ u̶xpu̶ky naydyiju̶gu̶xpu̶ñ mu̶u̶d je̱'e̱ kyu̶'u̶mju̶bu̶kwinma'añ ju̶bu̶ktuum ñayyajka'awu̶gu̶xy . ”
46003020	Y nandu'un je̱'e̱ Dios ñaky myu̶na'añ : “ Ñejwu̶u̶by je̱'e̱ Windzú̶n Dios ko je̱'e̱ u̶xpu̶kyjya'ay y'u̶xpu̶jku̶ñ ka'p chobaady . ”
46003021	Paady ka'p pu̶n mu̶baad mu̶j ku̶xp ñayjyu̶wu̶'u̶yii ko je̱'e̱ ja'ay y'ayuuk nije̱' panu̶kxu̶ ajku̶xy , je̱' ko agu̶ miich mje̱' je̱'e̱ ku̶xyu̶ ajku̶xy je̱'e̱ mu̶dyiibu̶ mmu̶dajtku̶xypyu̶ñ :
46003022	je̱'e̱ Pablo , je̱'e̱ Apolos , je̱'e̱ Pedro , je̱'e̱ naaxwiiñ , je̱'e̱ jugy'ajtu̶ñ , je̱'e̱ o'ku̶ñ , je̱'e̱ xu̶u̶ tiempo mu̶dyiibu̶ jii'ajtpu̶ñ y je̱'e̱ xu̶u̶ tiempo mu̶dyiibu̶ miimb ku̶daakpu̶ñ , ku̶xyu̶ agu̶ miich mje̱' je̱'e̱ ajku̶xy ,
46003023	y miich ajku̶xy je̱'e̱ Cristo miich xyjya'ay'ajtku̶xp , y je̱'e̱ Cristo je̱'e̱ Dios je̱'e̱ je̱'e̱'ajtu̶p .
46004001	Jadu'knáx miich ajku̶xy je̱' u̶u̶ch miich mu̶baad xytyijku̶xy je̱'e̱ adu̶yu̶ba Cristo tyuumbu̶du̶jk ajku̶xy , je̱'e̱ mu̶dyiibu̶ je̱'e̱ Dios yajni'ipu̶jku̶gu̶xu̶ñ ko u̶u̶ch je̱'e̱ yu'uchpyu̶ Dios tyu̶y'ajt nyaj'u̶xpu̶jkku̶xu̶ch neby je̱'e̱ Dios jékyu̶p niwinmayu̶u̶yu̶ñ .
46004002	Pu̶n tii yajni'ipu̶jku̶bu̶ñ ko tii mu̶wu̶'u̶mu̶ch yajni'igu̶xu̶'u̶gu̶py je̱' ko tu̶y tu'uda'agy jya'ay'áty .
46004003	U̶u̶ch ka'p u̶u̶ch tii ngweentu̶ju̶ch pu̶nu̶ xykyu̶'u̶yo'oy xytyekyyo'oyaanu̶bu̶ch je̱'e̱ nboky ngu̶dyeey miich ajku̶xy o pu̶nu̶ xykyu̶'u̶yo'oy xytyekyyo'oyaanu̶bu̶ch je̱'e̱ naaxwiiñjya'ay nboky ngu̶dyeey ma je̱'e̱ ku'utujktaaktu̶ñ . Ni u̶u̶ch je̱'e̱ nboky ngu̶dyeey ka'p ku̶'u̶m ngu̶'u̶yo'oy ndekyyo'oy .
46004004	Oy u̶u̶ch je̱'e̱ nboky ngu̶dyeey ka'p maa nju̶wu̶'u̶y , ka'p u̶u̶ch yam du'un nmu̶na'añ ko u̶u̶ch je̱'e̱ Dios pokytyuk xyajnáxy . Peru̶ je̱'e̱ Windzú̶n u̶u̶ch je̱'e̱ nboky ngu̶dyeey xykyu̶'u̶yo'oy xytyekyyo'oyu̶p .
46004005	Paadyu̶tz , ka'p je̱'e̱ ja'ay pyoky kyu̶dyeey nigoo jayu̶jp mgu̶'u̶yo'oy mdekyyo'oyu̶ ajku̶xy ma naty je̱'e̱ tiempo ka'p paatyñu̶ju̶ñ ; ja'ay'e̱jxku̶x wan je̱'e̱ Windzú̶n Jesucristo okmiñu̶ y yajni'igu̶xu̶'u̶gu̶ch je̱'e̱ mu̶dyiibu̶ cham yu'uch ijtpu̶ñ , y nan yajni'igu̶xu̶'u̶gu̶ch neby je̱'e̱ ja'ay joot winma'añ nidu'ug nidu'ug mu̶dajtku̶xyu̶ñ . Mu̶'it je̱'e̱ Dios je̱'e̱ ja'ay nidu'ug nidu'ug ku'umáyu̶ch neby naty wyinmajtzu̶gu̶xyu̶ñ .
46004006	“ Mu̶gu'uktu̶jk , cham adaa du'un nyajmu̶dmu̶dyaakku̶xy mu̶u̶d miich kyu̶xpu̶ m'oy'ajtu̶ñ ajku̶xy y mgatz'ijxku̶xu̶ch je̱'e̱ ijxpe̱jt ma je̱'e̱ Apolos y maa u̶u̶chu̶ñ . Nmu̶na'añu̶ch du'un wan du'un mduungu̶xu̶ch je̱'e̱ mu̶dyiibu̶ tu̶ mgatz'ijxku̶xy ma u̶u̶ch ajku̶xyu̶ñ ko ka'p mduungu̶xu̶ch neby je̱'e̱ Dios ñaky ka'p y'ane'emyu̶ñ , y ka'pu̶ pu̶n ñaygyu'umayu̶u̶ju̶ch ko naty je̱'e̱ myu̶gu'ug tu'ug tzoky y tu'ug naty u̶xtijy .
46004007	Pues , ¿ pu̶n miich ni'igyu̶ ku'umáy xyaj'ijtp nigu̶ ka'p je̱'e̱ wiingpu̶ ja'ay ajku̶xyñu̶ba ? ¿ Y tii miich m'okjaktimymyu̶u̶d je̱'e̱ mu̶dyiibu̶ je̱'e̱ Dios ka'p tu̶ xymyo'oyu̶ñ ? Y pu̶nu̶ je̱'e̱ Dios ku̶xyu̶ tii tu̶ xymyo'oy , ¿ ti ko mnaygyu'umayii neby du'un ku̶'u̶mbu̶ tu̶ mbaadyu̶ñ ku̶xyu̶ tii mmu̶dajtypyu̶ñ ?
46004008	Miich ajku̶xy du'un miich ajku̶xy neby je̱'e̱ kumeeñjya'ay ajku̶xyu̶ñ , y mmu̶dajtku̶xypy miich ku̶xyu̶ tii mdimychojkku̶xypyu̶ñ , y du'un miich mnayjyu̶wu̶u̶yu̶gu̶xy neby je̱'e̱ mu̶j'ane̱'e̱mbu̶ ajku̶xy mu̶dyiibu̶ ka'p tii yajmayjyajtku̶xy ma u̶u̶ch ajku̶xyu̶ñ . ¡ Oy it du'un ko jaanch mmu̶j'ane̱'e̱mbu̶'ajtku̶xu̶ch wan u̶u̶ch jiiby nandu'un nyajpaatku̶xu̶ch ma je̱'e̱ m'ane̱'e̱mu̶ñ miich ajku̶xyu̶ñ !
46004009	U̶u̶ch du'un u̶u̶ch adaa du'un nwinju̶wu̶u̶ygyu̶xy , u̶u̶ch je̱'e̱ apóstolestu̶jk ajku̶xy neby u̶u̶ch je̱'e̱ Dios nu̶wu̶'u̶y u̶x'aamdu̶góy tu̶ xypyu̶daakku̶xyu̶ñ , neby u̶u̶ch je̱'e̱ o'ku̶ñ nu̶wu̶'u̶y xywyinmajtzku̶xyu̶ñ . Y du'un u̶u̶ch je̱'e̱ ixy eeby du'un nyajpu̶dzu̶u̶mgu̶xy neby u̶u̶ch je̱'e̱ naaxwiiñjya'ay du'un xy'ijxku̶x xy'é̱pku̶xu̶ch , je̱'e̱ ángelestu̶jk y je̱'e̱ naaxwiiñjya'ay ajku̶xy .
46004010	U̶u̶ch tzuu poj u̶u̶ch je̱'e̱ ja'ay xytyijku̶xy ko u̶u̶ch je̱'e̱ Cristo nmu̶duungu̶xy ; cham miich je̱'e̱ ja'ay miich kujoot kuwinma'añ xytyijku̶xpu̶ ko je̱'e̱ Cristo mmu̶bu̶jkku̶xy . U̶u̶ch du'un u̶u̶ch je̱'e̱ ja'ay xytyijku̶xy ko u̶u̶ch ka'p tii mu̶k'ajt nmu̶dajtku̶xy ; cham miich je̱'e̱ ja'ay miich xytyijku̶xpu̶ ko je̱'e̱ mu̶k'ajt mmu̶dajtku̶xy . U̶u̶ch xy'u̶xtijku̶xpu̶ch je̱'e̱ ja'ay , y miich xywyindzu̶gu̶u̶ygyu̶xp miich je̱'e̱ ja'ay ajku̶xy .
46004011	U̶xtu̶ chamnu̶baad u̶u̶ch je̱'e̱ yuu xu̶u̶ nmu̶najx nyajnajxku̶xyñu̶ , je̱'e̱ tu̶dzu̶'u̶wu̶u̶ y je̱'e̱ ni'idúk u̶xtuk'adyiibyu̶ ; xytyuungu̶xyu̶ch je̱'e̱ ja'ay ju̶bu̶k axu̶u̶g , ka'p u̶u̶ch je̱'e̱ ngu̶'u̶m nju̶u̶n ngu̶'u̶m ndu̶jk ajku̶xy ,
46004012	y nduungu̶xy n'ayoogu̶xyu̶ch mu̶u̶d u̶u̶ch je̱'e̱ ngu̶'u̶m ngu̶'u̶ ngu̶'u̶m ndeky ajku̶xy . Je̱'e̱ mu̶dyiibu̶ u̶u̶ch xy'u̶xwu̶dijtp xypyawu̶dijtpku̶xpu̶ñ , nmu̶gápxku̶xypyu̶ch je̱' mu̶u̶d je̱'e̱ oyjyoot oywyinma'añ ; xy'u̶xwu̶dijtp xypyawu̶dijtpku̶xpu̶ch je̱'e̱ ja'ay , y nmu̶me̱kxtujkku̶xypyu̶ch je̱'e̱ ajku̶xy .
46004013	Ko u̶u̶ch ju̶bu̶k axu̶u̶g xyñigapx xyñimu̶dyaakku̶xy , y yuung naaxypy u̶u̶ch je̱'e̱ n'adzoogu̶xy . Du'un u̶u̶ch je̱'e̱ naaxwiiñjya'ay xy'ijxku̶xy neby je̱'e̱ pu'uxku̶ñ , y nandu'un u̶u̶ch je̱'e̱ ja'ay xy'ijxku̶xy neby je̱'e̱ ju̶kxtuk tzu'tztúk mu̶dyiibu̶ nadu̶gu̶u̶ybyu̶ñ .
46004014	Ka'p du'un paady nnijayu̶u̶ygyu̶xy neby nyajtzo'oydyunaangu̶xyu̶ñ , paady nnijayu̶u̶ygyu̶xy neby du'un ngapxwijaangu̶xyu̶ñ , je̱' ko du'un miich nju̶wu̶u̶ygyu̶xy neby je̱'e̱ ku̶'u̶m'úngu̶ñ , je̱' ko ndzojkku̶xy nju̶wu̶u̶ygyu̶xy .
46004015	Oy u̶xyu̶py miich je̱'e̱ mwindzú̶n majk mil mja'amu̶dajtku̶xpu̶ je̱'e̱ mu̶dyiibu̶ je̱'e̱ Cristo tyu̶y'ajt xyajmu̶dmu̶dyaakku̶xpu̶ñ , peru̶ ka'p je̱'e̱ mdeedy myáyu̶ch ajku̶xy . Je̱'e̱ teedy je̱'e̱ mu̶dyiibu̶ miich mdeedy'ajtypy ajku̶xy ko je̱'e̱ Cristo Jesús tu̶ mmu̶bu̶jkku̶xy , u̶u̶ch je̱' je̱' ko u̶u̶ch miich je̱'e̱ oybyu̶ ayuuk tu̶y'ajt jayu̶jp'ajt nyajmu̶dmu̶dyaakku̶x je̱'e̱ mu̶dyiibu̶ je̱'e̱ aanu̶mu̶ ni'idzooku̶ñ ye̱jkpu̶ñ .
46004016	Y du'unu̶tz nmu̶nukxtaakku̶xy ko mba'ijxku̶xu̶ch neby u̶u̶ch nja'ay'átyu̶ñ .
46004017	Paady je̱'e̱ Timoteo yam nyajnigue̱jxku̶xy , je̱'e̱ mu̶dyiibu̶ u̶u̶ch oy ndzojkypy nju̶wu̶u̶ybyu̶ñ y xy'u̶mu̶doob xykyapxymyu̶doobu̶ñ y je̱'e̱ mu̶dyiibu̶ u̶u̶ch du'un nju̶wu̶u̶by neby je̱'e̱ ku̶'u̶m'úngu̶ñ Jesucristo kyu̶xpu̶ . Je̱' xyajja'aymye̱jtzku̶xu̶p neby u̶u̶ch ndzu̶na'ay njugy'atyu̶ñ neby je̱'e̱ mu̶dyiibu̶ je̱'e̱ Cristo Jesús mu̶bu̶jkpu̶ñ , du'un neby u̶u̶ch nyaj'u̶xpú̶ky majaty je̱'e̱ kajpt ku̶xyu̶ majaty u̶u̶ch naxyu̶ñ ma je̱'e̱ mu̶dyiibu̶ je̱'e̱ Cristo mu̶bu̶jkku̶xpu̶ñ .
46004018	Nije̱' miich mu̶j ku̶xp mnayjyu̶wu̶u̶yu̶gu̶xnu̶ ; mmu̶naangu̶xy ko u̶u̶ch ka'p n'oknu̶kxaanu̶ ku'ijx mu̶gapxpu̶ ma miich ajku̶xyu̶ñ ,
46004019	peru̶ pu̶nu̶ je̱'e̱ Windzú̶n Dios du'un mu̶naamb , nú̶kxu̶p tzojku̶ ngu'ijxku̶xy . Mu̶'it u̶u̶ch n'íxu̶ch pu̶nu̶ myu̶dajtku̶xypy je̱'e̱ Dios myu̶k'ajt je̱'e̱ mu̶dyiibu̶ naygyu'umaayu̶gu̶xpu̶ñ o pu̶nu̶ nigoo du'un kyápxku̶xy myu̶dyaakku̶xy .
46004020	Je̱'e̱ Dios y'ane̱'e̱mu̶ñ ka'p je̱'e̱ mu̶'it ñi'igu̶xu̶'u̶gy ko nigoo nigapx nimu̶dyaaku̶mu̶ch ajku̶xy , mu̶'it je̱'e̱ Dios myu̶k'ajt ñi'igu̶xu̶'u̶gy ko je̱'e̱ ijxpe̱jt mu̶jwinma'añbyu̶ nduunu̶mu̶ch ajku̶xy .
46004021	¿ Ti miich mdzojkku̶xypy : ko u̶u̶ch ni'ixu̶'u̶ nnú̶kxu̶ch nu̶kxy nyajkumu̶doogu̶xy , o ko u̶u̶ch nnú̶kxu̶ch nu̶kxy ngu'ijxku̶xy mu̶u̶d je̱'e̱ tzojku̶ñ ju̶wu̶u̶yu̶ñ y yuung'ajt naaxypy'ajtu̶ñ ?
46005001	Tu̶ du'un yajnejwu̶'u̶y ko nidu'ugtu̶ miich je̱'e̱ mgu̶'u̶mgudaj mmu̶dtzu̶naaygyu̶xy . Adaa du'umbu̶ to'oxyu̶jk mu̶dtuundu̶goyu̶u̶ mu̶j adaa kyubókyu̶ch , ni je̱' du'un kya'a'adu̶u̶tzku̶xy je̱'e̱ mu̶dyiibu̶ je̱'e̱ Dios y'ayuuk tyu̶y'ajt ka'p nejwu̶u̶ygyu̶xyu̶ñ .
46005002	¡ Y ni'igyu̶ miich mu̶j ku̶xp mnayjyu̶wu̶u̶yu̶gu̶xy ! ¡ Ni'igyu̶ u̶xyu̶py miich mdajku̶xy mmaaygyu̶xy ! Je̱'e̱ ja'ay mu̶dyiibu̶ du'un tuundu̶gooybyu̶ñ yajpu̶dzu̶u̶mgu̶x je̱' ma miich ajku̶xyu̶ñ .
46005003	Peru̶ mu̶u̶d u̶u̶ch , oy u̶u̶ch je̱'e̱ nwiinju̶jp jim nga'ayajku̶xu̶'u̶gy ma jim miich ajku̶xyu̶ñ , peru̶ jim u̶u̶ch je̱'e̱ njoot nwinma'añ ma jim miich ajku̶xyu̶ñ ; y neby u̶u̶ch je̱'e̱ jimbu̶ nyajpaady ma miich ajku̶xyu̶ñ mu̶u̶d je̱'e̱ Jesucristo kyu̶xpu̶ xyu̶u̶ , u̶u̶ch je̱'e̱ nWindzú̶n ajtu̶m ajku̶xy , tu̶ u̶u̶ch je̱'e̱ tzaachpyu̶ nyajnibu̶dagu̶'u̶y je̱'e̱ mu̶dyiibu̶ du'un tuundu̶gooybyu̶ñ .
46005004	Ko naty jim miich mnayyo'oymyujku̶gu̶xy , u̶u̶ch yajpaadu̶bu̶ch je̱'e̱ njoot nwinma'añ jim mu̶u̶d miich ajku̶xy y nan mmu̶dajtku̶xu̶py je̱'e̱ Windzú̶n Jesús myu̶k'ajt .
46005005	Mu̶'it je̱'e̱ du'umbu̶ ja'ay je̱'e̱ mu̶jku'u myajku̶'u̶du̶gu̶u̶ygyu̶xu̶ch , wan je̱'e̱ ñi'kx wyindu̶góyu̶ch y ñi'idzo'ogu̶ch je̱'e̱ y'aanu̶ma ko naty je̱'e̱ Windzú̶n Jesús ya naaxwiiñ jadu'ook wyimbity .
46005006	Ka'p mu̶j ku̶xp mnayjyu̶wu̶u̶yu̶gu̶xy mu̶u̶d je̱'e̱ mu̶dyiibu̶ mduungu̶xypyu̶ñ . Miich mnejwu̶u̶ygyu̶xypy neby je̱'e̱ ja'ay myu̶na'añu̶ñ : “ Ko je̱'e̱ levaduru̶ we̱e̱nu̶ yajpu̶da'agy ma je̱'e̱ hariina ju̶chu̶ñ , yajxuundaaby yajtu̶gu̶u̶ydyaaby je̱'e̱ ju̶ch ku̶xyu̶ . ”
46005007	Y du'unu̶tz najtz'ixu̶u̶ygyu̶xnu̶ je̱'e̱ jeky levaduru̶ je̱'e̱ ka'pu̶ y'óyu̶ch je̱'e̱ mu̶dyiibu̶ xyajwinma'añdyu̶gooygyu̶xpu̶ñ , neby oy wa'adz m'ijtku̶xnu̶chu̶ñ ka'p je̱'e̱ poky maa , neby je̱'e̱ tzajkaagy mu̶u̶d je̱'e̱ jemy ju̶ch mu̶u̶d yaj'oydyúñu̶ñ y jaylevaduru̶ mu̶u̶d je̱'e̱ mu̶dyiibu̶ Pascua xu̶u̶jooty yajkaaybyu̶ñ , du'un neby miich je'emy ajku̶xyu̶ñ . Je̱' ko je̱'e̱ Cristo , je̱'e̱ borreegu̶'úng nPascua xu̶u̶'ajtu̶mby ajku̶xy , je̱'e̱ mu̶dyiibu̶ o'k neby je̱'e̱ windzu̶gu̶'u̶ñdyu̶ñ mu̶u̶d u̶u̶ch kyu̶xpu̶ ajtu̶m ajku̶xy .
46005008	Tzu̶k je̱'e̱ nPascua xu̶u̶ tuunu̶m ajku̶xy mu̶u̶d je̱'e̱ tu'uda'agy'ajtu̶ñ y tu̶y'ajtu̶ñ , je̱'e̱ mu̶dyiibu̶ du'un neby je̱'e̱ tzajkaagy je̱'e̱ ka'pu̶ lyevaduru̶ mu̶u̶du̶ch , y ka'p nxu̶u̶duunu̶mu̶ch ajku̶xy mu̶u̶d je̱'e̱ ju̶bu̶kpu̶ joot winma'añ y je̱'e̱ mu̶dyiibu̶ yajtu̶gooybyu̶ñ , je̱'e̱ mu̶dyiibu̶ du'un neby je̱'e̱ jeky levaduru̶ je̱'e̱ ka'pu̶ y'óyu̶ch .
46005009	Ma je̱'e̱ naky je̱'e̱ mu̶dyiibu̶ tu̶u̶yu̶p nyajnigue̱jxku̶xu̶ñ , nyajnijayu̶u̶ygyu̶x jiiby ko je̱'e̱ du'umbu̶ ja'ay ka'p mbuyo'oy mbunaxu̶u̶ygyu̶xu̶ch je̱'e̱ mu̶dyiibu̶ je̱'e̱ to'oxyu̶jktu̶jk mu̶dtuundu̶gooygyu̶xpu̶ñ .
46005010	Y ka'p yam du'un nnu̶maaygyu̶xy ko je̱'e̱ ja'ay tu'kku̶'u̶yu̶ ku̶xyu̶ mbuwa'ktuutku̶xu̶ch , je̱'e̱ mu̶dyiibu̶ ya naaxwiiñ je̱'e̱ to'oxyu̶jktu̶jk mu̶dtuundu̶gooygyu̶xpu̶ñ , o je̱'e̱ mu̶dyiibu̶ ku̶xyu̶ tii adzojkku̶xpu̶ñ , o je̱'e̱ mu̶dyiibu̶ me̱e̱tzku̶xpu̶ñ , o je̱'e̱ mu̶dyiibu̶ je̱'e̱ tzaadzéch kepychech o'owu̶dajtku̶xpu̶ñ , y mni'igu̶ paatku̶xu̶py je̱'e̱ du'umbu̶ ja'ay oy ma'eemby mja'anú̶kxku̶xu̶ch ko tu̶y mdimy'o'kku̶xu̶ch mu̶'it ka'p m'okpaatku̶xnu̶ch .
46005011	Neby u̶u̶ch tu̶ nmu̶na'añu̶ñ , je̱' u̶u̶ch du'un ndijpy ko je̱'e̱ ja'ay ka'p ni tu'ug mbuyo'oy mbunaxu̶u̶ygyu̶xu̶ch je̱'e̱ mu̶dyiibu̶ naydyiju̶gu̶xpu̶ñ Dios mu̶duumbu̶ , cham je̱'e̱ to'oxyu̶jktu̶jk mu̶dtuundu̶gooygyu̶xy , cham ku̶xyu̶ tii adzojkku̶xy , o cham je̱'e̱ tzaadzéch kepychech o'owu̶dajtku̶xy , o cham y'agapx'ajtku̶xy , o cham y'uukku̶xy jyú̶kxku̶xy , o mye̱e̱tzku̶xy . Je̱'e̱ du'umbu̶ ja'ay ka'p je̱'e̱ mu̶baad mu̶dkaaymyujk mu̶d'uukmujkku̶xy .
46005012	Ka'p je̱'e̱ u̶u̶ch xypyaatp je̱'e̱ mu̶dyiibu̶ je̱'e̱ ja'ay tu̶ydyúnu̶bu̶ñ je̱'e̱ mu̶dyiibu̶ je̱'e̱ tu̶y'ajt ka'p mu̶bu̶jkku̶xyu̶ñ ; je̱'e̱ Dios je̱'e̱ paattu̶p je̱'e̱ mu̶dyiibu̶ tu̶ydyúnu̶bu̶ñ ajku̶xy . Peru̶ miich ajku̶xy je̱' miich xypyaatku̶xp mdu̶ydyuungu̶xu̶ch je̱'e̱ mu̶dyiibu̶ je̱'e̱ tu̶y'ajt mu̶bu̶jkku̶xpu̶ñ . Paadyu̶tz , yajpu̶dzu̶u̶mgu̶x je̱'e̱ pokyjya'ay ma miich ajku̶xyu̶ñ .
46005013	
46006001	Ko naty miich nidu'ugtu̶ ajku̶xy je̱'e̱ mmu̶gu'ug tu'ug mxu̶'u̶waangu̶xy je̱'e̱ mu̶dyiibu̶ je̱'e̱ tu̶y'ajt mu̶bu̶jkpu̶ñ , ¿ ti ko jiiby ni'igyu̶ mnu̶kxy y'awingujku̶'u̶wu̶ch ma je̱'e̱ kuduungtu̶jk je̱'e̱ mu̶dyiibu̶ je̱'e̱ tu̶y'ajt ka'p mu̶bu̶jkku̶xyu̶ñ , ma jya'apadyii y'awingujku̶'u̶wu̶ch ma je̱'e̱ Dios jya'ayu̶ñ ?
46006002	¿ Nej ka'p miich mnejwu̶u̶ygyu̶xy ko je̱'e̱ Dios jya'ay je̱'e̱ naaxwiiñjya'ay ku̶xyu̶ tu̶ydyunaangu̶xp ? Y pu̶nu̶ miich je̱'e̱ naaxwiiñjya'ay mdu̶ydyunaangu̶xypy , ¿ ti ko mga'ajajtku̶xy neby je̱'e̱ we̱e̱nu̶ba winma'añ myaj'awingujku̶u̶ygyu̶xu̶chu̶ñ ?
46006003	¿ Nej ka'p mnejwu̶u̶ygyu̶xy ko u̶xtu̶ ángeles paad u̶u̶ch ndu̶ydyunaamby ajtu̶m ajku̶xy ? ¡ Pues ni'igu̶ ka'p chípu̶ch nyaj'awingujku̶u̶yu̶mu̶ch je̱'e̱ we̱e̱nu̶ba winma'añ , je̱'e̱ mu̶dyiibu̶ ya yajpaatp ma adayaabu̶ naaxwiiñu̶ñ !
46006004	Y du'unu̶tz , pu̶nu̶ jii miich tijaty myajtzibu̶u̶ygyu̶xy je̱'e̱ yaaba naaxwiiñ winma'añ , ¿ ti je̱'e̱ kuduung ko mmu̶xu̶'u̶gu̶xy je̱'e̱ mu̶dyiibu̶ je̱'e̱ tu̶y'ajt ka'p mu̶bu̶kyu̶ñ ?
46006005	Nmu̶na'añ u̶u̶ch du'un wan du'un mjatytimycho'oydyuungu̶xu̶ch : ¿ Nej ka'p jim ni tu'ug ma miich ajku̶xyu̶ñ mu̶dyiibu̶ jajtp nay'aju̶wu̶u̶yu̶bu̶ñ neby je̱'e̱ du'umbu̶ winma'añ myaj'awingujku̶'u̶wu̶chu̶ñ agu̶ mu̶bu̶jkpu̶du̶jk ajku̶xy ?
46006006	¡ Ka'p je̱'e̱ mu̶bu̶jkpu̶du̶jk nigoo oy tii amíñ u̶xyu̶py ni'iyajtzibu̶u̶ygyu̶xy , nan myu̶xu̶'u̶gu̶xypy je̱'e̱ kuduung nandu'un je̱'e̱ mu̶dyiibu̶ je̱'e̱ tu̶y'ajt ka'p mu̶bu̶jkku̶xyu̶ñ !
46006007	Ko miich du'un ku̶xyu̶ tii myajtzibu̶u̶ygyu̶xy agu̶ miich , mdu̶gooygyu̶xp du'un neby du'un m'adu̶u̶tzku̶xyu̶ñ . ¿ Ti ko ni'igyu̶ mga'ame̱kxtujkku̶xy ko naty pu̶n xymyu̶duundu̶gooygyu̶xy ? ¿ Ti ko ni'igyu̶ mga'anayye̱jku̶gu̶xy myajme̱e̱tzku̶xu̶ch ?
46006008	¡ Peru̶ miich ajku̶xy wiing miich ni'igyu̶ m'adu̶u̶tzku̶xy , ni'igyu̶ miich mnaymyu̶duundu̶gooyu̶gu̶xy y u̶xtu̶ mmu̶mu̶bu̶jkpu̶du̶jk miich mme̱e̱tzku̶xypy !
46006009	¿ Nej ka'p miich mnejwu̶u̶ygyu̶xy ko je̱'e̱ ju̶bu̶kja'aydyu̶jk jiiby ka'p tyu̶gu̶u̶ygyu̶xu̶ch ma je̱'e̱ Dios y'ane'emyu̶ñ ? Ka'p myajwin'u̶u̶ngu̶xy , ma je̱'e̱ Dios y'ane'emyu̶ñ ka'p je̱'e̱ jiiby tyu̶gu̶u̶ygyu̶xu̶ch je̱'e̱ mu̶dyiibu̶ je̱'e̱ to'oxyu̶jktu̶jk tu'ug tu'ug mu̶dtuundu̶gooygyu̶xpu̶ñ , ni je̱'e̱ mu̶dyiibu̶ je̱'e̱ tzaadzéch kepychech o'owu̶dajtku̶xpu̶ñ , ni je̱'e̱ mu̶dyiibu̶ je̱'e̱ wiing to'oxyu̶jktu̶jk mu̶dtuundu̶gooygyu̶xpu̶ñ , ni je̱'e̱ mu̶dyiibu̶ je̱'e̱ myu̶ya'aydyu̶jk mu̶dtuundu̶gooygyu̶xpu̶ñ , ni je̱'e̱ me̱e̱tzpu̶du̶jk ajku̶xy , ni je̱'e̱ mu̶dyiibu̶ ku̶xyu̶ tii adzojkku̶xpu̶ñ , ni je̱'e̱ amu'ugyu̶ ja'ay ajku̶xy , ni je̱'e̱ mu̶dyiibu̶ janch agapx ajku̶xyu̶ñ , ni je̱'e̱ mu̶dyiibu̶ win'u̶u̶ñ'eemby me̱e̱tzku̶xpu̶ñ .
46006010	
46006011	Y du'un miich ijty jékyu̶p nije̱' mdzu̶naay mjugy'ajtku̶xy ; peru̶ jada'achám ka'p du'un m'oktzu̶naay m'okjugy'ajtku̶xnu̶ y oy wa'adz cham myajpaatku̶xnu̶ ma je̱'e̱ Diosu̶ñ , tu̶ je̱'e̱ Dios xyajpokyñi'iwaatzku̶xy mu̶u̶d je̱'e̱ Windzú̶n Jesucristo kyu̶xpu̶ xyu̶u̶ y mu̶u̶d je̱'e̱ nDios y'Espíritu ajtu̶m ajku̶xy .
46006012	Du'un je̱'e̱ ja'ay myu̶naangu̶xy : “ U̶u̶ch mu̶baad u̶u̶ch tii nduñ tii u̶u̶ch ndimychojkypyu̶ñ . ” Tu̶y'ajt je̱'e̱ du'un , peru̶ ka'p ku̶xyu̶ y'óyu̶ch je̱'e̱ mu̶dyiibu̶ u̶u̶ch nja'atune̱e̱mbyu̶ñ . Jaanch mu̶baad u̶u̶ch nduñ tii u̶u̶ch ndimychojkypyu̶ñ , peru̶ ka'p u̶u̶ch mu̶baad nayyegyii nnú̶kxyu̶ch je̱'e̱ du'umbu̶ nije̱' xymyu̶mada'agy .
46006013	Nandu'un je̱'e̱ ja'ay myu̶naangu̶xy : “ Je̱'e̱ ju̶kxy pu̶ky aajooty moxjooty je̱'e̱ tu̶ yajnibu̶dagu̶'u̶y , y je̱'e̱ aa mox tu̶ je̱'e̱ yajnibu̶dagu̶'u̶y ko je̱'e̱ ju̶kxy pu̶ky ku'ubú̶gu̶ch . ” Tu̶y'ajt je̱'e̱ du'un , peru̶ yajku'udu̶goye̱e̱mby je̱'e̱ Dios ju̶kxy pu̶ky y je̱'e̱ aa mox mu̶naa . Peru̶ ka'p du'un tyu̶y'ajtu̶ch ko je̱'e̱ Dios je̱'e̱ to'oxyu̶jk ñi'kx tu̶ nibu̶daagu̶u̶yu̶ ko je̱'e̱ ya'aydyu̶jk mu̶dtuundu̶góyu̶ch ; je̱'e̱ ni'kx tu̶ je̱'e̱ yajnibu̶dagu̶'u̶y ko je̱'e̱ Windzú̶n Jesucristo mu̶dúnu̶ch , y je̱'e̱ Windzú̶n Jesucristo tu̶ je̱'e̱ ni'kx nibu̶dagu̶'u̶y ko myu̶dunu̶u̶ju̶ch .
46006014	Y du'un neby je̱'e̱ Dios je̱'e̱ Windzú̶n Jesucristo yajjugypyu̶jkyu̶ñ , nandu'un u̶u̶ch xyajjugypyu̶gaanu̶m ajku̶xy mu̶u̶d je̱'e̱ myu̶k'ajtu̶ñ .
46006015	¿ Nej ka'p miich mnejwu̶u̶ygyu̶xy ko je̱'e̱ mni'kx ajku̶xy je̱' je̱'e̱ Cristo nandu'un ñi'kx'ajtypy ? ¿ Y nej nyé̱gu̶byu̶ch je̱'e̱ mu̶dyiibu̶ je̱'e̱ Cristo ñi'kx'ajtypyu̶ñ y nmo'owu̶chu̶ch je̱'e̱ to'oxyu̶jk je̱'e̱ mu̶dyiibu̶ je̱'e̱ ya'aydyu̶jk tu'ug tu'ug mu̶dtuundu̶gooybyu̶ñ ? ¡ Ka'p , ka'p nimu̶naa !
46006016	¿ Nej ka'p miich mnejwu̶u̶ygyu̶xy ko je̱'e̱ ya'aydyu̶jk je̱'e̱ to'oxyu̶jk tu'ug pudu̶gu̶'u̶y je̱'e̱ mu̶dyiibu̶ je̱'e̱ ya'aydyu̶jk tu'ug tu'ug mu̶dtuundu̶gooybyu̶ñ , je̱'e̱ nime̱tzkpu̶ ajku̶xy tu'ug je̱'e̱ ñi'kx du'un ajku̶xyu̶ñ ? Je̱' ko du'un je̱'e̱ Dios ñaky myu̶na'añ : “ Du'un je̱'e̱ nime̱tzkpu̶ y'idaangu̶xnu̶ neby je̱'e̱ tu'ugpu̶ ni'kxu̶ñ . ”
46006017	Peru̶ ko je̱'e̱ Windzú̶n Jesucristo pu̶n ku'ubú̶ky , tu'ugyu̶ je̱'e̱ ja'ay du'un wyimbijtnu̶ mu̶u̶d je̱'e̱ Windzú̶n Jesucristo .
46006018	Ku'uge̱e̱kku̶x je̱'e̱ to'oxyu̶jk mu̶dtuundu̶goyu̶u̶ . Ku̶xyu̶ oy mu̶dyiibu̶ poky je̱'e̱ mu̶dyiibu̶ je̱'e̱ ja'ay tyuumby , ka'p je̱'e̱ ñi'kx du'un mu̶duundu̶góy ; peru̶ je̱'e̱ mu̶dyiibu̶ je̱'e̱ to'oxyu̶jk mu̶dtuundu̶gooybyu̶ñ , je̱'e̱ kyu̶'u̶mni'kx je̱'e̱ du'un myu̶duundu̶gooby .
46006019	¿ Nej ka'p miich mnejwu̶u̶ygyu̶xy ko je̱'e̱ Espíritu Santo je̱' chajptu̶jk'ajtypy je̱'e̱ mni'kx ajku̶xy je̱'e̱ mu̶dyiibu̶ je̱'e̱ Dios miich tu̶ xymyooygyu̶xyu̶ñ , y ko je̱'e̱ Espíritu Santo jiiby tzu̶naaby ma miich ajku̶xyu̶ñ ? Paady miich ka'p je̱'e̱ mni'kx ku̶'u̶m mje̱'e̱'ajtu̶gu̶xyu̶ ,
46006020	je̱' ko tzoowu̶ je̱'e̱ Dios xykyujuuygyu̶xy ko je̱'e̱ y'Ung xykyu'u'o'ogu̶u̶y ajku̶xy . Paady je̱'e̱ Dios mu̶baad mwindzu̶gu̶u̶ygyu̶xy mu̶u̶d je̱'e̱ mni'kx y je̱'e̱ m'aanu̶mu̶ ajku̶xy .
46007001	Jada'achám u̶u̶ch je̱'e̱ ayuuk n'adzowimbida'añ je̱'e̱ mu̶dyiibu̶ u̶u̶ch miich naky'aam tu̶ xyajtu̶u̶gu̶xyu̶ñ . Oy it je̱'e̱ du'un ko je̱'e̱ ya'aydyu̶jk kya'apú̶gu̶ch ;
46007002	peru̶ je̱' ko mu̶jtu̶gu̶u̶by je̱'e̱ to'oxyu̶jk mu̶dtuundu̶goyu̶u̶ , paady ni'igu̶ oy ko je̱'e̱ ya'aydyu̶jk kyu̶'u̶mdo'oxyu̶jk nidu'ug nidu'ug mu̶dtzu̶na'awu̶ch y je̱'e̱ to'oxyu̶jk kyu̶'u̶mniya'aydyu̶jk nidu'ug nidu'ug mu̶dtzu̶na'awu̶ch .
46007003	Y du'unu̶tz ka'p je̱'e̱ ya'aydyu̶jk ni je̱'e̱ to'oxyu̶jk ñaymyu̶ju̶'u̶gu̶u̶wu̶ch ajku̶xy ko naty myaamúk pyokxmugaangu̶xy neby pyadyii ñayyajjootkujk'ajtu̶gu̶xu̶chu̶ñ .
46007004	Ka'p je̱'e̱ to'oxyu̶jk kyu̶'u̶mni'kx naydyu'um je̱'e̱'áty , je̱'e̱ ñiya'aydyu̶jk je̱'e̱ nandu'un je̱'e̱'ajtp , ni je̱'e̱ ya'aydyu̶jk je̱'e̱ kyu̶'u̶mni'kx ka'p naydyu'um je̱'e̱'áty , je̱'e̱ tyo'oxyu̶jk je̱'e̱ nandu'un je̱'e̱'ajtp .
46007005	Ka'p amíñ u̶xyu̶py mnaymyu̶ju̶'ku̶gu̶xy ko mgamaamúk mgapokxmugaangu̶xy , mu̶'it tu̶y ko naty nime̱tzk tu̶ mgapxy'ajtku̶xy ko me̱jtz xu̶u̶ tu̶gu̶u̶g xu̶u̶ mgamaamúk mgapokxmugaangu̶xy , je̱' ko je̱'e̱ Dios naty mmu̶bu̶jktzowaangu̶xy . Y ko naty du'un me̱jtz xu̶u̶ tu̶gu̶u̶g xu̶u̶ tu̶ m'oknay'amay'ajtu̶gu̶xy , mu̶'íttu̶tz mu̶baad ja'adu'ook mmaamujk mbokxmujkku̶xnu̶ba ; ka'pu̶ tu'ook u̶xmachu̶ mnay'u̶xmajtzu̶gu̶xu̶ch ko je̱'e̱ mu̶jku'u du'un xymyu̶madaakku̶xu̶ch y xyajtuundu̶gooygyu̶xu̶ch .
46007006	Ku̶xyu̶ adaa neby u̶u̶ch yam nmu̶na'añu̶ñ kapxwiju̶ñ adaa du'un je'eyu̶ y ka'p y'ane̱'e̱mu̶ch .
46007007	U̶u̶ch du'un u̶u̶ch nja'atzóky ko u̶xyu̶py naydyu'um m'ijtku̶xy neby u̶u̶chu̶ñ ; peru̶ tu̶gachjyaty je̱'e̱ Dios may'ajt tu̶ xyñi'imooyu̶m ajku̶xy , nije̱' tu̶ xymyooyu̶m ajku̶xy ko nbu̶jku̶mu̶ch ajku̶xy y nije̱' ko naydyu'um n'ijtu̶mu̶ch ajku̶xy .
46007008	Nnu̶maaybyu̶ch je̱'e̱ jaybyu̶kypyu̶ ajku̶xy y je̱'e̱ ku'o'ogytyo'oxyu̶jktu̶jk ko oy ni'igyu̶ ko naydyu'um wyu̶'u̶mgu̶xu̶ch jaybyu̶ky du'un neby u̶u̶chu̶ñ ,
46007009	peru̶ pu̶nu̶ ka'p naydyu'um myu̶da'agaangu̶xy , wan timypyu̶jkku̶xy , oy ko tyimypyu̶jkku̶xu̶ch ka'pu̶ je̱'e̱ to'oxyu̶jk nigoo tu'ug tu'ug pawu̶dijtku̶xu̶ch .
46007010	Peru̶ je̱'e̱ mu̶dyiibu̶ tu̶ pyu̶jkku̶xnu̶ju̶ñ , cham u̶u̶ch adaa ane̱'e̱mu̶ñ nmooygyu̶xy , adaa ka'p adaa u̶u̶ch n'ane̱'e̱mu̶ñ , je̱'e̱ Windzú̶n Jesús adaa y'ane̱'e̱mu̶ñ ko ka'p je̱'e̱ to'oxyu̶jk ñi'iya'aydyu̶jk u̶xmádzu̶ch .
46007011	Pu̶nu̶ je̱'e̱ to'oxyu̶jk je̱'e̱ ñiya'aydyu̶jk u̶xmajtzp , naydyu'um je̱'e̱ mu̶baad y'ijtnu̶ y ka'p pyu̶jktu̶gajtznu̶ch , o pu̶nu̶ ka'p myu̶nukxta'agu̶py je̱'e̱ ñiya'aydyu̶jk . Nandu'un je̱'e̱ ya'aydyu̶jk , nan ka'p je̱'e̱ tyo'oxyu̶jk mu̶baad u̶xmach .
46007012	Neby yam njaknu̶ma'awaangu̶xyu̶ñ , u̶u̶ch ngu̶'u̶m'ayuuk adaa y ka'p jye̱'e̱ju̶ch je̱'e̱ Windzú̶n Jesucristo ; pu̶nu̶ jii je̱'e̱ ya'aydyu̶jk je̱'e̱ mu̶dyiibu̶ je̱'e̱ tu̶y'ajt mu̶bu̶jkpu̶ñ pyú̶kyu̶ch mu̶u̶d je̱'e̱ to'oxyu̶jk , je̱'e̱ mu̶dyiibu̶ je̱'e̱ tu̶y'ajt ka'p mu̶bu̶kyu̶ñ , y pu̶nu̶ je̱' du'un mu̶naamb ko je̱'e̱ ñiya'aydyu̶jk mu̶dtzu̶naay'adu̶'u̶dza'añ , ka'p je̱'e̱ ya'aydyu̶jk je̱'e̱ tyo'oxyu̶jk mu̶baad u̶xmach .
46007013	Y pu̶nu̶ je̱'e̱ to'oxyu̶jk je̱'e̱ mu̶dyiibu̶ je̱'e̱ tu̶y'ajt mu̶bu̶jkpu̶ñ pu̶ky mu̶u̶d je̱'e̱ ya'aydyu̶jk je̱'e̱ mu̶dyiibu̶ je̱'e̱ tu̶y'ajt ka'p mu̶bu̶kyu̶ñ , y pu̶nu̶ je̱' du'un mu̶naamb ko je̱'e̱ tyo'oxyu̶jk mu̶dtzu̶naay'adu̶'u̶dza'añ , ka'p je̱'e̱ to'oxyu̶jk ñiya'aydyu̶jk mu̶baad u̶xmach .
46007014	Je̱'e̱ ya'aydyu̶jk mu̶dyiibu̶ je̱'e̱ tu̶y'ajt ka'p mu̶bu̶kyu̶ñ , kunukxy je̱'e̱ Dios yaj'awimbijtu̶nu̶ je̱' ko je̱'e̱ to'oxyu̶jk pudu̶gu̶'u̶y je̱'e̱ mu̶dyiibu̶ je̱'e̱ tu̶y'ajt mu̶bu̶jkpu̶ñ . Y je̱'e̱ to'oxyu̶jk mu̶dyiibu̶ je̱'e̱ tu̶y'ajt ka'p mu̶bu̶kyu̶ñ , kunukxy je̱'e̱ Dios yaj'awimbijtu̶nu̶ je̱' ko je̱'e̱ ya'aydyu̶jk pudu̶gu̶'u̶y je̱'e̱ mu̶dyiibu̶ je̱'e̱ tu̶y'ajt mu̶bu̶jkpu̶ñ . Ko u̶xyu̶py kya'a'okdu'unu̶ch , du'un u̶xyu̶py je̱'e̱ m'ung m'ana'k ajku̶xy neby je̱'e̱ mu̶dyiibu̶ je̱'e̱ tu̶y'ajt ka'p mu̶bu̶jkku̶xyu̶ñ ; peru̶ ni'igu̶ paattu̶p je̱'e̱ , yajpaatku̶xu̶ch ma je̱'e̱ Dios jya'ayu̶ñ je̱' ko je̱'e̱ tyaj tyeedy je̱'e̱ tu̶y'ajt naty nidu'ugtu̶ mu̶bu̶jkku̶xy .
46007015	Peru̶ pu̶nu̶ je̱'e̱ ya'aydyu̶jk o je̱'e̱ to'oxyu̶jk mu̶dyiibu̶ je̱'e̱ tu̶y'ajt ka'p mu̶bu̶jkku̶xy , mu̶ktaakku̶xp mu̶dnay'u̶xmadzaanu̶gu̶xy je̱'e̱ ñiya'aydyu̶jk o je̱'e̱ tyo'oxyu̶jk , wan nay'u̶xmajtzu̶gu̶xy . Du'un neby naty y'adu̶u̶tzku̶xyu̶ñ awa'adztuum naty je̱'e̱ ya'aydyu̶jk o je̱'e̱ to'oxyu̶jk du'un wyu̶'u̶mgu̶xnu̶ je̱'e̱ mu̶dyiibu̶ je̱'e̱ tu̶y'ajt mu̶bu̶jkku̶xpu̶ñ , je̱' ko je̱'e̱ Dios tu̶ xymyu̶j'yaaxku̶xy ko jootkujk mdzu̶naay mjugy'ajtku̶xu̶ch y ka'p je̱'e̱ tzip ma'ad maa .
46007016	Je̱' ko ka'p miich mnejwu̶'u̶y to'oxyu̶jk pu̶nu̶ mu̶mada'age̱e̱mby je̱'e̱ mniya'aydyu̶jk myajmu̶bú̶gu̶ch je̱'e̱ ayuuk tu̶y'ajt . Y nan ka'p miich mnejwu̶'u̶y ya'aydyu̶jk pu̶nu̶ mu̶mada'age̱e̱mby je̱'e̱ mdo'oxyu̶jk myajmu̶bú̶gu̶ch je̱'e̱ ayuuk tu̶y'ajt .
46007017	Oy jya'anejpyu̶ch , tzu̶naay jugy'ajtku̶x nidu'ug nidu'ug neby je̱'e̱ Dios may'ajt tu̶ xyñi'imooygyu̶xyu̶ñ , y du'un neby najty je'emy mdzu̶naay mjugy'ajtku̶xy ko je̱'e̱ Dios xymyu̶j'yaaxku̶xy . Adaa ane̱'e̱mu̶ñ u̶u̶ch je̱'e̱ mu̶bu̶jkpu̶du̶jk nyajnu̶maaygyu̶xypy kajpt kajpt .
46007018	Pu̶nu̶ Dios je̱'e̱ ja'ay nije̱' win'ijxp je̱'e̱ mu̶dyiibu̶ tu̶ yajtu̶y'ajtu̶'u̶yu̶ñ , ka'p je̱'e̱ tyu̶y'ajtu̶'u̶yiibyu̶ mu̶baad yajtu̶góy , wan du'un wu̶'u̶mu̶'u̶y ; y pu̶nu̶ wyin'ijxypy je̱'e̱ ja'ay nije̱' je̱'e̱ mu̶dyiibu̶ ka'p yajtu̶y'ajtu̶'u̶yñu̶ju̶ñ , ka'p je̱'e̱ pyadyii jyatytyimyyajtu̶y'ajtu̶'u̶wu̶ch .
46007019	Je̱' ko ka'p je̱' tzobaatp pu̶nu̶ tu̶y'ajtu̶'u̶y o pu̶nu̶ ka'p ndu̶y'ajtu̶'u̶yu̶ch ajtu̶m ajku̶xy , je̱' tzobaatp ko je̱'e̱ Dios y'ane̱'e̱mu̶ñ nguydyuunu̶ch ajtu̶m ajku̶xy .
46007020	Du'un nidu'ug nidu'ug wu̶'u̶mgu̶x neby miich najty je'emy ajku̶xyu̶ñ ko je̱'e̱ Dios xywyin'ijxku̶xy .
46007021	Pu̶nu̶ tuumbu̶ ni'idoogy miich najty ko je̱'e̱ Dios xywyin'ijxy , ka'p mdajy mmay ; peru̶ pu̶nu̶ m'a'ixu̶u̶by m'awa'adzpu̶dzu̶u̶mnu̶ch , ku'ubu̶jkkoj mu̶k'eemby neby m'awa'adzpu̶dzu̶u̶mnu̶chu̶ñ ka'p mu̶j ku̶je̱e̱ mdajy mmay .
46007022	Je̱'e̱ mu̶dyiibu̶ najty ni'idoogy ijtp ko je̱'e̱ Windzú̶n Jesucristo wyin'ijxu̶ neby je̱'e̱ y'ayuuk tyu̶y'ajt myu̶bu̶jkku̶xu̶chu̶ñ , awa'adztuum je̱'e̱ du'umbu̶ ja'ay chamu̶ñ mu̶duunu̶ je̱'e̱ Windzú̶n Jesucristo ; y je̱'e̱ mu̶dyiibu̶ ja'ay najty awa'adztuum ko je̱'e̱ Windzú̶n Jesucristo wyin'ijxu̶ , Cristo je̱'e̱ jada'achám myu̶duunu̶py , du'un neby je̱'e̱ Cristo du'umbu̶ ni'idoogy myu̶dadyiiju̶ñ .
46007023	Tzoowu̶ je̱'e̱ Dios xykyujuuygyu̶xy ko je̱'e̱ y'ung xykyu'o'ogu̶u̶y ajku̶xy , ka'p mnayye̱jku̶gu̶xy nu̶kxy je̱'e̱ wiingpu̶ ja'ay xywyin'u̶u̶ngu̶xy xymyu̶dajtku̶xu̶ch du'un neby je̱'e̱ tuumbu̶ ni'idoogypyu̶ju̶ñ .
46007024	Y du'unu̶tz mu̶gu'uktu̶jk , du'un nidu'ug nidu'ug ijtku̶x ma je̱'e̱ Diosu̶ñ neby najty je'emy myajpaatku̶xyu̶ñ ko je̱'e̱ Dios xywyin'ijxku̶xy .
46007025	Ka'p u̶u̶ch ni tii ane̱'e̱mu̶ñ nmu̶u̶du̶ch je̱'e̱ mu̶dyiibu̶ u̶u̶ch je̱'e̱ Windzú̶n Jesús tu̶ xymyo'oyu̶ñ ko je̱'e̱ ja'ay ka'p mu̶baad pyu̶jkku̶xy ; peru̶ u̶u̶ch mu̶naamb , je̱'e̱ mu̶dyiibu̶ je̱'e̱ Windzú̶n Dios tu̶y tu'uda'agy tu̶ ijxtú̶y ko u̶u̶ch tu̶ xypya'a''ayóy .
46007026	Ko oy ni'igyu̶ ko je̱'e̱ ja'ay ka'p pyú̶gu̶ch , wan du'un naydyu'um wu̶'u̶my neby je'emyu̶ñ . Je̱' ko amaay je̱'e̱ xu̶u̶ tiempo cham ma yam yajtzu̶na'ay yajjugy'átyu̶ñ .
46007027	Pu̶nu̶ mdo'oxyu̶jk mu̶u̶d , ka'p m'u̶xmach ; y pu̶nu̶ ka'p mdo'oxyu̶jk mu̶u̶du̶ch , ka'p m'u̶xta'ay .
46007028	Pu̶nu̶ mbu̶jkp , ka'p mbokytyúñ ; y pu̶nu̶ pu̶jkp je̱'e̱ ku̶xyii tu'ug , nan ka'p pyokytyúnu̶ch . Peru̶ je̱'e̱ mu̶dyiibu̶ pu̶jkku̶xpu̶ñ pyadaangu̶xypy je̱'e̱ jootmáy ma je̱'e̱ chu̶naayu̶ñ jyugy'ajtu̶ñ ajku̶xyu̶ñ , je̱'e̱ mu̶dyiibu̶ u̶u̶ch du'un nga'ayajmu̶dzojkku̶xypyu̶ñ .
46007029	“ Mu̶gu'uktu̶jk , je̱'e̱ mu̶dyiibu̶ u̶u̶ch du'un nja'amu̶dya'age̱e̱mbyu̶ñ adaa je̱' : Tu̶ je̱'e̱ xu̶u̶ tiempo wyingoonu̶ mu̶naa je̱'e̱ Jesucristo ya naaxwiiñ myinaanu̶ju̶ñ . Paady je̱'e̱ pu̶kyjya'ay wan oy yajxón tzu̶naaygyu̶xy jugy'ajtku̶xy cham je̱'e̱ Dios oy yajxón mu̶duungu̶xy du'un neby ka'pu̶ pyú̶kyu̶chu̶ñ ajku̶xy .
46007030	Je̱'e̱ mu̶dyiibu̶ ju̶u̶ygyu̶xp yaaxku̶xpu̶ñ du'un je̱'e̱ wan tzu̶naay jugy'ajtku̶xy neby du'umbu̶ xyondaakku̶xyu̶ñ , y je̱'e̱ mu̶dyiibu̶ xondaakku̶xpu̶ñ du'un je̱'e̱ wan tzu̶naay jugy'ajtku̶xy neby du'umbu̶ jyu̶u̶ygyu̶xy yaaxku̶xyu̶ñ ; je̱'e̱ mu̶dyiibu̶ ajuuby adókku̶xpu̶ñ du'un je̱'e̱ wan tzu̶naay jugy'ajtku̶xy neby je̱'e̱ ka'pu̶ tii mu̶dajtku̶xyu̶ñ .
46007031	Y je̱'e̱ mu̶dyiibu̶ ya naaxwiiñ ku̶xyu̶ tii mu̶xoon mu̶'ijtku̶xpu̶ñ , du'un je̱'e̱ wan tzu̶naay jugy'ajtku̶xy neby je̱'e̱ ka'pu̶ ya naaxwiiñ ku̶xyu̶ tii mu̶xoon mu̶'ijtku̶xyu̶ñ , je̱' ko tzojku̶ adayaaba naaxwiiñ kyu̶xaan tyu̶goyaanu̶ je̱'e̱ mu̶dyiibu̶ cham n'ijxypy ajtu̶m ajku̶xyu̶ñ .
46007032	U̶u̶ch , je̱' miich nja'ayajmu̶dzojkku̶xypy ka'pu̶ mdajku̶xu̶ch mmaaygyu̶xu̶ch ma je̱'e̱ tzu̶naay juugy'ajtu̶ñ . Je̱'e̱ ya'aydyu̶jk naydyu'um'ajtpu̶ je̱' je̱'e̱ je'eyu̶ myu̶daj myu̶maaby neby je̱'e̱ Windzú̶n Dios mu̶dúnu̶chu̶ñ y neby je̱'e̱ Windzú̶n Dios ku'umáyu̶ñ ;
46007033	peru̶ je̱'e̱ mu̶dyiibu̶ ya'aydyu̶jk pu̶kyu̶ñ je̱' je̱'e̱ je'eyu̶ myu̶daj myu̶maaby je̱'e̱ mu̶dyiibu̶ ya naaxwiiñ yajpaatpu̶ñ y neby je̱'e̱ tyo'oxyu̶jk ku'umáyu̶ñ ,
46007034	y du'un du'un mayñax jya'atajy jya'amáy . Nandu'un je̱'e̱ to'oxyu̶jk je̱'e̱ mu̶dyiibu̶ ka'p pyú̶kyu̶chu̶ñ y je̱'e̱ mu̶dyiibu̶ ka'p nimu̶naa pyú̶kyñu̶ju̶ñ , je̱' je̱'e̱ je'eyu̶ myu̶daj myu̶maaby neby je̱'e̱ Windzú̶n Dios mu̶dúnu̶chu̶ñ , neby je̱'e̱ Windzú̶n Dios je̱'e̱ ñi'kx kyopt y je̱'e̱ jyoot wyinma'añ ku̶xyu̶ oy wa'adz yajku̶'u̶du̶gu̶'u̶wu̶chu̶ñ ; peru̶ je̱'e̱ pu̶kypyu̶ to'oxyu̶jk je̱' je̱'e̱ je'eyu̶ myu̶daj myu̶maaby je̱'e̱ mu̶dyiibu̶ ya naaxwiiñ yajpaatpu̶ñ y neby je̱'e̱ ñiya'aydyu̶jk ku'umáyu̶ñ .
46007035	Nni'inigápxyu̶ch adaa du'un y ka'p miich yam du'un ndimy'ane̱'e̱mgu̶xy , je̱'e̱ m'oy'ajtu̶ñ du'un nja'ayajmu̶dzojkku̶xypy , y neby mu̶baad oy tu'uda'agy mdzu̶naay mjugy'ajtku̶xyu̶ñ , mu̶duungu̶xu̶ch je̱'e̱ Windzú̶n Dios adu'kju̶jp .
46007036	Pu̶nu̶ jii pu̶n wyinmay ko mu̶baad pyu̶jknu̶ mu̶u̶d je̱'e̱ to'oxyu̶jk mu̶dyiibu̶ tu̶ win'ixyu̶ñ , je̱' ko je̱'e̱ xyu̶u̶ jyumu̶jt tu̶ kya'pxnu̶ , y pu̶nu̶ mu̶naamb ko du'un y'óyu̶ch , wan du'un tuñ neby naty ku'umáyu̶ñ ; pu̶k , je̱' ko ka'p je̱'e̱ pyókyu̶ch ko mbú̶gu̶ch .
46007037	Y pu̶nu̶ jii je̱'e̱ wiingpu̶ ja'ay y pu̶nu̶ ka'p pu̶n yajmu̶dzibu̶'u̶yii pyú̶gu̶ch , mu̶baad je̱'e̱ tuñ tii naty tyimychojkypyu̶ñ , pu̶nu̶ nidu'uñdyu̶ du'un aajooty jootjooty kya'amu̶na'añ ko pyú̶gu̶ch , y oy naty je̱'e̱ du'un ko ka'p pyu̶ga'añ .
46007038	Y du'unu̶tz , pu̶nu̶ pu̶jkp mu̶u̶d je̱'e̱ to'oxyu̶jk mu̶dyiibu̶ naty tu̶ win'ixyu̶ñ , oy naty je̱'e̱ du'un ko pyú̶gu̶ch ; peru̶ pu̶nu̶ ka'p pyu̶ky , ni'igu̶ oy naty je̱'e̱ du'un ni'igyu̶ ko kya'apú̶gu̶ch .
46007039	Je̱'e̱ pu̶kypyu̶ to'oxyu̶jk myu̶dtzu̶na'awu̶py je̱'e̱ ñiya'aydyu̶jk u̶xtu̶ mabaad je̱'e̱ ñiya'aydyu̶jk jyugy'atyu̶ñ ; peru̶ pu̶nu̶ o'kp je̱'e̱ ñiya'aydyu̶jk , awa'adzpu̶dzu̶u̶mnu̶py je̱' , y mu̶baad pyu̶jktu̶gajtznu̶ pu̶n naty tyimychojkypyu̶ñ , peru̶ je̱'e̱ju̶tz tu̶y pyú̶gu̶py je̱'e̱ mu̶dyiibu̶ je̱'e̱ ayuuk tu̶y'ajt naty mu̶bu̶jkpu̶ñ .
46007040	Peru̶ u̶u̶ch mu̶naamb ko jootkujk je̱'e̱ ni'igyu̶ chu̶na'a jyugy'ádu̶ch ko kya'a'okpu̶jktu̶gajtznu̶ch . U̶u̶ch du'un okni'imu̶naamb , y nan nnejwu̶u̶ybyu̶ch ko nmu̶dajtypyu̶ch je̱'e̱ Dios y'Espíritu nandu'un .
46008001	Jada'achám je̱' u̶u̶ch yam nimu̶dya'age̱e̱mby je̱'e̱ tzu'uch mu̶dyiibu̶ je̱'e̱ ja'ay tzaadzéch kepychech yajwindzu̶gu̶u̶ygyu̶xypyu̶ñ . Tu̶y'ajt neby yajmu̶na'añu̶ñ : Ko ku̶xyu̶ wa'adzu̶ je̱'e̱ tu̶y'ajt nnejwu̶u̶yu̶m ajku̶xy ; peru̶ je̱' mu̶j ku̶xp xyajnayjyu̶wu̶u̶yu̶mb ajku̶xy ko je̱'e̱ tu̶y'ajt ku̶xyu̶ wa'adzu̶ nnejwu̶u̶yu̶m ajku̶xy , y je̱'e̱ tzojku̶ñ ju̶wu̶u̶yu̶ñ je̱' je̱'e̱ nmu̶bu̶jku̶ñ ni'igyu̶ xyjyak'yajmu̶j xyjyak'yajmayu̶u̶yu̶py ajtu̶m ajku̶xy .
46008002	Pu̶nu̶ jii pu̶n myu̶na'añ ko oy tii jaty , ka'p je̱'e̱ tii jatyñu̶ neby it jya'apadyii jádu̶chu̶ñ .
46008003	Peru̶ pu̶nu̶ jii je̱'e̱ Dios pu̶n tzoky ju̶wu̶'u̶y , ixy'ajtu̶p Dios je̱' pu̶n je̱'e̱ju̶ñ .
46008004	Peru̶ pu̶nu̶ mu̶baad ndzu'tzu̶m o pu̶nu̶ ka'p , je̱'e̱ tzu'uch mu̶dyiibu̶ je̱'e̱ ja'ay tzaadzéch kepychech tu̶ yajwindzu̶gu̶u̶ygyu̶xyu̶ñ , oy wa'adz nnejwu̶u̶yu̶m ajku̶xy ko je̱'e̱ tzaadzéch kepychech jugy'ajt ka'p nidu'uñdyu̶ mu̶u̶du̶ch ya naaxwiiñ , y ko tu'ug je̱'e̱ Dios je'eyu̶ .
46008005	Oy je̱'e̱ ja'ay ja'adios'ajtku̶xy je̱'e̱ mu̶dyiibu̶ jiiby tzajpjooty y ya naaxwiiñ yajpaatku̶xpu̶ñ , ( y may je̱'e̱ du'umbu̶ dios y je̱'e̱ du'umbu̶ windzú̶n ) ,
46008006	mu̶u̶d u̶u̶ch ajtu̶m ajku̶xy tu'ug je̱'e̱ Dios je'eyu̶ y ka'p myáyu̶ch , je̱'e̱ Dios Teedy , je̱'e̱ mu̶dyiibu̶ ku̶xyu̶ tii tu̶ yajtzonda'agyu̶ñ y je̱'e̱ mu̶dyiibu̶ xyajtzu̶naay xyajjugy'ajtu̶mbu̶ñ ajku̶xy . Y nan tu'ug je̱'e̱ Windzú̶n je'eyu̶ , je̱'e̱ Jesucristo , je̱'e̱ mu̶dyiibu̶ ku̶xyu̶ tu̶ yajkojyu̶ñ je̱'e̱ mu̶dyiibu̶ jii'ajtpu̶ñ , y je̱'e̱ mu̶dyiibu̶ ku̶'u̶m tu̶ xyajkoju̶mu̶ñ ajku̶xy ko njii'ajtu̶mu̶ch ajku̶xy .
46008007	Peru̶ ka'p je̱'e̱ mu̶bu̶jkpu̶du̶jk adayaaba tu̶y'ajt nigu̶xyu̶ nejwu̶u̶ygyu̶xy , du'un je̱'e̱ myu̶naangu̶xy ko je̱'e̱ tzaadzéch kepychech jyuugyu̶ch . Nije̱'e̱játy je̱'e̱ mu̶dyiibu̶ najty je̱'e̱ tzaadzéch kepychech je'emy o'owu̶dajtku̶xpu̶ñ , chamnu̶baad chu'tzku̶xypy jyú̶kxku̶xypyñu̶ je̱'e̱ ju̶kxy pu̶ky je̱'e̱ mu̶dyiibu̶ je̱'e̱ tzaadzéch kepychech tu̶ yajwindzu̶gu̶u̶ygyu̶xyu̶ñ , myu̶naangu̶xy ko jyuugyu̶ch je̱'e̱ mu̶dyiibu̶ dyios'ajtku̶xypyu̶ñ ; y ko je̱'e̱ du'umbu̶ tzu'uch oktzu'tz okjú̶kxku̶xy chi ñi'idzu̶gu̶u̶ygyóttu̶gu̶xy myu̶naangu̶xy ko du'un tu̶ tyuundu̶gooygyu̶xy , je̱' ko ka'p je̱'e̱ y'aa jyoot myú̶ku̶ch ajku̶xy .
46008008	Tu̶y'ajt , ko ka'p je̱'e̱ Dios mu̶'it xykyu'ubu̶jku̶mu̶ch ajku̶xy ko tii ndzu'tz njú̶kxu̶mu̶ch o ko tii nga'atzu'tz nga'ajú̶kxu̶mu̶ch ajku̶xy ; je̱' ko ka'p mu̶'it ni'igyu̶ n'oybyu̶dzu̶u̶mu̶mu̶ch ajku̶xy ko tii ndzu'tz njú̶kxu̶mu̶ch ajku̶xy , y ni ka'p mu̶'it nga'a'oybyu̶dzu̶u̶mu̶mu̶ch ajku̶xy ko tii nga'atzu'tz nga'ajú̶kxu̶mu̶ch ajku̶xy .
46008009	Oy je̱'e̱ du'un kya'anejpyu̶ch ko tii mdzu'tzku̶x mjú̶kxku̶xu̶ch , peru̶ ni'igu̶ oy ko ka'p tii mdzu'tzku̶x mjú̶kxku̶xu̶ch ka'pu̶ je̱'e̱ mmu̶gu'ug myajtuundu̶gooygyu̶xu̶ch je̱'e̱ mu̶dyiibu̶ je̱'e̱ myu̶bu̶jku̶ñ we̱e̱nu̶ ajku̶xyu̶ñ .
46008010	Tzu̶k okmu̶naanu̶m , pu̶nu̶ mnejwu̶u̶by miich adaa du'umbu̶ ko du'un ka'p ñejpyu̶ch ko je̱'e̱ du'umbu̶ tzu'uch mdzu'udzu̶ch mjú̶kxu̶ch y mnaaxwe̱e̱dzu̶ch kaaybyu̶ ma je̱'e̱ tzaadzéch kepychech jiiby y'ijtku̶xyu̶ñ , y xy'íxu̶ch je̱'e̱ mmu̶gu'ug jiiby tu'ug je̱'e̱ mu̶dyiibu̶ je̱'e̱ myu̶bu̶jku̶ñ we̱e̱nu̶ju̶ñ , je̱' tzojku̶ je̱'e̱ nandu'un kaaybyu̶ ñaxwé̱tzpu̶ch y tzu'udzu̶ch jú̶kxu̶ch je̱'e̱ yojxu̶ñ je̱'e̱ mu̶dyiibu̶ je̱'e̱ ja'ay tzaadzéch kepychech tu̶ yajwindzu̶gu̶u̶ygyu̶xyu̶ñ .
46008011	Y miich je̱' ko mnejwu̶u̶by je̱'e̱ tu̶y'ajt y mwingay mwin'uugu̶'u̶yu̶tz je̱'e̱ mmu̶gu'ug je̱'e̱ mu̶dyiibu̶ je̱'e̱ myu̶bu̶jku̶ñ we̱e̱nu̶ju̶ñ , miich naty je̱'e̱ mmu̶gu'ug du'un myajtuundu̶gooby , je̱'e̱ mu̶dyiibu̶ je̱'e̱ Cristo nandu'un kyu'u'o'ogu̶u̶yu̶ñ .
46008012	Ko je̱'e̱ mmu̶gu'ugtu̶jk du'un myajjoottu̶gooy myajwinma'añdyu̶gooygyu̶xy je̱'e̱ mu̶dyiibu̶ je̱'e̱ myu̶bu̶jku̶ñ we̱e̱nu̶ju̶ñ ajku̶xy , je̱'e̱ Cristo miich naty du'un ku̶'u̶m mmu̶duundu̶gooygyu̶xypy .
46008013	Paady , pu̶nu̶ nyajtuundu̶gooybyu̶ch je̱'e̱ nmu̶gu'ug du'un mu̶u̶d je̱'e̱ mu̶dyiibu̶ u̶u̶ch ndzu'chpy nju̶kxypyu̶ñ je̱'e̱ mu̶dyiibu̶ je̱'e̱ ja'ay tzaadzéch kepychech yajwindzu̶gu̶u̶ygyu̶xypyu̶ñ , ni'igu̶ oy ko u̶u̶ch je̱'e̱ du'umbu̶ tzu'uch ka'p nimu̶naa ndzu'udzu̶ch njú̶kxu̶ch , ka'pu̶ u̶u̶ch je̱'e̱ nmu̶gu'ug du'un nyajtuundu̶góyu̶ch .
46009001	Janch tu̶y'ajt ko u̶u̶ch mu̶baad nduñ tii u̶u̶ch ndimychojkypyu̶ñ y je̱'e̱ tuung je̱'e̱ mu̶dyiibu̶ je̱'e̱ apóstol paattu̶p túnu̶chu̶ñ , je̱' ko tu̶ u̶u̶ch je̱'e̱ Jesús n'ixy je̱'e̱ nWindzú̶n ajtu̶m ajku̶xy , y miich du'un myajni'igu̶xu̶'kku̶xypy ko u̶u̶ch je̱'e̱ Windzú̶n Jesús tyuung nduunu̶ , ko je̱'e̱ y'ayuuk tyu̶y'ajt tu̶ mmu̶bu̶jku̶ ajku̶xy .
46009002	Wandu̶ je̱'e̱ ja'ay du'un ka'p nije̱' ku'ubu̶jkku̶xy ko u̶u̶ch n'apóstol'aty ; peru̶ miich mni'igu̶ku'ubu̶jkku̶xu̶py du'un ko du'un jyaanchu̶ch , je̱' ko u̶u̶ch miich je̱'e̱ Windzú̶n Jesús tu̶ nyajmu̶bu̶jkku̶xy y je̱' je̱'e̱ du'un yajni'igu̶xu̶'kp ko u̶u̶ch jaanch n'apóstol'aty .
46009003	Y agu̶ du'un u̶u̶ch je̱'e̱ n'adzoogu̶xy pu̶njaty u̶u̶ch xyñi'oju̶u̶ybyu̶ñ .
46009004	U̶u̶ch xypyaatpu̶ch ko u̶u̶ch je̱'e̱ ju̶ch kaagy nyajmo'owu̶ch ,
46009005	y nan xypyaatpu̶ch ko u̶u̶ch je̱'e̱ ndo'oxyu̶jk nmu̶dwu̶dítu̶ch je̱'e̱ mu̶dyiibu̶ je̱'e̱ ayuuk tu̶y'ajt mu̶bu̶jkpu̶ñ , du'un neby je̱'e̱ wiingpu̶ apóstolestu̶jk tyo'oxyu̶jk mu̶dwu̶dijtku̶xyu̶ñ , y je̱'e̱ Windzú̶n Jesús myu̶gue̱'e̱xktu̶jk ajku̶xy , y je̱'e̱ Pedro .
46009006	¿ O nej u̶u̶ch y je̱'e̱ Bernabé da'a je'eyu̶ nime̱tzkpajk ka'p xypyaatku̶xy xyajkaay xyaj'uukku̶xu̶chu̶ch je̱'e̱ ja'ay ajku̶xy majaty u̶u̶ch je̱'e̱ ayuuk tu̶y'ajt ngapxwa'kxku̶xyu̶ñ ?
46009007	¿ Pu̶n tziptuumbu̶ da'a ku̶'u̶m nayñimu̶juyu̶u̶yu̶py ? ¿ Pu̶n je̱'e̱ uvakam da'a pu̶daakp y ka'p je̱'e̱ uvaju̶kxy je̱'e̱ mu̶dyiibu̶ naty tu̶ yaj'ítyu̶ñ ? ¿ Pu̶n da'a borreegu̶ kweentu̶'ajtp y ka'p je̱'e̱ byorreegu̶ lyeechu̶ uuku̶ je̱'e̱ mu̶dyiibu̶ chi'tzmú̶kxypyu̶ñ ?
46009008	Y ka'p mmu̶naangu̶xu̶ch ko u̶u̶ch adaa ngu̶'u̶m'ayuuk , je̱' ko nandu'un je̱'e̱ Moisés y'ane̱'e̱mu̶ñ myu̶na'añ .
46009009	Du'un kyuja'ayu̶ch ma je̱'e̱ y'ane̱'e̱mu̶ñ nakyu̶ñ : “ Ka'p je̱'e̱ wajyuubu̶ y'ajé̱n mbu̶daaku̶yu̶ ma naty je̱'e̱ trigo mu̶u̶y te̱nmoda'añu̶ñ ko naty tyrigo yajpajk'ada'añ . ” Y ka'p adaa ayuuk du'un wyimbu̶dzu̶my ko je̱'e̱ Dios je̱'e̱ waj jootmay'áty ,
46009010	u̶u̶ch je̱'e̱ xyjyootmay'ajtp ajtu̶m ajku̶xy . Je̱' ko yajkujaay je̱'e̱ Moisés y'ane̱'e̱mu̶ñ mu̶u̶d u̶u̶ch kyu̶xpu̶ ajtu̶m ajku̶xy , y du'unu̶tz je̱'e̱ ja'ay je̱'e̱ mu̶dyiibu̶ je̱'e̱ naax ju̶dzijtzku̶xpu̶ñ y je̱'e̱ mu̶dyiibu̶ je̱'e̱ trigo mu̶u̶y te̱nmótku̶xpu̶ñ ko naty je̱'e̱ trigo yajpajk'adaangu̶xy jyu̶jp'ijxku̶xypy je̱'e̱ pyu̶da'aky je̱'e̱ mu̶dyiibu̶ paattu̶gu̶xpu̶ñ .
46009011	U̶u̶ch ajku̶xy tu̶ u̶u̶ch je̱'e̱ ayuuk tu̶y'ajt ngapxwa'kxku̶xy ma miich ajku̶xyu̶ñ , y xyjya'apaatku̶xp it xypyube̱jtku̶xu̶chu̶ch miich ajku̶xy .
46009012	Neby miich je̱'e̱ wiingpu̶ m'okpube̱jtku̶xpu̶ , y u̶u̶ch it ni'igyu̶ xyjya'apaatku̶xp xypyube̱jtku̶xu̶chu̶ch miich . Peru̶ miich mu̶naa tu̶ nmu̶ne̱'e̱mgu̶xy oy u̶u̶ch je̱'e̱ ane̱'e̱mu̶ñ nja'amu̶dajtku̶xy , y tu̶ u̶u̶ch miich nmu̶me̱kxtujkku̶xy ka'pu̶ je̱'e̱ Cristo y'ayuuk tyu̶y'ajt kapxwa'kxu̶u̶ wya'kxu̶bu̶ch wan du'un tyu'uyo'oy'adu̶'u̶dzu̶ch .
46009013	Miich mnejwu̶u̶ygyu̶xypy ko je̱'e̱ mu̶dyiibu̶ jiiby tuungu̶xpu̶ñ ma je̱'e̱ mu̶jtzajptu̶jku̶ñ , je̱' je̱'e̱ ñijugy'ajtku̶xypy je̱'e̱ mu̶dyiibu̶ jiiby yaj'yojxpu̶ñ . Je̱' u̶u̶ch du'un ndijpy , je̱'e̱ mu̶dyiibu̶ jiiby tuungu̶xpu̶ñ ma je̱'e̱ poch ma je̱'e̱ windzu̶gu̶'u̶ñ yaj'yóxyu̶ñ , paattu̶gu̶xp je̱' tzu'tzku̶xu̶ch je̱'e̱ ju̶yujk tzu'uch je̱'e̱ mu̶dyiibu̶ je̱'e̱ ja'ay je̱'e̱ Dios jiiby yajwindzu̶gu̶u̶ygyu̶xypyu̶ñ .
46009014	Nandu'un je̱'e̱ Windzú̶n Jesucristo ane̱'e̱mu̶ñ tu̶ yeky ko je̱'e̱ mu̶dyiibu̶ je̱'e̱ ayuuk tu̶y'ajt kapxwa'kxku̶xpu̶ñ je̱' je̱'e̱ ñijugy'ajtku̶xu̶py .
46009015	Peru̶ u̶u̶ch ka'p miich nimu̶naa tu̶ n'ane̱'e̱mgu̶xy y tu̶ nmu̶ne̱'e̱mgu̶xy ko u̶u̶ch miich xypyube̱jtku̶xu̶ch , y ka'p miich yam paady nijaayu̶u̶ygyu̶xy xymyooygyu̶xu̶chu̶ch miich tiga'atii . ¡ Ni'igu̶ oy ko u̶u̶ch n'o'ogu̶ch ni'igu̶ ka'p xypyu̶jku̶chu̶ch je̱'e̱ ja'ay nije̱' je̱'e̱ jootkujk'ajtu̶ñ mu̶dyiibu̶ u̶u̶ch nmu̶u̶du̶ñ !
46009016	U̶u̶ch ka'p u̶u̶ch je̱'e̱ nayyajku'umayii ko u̶u̶ch je̱'e̱ ayuuk tu̶y'ajt ngapxwa'kxy je̱'e̱ mu̶dyiibu̶ je̱'e̱ aanu̶mu̶ ni'idzooku̶ñ ye̱jkpu̶ñ , je̱' ko ni'igu̶ kapxwa'kxu̶byu̶ch je̱' . ¡ Y ayo'onbaadu̶bu̶ch pu̶nu̶ ka'p u̶u̶ch je̱'e̱ ngapxwa'kxy !
46009017	Paady , pu̶nu̶ ngapxwa'kxypyu̶ch je̱' mu̶u̶d u̶u̶ch je̱'e̱ ngu̶'u̶mndzojku̶ñ , mu̶'it u̶u̶ch u̶xyu̶py nyajmu̶júy , peru̶ ka'p je̱'e̱ dyu'unu̶ch , ni'igu̶ túnu̶byu̶ch je̱'e̱ du'umbu̶ tuung je̱' ko je̱'e̱ Dios u̶u̶ch je̱'e̱ tu̶ xyajni'ipú̶ky .
46009018	Y du'unu̶tz , je̱'e̱ jootkujk'ajtu̶ñ u̶u̶ch nmu̶ju'uñ'ajtypy ko u̶u̶ch je̱'e̱ ayuuk tu̶y'ajt ngapxwa'kxy jaymyu̶juy je̱'e̱ mu̶dyiibu̶ je̱'e̱ aanu̶mu̶ ni'idzooku̶ñ ye̱jkpu̶ñ ; ka'p u̶u̶ch miich mu̶naa tu̶ n'ane̱'e̱mgu̶xy y tu̶ nmu̶ne̱'e̱mgu̶xy ko u̶u̶ch miich xypyube̱jtku̶xu̶ch nijugy'ádu̶chu̶ch je̱'e̱ nduung neby je̱'e̱ ayuuk tu̶y'ajt kapxwa'kxpu̶ju̶ñ .
46009019	Oy u̶u̶ch pu̶n xykya'atuumbu̶'áty , peru̶ tu̶ u̶u̶ch du'un naybyu̶da'agyii ma miich nigu̶xyu̶ ajku̶xyu̶ñ neby je̱'e̱ tuumbu̶ju̶ñ , wan u̶u̶ch je̱'e̱ ja'ay du'un ni'igyu̶ may nyajmu̶bú̶gu̶ch je̱'e̱ Cristo .
46009020	Ko u̶u̶ch jim nyajpaady ma je̱'e̱ judío ja'ay ajku̶xyu̶ñ du'un u̶u̶ch naybyu̶da'agyii neby tu'ug judioja'ayu̶ñ , neby u̶u̶ch je̱'e̱ Cristo du'un nyajmu̶bu̶jkku̶xu̶chu̶ñ ; du'un u̶u̶ch je̱'e̱ du'un ndijy neby u̶u̶ch je̱'e̱ Cristo du'un nyajmu̶bu̶jkku̶xu̶chu̶ñ je̱'e̱ mu̶dyiibu̶ je̱'e̱ Moisés y'ane̱'e̱mu̶ñ ane̱'e̱mu̶gu̶xpu̶ñ , u̶u̶ch du'un ku̶'u̶m naybyu̶daaku̶p neby u̶u̶ch je̱'e̱ du'umbu̶ ane̱'e̱mu̶ñ nu̶wu̶'u̶y xy'ane'emyu̶ñ , oy u̶u̶ch je̱'e̱ Moisés y'ane̱'e̱mu̶ñ xykya'a''ane'emy .
46009021	Y nandu'un neby u̶u̶ch je̱'e̱ Cristo mu̶baad nyajmu̶bú̶kyu̶ñ je̱'e̱ mu̶dyiibu̶ je̱'e̱ Moisés y'ane̱'e̱mu̶ñ ka'p y'ane̱'e̱mu̶gu̶xyu̶ñ , du'un u̶u̶ch nandu'un naybyu̶da'agyii neby je̱'e̱ nidu'ugtu̶ ajku̶xyu̶ñ , oy u̶u̶ch je̱'e̱ Dios y'ane̱'e̱mu̶ñ je'emy xyjya'a''ane'emy , peru̶ je̱'e̱ Cristo u̶u̶ch y'ane̱'e̱mu̶ñ xy'ane̱'e̱mb .
46009022	Ko u̶u̶ch jim nyajpaady ma je̱'e̱ mu̶dyiibu̶ je̱'e̱ myu̶bu̶jku̶ñ we̱e̱nu̶ju̶ñ ajku̶xy , nandu'un u̶u̶ch naybyu̶da'agyii neby u̶u̶ch je̱'e̱ nmu̶bu̶jku̶ñ we̱e̱nu̶bu̶ju̶ñ neby je̱'e̱ nidu'ugtu̶ ajku̶xyu̶ñ , neby u̶u̶ch je̱'e̱ Cristo mu̶baad nandu'un nyajmu̶bu̶jkku̶xyu̶ñ . Du'un u̶u̶ch naybyu̶da'agyii neby je̱'e̱ ja'ay nigu̶xyu̶ ajku̶xyu̶ñ , neby u̶u̶ch je̱'e̱ Cristo mu̶baad nije̱' nyajmu̶bu̶jkku̶xyu̶ñ .
46009023	Ndúñu̶ch adaa du'un ku̶xyu̶ mu̶u̶d je̱'e̱ Cristo y'ayuuk tyu̶y'ajt kyu̶xpu̶ je̱'e̱ mu̶dyiibu̶ je̱'e̱ aanu̶mu̶ ni'idzooku̶ñ ye̱jkpu̶ñ , neby u̶u̶ch je̱'e̱ oy'ajtu̶ñ nandu'un nbaadu̶chu̶ñ kipxy mu̶u̶d je̱'e̱ mu̶dyiibu̶ adaa ayuuk tu̶y'ajt mu̶bu̶jkku̶xpu̶ñ .
46009024	Miich mnejwu̶u̶ygyu̶xypy ko ma je̱'e̱ ja'ay pyoyu̶'kkípxyu̶ñ nigu̶xyu̶ je̱'e̱ pyoyu̶'kku̶xy , peru̶ tu'ug je̱'e̱ je'eyu̶ je̱'e̱ mu̶dyiibu̶ mu̶ju̶da'agaambu̶ñ pada'añ je̱'e̱ kyubuyu̶'u̶gy . Y nandu'unu̶tz miich , mu̶duungu̶x je̱'e̱ Dios wan je̱'e̱ m'oy'ajtu̶ñ mbaatku̶xu̶ch .
46009025	Je̱'e̱ mu̶dyiibu̶ nayñi'ixu̶u̶yu̶gu̶xpu̶ñ nu̶kxy myu̶''u̶yu̶'u̶waangu̶xy , naygyweentu̶'ajtu̶gu̶xp je̱'e̱ mu̶k mu̶u̶d ku̶xyu̶ je̱'e̱ mu̶dyiibu̶ ka'p oy kya'awu̶gu̶xyu̶ñ . Y du'un tuungu̶xy ko naty myu̶jju̶da'agaangu̶xy padaangu̶xy je̱'e̱ kyu'u̶yu̶'u̶y je̱'e̱ mu̶dyiibu̶ tzojku̶ adu̶goyu̶u̶ybyu̶ñ ; peru̶ u̶u̶ch ajtu̶m ajku̶xy nay'amu̶jaduunu̶mb ajku̶xy neby je̱'e̱ oy'ajtu̶ñ nbaattu̶mu̶chu̶ñ ajku̶xy je̱'e̱ mu̶dyiibu̶ ka'p nimu̶naaxu̶u̶ kyu̶xy tyu̶goyu̶ñ .
46009026	U̶u̶ch ka'p u̶u̶ch awiindz nbuyu̶'u̶gy y nan ka'p u̶u̶ch du'un ngoxy neby u̶u̶ch je̱'e̱ du'umbu̶ nigoo njanchtexyu̶ñ y ka'p naty ñi'ipaattu̶ba .
46009027	Ni'igyu̶ u̶u̶ch je̱'e̱ nni'kx ndzaachtyúñ neby u̶u̶ch xymyu̶mu̶dówu̶chu̶ñ neby u̶u̶ch naty ndzokyu̶ñ ndúnu̶chu̶ch , ka'pu̶ u̶u̶ch du'un ndu̶góyu̶ch , nga'apaadu̶chu̶ch je̱'e̱ n'oy'ajtu̶ñ cham u̶u̶ch naty je̱'e̱ wiingpu̶ ja'ay je̱'e̱ ayuuk tu̶y'ajt tu̶ n'okyaj'u̶xpu̶jkpu̶ .
46010001	Ka'p u̶u̶ch ndzoky mu̶gu'uktu̶jk , mja'aydyu̶gooygyu̶xu̶ch ko je̱'e̱ nmu̶j'áp nmu̶jteedy je̱'e̱ nu̶ma'a jékyu̶p nigu̶xyu̶ kweentu̶'ajtu̶gu̶xy ñu̶u̶woow tyu'uwoowu̶ ajku̶xy , y ko je̱'e̱ Tzaptz Mejy nigu̶xyu̶ yajnajxku̶xy .
46010002	Y du'un oy du'un tyu'ugyu̶ju̶u̶ygyu̶xy mu̶u̶d je̱'e̱ Moisés ko je̱'e̱ nu̶ma'a tyu'uwoowu̶gu̶xy y yajnajxku̶xy je̱'e̱ mejy , neby du'umbu̶ yajnu̶u̶be̱jtu̶gu̶xyu̶ñ .
46010003	Kipxy je̱'e̱ maná nigu̶xyu̶ kaaygyu̶xy , je̱'e̱ mu̶dyiibu̶ je̱'e̱ Dios najty yejkypyu̶ñ ,
46010004	y nan y'uukku̶x je̱'e̱ nu̶u̶ nandu'un je̱'e̱ mu̶dyiibu̶ je̱'e̱ Dios najty yejkypyu̶ñ . Je̱' ko je̱'e̱ nu̶u̶ najty y'uukku̶xypy je̱'e̱ mu̶dyiibu̶ najty tzaajooty pu̶dzu̶u̶mbu̶ñ je̱'e̱ mu̶dyiibu̶ je̱'e̱ Dios najty yejkypyu̶ñ , je̱'e̱ mu̶dyiibu̶ najty pawu̶dijtu̶bu̶ñ ajku̶xy majaty najty ñú̶kxku̶xyu̶ñ , y je̱'e̱ tzaa je̱' najty je̱' je̱'e̱ Cristo .
46010005	Y je̱'e̱ jaknimaybyu̶ ka'p je̱'e̱ Dios mu̶mu̶doogu̶xy y ka'p je̱'e̱ Dios du'un kyu'umaayu̶gu̶xy , y paady je̱'e̱ jim adu'ugtuum y'o'kku̶xy .
46010006	Ku̶xyu̶ neby adaa du'un tyuunu̶ jyajtu̶ju̶ñ , paady adaa du'un tyuunu̶ jyajtu̶ neby du'un mu̶baad n'ijxpe̱jt'ajtu̶mu̶ñ ajku̶xy , ka'pu̶ je̱'e̱ ju̶bu̶kpu̶ n'adzojku̶mu̶ch ajku̶xy , neby je̱'e̱ adzojky ajku̶xyu̶ñ .
46010007	Paady ka'p miich je̱'e̱ tzaadzéch kepychech m'o'owu̶dajtku̶xy neby je̱'e̱ nije̱' y'adu̶u̶tzku̶xyu̶ñ , neby je̱'e̱ Dios ñaky myu̶na'añu̶ñ : “ Naxwé̱tzku̶x je̱'e̱ ja'ay kaaybyu̶ uukpu̶ , y chi pyu̶du̶'kku̶xy y'e̱jtztu̶gu̶u̶y pyujtu̶gu̶u̶ygyu̶xy . ”
46010008	Ka'p je̱'e̱ to'oxyu̶jk nmu̶dtuundu̶gooyu̶mu̶ch ajku̶xy , neby je̱'e̱ nije̱' y'adu̶u̶tzku̶xyu̶ñ , y y'o'kku̶xy je̱'e̱ tu'kxu̶u̶bu̶ ipxtu̶gu̶u̶g mil .
46010009	Nan ka'p je̱'e̱ Jesucristo mu̶baad njoot'ijx nwinma'añ'ijxu̶m ajku̶xy , neby je̱'e̱ nije̱' y'adu̶u̶tzku̶xyu̶ñ , y chi je̱'e̱ tza'añ kyu'udzu'tzu̶ ajku̶xy .
46010010	Y ka'p je̱'e̱ Dios mni'oj mniyaaxu̶u̶ygyu̶xy , neby je̱'e̱ nije̱' ni'oj niyaaxu̶u̶ygyu̶xyu̶ñ , y chi je̱'e̱ ángel je̱'e̱ mu̶dyiibu̶ yaj'o'kpu̶ñ yaj'o'ku̶ ajku̶xy .
46010011	Ku̶xyu̶ adaa neby je̱'e̱ nmu̶j'áp nmu̶jteedy ajtu̶m ajku̶xy jyajtku̶xy y'abe̱jtku̶xy , paady je̱'e̱ du'un jyajtku̶xy y'abe̱jtku̶xy neby du'un mu̶baad n'ijxpe̱jt'ajtu̶mu̶ñ ajku̶xy , y yajkujaay adaa du'un ma je̱'e̱ Dios ñakyu̶ñ ka'pu̶ du'un n'adu̶u̶tzu̶mu̶ch ajku̶xy neby je̱'e̱ y'adu̶u̶tzku̶xyu̶ñ , je̱'e̱ mu̶dyiibu̶ jada'achám jaktzu̶naay jakjugy'ajtu̶mbu̶ñ ajku̶xy ma je̱'e̱ xu̶u̶ tiempo tu̶ wyingoonu̶ju̶ñ mu̶naa je̱'e̱ Jesucristo ya naaxwiiñ wyimbijttu̶gatza'añu̶ñ .
46010012	Y du'unu̶tz , pu̶n nayjyu̶wu̶u̶yu̶p ko tu'ug'aa tu'ugjoot mu̶bu̶ky , wan naygyweentu̶'adyii ka'p wyinma'añdyu̶góyu̶ch .
46010013	Miich ajku̶xy , ka'p miich je̱'e̱ tzaachpyu̶ ayo'on tu̶ mmu̶najx myajnajxku̶xy je̱'e̱ mu̶dyiibu̶ ka'p myu̶madaaknu̶chu̶ñ . Peru̶ joot'amu̶j'ajtu̶gu̶x je̱'e̱ Dios , je̱' ka'p je̱'e̱ a'ixu̶'u̶wu̶ch nu̶kxy je̱'e̱ tzaachpyu̶ ayo'on ni'igyu̶ mmu̶najx myajnajxku̶xy , je̱'e̱ mu̶kpu̶ je̱'e̱ mu̶dyiibu̶ ka'p mu̶baad mmu̶madaakku̶xyu̶ñ . Ko naty je̱'e̱ du'umbu̶ tzaachpyu̶ ayo'on mbaatku̶xy m'ijxku̶xy , nan xymyooygyu̶xu̶p je̱'e̱ Dios joot winma'añ nandu'un neby je̱'e̱ tzaachpyu̶ ayo'on mu̶baad mmu̶madaakku̶xyu̶ñ .
46010014	Paadyu̶tz , miich mu̶gu'uktu̶jk ajku̶xy je̱'e̱ mu̶dyiibu̶ u̶u̶ch oy ndzojkypy nju̶wu̶u̶ybyu̶ñ , ku'uge̱e̱kku̶x je̱'e̱ tzaadzéch kepychech o'owu̶datu̶u̶ .
46010015	Cham adaa nyajmu̶dkápx nyajmu̶dmu̶dyaakku̶xy , je̱' ko nnejwu̶u̶ybyu̶ch ko miich adaa mwinju̶wu̶u̶ygyu̶xy , y mu̶baad miich ku̶'u̶m mgu̶'u̶yo'oy mdekyyo'oygyu̶xy , pu̶nu̶ ka'p du'un y'okjaanchu̶ch neby yam nnu̶maaygyu̶xyu̶ñ .
46010016	Ko je̱'e̱ viino kunukxypyu̶ n'uuku̶m ajku̶xy je̱'e̱ mu̶dyiibu̶ je̱'e̱ Dioskujuuyu̶p mu̶u̶d nye̱jku̶mu̶ñ ajku̶xy , tu'ugyu̶ naty du'un nyajpaatu̶nu̶ ajku̶xy mu̶u̶d je̱'e̱ Cristo ko je̱'e̱ ñe'pty teemy yojky mu̶u̶d u̶u̶ch kyu̶xpu̶ ajtu̶m ajku̶xy ; ko je̱'e̱ tzajkaagy ngaayu̶m ajku̶xy je̱'e̱ mu̶dyiibu̶ n'adugu̶u̶yu̶mbyu̶ñ ajku̶xy , tu'ugyu̶ naty du'un nyajpaatu̶nu̶ ajku̶xy mu̶u̶d je̱'e̱ Cristo , ko je̱'e̱ ñi'kx kyopt yejky yaj'o'ku̶ mu̶u̶d u̶u̶ch kyu̶xpu̶ ajtu̶m ajku̶xy .
46010017	Oy nja'animáyu̶ch ajtu̶m ajku̶xy , peru̶ nigu̶xyu̶ je̱'e̱ tu'ugpu̶ tzajkaagy ngaayu̶m ajku̶xy , y paady ntu'ugyu̶ yajpaattu̶nu̶ ajku̶xy .
46010018	Ok'yajkoptu̶u̶ygyu̶x je̱'e̱ Israel ja'ay ajku̶xy : je̱'e̱ mu̶dyiibu̶ je̱'e̱ windzu̶gu̶'u̶ñ tzu'tzku̶xpu̶ñ je̱'e̱ mu̶dyiibu̶ naty tu̶ yojxku̶xyu̶ñ , tu'ugyu̶ ju̶u̶ygyu̶xp naty je̱'e̱ du'un nixim niyam y mu̶u̶d je̱'e̱ Dios .
46010019	Ka'p u̶u̶ch yam du'un nmu̶na'añ ko je̱'e̱ tzaadzéch kepychech mu̶k'ajt mu̶u̶du̶ch , y nan ka'p u̶u̶ch yam du'un nmu̶na'añ ko je̱'e̱ tzu'uch ni'igyu̶ y'óyu̶ch je̱'e̱ mu̶dyiibu̶ je̱'e̱ tzaadzéch kepychech yajwindzu̶gu̶u̶ygyu̶xypyu̶ñ ni'igu̶ ka'p oy mu̶dyiibu̶ tzu'uchu̶ñu̶ba .
46010020	Je̱' u̶u̶ch du'un ndijpy ko je̱'e̱ ja'ay je̱'e̱ mu̶dyiibu̶ je̱'e̱ Dios ka'p mu̶bu̶jkku̶xy tii windzu̶gu̶'u̶ñ yojxku̶xy , je̱'e̱ ka'a'óybyu̶ je̱'e̱ yajwinwaanu̶u̶ygyu̶xypy y ka'p Diósu̶ch , y u̶u̶ch ka'p u̶u̶ch ndzoky ko miich tu'ugyu̶ myajpaatku̶xu̶ch mu̶u̶d je̱'e̱ ka'a'óybyu̶ ajku̶xy .
46010021	Ka'p je̱'e̱ Windzú̶n Jesús vyiino mu̶baad m'uuku̶ ajku̶xy cham naty je̱'e̱ ka'a'óybyu̶ vyiino nandu'un m'uuku̶byu̶ ajku̶xy je̱'e̱ mu̶dyiibu̶ wyindzu̶gu̶'u̶ñ'ajtku̶xypyu̶ñ ; nan ka'p je̱'e̱ tzajkaagy mu̶baad mgaaygyu̶xy ma je̱'e̱ Windzú̶n Jesús myeesu̶ju̶ñ cham naty je̱'e̱ ka'a'óybyu̶ chajkaagy nandu'un mgaayu̶byu̶ ajku̶xy ma je̱'e̱ ka'a'óybyu̶ myeesu̶ ajku̶xyu̶ñ je̱'e̱ mu̶dyiibu̶ wyindzu̶gu̶'u̶ñ'ajtku̶xypyu̶ñ .
46010022	¿ O neby je̱'e̱ Windzú̶n Jesucristo da'a du'un nyajjootma'ade̱e̱mby ajtu̶m ajku̶xy ? ¿ Nej ni'igyu̶ da'a tijy nmu̶k'ajt mu̶u̶du̶ch ajtu̶m ajku̶xy ni'igu̶ ka'p je̱'e̱ju̶ñu̶ba ?
46010023	Du'un je̱'e̱ ja'ay myu̶naangu̶xy : “ U̶u̶ch mu̶baad u̶u̶ch tii nduñ tii u̶u̶ch ndimychojkypyu̶ñ . ” Tu̶y'ajt je̱'e̱ du'un , peru̶ ka'p je̱'e̱ ku̶xyu̶ y'óyu̶ch je̱'e̱ mu̶dyiibu̶ u̶u̶ch nja'atune̱e̱mbyu̶ñ . Jaanch mu̶baad u̶u̶ch nduñ tii u̶u̶ch ndimychojkypyu̶ñ , peru̶ ka'p je̱'e̱ ku̶xyu̶ pyubety neby je̱'e̱ mu̶bu̶jku̶ñ jak'yajwimbé̱du̶chu̶ñ .
46010024	Ka'p je̱'e̱ ngu̶'u̶m'oy'ajtu̶ñ mu̶baad ku̶'u̶m nmu̶joottu̶gooyu̶m ajku̶xy , je̱'e̱ nmu̶gu'ugtu̶jk je̱'e̱ y'oy'ajtu̶ñ tzu̶k mu̶joottu̶gooyu̶yu̶ ajtu̶m ajku̶xy .
46010025	Tzu'tzku̶x oy tii tzu'uch ku̶xyu̶ mu̶dyiibu̶ mercado tóku̶bu̶ñ , ka'p mmu̶du̶u̶ myajtu̶u̶gu̶xu̶ch ma tu̶ chooñu̶ñ , ka'pu̶ nigoo mdzu̶gu̶ychoogu̶xu̶ch .
46010026	Je̱' ko ku̶xyu̶ je̱'e̱ naaxwiimbu̶ y ku̶xyu̶ je̱'e̱ mu̶dyiibu̶ ya yajpaatpu̶ñ , je̱'e̱ Windzú̶n Dios jye̱' je̱' .
46010027	Pu̶nu̶ jii je̱'e̱ ja'ay mu̶gaaybyu̶ xywyoogu̶xy je̱'e̱ mu̶dyiibu̶ je̱'e̱ ayuuk tu̶y'ajt ka'p mu̶bu̶kyu̶ñ , y pu̶nu̶ mmu̶naangu̶xp du'un mnu̶kxaangu̶xy , tzu'tzku̶x ku̶xyu̶ tii naty xymyooygyu̶xpu̶ñ , ka'p mmu̶du̶u̶ myajtu̶u̶gu̶xu̶ch ma tu̶ chooñu̶ñ ka'pu̶ nigoo mdzu̶gu̶ychoogu̶xu̶ch .
46010028	Ko tu̶y pu̶n xyñu̶maaygyu̶xu̶ch : “ Adaa tzu'uch je̱'e̱ tzaadzéch kepychech adaa tu̶ yajwindzu̶gu̶u̶ygyu̶xy . ” Mu̶'íttu̶tz tu̶y ka'p mdzu'tzku̶xu̶ch , ka'pu̶ je̱'e̱ mmu̶gu'ug nigoo tzu̶gu̶ychoogu̶xu̶ch je̱'e̱ mu̶dyiibu̶ naty du'un tu̶ xy'awaanu̶ju̶ñ ajku̶xy
46010029	Je̱'e̱ wiingpu̶ ja'ayu̶ch du'un nnimu̶dyaakypy je̱'e̱ mu̶dyiibu̶ tzu̶gu̶ychoogu̶xpu̶ñ neby naty tu̶ xyñu̶maaygyu̶xyu̶ñ , y ka'p myiichu̶ch ajku̶xy . Peru̶ yajtú̶wu̶py je̱'e̱ ja'ay nije̱' ajku̶xy : “ ¿ Ti ko yajku̶'u̶yo'oy yajtekyyo'oy je̱'e̱ mu̶dyiibu̶ u̶u̶ch nduumbyu̶ñ neby je̱'e̱ wiingpu̶ ja'ay naty tu̶ tzu̶gu̶ychoogu̶xyu̶ñ ?
46010030	Y pu̶nu̶ nyejkypyu̶ch je̱'e̱ Dioskujuuyu̶p mu̶u̶d je̱' gyu̶xpu̶ je̱'e̱ mu̶dyiibu̶ u̶u̶ch naty ndzu'chpyu̶ñ , ¿ ti u̶u̶ch je̱'e̱ ja'ay ko xyajni'oj xyajniyaxu̶'u̶wu̶ch je̱'e̱ mu̶dyiibu̶ u̶u̶ch naty tu̶ ndzu'uchu̶ñ ? ”
46010031	Y du'unu̶tz pu̶nu̶ mgaaygyu̶xp m'uukku̶xp y pu̶nu̶ mduungu̶xypy oy tii , tuungu̶x ku̶xyu̶ neby je̱'e̱ Dios y'oy'ajtu̶ñ du'un ñi'igu̶'u̶xu̶'u̶gu̶chu̶ñ .
46010032	Ka'p mduungu̶xy je̱'e̱ mu̶dyiibu̶ je̱'e̱ ja'ay yajwinma'añdyu̶gooyu̶gu̶xu̶bu̶ñ , ni je̱'e̱ mu̶dyiibu̶ je̱'e̱ judío ja'ay yajwinma'añdyu̶gooyu̶gu̶xu̶bu̶ñ , ni je̱'e̱ ka'pu̶ jyudíoja'ayu̶ch ajku̶xy , ni je̱'e̱ mu̶dyiibu̶ yajpaatku̶xpu̶ñ ma je̱'e̱ Dios jya'ay ajku̶xyu̶ñ .
46010033	U̶u̶ch , je̱'e̱ mu̶dyiibu̶ u̶u̶ch ku̶xyu̶ nduumbyu̶ñ , njatytimytyuumbyu̶ch je̱' neby je̱'e̱ ja'ay nigu̶xyu̶ ku'umaaygyu̶xu̶chu̶ñ , ka'p u̶u̶ch je̱'e̱ ngu̶'u̶m'oy'ajtu̶ñ nmu̶joottu̶góy , je̱'e̱ nmu̶gu'ugtu̶jk u̶u̶ch je̱'e̱ y'oy'ajtu̶ñ nmu̶joottu̶gooyu̶py , neby je̱'e̱ aanu̶mu̶ ni'idzooku̶ñ paatku̶xu̶chu̶ñ .
46011001	Pa'ijxu̶gyu̶ch je̱'e̱ n'ijxpe̱jtu̶ñ miich ajku̶xy , du'un neby u̶u̶ch je̱'e̱ Cristo y'ijxpe̱jtu̶ñ u̶u̶ch nba'ijxu̶ju̶ñ .
46011002	Njanchku'umaaygyu̶xypy miich mu̶gu'uktu̶jk , je̱' ko u̶u̶ch miich je'emy xyjya'aymye̱jtzku̶xy y mbanú̶kxku̶xy je̱'e̱ u̶xpu̶jku̶ñ je̱'e̱ mu̶dyiibu̶ tu̶ nyajni'ixu̶u̶ygyu̶xyu̶ñ .
46011003	Peru̶ ndzojkypyu̶ch mwinju̶wu̶u̶ygyu̶xu̶ch ko je̱'e̱ Cristo je̱' je̱'e̱ ya'aydyu̶jk nidu'ug nidu'ug nigu'ubajk'ajtp , y je̱'e̱ ya'aydyu̶jk je̱' je̱'e̱ tyo'oxyu̶jk nigu'ubajk'ajtp , du'un neby je̱'e̱ Dios je̱'e̱ Cristo nigu'ubajk'átyu̶ñ .
46011004	Pu̶nu̶ jii je̱'e̱ ya'aydyu̶jk kyu'ujúp tu'ug pu̶da'agy ko je̱'e̱ Dios naty mu̶bu̶jktzóy o ko je̱'e̱ ayuuk tu̶y'ajt naty kapxwa'kxy je̱'e̱ mu̶dyiibu̶ je̱'e̱ Dios tu̶ myo'oyii , je̱'e̱ Cristo naty je̱'e̱ du'un kya'amu̶j'ijxypy kya'amu̶jpu̶daakypy je̱'e̱ mu̶dyiibu̶ nigu'ubajk'ajtu̶bu̶ñ .
46011005	Y pu̶nu̶ je̱'e̱ to'oxyu̶jk ka'p ñaygyu'ube'eñyii ko je̱'e̱ Dios naty mu̶bu̶jktzóy o ko je̱'e̱ ayuuk tu̶y'ajt naty kapxwa'kxy je̱'e̱ mu̶dyiibu̶ je̱'e̱ Dios tu̶ myo'oyii , je̱'e̱ ñiya'aydyu̶jk naty je̱'e̱ du'un kya'amu̶j'ijxypy kya'amu̶jpu̶daakypy je̱'e̱ mu̶dyiibu̶ nigu'ubajk'ajtu̶bu̶ñ . Du'un je̱'e̱ ni'ipaady neby du'umbu̶ nu̶wu̶'u̶y tu̶ ñaygyu'ume'pxyiiju̶ñ .
46011006	Pu̶nu̶ ka'p je̱'e̱ to'oxyu̶jk ñaygyu'ube'eñyii , ni'igu̶ oy ko tyimyñaygyu'ume̱'pxtu'uta'awu̶u̶ju̶ch . Peru̶ pu̶nu̶ tzo'oydyuungu̶xp je̱'e̱ to'oxyu̶jk du'un ko je̱'e̱ kyu'uwaay u̶xme̱'pxku̶xu̶ch o ko ñaygyu'ume̱'pxu̶gu̶xu̶ch , mu̶'it mu̶baad ñaygyu'ube̱'e̱nu̶gu̶xyu̶ .
46011007	Je̱'e̱ ya'aydyu̶jktu̶jk ka'p je̱'e̱ kyu'ujúp mu̶baad pu̶daakku̶xy ko je̱'e̱ Dios naty mu̶bu̶jktzoogu̶xy o ko je̱'e̱ ayuuk tu̶y'ajt naty kapxwa'kxku̶xy je̱'e̱ mu̶dyiibu̶ je̱'e̱ Dios tu̶ myooyu̶gu̶xyu̶ñ , je̱' ko du'un je̱'e̱ ajku̶xy neby je̱'e̱ Diosu̶ñ y jim je̱'e̱ Dios y'oy'ajtu̶ñ kyu̶xu̶'u̶gy ma je̱' ajku̶xyu̶ñ . Peru̶ je̱'e̱ to'oxyu̶jk jim je̱'e̱ y'oy'ajtu̶ñ kyu̶xu̶'u̶gy ma je̱'e̱ ya'aydyu̶jku̶ñ ,
46011008	je̱' ko ka'p je̱'e̱ Dios je̱'e̱ ya'aydyu̶jk jiiby yajpu̶dzu̶u̶my ma je̱'e̱ to'oxyu̶jk kyachpyajku̶ñ , je̱'e̱ to'oxyu̶jk jiiby pu̶dzu̶u̶m ma je̱'e̱ ya'aydyu̶jk kyachpyajku̶ñ .
46011009	Y ka'p je̱'e̱ ya'aydyu̶jk to'oxyu̶jk kyu̶xpu̶ yajkoju̶ , je̱'e̱ to'oxyu̶jk ya'aydyu̶jk kyu̶xpu̶ yajkoju̶ .
46011010	Y paady je̱'e̱ to'oxyu̶jktu̶jk mu̶baad ñaygyu'ube̱'e̱nu̶gu̶xy wan du'un kyu̶xu̶'u̶gu̶ch ko ane'emy y'ijtku̶xy y wan je̱'e̱ ángelestu̶jk du'un jyootkujk'ajtku̶xu̶ch .
46011011	Paady u̶u̶ch je̱'e̱ mu̶dyiibu̶ je̱'e̱ Cristo nmu̶bu̶jku̶mbyu̶ñ ajku̶xy , ka'p je̱'e̱ ya'aydyu̶jk mu̶baad naydyu'um yajpaady ni je̱'e̱ to'oxyu̶jk mu̶baad naydyu'um kya'ayajpaady .
46011012	Oy du'un jya'atu̶y'ajtu̶ch ko je̱'e̱ to'oxyu̶jk jiiby pyu̶dzu̶u̶my ma je̱'e̱ ya'aydyu̶jk kyachpyajku̶ñ , peru̶ nan tu̶y'ajt nandu'un ko je̱'e̱ to'oxyu̶jk je̱'e̱ ya'aydyu̶jk yajma'axung'áty ; y jiiby je̱'e̱ ku̶xyu̶ chonda'agy ma je̱'e̱ Diosu̶ñ .
46011013	Miich ku̶'u̶m oknigápxku̶x pu̶nu̶ oy du'un ko je̱'e̱ to'oxyu̶jk je̱'e̱ Dios mu̶bu̶jktzówu̶ch ku'uwa'adz .
46011014	Mu̶baad du'un ku̶'u̶m nnejwu̶u̶yu̶m ajku̶xy ko oycho'oydyuunu̶ du'un ko je̱'e̱ ya'aydyu̶jk kyu'uwaay yoñ yaj'yoongu̶xy ;
46011015	y ku'umaaybyu̶dzu̶u̶mgu̶xp je̱'e̱ to'oxyu̶jk du'un ko je̱'e̱ kyu'uwaay yoñ yaj'yoongu̶xy ; je̱' ko tu̶ je̱'e̱ kyu'uwaay yoñ yajmooygyu̶xy neby du'un kyu'ube̱'e̱nu̶gu̶xu̶chu̶ñ .
46011016	Pu̶nu̶ jii adaa du'umbu̶ u̶xpu̶jku̶ñ pu̶n yajtzibu̶'u̶wa'añ , mu̶baad je̱'e̱ nejwu̶'u̶y ko ni u̶u̶ch ajku̶xy , y ni je̱'e̱ Dios jya'ay je̱'e̱ wiingpu̶ kostumbre ka'anejwu̶u̶ygyu̶xy ko je̱'e̱ to'oxyu̶jk je̱'e̱ Dios mu̶bu̶jktzoogu̶xu̶ch ku'uwa'adz .
46011017	Ko njaknijayu̶y'adu̶'u̶dzaangu̶xy , ka'p miich mu̶baad n'okku'umaaygyu̶xnu̶ , je̱' ko ma mnaymyujku̶gu̶xy ju̶bu̶k axu̶u̶g mnaydyuunu̶gu̶xy ma jya'apadyii mja'ay'ajtku̶xu̶ch oy yajxón .
46011018	Du'un u̶u̶ch je̱'e̱ ja'ay tu̶ xyñu̶maaygyu̶xy ko mnayyo'oymyujku̶gu̶xy ko naty mdzajptu̶gooty'adaangu̶xy , mnaymyu̶dzibu̶u̶yu̶gu̶xp agu̶ miich mnayyajwa'kxu̶gu̶xy me̱jtz pu̶ky tu̶gu̶u̶g pu̶ky , y nmu̶bu̶jkypyu̶ch nije̱' ko du'un tyu̶y'ajtu̶ch .
46011019	Peru̶ kuaanu̶ je̱'e̱ du'un ñi'igu̶ jádu̶ch mnaymyu̶dzibu̶u̶yu̶gu̶xu̶ch mnayyajwa'kxu̶gu̶xu̶ch me̱jtz pu̶ky tu̶gu̶u̶g pu̶ky , wan du'un ñi'igu̶xu̶'u̶gu̶ch je̱'e̱ mu̶dyiijáty je̱'e̱ ayuuk tu̶y'ajt jaanch kuydyuungu̶xpu̶ñ .
46011020	Y je̱' du'un myajtzíp myajma'adu̶u̶ygyu̶xypy je̱'e̱ m'adzuu mu̶dyiibu̶ mdzuugaay mdzuu'uukku̶xypyu̶ñ ma mnaymyujku̶gu̶xyu̶ñ y ka'p du'un jaanch je̱' mja'aymye̱jtzku̶xypy je̱'e̱ Windzú̶n Jesús y'adzuu .
46011021	Y ko je̱'e̱ hooru̶ paady mu̶naa mgaaydyu̶gu̶u̶y m'uuktu̶gu̶u̶ygyu̶xu̶chu̶ñ , chi miich mjayu̶jp'ajtu̶gu̶u̶ygyu̶xkojy ; mnixajju̶ydyu̶gu̶u̶ygyu̶xy je̱'e̱ mgu̶'u̶m'adzuu mgaaydyu̶gu̶u̶ygyu̶xy je̱'e̱ m'adzuu abu̶kyjyaty y ka'p je̱'e̱ mmu̶gu'ug mgweentu̶tuungu̶xy pu̶nu̶ kaaygyu̶xp uukku̶xp je̱' o pu̶nu̶ ka'p , y nije̱' ayuu wyu̶'u̶mgu̶xy y nije̱' u̶xtu̶ koonu̶ myúku̶gu̶xy .
46011022	¿ Nej ka'p miich je̱'e̱ mju̶u̶n mdu̶jk ajku̶xy ma mgaaygyu̶x m'uukku̶xu̶chu̶ñ ? ¿ Ti je̱'e̱ Dios jya'ay ko mga'amu̶j'ijx mga'amu̶jpu̶daaku̶ ajku̶xy y myajtzo'oydyuungu̶xy je̱'e̱ ayoobu̶du̶jk je̱'e̱ mu̶dyiibu̶ ka'p tii mu̶dajtku̶xyu̶ñ ko mwingay mwin'uugu̶u̶ygyu̶xy ? ¿ Nej mu̶baad n'oknu̶maaygyu̶xy ? ¿ Ko ngu'umaaygyu̶xypy ? ¡ Ka'p , ka'p mu̶baad ngu'umaaygyu̶xy neby m'adu̶u̶tzku̶xyu̶ñ !
46011023	Je̱' ko je̱'e̱ Windzú̶n Jesús u̶u̶ch adayaaba u̶xpu̶jku̶ñ ku̶'u̶m tu̶ xymyo'oy , je̱'e̱ mu̶dyiibu̶ miich tu̶ nyaj'u̶xpu̶jkku̶xyu̶ñ : Ko je̱'e̱ mu̶'it koodz ko je̱'e̱ Windzú̶n Jesús yajku̶'u̶yejky , chi je̱'e̱ tzajkaagy konu̶'ky ,
46011024	y ko je̱'e̱ Dioskujuuyu̶p yejky ma je̱'e̱ Diosu̶ñ , chi adugu̶u̶y y myu̶naañ : “ Adaa tzajkaagy u̶u̶ch adaa nni'kx mu̶dyiibu̶ u̶u̶ch nyejkypy ma je̱'e̱ o'ku̶ñ ke̱e̱ku̶ñ mu̶u̶d miich kyu̶xpu̶ m'oy'ajtu̶ñ ajku̶xy . Adaa ijxpe̱jt miich mu̶'ijtku̶xu̶py mu̶u̶d u̶u̶ch kyu̶xpu̶ . Mduungu̶xu̶py adaa y du'un mja'aymye̱jtzku̶xu̶ch ko u̶u̶ch je̱'e̱ njugy'ajtu̶ñ tu̶ nyeky mu̶u̶d miich kyu̶xpu̶ ajku̶xy . ”
46011025	Nandu'un tuuñ ko y'adzuu'ajtku̶xy , chi je̱'e̱ u'ugy konu̶'ky y myu̶naañ : “ Adaa u'ugy je̱' adaa je̱'e̱ jembyu̶ Dios y'ane'emyu̶ñ , u̶u̶ch adaa nne'pty je̱'e̱ mu̶dyiibu̶ nidu̶y'ajt'ajtpu̶ñ . Naag'ook naag'ook adaa u'ugy naty m'uukku̶xyu̶ñ , tuungu̶x neby du'un mja'aymye̱jtzku̶xu̶ch ko u̶u̶ch je̱'e̱ njugy'ajtu̶ñ tu̶ nyeky mu̶u̶d miich kyu̶xpu̶ ajku̶xy . ”
46011026	Y u̶xtu̶ koonu̶ je̱'e̱ Windzú̶n Jesús ya naaxwiiñ myínu̶ch , ja'aymye̱jtzku̶x ko je̱'e̱ jyugy'ajtu̶ñ yejky mu̶u̶d miich kyu̶xpu̶ ajku̶xy naag'ook naag'ook adaa tzajkaagy y adaa u'ugy naty m'uukku̶xyu̶ñ .
46011027	Y du'unu̶tz wanpú̶nu̶ch pu̶n je̱'e̱ Windzú̶n Jesús chajkaagy kaayu̶ygyu̶xpu̶ñ y pu̶n je̱'e̱ Windzú̶n Jesús y'u'ugy uuku̶ygyu̶xpu̶ñ neby ka'p pyadyiiju̶ñ , je̱'e̱ Windzú̶n Jesús naty je̱'e̱ ñi'kx y je̱'e̱ ñe'pty du'un myu̶duundu̶gooyu̶py ajku̶xy .
46011028	Paadyu̶tz jayu̶jp nidu'ug nidu'ug oktaj okmaaygyu̶x neby mdzu̶naaygyu̶xy mjugy'ajtku̶xyu̶ñ ma je̱'e̱ tzajkaagy naty ka'anu̶ mgaaygyu̶xyu̶ñ y ma je̱'e̱ u'ugy naty ka'anu̶ m'uukku̶xyñu̶ju̶ñ .
46011029	Je̱' ko pu̶n je̱'e̱ tzajkaagy kaaybyu̶ñ y pu̶n je̱'e̱ u'ugy uukpu̶ñ y pu̶nu̶ ka'p jayu̶jp okkweentu̶túñ ko je̱'e̱ Windzú̶n Jesús ñi'kx y ñe'pty je̱' , kyu̶'u̶mdzaachpyu̶ naty je̱'e̱ du'un ñigayu̶u̶by ñi'ugu̶u̶by .
46011030	Y paady miich nimay mbu̶jku̶gu̶xy y mbu̶ma'ayu̶ch ajku̶xy , y nan nije̱' tu̶ y'o'kku̶xnu̶ .
46011031	Ko u̶xyu̶py ku̶'u̶m n'oktaj n'okmaayu̶m ajku̶xy oy yajxón neby ndzu̶naay njugy'ajtu̶mu̶ñ ajku̶xy , ka'p u̶xyu̶py je̱'e̱ Windzú̶n Jesús xychaachtyuunu̶m ajku̶xy ,
46011032	y oy u̶xyu̶py je̱'e̱ Windzú̶n Jesús xyjya'atzaachtuunu̶mbu̶ ajku̶xy , je̱' gyu̶xpu̶ naty je̱'e̱ du'un xychaachtyuunu̶m ajku̶xy neby njajtu̶mu̶chu̶ñ ajku̶xy nmu̶duunu̶mu̶ch je̱'e̱ Dios ajku̶xy y ka'pu̶ kipxy tu̶goydyuum nnú̶kxu̶mu̶ch ajku̶xy mu̶u̶d je̱'e̱ naaxwiiñjya'ay mu̶dyiibu̶ je̱'e̱ Dios ka'p mu̶bu̶jkku̶xyu̶ñ .
46011033	Y du'unu̶tz mu̶gu'uktu̶jk ajku̶xy , ko naty mnaymyujku̶gu̶xy ko je̱'e̱ Windzú̶n Jesús chajkaagy naty mgayaanu̶ ajku̶xy y ko je̱'e̱ Windzú̶n Jesús y'u'ugy naty m'u'ugaanu̶ ajku̶xy , nayjya'ay'e̱jxu̶gu̶x amíñ u̶xyu̶py y ka'p wiindu'ug u̶xtu'ug mgaaydyu̶gu̶u̶y m'uuktu̶gu̶u̶ygyu̶xy .
46011034	Y pu̶nu̶ jii pu̶n yu'o'ogyii , wan kay u'ugy ma je̱'e̱ kyu̶'u̶mju̶u̶n kyu̶'u̶m du̶jku̶ñ , ka'pu̶ je̱'e̱ Dios chaachtyunu̶u̶ju̶ch ko naty du'un oy yajxón ka'ayajkoptu̶gu̶u̶ygyu̶xy neby je̱'e̱ Windzú̶n Jesús chajkaagy kaayu̶chu̶ñ ajku̶xy y neby je̱'e̱ y'u'ugy uuku̶yu̶chu̶ñ ajku̶xy ma ñaymyujku̶gu̶xyu̶ñ . Y je̱'e̱ wiingpu̶ ayuuk jim u̶u̶ch je̱'e̱ nyaj'oyu̶'u̶wu̶ch ma miich ajku̶xyu̶ñ ko u̶u̶ch naty jim nnu̶kxy nu̶kxy ngu'ijxku̶xy nmu̶gápxku̶xy .
46012001	“ Mu̶gu'uktu̶jk , ndzojkypyu̶ch ko miich we̱e̱nu̶ mnejwu̶u̶ygyu̶xu̶ch je̱'e̱ may'ajt je̱'e̱ mu̶dyiibu̶ je̱'e̱ Dios y'Espíritu yejkypyu̶ñ .
46012002	Miich mnejwu̶u̶ygyu̶xypy ko najty je̱'e̱ ayuuk tu̶y'ajt ka'p mmu̶bu̶jkku̶xyñu̶ , du'un najty myajpaatku̶xy neby wiindzpu̶ju̶ñ mwindzu̶gu̶u̶ygyu̶xy je̱'e̱ uumbu̶ tzaadzéch kepychech najty ajku̶xy .
46012003	Paady ndzojkypyu̶ch jada'achám mnejwu̶u̶ygyu̶xu̶ch ko ka'p du'un mu̶baad pu̶n myu̶na'añ : “ ¡ Ju̶bu̶kja'ay yu̶'u̶ Jesús ! ” pu̶nu̶ je̱'e̱ Dios y'Espíritu myu̶k'ajt naty yajkápxu̶p . Y nan ka'p du'un mu̶baad pu̶n myu̶na'añ : “ ¡ Jesús je̱' je̱'e̱ Windzú̶n ! ” pu̶nu̶ ka'p je̱'e̱ Dios y'Espíritu myu̶k'ajt naty yajkápxu̶p .
46012004	Je̱'e̱ tu'ugpu̶ ja'ay mu̶baad je̱'e̱ may'ajt ka'anaagnáx mu̶daty , je̱'e̱ mu̶dyiibu̶ je̱'e̱ Dios y'Espíritu yejkypyu̶ñ , peru̶ tu'ug je̱'e̱ Dios y'Espíritu je'eyu̶ je̱'e̱ mu̶dyiibu̶ je̱'e̱ yejkypyu̶ñ .
46012005	Mayñax je̱'e̱ tuung jii neby je̱'e̱ Dios mu̶baad yajmu̶dúñu̶ñ , peru̶ tu'kpajk je̱'e̱ Windzú̶n Jesús je'eyu̶ je̱'e̱ mu̶dyiibu̶ du'un ku̶xyu̶ xyajni'ipu̶jku̶mbu̶ñ ajku̶xy .
46012006	Y mayñax je̱'e̱ Dios mu̶k'ajt xymyooyu̶m ajku̶xy neby mu̶baad nduunu̶mu̶ñ ajku̶xy , peru̶ tu'kpajk je̱'e̱ Dios je'eyu̶ je̱'e̱ mu̶dyiibu̶ ku̶'u̶m ku̶xyu̶ tuumbu̶ñ .
46012007	Dios yajni'igu̶xu̶'kypy je̱' ma je̱'e̱ mu̶bu̶jkpu̶du̶jk nidu'ug nidu'ugu̶ñ ko je̱'e̱ Dios y'Espíritu naty mu̶dajtu̶yu̶ ajku̶xy , neby je̱'e̱ y'oy'ajtu̶ñ du'un nigu̶xyu̶ paatku̶xu̶chu̶ñ .
46012008	Espíritu Santo kyu̶xpu̶ , Dios tu̶ je̱'e̱ ja'ay nije̱' mo'oy neby kyápxku̶x myu̶dyaakku̶xu̶ch mu̶u̶d je̱'e̱ wiju̶ñ ke̱ju̶ñ ; y nije̱' tu̶ mooygyu̶xy neby je̱'e̱ tzipjatypyu̶ u̶xpu̶jku̶ñ kápxku̶x mu̶dyaakku̶xu̶chu̶ñ , peru̶ tu'kpajk je̱'e̱ Dios y'Espíritu je'eyu̶ je̱'e̱ mu̶dyiibu̶ adaa du'un ku̶xyu̶ ye̱jkpu̶ñ .
46012009	Nije̱' je̱'e̱ Dios y'Espíritu mu̶bu̶jku̶ñ myooyu̶gu̶xy , peru̶ tu'kpajk je̱'e̱ Dios y'Espíritu je'eyu̶ je̱'e̱ mu̶dyiibu̶ adaa du'un ku̶xyu̶ ye̱jkpu̶ñ , y nije̱' je̱'e̱ may'ajt myooyu̶gu̶xy neby je̱'e̱ pa'amja'aydyu̶jk yajtzookku̶xu̶chu̶ñ .
46012010	Nije̱' je̱'e̱ mu̶k'ajtu̶ñ tu̶ yajmooygyu̶xy neby je̱'e̱ mu̶jwinma'añ tuungu̶xu̶chu̶ñ , y nije̱' neby je̱'e̱ Dios y'ayuuk tyu̶y'ajt najtzkapxu̶u̶yu̶chu̶ñ ajku̶xy . Nije̱' je̱'e̱ Dios wij'ajtu̶ñ tu̶ myooyu̶gu̶xy neby je̱'e̱ tu'uda'akypyu̶ Espíritu u̶xkajpku̶xu̶chu̶ñ y neby je̱'e̱ ka'pu̶ tu'uda'akypyu̶ espíritu u̶xkajpku̶xu̶chu̶ñ , y nije̱' je̱'e̱ wij'ajtu̶ñ tu̶ myooyu̶gu̶xy neby je̱'e̱ wiingpu̶ ayuuk kápxku̶xu̶chu̶ñ ; y nan nije̱' je̱'e̱ wij'ajtu̶ñ tu̶ myooyu̶gu̶xy neby je̱'e̱ wiingpu̶ ayuuk kapxtu̶u̶gu̶xu̶chu̶ñ tii je̱'e̱ wiingpu̶ ayuuk naty du'un tyijpyu̶ñ .
46012011	Peru̶ ku̶xyu̶ adaa je̱'e̱ tu'ugpu̶ Dios y'Espíritu adaa du'un ku̶xyu̶ ku̶'u̶m tuumb , mo'oy je̱'e̱ ja'ay nidu'ug nidu'ug neby je̱'e̱ tzokyu̶ñ .
46012012	Je̱'e̱ ja'ay ñi'kx , oy je̱'e̱ waay pajk may ja'amu̶u̶du̶ch je̱'e̱ mu̶dyiibu̶ yu'kxpu̶ñ , tu'ug je̱'e̱ ni'kx kopt je'eyu̶ . Nandu'un je̱'e̱ Cristo nandu'un .
46012013	Y nandu'un u̶u̶ch nigu̶xyu̶ ajtu̶m ajku̶xy oypyú̶nu̶ch judío ja'ay o ka'pu̶ jyudíoja'ayu̶ch , ni'idookypyu̶ja'ay o awa'adztuumbu̶ ja'ay ajku̶xy , tu̶ nnu̶u̶be̱jtu̶m ajku̶xy neby tu'ugyu̶ nyajpaatu̶mu̶chu̶ñ ajku̶xy mu̶u̶d je̱'e̱ tu'ugpu̶ Espíritu Santo kyu̶xpu̶ ; y nigu̶xyu̶ je̱'e̱ tu'ugpu̶ Espíritu tu̶ xyaj'adu̶gu̶u̶y xyajjoottu̶gu̶u̶yu̶m ajku̶xy .
46012014	Je̱'e̱ tu'ugpu̶ ni'kx kopt mayñax waay pajk je̱'e̱ mu̶u̶du̶ch je̱'e̱ mu̶dyiibu̶ yu'kxpu̶ñ y ka'p tyu'kpajku̶ch .
46012015	Ko je̱'e̱ teky du'un y'okmu̶na'anu̶ch : “ Je̱' ko ka'p u̶u̶ch ngu̶'u̶ju̶ch , ka'p u̶u̶ch nyajpaady ma je̱'e̱ ni'kx koptu̶ñ ” , ka'p je̱'e̱ ni'kx kopt paady puwa'adzu̶ch y kya'a'okyajpaadnu̶ch tu'ugyu̶ .
46012016	Y ko je̱'e̱ tadzak du'un y'okmu̶na'anu̶ch : “ Je̱' ko ka'p u̶u̶ch nwiinu̶ch , ka'p u̶u̶ch nyajpaady ma je̱'e̱ ni'kx koptu̶ñ ” , ka'p je̱'e̱ ni'kx kopt paady puwa'adzu̶ch , y kya'a'okyajpaadnu̶ch tu'ugyu̶ .
46012017	Ko u̶xyu̶py je̱'e̱ ni'kx kopt ku̶xyu̶ y'okwiinu̶ch , ka'p u̶xyu̶py nmu̶doowu̶m . Y ko u̶xyu̶py je̱'e̱ ni'kx kopt ku̶xyu̶ y'oktadzáku̶ch , ka'p u̶xyu̶py tii nxúku̶mu̶ .
46012018	Peru̶ Dios ñibu̶daagu̶u̶y je̱'e̱ ku̶'u̶ teky y je̱'e̱ wiin awak nidu'ugjáty nidu'ugjáty ma je̱'e̱ ni'kx kopt neby pyadyiiju̶ñ y neby najty tzokyu̶ñ .
46012019	Ko u̶xyu̶py n'ok'agu̶pajku̶ch ajtu̶m ajku̶xy , ka'p u̶xyu̶py je̱'e̱ ni'kx kopt .
46012020	Je̱'e̱ju̶tz tu̶y'ajt , oy je̱'e̱ waay pajk jya'amáyu̶ch , peru̶ je̱'e̱ ni'kx kopt tu'ug je̱'e̱ je'eyu̶ .
46012021	Je̱'e̱ wiin ka'p je̱'e̱ ku̶'u̶ mu̶baad nu̶ma'ay : “ Ka'p miich nyajmayjáty ” ; ni je̱'e̱ ku'ubajk je̱'e̱ teky mu̶baad ka'anu̶ma'ay : “ Ka'p miich nyajmayjyajtku̶xy . ”
46012022	Ku̶xyu̶ je̱'e̱ mu̶dyiibu̶ du'un ku̶'u̶xu̶'kp ma je̱'e̱ ni'kx kopt neby ka'pu̶ tyuñu̶ñ , je̱' ni'igyu̶ mu̶k tuumb .
46012023	Y je̱'e̱ ni'kx kopt mu̶dyiibu̶ we̱e̱nu̶ yajtzojkpu̶ñ , je̱' ni'igyu̶ oy nigweentu̶ nyojxu̶mby nbu̶jku̶mby . Y je̱'e̱ ni'kx kopt mu̶dyiibu̶ ka'p jyaty kyu̶xu̶'u̶gyu̶ñ , je̱' ni'igyu̶ nyu'tzu̶mby n'amé̱ttu̶mby neby oy yajxón kyu̶xu̶'u̶gu̶chu̶ñ ,
46012024	y ka'p jyaty paadyii nyu'tz n'amé̱ttu̶mu̶ch je̱'e̱ ni'kx kopt je̱'e̱ mu̶dyiibu̶ je̱'e̱ wit tukxy ka'p jatyyajmayjyátyu̶ñ . Dios ñibu̶daagu̶u̶y je̱'e̱ ni'kx kopt oy yajxón neby je̱'e̱ mu̶dyiibu̶ we̱nnu̶ yajtzojkpu̶ñ ni'igyu̶ oy yajxón nigweentu̶ nyu'tz n'amé̱ttu̶mu̶chu̶ñ ,
46012025	ka'pu̶ abu̶kyjyaty y'ijtku̶xu̶ch je̱'e̱ mu̶dyiibu̶ yu'kxp ma je̱'e̱ ni'kx koptu̶ñ , wan du'un nigu̶xyu̶ naybyube̱jtu̶gu̶xu̶ch amíñ u̶xyu̶py ma je̱'e̱ ni'kx koptu̶ñ .
46012026	Ko je̱'e̱ ni'kx kopt we̱e̱nu̶ chu̶chu̶'u̶y , ku̶xyu̶ je̱'e̱ ni'kx kopt nandu'un pyu̶jkta'ay y pu̶nu̶ yajku'umaaby je̱'e̱ ni'kx kopt tu'uk'ít je'eyu̶ , ku̶xyu̶ je̱'e̱ ni'kx kopt nandu'un xyonda'agy .
46012027	Miich ajku̶xy , je̱'e̱ Cristo miich xyñi'kx'ajtku̶xp , y du'un miich nidu'ug nidu'ug myajpaatku̶xy ma je̱'e̱ Cristo ñi'kx neby je̱'e̱ ku̶'u̶ tekyu̶ñ .
46012028	Dios yajni'ipu̶jk je̱'e̱ mu̶bu̶jkpu̶du̶jk nidu'ug nidu'ug tii tyuungu̶xu̶byu̶ñ . Timyjyayu̶jp yajni'ipu̶jky ko y'apóstol'ajtku̶xu̶ch ; mu̶me̱tzk ko y'ayuuknajtzkapxu̶u̶ygyu̶xu̶ch , mu̶du̶gu̶u̶g ko yaj'u̶xpu̶jkku̶xu̶ch , y mu̶'it je̱'e̱ mu̶dyiibu̶ je̱'e̱ mu̶jwinma'añ tuungu̶xu̶bu̶ñ , y naagu̶ñ je̱'e̱ mu̶dyiibu̶ je̱'e̱ pa'amja'ay yajtzookku̶xu̶bu̶ñ , o je̱'e̱ mu̶dyiibu̶ pube̱jtku̶xu̶bu̶ñ , o je̱'e̱ mu̶dyiibu̶ ane̱'e̱mgu̶xu̶bu̶ñ , o je̱'e̱ mu̶dyiibu̶ je̱'e̱ wiingpu̶ ayuuk kápxku̶xu̶bu̶ñ .
46012029	Ka'p je̱'e̱ nigu̶xyu̶ y'apóstol'ajtku̶xy , nan ka'p nigu̶xyu̶ y'ayuuknajtzkapxu̶u̶ybyu̶du̶jku̶ch ajku̶xy , nan ka'p je̱'e̱ mu̶jwinma'añ nigu̶xyu̶ tuungu̶xy ,
46012030	nan ka'p je̱'e̱ mu̶k'ajt nigu̶xyu̶ mu̶dajtku̶xy neby je̱'e̱ pa'amja'ay yajtzookku̶xu̶chu̶ñ . Nan ka'p nigu̶xyu̶ jajtku̶xy neby je̱'e̱ wiingpu̶ ayuuk kápxku̶xu̶chu̶ñ , nan ka'p nigu̶xyu̶ jajtku̶xy neby je̱'e̱ wiingpu̶ ayuuk kapxtu̶u̶gu̶xu̶chu̶ñ tii je̱'e̱ wiingpu̶ ayuuk naty du'un tyijpyu̶ñ .
46012031	Miich mu̶joottu̶gooygyu̶x je̱'e̱ oybyu̶ may'ajt je̱'e̱ mu̶dyiibu̶ je̱'e̱ Dios ñi'iyejkypyu̶ñ . Y u̶u̶ch miich je̱'e̱ jak'oybyu̶ nu̶u̶ tu'u nyajni'ixu̶'u̶wu̶py ajku̶xy .
46013001	Pu̶nu̶ ngápxypyu̶ch je̱'e̱ naaxwiiñjya'ay ayuuk ka'anaag y je̱'e̱ ángelestu̶jk ayuuk ajku̶xy , peru̶ pu̶nu̶ ka'p u̶u̶ch je̱'e̱ nmu̶gu'ugtu̶jk ndzoky nju̶wu̶'u̶y , du'un u̶u̶ch naty neby je̱'e̱ pujxk mu̶dyiibu̶ nigoo jaywyaandzu̶u̶by o neby je̱'e̱ platillo mu̶dyiibu̶ nigoo janch ne̱'e̱mbu̶ñ .
46013002	Y pu̶nu̶ najtzkapxu̶u̶yu̶byu̶ch je̱'e̱ Dios y'ayuuk tyu̶y'ajt , y pu̶nu̶ nwinju̶wu̶u̶ybyu̶ch tii miimb ku̶daakp mu̶dyiibu̶ ka'p pu̶n ixyñu̶ nejwu̶'u̶yñu̶ , y pu̶nu̶ njajtypyu̶ch je̱'e̱ u̶xpu̶jku̶ñ ku̶xyu̶ , y nmu̶dátyu̶ch je̱'e̱ mu̶bu̶jku̶ñ neby u̶u̶ch je̱'e̱ kopt nyajyu'kxu̶chu̶ñ , peru̶ pu̶nu̶ ka'p u̶u̶ch je̱'e̱ nmu̶gu'ugtu̶jk ndzoky nju̶wu̶'u̶y , ka'p u̶u̶ch maa ndzobaady .
46013003	Y pu̶nu̶ nyajwa'kxypyu̶ch ku̶xyu̶ tijaty u̶u̶ch nmu̶dajtypyu̶ñ ma je̱'e̱ ayoobu̶du̶jk ajku̶xyu̶ñ , y pu̶nu̶ nyejkypyu̶ch je̱'e̱ ngu̶'u̶mni'kx ko yajni'ino'ogu̶ch , peru̶ pu̶nu̶ ka'p u̶u̶ch je̱'e̱ nmu̶gu'ugtu̶jk ndzoky nju̶wu̶'u̶y , ni maa u̶u̶ch je̱'e̱ du'un xykya'atuunu̶ch .
46013004	Ko naty je̱'e̱ nmu̶gu'ugtu̶jk ndzojk nju̶wu̶u̶yu̶m ajku̶xy , nmu̶me̱kxtujku̶mu̶py je̱'e̱ ajku̶xy ; n'oyjya'ay'ajtu̶mu̶ch ajku̶xy ; ka'p tii nga'ayajmu̶'oy'ijxu̶mu̶ch ajku̶xy , ni nga'anaygyu'umaayu̶mu̶ch ajku̶xy , ni mu̶j ku̶xp nga'anayjyu̶wu̶u̶yu̶mu̶ch ajku̶xy ,
46013005	ni nga'aju̶bu̶kja'ay'ajtu̶mu̶ch ajku̶xy , ni nga'awinduk'ajtu̶mu̶ch ajku̶xy , ka'p nwinjootma'ad'ajtu̶mu̶ch ajku̶xy y ni nga'atzipyaj'ijtu̶mu̶ch ajku̶xy ;
46013006	ka'p nxondaaku̶mu̶ch ajku̶xy ko naty je̱'e̱ nmu̶gu'ug ka'p tu̶y tu'uda'agy jya'ay'ajtku̶xy , mu̶'it nxondaaku̶mu̶ch ajku̶xy ko naty je̱'e̱ ayuuk tu̶y'ajt tu̶y tu'uda'agy kuydyuungu̶xy .
46013007	Ndzojk nju̶wu̶u̶yu̶mu̶ch je̱'e̱ nmu̶gu'ugtu̶jk , nmu̶najx ngu'ubu̶jku̶mu̶py ku̶xyu̶ ajku̶xy , nmu̶bu̶jku̶mu̶ch ku̶xyu̶ ajku̶xy , n'a'ijx nju̶jp'ijxu̶mu̶ch ku̶xyu̶ ajku̶xy , nmu̶me̱kxtujku̶mu̶ch ku̶xyu̶ ajku̶xy .
46013008	Je̱'e̱ naychojk nayjyu̶wu̶u̶yu̶ñ nimu̶naaxu̶u̶ je̱'e̱ kya'akú̶x kya'atu̶góyu̶ch . Pyaadu̶py je̱'e̱ xu̶u̶ tiempo mu̶naa , mu̶naa je̱'e̱ ja'ay Dios y'ayuuk tyu̶y'ajt ka'p oknajtzkapxu̶u̶ygyu̶xnu̶chu̶ñ , y ka'p je̱'e̱ wiingpu̶ ayuuk okkápxku̶xnu̶ch , ni je̱'e̱ u̶xpu̶jk'ajtu̶ñ naty kya'a'ok'yajtzojknu̶ .
46013009	Je̱' ko ka'p je̱'e̱ u̶xpu̶jk'ajtu̶ñ kya'pxyu̶ch je̱'e̱ mu̶dyiibu̶ nja'amu̶dajtu̶mbyu̶ñ ajku̶xy y nan ka'p je̱'e̱ ayuuknajtzkapxu̶'u̶yiibu̶ kya'pxyu̶ch je̱'e̱ mu̶dyiibu̶ nja'amu̶dajtu̶mbyu̶ñ ajku̶xy ,
46013010	y ku'udu̶góyu̶p adayaaba u̶xpu̶jk'ajtu̶ñ mu̶naa ko naty je̱'e̱ u̶xpu̶jk'ajtu̶ñ ka'pxy nmu̶dajtu̶nu̶ ajku̶xy .
46013011	Ko u̶u̶ch najty nbi'k'ana'k'áty , du'un u̶u̶ch najty ngapxy nmu̶dya'agy , ndajy nmay y nja'ay'áty neby je̱'e̱ pi'k'ana'ku̶ñ , peru̶ ko u̶u̶ch tu̶ nmu̶j'ana'ku̶u̶yñu̶ , tu̶ u̶u̶ch je̱'e̱ pi'k'ana'k winma'añ n'u̶xmajtznu̶ .
46013012	Jada'achám ka'p je̱'e̱ Dios oy yajxón n'ixy'ajtu̶m ajku̶xy , jaam keech jada'achám n'ijxu̶m ajku̶xy , du'un neby je̱'e̱ ijxk woogy keechpyu̶ju̶ñ ; peru̶ pyaadu̶py je̱'e̱ xu̶u̶ tiempo mu̶naa je̱'e̱ Jesús wiinu̶ ju̶jpu̶ n'ijxu̶mu̶ch ajku̶xy neby je̱' kyu̶xu̶'u̶gyu̶ñ . U̶u̶ch je̱'e̱ n'u̶xpu̶jk'ajtu̶ñ ka'p je̱'e̱ jada'achám kya'pxyu̶ch , peru̶ pyaadu̶py je̱'e̱ xu̶u̶ tiempo mu̶naa u̶u̶ch je̱'e̱ n'u̶xpu̶jku̶ñ ku̶xyu̶ kya'pxnu̶chu̶ñ , nwinju̶wu̶u̶ydya'awu̶byu̶ch neby je̱'e̱ Dios u̶xpu̶jku̶ñ mu̶u̶du̶chu̶ñ , du'un neby je̱'e̱ Dios nejwu̶ydya'ayu̶ñ neby u̶u̶ch je̱'e̱ u̶xpu̶jku̶ñ u̶u̶ch nmu̶u̶du̶chu̶ñ .
46013013	Tu̶gu̶u̶g je̱' je̱'e̱ mu̶dyiibu̶ nduundu̶u̶wu̶mu̶py ajku̶xy : nmu̶bu̶jku̶yu̶ch je̱'e̱ Dios y'ayuuk tyu̶y'ajt ajtu̶m ajku̶xy , nju̶jp'ijxu̶mu̶ch je̱'e̱ oy'ajtu̶ñ wiinu̶u̶xu̶u̶bu̶ ajku̶xy y naychojk nayjyu̶wu̶u̶yu̶mu̶ch ajku̶xy ; peru̶ je̱'e̱ tu̶gu̶u̶gpu̶ , je̱'e̱ mu̶dyiibu̶ ni'igyu̶ mu̶j tzobaatpu̶ñ , je̱' je̱'e̱ ko naychojk nayjyu̶wu̶u̶yu̶mu̶ch ajku̶xy .
46014001	Mu̶joottu̶gooygyu̶x neby mnaychojk mnayjyu̶wu̶u̶yu̶gu̶xu̶chu̶ñ , y nandu'un adzojkku̶x je̱'e̱ may'ajt je̱'e̱ mu̶dyiibu̶ je̱'e̱ Dios ñi'iyejkypyu̶ñ Espíritu Santo kyu̶xpu̶ , je̱' ni'igyu̶ adzojkku̶x je̱'e̱ Dios y'ayuuk tyu̶y'ajt najtzkapxu̶'u̶wu̶u̶ .
46014002	Je̱'e̱ ja'ay mu̶dyiibu̶ je̱'e̱ wiingpu̶ ayuuk kapxpu̶ñ , je̱'e̱ Dios naty je̱'e̱ myu̶gapxypy y ka'p jya'ayu̶ch . Je̱' ko ka'p je̱'e̱ y'ayuuk ni pu̶n wyinju̶wu̶u̶yu̶xu̶ . Je̱'e̱ mu̶dyiibu̶ kyapxypyu̶ñ je̱'e̱ ayuuk je̱' mu̶dyiibu̶ je̱'e̱ Espíritu Santo mooyu̶bu̶ñ , peru̶ ka'p je̱'e̱ ni pu̶n nejwu̶'u̶y tii du'un tyijpy ñigapxypyu̶ñ ayu'uch amechu̶ .
46014003	Peru̶ je̱'e̱ mu̶dyiibu̶ je̱'e̱ Dios y'ayuuk tyu̶y'ajt najtzkapxu̶u̶ybyu̶ñ , pyubejtypy je̱'e̱ myu̶gu'ug du'un neby je̱'e̱ myu̶bu̶jku̶ñ du'un jyakyé̱kku̶xu̶chu̶ñ , y neby du'un yajku'ubu̶jkku̶xu̶chu̶ñ y jootmu̶kmooygyu̶xu̶chu̶ñ .
46014004	Je̱'e̱ mu̶dyiibu̶ je̱'e̱ wiingpu̶ ayuuk kapxpu̶ñ , ku̶'u̶m je̱'e̱ myu̶bu̶jku̶ñ jyak'yeegy ; peru̶ je̱'e̱ mu̶dyiibu̶ je̱'e̱ Dios y'ayuuk tyu̶y'ajt najtzkapxu̶u̶ybyu̶ñ , jyak'yaj'yé̱ku̶py je̱'e̱ mu̶bu̶jkpu̶du̶jk myu̶bu̶jku̶ñ ajku̶xy .
46014005	U̶u̶ch nja'atzojkypyu̶ch ko u̶xyu̶py miich je̱'e̱ wiingpu̶ ayuuk nigu̶xyu̶ mgápxku̶xy ; peru̶ ni'igu̶ oy ko je̱'e̱ Dios y'ayuuk tyu̶y'ajt mnajtzkapxu̶u̶yu̶ch ajku̶xy , adaa ni'igyu̶ oy ni'igu̶ ka'p ko je̱'e̱ wiingpu̶ ayuuk mgápxku̶xu̶ch , nan oy it adaa nandu'un mu̶'it ko naty jii , pu̶n kapxtu̶wu̶bu̶ñ neby du'un wyimbu̶dzu̶myu̶ñ , neby je̱'e̱ mu̶bu̶jkpu̶du̶jk myu̶bu̶jku̶ñ du'un jyakyé̱kku̶xu̶chu̶ñ .
46014006	Paady mu̶gu'uktu̶jk , ka'p du'un ni tii pube̱jtu̶ñ mbaatku̶xu̶ch ko nu̶kxy n'okku'ijxku̶xy y n'okmu̶gápxku̶xu̶ch mu̶u̶d je̱'e̱ wiingpu̶ ayuuk ma jya'apadyii nyajmu̶dmu̶dyaakku̶xu̶ch neby je̱'e̱ Dios y'ayuuk tyu̶y'ajt tu̶ xyajnejwu̶u̶yu̶mu̶ñ ajku̶xy , o je̱'e̱ tu̶y'ajtpu̶ u̶xpu̶jk'ajtu̶ñ , o ma jya'apadyii nnajtzkapxu̶u̶yu̶chu̶ch je̱'e̱ Dios y'ayuuk tyu̶y'ajt ma miich ajku̶xyu̶ñ , o je̱'e̱ u̶xpu̶jku̶ñ nije̱' .
46014007	Pu̶nu̶ ka'p je̱'e̱ xuuxk je̱'e̱ mu̶dyiibu̶ je̱'e̱ ja'ay yajxuuxypy yajkooby tu̶gachjyaty myu̶na'añ , du'un neby je̱'e̱ tzajpkepyxuuxk o je̱'e̱ arpu̶ , ka'p u̶xyu̶py je̱'e̱ yajmu̶dogugu̶'u̶y mu̶dyiibu̶ tzajpkepyxuuxk o mu̶dyiibu̶ arpu̶ .
46014008	Y pu̶nu̶ ka'p je̱'e̱ trompeta oy xyu'uxy ma je̱'e̱ tzip tyuna'añyii jyada'añyii , ka'p ni pu̶n ñayñi'ixu̶'u̶wu̶u̶ju̶ch chiptúnu̶ch .
46014009	Nandu'un jyaty ma miich ajku̶xyu̶ñ : pu̶nu̶ ka'p je̱'e̱ ayuuk mgápxku̶xy je̱'e̱ mu̶dyiibu̶ yajwinju̶wu̶'u̶wu̶bu̶ñ , ¿ neby je̱'e̱ du'un yajnejwu̶'u̶wu̶ch je̱'e̱ mu̶dyiibu̶ du'un mja'akápxypy mja'amu̶dyaakku̶xypyu̶ñ ? ¡ Mbojkápxp mbojmu̶dyaakp naty du'un nigoo ajku̶xy !
46014010	Jaanch je̱' ko je̱'e̱ ayuuk ya naaxwiiñ may yajpaady tu̶gachjyaty , y nan jaanch je̱'e̱ ku̶xyu̶ yajwinju̶wu̶'u̶y pu̶njaty je̱'e̱ du'umbu̶ ayuuk kápxku̶xpu̶ñ .
46014011	Peru̶ pu̶nu̶ ka'p u̶u̶ch je̱'e̱ du'umbu̶ ayuuk nwinju̶wu̶'u̶y neby du'un wyimbu̶dzu̶myu̶ñ , jaybyokxyjya'ayu̶ch naty ma je̱'e̱ mu̶dyiibu̶ u̶u̶ch naty xymyu̶gapxpu̶ñ , y je̱' jaybyokxyjya'ay je̱'e̱ naty ma u̶u̶chu̶ñ .
46014012	Paady , neby je̱'e̱ may'ajt m'adzojkku̶xyu̶ñ je̱'e̱ mu̶dyiibu̶ je̱'e̱ Dios ñi'iyejkypyu̶ñ Espíritu Santo kyu̶xpu̶ , mu̶joottu̶gooygyu̶x neby mu̶j may mmu̶dajtku̶xu̶chu̶ñ je̱'e̱ mu̶dyiibu̶ je̱'e̱ mu̶bu̶jkpu̶du̶jk myu̶bu̶jku̶ñ jak'yaj'yé̱kku̶xu̶bu̶ñ ajku̶xy .
46014013	Paady , pu̶n je̱'e̱ wiingpu̶ ayuuk kapxpu̶ñ , mu̶bu̶jktzoogu̶x je̱'e̱ Dios wan je̱'e̱ mu̶k'ajtu̶ñ xymyooygyu̶xu̶ch neby nandu'un mgapxtu̶u̶gu̶xu̶chu̶ñ .
46014014	Pu̶nu̶ u̶u̶ch je̱'e̱ Dios nmu̶bu̶jktzooby mu̶u̶d je̱'e̱ wiingpu̶ ayuuk , tu̶y'ajt ko u̶u̶ch je̱'e̱ Dios nmu̶bu̶jktzóy mu̶u̶d u̶u̶ch je̱'e̱ njoot nju̶wu̶'u̶ñ , peru̶ ka'p u̶u̶ch je̱'e̱ nwinju̶wu̶'u̶y tii u̶u̶ch du'un ngapxypyu̶ñ .
46014015	¿ Y tii u̶u̶ch mu̶baad nduñ ? Pues nmu̶bu̶jktzówu̶byu̶ch je̱'e̱ Dios mu̶u̶d u̶u̶ch je̱'e̱ njoot nju̶wu̶'u̶ñ , peru̶ nan mu̶u̶d u̶u̶ch je̱'e̱ njoot nwinma'añ nandu'un . Nwin'u̶w nwinya'axu̶byu̶ch je̱'e̱ Dios mu̶u̶d u̶u̶ch je̱'e̱ njoot nju̶wu̶'u̶ñ , peru̶ nan mu̶u̶d u̶u̶ch je̱'e̱ njoot nwinma'añ nandu'un .
46014016	Pu̶nu̶ mgu'umaaby m'o'owu̶dajtypy je̱'e̱ Dios miich je'eyu̶du̶'ajty mu̶u̶d je̱'e̱ mjoot mju̶wu̶'u̶ñ , y je̱'e̱ mu̶dyiibu̶ amdo'ijtpu̶ñ ka'p je̱'e̱ ayuuk winju̶wu̶'u̶wu̶ch , ka'p je̱'e̱ Dioskujuuyu̶p mu̶baad yeky mu̶u̶d miich , je̱' ko ka'p je̱'e̱ winju̶wu̶'u̶wu̶ch neby naty mja'amu̶na'añu̶ñ .
46014017	Oy je̱'e̱ Dioskujuuyu̶p naty oy yajxón tu̶ mja'ayéky , peru̶ ka'p je̱'e̱ tii pube̱jtu̶ñ paadu̶ch je̱'e̱ mu̶dyiibu̶ je̱'e̱ ayuuk naty ka'awinju̶wu̶u̶ybyu̶ñ je̱'e̱ mu̶dyiibu̶ je̱'e̱ myu̶bu̶jku̶ñ jak'yaj'yé̱kku̶xu̶bu̶ñ .
46014018	Nyejkypyu̶ch je̱'e̱ Dioskujuuyu̶p ma je̱'e̱ Diosu̶ñ je̱' ko u̶u̶ch je̱'e̱ wiingpu̶ ayuuk ni'igyu̶ may ngapxypy ni'igu̶ ka'p miich nigu̶xyu̶ ajku̶xyñu̶ba .
46014019	Peru̶ ma je̱'e̱ mu̶bu̶jkpu̶du̶jk ajku̶xyu̶ñ ni'igu̶ oy ko u̶u̶ch je̱'e̱ ayuuk mu̶gooxk ngápxu̶ch je̱'e̱ mu̶dyiibu̶ yajwinju̶wu̶u̶ybyu̶ñ , neby u̶u̶ch je̱'e̱ wiingpu̶ ja'ay nyaj'u̶xpu̶jkku̶xu̶chu̶ñ , ni'igu̶ ka'p ko u̶u̶ch je̱'e̱ wiingpu̶ ayuuk majk mil ngápxu̶ch , je̱'e̱ mu̶dyiibu̶ ka'p pu̶n winju̶wu̶'u̶yu̶ñ .
46014020	“ Mu̶gu'uktu̶jk , ka'p je̱'e̱ winma'añ du'un mmu̶dajtku̶xy neby je̱'e̱ pi'k'ana'ktu̶jk ajku̶xyu̶ñ . Du'un naybyu̶daaku̶gu̶x neby je̱'e̱ pi'k'ana'ktu̶jk je̱'e̱ mu̶dyiibu̶ je̱'e̱ ju̶bu̶kpu̶ ka'p nejwu̶u̶ygyu̶xyu̶ñ , peru̶ ja'ay'ajtku̶x du'un neby je̱'e̱ mu̶j'ana'ktu̶jk jya'ay'ajtku̶xyu̶ñ , je̱'e̱ mu̶dyiibu̶ je̱'e̱ jyoot wyinma'añ tu̶ kya'pxku̶xnu̶ju̶ñ .
46014021	Ma je̱'e̱ Dios y'ane̱'e̱mu̶ñ nakyu̶ñ du'un jiiby kyuja'ayu̶ch : “ Nmu̶gapxe̱e̱mbyu̶ch je̱'e̱ Israel ja'ay mu̶u̶d je̱'e̱ wiingpu̶ ayuuk , y nmu̶gapxe̱e̱mbyu̶ch mu̶u̶d je̱'e̱ wiingpu̶ ja'ay mu̶dyiibu̶ wiing naax wiing kajpt tzóngu̶xpu̶ñ wan u̶u̶ch je̱'e̱ n'ayuuk ndu̶y'ajt xyajnajxu̶ch ajku̶xy ma je̱' ajku̶xyu̶ñ , peru̶ ni du'un u̶u̶ch je̱'e̱ n'ayuuk ndu̶y'ajt xykya'akweentu̶tuunu̶ch ajku̶xy , du'un je̱'e̱ Windzú̶n Dios myu̶na'añ . ”
46014022	Y du'unu̶tz ko je̱'e̱ wiingpu̶ ayuuk ngápxu̶mu̶ch ajku̶xy , je̱' ijxpe̱jt'ajtp ma je̱'e̱ mu̶dyiibu̶ je̱'e̱ ayuuk tu̶y'ajt ka'p mu̶bu̶jkku̶xyu̶ñ , y ka'p jyímu̶ch ma je̱'e̱ mu̶bu̶jkpu̶du̶jk ajku̶xyu̶ñ . Peru̶ je̱'e̱ Dios y'ayuuk tyu̶y'ajt naty nnajtzkapxu̶u̶yu̶ ajtu̶m ajku̶xy , je̱' ijxpe̱jt'ajtp ma je̱'e̱ mu̶bu̶jkpu̶du̶jku̶ñ , y ka'p jyímu̶ch ma je̱'e̱ mu̶dyiibu̶ je̱'e̱ Dios y'ayuuk tyu̶y'ajt ka'p mu̶bu̶jkku̶xyu̶ñ .
46014023	Y ko je̱'e̱ mu̶bu̶jkpu̶du̶jk naty nigu̶xyu̶ ñayyo'oymyujku̶gu̶xy , y pu̶nu̶ nigu̶xyu̶ je̱'e̱ wiingpu̶ ayuuk naty kápxku̶xy , y ko je̱'e̱ ja'ay tu'ug tyu̶gu̶'u̶wu̶ch amdo'ijtpu̶ nigoo ma je̱' ajku̶xyu̶ñ o je̱'e̱ mu̶dyiibu̶ je̱'e̱ ayuuk tu̶y'ajt ka'p mu̶bu̶kyu̶ñ , chi du'un myu̶na'anu̶ch ko miich tu̶ mlooku̶ju̶u̶ygyu̶xnu̶ .
46014024	Peru̶ ko naty je̱'e̱ Dios y'ayuuk tyu̶y'ajt nigu̶xyu̶ najtzkapxu̶u̶yu̶ ajku̶xy , y tyu̶gu̶'u̶wu̶ch je̱'e̱ ja'ay tu'ug ma je̱' ajku̶xyu̶ñ je̱'e̱ mu̶dyiibu̶ je̱'e̱ ayuuk tu̶y'ajt ka'p mu̶bu̶kyu̶ñ , o je̱'e̱ amdo'ijtpu̶ nigoo , kyu'ubú̶gu̶py je̱'e̱ pyoky kyu̶dyeey , y je̱' ku̶'u̶m nayjyu̶wu̶'u̶wu̶u̶ju̶p ko du'un ka'p y'óyu̶ch neby chu̶na'ay jyugy'atyu̶ñ ko du'un mu̶dówu̶ch neby je̱'e̱ mu̶bu̶jkpu̶du̶jk je̱'e̱ Dios y'ayuuk tyu̶y'ajt naty nigu̶xyu̶ najtzkapxu̶u̶ygyu̶xyu̶ñ .
46014025	Y du'un du'un wa'adzu̶ ñi'igu̶xu̶'u̶gu̶ch neby je̱'e̱ joot winma'añ mu̶u̶du̶chu̶ñ , y o'owu̶dátu̶ch je̱'e̱ Dios kojxtu̶na'a , y myu̶na'anu̶ch ko je̱'e̱ Dios jaanch yajpaady ma miich ajku̶xyu̶ñ .
46014026	Du'un neby tu̶ nnu̶maaygyu̶xyu̶ñ , mu̶gu'uktu̶jk , ko naty miich mnayyo'oymyujku̶gu̶xy , nije̱' je̱'e̱ salmos mu̶baad m'u̶u̶gu̶xy , nije̱' mu̶baad yaj'u̶xpu̶jkku̶xy o kapxnajxku̶xu̶ch neby je̱'e̱ Dios naty tu̶ yajnejwu̶u̶yu̶gu̶xyu̶ñ , kápxku̶xu̶ch je̱'e̱ wiingpu̶ ayuuk , kapxtu̶u̶gu̶xu̶ch neby je̱'e̱ wiingpu̶ ayuuk wyimbu̶dzu̶myu̶ñ . Peru̶ du'un ku̶xyu̶ tuungu̶x neby je̱'e̱ mmu̶bu̶jku̶ñ jyak'yé̱kku̶xu̶chu̶ñ .
46014027	Y ko naty je̱'e̱ wiingpu̶ ayuuk pu̶n kapxy , me̱tzk je̱'e̱ ja'ay mu̶baad kapxy , o tu̶gu̶u̶g jidu̶baad , y nan nidu'ugjáty nidu'ugjáty ; chi jadu'knáx kuaanu̶ je̱'e̱ yajkapxtu̶wu̶ch neby je̱'e̱ wiingpu̶ ayuuk naty wyimbu̶dzu̶myu̶ñ .
46014028	Y pu̶nu̶ ka'p pu̶n ma je̱'e̱ mu̶bu̶jkpu̶du̶jku̶ñ je̱'e̱ mu̶dyiibu̶ je̱'e̱ wiingpu̶ ayuuk kapxtu̶u̶gu̶xu̶bu̶ñ , ni'igu̶ oy ko je̱'e̱ wiingpu̶ ayuuk ka'adimykápxku̶xu̶ch , y wan aajooty jootjooty kápxku̶xy y mu̶gápxku̶xu̶ch je̱'e̱ Dios .
46014029	Nandu'un , pu̶n je̱'e̱ Dios y'ayuuk tyu̶y'ajt najtzkapxu̶u̶yu̶bu̶ñ , wan najtzkapxu̶u̶yu̶ ajku̶xy nime̱tzk nidu̶gu̶u̶g je'eyu̶ , y wan je̱'e̱ nimaybyu̶ mu̶bu̶jkpu̶du̶jk je'eyu̶ ijxku̶xy tuungu̶xy pu̶nu̶ tu̶y'ajt je̱'e̱ du'un o pu̶nu̶ ka'p .
46014030	Peru̶ pu̶nu̶ Dios je̱'e̱ wiingpu̶ ja'ay tii yajnejwu̶u̶by je̱'e̱ mu̶dyiibu̶ naty jiiby u̶ñaaybyu̶ñ , mu̶'ityu̶ je̱'e̱ ja'ay y'amónu̶ch je̱'e̱ mu̶dyiibu̶ je̱'e̱ Dios y'ayuuk tyu̶y'ajt naty jayu̶jp tu̶ najtzkapxu̶u̶ydyu̶gu̶u̶yu̶ju̶ñ .
46014031	Wan je̱'e̱ Dios y'ayuuk tyu̶y'ajt du'un nidu'ugjáty nidu'ugjáty najtzkapxu̶u̶yu̶ch ajku̶xy neby naty pyaattu̶gu̶xyu̶ñ , y wan du'un nigu̶xyu̶ jajtku̶xu̶ch y ñayjyootmu̶kmooyu̶gu̶xu̶ch .
46014032	Nnajtzkapxu̶u̶yu̶ch je̱'e̱ Dios y'ayuuk tyu̶y'ajt ajtu̶m ajku̶xy , je̱' chogyii nnay'ane̱'e̱mu̶mu̶ch ku̶'u̶m ajku̶xy y nja'ay'e̱jxu̶mu̶ch u̶xtu̶ koonu̶ je̱'e̱ hooru̶ paadu̶ch mu̶naa je̱'e̱ Dios y'ayuuk tyu̶y'ajt nnajtzkapxu̶ydyu̶gu̶u̶yu̶ch ajtu̶m ajku̶xy ,
46014033	je̱' ko je̱' je̱'e̱ Dios chojkypy ko nidu'ugjáty nidu'ugjáty ngápxu̶mu̶ch ajku̶xy y ka'p ko nigoo nigu̶xyu̶ nyaax njojku̶mu̶ch ajku̶xy . Tzu̶k du'un tuunu̶m ajku̶xy neby je̱'e̱ Dios jya'ay nigu̶xyu̶ tuungu̶xyu̶ñ .
46014034	Je̱'e̱ to'oxyu̶jk ka'p je̱'e̱ mu̶baad kyápxku̶xy ma naty yajpaatku̶xy tu̶ ñayyo'oymyujku̶gu̶xyu̶ñ , amoñu̶ je̱'e̱ mu̶baad y'ijtku̶xy , je̱' ko ka'p je̱'e̱ Dios du'un y'ane'emy ko kyápxku̶xu̶ch . Ane'emy je̱'e̱ ñiya'aydyu̶jk yaj'ijtu̶gu̶xu̶ch du'un neby je̱'e̱ Dios y'ane̱'e̱mu̶ñ y'ane'emyu̶ñ .
46014035	Pu̶nu̶ ñejwu̶'u̶waangu̶xypy tii , wan je̱'e̱ ñiya'aydyu̶jk yajtu̶u̶gu̶xy ma je̱'e̱ tyu̶jku̶ñ ; je̱' ko ka'p du'un y'óyu̶ch ko je̱'e̱ to'oxyu̶jk kyápxu̶ch ma naty tu̶ ñayyo'oymyujku̶gu̶xyu̶ñ .
46014036	Ja'aymye̱jtzku̶x ko ka'p je̱'e̱ myiichu̶ch ajku̶xy je̱'e̱ mu̶dyiibu̶ je̱'e̱ Dios y'ayuuk tyu̶y'ajt jayu̶jp tu̶ nejwu̶u̶ygyu̶xyu̶ñ , ni ka'p je̱'e̱ miichtyu̶'ajty je'eyu̶ tu̶ mmu̶bu̶jkku̶xy .
46014037	Pu̶nu̶ jii pu̶n ñayjyu̶wu̶'u̶yii Dios y'ayuuknajtzkapxu̶u̶ybyu̶ , o pu̶nu̶ nayjyu̶wu̶u̶yu̶p ko je̱'e̱ Espíritu tu̶ wyinma'añmyo'oyii , kyu'ubú̶gu̶py je̱' ko adaa du'un neby yam nnijayu̶u̶ygyu̶xyu̶ñ je̱'e̱ Windzú̶n Dios adaa y'ane̱'e̱mu̶ñ .
46014038	Y pu̶nu̶ ka'p je̱'e̱ Windzú̶n Dios y'ane̱'e̱mu̶ñ ku'ubu̶gaanu̶ , nan ka'p je̱'e̱ Dios kyu'ubu̶gu̶u̶ju̶ch .
46014039	Y du'unu̶tz , mu̶gu'uktu̶jk ajku̶xy , adzojkku̶x neby je̱'e̱ Dios y'ayuuk tyu̶y'ajt mnajtzkapxu̶u̶yu̶chu̶ñ ajku̶xy , y ka'p je̱'e̱ ja'ay m'agapxtujkku̶xy je̱'e̱ mu̶dyiibu̶ je̱'e̱ wiingpu̶ ayuuk kápxku̶xpu̶ñ ;
46014040	peru̶ tuungu̶x ku̶xyu̶ mu̶u̶d je̱'e̱ tu'uda'agy'ajtu̶ñ y oy yajxón .
46015001	Jada'achám , mu̶gu'uktu̶jk , ndzojkypyu̶ch ko je̱'e̱ ayuuk tu̶y'ajt je̱'e̱ mu̶dyiibu̶ je̱'e̱ aanu̶mu̶ ni'idzooku̶ñ ye̱jkpu̶ñ mja'aymye̱jtzku̶xu̶ch , je̱'e̱ mu̶dyiibu̶ tu̶ nyajwingapxu̶u̶ygyu̶xyu̶ñ . Adaa je̱' je̱'e̱ ayuuk tu̶y'ajt je̱'e̱ mu̶dyiibu̶ miich mgu'ubu̶jkku̶xu̶ñ y je̱'e̱ mu̶dyiibu̶ tu̶y tu'uda'agy mbanú̶kxku̶xypyu̶ñ .
46015002	Nan paady je̱'e̱ aanu̶mu̶ ni'idzooku̶ñ tu̶ mbaatku̶xy ko je̱'e̱ ayuuk tu̶y'ajt tu̶ mmu̶bu̶jkku̶xy , pu̶nu̶ ka'p naty m'u̶xtu̶gu̶'u̶wa'kku̶xy , y pu̶nu̶ m'u̶xtu̶gu̶'u̶wa'kku̶xp , tu̶ naty je̱'e̱ mxu̶u̶ mtiempo du'un nigoo mni'iyajtu̶gooygyu̶xy ko naty nigoo tzojku̶ tu̶ mmu̶bu̶jkku̶xy .
46015003	Miich ajku̶xy , tu̶ miich je̱'e̱ u̶xpu̶jku̶ñ nmooygyu̶xy je̱'e̱ mu̶dyiibu̶ u̶u̶ch tu̶ nyajmo'oyu̶ñ . Tu̶ nyajni'ixu̶u̶ygyu̶xy ko je̱'e̱ Cristo nboky ngu̶dyeey xykyu'u'o'ogu̶u̶yu̶ ajtu̶m ajku̶xy , du'un neby je̱'e̱ Dios ñaky myu̶na'añu̶ñ je̱'e̱ mu̶dyiibu̶ kuja'ay ijtpu̶ñ ;
46015004	ko yajnaaxtu̶gu̶u̶ygyu̶xy y ko kudu̶gu̶u̶g xu̶u̶ ja'adu'ook jyuugypyu̶jky , du'un neby je̱'e̱ Dios ñaky nandu'un myu̶na'añu̶ñ ;
46015005	y ko ñayyajni'igu̶xu̶'ku̶ ma je̱'e̱ Pedro , y jak'u̶x'aam ma je̱'e̱ nimajkmé̱tzkpu̶ discípulotu̶jk ajku̶xyu̶ñ .
46015006	Kujeky ñayyajni'igu̶xu̶'ku̶ ma je̱'e̱ mu̶bu̶jkpu̶du̶jk nimu̶gooxk mu̶go'pxnáxy ajku̶xyu̶ñ , may jada'achám jyugy'ajtku̶xyñu̶ je̱'e̱ mu̶dyiibu̶ ijxu̶gu̶xu̶ñ y nije̱' tu̶ y'o'kku̶xnu̶ .
46015007	Kujeky ñayyajni'igu̶xu̶'ku̶ ma je̱'e̱ Santiago , y jak'u̶x'aam ma je̱'e̱ apóstolestu̶jk nigu̶xyu̶ ajku̶xyu̶ñ .
46015008	Jak'u̶x'aam ñayyajni'igu̶xu̶'ku̶ ma u̶u̶ch nandu'unu̶ñ , u̶u̶ch je̱'e̱ mu̶dyiibu̶ du'un neby je̱'e̱ pi'k'ana'k je̱'e̱ mu̶dyiibu̶ miimb ma je̱'e̱ xyu̶u̶ tyiempo naty tu̶ ñajxnu̶ju̶ñ .
46015009	U̶u̶ch je̱' je̱'e̱ mu̶dyiibu̶ ka'p chobaady ma je̱'e̱ nimaybyu̶ apóstolestu̶jk ajku̶xyu̶ñ , y ni xykya'apaadyu̶ch nnaydyiju̶u̶wu̶chu̶ch apóstol , je̱' ko u̶u̶ch je̱'e̱ Dios jya'ay tu̶ n'u̶xwu̶dijt tu̶ nbawu̶dijtu̶ ajku̶xy .
46015010	Nja'ay'átyu̶ch neby u̶u̶ch nja'ay'átyu̶ñ je̱'e̱ Dios u̶u̶ch du'un tu̶ xyajmu̶dzóky je̱' ko y'oyjya'ayu̶ch mu̶u̶d u̶u̶ch ; y je̱'e̱ y'oyjya'ay'ajtu̶ñ tu̶ u̶u̶ch je̱'e̱ xypyubety xypyudu̶gu̶'u̶y y ka'p je̱'e̱ tu̶ ñadu̶gu̶'u̶'áty . Ni'igu̶ mu̶j u̶u̶ch ni'igyu̶ tu̶ nduñ ma je̱'e̱ Dios tyuungu̶ñ ni'igu̶ ka'p du'un ni pú̶nu̶ñu̶ba ; ka'p je̱'e̱ du'un u̶u̶ch ku̶'u̶m tu̶ nduñ , je̱'e̱ Dios u̶u̶ch tu̶ xypyubety xypyudu̶gu̶'u̶y mu̶u̶d je̱'e̱ y'oyjya'ay'ajtu̶ñ .
46015011	Je̱' ka'p je̱'e̱ chobaady pu̶n miich je̱'e̱ ayuuk tu̶y'ajt tu̶ xyajwingapxu̶u̶ygyu̶xyu̶ñ pu̶nu̶ u̶u̶ch o pu̶nu̶ wiingpu̶ ja'ay , je̱'e̱ mu̶dyiibu̶ tzobaatpu̶ñ je̱' je̱' ko tu̶ ngapxwa'kxu̶m ajku̶xy y adaa je̱' je̱'e̱ mu̶dyiibu̶ miich tu̶ mmu̶bu̶jkku̶xyu̶ñ .
46015012	Peru̶ pu̶nu̶ ngapxwa'kxu̶mby je̱'e̱ ayuuk tu̶y'ajt ko je̱'e̱ Cristo ja'adu'ook jyuugypyu̶jky , ¿ ti miich ko du'un nije̱' mmu̶naangu̶xy ko je̱'e̱ o'ogyjya'ay ka'p jyuugypyu̶jkku̶xy ?
46015013	Pu̶nu̶ ka'p je̱'e̱ o'ogyjya'ay jyuugypyu̶jkku̶xy , nan ka'p je̱'e̱ Cristo jyuugypyu̶jky ;
46015014	y pu̶nu̶ ka'p je̱'e̱ Cristo jyuugypyu̶jky , nan ka'p je̱'e̱ ayuuk tu̶y'ajt maa chobaady je̱'e̱ mu̶dyiibu̶ u̶u̶ch ngapxwa'kxypy ajku̶xyu̶ñ , ni je̱'e̱ mu̶bu̶jku̶ñ maa kya'atzobaady je̱'e̱ mu̶dyiibu̶ miich mmu̶dajtku̶xypyu̶ñ .
46015015	Ko u̶xyu̶py du'un y'okjaanchu̶ch ko je̱'e̱ Cristo ka'p jyuugypyu̶jky , mu̶'it u̶xyu̶py nyajpaatu̶m ajku̶xy je̱'e̱ Dios ñidu̶y'ajt'ajt anu̶u̶bu̶ , je̱' ko naty du'un ni'igapxpe̱jtu̶m ajku̶xy ko je̱'e̱ Dios je̱'e̱ Cristo yajjuugypyu̶jky , cham naty du'un ka'p tyu̶y'ajtu̶chpyu̶ ko je̱'e̱ Dios je̱'e̱ Cristo yajjugypyu̶jky y nan ko naty du'un ka'p tyu̶y'ajtu̶ch ko je̱'e̱ o'ogyjya'ay jyuugypyu̶jkku̶xy .
46015016	Pu̶nu̶ ka'p je̱'e̱ o'ogyjya'ay jyuugypyu̶jkku̶xy , nan ka'p je̱'e̱ Cristo jyuugypyu̶jky ;
46015017	y pu̶nu̶ ka'p je̱'e̱ Cristo juugypyu̶jky , miich je̱'e̱ mmu̶bu̶jku̶ñ ajku̶xy ka'p je̱'e̱ maa chobaady : je'emyñu̶ miich pokyjyooty ku̶dyeeyjyooty myajpaatku̶xyñu̶ .
46015018	Pu̶nu̶ du'un , nan tu̶goydyuum je̱'e̱ mu̶bu̶jkpu̶du̶jk nandu'un yajpaatku̶xy je̱'e̱ mu̶dyiibu̶ tu̶ y'o'kku̶xyu̶ñ mu̶bu̶jkku̶xy je̱'e̱ Cristo najty .
46015019	Pu̶nu̶ yaayu̶ je'eyu̶ nju̶jp'ijxu̶m ajku̶xy ma adayaaba tzu̶naay jugy'ajtu̶ñ je̱'e̱ mu̶dyiibu̶ je̱'e̱ Cristo xymyo'owaanu̶mbu̶ñ ajku̶xy ko naty n'o'ku̶nu̶ ajku̶xy , oymyu̶dtaj oymyu̶dmaayñu̶ du'un nyajpaatu̶m ajku̶xy .
46015020	Peru̶ chi tu̶y'ajt je̱' ko je̱'e̱ Cristo jyuugypyu̶jky . Je̱' je̱'e̱ jayu̶jpu̶ ja'ay mu̶dyiibu̶ tu̶ jyuugypyú̶kyu̶ñ : je̱' jayu̶jp tu̶ jyuugypyu̶jktzooñ .
46015021	Du'un neby je̱'e̱ tu'ugpu̶ ja'ay je̱'e̱ o'ku̶ñ yajtzondaaky ma adayaaba naaxwiiñu̶ñ , nan tu'ug je̱'e̱ ja'ay nandu'un yajtzondaaky neby je̱'e̱ o'ogyjya'ay jyuugypyú̶ku̶chu̶ñ .
46015022	Y du'un neby je̱'e̱ o'ku̶ñ nigu̶xyu̶ yaj'íxy yajpádyu̶ñ Adán kyu̶xpu̶ , nandu'un je̱'e̱ jugy'ajtu̶ñ nigu̶xyu̶ yaj'íx yajpaadu̶ch Cristo kyu̶xpu̶ .
46015023	Nidu'ug nidu'ug je̱'e̱ o'ogyjya'ay jyuugypyu̶ga'añ du'un neby naty ñibu̶dagu̶'u̶yu̶chu̶ñ : Cristo je̱' jayu̶jp juugypyu̶jk , jak'u̶x'aam je̱'e̱ ja'ay je̱'e̱ mu̶dyiibu̶ je̱'e̱ Dios ja'ay'ajtu̶bu̶ñ ajku̶xy ko naty je̱'e̱ Cristo ya naaxwiiñ wyimbity .
46015024	Y mu̶'it je̱'e̱ naaxwiimbu̶ kyú̶xu̶ch tyu̶góyu̶ch , ko naty je̱'e̱ Cristo mu̶madaakta'ay ku̶xyu̶ mu̶dyiibu̶ ya naaxwiiñ windzu̶n'ajtku̶xpu̶ñ , ane̱'e̱mgu̶xpu̶ñ , y je̱'e̱ mu̶k'ajt mu̶dajtku̶xpu̶ñ , y yajku̶'u̶du̶gu̶u̶yñu̶ je̱'e̱ Dios Teedy ane̱'e̱mu̶ñ naty .
46015025	Je̱' ko ni'igu̶ ane̱'e̱mu̶p je̱'e̱ Cristo , u̶xtu̶ koonu̶ je̱'e̱ myu̶dziptu̶jk yajmu̶madaakku̶xu̶ch , du'un neby naty du'umbu̶ tekypya'tku̶'u̶by tu̶ yajpu̶daakku̶xyu̶ñ .
46015026	Y je̱'e̱ myu̶dzip mu̶dyiibu̶ myu̶madaakkugu̶xu̶'u̶wu̶py je̱' je̱' je̱'e̱ o'ku̶ñ , y ka'p ni pu̶n y'ok'o'knu̶ch .
46015027	Je̱' ko Dios je̱'e̱ Cristo myu̶dzip ku̶xyu̶ tu̶ mu̶madaaku̶yu̶ , du'un neby nu̶wu̶'u̶y tyekypya'tku̶'u̶by tu̶ pu̶daakku̶xyu̶ju̶ñ . Peru̶ ko je̱'e̱ Dios ñaky du'un myu̶na'añ ko je̱'e̱ Cristo ku̶xyu̶ tu̶ mu̶madaakta'ay , wa'adz je̱'e̱ du'un yajwinju̶wu̶'u̶y ko ka'p je̱'e̱ Cristo je̱'e̱baad tu̶ mu̶mada'agy je̱'e̱ Dios , je̱' ko je̱'e̱ Dios je̱' je̱'e̱ mu̶dyiibu̶ ku̶xyu̶ tu̶ mu̶madaakta'ayu̶ñ .
46015028	Y ko naty je̱'e̱ Cristo ku̶xyu̶ tu̶ mu̶madaakta'ay , mu̶'it je̱'e̱ Cristo ku̶'u̶m , je̱'e̱ Dios'ung , je̱'e̱ Dios y'ane̱'e̱mu̶ñ ku'ubu̶jkku̶yu̶ch , je̱'e̱ mu̶dyiibu̶ je̱'e̱ Dios ane̱'e̱mu̶ñ ku̶xyu̶ mooyu̶ju̶ñ . Y du'un oymyaa kyu̶xu̶'u̶gu̶ch ko je̱'e̱ Dios je̱'e̱ ane̱'e̱mu̶ñ ku̶xyu̶ mu̶u̶d .
46015029	Je̱'e̱ mu̶dyiibu̶ ja'ay nu̶u̶be̱jtku̶xpu̶ñ o'ogyjya'ay gyu̶xpu̶ , ¿ ti ko du'un y'adu̶u̶tzku̶xy ? Pu̶nu̶ ka'p je̱'e̱ o'ogyjya'ay jyuugypyu̶jkku̶xy , ¿ ti ko ñu̶u̶be̱jtku̶xy o'ogyjya'ay gyu̶xpu̶ ?
46015030	¿ Y ti ko ayo'onduum jaboom jaboom nyajpaatu̶m ajku̶xy ?
46015031	“ Mu̶gu'uktu̶jk , tii u̶u̶ch ko jaboom jaboom o'kju̶jp'aam nnaybyu̶da'agyii . Adaa jaanch adaa du'un ko u̶u̶ch nxonda'agy mu̶u̶d miich kyu̶xpu̶ ajku̶xy ko je̱'e̱ Jesucristo mmu̶bu̶jkku̶xy , je̱'e̱ nwindzú̶n ajtu̶m ajku̶xy .
46015032	U̶u̶ch tu̶ u̶u̶ch je̱'e̱ awa'anja'aydyu̶jk nwindu̶na'ay jim Éfeso , du'un neby je̱'e̱ ja'ay awa'an ju̶yujk mu̶dtziptuñu̶ñ , peru̶ ¿ ti u̶u̶ch du'un tu̶ n'ixy tu̶ nbaady ko u̶u̶ch du'un tu̶ njaty tu̶ n'abety ? Pu̶nu̶ jaanch du'un tyu̶y'ajtu̶ch ko je̱'e̱ o'ogyjya'ay ka'p jyuugypyu̶jkku̶xy , tzu̶k xoonu̶m ijtu̶m ajku̶xy , du'un neby je̱'e̱ ja'ay nije̱' myu̶naangu̶xyu̶ñ : “ ¡ Tzu̶k ku̶xyu̶ jakkaayu̶m jak'uuku̶m ajku̶xy , je̱' ko jaboom n'o'ogaanu̶nu̶ ajku̶xy ! ”
46015033	Ka'p myajwin'u̶u̶ngu̶xy . Je̱' ko du'un je̱'e̱ ayuuk myu̶na'añ : “ Je̱'e̱ mu̶gu'uktu̶jk je̱'e̱ mu̶dyiibu̶ je̱'e̱ ju̶bu̶kjoot ju̶bu̶kwinma'añ mu̶dajtku̶xpu̶ñ , yajwinma'añdyu̶gooygyu̶xypy je̱'e̱ myu̶gu'ugtu̶jk je̱'e̱ mu̶dyiibu̶ je̱'e̱ oyjyoot oywyinma'añ naty mu̶dajtku̶xpu̶ñ . ”
46015034	Wimbijtku̶x ma je̱'e̱ wijy kejpyu̶ mjoot mwinma'añ ja'adu'ook ajku̶xyu̶ñ , y ka'p m'okpokytyuungu̶xnu̶ , nije̱' miich ajku̶xy ka'p miich mnejwu̶u̶ygyu̶xy pu̶n Diosu̶ñ , nmu̶na'añu̶ch du'un , wan du'un we̱e̱nu̶ m'okjatytimycho'oydyuungu̶xu̶ch .
46015035	Wandu̶ je̱'e̱ ja'ay nije̱' yajtu̶u̶wu̶ch : “ ¿ Neby je̱'e̱ o'ogyjya'ay da'a jyuugypyu̶jkku̶xu̶ch ? ¿ Ti ni'kx ti kopt je̱'e̱ da'a myu̶dadaangu̶xypy ? ”
46015036	Tzuuja'ay adaa du'umbu̶ ayuuk yajtu̶u̶gu̶xp . Ko tii yajni'iby , je̱'e̱ tu̶u̶md ni'igu̶ o'ogu̶p je̱'e̱ jayu̶jp neby je̱'e̱ ujtz mu̶baad myuxyu̶ñ .
46015037	Je̱'e̱ mu̶dyiibu̶ yajniipu̶ñ ka'p je̱'e̱ jye̱'e̱ju̶ch je̱'e̱ ujtz mu̶dyiibu̶ naty tu̶ myuxyu̶ñ , je̱' mujxp je̱'e̱ tu̶u̶md je̱'e̱ mu̶dyiibu̶ naty tu̶ yajni'ibyu̶ñ , wan trigo tu̶u̶mdu̶ch o wiing tu̶u̶md .
46015038	Y ko je̱'e̱ tu̶u̶md myuxy , mu̶'it je̱'e̱ Dios je̱'e̱ ni'kx kopt mo'oy neby naty je̱' tzokyu̶ñ , y tu'ug tu'ug je̱'e̱ tu̶u̶md ñi'kx kyopt nibu̶dagu̶u̶yu̶ neby pyadyiiju̶ñ tu̶gachjyaty tu̶gachjyaty .
46015039	Ka'p je̱'e̱ ni'kx kopt tyu'knaxjátyu̶ch , wiing je̱'e̱ ja'ay ñi'kx kyopt , wiing je̱'e̱ no'on ju̶yujk , wiing je̱'e̱ joon muuxy y nan wiing je̱'e̱ nu̶u̶ju̶yujk ñi'kx kyopt ajku̶xy .
46015040	Y nandu'un , jii je̱'e̱ ni'kx kopt je̱'e̱ mu̶dyiibu̶ tzajpjooty yajpaatpu̶ñ y je̱'e̱ mu̶dyiibu̶ ya naaxwiiñ yajpaatpu̶ñ ; peru̶ wiing je̱'e̱ tzajpjootypyu̶ ni'kx kopt oy'ajt yajxon'ajtu̶ñ mu̶u̶du̶ch y nan wiing je̱'e̱ naaxwiiñbyu̶ ni'kx kopt oy'ajt yajxon'ajtu̶ñ mu̶u̶du̶ch .
46015041	Je̱'e̱ xu̶u̶ tu̶gach y'adu̶kx y'ajaju̶ñ je̱' mu̶u̶d je̱'e̱ po'o y'adu̶kx y'ajaju̶ñ ; y nan tu̶gach je̱'e̱ mu̶dza'a y'adu̶kx y'ajaju̶ñ ; y nandu'un je̱'e̱ maymyu̶dza'a ni je̱' je̱'e̱ y'adu̶kx y'ajaju̶ñ kya'anaybyaattu̶gu̶xy ; agu̶ tu̶gachjyaty je̱'e̱ y'adu̶kx y'ajajku̶xy .
46015042	Nandu'un tyuñyii jyadyii mu̶u̶d je̱'e̱ o'ogyjya'ay mu̶dyiibu̶ juugypyu̶jkku̶xpu̶ñ . Je̱'e̱ naaxni'kx mu̶dyiibu̶ naaxtu̶gu̶u̶ybyu̶ñ windu̶gooby je̱' , peru̶ je̱'e̱ mu̶dyiibu̶ ja'adu'ook juugypyu̶jkpu̶ñ ka'p je̱'e̱ nimu̶naa wyindu̶goy .
46015043	Je̱'e̱ naaxni'kx mu̶dyiibu̶ naaxtu̶gu̶u̶ybyu̶ñ , ka'p je̱'e̱ tii oy'ajtu̶ñ mu̶u̶du̶ch , peru̶ je̱'e̱ mu̶dyiibu̶ ja'adu'ook juugypyu̶jkpu̶ñ je̱'e̱ju̶tz je̱'e̱ oy'ajtu̶ñ mu̶u̶d . Je̱'e̱ naaxni'kx mu̶dyiibu̶ naaxtu̶gu̶u̶ybyu̶ñ , yuu pu̶ma'ay je̱' , peru̶ je̱'e̱ mu̶dyiibu̶ ja'adu'ook juugypyu̶jkpu̶ñ , oy mu̶k je̱'e̱ju̶ñ .
46015044	Je̱'e̱ naaxni'kx mu̶dyiibu̶ naaxtu̶gu̶u̶ybyu̶ñ , je̱' je̱' je̱'e̱ mu̶dyiibu̶ yaj'ijxp y yajni'idoomb yajni'ijaaxpu̶ñ . Peru̶ je̱'e̱ mu̶dyiibu̶ ja'adu'ook juugypyu̶jkpu̶ñ , je̱'e̱ ni'kx je̱' je̱'e̱ mu̶dyiibu̶ ka'p yaj'íxy y ka'p yajni'idóñ yajni'ijaaxyu̶ñ . Pu̶nu̶ jii je̱'e̱ naaxni'kx je̱'e̱ mu̶dyiibu̶ yaj'ijxp y yajni'idoomb yajni'ijaaxpu̶ñ , nan jii je̱'e̱ ni'kx nandu'un je̱'e̱ mu̶dyiibu̶ ka'p yaj'íxy y ka'p yajni'idóñ yajni'ijaaxyu̶ñ .
46015045	Du'un je̱'e̱ Dios ñaky myu̶na'añ : “ Je̱'e̱ jayu̶jpu̶ ja'ay , Adán , du'un najty je̱'e̱ jyugy'ajt mu̶u̶du̶ch neby u̶u̶ch ajtu̶m ajku̶xyu̶ñ ” ; peru̶ je̱'e̱ u̶x'aambu̶ Adán , je̱'e̱ Cristo , ka'p je̱'e̱ yaj'íxy y ka'p yajni'idóñ yajni'ijaaxy je̱'e̱ mu̶dyiibu̶ je̱'e̱ juugy'ajt ye̱jkpu̶ñ .
46015046	Y du'unu̶tz , jayu̶jp je̱'e̱ ni'kx kopt tu̶ nyajmooyu̶m ajku̶xy je̱'e̱ mu̶dyiibu̶ yaj'ijx y yajni'idoomb yajni'ijaaxpu̶ñ , y u̶x'aam je̱'e̱ ni'kx kopt nyajmooyu̶mu̶ch ajku̶xy je̱'e̱ mu̶dyiibu̶ ka'p yaj'ijxy y ka'p yajni'idóñ yajni'ijaaxy ko naty ja'adu'ook njuugypyu̶jku̶m ajku̶xy .
46015047	Je̱'e̱ jayu̶jpu̶ ja'ay je̱'e̱ mu̶dyiibu̶ je̱'e̱ Dios yajkoju̶ñ , je̱'e̱ naax je̱'e̱ mu̶u̶d yajkojy y yajpaady ya naaxwiiñ ; y je̱'e̱ mu̶me̱tzkpu̶ ja'ay je̱'e̱ mu̶dyiibu̶ je̱'e̱ Dios kye̱jxu̶ñ jiiby tzajpjooty je̱'e̱ chooñ .
46015048	Je̱'e̱ ni'kx kopt je̱'e̱ mu̶dyiibu̶ ya naaxwiiñ yajpaatpu̶ñ , du'un je̱' neby je̱'e̱ Adán je̱'e̱ mu̶dyiibu̶ je̱'e̱ Dios yajkoju̶ju̶ñ mu̶u̶d je̱'e̱ naax , y je̱'e̱ ni'kx kopt mu̶dyiibu̶ jiiby tzajpjooty tzu̶na'awaambu̶ñ , du'un je̱'e̱ y'awimbídu̶ch neby je̱'e̱ Windzú̶n Jesucristo ñi'kxu̶ñ je̱'e̱ mu̶dyiibu̶ jiiby tzajpjooty tzu̶naaybyu̶ñ .
46015049	Du'un neby tu'knáx ngu̶xu̶'ku̶mu̶ñ ajku̶xy mu̶u̶d je̱'e̱ ja'ay je̱'e̱ mu̶dyiibu̶ koju̶ñ mu̶u̶d je̱'e̱ naax , nandu'un tu'knáx ngu̶xu̶'ku̶mu̶ch ajku̶xy mu̶u̶d je̱'e̱ Jesucristo je̱'e̱ mu̶dyiibu̶ jiiby tzajpjooty tzu̶naaybyu̶ñ .
46015050	Du'un nnu̶ma'awaangu̶xy , mu̶gu'uktu̶jk , ko je̱'e̱ ni'kx kopt mu̶dyiibu̶ je̱'e̱ xiixy y je̱'e̱ ne'pty mu̶dajtpu̶ñ ka'p je̱'e̱ jiiby tyu̶gu̶'u̶wu̶ch ma je̱'e̱ Dios y'ane'emyu̶ñ , y je̱'e̱ ni'kx kopt mu̶dyiibu̶ windu̶gooybyu̶ñ , ka'p je̱'e̱ jiiby tyu̶gu̶'u̶wu̶ch ma je̱'e̱ ni'kx kopt y'ityu̶ñ je̱'e̱ mu̶dyiibu̶ ka'p wyindu̶goyu̶ñ .
46015051	Peru̶ ndzojkypyu̶ch ko miich je̱'e̱ yu'uchpyu̶ tu̶y'ajt mnejwu̶u̶ygyu̶xu̶ch . Ka'p nigu̶xyu̶ n'o'ktaayu̶mu̶ch ajku̶xy , peru̶ nigu̶xyu̶ je̱'e̱ Dios nni'kx xyajtu̶gajtzu̶ch ajtu̶m ajku̶xy
46015052	tu'ktzojku̶ , tu'kwiinme̱'e̱k ko naty je̱'e̱ Dios tyrompeta xyuuxkugu̶xu̶u̶yñu̶ . Je̱' ko ya'axu̶p je̱'e̱ trompeta , y je̱'e̱ o'ogyjya'ay juugypyu̶jkku̶xu̶p je̱' mu̶u̶d je̱'e̱ ni'kx mu̶dyiibu̶ ka'p y'ok'o'kku̶xnu̶chu̶ñ . Y u̶u̶ch ajtu̶m ajku̶xy xyajtu̶gajtzu̶p je̱'e̱ Dios nni'kx ajtu̶m ajku̶xy .
46015053	Tu̶gajtzu̶mu̶p je̱'e̱ nni'kx ajku̶xy je̱'e̱ mu̶dyiibu̶ ya naaxwiiñ nmu̶dajtu̶mbyu̶ñ ajku̶xy je̱'e̱ mu̶dyiibu̶ windu̶gooybyu̶ñ mu̶u̶d je̱'e̱ mu̶dyiibu̶ ka'p wyindu̶goyu̶ñ , y nan tu̶gátzu̶p je̱'e̱ nni'kx ajtu̶m ajku̶xy je̱'e̱ mu̶dyiibu̶ o'kp tu̶gooybyu̶ñ mu̶u̶d je̱'e̱ mu̶dyiibu̶ ka'p y'o'ogy tyu̶goyu̶ñ .
46015054	Y ko naty je̱'e̱ nni'kx tu̶ tyu̶gajtzu̶m ajku̶xy je̱'e̱ mu̶dyiibu̶ ya naaxwiiñ nmu̶dajtu̶mbyu̶ñ ajku̶xy je̱'e̱ mu̶dyiibu̶ windu̶gooybyu̶ñ mu̶u̶d je̱'e̱ mu̶dyiibu̶ ka'p wyindu̶goyu̶ñ , y ko naty je̱'e̱ nni'kx tu̶ tyu̶gajtzu̶m ajku̶xy je̱'e̱ mu̶dyiibu̶ o'kp tu̶gooybyu̶ñ mu̶u̶d je̱'e̱ mu̶dyiibu̶ ka'p y'o'ogy tyu̶goyu̶ñ , je̱'e̱ Dios naty ñaky du'un adu̶u̶b neby myu̶na'añu̶ñ : “ Tu̶ je̱'e̱ o'ku̶ñ yajmu̶mada'agy .
46015055	O'ku̶ñ , ¿ ma miich je̱'e̱ mmu̶daaku̶ñ ? ¿ Ma miich je̱'e̱ mmu̶k'ajt , miich o'ku̶ñ je̱'e̱ mu̶dyiibu̶ mu̶u̶d mdzaachtyúnu̶chu̶ñ ? ”
46015056	Ko nbokytyuunu̶m ajku̶xy paady je̱'e̱ o'ku̶ñ nbaattu̶m ajku̶xy je̱'e̱ mu̶dyiibu̶ du'un neby ka'typytyu̶ju̶ñ , y je̱'e̱ jeky'ane̱'e̱mu̶ñ je̱' je̱'e̱ poky mu̶k'ajtu̶ñ mooby .
46015057	¡ Peru̶ Dioskujuuyu̶p je̱'e̱ Dios , je̱'e̱ mu̶dyiibu̶ je̱'e̱ mu̶daaku̶ñ xymyooyu̶mbu̶ñ ajku̶xy mu̶u̶d je̱'e̱ Jesucristo kyu̶xpu̶ pyube̱jtu̶ñ , u̶u̶ch nWindzú̶n ajtu̶m ajku̶xy !
46015058	Du'unu̶tz mu̶gu'uktu̶jk , mu̶dyiibu̶ u̶u̶ch oy ndzojkypy nju̶wu̶u̶ybyu̶ñ , yajtu'uyo'oy'adu̶u̶tzku̶x je̱'e̱ Dios tyuung y ka'p m'u̶xtu̶gu̶'u̶wa'kku̶xy , tuungu̶x ni'igyu̶ jaboom jaboom . Je̱' ko mnejwu̶u̶ygyu̶xypy miich ko ka'p je̱'e̱ tuung ñi'itu̶góy je̱'e̱ mu̶dyiibu̶ miich mduungu̶xypyu̶ñ mu̶u̶d je̱'e̱ Windzú̶n Dios .
46016001	Ko naty je̱'e̱ meeñ myajmujkku̶xy mbube̱daangu̶xy je̱'e̱ mu̶gu'uktu̶jk mu̶dyiibu̶ je̱'e̱ Dios mu̶bu̶jkku̶xpu̶ñ , du'un tuungu̶x neby u̶u̶ch je̱'e̱ mu̶bu̶jkpu̶du̶jk tu̶ nyajni'ixu̶u̶ygyu̶xyu̶ñ jim Galacia naaxjooty .
46016002	Domingo domingo , je̱'e̱ mmu̶ju'uñ we̱e̱nu̶ nidu'ug nidu'ug mbugoongu̶xu̶ch , du'un neby naty tu̶ mguduungu̶xyu̶ñ y chi mbu̶gu̶'kku̶xu̶ch ka'pu̶ mu̶'it myajmujkku̶xu̶ch ko u̶u̶ch naty jim nja'ady .
46016003	Y ko u̶u̶ch naty jim nja'ady ma miich ajku̶xyu̶ñ , mu̶'it u̶u̶ch je̱'e̱ ja'ay jim Jerusalén ngué̱xu̶ch , je̱'e̱ mu̶dyiibu̶ naty miich mwin'ijxku̶xypyu̶ñ y nmo'owu̶chu̶ch je̱'e̱ naky ajku̶xy wan je̱'e̱ jimbu̶ mu̶bu̶jkpu̶du̶jk yajku̶'u̶du̶gu̶u̶ygyu̶xu̶ch kipxy mu̶u̶d je̱'e̱ meeñ mu̶dyiibu̶ naty miich tu̶ myajmujkku̶xyu̶ñ .
46016004	Y pu̶nu̶ u̶u̶ch xyjyatytimypyaatp nnú̶kxu̶chu̶ch , mu̶'it u̶u̶ch je̱'e̱ xypyanú̶kxku̶xu̶ch .
46016005	Ko u̶u̶ch naty ndu'ubú̶ky naxu̶'u̶wu̶bu̶ch Macedonia naaxjooty , y ko u̶u̶ch naty jim Macedonia ndzooñ mu̶'it u̶u̶ch jim Corinto nja'adu̶ch .
46016006	Wandu̶ u̶u̶ch jim tu'ktiempo nwu̶'u̶mu̶ch mu̶u̶d miich ajku̶xy , o nyajnáxu̶chu̶ch je̱'e̱ tu̶u̶chpyoj tiempo jim ku̶xyu̶ , y mu̶'it u̶u̶ch mu̶baad xypyube̱jtku̶xy ma u̶u̶ch naty nnu̶kxa'añu̶ñ ko u̶u̶ch naty jim ndzooñ ma miich ajku̶xyu̶ñ .
46016007	Ka'p miich tzojku̶ mgu'ix nmu̶gapxaangu̶xy , nju̶jp'ijxypyu̶ch n'idú̶chu̶ch jim tu'ktiempo mu̶u̶d miich ajku̶xy , pu̶nu̶ je̱'e̱ Windzú̶n naty du'un tzojkp ;
46016008	peru̶ wu̶'u̶mu̶bu̶ch jim Éfeso u̶xtu̶ koonu̶ je̱'e̱ Pentecostés xu̶u̶ ñáxu̶ch .
46016009	Je̱' ko mu̶j u̶u̶ch je̱'e̱ tiempo tu̶ nja'ayajmo'oy neby u̶u̶ch je̱'e̱ Windzú̶n Jesús tyuung ndúnu̶chu̶ñ ; ngapxwa'kxu̶chu̶ch je̱'e̱ y'ayuuk tyu̶y'ajt y nyajmu̶bú̶ku̶chu̶ch je̱'e̱ ja'ay nimay ajku̶xy . Oy u̶u̶ch je̱'e̱ may xyjya'amu̶dzip'áty .
46016010	Y pu̶nu̶ ja'tp je̱'e̱ Timoteo jim ma miich ajku̶xyu̶ñ , jatytimykyu'ubu̶jkku̶x oy yajxón wan jootkujk ñayjyu̶wu̶'u̶wu̶u̶ju̶ch , je̱'e̱ Windzú̶n Jesús tyuung je̱'e̱ nandu'un tyuunu̶py du'un neby u̶u̶chu̶ñ .
46016011	Y du'unu̶tz , ka'p mbe̱jxku̶xu̶ch , ni'igyu̶ mbube̱jtku̶xu̶ch wan jootkujk tyu'uyo'oy'adu̶'u̶dzu̶ch , wan ya myínu̶ch ma u̶u̶chu̶ñ ; je̱' ko cham u̶u̶ch je̱'e̱ nja'ay'éxy kipxy mu̶u̶d je̱'e̱ wiingpu̶ mu̶bu̶jkpu̶du̶jk ajku̶xy .
46016012	Tu̶ u̶u̶ch je̱'e̱ Apolos , je̱'e̱ nmu̶gu'ugtu̶jk ajtu̶m nja'amu̶nukxta'agy ko u̶xyu̶py je̱'e̱ mu̶bu̶jkpu̶du̶jk tu̶ mu̶dnu̶kxy ma miich ajku̶xyu̶ñ ; oy u̶xyu̶py tu̶ xykyu'ijx tu̶ xymyu̶gápxku̶xy , peru̶ ka'p jada'achám tu̶ ku'ubú̶ky ñú̶kxu̶ch ma miich ajku̶xyu̶ñ . Jiinu̶ ñú̶kxu̶ch ko naty yajnibaadu̶'u̶y .
46016013	Wijy ijtku̶x y tu'uda'agy ma je̱'e̱ mmu̶bu̶jku̶ñ ajku̶xyu̶ñ . Mmu̶dajtku̶x je̱'e̱ jootmu̶k'ajtu̶ñ y ka'p m'u̶xtu̶gu̶'u̶wa'kku̶xu̶ch ma je̱'e̱ mmu̶bu̶jku̶ñ ajku̶xyu̶ñ .
46016014	Y ku̶xyu̶ tii naty mduungu̶xypyu̶ñ , tuungu̶x oy yajxón mu̶u̶d je̱'e̱ tzojku̶ñ ju̶wu̶u̶yu̶ñ .
46016015	“ Mu̶gu'uktu̶jk , miich mnejwu̶u̶ygyu̶xypy ko je̱'e̱ Estéfanas jyuugy myu̶gu'ug je̱'e̱ Jesucristo y'ayuuk tyu̶y'ajt jayu̶jp mu̶bu̶jktzóngu̶x jim Acaya naaxjooty , y tu̶ je̱'e̱ myu̶gu'ugtu̶jk pube̱jtu̶u̶gu̶xy , je̱'e̱ mu̶dyiibu̶ je̱'e̱ Jesucristo mu̶bu̶jkku̶xpu̶ñ .
46016016	Du'un u̶u̶ch ndzoky , ko miich ajku̶xy je̱'e̱ du'umbu̶ ja'ay neby je̱' ajku̶xyu̶ñ mgapxymyu̶doogu̶xu̶ch ku̶xyu̶ mu̶dyiibu̶ je̱'e̱ myu̶gu'ugtu̶jk pube̱jtku̶xpu̶ñ y mu̶dyiibu̶ je̱'e̱ Dios tyuung tuunu̶u̶ygyu̶xpu̶ñ .
46016017	Xondaakp u̶u̶ch ko je̱'e̱ Estéfanas , je̱'e̱ Fortunato y je̱'e̱ Acaico ya tu̶ mye̱jtzku̶xy , tu̶ xykyudu̶naaygyu̶xy miich ,
46016018	je̱'e̱ u̶u̶ch tu̶u̶ xyajjootkugu̶u̶ygyu̶xy ko u̶u̶ch ya tu̶ xyñime̱jtzku̶xy neby miichpyu̶ ajku̶xyu̶ñ . Je̱'e̱ du'umbu̶ ja'ay ajku̶xy neby je̱' ajku̶xyu̶ñ paattu̶gu̶xp je̱' myajmu̶j'ajtku̶xu̶ch .
46016019	Xyajnigue̱jxku̶xp je̱'e̱ mu̶bu̶jkpu̶du̶jk yajpókxu̶ñ je̱'e̱ mu̶dyiibu̶ jim Asia naaxjooty tzu̶naaygyu̶xpu̶ñ . Je̱'e̱ Aquila y je̱'e̱ Prisca , y je̱'e̱ mu̶bu̶jkpu̶du̶jk mu̶dyiibu̶ jim nayyo'oymyujku̶gu̶xpu̶ñ ma je̱'e̱ tyu̶jk ajku̶xyu̶ñ , je̱' yajpókxu̶ñ xyajnigue̱jxku̶xp Windzú̶n Jesucristo kyu̶xpu̶ .
46016020	Xyajpókxku̶xp je̱'e̱ mu̶bu̶jkpu̶du̶jk miich nigu̶xyu̶ ajku̶xy . Nayyajpókxu̶gu̶x xi'ig xon amíñ u̶xyu̶py ; cham mnaymyajtz mnaymyu̶ne̱e̱nu̶gu̶xy .
46016021	U̶u̶ch Pablo , cham adaa yajpókxu̶ñ nyajnijayu̶u̶ygyu̶xy mu̶u̶d u̶u̶ch je̱'e̱ ngu̶'u̶mgu̶'u̶ ngu̶'u̶mleetra .
46016022	Pu̶nu̶ jii je̱'e̱ Windzú̶n Jesucristo ka'p pu̶n tzoky ju̶wu̶'u̶y tzaachtyunu̶u̶ju̶p Dios je̱' . ¡ Min Jesucristo , u̶u̶ch nWindzu̶n'ajtu̶m ajku̶xy !
46016023	Wan je̱'e̱ Windzú̶n Jesucristo oy'ajt may'ajt tuñ ma miich ajku̶xyu̶ñ .
46016024	Nigu̶xyu̶ miich je'emy ndzojkku̶xy nju̶wu̶u̶ygyu̶xy Cristo Jesús kyu̶xpu̶ .
47001001	U̶u̶ch Pablo je̱'e̱ Dios du'un tzojkp ko u̶u̶ch je̱'e̱ Jesucristo xy'apóstol'ádu̶ch . Kipxy mu̶u̶d je̱'e̱ nmu̶gu'ug Timoteo yam nijayu̶u̶ygyu̶xy miich je̱'e̱ Dios jya'ay je̱'e̱ mu̶dyiibu̶ jim Corinto kajpt tzu̶naaygyu̶xpu̶ñ y ku̶xyu̶ je̱'e̱ Dios jya'ay je̱'e̱ mu̶dyiibu̶ Acaya naaxjooty tzu̶naaygyu̶xpu̶ñ .
47001002	Wan je̱'e̱ Dios u̶u̶ch je̱'e̱ nDeedy ajtu̶m y je̱'e̱ Windzú̶n Jesucristo oy'ajt may'ajt tuñ ma miich ajku̶xyu̶ñ , y xyajjootkujk'ajtku̶xu̶ch .
47001003	Tzu̶k je̱'e̱ Dios ku'umaay ja'aymye̱jtzu̶m ajku̶xy je̱'e̱ Jesucristo Tyeedy , u̶u̶ch je̱'e̱ nWindzú̶n ajtu̶m ajku̶xy , je̱' je̱'e̱ Dios Teedy je̱'e̱ mu̶dyiibu̶ xypya'a''ayoowu̶mbu̶ñ ajku̶xy y je̱' je̱'e̱ Dios Teedy je̱'e̱ mu̶dyiibu̶ je'emy xypyudaj xypyumayu̶u̶yu̶mbu̶ñ ajku̶xy .
47001004	Je̱' xypyudaj xypyumayu̶u̶yu̶mb ajku̶xy ko naty nej njajt n'abe̱jtu̶m ajku̶xy , neby u̶u̶ch mu̶baad nandu'un nbudaj nbumayu̶ydyu̶gajtzu̶mu̶ñ ajku̶xy je̱'e̱ mu̶dyiibu̶ oy nejpy jajtp abe̱jtku̶xpu̶ñ nbudaj nbumayu̶u̶yu̶mu̶ch ajku̶xy du'un neby je̱'e̱ Dios u̶u̶ch tu̶ xypyudaj xypyumayu̶u̶yu̶mu̶ñ ajku̶xy .
47001005	Du'un neby je̱'e̱ Cristo oy nejpy jyajty y'abejtyu̶ñ y nandu'un u̶u̶ch oy nejpy njajt n'abe̱jtu̶m ajku̶xy mu̶u̶d je̱'e̱ Cristo kyu̶xpu̶ , nan mu̶j ku̶je̱e̱ je̱'e̱ pudaj pumayu̶u̶yu̶ñ nandu'un xymyooyu̶mu̶ch ajku̶xy .
47001006	Ko u̶u̶ch du'un oy nejpy njajtku̶xy n'abe̱jtku̶xy , paady u̶u̶ch du'un njajtku̶xy n'abe̱jtku̶xy wan miich je̱'e̱ pudaj pumayu̶u̶yu̶ñ mbaatku̶xu̶ch y je̱'e̱ aanu̶mu̶ ni'idzooku̶ñ ; y pu̶nu̶ je̱'e̱ Dios u̶u̶ch xypyudaj xypyumayu̶u̶ygyu̶xp , paady u̶u̶ch je̱'e̱ xypyudaj xypyumayu̶u̶ygyu̶xy wan miich je̱'e̱ nandu'un xypyudaj xypyumayu̶u̶ygyu̶xu̶ch y neby mu̶baad mu̶me̱kxtujkku̶xyu̶ñ mu̶u̶d je̱'e̱ mu̶k'ajtu̶ñ je̱'e̱ tzaachpyu̶ ayo'on je̱'e̱ mu̶dyiibu̶ u̶u̶ch nmu̶najxypy ngu'ubu̶jkypyu̶ñ ajku̶xy .
47001007	Nnejwu̶u̶ybyu̶ch tu̶y tu'uda'agy ajku̶xy ko miich je̱'e̱ tzaachpyu̶ ayo'on mmu̶me̱kxtujkku̶xu̶ch , je̱' ko nnejwu̶u̶ybyu̶ch ajku̶xy ko du'un neby je̱'e̱ tzaachpyu̶ ayo'on mmu̶najx mgu'ubu̶jkku̶xyu̶ñ , nan mbaatku̶xypy je̱'e̱ pudaj pumayu̶u̶yu̶ñ , je̱'e̱ mu̶dyiibu̶ jiiby tzomb ma je̱'e̱ Diosu̶ñ .
47001008	“ Mu̶gu'uktu̶jk , cham nyajja'aymye̱jtzku̶xy neby u̶u̶ch je̱'e̱ ayo'on jootmáy jim Asia naaxjooty n'ijxku̶xy nbaatku̶xyu̶ñ . Mu̶k u̶u̶ch je̱'e̱ ayo'on jootmáy jim n'ijxku̶xy nbaatku̶xy ka'p u̶u̶ch najty n'oknayjyu̶jp'ijxu̶gu̶xnu̶ nbu̶dzu̶u̶mgu̶xu̶chu̶ch jim juugy .
47001009	Du'un u̶u̶ch najty jim nnayjyu̶wu̶u̶yu̶gu̶xnu̶ neby je̱'e̱ ja'ay je̱'e̱ mu̶dyiibu̶ o'kju̶jp'aam yajpaatku̶xpu̶ñ . Peru̶ paady u̶u̶ch du'un njajtku̶xy neby u̶u̶ch nnejwu̶u̶ygyu̶xu̶chu̶ñ ko jim je̱'e̱ pube̱jtu̶ñ yajpaady ma je̱'e̱ Diosu̶ñ , je̱'e̱ mu̶dyiibu̶ je̱'e̱ o'ogyjya'ay yajjuugypyu̶jkpu̶ñ y ka'p jyímu̶ch ma u̶u̶ch ku̶'u̶m ajku̶xyu̶ñ .
47001010	Y Dios u̶u̶ch tu̶ xyñiwaan xykyuwaangu̶xy y xyñiwa'an xykyuwa'anu̶bu̶ch ajku̶xy ma u̶u̶ch je̱'e̱ o'ku̶ñ naty nja'a'íx nja'apadaangu̶xyu̶ñ . Y nmu̶dajtypyu̶ch je̱'e̱ mu̶bu̶jku̶ñ ajku̶xy ma je̱'e̱ju̶ñ ko u̶u̶ch xyñiwaan'adu̶'u̶dz xykyuwaan'adu̶'u̶dzaangu̶xy ,
47001011	pu̶nu̶ xypyube̱jtpu̶ch miich ajku̶xy mu̶bu̶jktzoogu̶xu̶ch je̱'e̱ Dios mu̶u̶d u̶u̶ch kyu̶xpu̶ ajku̶xy . Pu̶nu̶ may je̱'e̱ ja'ay Dios mu̶bu̶jktzoogu̶xy mu̶u̶d u̶u̶ch kyu̶xpu̶ ajku̶xy , nan may je̱'e̱ ja'ay Dioskujuuyu̶p ye̱jkku̶xu̶ch mu̶u̶d je̱'e̱ oy'ajtu̶ñ gyu̶xpu̶ je̱'e̱ mu̶dyiibu̶ je̱' xymyooyu̶mbu̶ñ ajku̶xy .
47001012	Jii je̱'e̱ mu̶dyiibu̶ u̶u̶ch jootkujk xyajnayjyu̶wu̶u̶yu̶bu̶ñ ajku̶xy , y je̱' je̱' ko u̶u̶ch je̱'e̱ njoot nwinma'añ xy'awaanu̶ ajku̶xy ko u̶u̶ch oy yajxón tu̶ nja'ay'ajtku̶xy y tu'uda'agy ma adayaaba naaxwiiñu̶ñ y ni'igyu̶ oy ma miich ajku̶xyu̶ñ . Je̱'e̱ Dios u̶u̶ch tu̶ xypyube̱jt xypyudu̶gu̶u̶ygyu̶xy mu̶u̶d je̱'e̱ y'oyjya'ay'ajtu̶ñ ko u̶u̶ch du'un ndzu̶naay njugy'ajtku̶xu̶ch y ka'p jye̱'e̱ju̶ch je̱'e̱ ngu̶'u̶mwij'ajtu̶ch ajku̶xy .
47001013	Ma je̱'e̱ naky je̱'e̱ mu̶dyiibu̶ tu̶ nyajnigue̱jxku̶xyu̶ñ , je̱'e̱ naky je̱' je̱'e̱ mu̶dyiibu̶ mu̶baad mgápxku̶xy y mwinju̶wu̶u̶ygyu̶xyu̶ñ . Y nja'ay'ejxypyu̶ch ko oy wa'adz mwinju̶wu̶u̶ygyu̶xu̶ch ,
47001014	je̱' ko tu̶ miich we̱e̱nu̶ mwinju̶wu̶u̶ygyu̶xy , y ko naty je̱'e̱ Jesús ya naaxwiiñ ja'adu'ook wyimbity je̱'e̱ nWindzú̶n ajtu̶m ajku̶xy , mu̶'it miich jootkujk mnayjyu̶wu̶u̶yu̶gu̶xu̶ch mu̶u̶d u̶u̶ch kyu̶xpu̶ ajku̶xy , nandu'un u̶u̶ch jootkujk nnayjyu̶wu̶u̶yu̶gu̶xu̶ch mu̶u̶d miich kyu̶xpu̶ ajku̶xy .
47001015	Nmu̶dajtypyu̶ch je̱'e̱ mu̶bu̶jku̶ñ ma miich ajku̶xyu̶ñ ko u̶u̶ch je̱'e̱ nnaky oy wa'adzu̶ xywyinju̶wu̶u̶yu̶ch ajku̶xy , du'un u̶u̶ch najty tu̶ nwinmay nnu̶kxa'añu̶ch jayu̶jp ma miich ajku̶xyu̶ñ , y nu̶kxy me̱jtz'ook ngu'ix nmu̶gapxaangu̶xy .
47001016	Du'un u̶u̶ch najty nwinmay ngu'ix nmu̶gapxaangu̶xy ko u̶u̶ch naty jim Macedonia nnu̶kxy , y ko u̶u̶ch naty jim Macedonia nwimbijtnu̶ , mu̶'it najty ja'adu'ook ngu'ix nmu̶gapxaangu̶xnu̶ba . Neby u̶u̶ch miich du'un u̶xyu̶py xypyubejtyu̶ñ ajku̶xy ndu'uyo'oy'adu̶'u̶dzu̶chu̶ch y nja'adu̶chu̶ch jim Judea .
47001017	¿ Nej ka'p u̶u̶ch je̱'e̱ da'a oy yajxón nwinmaay ko u̶u̶ch najty jim nnaxu̶'u̶wa'añ ma miich ajku̶xyu̶ñ ? ¿ Nej mmu̶naangu̶xp miich ko u̶u̶ch tii nduñ , nduumbyu̶ch je̱'e̱ da'a ; cham u̶u̶ch nmu̶na'añ “ oy ” , y nan cham u̶u̶ch naty nmu̶na'añ “ ka'p ” ?
47001018	Dios nejwu̶u̶by ko ka'p u̶u̶ch miich du'un nnu̶maaygyu̶xy “ oy ” , y nan cham u̶u̶ch naty nmu̶naangu̶xy “ ka'p ” .
47001019	Je̱' ko je̱'e̱ Cristo Jesús , je̱'e̱ Dios y'Ung , je̱'e̱ mu̶dyiibu̶ je̱'e̱ Silvano , je̱'e̱ Timoteo y u̶u̶ch ngapxwa'kxku̶xypyu̶ñ ma miich ajku̶xyu̶ñ , ka'p je̱'e̱ jye̱'e̱ju̶ch je̱'e̱ mu̶dyiibu̶ mu̶naambu̶ñ “ oy ” y nan cham naty myu̶na'añ “ ka'p ” . Cristo je̱' je̱' je̱'e̱ mu̶dyiibu̶ du'un mu̶naambu̶ñ “ oy ” kuydyuunu̶ je̱'e̱ Dios y'ayuuk tyu̶y'ajt .
47001020	Je̱'e̱ Cristo ku̶xyu̶ kuydyuundaaby tii je̱'e̱ Dios jékyu̶p y'awanu̶u̶yu̶ñ . Paady ko je̱'e̱ Dios nja'aymye̱jtz n'o'owu̶dajtu̶m ajku̶xy , chi nmu̶naanu̶m ajku̶xy “ Jaanch adaa du'un ” Cristo Jesús kyu̶xpu̶ .
47001021	Y je̱'e̱ Dios je̱' je̱'e̱ mu̶dyiibu̶ u̶u̶ch y miich tu̶ xypyube̱jtu̶mu̶ñ ajku̶xy ko tu'ugyu̶ nyajpaatu̶m ajku̶xy ma je̱'e̱ Crístoju̶ñ , y tu̶ xywyin'ijxu̶m ajku̶xy ko je̱'e̱ y'ayuuk tyu̶y'ajt ngapxwa'kxu̶yu̶ch ajtu̶m ajku̶xy .
47001022	Tu̶ je̱'e̱ ijxpe̱jtu̶ñ xypyu̶daaku̶ ajtu̶m ajku̶xy ko xyñidu̶y'ajt'ajtu̶m ajku̶xy y tu̶ je̱'e̱ Espíritu Santo xyaj'adu̶gu̶u̶y xyajjoottu̶gu̶u̶yu̶m ajku̶xy , du'un neby du'umbu̶ tu̶ xyjyuuyu̶'ku̶mu̶ñ ajku̶xy ko nbadaanu̶m ajku̶xy je̱'e̱ co mu̶dyiibu̶ xymyo'owaanu̶mbu̶ñ ajku̶xy .
47001023	Dios je̱'e̱ tu̶y'ajt mu̶u̶d tii u̶u̶ch ko Corinto nga'anú̶kxyñu̶ju̶ñ , neby u̶u̶ch najty nja'awinmáyu̶ñ nnu̶kxa'añu̶ch jim , y je̱'e̱gyú̶xpu̶ je̱' nga'amu̶kmu̶gapxaangu̶xy nga'ayaj'ama'ad nga'ayajjootma'adaangu̶xy .
47001024	Ka'p je̱' nyajmu̶guwanu̶'u̶waangu̶xypy je̱'e̱ mu̶dyiibu̶ mu̶baad adzip mmu̶bu̶jkku̶xyu̶ñ , miich tu'ug'aa tu'ugjoot miich je̱'e̱ mmu̶bu̶jku̶ñ mmu̶dajtku̶xnu̶ , je̱'e̱ mu̶dyiibu̶ u̶u̶ch ndzojkku̶xypyu̶ñ je̱' je̱' co nbube̱daangu̶xy , wan ni'igyu̶ mxoongu̶x m'ijtku̶xu̶ch .
47002001	Paady u̶u̶ch tu̶ nwinmay nu̶kxy ka'p n'o'kku'ijxtu̶gajtzku̶xnu̶ ka'pu̶ nigoo njootmaymyooygyu̶xu̶ch .
47002002	Pu̶nu̶ u̶u̶ch miich njootmaymyooygyu̶xypy , y pu̶nu̶ ka'p u̶u̶ch miich xyajjootkugu̶u̶ygyu̶xy je̱'e̱ mu̶dyiibu̶ u̶u̶ch naty tu̶ njootmaymyo'oyu̶ñ , ¿ pu̶n u̶u̶ch da'a xyajjootkugu̶'u̶wu̶p ?
47002003	Y paady nnijayu̶u̶ygyu̶xy ko u̶u̶ch ka'p ndzojknu̶kxa'añ ma miich ajku̶xyu̶ñ , ka'pu̶ u̶u̶ch miich xyajjootmaydyu̶gu̶u̶ygyu̶xu̶ch ajku̶xy ma jya'apadyii xyajjootkugu̶'u̶wu̶chu̶ch ajku̶xy . U̶u̶ch nnejwu̶u̶ybyu̶ch najty ko miich mjootkugu̶u̶ygyu̶xu̶ch ko u̶u̶ch naty jootkujk xy'ijxku̶xy ,
47002004	peru̶ ko je̱'e̱ naky nyajnigue̱jxku̶xy , mu̶k u̶u̶ch najty ndajy nmay y u̶xtu̶ yaaxp u̶u̶ch najty . Peru̶ ka'p je̱'e̱ naky paady nyajnijayu̶u̶ygyu̶xy neby nyajjootmaydyu̶gu̶'u̶waangu̶xyu̶ñ , paady je̱'e̱ nyajnijayu̶u̶ygyu̶xy neby m'ijxku̶x mnejwu̶u̶ygyu̶xu̶chu̶ñ ko mu̶k ndzojkku̶xy nju̶wu̶u̶ygyu̶xy .
47002005	Pu̶nu̶ jii je̱'e̱ jootmáy pu̶n yeky , ka'p je̱'e̱ u̶u̶chtyu̶'ajty xyjyootmaymyooby , u̶xtu̶ miich pyaad je̱'e̱ nigu̶xyu̶ xyjyootmaymyooygyu̶xy . Nmu̶na'añu̶ch du'un “ ko u̶xtu̶ miich pyaad ” ka'pu̶ u̶u̶ch du'un nigoo nyajni'igyu̶ju̶'u̶wu̶ch .
47002006	Du'un neby miich je̱'e̱ du'umbu̶ ja'ay je̱'e̱ pyoky tu̶ myajkumu̶doogu̶xyu̶ñ , wan du'un'ajtnu̶ , ka'p m'ok'yajkumu̶doogu̶xnu̶ .
47002007	Winmé̱kxku̶x neby tu̶ tyuundu̶góyu̶ñ y pube̱jtku̶x , ka'p jyékyu̶ch ko naty du'un mu̶k tyajy myay nu̶kxy tu'ook tu̶goyu̶ wyinma'añdyu̶góy .
47002008	Paady nmu̶nukxtaakku̶xy ko yajni'igu̶xu̶'u̶kku̶x ja'adu'ook ko mdzojkku̶xy mju̶wu̶u̶ygyu̶xy .
47002009	Paady miich jayu̶jp'ajt nnijayu̶u̶ygyu̶xy mu̶u̶d adayaaba winma'añ , neby du'un nwinma'añ'ixaangu̶xyu̶ñ y nnejwu̶'u̶wa'añu̶ch pu̶nu̶ xykyuydyunaanu̶bu̶ch je̱'e̱ n'ayuuk ajku̶xy .
47002010	Y du'unu̶tz , pu̶n miich je̱'e̱ pyoky mwinmé̱kxu̶py ajku̶xy , nan nwinmé̱kxu̶byu̶ch je̱'e̱ u̶u̶ch nandu'un . Y pu̶nu̶ nwinmé̱kxu̶byu̶ch je̱'e̱ pyoky pu̶nu̶ tu̶ naty tii tuundu̶góy , miich kyu̶xpu̶ u̶u̶ch naty je̱'e̱ du'un nwinme̱kxu̶ ajku̶xy y y'ijxypy ñejwu̶u̶by je̱'e̱ Cristo .
47002011	Y ko du'un nduunu̶mu̶ch ajku̶xy , ka'p je̱'e̱ mu̶jku'u du'un xymyu̶madaaku̶mu̶ch ajku̶xy , je̱' ko nnejwu̶u̶yu̶mby ajku̶xy neby je̱'e̱ winma'añ mu̶u̶du̶chu̶ñ .
47002012	Ko u̶u̶ch jim nja'ty ma je̱'e̱ Troas kajptu̶ñ ngapxwa'kxa'añu̶ch je̱'e̱ Cristo y'ayuuk tyu̶y'ajt , nbaattu̶ch je̱'e̱ tu̶gu̶u̶ydyaakt jim mu̶j neby u̶u̶ch je̱'e̱ Windzú̶n Jesucristo tyuung ndúnu̶chu̶ch .
47002013	Peru̶ ka'p u̶u̶ch najty ndimyjyootkujku̶ch , je̱' ko u̶u̶ch je̱'e̱ Tito jim nga'apaaty , je̱'e̱ nmu̶gu'ug ajtu̶m ajku̶xy . Paady u̶u̶ch je̱'e̱ mu̶bu̶jkpu̶du̶jk njakmu̶gápxku̶xy , y ndzóñu̶ch jim ma je̱' ajku̶xy y nnú̶kxyu̶ch jim Macedonia .
47002014	Dioskujuuyu̶p je̱'e̱ Dios ko je'emy xypyube̱jtu̶m ajku̶xy neby je̱'e̱ ju̶bu̶kpu̶ nmu̶madaaku̶mu̶ch ajku̶xy ma je̱'e̱ Cristo Jesúsu̶ñ y ko mu̶u̶d u̶u̶ch kyu̶xpu̶ ajtu̶m ajku̶xy je̱'e̱ naax kajpt y'ayuuk tyu̶y'ajt yaj'íxy yajnejwu̶'u̶y , je̱'e̱ mu̶dyiibu̶ xii yaa wu̶dijtp ma je̱'e̱ naax kajpt kú̶xyu̶ju̶ñ , du'un neby tii oy pya'akxuugyu̶ñ y y'aboju̶'u̶y xii yaa .
47002015	Je̱' ko du'un u̶u̶ch ajtu̶m ajku̶xy neby je̱'e̱ poom xyuugyu̶ñ je̱'e̱ mu̶dyiibu̶ je̱'e̱ Cristo yejkypy ma je̱'e̱ Diosu̶ñ , y wya'kxy ma je̱'e̱ mu̶dyiibu̶ aanu̶mu̶ ni'idzooku̶ñ padaangu̶xpu̶ñ y ma je̱'e̱ mu̶dyiibu̶ tu̶goyaangu̶xpu̶ñ je̱'e̱ ka'pu̶ je̱'e̱ aanu̶mu̶ ni'idzooku̶ñ padaangu̶xy .
47002016	Wan je̱'e̱ poom xyuku̶ñ o'ogy'aam wyimbídu̶ch ma je̱'e̱ mu̶dyiibu̶ tu̶goyaangu̶xpu̶ñ , je̱'e̱ ka'pu̶ je̱'e̱ aanu̶mu̶ ni'idzooku̶ñ padaangu̶xy , peru̶ je̱'e̱ mu̶dyiibu̶ je̱'e̱ aanu̶mu̶ ni'idzooku̶ñ padaangu̶xpu̶ñ , je̱'e̱ jugy'ajtu̶ñ wiinu̶u̶xu̶u̶bu̶ je̱'e̱ poom xyuku̶ñ wyimbídu̶ch . ¿ Y pu̶n adayaaba tuung da'a mu̶baad okmu̶mada'agy ?
47002017	U̶u̶ch ajku̶xy ka'p u̶u̶ch je̱'e̱ Dios y'ayuuk tyu̶y'ajt meeñ'aam ngapxwa'kxu̶ ajku̶xy neby je̱'e̱ ja'ay may y'adu̶u̶tzku̶xyu̶ñ ; y'ijxypy ñejwu̶u̶by je̱'e̱ Dios ko ni'igyu̶ u̶u̶ch je̱'e̱ y'ayuuk tyu̶y'ajt ngapxwa'kxu̶ ajku̶xy mu̶u̶d je̱'e̱ tu'uda'agypyu̶ joot winma'añ , je̱' ko je̱' u̶u̶ch tu̶ xykye̱jxku̶xy ayuuk kapxwa'kxpu̶ je̱' ko u̶u̶ch tu'ugyu̶ nyajpaatku̶xy ma je̱'e̱ Crístoju̶ñ .
47003001	Ko u̶u̶ch du'un nmu̶naangu̶xy , ¿ neby mmu̶naangu̶xp miich ko u̶u̶ch ya ja'adu'ook ku̶'u̶m agu̶ u̶u̶ch nnaygyu'umaaydyu̶gu̶u̶yu̶gu̶xnu̶ba ? ¿ O neby nyajkápxku̶xu̶py miich ajku̶xy o nyujkwaanu̶py miich je̱'e̱ tu̶y'ajt naky ajku̶xy , neby je̱'e̱ ja'ay nije̱' y'adu̶u̶tzku̶xyu̶ñ ?
47003002	Miich du'un ku̶'u̶m ajku̶xy neby je̱'e̱ tu'kpajkpu̶ tu̶y'ajt naky je̱'e̱ mu̶dyiibu̶ u̶u̶ch nyajmayjyajtku̶xypyu̶ñ : je̱'e̱ naky mu̶dyiibu̶ jootjooty winma'añjyooty nmu̶dajtu̶mbyu̶ñ ajku̶xy , je̱'e̱ mu̶dyiibu̶ ku̶xyu̶ yajni'igu̶xu̶'kpu̶ñ ko je̱'e̱ tzu̶naay jugy'ajtu̶ñ naty tu̶ tyu̶gach ko je̱'e̱ tu̶y'ajt naty tu̶ nmu̶bu̶jku̶m ajku̶xy .
47003003	Y je̱'e̱ Cristo du'un ku̶'u̶m yajni'igu̶xu̶'kp ko miich mdu'unu̶ch ajku̶xy neby je̱'e̱ tu̶y'ajt naky kuja'aybyu̶ju̶ñ , je̱'e̱ mu̶dyiibu̶ u̶u̶ch tu̶ ngapxwa'kxku̶xy ma miich ajku̶xyu̶ñ ; je̱'e̱ naky je̱'e̱ mu̶dyiibu̶ je̱'e̱ juugypyu̶ Dios y'Espíritu tu̶ kuja'ay , y ka'p jye̱'e̱ju̶ch je̱'e̱ mu̶dyiibu̶ tiintu̶'aam tu̶ yajkuja'ayu̶ñ . Je̱'e̱ tu̶y'ajt naky miich ajku̶xy je̱'e̱ mu̶dyiibu̶ tu̶ yajkuja'ay ma je̱'e̱ ja'ay jyoot wyinma'añdyu̶ñ , y ka'p jye̱'e̱ju̶ch je̱'e̱ mu̶dyiibu̶ tzaagú̶xp yajkujaayu̶ñ .
47003004	Nju̶jp'ijxypy u̶u̶ch ma je̱'e̱ Diosu̶ñ Cristo kyu̶xpu̶ ko u̶u̶ch je̱'e̱ Dios xypyube̱t xypyudu̶gu̶'u̶wa'añ , y nmu̶dajtypy u̶u̶ch je̱'e̱ tu̶y'ajt du'un ajku̶xy ko du'un jyaanchu̶ch neby u̶u̶ch nmu̶naangu̶xyu̶ñ .
47003005	Ka'p u̶u̶ch nmu̶naangu̶xy ko u̶u̶ch je̱'e̱ mu̶k'ajt ku̶'u̶m n'ijxku̶xy nbaatku̶xy ; ku̶xyu̶ tii u̶u̶ch mu̶baad nduungu̶xy n'ijxku̶xyu̶ñ je̱'e̱ Dios u̶u̶ch je̱'e̱ mu̶k'ajt xymyooygyu̶xp neby u̶u̶ch je̱'e̱ nduungu̶xu̶chu̶ñ ,
47003006	je̱' u̶u̶ch je̱'e̱ mu̶k'ajt tu̶ xymyooygyu̶xy neby u̶u̶ch je̱'e̱ jembyu̶ Dios y'ayuuk tyu̶y'ajt ngapxwa'kxu̶chu̶ñ ajku̶xy , ka'p jye̱'e̱ju̶ch je̱'e̱ mu̶dyiibu̶ kuja'ay miimbu̶ñ , je̱' je̱'e̱ mu̶dyiibu̶ je̱'e̱ Espíritu Santo njootjooty nwinma'añjyooty tu̶ xypyu̶daaku̶yu̶ ajtu̶m ajku̶xy . Je̱'e̱ Moisés y'ane̱'e̱mu̶ñ kuja'aybyu̶ je̱'e̱ o'ku̶ñ ye̱jkp , peru̶ je̱'e̱ juugy'ajtu̶ñ je̱'e̱ Dios y'Espíritu je̱'e̱ ye̱jkp .
47003007	Ko je̱'e̱ Dios y'ane̱'e̱mu̶ñ jékyu̶p tzaagú̶xp kujaay , mu̶k najty je̱'e̱ jyanch'adu̶kxy jyanch'ajajy y ka'p je̱'e̱ Israel ja'ay je̱'e̱ Moisés wyiiñjyu̶jp najty mu̶baad win'ijxpe̱jtu̶ ajku̶xy , je̱' gyu̶xpu̶ ko najty mu̶k jyanch'ajajy . Peru̶ oy je̱'e̱ du'umbu̶ ane̱'e̱mu̶ñ najty jya'a''adú̶kxy jya'a''ajajy ni'igu̶ ku'udu̶goyaamb je̱'e̱ najty . Peru̶ pu̶nu̶ miin je̱'e̱ ane̱'e̱mu̶ñ je̱'e̱ mu̶dyiibu̶ je̱'e̱ o'ku̶ñ ye̱jkpu̶ñ mu̶u̶d je̱'e̱ Dios y'oy'ajtu̶ñ .
47003008	¡ Ni'igu̶ mu̶j je̱'e̱ oy'ajtu̶ñ ni'igyu̶ mu̶miiñ je̱'e̱ mu̶dyiibu̶ je̱'e̱ jembyu̶ Dios kyapxytyuunu̶ñ nigapxp nimu̶dyaakpu̶ñ , je̱'e̱ mu̶dyiibu̶ je̱'e̱ Espíritu Santo yejkypyu̶ñ !
47003009	Je̱' u̶u̶ch du'un ndijpy , pu̶nu̶ mu̶j je̱'e̱ ane̱'e̱mu̶ñ Dios y'oy'ajtu̶ñ mu̶miinu̶ , je̱'e̱ ane̱'e̱mu̶ñ mu̶dyiibu̶ je̱'e̱ o'ku̶ñ ye̱jkp ma u̶u̶ch ajtu̶m ajku̶xyu̶ñ , ¡ ni'igu̶ mu̶j je̱'e̱ oy'ajtu̶ñ ni'igyu̶ mu̶u̶du̶ch je̱'e̱ jembyu̶ y'ane̱'e̱mu̶ñ je̱'e̱ mu̶dyiibu̶ nigapxp nimu̶dyaakpu̶ñ ko je̱'e̱ Dios xyajpokyñi'iwaatzu̶m ajku̶xy !
47003010	Je̱' ko ka'p je̱'e̱ jékyu̶p ane̱'e̱mu̶ñ y'oy'ajt je̱'e̱ jembyu̶ Dios y'ayuuk tyu̶y'ajt mu̶baattu̶ , ni'igyu̶ je̱'e̱ jembyu̶ Dios y'ayuuk tyu̶y'ajt oy'ajt mu̶u̶du̶ch .
47003011	Y pu̶nu̶ myu̶dajt je̱'e̱ oy'ajtu̶ñ , je̱'e̱ ane̱'e̱mu̶ñ mu̶dyiibu̶ najty ni'igyu̶ ku'udu̶goyaambu̶ñ , ni'igyu̶ oy'ajtu̶ñ je̱'e̱ mu̶u̶du̶ch je̱'e̱ jembyu̶ Dios y'ayuuk tyu̶y'ajt je̱'e̱ mu̶dyiibu̶ wiinu̶u̶xu̶u̶ ijtu̶u̶bu̶ñ .
47003012	Je̱' ko nju̶jp'ijxypy je̱'e̱ oy'ajt ajtu̶m ajku̶xy je̱'e̱ mu̶dyiibu̶ je̱'e̱ Dios xymyo'owaanu̶mbu̶ñ ajku̶xy mu̶u̶d je̱'e̱ jembyu̶ y'ayuuk tyu̶y'ajt , y paady u̶u̶ch je̱'e̱ y'ayuuk tyu̶y'ajt amu̶j jootmu̶j ngapxwa'kxu̶ ajku̶xy y ka'p u̶u̶ch maa ndzu̶gu̶u̶y nju̶wu̶u̶ygyu̶xy .
47003013	U̶u̶ch ka'p u̶u̶ch du'un n'adu̶u̶tzku̶xy neby je̱'e̱ Moisés y'adu̶u̶chu̶ñ ñayyajwingube̱'e̱nu̶'u̶yii je̱'e̱ wit ma je̱'e̱ wyiiñjyu̶jpu̶ñ , ka'pu̶ je̱'e̱ Israel ja'ay y'ixu̶u̶ju̶ch neby je̱'e̱ Dios y'oy'ajtu̶ñ najty tyu̶goyu̶ñ ma je̱' wyiiñjyu̶jpu̶ñ .
47003014	Peru̶ ka'p je̱'e̱ Israel ja'ay du'un winju̶wu̶u̶ygyu̶xy tii je̱'e̱ Dios najty du'un tyuumby mu̶u̶d je̱'e̱ Moisés , y ni chamnu̶baad du'un ka'awinju̶wu̶u̶ygyu̶xyñu̶ . Y ko je̱'e̱ jeky ane̱'e̱mu̶ñ kápxku̶xy je̱'e̱ mu̶dyiibu̶ je̱'e̱ Moisés kyujaayu̶ñ , je̱' je̱'e̱ du'un yaj'ijtu̶gu̶xp neby wingube̱'e̱nu̶'u̶ybyu̶ju̶ñ ka'pu̶ winju̶wu̶u̶ygyu̶xu̶ch , je̱' ko ka'p je̱'e̱ wit yajmu̶najxku̶xyñu̶ je̱'e̱ mu̶dyiibu̶ du'un mu̶dajtu̶gu̶xpu̶ñ neby wingube̱'e̱nu̶'u̶ybyu̶ju̶ñ , y mu̶'itnu̶ je̱'e̱ du'umbu̶ wit myu̶náku̶chñu̶ ma je̱'e̱ wyiiñjyu̶jp ajku̶xyu̶ñ ko je̱'e̱ Cristo mu̶bu̶jkku̶xu̶ch .
47003015	U̶xtu̶ chamnu̶baad ko je̱'e̱ Moisés ñaky kapxu̶ ajku̶xy , ka'p je̱'e̱ Moisés ñaky winju̶wu̶u̶yu̶ ajku̶xy , je̱' ko je̱' je̱'e̱ jyoot wyinma'añ du'un adujkku̶xu̶p ajku̶xy neby je̱'e̱ wit tii adu̶u̶ydyúkyu̶ñ .
47003016	Peru̶ ko je̱'e̱ ja'ay tu'ug jyootwimbíty ma je̱'e̱ Windzú̶n Jesucrístoju̶ñ , mu̶'it je̱'e̱ wit myu̶najknu̶ je̱'e̱ mu̶dyiibu̶ je̱'e̱ ayuuk tu̶y'ajt ka'ayajwinju̶wu̶u̶yu̶bu̶ñ .
47003017	Je̱'e̱ Windzú̶n Jesucristo je̱' je̱'e̱ Dios y'Espíritu mu̶dajtu̶yu̶py ; y ma je̱'e̱ Dios y'Espíritu yajpaadyu̶ñ , ka'p je̱'e̱ jeky ane̱'e̱mu̶ñ jim y'ok'ane̱'e̱mnu̶ , tu̶ je̱'e̱ y'awa'adzpu̶dzu̶u̶mgu̶xnu̶ .
47003018	Paady u̶u̶ch nigu̶xyu̶ , du'un ajtu̶m ajku̶xy neby tu'ug ijxk ma je̱'e̱ nWindzú̶n Jesucristo y'oy'ajtu̶ñ n'ijxu̶yu̶ ajtu̶m ajku̶xy , y ka'p du'un n'ok'ijtu̶nu̶ ajku̶xy neby je̱'e̱ winkube̱'e̱nu̶'u̶byu̶ju̶ñ ; y du'un du'un n'awimbijt'adu̶u̶tzu̶m ajku̶xy neby je̱'e̱ju̶ñ , je̱' ko ni'igyu̶ je̱'e̱ y'oy'ajt n'ijx'adu̶u̶tz nbaat'adu̶u̶tzu̶yu̶ ajtu̶m ajku̶xy , je̱' ko je̱'e̱ Windzú̶n Jesucristo y'Espíritu xypyube̱jt xypyudu̶gu̶u̶yu̶m ajku̶xy .
47004001	Paady u̶u̶ch ka'p njootme̱tzku̶u̶ygyu̶xy mu̶u̶d je̱'e̱ tuung je̱'e̱ mu̶dyiibu̶ u̶u̶ch je̱'e̱ Dios tu̶ xyajni'ipu̶jkku̶xyu̶ñ , je̱' ko u̶u̶ch tu̶ xypya'a''ayoogu̶xy .
47004002	Tu̶ u̶u̶ch ku̶xyu̶ nnajtz'ixu̶u̶ydyaaygyu̶xy je̱'e̱ mu̶dyiibu̶ oymyu̶dzo'oydyuunu̶ju̶ñ , je̱'e̱ mu̶dyiibu̶ ayu'uch amechu̶ yajtuumb yaj'ijxpu̶ñ , y ka'p u̶u̶ch pu̶n nwin'u̶u̶ngu̶xy , ni nga'akapxma'tku̶xyu̶ch je̱'e̱ Dios y'ayuuk tyu̶y'ajt . Je̱'e̱ u̶u̶ch ni'igyu̶ ngapxwa'kxku̶xypy je̱'e̱ mu̶dyiibu̶ tu̶y'ajt , y y'ijxypy ñejwu̶u̶by je̱'e̱ Dios ko u̶u̶ch je̱'e̱ tu̶y'ajt ngápxku̶xypy nmu̶dyaakku̶xypy y oy yajxón je̱'e̱ ja'ay du'un nejwu̶u̶ydyaaygyu̶xy je̱'e̱ mu̶dyiibu̶ u̶u̶ch xy'ixy'ajtku̶xpu̶ñ .
47004003	Y pu̶nu̶ je̱'e̱ ayuuk tu̶y'ajt u̶u̶ch ngapxwa'kxku̶xypy je̱'e̱ mu̶dyiibu̶ ka'p pu̶n winju̶wu̶'u̶yu̶ñ , paady je̱'e̱ ka'p winju̶wu̶u̶ygyu̶xy je̱' ko tu̶goydyuum yajpaatku̶xy .
47004004	Je̱' ko ka'p je̱'e̱ ayuuk tu̶y'ajt mu̶bu̶jkku̶xy , je̱' ko je̱'e̱ mu̶jku'u je̱'e̱ jyoot wyinma'añ tu̶ yajjúnu̶xu̶ ajku̶xy , je̱'e̱ mu̶dyiibu̶ ya naaxwiiñ dios'ajtku̶xpu̶ñ , ka'pu̶ je̱'e̱ tu̶kxu̶ñ jaju̶ñ ijxku̶x paatku̶xu̶ch je̱'e̱ mu̶dyiibu̶ yajpaatp ma je̱'e̱ oybyu̶ Cristo y'ayuuk tyu̶y'ajtu̶ñ , je̱'e̱ Cristo mu̶dyiibu̶ du'un neby je̱'e̱ Dios y'agojnáxu̶ñ .
47004005	Ka'p u̶u̶ch ngu̶'u̶m'ayuuk ngu̶'u̶mdu̶y'ajt ngapxwa'kxku̶xypy , je̱'e̱ Jesucristo u̶u̶ch y'ayuuk tyu̶y'ajt ngapxwa'kxku̶xypy ko je̱' Windzú̶n , u̶u̶ch tuumbu̶du̶jku̶ch je'eyu̶ ajku̶xy je̱'e̱ mu̶dyiibu̶ miich xymyu̶duungu̶xpu̶ñ je̱' ko u̶u̶ch je̱'e̱ Jesús ndzojkku̶xy nju̶wu̶u̶ygyu̶xy .
47004006	Je̱' ko je̱'e̱ Dios je̱'e̱ mu̶dyiibu̶ jékyu̶p ane̱'e̱m ko je̱'e̱ ju̶u̶n y'adu̶kx y'ajaju̶ch ma najty y'agoodzu̶chu̶ñ , je̱' je̱' je̱'e̱ mu̶dyiibu̶ je̱'e̱ tyu̶y'ajt jootjooty winma'añjyooty tu̶ xymyooyu̶mu̶ñ ajku̶xy , neby je̱'e̱ Dios y'oy'ajtu̶ñ n'ijx nnejwu̶u̶yu̶mu̶chu̶ñ ajku̶xy je̱'e̱ mu̶dyiibu̶ ku̶xu̶'kp ma je̱'e̱ju̶ñ , du'un neby jimbu̶ kyu̶xu̶'u̶gyu̶ñ ma je̱'e̱ Jesucristo wyiiñjyu̶jpu̶ñ .
47004007	Peru̶ adayaaba oy'ajtu̶ñ jii je̱'e̱ nmu̶dajtu̶m ajku̶xy ma je̱'e̱ nni'kx ngopt ajtu̶m ajku̶xyu̶ñ , je̱'e̱ ka'pu̶ chobaady je̱'e̱ mu̶dyiibu̶ du'un neby tu'ug naaxpóch tyu'tz'amaaybyu̶ju̶ñ , neby du'un ñi'igu̶xu̶'u̶gu̶chu̶ñ ko je̱'e̱ mu̶k'ajt myu̶ju̶ch je̱'e̱ mu̶dyiibu̶ jim tzomb ma je̱'e̱ Diosu̶ñ y ka'p dyu'unu̶ch neby je̱'e̱ mu̶dyiibu̶ jim tzomb ma u̶u̶ch ajtu̶m ajku̶xyu̶ñ .
47004008	Y du'unu̶tz , oy u̶u̶ch je̱'e̱ ayo'on jootmáy mu̶j may nmu̶najxku̶xy ngu'ubu̶jkku̶xy , ka'p u̶u̶ch nmu̶naangu̶xy ko u̶u̶ch ka'p n'oknejwu̶u̶ygyu̶xnu̶ tii u̶u̶ch nduungu̶xu̶byu̶ñ ; y oy u̶u̶ch ndajku̶xy nmaaygyu̶xy , peru̶ ka'p u̶u̶ch je̱'e̱ nmu̶dzijpu̶gu̶xyu̶ .
47004009	Nyaj'u̶xwu̶dijt nyajpawu̶dijtku̶xyu̶ch , peru̶ ka'p u̶u̶ch je̱'e̱ Dios xyñajtz'ixu̶u̶ygyu̶xy ; xykyujku̶xy xyjyu̶bijpku̶xyu̶ch ; peru̶ ka'p u̶u̶ch xymyu̶madaakku̶xy .
47004010	Oymya'eemby ma u̶u̶ch nnú̶kxku̶xyu̶ñ , o'kju̶jp'aam u̶u̶ch n'ijtku̶xy , du'un neby je̱'e̱ Jesús najty o'kju̶jp'aam y'ityu̶ñ majaty najty wyu̶dityu̶ñ , wan du'un nandu'un ñi'igu̶xu̶'u̶gu̶ch ndzu̶naay njugy'ajtu̶mu̶ch ajku̶xy neby je̱' tzokyu̶ñ ndzu̶naay njugy'ajtu̶mu̶chu̶ñ ajku̶xy .
47004011	Pues u̶u̶ch ajtu̶m ajku̶xy , je̱'e̱ mu̶dyiibu̶ jakjugy'ajtu̶mnu̶ ajku̶xy , o'kju̶jp'aam je'emy nyajpaatu̶m ajku̶xy Jesús kyu̶xpu̶ , wan du'un nandu'un ñi'igu̶xu̶'u̶gu̶ch ndzu̶naay njugy'ajtu̶mu̶ch ajku̶xy neby je̱' tzokyu̶ñ ndzu̶naay njugy'ajtu̶mu̶chu̶ñ ajku̶xy ma je̱'e̱ nni'kx ngopt ajtu̶m ajku̶xyu̶ñ , je̱'e̱ mu̶dyiibu̶ o'kp tu̶gooybyu̶ñ .
47004012	Y du'unu̶tz , o'kju̶jp'aam u̶u̶ch nyajpaatku̶xy ; cham miich je̱'e̱ jugy'ajtu̶ñ wiinu̶u̶xu̶u̶bu̶ naty mbaatku̶xpu̶ .
47004013	Du'un je̱'e̱ Dios ñaky myu̶na'añ : “ Nmu̶bu̶jku̶ch y paady u̶u̶ch nnigapxy neby u̶u̶ch najty nmu̶bu̶kyu̶ñ . ” Nandu'un u̶u̶ch ajku̶xy , ko u̶u̶ch nmu̶bu̶jkku̶xy , y paady u̶u̶ch nandu'un nnigápxku̶xy neby u̶u̶ch nmu̶bu̶jkku̶xyu̶ñ .
47004014	Je̱' ko nnejwu̶u̶yu̶mby ajku̶xy ko je̱'e̱ Dios je̱'e̱ mu̶dyiibu̶ je̱'e̱ Windzú̶n Jesús yajjuugypyu̶jku̶ñ , nan xyajjugypyu̶jku̶bu̶ch je̱'e̱ u̶u̶ch nandu'un ajku̶xy mu̶u̶d je̱'e̱ Jesús , y kipxy mu̶u̶d miich Dios winduuy xyajnú̶kxu̶mu̶ch ajku̶xy .
47004015	Ku̶xyu̶ neby u̶u̶ch tu̶ njajt tu̶ n'ayoogu̶xyu̶ñ , miich du'un tu̶ ngu'uját ngu'u'ayowu̶u̶ygyu̶xy neby je̱'e̱ m'oy'ajtu̶ñ du'un mbaatku̶xu̶chu̶ñ , neby je̱'e̱ Dios je̱'e̱ may'ajt du'un ni'igyu̶ may túnu̶chu̶ñ y nan neby je̱'e̱ Dioskujuuyu̶p nandu'un nimay ye̱jkku̶xyu̶ñ ma je̱'e̱ Diosu̶ñ , wan je̱'e̱ Dios du'un u̶u̶baady kapxpaady y'ídu̶ch .
47004016	Paady u̶u̶ch ka'p njootme̱tzku̶u̶ygyu̶xy . Oy u̶u̶ch je̱'e̱ nni'kx ni'igú̶xp ku'uduuy jya'a''amu̶jja'ayyu̶u̶ygyu̶xpu̶ , peru̶ ni'igyu̶ u̶u̶ch jaboom jaboom aajooty jootjooty nwinje̱e̱m'adu̶u̶tzku̶xy .
47004017	Neby je̱'e̱ tzaachpyu̶ ayo'on ya nmu̶najx ngu'ubu̶jku̶mu̶ñ ajku̶xy ma adayaaba naaxwiiñu̶ñ , we̱e̱nu̶ je̱' y ka'p myu̶j kyu̶je̱e̱ju̶ch , y je̱' je̱' je̱'e̱ mu̶dyiibu̶ tzojku̶ kú̶xu̶p náxu̶bu̶ñ , peru̶ ko du'un n'okmu̶najx n'okku'ubu̶jku̶mu̶ch ajku̶xy , mu̶'it je̱'e̱ oy'ajtu̶ñ wiinu̶u̶xu̶u̶bu̶ ni'igu̶ mu̶j y mu̶j ku̶je̱e̱ nbaattu̶mu̶ch ajku̶xy je̱'e̱ mu̶dyiibu̶ ka'p nimu̶naxu̶u̶ kyu̶xy tyu̶goyu̶ñ .
47004018	Je̱' ko ka'p u̶u̶ch je̱'e̱ nwinma'añ nbu̶daakku̶xy ma je̱'e̱ mu̶dyiibu̶ ya naaxwiiñ yaj'ijxpu̶ñ , jim u̶u̶ch je̱'e̱ nwinma'añ nbu̶daakku̶xy ma je̱'e̱ mu̶dyiibu̶ ka'p yaj'íxyu̶ñ . Je̱' ko tzojku̶ je̱'e̱ kyu̶xy tyu̶goy je̱'e̱ mu̶dyiibu̶ yaj'ijxpu̶ñ . Peru̶ je̱'e̱ mu̶dyiibu̶ ka'p yaj'íxyu̶ñ , je̱'e̱ju̶tz wiinu̶u̶xu̶u̶ ijtu̶u̶b y ka'p nimu̶naxu̶u̶ kyu̶xy tyu̶goy .
47005001	U̶u̶ch du'un ajtu̶m ajku̶xy neby tu'ug tu̶jk je̱'e̱ mu̶dyiibu̶ ya naaxwiiñ yajmu̶dajtpu̶ñ , neby tu'ug wit tu̶jk je̱'e̱ mu̶dyiibu̶ ka'p wiinu̶u̶xu̶u̶ y'ijtu̶yu̶ñ ; peru̶ nnejwu̶u̶yu̶mby ajku̶xy ko pu̶nu̶ windu̶gooby naty adayaaba wit tu̶jk , ni'ixu̶'u̶ je̱'e̱ Dios tu̶jk jiiby tzajpjooty xyaj'ijtu̶yu̶ ajtu̶m ajku̶xy , je̱'e̱ mu̶dyiibu̶ wiinu̶u̶xu̶u̶ ijtu̶u̶bu̶ñ , je̱'e̱ mu̶dyiibu̶ je̱'e̱ Dios tu̶ kojyu̶ñ y ka'p ñaaxwiiñjya'ayu̶ch .
47005002	Paady du'un oynejpy njajt n'abe̱jtu̶m ajku̶xy ko ya ndzu̶naay njugy'ajtu̶m ajku̶xy ma adayaaba naaxwiiñu̶ñ mu̶u̶d adayaaba ni'kx kopt , je̱'e̱ mu̶dyiibu̶ du'un jada'achám neby tu'ug wit tu̶jku̶ñ , janch ja'anu̶kxaamb ajtu̶m ajku̶xyu̶ñ tzu̶naaybyu̶ jiiby tzajpjooty ma je̱'e̱ ndu̶jk jiiby ajtu̶m ajku̶xyu̶ñ .
47005003	Je̱'e̱ mu̶dyiibu̶ du'un xyu'tz xy'amé̱ttu̶mu̶bu̶ñ ajku̶xy neby je̱'e̱ wit yu'uch y'amechu̶ñ , ka'pu̶ ni'iwa'adz u̶xwa'adz n'ijtu̶mu̶ch ajku̶xy .
47005004	Ma yam njugy'ajtu̶mnu̶ ajku̶xy mu̶u̶d adayaaba ni'kx kopt je̱'e̱ mu̶dyiibu̶ du'un neby wit tu̶jku̶ñ , paady ndaj nmaayu̶m ajku̶xy je̱' ko oyñejpy njajt n'abe̱jtu̶m ajku̶xy , peru̶ ka'p it nja'a'o'ogaan nja'atu̶goyaanu̶m ajku̶xy , je̱' ni'igyu̶ nja'atzojku̶mby ajku̶xy je̱'e̱ jembyu̶ jugy'ajtu̶ñ ma ka'p nimu̶naaxu̶u̶ n'o'k ndu̶gooyu̶mu̶chu̶ñ ajku̶xy .
47005005	Y je̱'e̱ Dios adaa du'un tu̶ xyajnibu̶daagu̶u̶yu̶m ajku̶xy , y je̱' je̱'e̱ Espíritu Santo tu̶ xyaj'adu̶gu̶u̶y xyajjoottu̶gu̶u̶yu̶m ajku̶xy , du'un neby du'umbu̶ tu̶ xyjyuuyu̶'ku̶mu̶ñ ajku̶xy ko nbadaanu̶m ajku̶xy je̱'e̱ mu̶dyiibu̶ xymyo'owaanu̶mbu̶ñ ajku̶xy .
47005006	Paady je'emy jootkujk n'ijtu̶m ajku̶xy . Nejwu̶u̶yu̶mby ajku̶xy ko mabaad ndzu̶naay njugy'ajtu̶m ajku̶xy mu̶u̶d adayaaba ni'kx kopt , du'un nyajpaatu̶mu̶ch ajku̶xy neby ju̶gue̱m du̶goy ndzu̶naay njugy'ajtu̶mu̶ñ ajku̶xy , ju̶gue̱m ma je̱'e̱ Windzú̶n Jesúsu̶ñ .
47005007	Nejwu̶u̶yu̶mby adaa du'un ajku̶xy je̱' ko nmu̶bu̶jku̶m ajku̶xy oy je̱'e̱ Jesús nga'a'ijxu̶m ajku̶xy ;
47005008	peru̶ jootkujk ajtu̶m ajku̶xy , y ja'amu̶naamb du'un ajtu̶m ajku̶xyu̶ñ ko u̶xyu̶py adayaaba ni'kx n'u̶xmajtzu̶nu̶ ajku̶xy neby jiiby nu̶kxy mu̶baad ndzu̶naaydyaakpu̶jku̶nu̶ju̶ñ ajku̶xy ma je̱'e̱ Windzu̶nu̶ñ .
47005009	Paady u̶u̶ch du'un njatytimyjoottu̶gooygyu̶xy ndzu̶naay njugy'ajtku̶xyu̶ch neby je̱'e̱ Windzú̶n Jesús ku'umáyu̶ñ , ka'p ñejpyu̶ch pu̶nu̶ jaktzu̶naayu̶mb mu̶u̶d adayaaba ni'kx o pu̶nu̶ n'u̶xmajtzu̶mby adayaaba ni'kx nu̶kxy jiiby ndzu̶naayu̶nu̶ ajku̶xy ma je̱'e̱ju̶ñ .
47005010	Je̱' ko nigu̶xyu̶ je̱'e̱ Cristo nwinguwa'agu̶u̶yu̶mu̶ch ajku̶xy ma je̱'e̱ tyu̶ydyuundaaktu̶ñ , neby nidu'ug nidu'ug paadu̶chu̶ñ je̱'e̱ mu̶dyiibu̶ naty paattu̶bu̶ñ , du'un neby naty tu̶ chu̶na'ay tu̶ jyugy'atyu̶ñ , pu̶nu̶ tu̶ je̱'e̱ oybyu̶ tuñ o je̱'e̱ ju̶bu̶kpu̶ tuñ ma najty ya naaxwiiñ yajpaatyñu̶ju̶ñ .
47005011	Paady , je̱' ko nnejwu̶u̶yu̶mby ko je̱'e̱ Windzú̶n Jesús nwindzu̶gu̶u̶yu̶mu̶ch ajku̶xy , paady u̶u̶ch njatytimymyu̶joottu̶gooygyu̶xy nyajku'ubu̶jkku̶xyu̶ch je̱'e̱ ja'ay je̱'e̱ ayuuk tu̶y'ajt . Ñejwu̶u̶by je̱'e̱ Dios oy yajxón neby u̶u̶ch je̱'e̱ joot winma'añ nmu̶dajtku̶xyu̶ñ y nan nju̶jp'ijxypyu̶ch mnejwu̶u̶ygyu̶xu̶ch miich nandu'un neby u̶u̶ch je̱'e̱ joot winma'añ nmu̶dajtku̶xyu̶ñ .
47005012	Ka'p u̶u̶ch yam ja'adu'ook ku̶'u̶m nnaygyu'umaaydyu̶gu̶u̶yu̶gu̶xnu̶bu̶ , je̱'e̱ xu̶u̶ tiempo miich yam du'un nja'amooygyu̶xy neby miich jootkujk mnayjyu̶wu̶u̶yu̶gu̶xu̶ch mu̶u̶d u̶u̶ch kyu̶xpu̶ ajku̶xy , neby je̱'e̱ ja'ay mu̶baad m'adzoogu̶xy , je̱'e̱ mu̶dyiibu̶ nigoo naygyu'umaayu̶gu̶xpu̶ñ neby ni'igú̶xp ku'uduuy kyu̶'u̶xu̶'kku̶xyu̶ñ y ka'p neby je̱'e̱ joot winma'añ mu̶dajtku̶xyu̶ñ .
47005013	Pu̶nu̶ mu̶naangu̶xp je̱'e̱ ja'ay ko u̶u̶ch nlooku̶ch ajku̶xy , je̱' gyu̶xpu̶ je̱'e̱ du'un ko u̶u̶ch je̱'e̱ Dios nmu̶duungu̶xy ; y pu̶nu̶ ka'p u̶u̶ch nlooku̶ch ajku̶xy , je̱' je̱'e̱ du'un neby je̱'e̱ m'oy'ajtu̶ñ miich mbaadku̶xu̶chu̶ñ .
47005014	Je̱'e̱ Cristo u̶u̶ch xychojkku̶xp xyjyu̶wu̶u̶ygyu̶xp , y paady u̶u̶ch je̱'e̱ y'ayuuk tyu̶y'ajt nguydyuunu̶ ajku̶xy , je̱' ko je̱'e̱ Cristo je̱'e̱ ja'ay nigu̶xyu̶ ni'o'ktuut , y paady du'un nandu'un ni'ipaady neby nu̶wu̶'u̶y nigu̶xyu̶ nandu'un kipxy tu̶ n'o'ku̶mu̶ñ ajku̶xy mu̶u̶d je̱'e̱ Cristo .
47005015	Y je̱'e̱ Cristo je̱'e̱ ja'ay nigu̶xyu̶ ni'i'o'ktuut , ka'pu̶ je̱'e̱ mu̶dyiibu̶ jaktzu̶naaby jakjugy'ajtku̶xpu̶ñ je̱'e̱ kyu̶'u̶m joot kyu̶'u̶m winma'añ yajtuungu̶xu̶ch ma je̱'e̱ chu̶naay jyugy'ajtu̶ñ ajku̶xyu̶ñ , Cristo kyu̶xpu̶ je̱'e̱ wan tzu̶naay jugy'ajtku̶xy , je̱'e̱ mu̶dyiibu̶ o'ku̶ñ y jyuugypyu̶jky mu̶u̶d je̱' gyu̶xpu̶ ajku̶xy .
47005016	Y paady u̶u̶ch ka'p ngweentu̶tuungu̶xnu̶ neby je̱'e̱ naaxwiiñjya'ay ñayñigapx ñayñimu̶dyáku̶gu̶xyu̶ñ , jékyu̶p nnigapxypy nnimu̶dyaakypyu̶ch je̱'e̱ Cristo ijty oyñejpy ajku̶xy , jada'achám ka'p u̶u̶ch du'un n'okja'ay'ajtku̶xnu̶ neby u̶u̶ch ijty je̱' jékyu̶p nnigapx nnimu̶dyaakku̶xyu̶ñ .
47005017	Y du'unu̶tz , pu̶n tu'ugyu̶ yajpaatp mu̶u̶d je̱'e̱ Cristo jemy jyoot wyinma'añ je̱'e̱ju̶ñ . Tu̶ je̱'e̱ ju̶bu̶kjoot ju̶bu̶kwinma'añ najtz'ixu̶u̶yñu̶ je̱'e̱ mu̶dyiibu̶ ijty jékyu̶p myu̶dajtypyu̶ñ ; y je̱'e̱ mu̶dyiibu̶ cham myu̶dajtnu̶byu̶ñ , agu̶ jemy je̱'e̱ju̶ñ .
47005018	Ku̶xyu̶ adaa , Dios adaa du'un ku̶'u̶m tu̶ tuñ mu̶u̶d je̱'e̱ Cristo ko je̱'e̱ tzip ma'ad tu̶ nyajku̶jx nyajnajxu̶m ajku̶xy neby jootkujk n'ijtu̶nu̶ch ajku̶xy mu̶u̶d je̱'e̱ Dios , y tu̶ u̶u̶ch xyajni'ipu̶jkku̶xy ko u̶u̶ch je̱'e̱ ayuuk tu̶y'ajt ngapxwa'kxku̶xu̶ch neby je̱'e̱ ja'ay je̱'e̱ tzip ma'ad mu̶baaad yajku̶jx yajnajxku̶xyu̶ñ mu̶u̶d je̱'e̱ Dios neby mu̶baad jootkujk y'ijtku̶xnu̶ju̶ñ mu̶u̶d je̱' .
47005019	Du'un u̶u̶ch du'un ndijy , Cristo kyu̶xpu̶ je̱'e̱ Dios tzip ma'ad ku̶'u̶m tu̶ yajkú̶xy yajnáxy neby je̱'e̱ naaxwiiñjya'ay najty myu̶dzip'ajtu̶gu̶xyu̶ñ neby mu̶baad jootkujk y'ijtku̶xnu̶ju̶ñ , ka'p je̱'e̱ ja'ay pyoky kyu̶dyeey yujkpu̶jk yujk'ijxu̶ ajku̶xy ; y u̶u̶ch xyajni'ipu̶jku̶ch ajku̶xy ko u̶u̶ch je̱'e̱ y'ayuuk tyu̶y'ajt nyajnajxu̶ch ajku̶xy ma je̱'e̱ ja'ay ajku̶xyu̶ñ .
47005020	Y du'unu̶tz , u̶u̶ch je̱'e̱ Cristo kyexyo'oybyu̶du̶jk ajku̶xy , je̱'e̱ mu̶dyiibu̶ du'un ni'ipaatpu̶ñ neby je̱'e̱ Dios miich du'un ku̶'u̶m xymyu̶nukxtaakku̶xpu̶ñ mu̶u̶d u̶u̶ch je̱'e̱ n'ayuuk ajku̶xy neby je̱'e̱ Cristo y'ayuuk tyu̶y'ajt nja'ayajwingapxu̶u̶ygyu̶xyu̶ñ . Y paady cham nmu̶nukxtaakku̶xy Cristo kyu̶xpu̶ ko yajku̶jx yajnajxku̶xnu̶ je̱'e̱ tzip ma'ad mu̶u̶d je̱'e̱ Dios , wan jootkujk m'ijtku̶xnu̶ch mu̶u̶d je̱' .
47005021	Cristo ka'p je̱'e̱ nidu'uñdyu̶ pyokytyuuñ ; peru̶ mu̶u̶d u̶u̶ch kyu̶xpu̶ nboky ngu̶dyeey ajtu̶m ajku̶xy , du'un je̱'e̱ Dios yajnajxu̶ neby pokyjya'ayu̶ñ , neby je̱'e̱ nboky ngu̶dyeey mu̶baad xywyinmé̱kxu̶yu̶ ajtu̶m ajku̶xy Cristo kyu̶xpu̶ .
47006001	Jada'achám , miich mu̶dyiibu̶ je̱'e̱ Dios tyuung nandu'un tuunu̶gyu̶xpu̶ñ , cham nmu̶nukxtaakku̶xy ko ka'p je̱'e̱ Dios y'oy'ajt myay'ajt nigoo mni'i'ijxu̶ ajku̶xy je̱'e̱ mu̶dyiibu̶ tu̶ xyaj'ijx xyajnejwu̶u̶ygyu̶xyu̶ñ .
47006002	Je̱' ko du'un je̱'e̱ Dios myu̶na'añ ma je̱'e̱ ñakyu̶ñ :
47006003	Ka'p u̶u̶ch je̱'e̱ lugaar nye̱jkku̶xy nu̶kxy je̱'e̱ ja'ay myu̶naangu̶xy ko u̶u̶ch ju̶bu̶k nja'ay'ajtku̶xy , ka'pu̶ myu̶naangu̶xu̶ch ko u̶u̶ch je̱'e̱ nduung ka'p y'óyu̶ch ajku̶xy .
47006004	Ni'igyu̶ u̶u̶ch nyajni'igu̶xu̶'kku̶xy ma ku̶xyu̶ tijaty u̶u̶ch nduungu̶xypyu̶ñ ko Dios mu̶duumbu̶ u̶u̶ch ajku̶xy ; y tu̶ nmu̶madaakku̶xyu̶ch mu̶u̶d ku̶xyu̶ me̱kxtujku̶ñ je̱'e̱ tzaachpyu̶ ayo'on , je̱'e̱ xoñyii ayoyiibyu̶ , je̱'e̱ nimu̶jaaba tzu̶naayu̶ñ ,
47006005	je̱'e̱ naywyobu̶u̶ , je̱'e̱ naychum naymyadzu̶u̶ , je̱'e̱ naymyu̶ya'ax naymyu̶jogu̶u̶ je̱'e̱ nimu̶jaaba nu̶u̶ tuung , je̱'e̱ yuu xu̶u̶ y tu̶ nga'amaa nga'apókxku̶xyu̶ch .
47006006	Nan nyajni'igu̶xu̶'kku̶xypyu̶ch ko u̶u̶ch tu̶y tu'uda'agy ndzu̶naay njugy'ajtku̶xy , ko u̶u̶ch je̱'e̱ Dios tyu̶y'ajt nnejwu̶u̶yu̶ ajku̶xy , ko u̶u̶ch nme̱kxtujkku̶xy y ko u̶u̶ch nba'a''ayoobu̶ja'ayu̶ch ajku̶xy , ko u̶u̶ch je̱'e̱ Espíritu Santo nmu̶dajtu̶ ajku̶xy ma u̶u̶ch je̱'e̱ njoot nwinma'añ ajku̶xyu̶ñ , ko u̶u̶ch je̱'e̱ tzojku̶ñ pa'a''ayoowu̶ñ tu'ug'aa tu'ugjoot nduungu̶xy ,
47006007	ko u̶u̶ch je̱'e̱ ayuuk tu̶y'ajt nyajwa'kxku̶xy , y ko u̶u̶ch je̱'e̱ Dios myu̶k'ajt nmu̶dajtu̶ ajku̶xy . Je̱'e̱ tu̶y'ajt tu'uda'agypyu̶ u̶u̶ch nyajtuungu̶xypy ko u̶u̶ch naty je̱'e̱ ayuuk tu̶y'ajt pu̶n nyajwingapxu̶'u̶waangu̶xy , y nan je̱' u̶u̶ch nayyajniwaanu̶gu̶xp ko u̶u̶ch naty pu̶n xymyu̶mayu̶u̶ygyu̶xy .
47006008	Mu̶naajáty u̶u̶ch je̱'e̱ ja'ay xyajmu̶j'ajtku̶xy , y mu̶naajáty u̶u̶ch xywyingapx xyjyu̶jpkápxku̶xy ; mu̶naajáty u̶u̶ch oy yajxón xyñigapx xyñimu̶dyaakku̶xy , y mu̶naajáty u̶u̶ch ju̶bu̶kjaty axu̶u̶gjáty xyñigapx xyñimu̶dyaakku̶xy . Anu̶u̶ u̶u̶ch xytyijku̶xy , oy u̶u̶ch je̱'e̱ tu̶y'ajt nja'akápx nja'amu̶dyaakku̶xy .
47006009	Du'un u̶u̶ch je̱'e̱ xy'ijxku̶xy neby u̶u̶ch ka'pu̶ xy'ixy'ajtku̶xyu̶ñ , oy u̶u̶ch oy xyjya'a'ixy'ajtku̶xy . O'kju̶jp'aam u̶u̶ch n'ijtku̶xy ; peru̶ jakjugy'ajtp u̶u̶ch ajku̶xy ; xychaachtyuumb u̶u̶ch ajku̶xy ; peru̶ ka'p u̶u̶ch xyaj'o'kku̶xy .
47006010	Du'un u̶u̶ch ngu̶xu̶'kku̶xy neby u̶u̶ch du'umbu̶ ndajku̶xy nmaaygyu̶xyu̶ñ ; peru̶ jootkujk u̶u̶ch je'emy ajku̶xy . Du'un u̶u̶ch ngu̶xu̶'kku̶xy neby u̶u̶ch du'umbu̶ n'ayoogu̶xyu̶ñ , peru̶ may je̱'e̱ ja'ay oy'ajtu̶ñ tu̶ paatku̶xy mu̶u̶d u̶u̶ch je̱'e̱ nduung kyu̶xpu̶ ajku̶xy ; du'un u̶u̶ch ngu̶xu̶'kku̶xy neby u̶u̶ch ka'pu̶ tii nmu̶dajtku̶xyu̶ñ , peru̶ nmu̶dajtypy u̶u̶ch ku̶xyu̶ tii ajku̶xy y ka'p u̶u̶ch tii xytyu̶goy'ajtu̶ ajku̶xy .
47006011	Corintios mu̶gu'uktu̶jk ajku̶xy , tu̶ miich je̱'e̱ tu̶y'ajtu̶ñ ku̶xyu̶ nyajmu̶dkápx nyajmu̶dmu̶dyaakku̶xy ; tu̶ miich n'awaanu̶ ajku̶xy neby miich tu'ug'aa tu'ugjoot ndzojkku̶xy nju̶wu̶u̶ygyu̶xyu̶ñ .
47006012	Ka'p miich mu̶naa tu̶ n'u̶xmajtzku̶xy neby miich ndzojkku̶xy nju̶wu̶u̶ygyu̶xyu̶ñ ; miich tu̶ xy'u̶xmajtzku̶xy neby u̶u̶ch ijty xychojkku̶xy xyjyu̶wu̶u̶ygyu̶xyu̶ñ .
47006013	Cham nmu̶nukxtaakku̶xy , du'un neby tu'ug ungteedy y'ung y'ana'k mu̶nukxtaakku̶xyu̶ñ , ko tzojku̶ch ju̶wu̶u̶ygyu̶ch ajku̶xy du'un neby u̶u̶ch miich ndzojkku̶xy nju̶wu̶u̶ygyu̶xyu̶ñ .
47006014	Ka'p mbuyo'oy mbunaxu̶u̶ygyu̶xy je̱'e̱ mu̶dyiibu̶ je̱'e̱ Jesucristo ka'p mu̶bu̶jkku̶xyu̶ñ . ¿ Nej naybyudu̶gu̶u̶yu̶p je̱'e̱ tu'uda'agy'ajtu̶ñ mu̶u̶d je̱'e̱ ka'pu̶ tyu'uda'agy'ajtu̶ch ? ¿ O nej mu̶baad je̱'e̱ jaju̶ñ ñaymyu̶gu'ug'ajtu̶gu̶xy mu̶u̶d je̱'e̱ koodzpu̶ ?
47006015	Ka'p je̱'e̱ Cristo mu̶baad tu'ugyu̶ y'ity mu̶u̶d je̱'e̱ mu̶jku'u , ni je̱' mu̶baad tu'ugyu̶ kya'a'ijtku̶xy je̱'e̱ mu̶dyiibu̶ je̱'e̱ tu̶y'ajt mu̶bu̶jkpu̶ñ mu̶u̶d je̱'e̱ mu̶dyiibu̶ je̱'e̱ tu̶y'ajt ka'p mu̶bu̶kyu̶ñ .
47006016	Ka'p je̱'e̱ tzaadzéch kepychech jiiby mu̶baad y'ity ma je̱'e̱ Dios tyu̶jku̶ñ . Je̱' ko du'un u̶u̶ch ajtu̶m ajku̶xy neby je̱'e̱ juugypyu̶ Dios chajptu̶jku̶ñ , neby je̱'e̱ Dios ku̶'u̶m myu̶naañu̶ñ :
47006017	Paady je̱'e̱ Windzú̶n Dios nandu'un myu̶na'añ : “ Pu̶dzu̶u̶mgu̶x ma je̱'e̱ du'umbu̶ ja'ay ajku̶xyu̶ñ , y puyo'oydyuutku̶x ; ka'p je̱'e̱ ju̶bu̶kpu̶ mmu̶waangu̶xy . Mu̶'it miich ngu'ubu̶jkku̶xu̶ch
47006018	y u̶u̶ch miich xtyeedy'ádu̶p ajku̶xy , y miich nya'ay'úng ndo'oxy'ung'ádu̶py ajku̶xy , du'un je̱'e̱ Windzú̶n Dios mu̶jmu̶k'ajtmu̶u̶dpu̶ myu̶na'añ . ”
47007001	Y du'unu̶tz mu̶gu'uktu̶jk ajku̶xy , je̱'e̱ mu̶dyiibu̶ u̶u̶ch oy ndzojkku̶xypy nju̶wu̶u̶ygyu̶xypyu̶ñ , adaa je̱' je̱'e̱ mu̶dyiibu̶ je̱'e̱ Dios tu̶ xyajwinwaanu̶u̶yu̶mu̶ñ ajku̶xy . Paady je̱'e̱ njoot nwinma'añ mu̶baad wa'adz nmu̶dajtu̶m ajku̶xy ma je̱'e̱ ju̶bu̶kpu̶ ku̶xyu̶ , je̱'e̱ mu̶dyiibu̶ xyjya'ayajma'adaanu̶mbu̶ñ ajku̶xy , ma je̱'e̱ nni'kx ngopt y ma je̱'e̱ njoot n'aanu̶mu̶ ajtu̶m ajku̶xyu̶ñ , y tzu̶k je̱'e̱ Dios tzu̶gu̶u̶y o'owu̶dajtu̶m ajku̶xy y nnayyajku̶'u̶du̶gu̶u̶yu̶mu̶ch tu'ug'aa tu'ugjoot ku̶xyu̶ ajtu̶m ajku̶xy .
47007002	Ku'ubu̶jku̶ch ajku̶xy ko u̶u̶ch xychojkku̶xy xyjyu̶wu̶u̶ygyu̶xy . Ka'p u̶u̶ch mu̶naa pu̶n tu̶ nmu̶duundu̶gooygyu̶xy ; ka'p u̶u̶ch mu̶naa pu̶n tu̶ nyajwinma'añdyu̶gooygyu̶xy ; ka'p u̶u̶ch mu̶naa pu̶n tu̶ nwin'u̶u̶ngu̶xy .
47007003	Ka'p yam du'un paady nnu̶maaygyu̶xy ko nni'oj nniyaxu̶'u̶waangu̶xy , je̱' ko tu̶ jékyu̶p nnu̶maaygyu̶xy ko miich ndzojkku̶xy nju̶wu̶u̶ygyu̶xy , tu'ugyu̶ ndzu̶naay njugy'ajtu̶m ajku̶xy y tu'ugyu̶ n'o'k ndu̶gooyu̶mu̶ch ajku̶xy .
47007004	Cham je̱'e̱ tu̶y'ajtu̶ñ ku̶xyu̶ nyajmu̶dmu̶dyaakku̶xy y janch jootkujku̶ch mu̶u̶d miich kyu̶xpu̶ ajku̶xy . Oy ku̶xyu̶ tii ayo'on nmu̶najx ngu'ubu̶jku̶m ajku̶xy , peru̶ jootkujk u̶u̶ch nnayjyu̶wu̶'u̶yii y xondaakp u̶u̶ch .
47007005	Maabu̶ u̶u̶ch ya Macedonia kajpt nja'tku̶xyu̶ñ , ka'p u̶u̶ch je̱'e̱ pokxu̶ñ nidu'uñdyu̶ nbaatku̶xy , xii yaa u̶u̶ch je̱'e̱ ayo'on jootmáy nbaadku̶xy n'ijxku̶xy , nmu̶najx ngu'ubu̶jkku̶xyu̶ch je̱'e̱ tzaachpyu̶ ayo'on ni'igú̶xp ku'uduuy , y ndzu̶gu̶u̶ygyu̶xyu̶ch jootjooty winma'añjyooty nandu'un .
47007006	Peru̶ je̱'e̱ Dios je̱'e̱ mu̶dyiibu̶ yajjootkugu̶u̶by je̱'e̱ mu̶dyiibu̶ tajku̶xp maaygyu̶xpu̶ñ , tu̶ u̶u̶ch je̱'e̱ xyajjootkugu̶u̶ygyu̶xy ko je̱'e̱ Tito ya tu̶ myech ma u̶u̶ch ya ajku̶xyu̶ñ ,
47007007	y ka'p jye̱'e̱du̶'ajtyu̶ch ko ya tu̶ myech , nan tu̶ u̶u̶ch njootkugu̶u̶ygyu̶xy ko je̱' jyootkujku̶ch mu̶u̶d miich kyu̶xpu̶ ajku̶xy . Je̱' u̶u̶ch tu̶ xyajmu̶dmu̶dyaakku̶xy ko u̶u̶ch miich xyjya'aju̶jp'ijxku̶xy nu̶kxy ngu'ijxku̶xy nmu̶gápxku̶xy , nan tu̶ u̶u̶ch xyajmu̶dmu̶dyaakku̶xy ko u̶u̶ch miich xyñidaj xyñimaaygyu̶xy y mjootmay'ajtku̶xy mu̶u̶d u̶u̶ch , y tu̶ u̶u̶ch ni'igyu̶ njootkugu̶'u̶y mu̶u̶d adaa ko u̶u̶ch du'un tu̶ nmu̶doy .
47007008	Oy je̱'e̱ naky xyjya'ayajjootmaydyu̶gu̶u̶ygyu̶xy , je̱'e̱ mu̶dyiibu̶ nyajnigue̱jxku̶xu̶ñ , ka'p u̶u̶ch je̱'e̱ cham nyajnú̶kxy nyajju̶wu̶'u̶y . Y pu̶nu̶ jékyu̶p u̶u̶ch je̱'e̱ nyajnú̶kxy nyajju̶wu̶u̶y ko je̱'e̱ naky najty tzojku̶ tu̶ xyajjootmaydyu̶gu̶u̶ygyu̶xy ,
47007009	jada'achám jootkujku̶chu̶ñ ; ka'p jye̱' gyu̶xpu̶ch ko je̱'e̱ naky xyajjootmaydyu̶gu̶u̶ygyu̶xy , je̱' ko je̱'e̱ taju̶ñ maayu̶ñ gyu̶xpu̶ tu̶ mjootwimbijtku̶xy ma je̱'e̱ Diosu̶ñ . Miich mmu̶madaakku̶x je̱'e̱ taju̶ñ maayu̶ñ du'un neby je̱'e̱ Dios ku'umáyu̶ñ , y ka'p miich mu̶naa tu̶ nyajwinma'añdyu̶gooygyu̶xy .
47007010	Je̱'e̱ taju̶ñ maayu̶ñ mu̶dyiibu̶ du'un yajmu̶madaakp neby je̱'e̱ Dios ku'umaayu̶ñ , je̱' yajjootwimbijtp ma je̱'e̱ Diosu̶ñ y xyajpaattu̶m je̱'e̱ aanu̶mu̶ ni'idzooku̶ñ ajku̶xy , y ka'p mu̶baad nyajnú̶kx nyajju̶wu̶u̶yu̶m ajku̶xy ko naty je̱'e̱ aanu̶mu̶ ni'idzooku̶ñ tu̶ nbaattu̶m ajku̶xy . Peru̶ je̱'e̱ taju̶ñ maayu̶ñ mu̶dyiibu̶ ya yajpaatp ma adayaaba naaxwiiñu̶ñ , je̱' je̱'e̱ o'ku̶ñ ye̱jkp .
47007011	Miich mmu̶madaakku̶x je̱'e̱ taju̶ñ maayu̶ñ du'un neby je̱'e̱ Dios ku'umaayu̶ñ , ¡ y chiiju̶tz cham m'ijxku̶xy neby je̱'e̱ tu'uda'agy'ajtu̶ñ tu̶ mbaatku̶xyu̶ñ ! Ko je̱'e̱ taju̶ñ maayu̶ñ tu̶ mmu̶najx tu̶ mgu'ubu̶jkku̶xy paady tu̶y tu'uda'agy mja'ay'ajtku̶xnu̶ y xyñiwaangu̶xyu̶ch ; je̱' xyaj'ama't xyajjootma'tku̶x , y xyajtzu̶gu̶u̶ybyu̶jkku̶xy . Ko najty du'un tu̶ m'okjajt m'ok'abe̱jtku̶xy , chi u̶u̶ch najty xy'ixaangu̶xnu̶ , mnayjyootmu̶kmooyu̶gu̶xy ko myajkumu̶dowaangu̶xy je̱'e̱ mu̶dyiibu̶ najty tu̶ tyuundu̶góyu̶ñ . Ku̶xyu̶ neby du'un tu̶ m'adu̶u̶tzku̶xyu̶ñ , je̱' du'un yajni'igu̶xu̶'kp ko ka'p miich tii poky tu̶ mduungu̶xy ma adayaaba winma'añdyu̶ñ .
47007012	Y du'unu̶tz , ko je̱'e̱ naky nyajnigue̱jxku̶xy , ka'p u̶u̶ch je̱'e̱ je̱' nyajnigue̱jx je̱'e̱ mu̶dyiibu̶ najty tu̶ tyuundu̶góy ni je̱'e̱ mu̶dyiibu̶ najty tu̶ yajmu̶duundu̶góy , paady je̱'e̱ nyajnigue̱jxku̶xy wan du'un ñi'igu̶xu̶'u̶gu̶ch ma je̱'e̱ Diosu̶ñ ko u̶u̶ch miich xyñidaj xyñimaaygyu̶xy .
47007013	Y adaa u̶u̶ch tu̶ xyajjootkugu̶u̶ygyu̶xy . Peru̶ jootkujk u̶u̶ch ni'igyu̶ ajku̶xy ko je̱'e̱ Tito jyanchjootkujku̶ch mu̶u̶d miich kyu̶xpu̶ ajku̶xy ; miich je̱'e̱ nigu̶xyu̶ tu̶ myajjootkugu̶u̶ydyu̶gajtzku̶xy .
47007014	U̶u̶ch tu̶ u̶u̶ch najty je̱'e̱ Tito du'un nnu̶ma'ay ko u̶u̶ch janch jootkujk nnayjyu̶wu̶'u̶yii mu̶u̶d miich ajku̶xy , y ka'p miich mu̶naa tu̶ nwin'u̶u̶ngu̶xy . Du'un neby je̱'e̱ tu̶y'ajt ku̶xyu̶ tu̶ nyajmu̶dmu̶dyaakku̶xyu̶ñ , nan tu̶y'ajt je̱'e̱ du'un neby u̶u̶ch je̱'e̱ Tito nnu̶maaygyu̶xyu̶ñ : ko u̶u̶ch njanchjootkujk u̶u̶ch ajku̶xy mu̶u̶d miich ajku̶xy .
47007015	Y je̱'e̱ Tito ni'igyu̶ xychojkku̶xp xyjyu̶wu̶u̶ygyu̶xp ko xyjya'aymye̱jtzpaatku̶xy ko miich nigu̶xyu̶ mgapxymyu̶doogu̶xy neby xy'ane̱'e̱mgu̶xyu̶ñ y neby mgu'ubu̶jkku̶xyu̶ñ , y neby myajmu̶j'ajtku̶xyu̶ñ .
47007016	Xondaak u̶u̶ch je̱' ko nejwu̶u̶ybyu̶ch ko miich mdu̶y mdu'uda'agyu̶ch ajku̶xy .
47008001	Jada'achám , miich mu̶gu'uktu̶jk , n'awa'anaanu̶ ajku̶xy neby je̱'e̱ Dios may'ajt tu̶ tuñ ma je̱'e̱ mu̶bu̶jkpu̶du̶jk xii yaaju̶ñ jim Macedonia .
47008002	Oy je̱'e̱ tzaachpyu̶ tu̶ ja'amu̶najx ja'aku'ubu̶jkku̶xy , peru̶ janch jootkujk ajku̶xy ; y oy jya'ajanch'ayoogu̶xy , tu̶ je̱'e̱ pube̱jtu̶ñ yajmujkku̶xy mu̶u̶d je̱'e̱ oyjya'ay'ajtu̶ñ du'un neby kumeeñbyu̶ju̶ñ ajku̶xy .
47008003	U̶u̶ch je̱'e̱ tu̶y'ajt nmu̶u̶d ko je̱'e̱ pube̱jtu̶ñ tu'ug'aa tu'ugjoot tu̶ yajmujkku̶xy du'un neby tu̶ myu̶daakku̶xyu̶ñ , y naxy ni'igyu̶ tu̶ ye̱jkku̶xy .
47008004	Xymyu̶nukxtaakku̶xu̶ch ko u̶u̶ch ngu'ubú̶gu̶ch yajmujkku̶xu̶ch je̱'e̱ pube̱jtu̶ñ , je̱'e̱ mu̶dyiibu̶ je̱'e̱ Dios jya'ay mu̶u̶d pube̱daangu̶xyu̶ñ .
47008005	Y ni'igyu̶ anaxy je̱'e̱ pube̱jtu̶ñ tu̶ yajmujkku̶xy ni'igu̶ ka'p neby u̶u̶ch najty nju̶jp'ijxku̶xyu̶ñ , jayu̶jp ku̶'u̶m tu̶ ñayyojxu̶gu̶xy ma je̱'e̱ Windzú̶n Jesucristo y u̶x'aam ma u̶u̶ch ajku̶xyu̶ñ , du'un neby je̱'e̱ Dios tzokyu̶ñ .
47008006	Paady u̶u̶ch je̱'e̱ Tito tu̶ nmu̶nukxtaakku̶xy ko je̱'e̱ pube̱jtu̶ñ wan yajmúky ma miich ajku̶xyu̶ñ mu̶dyiibu̶ je̱' yajmujktu̶gu̶u̶yu̶ñ , mu̶dyiibu̶ miich mye̱jkku̶xu̶ñ oyjya'ay'ajtu̶ñ gyu̶xpu̶ .
47008007	Miich ajku̶xy mu̶dyiibu̶ ku̶xyu̶ tii oybyu̶ anaxy tuungu̶xpu̶ñ : anaxy je̱'e̱ mu̶bu̶jku̶ñ mmu̶dajtku̶xy , ka'p je̱'e̱ kapxy ayuuk tzip mbaatku̶xy ko je̱'e̱ ayuuk tu̶y'ajt myaj'u̶xpu̶jkku̶xy , anaxy je̱'e̱ u̶xpu̶jku̶ñ mmu̶dajtku̶xy , anaxy mnijoot'ajtku̶xy neby je̱'e̱ Dios mmu̶dunaangu̶xyu̶ñ y anaxy je̱'e̱ tzojku̶ñ ju̶wu̶u̶yu̶ñ mmu̶dajtku̶xy mu̶dyiibu̶ tu̶ mgatz'ijxku̶xy ma u̶u̶ch ajku̶xyu̶ñ , nan anaxy je̱'e̱ oybyu̶ tu̶ mduungu̶xy ko je̱'e̱ pube̱jtu̶ñ tu̶ mye̱jkku̶xy .
47008008	Ka'p miich yam nyajmu̶guwanu̶u̶ygyu̶xy ko je̱'e̱ mmu̶gu'ug mbube̱jtku̶xu̶ch ; je̱' u̶u̶ch ndzojkypy mnejwu̶u̶ygyu̶xu̶ch neby je̱'e̱ wiingpu̶ mu̶bu̶jkpu̶du̶jk wyinma'añ ku̶'u̶m pu̶daakku̶xyu̶ñ ko je̱'e̱ myu̶gu'ugtu̶jk pube̱daangu̶xy , wan du'un miich mduungu̶xu̶ch y myajni'igu̶xu̶'kku̶xu̶ch ko jaanch mdzojkku̶xy mju̶wu̶u̶ygyu̶xy .
47008009	Je̱' ko tu̶ miich du'un mnejwu̶u̶ygyu̶xy ko je̱'e̱ nWindzú̶n Jesucristo ajtu̶m ajku̶xy mu̶u̶d y'oyjya'ay'ajtu̶ñ , du'un najty je̱' jiiby tzajpjooty yajpaady neby kumeeñjya'ayu̶ñ , chi du'un ñaybyu̶daaku̶ neby ayoobu̶ja'ayu̶ñ ko ya naaxwiiñ kyu̶daaky mu̶u̶d miich kyu̶xpu̶ ajku̶xy , wan je̱'e̱ m'oy'ajtu̶ñ jiiby du'un mbaatku̶xnu̶ch ma najty ka'p tii mmu̶d'ajtku̶xyu̶ñ .
47008010	Cham nwingapx nju̶jpkapxu̶u̶ygyu̶xy mu̶u̶d miich kyu̶xpu̶ m'oy'ajtu̶ñ ajku̶xy , ko pube̱jt'adu̶u̶tzku̶x je̱'e̱ mmu̶gu'ugtu̶jk neby tu̶ myajtzondaakku̶xyu̶ñ cham jyumu̶jtu̶'u̶y , y nan ka'p je̱'e̱ du'un je'eyu̶ myajtzondaakku̶xy ko je̱'e̱ mmu̶gu'ug mbube̱daangu̶xy nan myajtzondaakku̶x ko du'un yu̶u̶y pe'ty mduungu̶xy .
47008011	Pube̱jt'adu̶u̶tzku̶x je̱'e̱ mmu̶gu'ugtu̶jk jada'achám du'un neby tu̶ myajtzondaakku̶xyu̶ñ , neby je'emy oy mnijoot'ajtku̶xyu̶ñ du'un neby naty mmu̶daakku̶xyu̶ñ , neby tu̶u̶yu̶p myajtzondaakku̶xyu̶ñ ko myajni'idijku̶xy mbube̱daangu̶xy .
47008012	Pu̶nu̶ jii pu̶n tii yeky ku'ubu̶jkku̶xu̶p je̱'e̱ Dios yojxu̶n je̱'e̱ mu̶dyiibu̶ naty je̱' yejkypyu̶ñ du'un neby naty myu̶da'agyu̶ñ . Y ka'p je̱'e̱ Dios amdoy mu̶dyiibu̶ ka'p yajmu̶d'átyu̶ñ .
47008013	Ka'p u̶u̶ch yam nmu̶na'añ ko mnayyaj'ayoodu̶gu̶u̶yu̶gu̶xu̶ch ko je̱'e̱ mmu̶gu'ugtu̶jk naty mbube̱jtku̶xy ,
47008014	du'un u̶u̶ch du'un ndijy ko tii kipxyjyaty mmu̶dajtku̶xu̶ch . Jada'achám miich mmu̶dajtku̶xypy je̱'e̱ tu̶gu̶'u̶bu̶ je̱'e̱ mu̶dyiibu̶ je̱'e̱ mmu̶gu'ugtu̶jk yajmayjyajtku̶xypyu̶ñ ; peru̶ myajmayjyajtku̶xu̶py mu̶naa tii y je̱'e̱ mmu̶gu'ugtu̶jk je̱'e̱ tu̶gu̶'u̶bu̶ naty mmu̶dajtku̶xp , y chiiju̶tz je̱'e̱ xypyube̱jttu̶gajtzku̶xu̶ch , y du'unu̶tz tii kipxyjyaty mmu̶dajtku̶xu̶ch .
47008015	Du'un neby je̱'e̱ Dios ñaky myu̶na'añu̶ñ : “ Ka'p je̱'e̱ kyunajxu̶xu̶ je̱'e̱ mu̶dyiibu̶ najty mu̶j tu̶ yajpu̶du̶'u̶gyu̶ñ , ni ka'p tyu̶goy'ajtu̶xu̶ je̱'e̱ mu̶dyiibu̶ najty we̱e̱nu̶ tu̶ yajpu̶du̶'u̶gyu̶ñ . ”
47008016	Dioskujuuyu̶p je̱'e̱ Dios ko je̱'e̱ Tito miich nandu'un xyñidaj xyñimaaygyu̶xy du'un neby u̶u̶ch miich nandu'un nnidaj nnimaaygyu̶xyu̶ñ .
47008017	Tu̶ je̱'e̱ ku'ubú̶ky ko u̶u̶ch jim tu̶ nguexy ñú̶kxu̶ch ma miich ajku̶xyu̶ñ , y je̱' ko je̱' ku̶'u̶m xyajmayjyajtku̶xp , jada'achám jim ku̶'u̶mdzojku̶ñ ñu̶kxy ma miich ajku̶xyu̶ñ nu̶kxy xykyu'ijxku̶xy xymyu̶gápxku̶xy .
47008018	Kipxy mu̶u̶d je̱'e̱ Tito , yam tu'ug nyajnigue̱jxku̶xy u̶u̶ch nmu̶gu'ug ajtu̶m ajku̶xy , je̱'e̱ mu̶dyiibu̶ oy yajxón yajnigápxp yajnimu̶dyaakp majaty je̱'e̱ mu̶bu̶jkpu̶du̶jk yajpaatku̶xyu̶ñ , ko oy yajxón tu̶ tyuñ kapxwa'kxy je̱'e̱ ayuuk tu̶y'ajt je̱'e̱ mu̶dyiibu̶ je̱'e̱ aanu̶mu̶ ni'idzooku̶ñ ye̱jkpu̶ñ .
47008019	Nan je̱'e̱ mu̶bu̶jkpu̶du̶jk je̱'e̱ tu̶ win'ijxku̶xy ko ñú̶kxu̶ch mu̶u̶d u̶u̶ch ajku̶xy , y pyubé̱du̶ch ma adayaaba tuung mu̶dyiibu̶ u̶u̶ch yam nduungu̶xypyu̶ñ nyajmujkku̶xyu̶ch je̱'e̱ pube̱jtu̶ñ , neby je̱'e̱ Windzú̶n Jesucristo du'un nwindzu̶gu̶u̶yu̶mu̶chu̶ñ ajku̶xy y neby je̱'e̱ oyjyoot oywyinma'añ du'un ñi'igu̶xu̶'u̶gu̶chu̶ñ ko je̱'e̱ nmu̶gu'ugtu̶jk nbube̱jtu̶m ajku̶xy .
47008020	Paady u̶u̶ch nime̱tzk nidu̶gu̶u̶g nwu̶dijtku̶xy ka'pu̶ u̶u̶ch pu̶n xyñi'oj xyñiyaaxu̶u̶ygyu̶xu̶ch mu̶u̶d adaa gyu̶xpu̶ ko u̶u̶ch adaa mu̶jpu̶ pube̱jtu̶ñ du'un nyajmujkku̶xy ,
47008021	y paady u̶u̶ch njoottu̶gooygyu̶xy nduungu̶xyu̶ch je̱'e̱ oybyu̶ , ka'p je̱'e̱ Dios je'eyu̶du̶'ajty ijx nejwu̶u̶by nan y'ijxypy ñejwu̶u̶by je̱'e̱ ja'ay nandu'un .
47008022	Kipxy mu̶u̶d je̱' ajku̶xy , cham u̶u̶ch tu'ug ngue̱jxnu̶ba , u̶u̶ch nmu̶gu'ug ajtu̶m ajku̶xy , je̱'e̱ mu̶dyiibu̶ je̱'e̱ Dios tyuung oy yajxón mayñax tu̶ tuunu̶ju̶ñ , jada'achám ni'igyu̶ oy yajxón tyuna'añ je̱' ko ñejwu̶u̶by neby miich mja'ay'ajtku̶xyu̶ñ .
47008023	Pu̶nu̶ jii pu̶n mu̶du̶y yajtú̶y je̱'e̱ Tito , du'un m'adzoogu̶xu̶ch ko u̶u̶ch nmu̶gu'ug yu̶'u̶ y ko u̶u̶ch xymyu̶dtuumb ma miich ajku̶xyu̶ñ mu̶u̶d miich kyu̶xpu̶ m'oy'ajtu̶ñ ajku̶xy . Y pu̶nu̶ jii je̱'e̱ wiingpu̶ mu̶gu'uktu̶jk nandu'un mu̶du̶u̶ yajtu̶u̶gu̶xy je̱'e̱ mu̶dyiibu̶ nú̶kxku̶xpu̶ñ mu̶u̶d miich ajku̶xy , du'un m'adzoogu̶xu̶ch ko je̱'e̱ mu̶bu̶jkpu̶du̶jk je̱'e̱ tu̶ kye̱jxu̶gu̶xyu̶ y wyindzu̶gu̶u̶ygyu̶xypy je̱'e̱ Cristo .
47008024	Y neby je̱'e̱ mu̶bu̶jkpu̶du̶jk du'un nejwu̶u̶ygyu̶xu̶chu̶ñ , yaj'ijx yajnejwu̶u̶ygyu̶x ko jaanch mdzojkku̶xy mju̶wu̶u̶ygyu̶xy , cham oy yajxón mgu'ubu̶jkku̶xy ma je̱'e̱ mju̶u̶n mdu̶jk ajku̶xyu̶ñ y wan du'un ñi'igu̶xu̶'u̶gu̶ch ko u̶u̶ch njootkujku̶ch ajku̶xy mu̶u̶d miich kyu̶xpu̶ ajku̶xy .
47009001	Ka'p pyadyii ko miich njatytimyñijayu̶u̶ygyu̶xu̶ch ko je̱'e̱ mu̶bu̶jkpu̶du̶jk pube̱jtu̶ñ mmooygyu̶xu̶ch ,
47009002	je̱' ko nejwu̶u̶ybyu̶ch du'un ko miich je̱'e̱ tzojku̶ñ du'un mmu̶dajtku̶xy ko mbube̱daangu̶xy . Je'emy u̶u̶ch je̱'e̱ mu̶bu̶jkpu̶du̶jk du'un jootkujk nnu̶maaygyu̶xy je̱'e̱ mu̶dyiibu̶ Macedonia tzu̶naaygyu̶xpu̶ñ , ko moongtu̶u̶yu̶p miich je̱'e̱ mdu̶gu̶'u̶y pube̱jtku̶xpu̶ je̱'e̱ mu̶dyiibu̶ Acaya tzu̶naaygyu̶xpu̶ñ , y tu̶ je̱'e̱ nimaybyu̶ mu̶bu̶jkpu̶du̶jk du'un nandu'un myu̶naangu̶xy je̱'e̱ mu̶dyiibu̶ Macedonia tzu̶naaygyu̶xpu̶ñ ko je̱'e̱ myu̶gu'ugtu̶jk pube̱daangu̶xy ko du'un ijxku̶xy tú̶kxku̶xy neby miich je̱'e̱ mmu̶gu'ugtu̶jk mbube̱jtku̶xyu̶ñ .
47009003	Peru̶ cham adayaaba mu̶gu'uktu̶jk nyajnigue̱jxku̶xy ka'pu̶ u̶u̶ch anu̶u̶ nbu̶dzú̶mu̶ch neby miich oy yajxón nnigapx nnimu̶dyaakku̶xyu̶ñ ma adayaaba winma'añdyu̶ñ , wan jim ni'ixu̶'u̶ m'ijtku̶xu̶ch tu̶ naty je̱'e̱ pube̱jtu̶ñ myajmujkku̶xy ko jim jya'tku̶xu̶ch ,
47009004	ka'p jékyu̶ch ñú̶kxu̶ch je̱'e̱ Macedonia ja'ay jim nije̱' mu̶u̶d u̶u̶ch ko u̶u̶ch naty jim nu̶kxy ma miich ajku̶xyu̶ñ y paatku̶xu̶ch ka'p naty ni'ixu̶'u̶ m'ijtku̶xy . Chi u̶u̶ch je̱'e̱ mu̶jtzo'oydyu'un du'un mbaatku̶xu̶ch ko naty oy yajxón tu̶ n'oknigapx n'oknimu̶dyaakku̶xy y nan mu̶jtzo'oydyu'un miich nandu'un mbaatku̶xu̶py .
47009005	Paady u̶u̶ch du'un tu̶ njatytimywyyinmay ngue̱xa'añu̶ch adaa mu̶gu'uktu̶jk ma miich ajku̶xyu̶ñ wan nu̶kxy jayu̶jp xy'okku'ijx xy'okmu̶gápxku̶xy , y xypyube̱jtku̶xu̶ch xyjyakmu̶d'yajka'pxku̶xu̶ch je̱'e̱ pube̱jtu̶ñ je̱'e̱ mu̶dyiibu̶ miich jékyu̶p m'awaanu̶u̶ygyu̶xu̶ñ ko mye̱gaangu̶xy . Y du'un je̱'e̱ pube̱jtu̶ñ mu̶dyiibu̶ miich mye̱jkku̶xypyu̶ñ , ñi'igu̶xu̶'u̶gu̶ch ko du'un tu'ug'aa tu'ugjoot mye̱jkku̶xy ko je̱'e̱ tzojku̶ñ du'un mmu̶dajtku̶xy , y ka'p ko miich du'un u̶u̶ch adzip nyajmu̶guwaanu̶u̶ygyu̶xypy .
47009006	Ja'aymye̱jtzku̶x adaa : Pu̶n we̱e̱nu̶ niip tuumbu̶ñ , nan we̱e̱nu̶ je̱'e̱ pyu̶da'agy yajpu̶du̶'u̶gy ; pu̶n may niip tuumbu̶ñ , nan may je̱'e̱ pyu̶da'agy yajpu̶du̶'u̶gy .
47009007	Du'un je̱'e̱ mbube̱jtu̶ñ nidu'ug nidu'ug mye̱jkku̶xu̶ch neby naty jootjooty winma'añjyooty tu̶ mniwinmayu̶u̶ygyu̶xyu̶ñ , oy'aa oyjyoot y ka'p y'adzip y'ama'adu̶ch , je̱' ko je̱' je̱'e̱ Dios chojkypy jyu̶wu̶u̶by je̱'e̱ mu̶dyiibu̶ je̱'e̱ pube̱jtu̶ñ xi'ig xon ye̱jkpu̶ñ .
47009008	Mu̶baad je̱'e̱ Dios miich xymyooygyu̶xy mu̶j ku̶je̱e̱ ku̶xyu̶ je̱'e̱ oy'ajtu̶ñ , neby mu̶baad mmu̶dajtu̶u̶gu̶xyu̶ñ ku̶xyu̶ tijaty myajmayjyajtku̶xypyu̶ñ y nan xyñadu̶gu̶u̶yu̶ch ajku̶xy neby je̱'e̱ mmu̶gu'ugtu̶jk mu̶baad mbube̱jtku̶xyu̶ñ , mduungu̶xu̶ch ku̶xyu̶ oyjya'ay'ajtu̶ñ .
47009009	Du'un je̱'e̱ Dios ñaky myu̶na'añ :
47009011	Y ko du'un mduungu̶xu̶ch mu̶'it je̱'e̱ oy'ajtu̶ñ ku̶xyu̶ may mbaatku̶xu̶ch y mbube̱jtku̶xu̶ch je̱'e̱ mmu̶gu'ugtu̶jk . Y je̱'e̱ pube̱jtu̶ñ mu̶dyiibu̶ naty miich mgue̱jxku̶xypyu̶ñ , mu̶'it je̱'e̱ mmu̶gu'ugtu̶jk jyootkugu̶u̶ygyu̶xu̶ch mu̶u̶d u̶u̶ch kyu̶xpu̶ ajku̶xy y ye̱jkku̶xu̶ch je̱'e̱ Dioskujuuyu̶p ma je̱'e̱ Diosu̶ñ ko u̶u̶ch naty je̱'e̱ pube̱jtu̶ñ nyajku̶'u̶du̶gu̶u̶ygyu̶xy .
47009012	Ko je̱'e̱ nmu̶gu'ugtu̶jk nbube̱jtu̶m ajku̶xy , ka'p je̱'e̱ je̱'e̱du̶'ajty nyajnigue̱jxu̶mby ajku̶xy je̱'e̱ mu̶dyiibu̶ yajmayjyajtku̶xypyu̶ñ , nan nyajjootkugu̶u̶yu̶mby ajku̶xy neby je̱'e̱ Dioskujuuyu̶p mu̶baad nandu'un mu̶j may ye̱jkku̶xy ma je̱'e̱ Diosu̶ñ .
47009013	Y je̱' kyu'umaay jya'aymye̱jtzku̶xu̶py je̱'e̱ xu̶u̶ Dios , je̱' ko adaa pube̱jtu̶ñ mu̶dyiibu̶ miich mgue̱jxku̶xypyu̶ñ yajni'igu̶xu̶'u̶gu̶p ko miich je̱'e̱ Cristo y'ayuuk tyu̶y'ajt mguydyuunu̶ ajku̶xy . Nan wyindzu̶gu̶u̶y y'o'owu̶dajtku̶xu̶py je̱'e̱ xu̶u̶ Dios ko je̱'e̱ pube̱jtu̶ñ naty mye̱jkku̶xy ma je̱' ajku̶xyu̶ñ , y ma ku̶xyu̶ pu̶njaty naty je̱'e̱ pube̱jtu̶ñ paatku̶xpu̶ñ .
47009014	Y nan chi ja'adu'knáx , myu̶bu̶jktzoogu̶xu̶py je̱'e̱ Dios mu̶u̶d miich kyu̶xpu̶ ajku̶xy ko xychojkku̶xy xyjyu̶wu̶u̶ygyu̶xy , ko je̱'e̱ Dios mu̶j'oyjya'ay'ajtu̶ñ tu̶ yajni'igu̶xu̶'u̶gy ma miich ajku̶xyu̶ñ .
47009015	¡ Dioskujuuyu̶p je̱'e̱ Dios , ko janch mu̶j je̱'e̱ kunukxu̶ñ je̱'e̱ mu̶dyiibu̶ tu̶ xyñi'imooyu̶mu̶ñ ajku̶xy , ka'p je̱'e̱ kapxy ayuuk yaj'íxy yajpaady neby nnigapx nnimu̶dyaaku̶mu̶chu̶ñ ajku̶xy !
47010001	U̶u̶ch , Pablo , cham miich nmu̶nukxtaakku̶xy mu̶u̶d je̱'e̱ yuungpu̶ naaxypyu̶ joot winma'añ , du'un neby u̶xyu̶py je̱'e̱ Cristo ku̶'u̶m tuñu̶ñ . Peru̶ du'un je̱'e̱ ja'ay myu̶naangu̶xy ko u̶u̶ch yuung naaxypy nnaybyu̶da'agyii ko u̶u̶ch naty nyajpaady ma miich ajku̶xyu̶ñ , y janch tu̶goy ko u̶u̶ch naty ju̶gue̱m nyajpaady .
47010002	Pues oy , cham miich nmu̶nukxtaakku̶xy ko naty nu̶kxy n'ijxku̶xy , ka'p u̶u̶ch ndzoky xyaj'awa'andaakku̶xu̶ch miich je̱'e̱ mu̶dyiibu̶ u̶u̶ch du'un xyñigapxp xyñimu̶dyaakku̶xpu̶ñ ko u̶u̶ch janch tu̶goy nja'ay'áty neby je̱'e̱ oymyu̶dyii naaxwiiñjya'ay jya'ay'ajtku̶xyu̶ñ , je̱' ko ni'ixu̶'u̶ u̶u̶ch yam n'ity ko u̶u̶ch nmu̶dyaj'awingujku̶'u̶wu̶ch je̱'e̱ mu̶dyiibu̶ u̶u̶ch du'un xyñigapxp xyñimu̶dyaakku̶xpu̶ñ .
47010003	Tu̶y'ajt ko ya naaxwiiñ ndzu̶naay njugy'ajtu̶m ajku̶xy , peru̶ ka'p ndziptuunu̶m ajku̶xy neby adayaaba naaxwiiñjya'ay chiptuungu̶xyu̶ñ .
47010004	Je̱'e̱ mu̶k'ajt mu̶dyiibu̶ nyajtuunu̶mbyu̶ñ ajku̶xy ka'p je̱'e̱ jye̱'e̱ju̶ch je̱'e̱ mu̶dyiibu̶ je̱'e̱ naaxwiiñjya'ay yajtuungu̶xypyu̶ñ , je̱'e̱ Dios myu̶k'ajt je̱' je̱'e̱ mu̶dyiibu̶ je̱'e̱ ju̶bu̶kpu̶ myu̶k'ajt ku̶xyu̶ yajku'udu̶gooyu̶byu̶ñ je̱'e̱ mu̶dyiibu̶ je̱'e̱ Dios mu̶dzip'ajtku̶xpu̶ñ . Y du'un je̱'e̱ ju̶bu̶kpu̶ ku̶xyu̶ nmu̶madaaku̶m ajku̶xy nebyjyaty naty xyjya'atunaanu̶mu̶ñ ajku̶xy .
47010005	Y ku̶xyu̶ je̱'e̱ ja'ay mu̶dyiibu̶ mu̶j ku̶xp nayjyu̶wu̶u̶yu̶gu̶xpu̶ñ , mu̶dyiibu̶ je̱'e̱ Dios y'ayuuk tyu̶y'ajt agapxtujkku̶xpu̶ñ ka'pu̶ yajmu̶bú̶gu̶ch . Ku̶xyu̶ je̱'e̱ naaxwiiñjya'ay winma'añ je̱'e̱ Cristo u̶u̶ch je̱'e̱ nyajku̶'u̶du̶gu̶u̶ygyu̶xypy , neby je̱'e̱ Cristo kapxymyu̶doogu̶xu̶chu̶ñ ,
47010006	y ni'ixu̶'u̶ u̶u̶ch yam n'ijtku̶xy neby u̶u̶ch ku̶xyu̶ nyajkumu̶doogu̶xu̶chu̶ñ je̱'e̱ mu̶dyiibu̶ ka'p kyapxymyu̶doogu̶xyu̶ñ , je̱'e̱ mu̶dyiibu̶ du'un mu̶naangu̶xpu̶ñ ko oy wa'adzu̶ kuydyuundaaygyu̶xy .
47010007	Miich ajku̶xy je̱' miich je'eyu̶ mgweentu̶tuungu̶xypy neby je̱'e̱ ja'ay jya'ay'ajtku̶xyu̶ñ . Pu̶nu̶ jii pu̶n Cristo mu̶duumbu̶ ñayjyu̶wu̶'u̶yii , mu̶baad nandu'un nejwu̶'u̶y ko u̶u̶ch Cristo mu̶duumbu̶ u̶u̶ch nandu'un ajku̶xy .
47010008	Y u̶u̶ch mu̶ktaakp u̶u̶ch ni'igyu̶ ko u̶u̶ch je̱'e̱ ane̱'e̱mu̶ñ nmu̶dajtku̶xy , ka'p u̶u̶ch mu̶baad nmu̶dzo'oydyúñ , je̱' ko je̱'e̱ windzú̶n Jesucristo u̶u̶ch je̱'e̱ ane̱'e̱mu̶ñ tu̶ xymyooygyu̶xy neby miich je̱'e̱ mmu̶bu̶jku̶ñ nyajye̱e̱ku̶yu̶chu̶ñ ajku̶xy , y ka'p neby miich nyajwinma'añdyu̶gooygyu̶xu̶chu̶ñ .
47010009	Ka'p u̶u̶ch ndzoky mwinju̶wu̶u̶ygyu̶xu̶ch du'un ko yam n'adzu̶gu̶u̶ygyu̶xy mu̶u̶d je̱'e̱ naky mu̶dyiijáty nyajnigue̱jxku̶xypyu̶ñ .
47010010	Nije̱' je̱'e̱ ja'ay myu̶naangu̶xy ko u̶u̶ch je̱'e̱ nnaky mu̶kjaty kyapxy je̱'e̱ mu̶dyiibu̶ nyajnigue̱jxku̶xypyu̶ñ , peru̶ ko u̶u̶ch wiinu̶ ju̶jpu̶ nyajpaady ma miich ajku̶xyu̶ñ , ka'p u̶u̶ch pu̶n xykyweentu̶túñ y ni xykya'atzu̶gu̶'u̶yu̶ch miich ajku̶xy ko u̶u̶ch ngapxy nmu̶dya'agy .
47010011	Peru̶ je̱'e̱ ja'ay mu̶dyiibu̶ du'un mu̶naambu̶ñ , mu̶baad je̱'e̱ nandu'un nejwu̶'u̶y ko du'un neby naky'aam nnijayu̶u̶ygyu̶xyu̶ñ ko u̶u̶ch ju̶gue̱m nyajpaatku̶xy , du'un u̶u̶ch jim ngápxu̶ch nmu̶dyaakku̶xu̶ch ko u̶u̶ch naty jim wiinu̶ ju̶jpu̶ nyajpaatku̶xy ma miich ajku̶xyu̶ñ .
47010012	Tu̶y'ajtu̶ñ ka'p u̶u̶ch je̱'e̱ nba'ijxku̶xy o ka'p u̶u̶ch nnayyajmu̶baattu̶gu̶xy mu̶u̶d je̱'e̱ du'umbu̶ ja'ay mu̶dyiibu̶ ku̶'u̶m naygyu'umaayu̶gu̶xpu̶ñ . Peru̶ je̱' ajku̶xy tzuuwinma'añ looku̶winma'añ je̱'e̱ du'un tyuungu̶xypy ko du'un ñay'ijxkípxu̶gu̶xyu̶ agu̶ je̱' y ñayyajmu̶baattu̶gu̶xyu̶ je̱' kyu̶'u̶m'ayuuk kyu̶'u̶mwinma'añ je̱'e̱ mu̶dyiibu̶ jyajtypy ñejwu̶u̶by ajku̶xyu̶ñ .
47010013	U̶u̶ch ka'p u̶u̶ch nnaygyu'umaayu̶gu̶xy ma ka'p pyadyiiju̶ñ . Dios u̶u̶ch xy'awaanu̶py ajku̶xy mabaad u̶u̶ch je̱'e̱ nduung mu̶baad nduungu̶xyu̶ñ , y je̱' du'un tu̶ myu̶na'añ ko u̶u̶ch u̶xtu̶ jimbaad nduungu̶xu̶ch ma miich ajku̶xyu̶ñ jim Corinto .
47010014	Paady u̶u̶ch je'eyu̶ nduungu̶xy ma u̶u̶ch je̱'e̱ Dios xykye̱jxku̶xyu̶ñ y ka'p ma u̶u̶ch ka'p xykye̱jxku̶xyu̶ñ , tu̶ u̶xyu̶py du'un jyaty ko u̶u̶ch u̶xyu̶py jim jayu̶jp'ajt nga'anú̶kxku̶xy ma miich ajku̶xyu̶ñ . U̶u̶ch je̱'e̱ oybyu̶ ayuuk tu̶y'ajt jim jayu̶jp'ajt nyajwa'kxtzóngu̶x ma miich ajku̶xyu̶ñ neby je̱'e̱ Cristo jékyu̶p jyajty y'abejtyu̶ñ .
47010015	Y ka'p u̶u̶ch je̱'e̱ wiingpu̶ ja'ay tyuung nnayyajku'umaayu̶gu̶xyu̶ mu̶dyiibu̶ u̶u̶ch ka'p tu̶ nduungu̶xyu̶ñ , ma u̶u̶ch je̱'e̱ Dios y'ayuuk tyu̶y'ajt ka'p tu̶ ngapxwa'kxku̶xyu̶ñ , ma u̶u̶ch ka'p xypyaatku̶xy nnú̶kxku̶xu̶chu̶ñ . Ni'igyu̶ u̶u̶ch nju̶jp'ijxku̶xy nduungu̶xu̶chu̶ch ni'igyu̶ ma miich ajku̶xyu̶ñ , du'un neby je̱'e̱ mmu̶bu̶jku̶ñ naty miich mbaad'adu̶u̶tzku̶xyu̶ñ , jimdu̶'ajty je'eyu̶ ma u̶u̶ch je̱'e̱ nduung xypyaatku̶xyu̶ñ .
47010016	Nju̶jp'ijxypy u̶u̶ch nandu'un ajku̶xy nnú̶kxku̶xu̶chu̶ch y nyajwa'kxku̶xu̶chu̶ch je̱'e̱ aanu̶mu̶ ni'idzooku̶ñ jakju̶gue̱m ma miich ajku̶xyu̶ñ , peru̶ ka'p u̶u̶ch jim ndu̶gu̶u̶ygyu̶xu̶ch ma je̱'e̱ wiingpu̶ ja'ay tu̶ yajtzondaakku̶xyu̶ñ , ka'pu̶ u̶u̶ch je̱'e̱ wiingpu̶ ja'ay tyuung nnayyajku'umaayu̶gu̶xu̶ch mu̶dyiibu̶ u̶u̶ch ka'p tu̶ nduungu̶xyu̶ñ , ma u̶u̶ch je̱'e̱ Dios y'ayuuk tyu̶y'ajt ka'p tu̶ ngapxwa'kxku̶xyu̶ñ .
47010017	Pu̶nu̶ jii pu̶n ku̶'u̶m ñaygyu'umaya'añyii , wan je̱'e̱ Windzú̶n Jesucristo ku'umáy ko je̱' myu̶duumby .
47010018	Je̱' ko ka'p je̱'e̱ Dios je̱' ku'umaayu̶p je̱'e̱ ja'ay mu̶dyiibu̶ ku̶'u̶m naygyu'umaayu̶bu̶ñ , je̱' je̱'e̱ Dios ku'umaayu̶p pu̶n je̱'e̱ Windzú̶n Jesucristo ku'umaaybyu̶ñ .
47011001	Mu̶me̱kxtujku̶ch miich ajku̶xy ko u̶u̶ch du'un we̱e̱nu̶ ndzuumu̶dya'agy nbojmu̶dya'agy . Wan nejpyu̶ch , peru̶ mu̶me̱kxtujku̶ch ajku̶xy .
47011002	Du'un neby miich ndzojkku̶xy nju̶wu̶u̶ygyu̶xyu̶ñ , je̱'e̱ Dios u̶u̶ch je̱'e̱ tzojku̶ñ ju̶wu̶u̶yu̶ñ du'un tu̶ xymyo'oy ko miich du'un ndzojkku̶x nju̶wu̶u̶ygyu̶xu̶ch . U̶u̶ch je̱' miich nyajmu̶dzojkku̶xypy ko je̱'e̱ Cristo je'eyu̶ mdzojkku̶x mju̶wu̶u̶ygyu̶xu̶ch , du'un neby je̱'e̱ to'oxy'ana'k tu'ug ñay'amay'adyiiju̶ñ ma je̱'e̱ ya'aydyu̶jk mu̶dyiibu̶ je̱' chojkypy jyu̶wu̶u̶ybyu̶ñ je̱'e̱ mu̶dyiibu̶ pu̶gaanu̶bu̶ñ , wa'adz miich jiiby ngapxku̶xu̶'u̶gaangu̶xy ma je̱'e̱ Crístoju̶ñ , du'un neby tu'ug to'oxy'ana'k mu̶dyiibu̶ ka'p ya'aydyu̶jk mu̶dtzu̶na'ayñu̶ju̶ñ .
47011003	Peru̶ tzu̶gu̶u̶ybyu̶ch ko miich du'un myajwin'u̶u̶ngu̶xu̶ch neby je̱'e̱ Eva je̱'e̱ serpiente wyin'u̶u̶nu̶ju̶ñ mu̶u̶d je̱'e̱ ayuuk mu̶dyiibu̶ janch oymyu̶bu̶jknu̶ju̶ñ , y nu̶kxy je̱'e̱ mwinma'añ myajtu̶gajtzku̶xy m'u̶xmajtzku̶xu̶ch neby je̱'e̱ Cristo naty oy wa'adz y tu̶y tu'uda'agy mmu̶jpu̶daakku̶xyu̶ñ .
47011004	Miich pe̱kyu̶ miich je̱'e̱ wiingpu̶ ja'ay myu̶dya'agy xi'ig xon mgu'ubu̶jku̶ ajku̶xy ko je̱'e̱ wiingpu̶ Jesús myu̶dya'agy xyajmu̶dmu̶dyaaku̶ ajku̶xy y ni'igu̶ ka'p je̱'e̱ mu̶dyiibu̶ miich tu̶ nyajmu̶dmu̶dyaakku̶xyu̶ñ ; y nan oy yajxón miich je̱'e̱ wiingpu̶ espíritu mgu'ubu̶jkku̶xy y ni'igu̶ ka'p je̱'e̱ Espíritu Santo mu̶dyiibu̶ jayu̶jp'ajt mgu'ubu̶jkku̶xu̶ñ , y nan oy yajxón miich je̱'e̱ wiingpu̶ ayuuk tu̶y'ajt mgu'ubu̶jkku̶xy , y ni'igu̶ ka'p je̱'e̱ jaanchpyu̶ ayuuk tu̶y'ajt mu̶dyiibu̶ je̱'e̱ aanu̶mu̶ ni'idzooku̶ñ ye̱jkpu̶ñ mu̶dyiibu̶ jayu̶jp'ajt mgu'ubu̶jkku̶xu̶ñ .
47011005	U̶u̶ch ka'p u̶u̶ch nidu'uñdyu̶ abexy nnayjyu̶wu̶'u̶yii mu̶u̶d je̱'e̱ mu̶dyiibu̶ apóstolestu̶jk ja'anaydyiju̶gu̶xpu̶ñ je̱'e̱ mu̶dyiibu̶ miich je̱'e̱ myu̶dya'agy mbanú̶kxu̶yu̶gu̶xypyu̶ñ .
47011006	Oy u̶u̶ch je̱'e̱ ngapxy myu̶dya'agy oy kya'awimbu̶dzú̶my ko u̶u̶ch ngapxy nmu̶dya'agy , peru̶ ka'p u̶u̶ch je̱'e̱ tu̶y'ajt naty nga'anejwu̶u̶by , wa'adzu̶ u̶u̶ch je̱'e̱ tu̶y'ajt nnejwu̶ydya'ay ; y tu̶ miich adaa du'un nyaj'ijxku̶xy neby u̶u̶ch ku̶xyu̶ tii tu̶ nduun tu̶ n'ijxku̶xyu̶ñ ma miich ajku̶xyu̶ñ .
47011007	¿ Nej tuundu̶gooyu̶ch da'a du'un ko u̶u̶ch je̱'e̱ ayuuk tu̶y'ajt tu̶ ngapxwa'kxy ma miich ajku̶xyu̶ñ je̱'e̱ mu̶dyiibu̶ aanu̶mu̶ ni'idzooku̶ñ ye̱jkpu̶ñ ko ka'p nidu'uñdyu̶ nyajjuuygyu̶xy , nnaybyu̶daaku̶ch yuung naaxypy neby miich myajku'umaaygyu̶xu̶chu̶ñ ?
47011008	Je̱'e̱ wiingpu̶ mu̶bu̶jkpu̶du̶jk u̶u̶ch je̱'e̱ myeeñ ngu'ubu̶jku̶ ajku̶xy ko u̶u̶ch xymyu̶juuygyu̶xy neby u̶u̶ch je̱'e̱ ayuuk tu̶y'ajt jim mu̶baad ngapxwa'kxku̶xyu̶ñ ma miich ajku̶xyu̶ñ .
47011009	Y ko u̶u̶ch najty jim nyajpaady ma miich ajku̶xyu̶ñ ko u̶u̶ch ku̶xyu̶ tii nyajmayjyajty , ni pu̶n u̶u̶ch nga'a''adzijpy nga'a''abejty . Je̱'e̱ mu̶bu̶jkpu̶du̶jk u̶u̶ch xymyooygyu̶x ku̶xyu̶ tii u̶u̶ch najty nyajmayjyajtypyu̶ñ je̱'e̱ mu̶dyiibu̶ jim Macedonia tzóngu̶xu̶ñ . Ka'p miich n'adzijpy n'abejty ajku̶xy , y du'un u̶u̶ch njaktuun'adu̶'u̶dza'añ neby u̶u̶ch tu̶ nduñu̶ñ ma miich ajku̶xyu̶ñ .
47011010	Nmu̶u̶du̶ch je̱'e̱ tu̶y'ajt ko nnejwu̶u̶ybyu̶ch je̱'e̱ Cristo tyu̶y'ajt , y ni tu'ug u̶u̶ch je̱'e̱ Acaya naaxjootypyu̶ ja'ay nxondaaku̶ñ xykya'apu̶jku̶yu̶ch neby u̶u̶ch nxonda'agyu̶ñ .
47011011	¿ Ti u̶u̶ch da'a ko du'un nmu̶na'añ ? ¿ Nej paady u̶u̶ch da'a du'un nmu̶na'añ ko ka'p ndzojkku̶xy nju̶wu̶u̶ygyu̶xy ? ¡ Dios ijx nejwu̶u̶by ko miich ndzojkku̶xy nju̶wu̶u̶ygyu̶xy !
47011012	Peru̶ nyajtu'uyo'oy'adu̶'u̶dze̱e̱mbyu̶ch je̱'e̱ nduung neby u̶u̶ch je'emy nduñu̶ñ , ka'pu̶ je̱'e̱ jye̱' mu̶bu̶dzu̶u̶mgu̶xu̶ch je̱'e̱ mu̶dyiibu̶ du'un anu̶u̶'ajtku̶xpu̶ñ neby je̱'e̱ xondaaku̶ñ du'un nandu'un padaangu̶xyu̶ñ neby u̶u̶ch ajtu̶m ajku̶xyu̶ñ ;
47011013	je̱'e̱ apóstolestu̶jk je̱'e̱ ajku̶xy je̱'e̱ ka'pu̶ tyu'uda'agyu̶ch ajku̶xy y win'u̶u̶nbu̶du̶jk ; ñayyajnajxu̶gu̶xy neby je̱'e̱ Cristo y'apóstolestu̶jk ajku̶xyu̶ñ .
47011014	Y adaa , ka'p adaa y'oyyajnú̶kx y'oyyajju̶wu̶u̶yñu̶ch , je̱' ko nandu'un je̱'e̱ mu̶jku'u ku̶'u̶m ñayyajnaxyii neby je̱'e̱ Dios y'ángel y'adu̶kxy y'ajajyu̶ñ ;
47011015	paady je̱'e̱ mu̶jku'u tyuumbu̶du̶jk nandu'un ñayyajnajxu̶gu̶xy neby je̱'e̱ ja'ay mu̶dyiibu̶ je̱'e̱ oybyu̶ tuungu̶xpu̶ñ . ¡ Peru̶ kyumu̶doogu̶xu̶py je̱' neby pyadyii neby wyinmachiiju̶ñ ajku̶xy !
47011016	Cham ja'adu'ook nnu̶maaygyu̶xnu̶ba ko ka'p ni pu̶n myu̶na'anu̶ch ko u̶u̶ch nlooku̶ju̶ch ; peru̶ pu̶nu̶ du'un mmu̶naangu̶xy , oktuungu̶x je̱'e̱ may'ajt u̶u̶ch je̱'e̱ n'ayuuk ok'amdo'ijtu̶ky ajku̶xy , wan n'okmu̶dkapx n'okmu̶dmu̶dyaakku̶xu̶ch neby tu'ug looku̶ju̶ñ , neby u̶u̶ch mu̶baad nandu'un we̱e̱nu̶ nnaygyu'umayiiju̶ñ ,
47011017	oy je̱'e̱ Windzú̶n du'un ka'aku'umáy ko u̶u̶ch nnaygyu'umayu̶u̶ju̶ch , peru̶ je̱'e̱ naygyu'umayiibyu̶ u̶u̶ch du'un xyajkápxp xyajmu̶dyaakp neby je̱'e̱ ja'ay looku̶bu̶ju̶ñ .
47011018	¡ Je̱'e̱ ko jii je̱'e̱ ja'ay may mu̶dyiibu̶ ku̶'u̶m naygyu'umaayu̶gu̶xpu̶ñ mu̶u̶d je̱'e̱ mu̶dyiibu̶ tu̶ tuungu̶xy ijxku̶xy mu̶u̶d je̱'e̱ kyu̶'u̶mmu̶k'ajt , y paady u̶u̶ch nandu'un nnaygyu'umayii !
47011019	Miich janch wijy kejy miich mnayjyu̶wu̶u̶yu̶gu̶xy , peru̶ mgu'ubu̶jku̶py je̱'e̱ looku̶ja'ay y'ayuuk oy yajxón ajku̶xy ,
47011020	y mgu'ubu̶jkku̶xypy je̱'e̱ du'umbu̶ ja'ay nandu'un je̱'e̱ mu̶dyiibu̶ xytyuumbu̶'ajtku̶xpu̶ñ , je̱'e̱ mu̶dyiibu̶ ku̶xyu̶ tii xypyu̶jku̶byu̶ñ ajku̶xy , je̱'e̱ mu̶dyiibu̶ xywyin'u̶u̶ngu̶xpu̶ñ , je̱'e̱ mu̶dyiibu̶ xykya'amu̶j'ijxp xykya'amu̶jpu̶daakku̶xpu̶ñ , o je̱'e̱ mu̶dyiibu̶ xywyingojxp xyjyu̶jpkojxku̶xpu̶ñ .
47011021	Ja'atzo'oydyuumbu̶ch du'un ko u̶u̶ch du'un nmu̶na'añ , ¡ yuung naaxypy u̶u̶ch tu̶ nja'ay'ajtku̶xy ma miich ajku̶xyu̶ñ , ka'p u̶u̶ch je̱'e̱ njoot du'un tu̶ myu̶k'ajtku̶xy ko miich du'un nduungu̶xu̶ch neby je̱'e̱ wiingpu̶ ja'ay tu̶ xytyuungu̶xyu̶ñ ! Peru̶ pu̶nu̶ naygyu'umaayu̶p je̱'e̱ wiingpu̶ ja'ay ajku̶xy , nan naygyu'umayu̶u̶wu̶bu̶ch u̶u̶ch nandu'un , oy u̶xyu̶py du'un jya'aku̶xu̶'kpu̶ neby u̶u̶ch looku̶bu̶ju̶ñ .
47011022	Pu̶nu̶ hebreo ja'ay yu̶'u̶ ajku̶xy , nan hebreo ja'ay u̶u̶ch nandu'un . Pu̶nu̶ Israel ja'ay yu̶'u̶ ajku̶xy , nan Israel ja'ay u̶u̶ch nandu'un . Pu̶nu̶ Abraham yu̶'u̶ myu̶j'áp myu̶jteedy'ajtku̶xypy , nan Abraham u̶u̶ch nandu'un nmu̶j'áp nmu̶jteedy'ajtypy .
47011023	Pu̶nu̶ myu̶duungu̶xypy je̱'e̱ Cristo , u̶u̶ch je̱'e̱ Cristo ni'igyu̶ nmu̶duumby ka'p je̱' ajku̶xyñu̶ba , oy adaa du'un jya'ayajmu̶dóy neby u̶u̶ch looku̶bu̶ju̶ñ ko u̶u̶ch du'un ngapxy nmu̶dya'agy . U̶u̶ch ni'igyu̶ tu̶ nduñ ma je̱'e̱ Cristo tyuungu̶ñ ni'igu̶ ka'p je̱' ajku̶xyñu̶ba , may'ook u̶u̶ch ni'igyu̶ tu̶ nyajtzúmy nyajmách y ka'p je̱' ajku̶xyñu̶ba , ni'igyu̶ u̶u̶ch tu̶ nyajwópy nyajka'ach ka'p je̱' ajku̶xyñu̶ba , y may'ook u̶u̶ch o'kju̶jp'aam tu̶ nyajpaady .
47011024	Mu̶gooxk'ook u̶u̶ch je̱'e̱ judío ja'ay xychachtyuungu̶xy xywyojpku̶xyu̶ch ipxmajkmokxmu̶daaxk ku̶'u̶ .
47011025	Tu̶gu̶u̶g'ook u̶u̶ch xywyojpku̶xy mu̶u̶d je̱'e̱ paxy y tu'u'ook u̶u̶ch xykya'tzku̶xy mu̶u̶d je̱'e̱ tzaa . Tu̶gu̶u̶g'ook je̱'e̱ barco kyiiñ mejykyujk je̱'e̱ mu̶dyiibu̶ u̶u̶ch naty nyajnu̶kxu̶u̶ybyu̶ñ , y ja'awe̱e̱n u̶u̶ch nga'anu̶u̶'o'ky , tu'kxu̶u̶ tu'ktzuum u̶u̶ch mejyjyooty nyajpaaty .
47011026	May'ook u̶u̶ch ju̶gue̱m tu̶ nwu̶dity , y o'kju̶jp'aam u̶u̶ch tu̶ nyajpaady ma je̱'e̱ mu̶jnu̶u̶ju̶ñ , o'kju̶jp'aam ma je̱'e̱ me̱e̱tzpu̶du̶jk ajku̶xyu̶ñ , y o'kju̶jp'aam ma u̶u̶ch je̱'e̱ nmu̶gugajpu̶du̶jku̶ñ y ma u̶u̶ch je̱'e̱ ka'pu̶ nmu̶gugajpu̶du̶jku̶chu̶ñ . Nan tu̶ u̶u̶ch o'kju̶jp'aam nyajpaady ma je̱'e̱ mu̶jkajptu̶ñ , yuugjooty e̱e̱myjyooty y mejyjyooty , y o'kju̶jp'aam ma je̱'e̱ mu̶bu̶jkpu̶du̶jk mu̶dyiibu̶ ka'p tu̶y tu'uda'agy mu̶bu̶jkku̶xyu̶ñ .
47011027	Tu̶ u̶u̶ch je̱'e̱ tuung mu̶k nmu̶naxy ngu'ubú̶ky y tu̶ u̶u̶ch je̱'e̱ ayo'on nmu̶naxy ngu'ubú̶ky ; may'ook u̶u̶ch tzuum tu̶ nga'ama'ay nga'apókxy ; tu̶ u̶u̶ch je̱'e̱ yuu xu̶u̶ nmu̶naxy ngu'ubú̶ky ; may'ook u̶u̶ch tu̶ nga'akáy nga'a'u'ugy ; tu̶ u̶u̶ch je̱'e̱ tu̶u̶chpyu̶ nmu̶naxy ngu'ubú̶ky y tu̶ nyajmayjyátyu̶ch je̱'e̱ wit tukxy .
47011028	May'ook u̶u̶ch tu̶ ndzaachjyáty y ka'p y'adaadu̶'ajtyu̶ch , jaboom jaboom u̶u̶ch mu̶k nidajy nimay neby je̱'e̱ mu̶bu̶jkpu̶du̶jk nigu̶xyu̶ yajpaatku̶xyu̶ñ .
47011029	Pu̶nu̶ jii je̱'e̱ myu̶bu̶jku̶ñ pu̶n mu̶j may ka'amu̶u̶du̶ch , nnidaj nnimaaybyu̶ch je̱' je̱'e̱ mu̶dyiibu̶ du'un jajtp abe̱jtpu̶ñ ; y pu̶nu̶ jii je̱'e̱ myu̶gu'ug pu̶n nidu'ug yajwinma'añdyu̶góy , u̶u̶ch nmu̶jootma'typyu̶ch je̱' je̱'e̱ mu̶dyiibu̶ je̱'e̱ myu̶gu'ug yajwinma'añdyu̶gooybyu̶ñ .
47011030	Pu̶nu̶ jii tii , tii u̶u̶ch nayyajku'umayu̶u̶wu̶bu̶ñ , je̱' u̶u̶ch nayyajku'umayu̶u̶wu̶p je̱'e̱ mu̶dyiibu̶ yajni'igu̶xu̶'kpu̶ñ ko u̶u̶ch je̱'e̱ ayo'on nmu̶naxy ngu'ubú̶ky .
47011031	Je̱'e̱ Dios je̱'e̱ nWindzú̶n Jesucristo tyeedy ajtu̶m ajku̶xy , je̱'e̱ mu̶dyiibu̶ paattu̶bu̶ñ n'u̶u̶baat ngapxpaatu̶mu̶ch wiinu̶u̶xu̶u̶ ajku̶xy , nejwu̶u̶by ko du'un tyu̶y'ajtu̶ch neby u̶u̶ch nmu̶na'añu̶ñ .
47011032	Ko u̶u̶ch najty jim Damasco kajpt nyajpaady , chi je̱'e̱ gobernador , je̱'e̱ mu̶dyiibu̶ je̱'e̱ mu̶j'ane̱'e̱mbu̶ Aretas najty mu̶duumbu̶ñ , ane̱'e̱mu̶ñ yejky ko je̱'e̱ adu̶naaybyu̶ jim pu̶da'agu̶ch ma kyajptu̶gu̶'u̶yu̶ñ , wan u̶u̶ch je̱' xymyajtzku̶xu̶ch ;
47011033	peru̶ ku̶xu̶'kku̶x je̱'e̱ mu̶bu̶jkpu̶du̶jk mu̶dyiibu̶ u̶u̶ch kachjyooty ventaanu̶'aguuy xykyu'udu̶u̶yñajxku̶xu̶ñ ma je̱'e̱ mu̶jpóch mu̶dyiibu̶ je̱'e̱ kajpt mu̶u̶d jyu'ubojtzwu̶dítyu̶ch , y du'un u̶u̶ch ngueeky ma je̱'e̱ kyu̶'u̶jooty ajku̶xyu̶ñ .
47012001	Ni tii du'un kya'ayaj'íxy kya'ayajpaady ko ku̶'u̶m nnaygyu'umaayu̶mu̶ch . Peru̶ nmu̶dya'age̱e̱mbyu̶ch je̱'e̱ mu̶dyiibu̶ u̶u̶ch je̱'e̱ Windzú̶n Jesucristo kuma'ayjyooty tu̶ xyaj'íxyu̶ñ y nan je̱'e̱ mu̶dyiibu̶ u̶u̶ch tu̶ xyajnejwu̶'u̶yu̶ñ .
47012002	N'ixy'ajtypyu̶ch je̱'e̱ ja'ay tu'ug je̱'e̱ mu̶dyiibu̶ je̱'e̱ Cristo mu̶bu̶jkpu̶ñ y cham majmáktz jumu̶jt ñu̶kxnu̶ ma tzajpjooty yajnu̶kxyiiju̶ñ , ma je̱'e̱ mu̶du̶gu̶u̶kpu̶ tzajpu̶ñ . Peru̶ ka'p u̶u̶ch nnejwu̶'u̶y pu̶nu̶ du'undu̶ yajnú̶kxu̶ mu̶u̶d je̱'e̱ ñi'kx kyopt o pu̶nu̶ y'aanu̶mu̶du̶'ajtyu̶ je'eyu̶ yajnú̶kxu̶xu̶ , Dios je'eyu̶ nejwu̶u̶by .
47012003	Peru̶ nnejwu̶u̶ybyu̶ch du'un ko je̱'e̱ ja'ay jiiby y'ooy ( je̱' u̶u̶ch tu̶y nga'anejwu̶u̶by neby jiiby yajnú̶kxu̶ju̶ñ , pu̶nu̶ mu̶u̶d je̱'e̱ ñi'kx kyopt o pu̶nu̶ y'aanu̶mu̶du̶'ajtyu̶ je'eyu̶ yajnú̶kxu̶xu̶ , je̱'e̱ Dios je'eyu̶ nejwu̶u̶by )
47012004	neby jiiby yajnú̶kxu̶ju̶ñ ma je̱'e̱ oybyu̶ ittu̶ñ , ma je̱'e̱ ayuuk mu̶dooyu̶ñ je̱'e̱ mu̶dyiibu̶ ka'p mu̶baad ni pu̶n ja'ay kapxy mu̶dya'agyu̶ñ .
47012005	U̶u̶ch ngu'umaaybyu̶ch u̶xyu̶py je̱'e̱ du'umbu̶ ja'ay , peru̶ ka'p u̶u̶ch ku̶'u̶m nnaygyu'umayii , ni'igyu̶ u̶u̶ch ku̶'u̶m nnayñimu̶dya'agyii neby u̶u̶ch je̱'e̱ ayo'on nmu̶naxy ngu'ubú̶kyu̶ñ .
47012006	Oy u̶u̶ch u̶xyu̶py nja'anaygyu'umaayu̶bu̶ ko u̶u̶ch jiiby tu̶ n'oy , ka'p u̶u̶ch naty du'un tzuugápxp pojkápxpu̶ch , je̱' ko je̱'e̱ tu̶y'ajt u̶u̶ch naty du'un nmu̶dyaakypy ; peru̶ ka'p u̶u̶ch ku̶'u̶m nnaygyu'umayii , ka'pu̶ je̱'e̱ ja'ay myu̶na'anu̶ch ko u̶u̶ch mu̶j ku̶xp nayjyu̶wu̶'u̶yii y ka'p u̶u̶ch naty du'un nni'iku̶xu̶'kpu̶ , o neby u̶u̶ch naty du'un nja'amu̶na'añu̶ñ .
47012007	Y paady ka'pu̶ u̶u̶ch mu̶j ku̶xp nnayjyu̶wu̶'u̶wu̶u̶ju̶ch ko u̶u̶ch je̱'e̱ Windzú̶n Dios je̱'e̱ janch oybyu̶ ayuuk tu̶ xyajnejwu̶'u̶y , paady u̶u̶ch je̱'e̱ tzaachpyu̶ nyajmooy , du'un neby u̶u̶ch je̱'e̱ epty ni'kxjootypyu̶ nmu̶datyu̶ñ , du'un je̱'e̱ mu̶jku'u epty ni'kxjooty pu̶daaky neby u̶u̶ch du'un xychaachtyúnu̶chu̶ñ .
47012008	Tu̶gu̶u̶g'ook u̶u̶ch je̱'e̱ Windzú̶n Dios tu̶ nja'amu̶bu̶jktzóy ko u̶u̶ch je̱'e̱ tzaachpyu̶ xypyu̶jku̶yu̶ch ;
47012009	peru̶ du'un u̶u̶ch je̱'e̱ Windzú̶n Dios tu̶ xyñu̶ma'ay : Je̱'e̱ ndzojku̶ñ nju̶wu̶u̶yu̶ñ miich xypyube̱jtp xypyudu̶gu̶u̶by du'uñdyu̶ miich mdimyyajmayjyátyu̶ñ , je̱' ko ni'igyu̶ u̶u̶ch je̱'e̱ nmu̶k'ajt jim ñi'igu̶xu̶'u̶gy ma je̱'e̱ mu̶dyiibu̶ je̱'e̱ ayo'on mu̶najxp ku'ubu̶jkku̶xpu̶ñ . Y du'unu̶tz xondaakpu̶ch ko u̶u̶ch je̱'e̱ ayo'on nmu̶naxy ngu'ubú̶ky wan je̱'e̱ Cristo myu̶k'ajt du'un ñi'igu̶xu̶'u̶gu̶ch ma u̶u̶chu̶ñ .
47012010	Y nan xondaakpu̶ch nandu'un ko u̶u̶ch je̱'e̱ ayo'on xykya'ani'iwa'ach xykya'aku'uwa'ach , ko u̶u̶ch je̱'e̱ ja'ay xywyin'ojy xyjyu̶jp'ojy , ko u̶u̶ch oy tii nyajmayjyáty , ko u̶u̶ch nyaj'u̶xwu̶díty nyajpawu̶díty y nmu̶naxy ngu'ubú̶kyu̶ch je̱'e̱ tzaachpyu̶ ayo'on Cristo kyu̶xpu̶ , je̱' ko u̶u̶ch je̱'e̱ tzaachpyu̶ ayo'on ni'igyu̶ mu̶k nmu̶naxy ngu'ubú̶ky , ni'igyu̶ u̶u̶ch mu̶k nayjyu̶wu̶'u̶yii mu̶u̶d je̱'e̱ mu̶k'ajt je̱'e̱ mu̶dyiibu̶ u̶u̶ch je̱'e̱ Cristo xymyoobyu̶ñ .
47012011	Du'un u̶u̶ch tu̶ nja'ay'áty neby pojja'ayu̶ñ ko u̶u̶ch ku̶'u̶m nnaygyu'umayii , peru̶ miich du'un tu̶ xyaj'adu̶u̶tzku̶xy . Je̱' ko miich ijty xyjya'apaatku̶x xyñigapx xyñimu̶dyaakku̶xu̶chu̶ch miich oy yajxón , je̱' ko u̶u̶ch ni'igyu̶ ku'umáy ijtp , ni'igu̶ ka'p je̱'e̱ mu̶dyiibu̶ mu̶j apóstolestu̶jk naydyiju̶gu̶xpu̶ñ je̱'e̱ mu̶dyiibu̶ miich mbanú̶kxku̶xypyu̶ñ . ¡ Y oy u̶u̶ch mu̶j nga'atzobaady !
47012012	Je̱'e̱ ijxpe̱jt y je̱'e̱ mu̶jwinma'añ mu̶dyiibu̶ u̶u̶ch tu̶ nduñ mu̶u̶d u̶u̶ch je̱'e̱ nme̱kxtujku̶ñ ma miich ajku̶xyu̶ñ , je̱' du'un tu̶ yajni'igu̶xu̶'u̶gy ko u̶u̶ch jaanch n'apóstol'aty .
47012013	Mu̶mé̱kxku̶ch ajku̶xy pu̶nu̶ tu̶ nyajjootma'tku̶xy ko miich tu̶ nga'a'ijxpe̱jtku̶xy ko ka'p tii tu̶ ngu'ubu̶jku̶ ajku̶xy neby u̶u̶ch je̱'e̱ wiingpu̶ mu̶bu̶jkpu̶du̶jk ku̶xyu̶ tii tu̶ ngu'ubu̶jku̶ju̶ñ , tu̶ n'ijxpétyu̶ch ajku̶xy .
47012014	Ni'ixu̶'u̶ u̶u̶ch yam n'ijtnu̶ nu̶kxy mu̶du̶gu̶u̶g'ook ngu'ix nmu̶gapxaangu̶xy , y ni cham nga'a'ijxpe̱daangu̶xy . Ka'p u̶u̶ch miich je̱'e̱ mwit mmeeñ n'u̶xtaayu̶ ajku̶xy , miich ku̶'u̶m n'u̶xtaaygyu̶xypy ; je̱' ko je̱'e̱ taj teedy je̱'e̱ myeeñ ni'igonu̶u̶ygyu̶xp , je̱'e̱ mu̶dyiibu̶ je̱'e̱ y'ung y'ana'k yajnigaaygyu̶xu̶byu̶ñ y ka'p y'ung y'ana'ku̶ch .
47012015	Y u̶u̶ch jootkujku̶ch ku̶xyu̶ nyajtuunda'awu̶ch tijaty u̶u̶ch nmu̶dajtypyu̶ñ , u̶xtu̶ ngu̶'u̶mmu̶k'ajtu̶ch nyajtúnu̶py mu̶u̶d miich kyu̶xpu̶ m'oy'ajtu̶ñ ajku̶xy ; oy du'un jya'aku̶xu̶'u̶gy ko miich ni'igyu̶ ndzojkku̶xy y miich ka'p u̶u̶ch miich xychojkku̶xy .
47012016	Ka'p , ka'p miich tu̶ n'ijxpe̱jtku̶xy . Peru̶ du'un miich nije̱' mmu̶naangu̶xy ko u̶u̶ch njanchkuwinma'añdyu̶ch y du'un tu̶ nwin'u̶u̶ngu̶xy .
47012017	¿ Nej tu̶ miich nwin'u̶u̶ngu̶xy mu̶u̶d je̱'e̱ mu̶gu'uktu̶jk mu̶dyiibu̶ tu̶ nyajnigue̱jxku̶xy ?
47012018	Je̱'e̱ Tito u̶u̶ch ngue̱jx ko nu̶kxy xykyu'ijxku̶xy xymyu̶gápxku̶xy , y je̱' u̶u̶ch je̱'e̱ ja'adu'ukpu̶ mu̶gu'ug nyajpague̱jx . ¿ Nej xywyin'u̶u̶ngu̶x je̱'e̱ Tito ? ¿ Nej ka'p du'un jyaanchu̶ch ko tu'ugyu̶ u̶u̶ch je̱'e̱ njoot nwinma'añ nime̱tzk nmu̶dajtku̶xy mu̶u̶d je̱'e̱ Tito ?
47012019	Wandu̶ miich du'un mmu̶naangu̶xy ko u̶u̶ch yam ngapxnukxtaakku̶xy ma miich ajku̶xyu̶ñ , peru̶ ka'p du'un jyaanchu̶ch . Y'ijxypy ñejwu̶u̶by je̱'e̱ Dios neby u̶u̶ch yam ngápxku̶xy nmu̶dyaakku̶xyu̶ñ , y du'unu̶ch ngápxku̶xy nmu̶dyaakku̶xy neby je̱'e̱ mu̶dyiibu̶ yajpaatku̶xpu̶ñ ma je̱'e̱ Crístoju̶ñ . Y ku̶xyu̶ adaa , miich mu̶gu'uktu̶jk , mu̶dyiibu̶ u̶u̶ch oy ndzojkku̶xypy nju̶wu̶u̶ygyu̶xypyu̶ñ nduungu̶xyu̶ch adaa du'un neby je̱'e̱ mmu̶bu̶jku̶ñ du'un jyakye̱e̱kku̶xu̶chu̶ñ .
47012020	Je̱' ko tzu̶gu̶u̶ybyu̶ch ko naty nu̶kxy n'ijxku̶xy , nu̶kxy du'un nga'apaatku̶xy neby u̶u̶ch naty u̶u̶ch nja'aju̶jp'íxyu̶ñ , y nan nú̶kxyu̶ch oy nejpy n'adu̶'u̶ch neby naty miich mga'aju̶jp'ijxku̶xyu̶ñ . Tzu̶gu̶u̶ybyu̶ch nu̶kxy nbaatku̶xy mdziptuungu̶xy naty , mga'anayyajmu̶'oy'ijxu̶gu̶xy naty ku̶xyu̶ tii , mnayyaj'ama't mnayyajjootma'ttu̶gu̶xy naty , mnaymyu̶dzibu̶u̶yu̶gu̶xy naty , m'agapx'ajtku̶xy naty , mnayñi'oj mnayñiyaxu̶u̶yu̶gu̶xy naty , mnayjyu̶wu̶u̶yu̶gu̶xy naty mu̶j ku̶xp y mga'a'oknaymyu̶mu̶doowu̶gu̶xnu̶ naty .
47012021	Nan tzu̶gu̶u̶ybyu̶ch nandu'un , je̱'e̱ mu̶'it ko naty nu̶kxy ngu'ijxku̶xy nmu̶gápxku̶xy , nú̶kxyu̶ch je̱'e̱ nDios xyajtzo'oydyúñ mu̶u̶d miich kyu̶xpu̶ ajku̶xy , y xyajju̶'u̶w xyajya'axu̶chu̶ch mu̶u̶d miich kyu̶xpu̶ nimay ajku̶xy ko jékyu̶p mdu̶gu̶'u̶ypyoktyuungu̶xpu̶ y ka'p je̱'e̱ ju̶bu̶k tzu̶naayu̶ñ m'u̶xmajtzku̶xyñu̶ , neby je̱'e̱ to'oxyu̶jktu̶jk tu'ug tu'ug mu̶dtuundu̶gooygyu̶xyu̶ñ y neby je̱'e̱ ju̶bu̶kpu̶ axu̶u̶gpu̶ tu̶ mduungu̶xyu̶ñ .
47013001	Adaa je̱' je̱'e̱ mu̶du̶gu̶u̶g'ookpu̶ ma nu̶kxy ngu'ix nmu̶gapxaangu̶xyu̶ñ . Pu̶nu̶ mxu̶'u̶waangu̶xypy je̱'e̱ mmu̶gu'ug tu'ug kuaanu̶ nidu̶y'ajt'ajtpu̶ me̱tzk o tu̶gu̶u̶g m'u̶xtaaygyu̶xu̶ch je̱'e̱ mu̶dyiibu̶ oy wa'adz mu̶dya'agu̶bu̶ñ .
47013002	Nigu̶xyu̶ je̱'e̱ mu̶dyiibu̶ jékyu̶p pokytyuungu̶xu̶ñ , jada'achám ma u̶u̶ch yam ju̶gue̱m nyajpaady cham jadu'ook nyajja'aymye̱jtzku̶xnu̶ba neby nnajtzkapxu̶u̶yu̶ju̶ñ ajku̶xy mu̶naa u̶u̶ch najty jim wiinu̶ ju̶jpu̶ nyajpaady ma miich ajku̶xyu̶ñ , je̱'e̱ mu̶naaba oy mu̶me̱jtz'ook ngu'ijxku̶xy nmu̶gápxku̶xyu̶ñ : ko naty nu̶kxy jadu'ook ngu'ijxku̶xy nmu̶gápxku̶xy , ka'p n'okwinmé̱kxku̶xnu̶ch .
47013003	Miich je̱'e̱ tu̶y'ajt mye̱jkku̶xypy ko du'un neby u̶u̶ch nmu̶na'añu̶ñ , je̱'e̱ Cristo u̶u̶ch du'un xyajkápxp . Y je̱'e̱ Cristo ka'p je̱'e̱ xypya'a''ayoogu̶xu̶ch xyajkumu̶doogu̶xu̶p je̱' , y yajni'igu̶xu̶'kypy ma miich ajku̶xyu̶ñ ko je̱'e̱ mu̶k'ajt mu̶u̶du̶ch y ka'p dyu'unu̶ch neby je̱'e̱ ja'ay yuubu̶ pu̶ma'aybyu̶ju̶ñ .
47013004	Y tu̶y'ajt je̱' ko yajcruutzpe̱jtu̶ neby je̱'e̱ ja'ay yuubu̶ puma'aybyu̶ju̶ñ neby je̱'e̱ mu̶k'ajt ka'pu̶ mu̶u̶du̶chu̶ñ , peru̶ jugy'ajtp jada'achambaad mu̶u̶d je̱'e̱ Dios myu̶k'ajtu̶ñ . Y du'un u̶u̶ch nandu'un ajtu̶m ajku̶xy neby je̱'e̱ ja'ay yuubu̶ pu̶ma'aybyu̶ju̶ñ ka'p je̱'e̱ mu̶k'ajt nmu̶dajtu̶m ajku̶xy , peru̶ tzu̶naay jugy'ajtku̶xu̶bu̶ch tu'ugyu̶ ma je̱'e̱ Crístoju̶ñ mu̶u̶d je̱'e̱ Dios myu̶k'ajtu̶ñ neby miich mu̶baad nbube̱jtku̶xyu̶ñ .
47013005	Oktaj okmaaygyu̶x y ok'yajmiin ok'yajme̱jtzku̶x je̱'e̱ mjoot mwinma'añ ku̶'u̶m , pu̶nu̶ tu'ug'aa tu'ugjoot je̱'e̱ mmu̶bu̶jku̶ñ mmu̶dajtku̶xy ma je̱'e̱ Crístoju̶ñ ; nayjyoot'ijx naywyinma'añ'ijxu̶gu̶x ku̶'u̶m . ¿ Nej ka'p mnejwu̶u̶ygyu̶xy ko je̱'e̱ Jesucristo yajpaatp ma miich ajku̶xyu̶ñ ? Y pu̶nu̶ ka'p mnejwu̶u̶ygyu̶xy ni'igú̶xp ku'uduuy je̱'e̱ Jesucristo du'un je'eyu̶ mmu̶bu̶jkku̶xy .
47013006	Nju̶jp'ijxypyu̶ch ko miich mnejwu̶u̶ygyu̶xu̶ch ko ka'p u̶u̶ch je̱'e̱ nmu̶bu̶jku̶ñ nyajtu̶gooygyu̶xyñu̶ ma je̱'e̱ Jesucrístoju̶ñ .
47013007	Y nmu̶bu̶jktzoogu̶xypyu̶ch je̱'e̱ Dios mu̶u̶d miich kyu̶xpu̶ ajku̶xy ka'pu̶ je̱'e̱ ju̶bu̶kpu̶ mduungu̶xu̶ch ; ka'p pyaadyu̶ch neby u̶u̶ch ngu'umaybyu̶dzu̶u̶maangu̶xyu̶ñ ko u̶u̶ch je̱'e̱ nmu̶bu̶jku̶ñ ka'p tu̶ nyajtu̶gooygyu̶xy , paady u̶u̶ch je̱'e̱ Dios nmu̶bu̶jktzoogu̶xy neby je̱'e̱ oybyu̶ mduungu̶xu̶chu̶ñ , oy du'un jya'aku̶xu̶'u̶gy neby ka'pu̶ tyu̶y'ajtu̶chu̶ñ neby u̶u̶ch nmu̶naangu̶xyu̶ñ .
47013008	Je̱' ko ka'p je̱'e̱ tu̶y'ajt mu̶baad nmu̶dzip'ajtu̶m ajku̶xy , ni'igyu̶ je̱'e̱ tu̶y'ajt nguydyuunu̶mu̶ch ajku̶xy .
47013009	Paady u̶u̶ch nxondaakku̶xy ko u̶u̶ch ka'p mu̶k nnayju̶wu̶u̶yu̶gu̶xy , neby miich mu̶baad mu̶k mnayjyu̶wu̶u̶yu̶gu̶xyu̶ñ ; y nmu̶bu̶jktzo'adu̶'u̶dzu̶byu̶ch je̱'e̱ Dios ajku̶xy neby je̱'e̱ wij'ajt ke̱j'ajtu̶ñ mu̶baad mbaatku̶xyu̶ñ ma je̱'e̱ Diosu̶ñ .
47013010	Cham adayaaba naky nyajnijayu̶u̶ygyu̶xy ma u̶u̶ch ka'p nnu̶kxyñu̶ ku'ijxpu̶ mu̶gapxpu̶ ma miich ajku̶xyu̶ñ , ka'pu̶ mu̶k nmu̶gapx n'ane̱'e̱mgu̶xu̶ch y ko u̶u̶ch naty jim nnu̶kxy ma miich ajku̶xyu̶ñ mu̶u̶d u̶u̶ch je̱'e̱ n'ane̱'e̱mu̶ñ je̱'e̱ mu̶dyiibu̶ u̶u̶ch je̱'e̱ Windzú̶n Jesucristo tu̶ xymyo'oyu̶ñ , neby je̱'e̱ mmu̶bu̶jku̶ñ ni'igyu̶ ye̱e̱kku̶xu̶chu̶ñ , y ka'p neby je̱'e̱ mmu̶bu̶jku̶ñ ni'igyu̶ myajtu̶gooyu̶chu̶ñ ajku̶xy .
47013011	Ma u̶u̶ch yam ngapxta'ay nmu̶dyaakta'ayu̶ñ , mu̶gu'uktu̶jk , ndzojkypyu̶ch ko jootkujk mdzu̶naay mjugy'ajtku̶xu̶ch y mu̶joottu̶gooygyu̶x ma je̱'e̱ mdzu̶naay mjugy'ajtu̶ñ ajku̶xyu̶ñ je̱'e̱ wij'ajt ke̱j'ajtu̶ñ mu̶dyiibu̶ yajpaatp ma je̱'e̱ Diosu̶ñ . Nayyajjootkugu̶u̶yu̶gu̶x amíñ axyu̶py , y tzu̶naaygyu̶x jugy'ajtku̶x tu'ugjoot tu'ugwinma'añ y jootkujk ; y je̱'e̱ Dios mu̶dyiibu̶ tzojkp ju̶wu̶u̶ybyu̶ñ y yajjootkujk'ajtpu̶ñ yajpaadu̶p ma miich ajku̶xyu̶ñ .
47013012	Nayyajpókxu̶gu̶x xi'ig xon amíñ u̶xyu̶py ; cham mnaymyajtz mnaymyu̶ne̱e̱nu̶gu̶xy .
47013013	Nigu̶xyu̶ je̱'e̱ mu̶gu'uktu̶jk je̱'e̱ mu̶dyiibu̶ je̱'e̱ ayuuk tu̶y'ajt mu̶bu̶jkku̶xpu̶ñ yaa , je̱'e̱ yajpókxu̶ñ xyajnigue̱jxku̶xy .
47013014	Wan je̱'e̱ Windzú̶n Jesucristo y'oy'ajt myay'ajt , je̱'e̱ Dios chojku̶ñ jyu̶wu̶u̶yu̶ñ y je̱'e̱ Espíritu Santo y'ijtu̶wu̶ch ma miich nigu̶xyu̶ ajku̶xyu̶ñ .
48001001	U̶u̶ch Pablo , apóstol u̶u̶ch , ka'p u̶u̶ch je̱'e̱ ja'ay tu̶ xykyexy ni je̱'e̱ ja'ay u̶u̶ch tu̶ xykya'ayajni'ipú̶ky , je̱'e̱ Jesucristo u̶u̶ch ku̶'u̶m tu̶ xykyexy y je̱'e̱ Dios Teedy , je̱'e̱ mu̶dyiibu̶ je̱'e̱ Jesucristo yajjuugypyu̶jku̶ñ .
48001002	U̶u̶ch y nigu̶xyu̶ je̱'e̱ mu̶gu'uktu̶jk mu̶dyiibu̶ yam yajpaatku̶xpu̶ñ mu̶u̶d u̶u̶ch , cham u̶u̶ch adaa naky nyajniguéxy je̱'e̱ mu̶bu̶jkpu̶du̶jk mu̶dyiibu̶ jim Galacia naaxjooty yajpaatku̶xpu̶ñ .
48001003	Wan je̱'e̱ Dios u̶u̶ch je̱'e̱ nDeedy ajtu̶m y je̱'e̱ Windzú̶n Jesucristo oy'ajt may'ajt tuñ ma miich ajku̶xyu̶ñ y xyajjootkujk'ajtku̶xu̶ch .
48001004	Jesucristo naygyu̶'u̶ye̱jku̶ ma je̱'e̱ o'ku̶ñ mu̶u̶d u̶u̶ch kyu̶xpu̶ nboky ngu̶dyeey ajtu̶m ajku̶xy , tu̶ xyajpokyñi'iwaatzu̶m ajku̶xy ma adayaaba naaxwiiñ pokymyu̶u̶dpu̶ju̶ñ , du'un neby je̱'e̱ nDios Teedy najty tzojku̶mu̶ñ ajku̶xy .
48001005	¡ Wan je̱'e̱ Dios ku'umáy wiinu̶u̶xu̶u̶ ity ! Jaanch adaa du'un .
48001006	Mu̶k u̶u̶ch nyajnú̶kxy nyajju̶wu̶'u̶y ko je̱'e̱ Dios y'ayuuk tyu̶y'ajt pe̱kyu̶ tu̶ myajtu̶gooyu̶ ajku̶xy , je̱'e̱ Dios mu̶dyiibu̶ xywyin'ijxku̶xu̶ñ je̱' ko je̱'e̱ Cristo xychojkku̶xy xyjyu̶wu̶u̶ygyu̶xy , y tu̶ mbadu'udu̶gu̶u̶ygyu̶xy je̱'e̱ wiingpu̶ ayuuk .
48001007	Tu̶y'ajtu̶ñ , ka'p je̱'e̱ wiingpu̶ ayuuk tu̶y'ajt jii je̱'e̱ mu̶dyiibu̶ je̱'e̱ aanu̶mu̶ ni'idzooku̶ñ ye̱jkpu̶ñ . Je̱'e̱ ja'ay du'un nije̱' xykyapx'iingu̶xp y xyajwinma'añdyu̶goyaangu̶xy ma je̱'e̱ Cristo y'ayuuk tyu̶y'ajtu̶ñ .
48001008	Peru̶ pu̶nu̶ jii je̱'e̱ wiingpu̶ ayuuk tu̶y'ajt je̱'e̱ mu̶dyiibu̶ aanu̶mu̶ ni'idzookku̶ñ ye̱jkpu̶ñ pu̶n xyajwingapxu̶u̶ygyu̶xy tu̶gach , ka'p dyu'unu̶ch neby je̱'e̱ mu̶dyiibu̶ tu̶ nyajwingapxu̶u̶ygyu̶xyu̶ñ , ju̶bu̶ktuum je̱'e̱ kya'awu̶ch , wanpú̶nu̶ch oy u̶xyu̶py jya'a'u̶u̶chu̶ch o je̱'e̱ ángel je̱'e̱ mu̶dyiibu̶ tzajpjooty tzombu̶ñ .
48001009	Tu̶ du'un jékyu̶p n'o'knu̶maaygyu̶xpu̶ y cham u̶u̶ch ja'adu'ook ni'igapxpe̱jtnu̶ba : Pu̶nu̶ jii je̱'e̱ wiingpu̶ ayuuk tu̶y'ajt je̱'e̱ mu̶dyiibu̶ je̱'e̱ aanu̶mu̶ ni'idzooku̶ñ ye̱jkpu̶ñ pu̶n xyajwingapxu̶u̶ygyu̶xy tu̶gach , ka'p dyu'unu̶ch neby je̱'e̱ mu̶dyiibu̶ tu̶ nyajwingapxu̶u̶ygyu̶xyu̶ñ , ju̶bu̶ktuum je̱'e̱ kya'awu̶ch .
48001010	U̶u̶ch ka'p u̶u̶ch n'u̶xta'ay xykyu'umáyu̶chu̶ch je̱'e̱ ja'ay ajku̶xy , je̱' u̶u̶ch n'u̶xtaaby neby u̶u̶ch je̱'e̱ Dios xykyu'umáyu̶chu̶ñ . ¡ Ko u̶u̶ch u̶xyu̶py n'ok'oybyu̶dzu̶ma'añ ma je̱'e̱ ja'ay ajku̶xyu̶ñ , ka'p u̶u̶ch naty je̱'e̱ Cristo du'un n'okmu̶duunu̶ !
48001011	Nejwu̶u̶ygyu̶x adaa miich mu̶gu'uktu̶jk : je̱'e̱ ayuuk tu̶y'ajt je̱'e̱ mu̶dyiibu̶ je̱'e̱ aanu̶mu̶ ni'idzooku̶ñ ye̱jkpu̶ñ , je̱'e̱ mu̶dyiibu̶ u̶u̶ch ngapxwa'kxypyu̶ñ , ka'p je̱'e̱ ja'ay tu̶ yajkojy .
48001012	Ka'p u̶u̶ch je̱'e̱ ja'ay xymyooy y ka'p u̶u̶ch je̱'e̱ ja'ay xyaj'u̶xpu̶jk , je̱'e̱ Jesucristo u̶u̶ch je̱'e̱ ku̶'u̶m xyajnejwu̶u̶y .
48001013	Miich tu̶ da'a du'un mmu̶doogu̶xy ko jékyu̶p , ko u̶u̶ch najty je̱'e̱ judío ja'ay kyostumbre nguydyuunu̶ ajku̶xy , n'u̶xwu̶dijt nbawu̶dijtu̶ch je̱'e̱ Dios jya'ay ju̶u̶n awa'an y mu̶kta'agy nyajku'udu̶gooydya'awa'añu̶ch najty ajku̶xy .
48001014	Ma je̱'e̱ judío ja'ay kyostumbre ajku̶xyu̶ñ , u̶u̶ch ni'igyu̶ u̶u̶ch najty je̱'e̱ oy nbadúñ ni'igu̶ ka'p u̶u̶ch je̱'e̱ nimaybyu̶ n'amu̶gu'ugtu̶jk ajku̶xy je̱'e̱ nmu̶du'knáxpu̶ch ajku̶xy , je̱' ko ni'igyu̶ u̶u̶ch ijty je̱'e̱ nmu̶j'áp nmu̶jteedy kyostumbre wa'adzu̶ nguydyuunu̶ .
48001015	Peru̶ je̱'e̱ Dios u̶u̶ch xywyin'ijx ka'anu̶ u̶u̶ch najty nma'axung'áty , y je̱' ko u̶u̶ch mu̶k xychojky xyjyu̶wu̶u̶y paady u̶u̶ch je̱'e̱ xyajni'ipu̶jky . Mu̶naa yajmu̶baad'ajtyu̶ñ ,
48001016	xyaj'ijx xyajnejwu̶u̶yu̶ch je̱'e̱ y'Ung , neby u̶u̶ch je̱'e̱ y'ayuuk tyu̶y'ajt ngapxwa'kxu̶chu̶ñ , je̱'e̱ mu̶dyiibu̶ je̱'e̱ aanu̶mu̶ ni'idzooku̶ñ ye̱jkpu̶ñ ma je̱'e̱ mu̶dyiibu̶ ka'p jyudíoja'ayu̶chu̶ñ ajku̶xy . Y ka'p u̶u̶ch ni pu̶n nyajkápxy ,
48001017	ni nga'apa'ttu̶gu̶u̶yu̶ch jim Jerusalén ma je̱'e̱ apóstolestu̶jk najty yajpaatku̶xyu̶ñ , je̱'e̱ mu̶dyiibu̶ jayu̶jp yajwin'ijxku̶xu̶ñ apóstoles y ka'p u̶u̶chu̶ñu̶ba . Tu'uda'agyu̶ u̶u̶ch yu̶u̶y pe'typy nnu̶kxy Arabia naaxjooty , y chi u̶u̶ch Damasco nwimbijty .
48001018	Kudu̶gu̶u̶g jumu̶jt u̶u̶ch jim Jerusalén nba'ttu̶gu̶u̶y n'ixy'ajttu̶ga'añu̶ch je̱'e̱ Pedro , y majmókx xu̶u̶ u̶u̶ch jim nmu̶d'ijty .
48001019	Peru̶ ka'p u̶u̶ch je̱'e̱ wiingpu̶ apóstolestu̶jk n'ijxy , je̱'e̱ Santiago u̶u̶ch je'eyu̶ n'ijx je̱'e̱ Windzú̶n Jesús pyuya'ay .
48001020	Janch tu̶y'ajtu̶ñ du'un nnu̶maaygyu̶xy y y'ijxypy ñejwu̶u̶by je̱'e̱ Dios ko du'un tyu̶y'ajtu̶ch neby yam nnijayu̶u̶ygyu̶xyu̶ñ .
48001021	Kujeky u̶u̶ch nnu̶kxy Siria naaxjooty y Cilicia naaxjooty .
48001022	Je̱'e̱ mu̶gu'uktu̶jk je̱'e̱ mu̶dyiibu̶ je̱'e̱ Cristo mu̶bu̶jkku̶xpu̶ñ jim Judea , ka'p u̶u̶ch najty je̱'e̱ xy'ixy'ajtku̶xy wiingú̶xy ju̶jpkú̶xy .
48001023	Je'eyu̶ najty je̱'e̱ ayuuk du'un mu̶doogu̶xy : “ Je̱'e̱ mu̶dyiibu̶ najty jékyu̶p xy'u̶xwu̶dijtp xypyawu̶dijtp ajtu̶m ajku̶xy , chi je̱'e̱ ayuuk tu̶y'ajt cham kapxwa'kxnu̶ je̱'e̱ mu̶dyiibu̶ je̱'e̱ mu̶bu̶jku̶ñ najty jékyu̶p yajku'udu̶goyaambu̶ñ . ”
48001024	Y jya'aymye̱jtz y'o'owu̶dajtku̶xypy je̱'e̱ Dios najty mu̶u̶d u̶u̶ch kyu̶xpu̶ .
48002001	Kumajmáktz jumu̶jt u̶u̶ch ja'adu'ook nnu̶kxy jim Jerusalén mu̶u̶d je̱'e̱ Bernabé , y nan nmu̶dnú̶kxu̶ch je̱'e̱ Tito .
48002002	Ooy u̶u̶ch jim je̱' ko u̶u̶ch je̱'e̱ Dios najty du'un tu̶ xyñu̶ma'ay ko u̶u̶ch jim nnú̶kxu̶ch . Y jim Jerusalén u̶u̶ch nyajnayyo'oymyujku̶ agu̶ je̱'e̱du̶'ajty je'eyu̶ ajku̶xy je̱'e̱ mu̶dyiibu̶ je̱'e̱ mu̶bu̶jkpu̶du̶jk ni'igu'ubajk'ajtku̶xpu̶ñ , chi u̶u̶ch je̱'e̱ ayuuk tu̶y'ajt ngapxtu̶u̶wu̶ ajku̶xy je̱'e̱ mu̶dyiibu̶ je̱'e̱ aanu̶mu̶ ni'idzooku̶ñ ye̱jkpu̶ñ , je̱'e̱ mu̶dyiibu̶ u̶u̶ch ngapxwa'kxypyu̶ñ ma je̱'e̱ ka'pu̶ jyudíoja'ayu̶chu̶ñ ajku̶xy . Nduuñu̶ch adaa du'un je̱' u̶u̶ch najty du'un nga'atzojkypy ka'pu̶ u̶u̶ch je̱'e̱ nduung nigoo y'ayówu̶ch , je̱'e̱ mu̶dyiibu̶ u̶u̶ch najty tu̶ nduñu̶ñ y je̱'e̱ mu̶dyiibu̶ u̶u̶ch najty nduumbyu̶ñ .
48002003	Peru̶ ni je̱'e̱ Tito , je̱'e̱ mu̶dyiibu̶ u̶u̶ch najty nmu̶u̶du̶ñ je̱'e̱ mu̶dyiibu̶ najty griegoja'ayu̶ñ , kya'ayajmu̶dzibu̶u̶yu̶ ko yajtu̶y'ajtu̶'u̶wu̶ch .
48002004	Nije̱' je̱'e̱ mu̶gu'uktu̶jk je̱'e̱ mu̶dyiibu̶ je̱'e̱ tu̶y'ajt ka'p tu'uda'agy mu̶bu̶jkku̶xyu̶ñ amechu̶ tyu̶gu̶u̶ygyu̶xy ma u̶u̶ch najty nyajpaatku̶xyu̶ñ ; y'ix y'amdo'idaangu̶xy neby u̶u̶ch najty ngápxku̶xy nmu̶dyaakku̶xyu̶ñ ko mu̶'it n'awa'adzpu̶dzu̶u̶mu̶mu̶ch ajku̶xy ma je̱'e̱ judío ja'ay kyostumbre winma'añdyu̶ñ ko je̱'e̱ Cristo Jesús nmu̶bu̶jku̶mu̶ch ajku̶xy y xyajka'awaangu̶xyu̶ch jiiby ja'adu'ook ma je̱'e̱ ane̱'e̱mu̶ñ y'ane'emyu̶ñ , du'un neby je̱'e̱ ane̱'e̱mu̶ñ mu̶baad ja'adu'ook xymyu̶dajtu̶mu̶ñ ajku̶xy neby je̱'e̱ tuumbu̶ ni'idoogypyu̶ju̶ñ .
48002005	Peru̶ ni tu'kjaxu̶'u̶gy u̶u̶ch je̱'e̱ nga'akweentu̶tuungu̶xy nnú̶kxyu̶ch xyajkapxykyu'ubu̶jkku̶xy , je̱' ko je̱' u̶u̶ch najty ndzojkku̶xypy nu̶kxy je̱'e̱ tu̶y'ajtpu̶ ayuuk miich tu̶y'ajt mmu̶dajtku̶xy , je̱'e̱ mu̶dyiibu̶ je̱'e̱ aanu̶mu̶ ni'idzooku̶ñ ye̱jkpu̶ñ .
48002006	Peru̶ ka'p u̶u̶ch ni tii jemybyu̶ ayuuk xymyooygyu̶xy je̱'e̱ mu̶dyiibu̶ je̱'e̱ mu̶bu̶jkpu̶du̶jk najty nigu'ubajk'ajtku̶xpu̶ñ , ( u̶u̶ch ka'p u̶u̶ch tii ngweentu̶ju̶ch oy u̶xyu̶py je̱'e̱ mu̶jtuung ja'ani'igú̶xp'ajtku̶xpu̶ , je̱' ko ka'p je̱'e̱ Dios ja'ay win'ixy tu̶ydyúñ , y tu'ugyu̶ Dios winduuy ajtu̶m ajku̶xy ) .
48002007	Ka'anu̶ u̶u̶ch najty je̱'e̱ jemybyu̶ ayuuk xymyooygyu̶xy , ko oy ku'ubu̶jkku̶xy ko u̶u̶ch je̱'e̱ Dios je̱'e̱ tuung najty tu̶ xyajni'ipú̶ky , ko u̶u̶ch je̱'e̱ ayuuk tu̶y'ajt ngapxwa'kxu̶ch je̱'e̱ mu̶dyiibu̶ je̱'e̱ aanu̶mu̶ ni'idzooku̶ñ ye̱jkpu̶ñ ma je̱'e̱ ka'pu̶ jyudíoja'ayu̶ch ajku̶xyu̶ñ , du'un neby je̱'e̱ Pedro je̱'e̱ tuung najty tu̶ yajni'ipú̶kyu̶ñ ko je̱'e̱ ayuuk tu̶y'ajt kapxwa'kxu̶ch je̱'e̱ mu̶dyiibu̶ je̱'e̱ aanu̶mu̶ ni'idzooku̶ñ ye̱jkpu̶ñ ma je̱'e̱ judío ja'ay ajku̶xyu̶ñ .
48002008	Je̱'e̱ Dios je̱'e̱ mu̶dyiibu̶ je̱'e̱ Pedro ke̱jx ko y'apóstol'ádu̶ch ma je̱'e̱ judío ja'ay ajku̶xyu̶ñ , nan je̱' u̶u̶ch nandu'un xykye̱jx ko u̶u̶ch n'apóstol'ádu̶ch ma je̱'e̱ ka'pu̶ jyudíoja'ayu̶ch ajku̶xyu̶ñ .
48002009	Paady je̱'e̱ Santiago , je̱'e̱ Pedro y je̱'e̱ Juan , je̱'e̱ mu̶dyiibu̶ je̱'e̱ mu̶bu̶jkpu̶du̶jk najty nigu'ubajk'ajtku̶xpu̶ñ , oy ku'ubu̶jkku̶xy ko je̱'e̱ Dios je̱'e̱ may'ajt najty tu̶ tuñ mu̶u̶d u̶u̶ch . Y ñi'igu̶xu̶'u̶gu̶ch ko u̶u̶ch najty tu̶ xykyu'ubu̶jkku̶xy neby je̱'e̱ mu̶gu'ugu̶ñ , chi u̶u̶ch xykyu̶'u̶majtzku̶xy u̶u̶ch y je̱'e̱ Bernabé , y chi du'un ku'ubu̶jkku̶xy ko u̶u̶ch nú̶kxku̶xu̶ch ma je̱'e̱ ka'pu̶ jyudíoja'ayu̶ch ajku̶xyu̶ñ , y je̱' ajku̶xy ma je̱'e̱ judío ja'ay ajku̶xyu̶ñ .
48002010	Je'eyu̶ u̶u̶ch xyajja'aymye̱jtzku̶xy ko u̶u̶ch je̱'e̱ judío ayoobu̶du̶jk mbube̱jtku̶xu̶ch , je̱'e̱ mu̶dyiibu̶ u̶u̶ch je'emy nxu̶'u̶mu̶'u̶ttuumbyu̶ñ .
48002011	Peru̶ ko je̱'e̱ Pedro jim Antioquía jya'ty , chi u̶u̶ch jim nmu̶kmu̶gapxy wiinu̶ ju̶jp , je̱' ko du'un neby najty y'adu̶'u̶chu̶ñ tuundu̶gooby najty je̱'e̱ du'un .
48002012	Timyjyayu̶jp myu̶dkaaymyujkypy myu̶d'uukmujkypy najty je̱'e̱ ka'pu̶ jyudíoja'ayu̶ch ajku̶xy , u̶xtu̶ koonu̶ je̱'e̱ ja'ay oy nije̱' jya'tku̶xy je̱'e̱ mu̶dyiibu̶ je̱'e̱ Santiago najty tu̶ kexyu̶ñ . Mu̶'it ixy ka'a'íxy puyo'oydyuuttu̶gu̶u̶ygyu̶xnu̶ je̱'e̱ ka'pu̶ jyudíoja'ayu̶ch ajku̶xy , y ka'p okmu̶dkaaymyujk okmu̶d'uukmujkku̶xnu̶ , je̱' ko tzu̶gu̶u̶by najty je̱'e̱ Pedro ko je̱'e̱ judío ja'ay du'un nejwu̶u̶ygyu̶xu̶ch je̱'e̱ mu̶dyiibu̶ je̱'e̱ tu̶y'ajtu̶'u̶yiibyu̶ najty mu̶kta'agy payo'oygyu̶xpu̶ñ .
48002013	Y je̱'e̱ wiingpu̶ judío mu̶bu̶jkpu̶du̶jk nandu'un je̱'e̱ nandu'un y'adu̶u̶tzku̶xy neby je̱'e̱ Pedro najty tu̶ y'adu̶'u̶chu̶ñ mu̶u̶d je̱'e̱ cho'oydyu'undúk winma'añ , u̶xtu̶ je̱'e̱baad yajwin'u̶n je̱'e̱ Bernabé .
48002014	Paady ko u̶u̶ch du'un n'ijxy , ko najty du'un ka'apaduungu̶xy neby je̱'e̱ tu̶y'ajt y'u̶xpu̶jku̶ñ myu̶na'añu̶ñ ma je̱'e̱ ayuuk tu̶y'ajt je̱'e̱ mu̶dyiibu̶ je̱'e̱ aanu̶mu̶ ni'idzooku̶ñ ye̱jkpu̶ñ , chi u̶u̶ch je̱'e̱ Pedro mu̶bu̶jkpu̶du̶jk winduuy nmu̶kmu̶gapxy : “ Miich it ja'ajudioja'ay , du'un miich tu̶ mdzu̶na'ay tu̶ mjugy'aty neby ka'pu̶ mjudioja'ayu̶chu̶ñ , ¿ y ti je̱'e̱ ka'pu̶ jyudíoja'ayu̶ch ajku̶xy ko myajmu̶dzibu̶'u̶waangu̶xy ko du'un chu̶naaygyu̶x jyugy'ajtku̶xu̶ch neby je̱'e̱ judío ja'ay ajku̶xyu̶ñ ? ”
48002015	U̶u̶ch judío ja'ay ajtu̶m ajku̶xy y du'un tu̶ nma'axung'ajtu̶m ajku̶xy , y ka'p nbokyjya'ayu̶ch ajtu̶m ajku̶xy neby je̱'e̱ ka'pu̶ jyudíoja'ayu̶chu̶ñ ajku̶xy .
48002016	Peru̶ nnejwu̶u̶yu̶mby ko ka'p pu̶n pyokyñi'iwa'ach ko kuydyúñ neby je̱'e̱ Moisés y'ane̱'e̱mu̶ñ y'ane'emyu̶ñ , mu̶'it yajpokyñi'iwa'ach ko je̱'e̱ Jesucristo naty yajmu̶bú̶ky . Paady je̱'e̱ Jesucristo u̶u̶ch nandu'un tu̶ nmu̶bu̶jku̶m ajku̶xy , neby mu̶baad nbokyñi'iwaatzu̶mu̶ñ ajku̶xy mu̶u̶d je̱'e̱ mu̶bu̶jku̶ñ mu̶dyiibu̶ jim tu̶ nbu̶daaku̶mu̶ñ ajku̶xy ma je̱'e̱ju̶ñ y ka'p ko nguydyuunu̶mu̶ch neby je̱'e̱ Moisés y'ane̱'e̱mu̶ñ y'ane'emyu̶ñ . Je̱' ko ka'p pu̶n pyokyñi'iwa'ach ko kuydyúñ neby je̱'e̱ Moisés y'ane̱'e̱mu̶ñ y'ane'emyu̶ñ .
48002017	Pu̶nu̶ n'u̶xtaayu̶mby nbokyñi'iwaatzu̶mu̶ch ajku̶xy Cristo kyu̶xpu̶ , nan pokyjya'aydyu̶m du'un u̶u̶ch nandu'un ajtu̶m ajku̶xy , ¿ nej du'un adaa da'a du'un wyimbu̶dzu̶my ko je̱'e̱ Cristo tu̶ xyajpokytyu̶gu̶u̶yu̶m ajku̶xy ? ¡ Ka'p , ka'p du'un tyu̶y'ajtu̶ch !
48002018	Pu̶nu̶ n'u̶xmajchpyu̶ch tii y chi u̶u̶ch ja'adu'ook niwimbijtnu̶bu̶ch nbaduundu̶gu̶u̶yñu̶bu̶ch , u̶u̶ch naty du'un ku̶'u̶m tuundu̶gooby .
48002019	Je̱' ko je̱'e̱ Moisés y'ane̱'e̱mu̶ñ kyu̶xpu̶ u̶u̶ch tu̶ n'o'ogy ma je̱'e̱ Moisés y'ane̱'e̱mu̶ñ , neby u̶u̶ch mu̶baad ndzu̶na'ay njugy'atyu̶ñ , cham u̶u̶ch je̱'e̱ Dios nmu̶dúñ . Je̱'e̱ Cristo u̶u̶ch mu̶u̶d tu̶ ngruutzpéty ,
48002020	y ka'p je̱'e̱ y'u̶u̶chu̶ch je̱'e̱ mu̶dyiibu̶ jugy'ajtpu̶ñ , je̱'e̱ Cristo je̱' je̱'e̱ mu̶dyiibu̶ jugy'ajtp ma u̶u̶chu̶ñ . Y je̱'e̱ jugy'ajt je̱'e̱ mu̶dyiibu̶ u̶u̶ch nmu̶u̶d ma u̶u̶ch je̱'e̱ nni'kx ngoptu̶ñ , ni'imu̶dátyu̶ch je̱'e̱ du'un je̱' ko u̶u̶ch je̱'e̱ Dios y'Ung tu̶ nmu̶bu̶jku̶ , je̱'e̱ mu̶dyiibu̶ u̶u̶ch xychojk xyjyu̶wu̶u̶yu̶ñ y ñaygyu̶'u̶ye̱jku̶ ma je̱'e̱ o'ku̶ñ tu̶gooyu̶ñ mu̶u̶d u̶u̶ch kyu̶xpu̶ .
48002021	Ka'p u̶u̶ch je̱'e̱ Dios pya'a''ayo'on n'u̶xtijaanu̶ ; pues ko u̶xyu̶py du'un pu̶n y'okpokyñi'iwa'ach ko je̱'e̱ Moisés y'ane̱'e̱mu̶ñ naty kuydyuunu̶ , timyñi'inigoobu̶ u̶xyu̶py je̱'e̱ Cristo du'un tu̶ y'o'ogy .
48003001	¡ Miich gálatas ja'ay , mjanchtzuu miich ajku̶xy ! ¿ Pu̶n tu̶ xywyin'u̶u̶ngu̶xy ko je̱'e̱ ayuuk tu̶y'ajt mga'apaduungu̶xu̶ch ? Ko miich je̱'e̱ ayuuk tu̶y'ajt nyajwingapxu̶u̶ygyu̶xy nnu̶maaygyu̶x du'un wiinu̶ ju̶jpu̶ ajku̶xy neby je̱'e̱ Jesucristo cruutzkú̶xp xykyu'u'o'ogu̶u̶yu̶mu̶ñ ajku̶xy .
48003002	Je̱' u̶u̶ch je'eyu̶ ok'awaanu̶ky ajku̶xy je̱'e̱ mu̶dyiibu̶ yam nyajtu̶waangu̶xypyu̶ñ : ¿ Nej xy'adu̶gu̶u̶ygyu̶x xyjyoottu̶gu̶u̶ygyu̶x je̱'e̱ Dios y'Espíritu ko je̱'e̱ Moisés y'ane̱'e̱mu̶ñ tu̶ mguydyuunu̶ ajku̶xy o ko je̱'e̱ ayuuk tu̶y'ajt tu̶ mmu̶bu̶jkku̶xy je̱'e̱ mu̶dyiibu̶ tu̶ mmu̶doogu̶xyu̶ñ ?
48003003	Miich mu̶k mjanchtzuuju̶ch ajku̶xy , oy tu̶ m'ok'yajtzondaakku̶xy mu̶u̶d je̱'e̱ Dios y'Espíritu y jada'achámu̶tz myajkugu̶xu̶'u̶waangu̶xnu̶ mu̶u̶d je̱'e̱ mgu̶'u̶mmu̶k'ajt y mgu̶'u̶mjoot mgu̶'u̶mwinma'añ ajku̶xy .
48003004	Ni maa du'un xykya'atuunu̶ch ajku̶xy ko je̱'e̱ ayuuk tu̶y'ajt nigoo tu̶ mgu'u'ayowu̶u̶ygyu̶xy ¡ Timyñi'inigoobu̶ je̱'e̱ mxu̶u̶ mtiempo du'un tu̶ myaj'ayoogu̶xy y ka'p tii oybyu̶ mbadaangu̶xy !
48003005	Ko je̱'e̱ Dios y'Espíritu xymyooygyu̶xy y tuñ je̱'e̱ mu̶jwinma'añ ma miich ajku̶xyu̶ñ , ¿ ti da'a ko du'un tuñ ? Ka'p je̱'e̱ du'un paady tuñ ko je̱'e̱ Moisés y'ane̱'e̱mu̶ñ mguydyuunu̶ ajku̶xy neby y'ane'emyu̶ñ , paady je̱'e̱ du'un tuñ je̱' ko miich je̱'e̱ ayuuk tu̶y'ajt mmu̶bu̶jkku̶xy je̱'e̱ mu̶dyiibu̶ tu̶ mmu̶doogu̶xyu̶ñ .
48003006	Abraham myu̶bu̶jk je̱'e̱ Dios y paady je̱'e̱ Dios kyu'ubu̶jku̶ neby tu'ug tu'uda'agyjya'ayu̶ñ .
48003007	Paady miich mu̶baad mnejwu̶u̶ygyu̶xy ko je̱'e̱ mu̶dyiibu̶ je̱'e̱ Abraham jaanch ok'ung ok'ana'k'ajtu̶p ajku̶xy , je̱' je̱'e̱ ajku̶xy je̱'e̱ mu̶dyiibu̶ je̱'e̱ mu̶bu̶jku̶ñ mu̶dajtku̶xpu̶ñ .
48003008	Je̱'e̱ Dios ñaky ñigapx je̱'e̱ du'un jékyu̶p ma najty adaa du'un ka'p tyuñyii jyadyiiñyu̶ , ko najty je̱'e̱ Dios nandu'un yajpokyñi'iwa'adza'añ je̱'e̱ ka'pu̶ jyudíoja'ayu̶ch ajku̶xy , je̱'e̱ mu̶dyiibu̶ je̱'e̱ Dios naty mu̶bu̶jkku̶xpu̶ñ , tu̶ najty je̱'e̱ Abraham adaa oybyu̶ ayuuk tu̶y'ajt yajnu̶ma'ay : “ Ngunúkxu̶byu̶ch je̱'e̱ naax kajpt ku̶xyu̶ mu̶u̶d miich kyu̶xpu̶ . ”
48003009	Y du'unu̶tz je̱'e̱ mu̶dyiibu̶ je̱'e̱ Dios mu̶bu̶jkku̶xpu̶ñ , je̱' kipxy yajkunúkxku̶xu̶p mu̶u̶d je̱'e̱ Abraham , je̱'e̱ mu̶dyiibu̶ nandu'un mu̶bu̶jku̶ñ .
48003010	Ku̶xyu̶ pu̶njaty je̱'e̱ myu̶bu̶jku̶ñ pu̶daakku̶xpu̶ñ ma je̱'e̱ Moisés y'ane̱'e̱mu̶ñ ko je̱' yajpokyñi'iwa'adzaanu̶gu̶xp , ju̶bu̶ktuum je̱'e̱ kya'agu̶xu̶ch , je̱' ko du'un je̱'e̱ Dios ñaky myu̶na'añ : “ Ju̶bu̶ktuum je̱'e̱ kya'agu̶xu̶ch je̱'e̱ mu̶dyiibu̶ ka'p tu̶y tu'uda'agy kuydyuungu̶xyu̶ñ ku̶xyu̶ mu̶dyiibu̶ jiiby kuja'ay miimb ma je̱'e̱ Moisés y'ane̱'e̱mu̶ñ nakyu̶ñ . ”
48003011	Paady oy wa'adz adaa du'un yajwinju̶wu̶'u̶y ko ka'p ni pu̶n pyokyñi'iwa'ach ko ja'akuydyúñ neby je̱'e̱ Moisés y'ane̱'e̱mu̶ñ y'ane'emyu̶ñ . Pues du'un je̱'e̱ Dios ñaky myu̶na'añ : “ Je̱'e̱ pokyñi'iwa'achpyu̶ tzu̶na'awu̶p je̱'e̱ wiinu̶u̶xu̶u̶ mu̶u̶d je̱'e̱ mu̶bu̶jku̶ñ je̱'e̱ mu̶dyiibu̶ myu̶u̶du̶ñ . ”
48003012	Ka'p je̱'e̱ Moisés y'ane̱'e̱mu̶ñ yajpokyñi'iwa'ach ko je̱'e̱ nmu̶bu̶jku̶ñ jim nbu̶daaku̶mu̶ch , du'un je̱'e̱ myu̶na'añ : “ Pu̶n je̱'e̱ Moisés y'ane̱'e̱mu̶ñ wa'adzu̶ kuydyuundaaybyu̶ñ , je̱' je̱'e̱ yajpokyñi'iwa'adzu̶u̶ju̶p . ”
48003013	Tu̶ je̱'e̱ Cristo xyajni'iwaatzu̶m ajku̶xy ma je̱'e̱ Moisés y'ane̱'e̱mu̶ñ ijty xychaachtyunaanu̶m ajku̶xy mu̶u̶d je̱'e̱ poky ku̶dyeey gyu̶xpu̶ ko ka'p ka'pxy nguydyuunu̶m ajku̶xy , pues je̱' je̱'e̱ poky ku̶dyeey du'un mu̶nu̶kx yajnú̶kx mu̶u̶d u̶u̶ch kyu̶xpu̶ ajtu̶m ajku̶xy , je̱' ko du'un je̱'e̱ Dios ñaky myu̶na'añ : “ Ju̶bu̶kja'ay je̱'e̱ ku̶xyu̶ je̱'e̱ mu̶dyiibu̶ cruutzkú̶xp yajku'udu̶yu̶u̶ybyu̶ñ . ”
48003014	Adaa paady adaa du'un tyuunu̶ jyajtu̶ wan je̱'e̱ kunukx'ajtu̶ñ je̱'e̱ mu̶dyiibu̶ je̱'e̱ Dios je̱'e̱ Abraham yajwinwaanu̶u̶yu̶ñ nandu'un paatku̶xu̶ch , mu̶u̶d je̱'e̱ Cristo Jesús kyu̶xpu̶ , je̱'e̱ ka'pu̶ jyudíoja'ayu̶ch ajku̶xy , y wan ko nmu̶bu̶jku̶mu̶ch ajku̶xy nbaattu̶mu̶ch nigu̶xyu̶ ajku̶xy je̱'e̱ Dios y'Espíritu je̱'e̱ mu̶dyiibu̶ tu̶ awanu̶'u̶yu̶ñ .
48003015	“ Mu̶gu'uktu̶jk , cham nmu̶dkapxaan nmu̶dmu̶dya'agaangu̶xy du'un neby je̱'e̱ naaxwiiñjya'ay kyápxku̶xy myu̶dyaakku̶xyu̶ñ : Ko je̱'e̱ ja'ay tu'ug tii kapxy'aty y chi yajta'tzpú̶ky ko je̱'e̱ fyirma pu̶da'agy , y ka'p mu̶baad pu̶n kapxtu̶goy y nan ka'p mu̶baad yajni'igyu̶ju̶'u̶y .
48003016	Oy du'un , Dios tyuun je̱'e̱ waandaaku̶ñ mu̶u̶d je̱'e̱ Abraham y mu̶u̶d je̱'e̱ y'ok'ung y'ok'ana'k . Je̱'e̱ Dios ñaky ka'p “ je̱'e̱ Abraham y'ok'ungtu̶jk y'ok'ana'ktu̶jk nigapxu̶ ” , ka'p je̱'e̱ may nigapxy , tu'ug je̱'e̱ je'eyu̶ nigapxy , myu̶na'añ : “ Y je̱'e̱ m'ok'ung m'ok'ana'k ” , je̱'e̱ Cristo je̱'e̱ du'un tyijpy .
48003017	Adaa u̶u̶ch du'un ndijpy : Dios tyuun je̱'e̱ waandaaku̶ñ mu̶u̶d je̱'e̱ Abraham , y yajni'igu̶xu̶'k . Paady je̱'e̱ Moisés y'ane̱'e̱mu̶ñ je̱'e̱ mu̶dyiibu̶ mu̶daaxk mu̶go'px ja'a'ipxmajk jumu̶jt miinu̶ñ , ka'p je̱'e̱ waandaaku̶ñ mu̶baad yajku'udu̶góy y nan ka'p je̱'e̱ myu̶k'ajt mu̶baad pu̶jku̶ neby je̱'e̱ Dios je̱'e̱ Abraham yajwinwaanu̶u̶yu̶ñ .
48003018	Ko u̶xyu̶py je̱'e̱ Dios mu̶'it xy'ok'yajpokyñi'iwa'adzaanu̶m ajku̶xy ko je̱'e̱ Moisés y'ane̱'e̱mu̶ñ naty nguydyuunu̶ ajtu̶m ajku̶xy ; ka'p naty je̱'e̱ du'un maa okkuydyuunu̶ je̱'e̱ mu̶dyiibu̶ je̱'e̱ Abraham yajwinwaanu̶u̶yu̶ñ ; peru̶ je̱' je̱'e̱ tu̶y'ajt ko je̱'e̱ mu̶dyiibu̶ je̱'e̱ Dios je̱'e̱ Abraham yajwinwaanu̶u̶yu̶ñ , myo'owe̱e̱mby je̱' y ñi'imo'owe̱e̱mby .
48003019	¿ Y ti gyu̶xpu̶ je̱'e̱ Moisés ane̱'e̱mu̶ñ yajmooy ? Paady je̱'e̱ u̶x'aam yajmooy neby du'un ñi'igu̶xu̶'u̶gu̶ch ma je̱'e̱ ja'ay ajku̶xyu̶ñ ko ka'p kyapxymyu̶doogu̶xy , u̶xtu̶ koonu̶ je̱'e̱ “ Abraham y'ok'ung y'ok'ana'k ” myiiñ je̱'e̱ mu̶dyiibu̶ najty tu̶ yajwinwaanu̶'u̶yiiju̶ñ . Je̱'e̱ Dios y'ane̱'e̱mu̶ñ je̱'e̱ ángelestu̶jk je̱'e̱ yajnajxku̶x ma je̱'e̱ Moisesu̶ñ , y chi je̱'e̱ Moisés kapxnajxy ma je̱'e̱ jya'ayu̶ñ .
48003020	Peru̶ ka'p je̱'e̱ kapxnajxpu̶ y'ok'yajtzojknu̶ ko naty je̱'e̱ tu'ugpu̶ ja'ay tii nmu̶dkapxy'ajtu̶m , y je̱'e̱ Dios tu'ugyu̶ je̱'e̱ je'eyu̶ .
48003021	¿ Nej du'un adaa da'a wyimbu̶dzu̶my ko je̱'e̱ Moisés y'ane̱'e̱mu̶ñ ka'p ñaybyadyii mu̶u̶d je̱'e̱ mu̶dyiibu̶ je̱'e̱ Dios je̱'e̱ Abraham yajwinwaanu̶u̶yu̶ñ ? ¡ Ka'p , ka'p tyu̶y'ajtu̶ch ! Ko u̶xyu̶py je̱'e̱ Moisés y'ane̱'e̱mu̶ñ je̱'e̱ jugy'ajtu̶ñ ok'yeky , xyajpokyñi'iwaatzp u̶xyu̶py je̱'e̱ ajtu̶m ajku̶xy ko u̶xyu̶py naty du'un n'okkuydyuunu̶m ajku̶xy neby je̱'e̱ du'umbu̶ ane̱'e̱mu̶ñ y'ane'emyu̶ñ .
48003022	Peru̶ du'un je̱'e̱ Dios ñaky myu̶na'añ ko nigu̶xyu̶ nbokyjya'ayu̶ch ajtu̶m ajku̶xy , du'un je̱'e̱ poky ku̶dyeey xymyu̶dajtu̶m ajku̶xy neby tzumy máchpyu̶ju̶ñ , peru̶ pu̶nu̶ nmu̶bu̶jku̶mby je̱'e̱ Jesucristo ajtu̶m ajku̶xy nbaattu̶mu̶py je̱'e̱ ajku̶xy , je̱'e̱ mu̶dyiibu̶ je̱'e̱ Dios tu̶ awanu̶'u̶yu̶ñ .
48003023	Ko najty je̱'e̱ Cristo kya'amíñu̶ , tuumbnu̶ najty je̱'e̱ Moisés y'ane̱'e̱mu̶ñ , du'un najty je̱'e̱ xymyu̶dajtu̶mnu̶ ajku̶xy neby tzumy máchpyu̶ju̶ñ , u̶xtu̶ koonu̶ je̱'e̱ Cristo myiiñ y ñayyajni'igu̶xu̶'ku̶ .
48003024	Je̱'e̱ Moisés y'ane̱'e̱mu̶ñ , je̱' xyñu̶u̶mooy xytyu'umooy ajtu̶m ajku̶xy ma je̱'e̱ Crístoju̶ñ , du'un neby je̱'e̱ tuumbu̶ ni'idoogypyu̶ pi'k'ana'ktu̶jk nu̶u̶mooy tu'umooygyu̶xyu̶ñ , neby je̱'e̱ poky mu̶baad xyñi'iwaatzu̶mu̶ñ ajku̶xy ko naty je̱'e̱ Cristo nmu̶bu̶jku̶m ajku̶xy .
48003025	Peru̶ jada'achám ko je̱'e̱ Cristo tu̶ myiñ y tu̶ yajmu̶bú̶ky , ka'p je̱'e̱ Moisés y'ane̱'e̱mu̶ñ cham xy'ok'ane̱'e̱mu̶nu̶ ajku̶xy , je̱'e̱ mu̶dyiibu̶ ijty du'un neby je̱'e̱ tuumbu̶ ni'idoogypyu̶ju̶ñ .
48003026	Miich ajku̶xy , paady miich je̱'e̱ Dios nigu̶xyu̶ xy'ung'ajtku̶xy , je̱' ko je̱'e̱ Cristo Jesús tu̶ mmu̶bu̶jkku̶xy ,
48003027	y ko je̱'e̱ mmu̶bu̶jku̶ñ jim tu̶ mbu̶daakku̶xy ma je̱'e̱ Cristo Jesúsu̶ñ , chi du'un tu̶ mdu'ugyu̶ju̶u̶ygyu̶xy mu̶u̶d je̱'e̱ Cristo ko tu̶ mnu̶u̶be̱jtku̶xy y nan myajpaatku̶xnu̶ neby je̱'e̱ju̶ñ .
48003028	Ka'p je̱'e̱ Dios yajtú̶y pu̶n judío ja'ay o pu̶n ka'p jyudíoja'ayu̶ch , pu̶n tuumbu̶ ni'idoogyu̶ñ o pu̶n ka'p ñi'idoogyu̶ch , ya'aydyu̶jk o to'oxyu̶jk ; je̱' ko nigu̶xyu̶ miich tu'ugyu̶ myajpaatku̶xnu̶ ma je̱'e̱ Cristo Jesúsu̶ñ .
48003029	Y pu̶nu̶ je̱'e̱ Cristo miich xyjya'ay'ajtku̶xp , je̱'e̱ Abraham xy'ok'ung xy'ok'ana'k'ajtp ajku̶xy y mbaatku̶xu̶ch je̱'e̱ mu̶dyiibu̶ je̱'e̱ Abraham Dios yajwinwaanu̶u̶yu̶ju̶ñ .
48004001	Adaa u̶u̶ch du'un ndijpy : Ko je̱'e̱ ungteedy tu'ug y'o'ogy , pu̶nu̶ mutzknu̶ naty je̱'e̱ y'ung je̱'e̱ mu̶dyiibu̶ je̱'e̱ pu̶da'agy mu̶wu̶'u̶mbu̶ñ , ma je̱'e̱ pi'k'ana'k kya'ayeegyñu̶ju̶ñ du'undu̶gu̶u̶by je̱' neby je̱'e̱ tuumbu̶ ni'idoogypyu̶ju̶ñ , oy u̶xyu̶py najty je̱'e̱ tyeedy pyu̶da'agy ku̶xyu̶ ja'aniwindzu̶n'ajttaayu̶byu̶ .
48004002	Jii je̱'e̱ ja'ay nije̱' mu̶dyiibu̶ je̱'e̱ pi'k'ana'k kweentu̶'ajtpu̶ñ y kweentu̶'ajtu̶ ku̶xyu̶ tii , u̶xtu̶ koonu̶ je̱'e̱ tiempo paady ma je̱'e̱ tyeedy pyu̶da'agy kyu̶'u̶du̶gu̶u̶yu̶xu̶ch .
48004003	Nandu'un jyaty mu̶u̶d u̶u̶ch ajtu̶m ajku̶xy : ko najty du'un n'ijtu̶m ajku̶xy neby je̱'e̱ pi'k'ana'ktu̶jku̶ñ , je̱'e̱ ane̱'e̱mu̶ñ najty xy'ane̱'e̱mb ajtu̶m ajku̶xy je̱'e̱ mu̶dyiibu̶ adayaaba naaxwiiñ ane̱'e̱mbu̶ñ .
48004004	Ko je̱'e̱ tiempo oy myu̶baad'áty , mu̶'it je̱'e̱ Dios y'Ung kejxy , je̱'e̱ mu̶dyiibu̶ ma'axung'ajt ma tu'ug to'oxyu̶jku̶ñ , y nan kyuydyuun je̱'e̱ Moisés y'ane̱'e̱mu̶ñ nandu'un ,
48004005	neby mu̶baad xyaj'awa'adzpu̶dzu̶u̶mu̶mu̶ñ ajku̶xy je̱'e̱ mu̶dyiibu̶ je̱'e̱ Moisés y'ane̱'e̱mu̶ñ najty xy'ane̱'e̱mu̶mbu̶ñ ajku̶xy , neby je̱'e̱ Dios mu̶baad xykyu'ubu̶jku̶mu̶ñ ajku̶xy neby je̱'e̱ y'ungu̶ñ .
48004006	Y neby xyajnejwu̶u̶yu̶mu̶chu̶ñ ajku̶xy ko je̱'e̱ Dios xy'ung'ajtu̶nu̶ ajku̶xy , Dios je̱'e̱ y'ung y'Espíritu tu̶ xyajnigue̱jxu̶m ajku̶xy neby mu̶baad xy'adu̶gu̶u̶y xyjyoottu̶gu̶u̶yu̶mu̶ñ ajku̶xy ; y je̱'e̱ Espíritu je̱'e̱ Dios du'un nu̶maaby : “ ¡ Dios Teedy ! ”
48004007	Y du'unu̶tz , ka'p miich m'okdu'un'ajtnu̶ neby je̱'e̱ tuumbu̶ ni'idoogypyu̶ju̶ñ , je̱'e̱ mu̶dyiibu̶ ane'emy ijtu̶u̶bu̶ñ , je̱'e̱ Dios miich xy'ung'ajtnu̶py , y je̱' ko je̱' xy'ung'ajtnu̶py , je̱'e̱ Dios du'un tzojkp ko nandu'un mbaadu̶ch je̱'e̱ mu̶dyiibu̶ xymyo'owaambu̶ñ
48004008	Jékyu̶p , ko najty je̱'e̱ Dios y'ayuuk tyu̶y'ajt miich ka'p mnejwu̶u̶ygyu̶xyñu̶ , du'un miich najty ajku̶xy neby je̱'e̱ tuumbu̶ ni'idoogypyu̶ju̶ñ , mmu̶duungu̶xy je̱'e̱ mu̶dyiibu̶ ka'p jaanch diósu̶ch .
48004009	Peru̶ jada'achám ko je̱'e̱ Dios y'ayuuk tyu̶y'ajt mnejwu̶u̶ygyu̶xnu̶ , o n'okni'igu̶ mu̶na'añu̶ch ko je̱'e̱ Dios miich xyñejwu̶u̶ygyu̶xnu̶ ko je̱'e̱ y'ayuuk tyu̶y'ajt mnejwu̶u̶yu̶ñu̶ ajku̶xy , ¿ ti ko ja'adu'ook mwimbijtku̶xnu̶ba xy'ane̱'e̱mgu̶xnu̶ba je̱'e̱ ane̱'e̱mu̶ñ ka'pu̶ mu̶k'ajt mu̶u̶du̶ch , y xy'ane̱'e̱mgu̶xu̶ch du'un neby je̱'e̱ tuumbu̶ ni'idoogypyu̶ju̶ñ ?
48004010	Miich ajku̶xy mxu̶duungu̶xypy je̱'e̱ xu̶u̶ je̱'e̱ po'o nije̱' , y je̱'e̱ xu̶u̶ jumu̶jt .
48004011	¡ Taj maabyu̶ch du'un neby u̶u̶ch je̱'e̱ nduung nigoo tu̶ y'ayoy ma miich ajku̶xyu̶ñ ko je̱'e̱ Dios y'ayuuk tyu̶y'ajt tu̶ nyaj'u̶xpu̶jkku̶xy !
48004012	“ Mu̶gu'uktu̶jk , cham nmu̶nukxtaakku̶xy yajtu'ugyu̶ju̶u̶ygyu̶x je̱'e̱ mjoot mwinma'añ mu̶u̶d u̶u̶ch , du'un neby u̶u̶ch je̱'e̱ njoot nwinma'añ tu̶ nyajtu'ugyu̶ju̶'u̶y mu̶u̶d miich ajku̶xy ko u̶u̶ch je̱'e̱ judío ja'ay kyostumbre tu̶ n'u̶xmajtzu̶ñu̶ . Miich ajku̶xy , ka'p u̶u̶ch miich nimu̶naa tu̶ xymyu̶dzip'ajtku̶xy .
48004013	Je̱' ko tu̶ du'un mnejwu̶u̶ygyu̶xy , ko je̱'e̱ ayuuk tu̶y'ajt jayu̶jp nyajwingapxu̶u̶ygyu̶xy je̱'e̱ mu̶dyiibu̶ je̱'e̱ aanu̶mu̶ ni'idzooku̶ñ ye̱jkpu̶ñ , nni'iwu̶'u̶mu̶u̶yu̶ch jim ma miich ajku̶xyu̶ñ je̱' ko u̶u̶ch najty nbu̶gyii .
48004014	Y mu̶k miich n'adzijp n'abe̱jtku̶xy pa'am gyu̶xpu̶ , ka'p u̶u̶ch miich xyú̶kku̶xy xypye̱jxku̶xy y ka'p u̶u̶ch miich xymyu̶dzijpku̶xy oy u̶u̶ch najty nja'apu̶gyii , ni'igyu̶ u̶u̶ch miich du'un xykyu'ubu̶jky ajku̶xy neby je̱'e̱ Dios y'ángelu̶ñ , ¡ neby je̱'e̱ Jesucristo du'un ku̶'u̶m mgu'ubu̶jkku̶xypyu̶ñ !
48004015	¿ Neby tu̶ mjajtku̶xy ko cham xi'ig xon mga'a'okyajpaatku̶xnu̶ neby ijty jeky'ajty myajpaatku̶xyu̶ñ ? U̶u̶ch nmu̶u̶du̶ch je̱'e̱ tu̶y'ajt ma miich ajku̶xyu̶ñ ko mu̶j u̶u̶ch miich xypyubejty xypyudu̶gu̶u̶y ajku̶xy , u̶xtu̶ mja'ayajpu̶dzu̶maangu̶x je̱'e̱ mgu̶'u̶mwiin xymyo'owaangu̶xyu̶ch najty .
48004016	Y jada'achám , ¿ nej mu̶dzip u̶u̶ch da'a tu̶ nwimbijtnu̶ ma miich ajku̶xyu̶ñ ko je̱'e̱ tu̶y'ajt tu̶ nyajnu̶maaygyu̶xy ?
48004017	Je̱'e̱ ja'ay ajku̶xy miich je̱'e̱ xyjyanchku'ix xyjyanchmu̶gapxaangu̶xp , peru̶ ka'p je̱'e̱ jyoot wyinma'añ tyu'uda'agyu̶ch ajku̶xy . Je̱' je̱'e̱ du'un y'u̶xtaaygyu̶xypy neby u̶u̶ch miich xypyuyo'oydyuutku̶xu̶chu̶ñ , neby miich je̱'e̱ mu̶baad mbuyo'oyu̶u̶ygyu̶xyu̶ñ .
48004018	Ja'a'oy je̱'e̱ du'un ko je̱'e̱ wiingpu̶ ja'ay ngu'ijx nmu̶gápxu̶mu̶ch , peru̶ mu̶u̶d je̱'e̱ joot winma'añ tu'uda'agypyu̶ , y ngu'ijx nmu̶gápxu̶mu̶ch oy mu̶naa y ka'p myu̶'ittu̶'ajtyu̶ch ko u̶u̶ch ya nyajpaady ma miich ajku̶xyu̶ñ .
48004019	“ Mu̶gu'uktu̶jk , du'un miich nju̶wu̶u̶ygyu̶xy neby je̱'e̱ ku̶'u̶m'úngu̶ñ , nju̶wu̶u̶ybyu̶ch je̱'e̱ tzaachpyu̶ ja'adu'ook mu̶u̶d miich kyu̶xpu̶ ajku̶xy , du'un neby je̱'e̱ ungtaj tzaachpyu̶ paady ko naty y'ungpada'añ , y nju̶wu̶u̶ydyu̶wu̶byu̶ch je̱'e̱ taachpyu̶ u̶xtu̶ koonu̶ naty je̱'e̱ Cristo myu̶k'ajt miich xy'adu̶gu̶u̶y xyjyoottu̶gu̶u̶ygyu̶xy .
48004020	Du'un u̶u̶ch it jim n'oknay'ijxpadu̶u̶ju̶ch cham cham ma miich ajku̶xyu̶ñ neby mu̶baad wiing'eemby nmu̶dkapx nmu̶dmu̶dyaakku̶xyu̶ñ , ka'p u̶u̶ch n'oknejwu̶u̶yñu̶ tii u̶u̶ch ndúnu̶byu̶ñ mu̶u̶d miich kyu̶xpu̶ ajku̶xy .
48004021	U̶u̶ch oknu̶maaygyu̶xk , miich mu̶dyiibu̶ je̱'e̱ Moisés y'ane̱'e̱mu̶ñ kuydyunaangu̶xpu̶ñ : ¿ nej ka'p miich mmu̶doogu̶xyñu̶ neby je̱'e̱ du'umbu̶ Moisés y'ane̱'e̱mu̶ñ myu̶na'añu̶ñ ?
48004022	Pues du'un je̱'e̱ myu̶na'añ ko je̱'e̱ Abraham y'ung najty me̱tzk ; tu'ug je̱'e̱ pyo'oduumbu̶ najty mu̶d'ung'aty , je̱'e̱ mu̶dyiibu̶ najty ni'idoogy myu̶dajtypyu̶ñ y tu'ug je̱'e̱ kyu̶'u̶mdo'oxyu̶jk najty mu̶d'ung'aty , je̱'e̱ ka'pu̶ najty ñi'idoogyu̶ch .
48004023	Je̱'e̱ ni'idoogypyu̶ to'oxyu̶jk y'ung du'un je̱'e̱ mya'axung'ajty neby oy mu̶dyiibu̶ ma'axúng mya'axung'átyu̶ñ . Peru̶ je̱'e̱ kyu̶'u̶mdo'oxyu̶jk y'ung , je̱'e̱ ka'pu̶ ñi'idoogyu̶ch , ma'axung'ajt je̱' neby je̱'e̱ Dios y'ayuuk du'un kuydyúnu̶chu̶ñ neby je̱'e̱ Abraham najty tu̶ yajwinwaanu̶'u̶yu̶ñ .
48004024	Adaa mu̶j adaa u̶xpu̶jku̶ñ du'un nigapxy ; je̱'e̱ me̱tzkpu̶ to'oxyu̶jk me̱jtzpú̶ky je̱'e̱ kapxytyuunu̶ñ du'un kudu̶naaygyu̶xy je̱'e̱ mu̶dyiibu̶ je̱'e̱ Dios tyuunu̶ñ : mu̶du'kpú̶ky je̱'e̱ mu̶dyiibu̶ je̱'e̱ Dios je̱'e̱ Moisés ane̱'e̱mu̶ñ myooy jim Sinaí koptku̶xp , y je̱' je̱'e̱ Agar du'un kyudu̶naaby ; pu̶n adayaaba kapxytyuunu̶ñ kuydyuungu̶xpu̶ñ , ane'emy je̱'e̱ Moisés y'ane̱'e̱mu̶ñ yaj'ijtu̶u̶gu̶xu̶ch , du'un neby je̱'e̱ tuumbu̶ ni'idoogypyu̶ ane'emy y'ityu̶ñ .
48004025	Je̱'e̱ Agar , je̱' je̱'e̱ kyudu̶naaby je̱'e̱ Moisés y'ane̱'e̱mu̶ñ je̱'e̱ mu̶dyiibu̶ je̱'e̱ Moisés jim Sinaí koptku̶xp yajmooyu̶ñ , Arabia naaxjooty , je̱'e̱ mu̶dyiibu̶ cham Jerusalén kajpt'ajtpu̶ñ , je̱'e̱ kajpt mu̶dyiibu̶ je̱'e̱ Moisés y'ane̱'e̱mu̶ñ ane'emy yaj'ijtu̶gu̶xpu̶ñ kipxy mu̶u̶d je̱'e̱ y'ung y'ana'k ajku̶xy , du'un neby je̱'e̱ tuumbu̶ ni'idoogypyu̶ ane'emy y'ityu̶ñ .
48004026	Peru̶ je̱'e̱ Jerusalén kajpt tzajpjootypyu̶ , awa'adztuum je̱' , ka'p je̱'e̱ Moisés y'ane̱'e̱mu̶ñ y'ane'emyii , y jímu̶tz u̶u̶ch nyajpaatu̶m ajku̶xy .
48004027	Je̱' ko du'un je̱'e̱ Dios ñaky myu̶na'añ :
48004028	“ Mu̶gu'uktu̶jk , miich du'un miich ajku̶xy neby je̱'e̱ Isaacu̶ñ : du'un miich ajku̶xy neby je̱'e̱ ung ana'k je̱'e̱ mu̶dyiibu̶ je̱'e̱ Dios Abraham yajwinwaanu̶u̶yu̶ñ .
48004029	Du'un neby je̱'e̱ Ismael , je̱'e̱ ni'idoogypyu̶ to'oxyu̶jk y'ung , je̱'e̱ mu̶dyiibu̶ du'un ma'axung'ajt neby oy mu̶dyiibu̶ ma'axúng mya'axung'átyu̶ñ , myu̶dzip'ajt je̱'e̱ Isaac , je̱'e̱ mu̶dyiibu̶ ma'axung'ajt mu̶u̶d je̱'e̱ Dios y'Espíritu myu̶k'ajt , y nandu'unu̶tz jada'achám tyuñyii jyadyii du'un je̱'e̱ ja'ay xymyu̶dzip'ajtu̶m ajku̶xy je̱'e̱ mu̶dyiibu̶ je̱'e̱ Moisés y'ane̱'e̱mu̶ñ kuydyuungu̶xpu̶ñ ko je̱'e̱ Jesucristo u̶u̶ch nmu̶bu̶jku̶m ajku̶xy .
48004030	Peru̶ ¿ neby je̱'e̱ Dios ñaky myu̶na'añ ? Pues du'un je̱'e̱ myu̶na'añ : “ Ke̱jxpu̶dzú̶m je̱'e̱ to'oxyu̶jk po'oduumbu̶ mu̶u̶d je̱'e̱ y'ung , je̱'e̱ mu̶dyiibu̶ du'un neby je̱'e̱ tuumbu̶ ni'idoogypyu̶ju̶ñ , je̱' ko ka'p je̱'e̱ ni'idoogypyu̶ to'oxyu̶jk y'ung je̱'e̱ pu̶da'agy mu̶baad pyadyii mu̶u̶d je̱'e̱ awa'adztuumbu̶ to'oxyu̶jk y'ung , je̱'e̱ mu̶dyiibu̶ ka'p ñi'idoogyu̶ch . ”
48004031	Y du'unu̶tz mu̶gu'uktu̶jk , ka'p je̱'e̱ ni'idoogypyu̶ to'oxyu̶jk xy'ung'ajtp ajtu̶m ajku̶xy , je̱'e̱ mu̶dyiibu̶ ane'emy ijtpu̶ñ , je̱' xy'ung'ajtp ajtu̶m ajku̶xy je̱'e̱ to'oxyu̶jk awa'adztuumbu̶ , je̱'e̱ ka'pu̶ ñi'idoogyu̶ch .
48005001	Tu̶ je̱'e̱ Cristo xyaj'awa'adzpu̶dzu̶u̶mu̶m ajku̶xy ma je̱'e̱ Moisés y'ane̱'e̱mu̶ñ ijty xy'ane̱'e̱mu̶mu̶ñ ajku̶xy , neby mu̶baad n'awa'adzpu̶dzu̶u̶mu̶nu̶ ajtu̶m ajku̶xy . Paady mu̶ktu̶naaygyu̶x miich ma tu̶ m'awa'adzpu̶dzu̶u̶mgu̶xyu̶ñ y ka'p ja'adu'ook mwimbijtku̶xy xy'ane̱'e̱mgu̶xu̶ch je̱'e̱ Moisés y'ane̱'e̱mu̶ñ , du'un neby je̱'e̱ tuumbu̶ ni'idoogypyu̶ ane'emy y'ityu̶ñ .
48005002	Ok'amdo'ijtku̶ch ajku̶xy . U̶u̶ch Pablo , nnu̶maaygyu̶xypy miich pu̶nu̶ myajkoptu̶gu̶u̶ygyu̶xypy je̱'e̱ tu̶y'ajtu̶'u̶yiibyu̶ , je̱'e̱ Cristo naty du'un mga'amu̶j'ijx mga'amu̶jpu̶daakku̶xypy .
48005003	Cham nnu̶maaydyu̶gajtzku̶xy ja'adu'ook wan pu̶nja'ayu̶ch pu̶n yajtu̶y'ajtu̶u̶ybyu̶ñ , mu̶dzibu̶'u̶ je̱'e̱ ku̶xyu̶ kuydyuunda'awu̶ch neby je̱'e̱ Moisés y'ane̱'e̱mu̶ñ y'ane'emyu̶ñ .
48005004	Miich ajku̶xy , je̱'e̱ mu̶dyiibu̶ mu̶naangu̶xpu̶ñ ko mbokyñi'iwa'adzaangu̶xy je̱' ko je̱'e̱ Moisés y'ane̱'e̱mu̶ñ mguydyuunu̶ ajku̶xy , tu̶ je̱'e̱ Cristo y'ayuuk tyu̶y'ajt du'un mnajtz'ixu̶u̶yu̶ ajku̶xy y tu̶ m'u̶xmajtzku̶xy je̱'e̱ Dios y'oy'ajt myay'ajtu̶ñ .
48005005	Peru̶ u̶u̶ch ajtu̶m ajku̶xy nju̶jp'ijxu̶mby nbokyñi'iwaatzu̶mu̶ch ajku̶xy , ko je̱'e̱ Dios y'Espíritu xypyube̱jt xypyudu̶gu̶u̶yu̶mu̶ch ajku̶xy y ko je̱'e̱ Cristo nmu̶bu̶jku̶mu̶ch ajku̶xy .
48005006	Pu̶nu̶ tu'ugyu̶ nyajpaatu̶m ajku̶xy mu̶u̶d je̱'e̱ Cristo Jesús , ka'p je̱'e̱ maa y'oktzobaadnu̶ pu̶nu̶ tu̶y'ajtu̶'u̶y o pu̶nu̶ ka'p ndu̶y'ajtu̶'u̶yu̶ch ajtu̶m ajku̶xy . Je̱'e̱ mu̶dyiiju̶tz tu̶y tzobaatpu̶ñ je̱' je̱' ko je̱'e̱ Jesucristo nmu̶bu̶jku̶mu̶ch ajku̶xy , y ko nmu̶bu̶jku̶mu̶ch je̱' xyajtzu̶naay xyajjugy'ajtu̶mu̶p ajku̶xy nnaychojk nnayjyu̶wu̶u̶yu̶mu̶ch ajku̶xy .
48005007	Miich ajku̶xy oy yajxón najty je̱'e̱ ayuuk tu̶y'ajt myajtu'uyo'oygyu̶xy . ¿ Pu̶n tu̶ xywyin'u̶u̶ngu̶xy ko je̱'e̱ tu̶y'ajt ka'p mguydyuungu̶xu̶ch ?
48005008	Ka'p je̱'e̱ Diósu̶ch je̱'e̱ mu̶dyiibu̶ tu̶ xywyin'ijxku̶xyu̶ñ .
48005009	Du'un je̱'e̱ ja'ay myu̶na'añ : “ Ko je̱'e̱ levaduru̶ we̱e̱nu̶ yajpu̶da'agy ma je̱'e̱ hariina ju̶chu̶ñ , yajxuundaaby yajtu̶gu̶u̶ydyaaby je̱'e̱ ju̶ch ku̶xyu̶ . ” Du'un neby je̱'e̱ tu'ugpu̶ ja'ay je̱'e̱ myu̶gu'ug ku̶xyu̶ yajwinma'añdyu̶gooydya'ayu̶ñ .
48005010	Y u̶u̶ch nju̶jp'ijxypyu̶ch ma je̱'e̱ Windzú̶n Jesucristo ko ja'adu'ook mwimbijtku̶xu̶ch ma je̱'e̱ mu̶dyiibu̶ jayu̶jp tu̶ nyaj'u̶xpu̶jkku̶xyu̶ñ y ko ka'p adaa wiing mwinju̶wu̶u̶ygyu̶xu̶ch ; peru̶ chaachtyúnu̶py je̱'e̱ Dios je̱'e̱ ja'ay je̱'e̱ mu̶dyiibu̶ miich xyajwinma'añdyu̶gooygyu̶xpu̶ñ , oy u̶xyu̶py jya'adimypyu̶n'ajtpu̶ .
48005011	Ko u̶u̶ch miich mu̶gu'uktu̶jk , je̱'e̱ mu̶bu̶jkpu̶du̶jk u̶xyu̶py nyajmu̶guwaanu̶u̶ygyu̶xy ko ñaydyu̶y'ajtu̶u̶yu̶gu̶xu̶ch , ka'p u̶u̶ch u̶xyu̶py je̱'e̱ judío ja'ay xy'u̶xwu̶dijt xypyawu̶dijtku̶xy , je̱' paady u̶u̶ch je̱'e̱ xy'u̶xwu̶dijt xypyawu̶dijtku̶xy ko u̶u̶ch je̱'e̱ ayuuk tu̶y'ajt ngapxwa'kxy ko je̱'e̱ Cristo cruutzkú̶xp xykyu'u'o'ogu̶u̶y ajtu̶m ajku̶xy y je̱'e̱ju̶tz je̱'e̱ du'un chaachpyu̶daakku̶xypy .
48005012	Peru̶ je̱'e̱ ja'ay mu̶dyiibu̶ miich xyajwinma'añdyu̶gooygyu̶xpu̶ñ , ¡ naxy it y'óyu̶ch ko ku̶'u̶m ñaychujku̶gu̶xu̶ch amaaydyuuby y wan xy'u̶xmajtzku̶xnu̶ch !
48005013	Miich mu̶gu'uktu̶jk , Dios miich tu̶ xywyin'ijxku̶xy neby mu̶baad m'awa'adzpu̶dzu̶u̶mgu̶xy ma je̱'e̱ Moisés y'ane̱'e̱mu̶ñ , ka'pu̶ je̱'e̱ xy'ok'ane̱'e̱mgu̶xnu̶ch . Peru̶ ka'p je̱'e̱ Dios paady tu̶ xyaj'awa'adzpu̶dzu̶u̶mgu̶xy wan oy nejpy mja'ay'ajtku̶xu̶ch mduungu̶xu̶ch je̱'e̱ ju̶bu̶kpu̶ axu̶u̶gpu̶ . Paady je̱'e̱ xyaj'awa'adzpu̶dzu̶u̶mgu̶xy wan amíñ u̶xyu̶py mnaychogu̶u̶ mnayjyu̶wu̶'u̶wu̶u̶ju̶ch y mnaybyube̱t mnaybyudu̶gu̶'u̶wu̶u̶ju̶ch ajku̶xy .
48005014	Ko adayaaba tu'ugpu̶ Dios y'ane̱'e̱mu̶ñ nguydyuunu̶mu̶ch ajku̶xy , ku̶xyu̶ naty je̱'e̱ Dios y'ane̱'e̱mu̶ñ du'un nguydyuundaayu̶ ajtu̶m ajku̶xy , je̱'e̱ mu̶dyiibu̶ du'un mu̶naambu̶ñ : “ Tzok ju̶wu̶'u̶ je̱'e̱ mmu̶gu'ugtu̶jk du'un neby miich ku̶'u̶m mnaychogyii mnayjyu̶wu̶'u̶yiiju̶ñ . ”
48005015	Naygyweentu̶'ajtu̶gu̶x , pu̶nu̶ mnaymyu̶dzibu̶u̶yu̶gu̶xp y pu̶nu̶ mnaygyojx mnaychíku̶gu̶xp amíñ u̶xyu̶py , mnayyajku'udu̶gooyu̶gu̶xu̶p agu̶ miich ajku̶xy .
48005016	Paady du'un nnu̶maaygyu̶xy : Tzu̶naaygyu̶x jugy'ajtku̶x du'un neby je̱'e̱ Espíritu tzokyu̶ñ mdzu̶naaygyu̶x mjugy'ajtku̶xu̶chu̶ñ , y ka'p mguydyuungu̶xy je̱'e̱ mgu̶'u̶mni'kx jyu̶bu̶k'adzojku̶ñ ajku̶xy .
48005017	Je̱' ko je̱'e̱ ju̶bu̶k'adzojku̶ñ ka'p je̱'e̱ Espíritu mu̶dnay'ixa'añyii , y je̱'e̱ Espíritu ka'p je̱'e̱ ju̶bu̶k'adzojku̶ñ mu̶dnay'ixa'añyii . Je̱'e̱ ju̶bu̶k'adzojku̶ñ y je̱'e̱ Espíritu ka'p je̱'e̱ amíñ u̶xu̶py ñay'ixaanu̶gu̶xy , y paady miich je̱'e̱ oybyu̶ ka'p mu̶baad mduungu̶xy je̱'e̱ mu̶dyiibu̶ naty mja'atzojkku̶xypyu̶ñ mdunaangu̶xy , je̱' ko je̱'e̱ ju̶bu̶k'adzojku̶ñ xy'adujkku̶xp mduungu̶xu̶ch je̱'e̱ oybyu̶ .
48005018	Peru̶ pu̶nu̶ je̱'e̱ Espíritu miich xyñu̶u̶mooby xytyu'umooygyu̶xp , ka'p je̱'e̱ Moisés y'ane̱'e̱mu̶ñ mu̶baad xy'ane̱'e̱mgu̶xnu̶ .
48005019	Ni'igu̶xu̶'kku̶xp je̱' je̱'e̱ mu̶dyiibu̶ je̱'e̱ ju̶bu̶k'adzojku̶ñ tuungu̶xpu̶ñ : myu̶dtuundu̶gooygyu̶xypy je̱'e̱ to'oxyu̶jk tu'ug tu'ug , tyuungu̶xypy je̱'e̱ ju̶bu̶kpu̶ axu̶u̶gpu̶ y ku̶xyu̶ adzojku̶ñ ,
48005020	wyindzu̶gu̶u̶ygyu̶xypy je̱'e̱ tzaadzéch kepychech , kuxu̶u̶'ajtp kudzuu'ajtp ajku̶xy , ka'p je̱'e̱ myu̶gu'ug ixaangu̶xy , myu̶dzip'ajtku̶xypy je̱'e̱ myu̶gu'ug y ka'p tii yajmu̶'oy'ijxku̶xy . Janch ja'ani'ijootma'tku̶xp , yajnaymyu̶dzibu̶u̶yu̶gu̶xy je̱'e̱ ja'ay , yaj'abu̶kyu̶u̶ygyu̶xy je̱'e̱ ja'ay y abu̶ky je̱'e̱ jya'ay pu̶daakku̶xy je̱'e̱ mu̶dyiibu̶ jya'ay'ajtku̶xypyu̶ñ .
48005021	Ka'p je̱'e̱ myu̶gu'ug tii yajmu̶'oy'ijxku̶xy , uukku̶xp jú̶kxku̶xp je̱' , janch kax ajku̶xy y ku̶xyu̶ tii tuungu̶xy ijxku̶xy du'undu̶gu̶u̶by neby adaaju̶ñ . Cham miich adaa nyajja'aymye̱jtzku̶xy neby jékyu̶p nnu̶maaygyu̶xyu̶ñ , ko je̱'e̱ ja'ay je̱'e̱ mu̶dyiibu̶ du'un adzu̶u̶tzku̶xp ja'ay'ajtku̶xpu̶ñ ka'p je̱'e̱ jiiby jya'tku̶xu̶ch ma je̱'e̱ Dios y'ane'emyu̶ñ .
48005022	Peru̶ je̱'e̱ Espíritu je̱' je̱'e̱ yejkypy je̱'e̱ tzojk'ajtu̶ñ , jootkujk'ajtu̶ñ , oy'ajtu̶ñ , me̱kxtujku̶ñ , amu̶gu'ug'ajtu̶ñ , oyjya'ay'ajtu̶ñ , tu'uda'agjya'ay'ajtu̶ñ ,
48005023	yuung'ajt naaxypy'ajtu̶ñ y n'ane̱'e̱mu̶mu̶ch je̱'e̱ nni'kx ngopt ajtu̶m ajku̶xy ku̶'u̶m oydyuum . Ka'p je̱'e̱ ane̱'e̱mu̶ñ jii ni tu'ug mu̶dyiibu̶ adayaaba oybyu̶ du'un ka'a'oy'íxu̶bu̶ñ .
48005024	Peru̶ je̱'e̱ mu̶dyiibu̶ yajpaatku̶xpu̶ñ ma je̱'e̱ Jesucrístoju̶ñ tu̶ je̱'e̱ pokytyuñiibu̶ u̶xmajtzku̶xnu̶ je̱'e̱ mu̶dyiibu̶ tu̶ mu̶miingu̶xyu̶ñ ko tu̶ mya'axung'ajtku̶xy , du'un neby du'umbu̶ tu̶ yajcruutzpe̱jtku̶xyu̶ñ kipxy mu̶u̶d je̱'e̱ ñi'kx kyopt jyu̶bu̶k'adzojku̶ñ ajku̶xy .
48005025	Pu̶nu̶ tzu̶naay jugy'ajtu̶nu̶py jada'achám ajku̶xy mu̶u̶d je̱'e̱ Espíritu myu̶k'ajty , wan je̱'e̱ Espíritu nandu'un xyñu̶u̶mooy xytyu'umooyu̶m ajku̶xy ma je̱'e̱ óybyu̶ju̶ñ .
48005026	Ka'p mu̶j ku̶xp nayjyu̶wu̶u̶yu̶mu̶ch ajku̶xy , nan ka'p je̱'e̱ ja'ay nayyajmu̶dzibu̶u̶yu̶mu̶ch ajku̶xy y nan ka'p ku̶xyu̶ tii nga'ayajmu̶'oy'ijxu̶mu̶ch ajku̶xy .
48006001	“ Mu̶gu'uktu̶jk pu̶nu̶ jii pu̶n m'ijxku̶xy tu̶ tyuundu̶góy tu̶ myu̶mada'agyii je̱'e̱ poky , miich ajku̶xy je̱'e̱ mu̶dyiibu̶ je̱'e̱ ju̶bu̶kpu̶ mu̶madaakku̶xpu̶ñ mu̶u̶d je̱'e̱ Dios myu̶k'ajtu̶ñ , miich je̱'e̱ mu̶baad mbube̱jtku̶xy mwingapx mju̶jpkapxu̶u̶ygyu̶xu̶ch ko wan ja'adu'ook wimbijttu̶gách ma je̱'e̱ Dios ñu̶u̶ tyu'uju̶ñ . Peru̶ xi'ig xon du'un mduungu̶xu̶ch y mu̶k nidu'ug nidu'ug mnaygyweentu̶'ajtu̶gu̶xu̶ch , ka'pu̶ du'un nandu'un mduundu̶gooygyu̶xu̶ch .
48006002	Naybyube̱jtu̶gu̶x amíñ u̶xyu̶py ko je̱'e̱ ayo'on jotmay naty m'ijxku̶xy mbaatku̶xy y ko du'un mduungu̶xu̶ch je̱'e̱ Cristo naty y'ane̱'e̱mu̶ñ du'un mguydyuunu̶py ajku̶xy .
48006003	Pu̶nu̶ jii pu̶n mu̶j ku̶xp ñayjyu̶wu̶'u̶yii ko ku̶xyu̶ tii jaty , ka'p je̱'e̱ tii jaty nigoo je̱'e̱ du'un myu̶na'añ , ku̶'u̶m je̱'e̱ du'un ñaywyin'u̶u̶ñyii .
48006004	Nidu'ug nidu'ug ku̶'u̶m mnayjyu̶wu̶'u̶wu̶u̶ju̶ch ajku̶xy ko jaanch oy mdzu̶naay mjugy'ajtku̶xy , y pu̶nu̶ jaanch oy mdzu̶naay mjugy'ajtku̶xy , mu̶'it ku̶'u̶m jootkujk mnayjyu̶wu̶u̶yu̶gu̶xu̶ch y ka'p ko oy pu̶n mnayyajmu̶baattu̶gu̶xu̶ch .
48006005	Ku̶jx je̱' je̱'e̱ n'ayo'on njootmáy nmu̶najx ngu'ubu̶jku̶mu̶ch ajku̶xy .
48006006	Pu̶n je̱'e̱ ayuuk tu̶y'ajt yajni'ixu̶u̶yu̶bu̶ñ , pyubé̱du̶py je̱'e̱ wyindzú̶n mu̶u̶d ku̶xyu̶ tii , je̱'e̱ mu̶dyiibu̶ naty tu̶ yajni'ixu̶'u̶yiiju̶ñ .
48006007	Ka'p miich ku̶'u̶m mnaywin'u̶nnu̶gu̶xyu̶ : ka'p je̱'e̱ Dios mu̶baad ni pu̶n nixi'igy yajxi'igy . Pu̶nu̶ ju̶bu̶k tu̶ mja'ay'ajtku̶xy nan ju̶bu̶k mjajtku̶xu̶ch , du'un neby pu̶n tii ni'iby , nan je̱' je̱'e̱ yajpu̶du̶'kypy je̱'e̱ mu̶dyiibu̶ naty tu̶ ni'ibyu̶ñ .
48006008	Pu̶n du'un kuydyuumb neby je̱'e̱ ñi'kx kyopt je̱'e̱ ju̶bu̶k'adzojku̶ñ naty yujk'waanu̶xu̶ju̶ñ , je̱'e̱ o'ku̶ñ tu̶gooyu̶ñ je̱'e̱ pyaadu̶py , je̱' ko naty je̱'e̱ ñi'kx kyopt je̱'e̱ ju̶bu̶k'adzojku̶ñ tu̶ kuydyuunu̶ , je̱'e̱ mu̶dyiibu̶ naty tu̶ yujkwaanu̶xu̶ju̶ñ . Pu̶n du'un kuydyuumb neby je̱'e̱ Espíritu naty yujkwaanu̶xu̶ju̶ñ , je̱'e̱ jugy'ajtu̶ñ wiinu̶u̶xu̶u̶bu̶ je̱'e̱ pyaadu̶py , je̱' ko naty je̱'e̱ Espíritu tu̶ kuydyuunu̶ , je̱'e̱ mu̶dyiibu̶ naty tu̶ yujkwaanu̶xu̶ju̶ñ .
48006009	Y du'unu̶tz tzu̶k je̱'e̱ oybyu̶ tuunu̶m ajku̶xy y ka'p nmu̶dzijpu̶mu̶ch ajku̶xy ; pu̶nu̶ ka'p nmu̶jootme̱tzku̶u̶yu̶m ajku̶xy , mu̶'it je̱'e̱ oy'ajt nbaattu̶mu̶ch ajku̶xy ko naty je̱'e̱ xu̶u̶ tiempo myu̶baad'ajtnu̶ .
48006010	Paady tzu̶k je̱'e̱ ja'ay nigu̶xyu̶ pube̱jtu̶m ajku̶xy mu̶naa naty oy tii nmu̶dajtu̶mu̶ñ ajku̶xy , y je̱' ni'igyu̶ nbube̱jtu̶mu̶py ajku̶xy je̱'e̱ mu̶gu'uktu̶jk je̱'e̱ mu̶dyiibu̶ je̱'e̱ Jesucristo mu̶bu̶jkku̶xpu̶ñ .
48006011	¡ Ok'ijxku̶x miich janch mu̶jjáty adaa leetru̶ je̱'e̱ mu̶dyiibu̶ jada'achám nyajnijayu̶u̶ygyu̶xypyu̶ñ mu̶u̶d u̶u̶ch je̱'e̱ ngu̶'u̶mgu̶'u̶ !
48006012	Je̱'e̱ ja'ay ajku̶xy je̱'e̱ mu̶dyiibu̶ miich xyajmu̶guwaanu̶u̶ygyu̶xpu̶ñ ko mnaydyu̶y'ajtu̶u̶yu̶gu̶xu̶ch , paady je̱'e̱ du'un y'adu̶u̶tzku̶xy neby y'oybyu̶dzu̶maangu̶xy ma je̱'e̱ ja'ay ajku̶xyu̶ñ y ka'p je̱' gyu̶xpu̶ yaj'u̶xwu̶dijt yajpawu̶dijtku̶xu̶ch ko je̱'e̱ Cristo cruutzkú̶xp kyu'u'o'ogu̶u̶yu̶ ajku̶xy .
48006013	Peru̶ ni je̱'e̱ mu̶dyiibu̶ ja'anaydyu̶y'ajtu̶u̶yu̶gu̶xpu̶ñ je̱'e̱ du'un ku̶xyu̶ ka'akuydyuundaaygyu̶xy neby je̱'e̱ Moisés y'ane̱'e̱mu̶ñ myu̶na'añu̶ñ . Y miich je̱'e̱ je'eyu̶ xyajnaydyu̶y'ajtu̶'u̶waanu̶p ajku̶xy , neby du'un ñaygyu'umayaanu̶gu̶xyu̶ñ ko tu̶ xyajmu̶guwanu̶u̶ygyu̶xy ko je̱'e̱ ijxpe̱jt mbu̶daakku̶xu̶ch ma je̱'e̱ mni'kx mgopt ajku̶xyu̶ñ .
48006014	Peru̶ mu̶u̶d u̶u̶ch , u̶u̶ch ka'p u̶u̶ch tii nayyajku'umayii , je̱' u̶u̶ch je'eyu̶ nayyajku'umaayu̶p ko u̶u̶ch cruutzkú̶xp xykyu'u'o'ogu̶u̶y je̱'e̱ nWindzú̶n Jesucristo ajtu̶m . Mu̶u̶d je̱' gyu̶xpu̶ ko u̶u̶ch je̱'e̱ Cristo cruutzkú̶xp xykyu'u'o'ogu̶u̶y , tu̶ je̱'e̱ naaxwiiñ winma'añ y'o'knu̶ mu̶u̶d u̶u̶ch y u̶u̶ch tu̶ u̶u̶ch n'o'knu̶ mu̶u̶d je̱'e̱ naaxwiiñ winma'añ .
48006015	Ka'p je̱'e̱ chobaady pu̶nu̶ tu̶y'ajtu̶'u̶y o pu̶nu̶ ka'p ndu̶y'ajtu̶'u̶yu̶ch ajtu̶m ajku̶xy ; je̱'e̱ mu̶dyiibu̶ tzobaatpu̶ñ je̱' je̱' ko je̱'e̱ Dios je̱'e̱ njoot nwinma'añ tu̶ xyajwinje̱e̱mu̶ ajtu̶m ajku̶xy ko je̱'e̱ Jesucristo tu̶ nmu̶bu̶jku̶m ajku̶xy .
48006016	Wan je̱'e̱ jootkujk'ajtu̶ñ y je̱'e̱ pa'a''ayoowu̶ñ nigu̶xyu̶ paatku̶xy , je̱'e̱ mu̶dyiibu̶ du'un tzu̶naay jugy'ajtku̶xpu̶ñ du'un neby je̱'e̱ tu̶y'ajt y'ane'emyu̶ñ , y nigu̶xyu̶ je̱'e̱ jaanchpyu̶ Dios jya'ay ajku̶xy .
48006017	Jada'achám y jakjiinu̶ ka'p u̶u̶ch ndzoky ko u̶u̶ch pu̶n xymyu̶'amayu̶'u̶wu̶ch , je̱' ko tay u̶u̶ch je̱'e̱ nni'kx ngopt tu'kku̶'u̶yu̶ y je̱' du'un yajni'igu̶xu̶'kp ko u̶u̶ch je̱'e̱ Jesús ngu'u'ayowu̶'u̶y y ko u̶u̶ch xytyuumbu̶'áty .
48006018	“ Mu̶gu'uktu̶jk ajku̶xy , wan je̱'e̱ nWindzú̶n Jesucristo ajtu̶m ajku̶xy oy'ajt may'ajt tuñ ma miich nigu̶xyu̶ ajku̶xyu̶ñ . Jaanch adaa du'un .
49001001	U̶u̶ch Pablo , Jesucristo y'apóstol , je̱'e̱ Dios u̶u̶ch du'un tu̶ xyajmu̶dzóky , cham u̶u̶ch adaa naky nguexy jim ma je̱'e̱ Efesio kajptu̶ñ ma je̱'e̱ ja'ay ajku̶xyu̶ñ je̱'e̱ mu̶dyiibu̶ je̱'e̱ Dios jya'ay'ajtypyu̶ñ y je̱'e̱ mu̶dyiibu̶ je̱'e̱ Cristo Jesús mu̶bu̶jkku̶xpu̶ñ .
49001002	Wan je̱'e̱ Dios u̶u̶ch je̱'e̱ nDeedy ajtu̶m y je̱'e̱ Windzú̶n Jesucristo je̱'e̱ oy'ajt may'ajt tuñ ma miich' ajku̶xyu̶ñ , y xyajjootkujk'ajtku̶xu̶ch .
49001003	Tzu̶k je̱'e̱ Dios u̶u̶baat kapxpaattu̶m ajku̶xy y je̱'e̱ nWindzú̶n Jesucristo Tyeedy ajtu̶m ajku̶xy , je̱' ko tu'ugyu̶ nyajpaatu̶m ajku̶xy ma je̱'e̱ Crístoju̶ñ tu̶ je̱'e̱ xykyunúkxu̶m ajku̶xy jiiby tzajpjooty mu̶u̶d je̱'e̱ kunukxu̶ñ ku̶xyu̶ mu̶dyiibu̶ jiiby tzajpjooty tzombu̶ñ .
49001004	Dios xywyin'ijx je̱'e̱ jékyu̶p ajtu̶m ajku̶xy neby mu̶baad tu'ugyu̶ nyajpaatu̶mu̶ñ ajku̶xy ma je̱'e̱ Crístoju̶ñ , ka'anu̶ je̱'e̱ naaxwiimbu̶ najty yajkojyñu̶ , neby mu̶baad wyinduuy nyajpaatu̶mu̶ñ ajku̶xy oy wa'adz ma je̱'e̱ju̶ñ y jaybyokymyu̶u̶d . Je̱' ko xychojku̶m ajku̶xy ,
49001005	tu̶ najty xyajniwinmayu̶u̶yu̶m ajku̶xy ko du'un xykyu'ubu̶gaanu̶m ajku̶xy neby je̱'e̱ kyu̶'u̶m'úngu̶ñ mu̶u̶d je̱'e̱ Jesucristo kyu̶xpu̶ , du'un neby najty je̱'e̱ tu̶ nibu̶daagu̶'u̶yu̶ñ ko tu̶ xychojku̶m ajku̶xy .
49001006	Paady u̶u̶ch je̱'e̱ Dios je'emy n'u̶u̶baatku̶xy ngapxpaatku̶xy mu̶u̶d je̱'e̱ myu̶j'oy'ajt myu̶jmay'ajt mu̶dyiibu̶ mu̶u̶d xykyunukxy ajtu̶m ajku̶xy , mu̶u̶d je̱'e̱ y'ung je̱'e̱ mu̶dyiibu̶ oy chojkypy jyu̶wu̶u̶ybyu̶ñ .
49001007	Je̱' ko je̱'e̱ Dios mu̶j xychojku̶m xyjyu̶wu̶u̶yu̶m y tu̶ xyaj'awa'adzpu̶dzu̶u̶mu̶m mu̶u̶d je̱'e̱ y'ung ñe'pty je̱'e̱ mu̶dyiibu̶ te̱e̱m yojku̶ñ , y tu̶ je̱'e̱ nboky ngu̶dyeey xywyinmé̱kxu̶yu̶ ajtu̶m ajku̶xy .
49001008	Tu̶ je̱'e̱ Dios yajni'igu̶xu̶'u̶gy ko xychojku̶m xyjyu̶wu̶u̶yu̶m ajku̶xy , ko ku̶xyu̶ tu̶ xymyooyu̶m ajku̶xy je̱'e̱ wij'ajt ke̱j'ajt y je̱'e̱ joot winma'añ ,
49001009	y nan tu̶ xyajnejwu̶u̶yu̶m je̱'e̱ mu̶dyiibu̶ ka'p pu̶n nejwu̶'u̶y ko xychojku̶m o neby najty je̱'e̱ ku̶'u̶m tu̶ nibu̶daagu̶'u̶yu̶ñ ko du'un tuna'añ .
49001010	Je̱'e̱ mu̶dyiibu̶ ñiwinmayu̶u̶yu̶ñ ko tuna'añ , tyune̱e̱mby je̱' mu̶naa naty je̱'e̱ xu̶u̶ tiempo myu̶baad'ajtnu̶ju̶ñ , Dios yajku̶'u̶du̶gu̶'u̶we̱e̱mby je̱'e̱ Cristo ku̶xyu̶ je̱'e̱ ane̱'e̱mu̶ñ mu̶dyiibu̶ jiiby tzajpjooty yajpaatpu̶ñ y mu̶dyiibu̶ yaa naaxwiiñ yajpaatpu̶ñ .
49001011	Tu̶u̶yu̶p najty je̱'e̱ Dios xywyin'ijxu̶m ajku̶xy wan tu'ugyu̶ n'ijtu̶mu̶ch mu̶u̶d je̱'e̱ Cristo y nbaattu̶mu̶ch ajku̶xy je̱'e̱ mu̶dyiibu̶ xymyo'owaamb ajtu̶m ajku̶xy , je̱'e̱ mu̶dyiibu̶ xypyaatp ajtu̶m ajku̶xyu̶ñ , du'un neby je̱'e̱ Dios ku̶'u̶m niwinmayu̶u̶yu̶ñ y du'un neby ku̶xyu̶ tuñu̶ñ , du'un je̱'e̱ tuñ neby je̱' ku'umáyu̶ñ .
49001012	Y tu̶ du'un tuñ neby u̶u̶ch ajtu̶m ajku̶xy mu̶dyiibu̶ jayu̶jp tu̶ nmu̶bu̶jku̶mu̶ñ je̱'e̱ Cristo , mu̶baad ndzu̶naay njugy'ajtu̶m ajku̶xy neby je̱'e̱ Dios du'un u̶u̶baady kapxpaady y'ídu̶chu̶ñ mu̶u̶d je̱'e̱ myu̶j'ajtu̶ñ .
49001013	Y nandu'un miich ajku̶xy ko je̱'e̱ tu̶y'ajtpu̶ ayuuk tu̶y'ajt mmu̶doogu̶xy , ko je̱'e̱ aanu̶mu̶ ni'idzooku̶ñ yajkapxwa'kxy , y mmu̶bu̶jkku̶xy je̱'e̱ Cristo , mu̶'it du'un mdu'ugyu̶ju̶u̶y ajku̶xy mu̶u̶d je̱'e̱ Cristo . Y je̱'e̱ Espíritu Santo xyñidu̶y'ajt'ajtku̶xp ko je̱'e̱ Dios xyjya'ay'ajtku̶xy , je̱'e̱ mu̶dyiibu̶ je̱'e̱ Dios xyajwinwaanu̶u̶yu̶ñ ajku̶xy ko xymyo'owaangu̶xy .
49001014	Je̱'e̱ Espíritu Santo du'un je̱'e̱ neby je̱' tu̶ xykyujuuyu̶'ku̶mu̶ñ ajku̶xy ko nbadaanu̶m ajku̶xy je̱'e̱ mu̶dyiibu̶ je̱'e̱ Dios xymyo'owaamb ajtu̶m ajku̶xy ko naty je̱'e̱ xu̶u̶ tiempo tu̶ myu̶baad'ajtnu̶ mu̶naa je̱'e̱ Dios ku̶xyu̶ yaj'awa'adzpu̶dzu̶ma'añu̶ñ je̱'e̱ mu̶dyiibu̶ jya'ay'ajtypyu̶ñ , neby du'un u̶u̶baady kapxpaady y'ídu̶chu̶ñ mu̶u̶d je̱'e̱ myu̶j'ajtu̶ñ .
49001015	Je̱' ko nnejwu̶u̶ybyu̶ch ko miich tu̶ mmu̶bu̶jkku̶xy je̱'e̱ Windzú̶n Jesús y nan ko je̱'e̱ Dios jya'ay ku̶xyu̶ mdzojku̶ mju̶wu̶u̶yu̶ ajku̶xy ,
49001016	paady u̶u̶ch je̱'e̱ Dioskujuuyu̶p jaboom jaboom nyeky ma je̱'e̱ Diosu̶ñ mu̶u̶d miich kyu̶xpu̶ ajku̶xy , nja'aymye̱jtzku̶xy ko u̶u̶ch nDiosmu̶bu̶jktzóy .
49001017	Nmu̶bu̶jktzooybyu̶ch je̱'e̱ Dios , je̱'e̱ nWindzú̶n Jesucristo Tyeedy'ajtu̶m ajku̶xy , je̱'e̱ mu̶jpu̶ Dios Teedy , ko je̱'e̱ wijypyu̶ kejypyu̶ joot winma'añ wan xymyooygyu̶xy wan je̱'e̱ y'ayuuk mwinju̶wu̶u̶yu̶ch ajku̶xy y mnejwu̶u̶ygyu̶xu̶ch ni'igyu̶ oy .
49001018	Nmu̶bu̶jktzooybyu̶ch je̱'e̱ Dios ko je̱'e̱ mjoot mwinma'añ wan xyaj'anu̶u̶yu̶ ajku̶xy mu̶u̶d je̱'e̱ tyu̶y'ajt , wan mnejwu̶u̶ygyu̶xu̶ch je̱'e̱ mu̶dyiibu̶ mja'ay'e̱jxku̶xypyu̶ñ y tii gyu̶xpu̶ je̱'e̱ Dios tu̶ xywyin'ijxku̶xyu̶ñ , y janch mu̶j je̱' y janch oy je̱' je̱'e̱ pu̶da'agy je̱'e̱ mu̶dyiibu̶ je̱'e̱ Dios jya'ay myooybyu̶ñ ,
49001019	y janch mu̶j je̱'e̱ myu̶k'ajt y ka'p nimu̶naa kyu̶xy tyu̶goy , je̱'e̱ mu̶dyiibu̶ tuumb ma je̱'e̱ njoot nwinma'añ ajtu̶m ajku̶xyu̶ñ , u̶u̶ch je̱' mu̶dyiibu̶ je̱'e̱ Cristo nmu̶bu̶jku̶mbyu̶ñ ajku̶xy . Y adaa mu̶k'ajt je̱' adaa je̱'e̱ mu̶dyiibu̶ je̱'e̱ Dios yajni'igu̶xu̶'ku̶ñ mu̶u̶d je̱'e̱ myu̶k myu̶jaa ku̶xyu̶ y myu̶k'ajtu̶ñ ,
49001020	ko je̱'e̱ Cristo yajjuugypyu̶jky y chi jiiby tzajpjooty a'oy'e̱e̱mby ane̱'e̱mbu̶ pu̶daaky ma je̱'e̱ Dios ñamu̶jku̶ñ ,
49001021	y pu̶daaky ko je̱'e̱ mu̶k'ajt ku̶xyu̶ niwindzu̶n'ádu̶ch , je̱'e̱ ane̱'e̱mu̶ñ , je̱'e̱ mu̶daaku̶ñ y je̱'e̱ ku'umaayu̶ñ , y jakmu̶j ni'igyu̶ pu̶daaky ka'p du'un nipú̶nu̶ñu̶ba mu̶dyiibu̶ ya yajpaatp ma adayaaba naaxwiiñu̶ñ y ma je̱'e̱ mu̶dyiibu̶ miimb ku̶daakpu̶ñ .
49001022	Dios myooy je̱'e̱ Cristo je̱'e̱ ane̱'e̱mu̶ñ ku̶xyu̶ neby mu̶baad ku̶xyu̶ ane̱'e̱mda'ayu̶ñ , y tu̶ je̱'e̱ Cristo nandu'un ku̶'u̶m pu̶da'agy ma je̱'e̱ mu̶bu̶jkpu̶du̶jk ajku̶xyu̶ñ nigu'ubajk'ajtpu̶ , wan je̱'e̱ mu̶bu̶jkpu̶du̶jk ku̶xyu̶ nigu'ubajk'ádu̶ch .
49001023	Je̱'e̱ mu̶bu̶jkpu̶du̶jk du'un je̱' neby je̱'e̱ Cristo ñi'kxu̶ñ , ma je̱'e̱ Cristo myu̶k'ajt ku̶xyu̶ ka'pxy paattu̶ju̶ñ . Y je̱'e̱ Cristo je̱' je̱'e̱ mu̶k'ajt ku̶xyu̶ ka'pxy mu̶dajtp ma ku̶xyu̶ tijaty jii'ajtpu̶ñ .
49002001	Jékyu̶p du'un miich najty ajku̶xy neby o'ogypyu̶ju̶ñ , je̱' gyu̶xpu̶ ko najty mdzu̶naaygyu̶xy mjuugy'ajtku̶xy ju̶bu̶ktuum y pokyjyooty .
49002002	Je̱' najty mba'ijxku̶xypy neby je̱'e̱ naaxwiiñjya'ay y'adu̶u̶tzku̶xyu̶ñ y mguydyuunu̶ je̱'e̱ ka'a'óybyu̶ chojku̶ñ ajku̶xy je̱'e̱ mu̶dyiibu̶ je̱'e̱ poj naaxwiimbu̶ ane̱'e̱mbu̶ñ y mu̶dyiibu̶ je̱'e̱ ja'ay ane̱'e̱mgu̶xpu̶ñ je̱'e̱ mu̶dyiibu̶ je̱'e̱ Dios ka'p kapxymyu̶doogu̶xyu̶ñ .
49002003	Y du'un najty jékyu̶p u̶u̶ch nandu'un nigu̶xyu̶ ndzu̶naay njugy'ajtu̶m ajku̶xy , nguydyuunu̶m je̱'e̱ ngu̶'u̶mdzojku̶ñ ajku̶xy y je̱'e̱ ngu̶'u̶mjoot ngu̶'u̶mwinma'añ ajtu̶m ajku̶xy , je̱'e̱ mu̶dyiibu̶ tu̶ nmu̶ma'axung'ajtu̶m ajku̶xy pokymyu̶u̶d ku̶dyeeymyu̶u̶d . Ko du'un tu̶ yajma'axung'áty pokymyu̶u̶d ku̶dyeeymyu̶u̶d xyjya'awinmajtzp ijty je̱'e̱ mu̶jpu̶ tzaachpyu̶ ajtu̶m ajku̶xy je̱'e̱ mu̶dyiibu̶ je̱'e̱ Dios kye̱xe̱e̱mbyu̶ñ , du'un neby je̱'e̱ wiingpu̶ ja'ay ajku̶xyu̶ñ .
49002004	Peru̶ je̱'e̱ Dios mu̶j pa'a''ayo'on je̱'e̱ mu̶u̶du̶ch , y mu̶j xychojky xyjyu̶wu̶u̶y ajtu̶m ajku̶xy ,
49002005	ko je̱'e̱ jugy'ajtu̶ñ kipxy xymyooyu̶m ajku̶xy mu̶u̶d je̱'e̱ Cristo ko najty du'un nyajpaatu̶mnu̶ ajku̶xy neby o'ogypyu̶ju̶ñ mu̶u̶d je̱'e̱ gyu̶xpu̶ ko najty nbokymyu̶u̶d ngu̶dyeeymyu̶u̶du̶ch ajtu̶m ajku̶xy . Peru̶ mu̶u̶d je̱'e̱ Dios pya'a''ayo'on miich tu̶ miich je̱'e̱ aanu̶mu̶ ni'idzooku̶ñ mbaatku̶xy .
49002006	Neby je̱'e̱ Dios je̱'e̱ Cristo Jesús yajjuugypyu̶jkyu̶ñ , du'un je̱'e̱ kipxy tu̶ xyajjugypyu̶jku̶m mu̶u̶d je̱'e̱ Cristo Jesús , neby jiiby tzajpjooty kipxy n'ane̱'e̱mu̶mu̶chu̶ñ ajku̶xy mu̶u̶d je̱' .
49002007	Paady je̱'e̱ Dios du'un tuuñ neby du'un yajni'igu̶xu̶'u̶ga'añu̶ñ ma je̱'e̱ xu̶u̶ tiempo mu̶dyiibu̶ miimb ku̶daakpu̶ñ , ko mu̶j xychojku̶m xyjyu̶wu̶u̶yu̶m ajku̶xy y xypya'a''ayoowu̶m ajku̶xy Cristo Jesús kyu̶xpu̶ .
49002008	Je̱' ko je̱'e̱ Dios tu̶ xypya'a''ayoogu̶xy , paady miich je̱'e̱ m'aanu̶mu̶ ni'idzooku̶ñ tu̶ mbaatku̶xy ko je̱'e̱ Jesucristo tu̶ mmu̶bu̶jkku̶xy . Ka'p pyaadyu̶ch ko miich tii du'umbu̶ ku̶'u̶m tu̶ mduungu̶xy , tu̶ mni'ipaatku̶xy miich je̱'e̱ m'aanu̶mu̶ ni'idzooku̶ñ ko je̱'e̱ Dios tu̶ xyñi'imooygyu̶xy ,
49002009	ka'p je̱'e̱ du'un paady tu̶ mbaatku̶xy ko miich tii du'umbu̶ ku̶'u̶m tu̶ mduungu̶xy , y paadyu̶tz ka'p mu̶baad ni pu̶n ni tii ñayyajku'umayii .
49002010	Je̱' ko je̱'e̱ Dios je̱'e̱ jembyu̶ jugy'ajt tu̶ xymyooyu̶m ajku̶xy , je̱' je̱'e̱ Cristo Jesús tu̶ xyajmu̶bu̶jku̶m ajku̶xy neby je̱'e̱ oybyu̶ tuung mu̶baad nduunu̶mu̶ñ ajku̶xy , du'un neby je̱'e̱ jékyu̶p niwinmayu̶u̶yu̶ñ .
49002011	Y du'unu̶tz miich ajku̶xy , mu̶dyiibu̶ ka'p jyudíoja'ayu̶chu̶ñ ajku̶xy , mu̶dyiibu̶ je̱'e̱ judío ja'ay tyijku̶xypyu̶ñ “ je̱'e̱ ka'pu̶ tyu̶y'ajtu̶'u̶yu̶chu̶ñ ajku̶xy ” ( je̱'e̱ mu̶dyiibu̶ je̱'e̱ ja'ay tu̶y'ajtu̶u̶ygyu̶xpu̶ñ ma je̱'e̱ ni'kx koptu̶ñ y ñaygyu'umaayu̶gu̶xy ko “ tyu̶y'ajtu̶'u̶yu̶ch ajku̶xy ” ) ,
49002012	ja'aymye̱jtzku̶x ko je̱'e̱ tu̶u̶bu̶ xu̶u̶ tiempo ñaxy ka'p najty je̱'e̱ Cristo mmu̶bu̶jkku̶xyñu̶ , ka'p najty du'un mnaybyudu̶gu̶u̶yu̶gu̶xy mu̶u̶d je̱'e̱ Israel ja'ay ajku̶xy , y ka'p najty mbadaangu̶xy je̱'e̱ mu̶dyiibu̶ je̱'e̱ Dios wyaandaaku̶ñ ma je̱'e̱ judío ja'ay ajku̶xyu̶ñ y ni je̱'e̱ mu̶dyiibu̶ yajwinwaanu̶u̶yu̶ñ ajku̶xy . Mdzu̶naay mjugy'ajtku̶xy najty ya naaxwiiñ ka'p je̱'e̱ Dios mmu̶duungu̶xy y ka'p tii ju̶jp'ijxu̶ñ ma je̱'e̱ Diosu̶ñ .
49002013	Peru̶ jada'achám , miich tu'ugyu̶ miich myajpaatku̶xnu̶ ma je̱'e̱ Cristo Jesúsu̶ñ , je̱' ko je̱'e̱ ñe'pty te̱e̱m yojky mu̶u̶d miich kyu̶xpu̶ mboky mgu̶dyeey ajku̶xy , miich ajku̶xy mu̶dyiibu̶ najty je̱'e̱ Dios ka'p ixy'atyu̶ñ y jada'achám m'ixy'ajtnu̶py je̱' ajku̶xy .
49002014	Cristo je̱'e̱ oy'ajt xymyooby ajtu̶m ajku̶xy . Je̱' je̱'e̱ judío ja'ay y je̱'e̱ ka'pu̶ jyudíoja'ayu̶ch tu̶ yajtu'ugmúky . Yajku̶jxy yajnajxy je̱'e̱ tzip ma'ad mu̶dyiibu̶ najty ka'p xyajnaybyudu̶gu̶u̶yu̶gu̶xy , ñaygyu̶'u̶ye̱jku̶ ku̶'u̶m ko cruutzkú̶xp yaj'o'ogu̶u̶ju̶ch .
49002015	Y du'un je̱'e̱ Cristo je̱'e̱ Moisés y'ane̱'e̱mu̶ñ yajku'udu̶gooyu̶ , je̱'e̱ mu̶dyiibu̶ ijty je̱'e̱ ku'utujku̶ñ y je̱'e̱ ane̱'e̱mu̶ñ mu̶dajtpu̶ñ ; yajtu'ugmujky du'un je̱'e̱ me̱jtzpú̶kypyu̶ ja'ay ajku̶xy , je̱'e̱ judío ja'ay y je̱'e̱ ka'pu̶ jyudíoja'ayu̶ch ajku̶xy , y du'un du'un tu'ugyu̶ yajpaatku̶xnu̶ mu̶u̶d je̱' . Y du'un je̱'e̱ tzip ma'ad yajku̶jxy yajnajxy .
49002016	Ko cruutzkú̶xp y'o'ky , du'un je̱'e̱ tzip ma'ad yajku̶jxy yajnajxy ma je̱'e̱ me̱jtzpú̶kypyu̶ ja'ay ajku̶xyu̶ñ , je̱'e̱ judío ja'ay y je̱'e̱ ka'pu̶ jyudíoja'ayu̶ch ajku̶xy , ka'pu̶ je̱'e̱ Dios mu̶dzip'ajtku̶xu̶ch y wan du'un tu'ugyu̶ yajpaatku̶xnu̶ch neby tu'kjuugy tu'kmu̶gu'ugpu̶ju̶ñ .
49002017	Ko je̱'e̱ Cristo myiiñ , je̱'e̱ oybyu̶ ayuuk tu̶y'ajt je̱'e̱ myu̶'ooy neby je̱'e̱ oy'ajtu̶ñ nigu̶xyu̶ mbaatku̶xu̶chu̶ñ , miich ajku̶xy mu̶dyiibu̶ ka'p mjudioja'ayu̶ch ajku̶xy , je̱'e̱ mu̶dyiibu̶ je̱'e̱ Dios najty ka'p mmu̶bu̶jkku̶xyu̶ñ y miich ajku̶xy judío ja'ay , je̱'e̱ mu̶dyiibu̶ je̱'e̱ Dios najty ja'amu̶bu̶jkku̶xpu̶ñ .
49002018	Y paady je̱'e̱ Cristo yaa y'ooy neby je̱'e̱ Dios Teedy mu̶baad tu'ugyu̶ nbaattu̶mu̶ñ ajku̶xy , judío ja'ay y ka'pu̶ jyudíoja'ayu̶ch ajku̶xy y nmu̶dajtu̶nu̶ch ajku̶xy tu'ugyu̶ je̱'e̱ Espíritu Santo .
49002019	Paady miich du'un ka'p myajpaatku̶xnu̶ ma je̱'e̱ Diosu̶ñ neby je̱'e̱ jaybyokxyu̶ñ , ka'p miich wiing naax wiing kajpt m'adzu̶naaygyu̶xnu̶ , tu'ugyu̶ miich jada'achám myajpaatku̶xnu̶ mu̶u̶d je̱'e̱ Dios jya'ay y xypyaatku̶xp miich je̱' je̱'e̱ mu̶dyiibu̶ je̱' paattu̶bu̶ñ ajku̶xy , y du'un miich jada'achám ajku̶xyu̶ñ ma je̱'e̱ Diosu̶ñ mu̶u̶d je̱'e̱ judío ja'ay ajku̶xy neby tu'kjuugy tu'kmu̶gu'ugpu̶ju̶ñ .
49002020	Miich ajku̶xy , du'un miich ajku̶xy neby tu'ug ni'ibe̱ttu̶jk mu̶dyiibu̶ tu̶ yajpojtzu̶'u̶gyu̶ñ ma je̱'e̱ apóstolestu̶jk ñi'igú̶xp ajku̶xyu̶ñ y ma je̱'e̱ Dios y'ayuuknajtzkapxu̶u̶ybyu̶du̶jk ñi'igú̶xp ajku̶xyu̶ñ , y Jesucristo je̱' du'un ku̶'u̶m neby je̱'e̱ mu̶jtzaa mu̶dyiibu̶ je̱'e̱ ni'ibe̱ttu̶jk nigopt'ajtpu̶ñ .
49002021	Ko tu'ugyu̶ nyajpaatu̶mu̶ch ajku̶xy mu̶u̶d je̱'e̱ Cristo , ku̶xyu̶ je̱'e̱ ni'ibe̱ttu̶jk pyu̶du̶'u̶gu̶ch myu̶jju̶'u̶wu̶ch ñi'ibe̱ttu̶'u̶wu̶ch u̶xtu̶ koonu̶ myu̶jtzapjtu̶jkkojju̶ch ; tu'ug je̱'e̱ mu̶jtzajptu̶jk oybyu̶ wa'adzpu̶ y tu'ugyu̶ mu̶u̶d je̱'e̱ Windzú̶n .
49002022	Nandu'un miich ajku̶xy ko tu'ugyu̶ myajpaatku̶xu̶ch mu̶u̶d je̱'e̱ Cristo , chi nigu̶xyu̶ mdu'ugmujkku̶xu̶ch agu̶ miich neby mu̶baad mmu̶jtzajptu̶jkojku̶xyu̶ñ ma je̱'e̱ Dios y'Espíritu chu̶na'ayu̶ .
49003001	U̶u̶ch Pablo , paady u̶u̶ch nbujxtu̶jk'u̶ña'ay , je̱' gyu̶xpu̶ ko u̶u̶ch je̱'e̱ Cristo Jesús y'ayuuk tyu̶y'ajt ngapxwa'kxu̶ mu̶u̶d miich kyu̶xpu̶ m'oy'ajtu̶ñ ajku̶xy , je̱'e̱ mu̶dyiibu̶ ka'p jyudíoja'ayu̶chu̶ñ .
49003002	Miich tu̶ da'a du'un mnejwu̶u̶ygyu̶xy ko je̱'e̱ Dios mu̶u̶d je̱'e̱ pya'a''ayoowu̶ñ je̱' u̶u̶ch adayaaba tuung tu̶ xyajni'ipú̶ky mu̶u̶d miich kyu̶xpu̶ m'oy'ajtu̶ñ ajku̶xy .
49003003	Dios yajni'igu̶xu̶'k je̱'e̱ tyu̶y'ajt ma u̶u̶chu̶ñ je̱'e̱ mu̶dyiibu̶ ijty jékyu̶p ka'p pu̶n nejwu̶'u̶yu̶ñ , y tu̶ u̶u̶ch xyajnejwu̶'u̶y , du'un neby miich jékyu̶p we̱e̱nu̶ nnijayu̶u̶ygyu̶xyu̶ñ .
49003004	Ko naty je̱'e̱ naky mgápxku̶xy , mu̶'it mnejwu̶u̶ygyu̶xu̶ch ko u̶u̶ch je̱'e̱ Cristo tyu̶y'ajt nejwu̶u̶yu̶ , mu̶dyiibu̶ ijty jékyu̶p ka'p pu̶n nejwu̶'u̶yu̶ñ ,
49003005	je̱'e̱ tu̶y'ajt yu'uchpyu̶ mu̶dyiibu̶ ka'p jékyu̶p ni pu̶n yajnejwu̶u̶yu̶ñ , peru̶ jada'achámnu̶ je̱'e̱ Espíritu Santo je̱'e̱ wa'adzpu̶ y'apóstolestu̶jk y je̱'e̱ wa'adzpu̶ y'ayuuknajtzkapxu̶u̶ybyu̶du̶jk tu̶ yajnejwu̶u̶ygyu̶xy .
49003006	Je̱'e̱ tu̶y'ajt yu'uchpyu̶ adaa je̱' ko je̱'e̱ ka'pu̶ jyudíoja'ayu̶ch ajku̶xy je̱'e̱ ayuuk tu̶y'ajt mu̶bu̶jkku̶xu̶ch je̱'e̱ mu̶dyiibu̶ je̱'e̱ aanu̶mu̶ ni'idzooku̶ñ ye̱jkpu̶ñ . Pyaatku̶xu̶py je̱'e̱ pu̶da'agy tu'ugyu̶ je̱'e̱ mu̶dyiibu̶ je̱'e̱ Dios ye̱ge̱e̱mbyu̶ñ kipxy mu̶u̶d je̱'e̱ judío ja'ay ajku̶xy , je̱' ko du'un miich jada'achám ajku̶xyu̶ñ neby je̱'e̱ tu'kjuugy tu'kmu̶gu'ugpu̶ju̶ñ , y xypyaatku̶xp miich je̱'e̱ nandu'un je̱'e̱ mu̶dyiibu̶ je̱'e̱ Dios je̱'e̱ judío ja'ay yajwinwaanu̶u̶yu̶ñ ko je̱'e̱ Cristo Jesús mu̶bu̶jkku̶xu̶ch .
49003007	U̶u̶ch ka'p u̶u̶ch ijty xypyaady ko u̶u̶ch adaa tuung nyajmo'owu̶ch ngapxwa'kxu̶chu̶ch adaa ayuuk tu̶y'ajt , peru̶ tu̶ u̶u̶ch adaa du'un nyajmo'oy mu̶u̶d je̱'e̱ Dios myu̶k'ajtu̶ñ .
49003008	U̶u̶ch ni'igyu̶ jakmutzk ma je̱'e̱ mu̶bu̶jkpu̶du̶jk nigu̶xyu̶ ajku̶xyu̶ñ mu̶dyiibu̶ je̱'e̱ Dios jya'ay'ajtypyu̶ñ . Peru̶ je̱'e̱ Dios je̱'e̱ mu̶jmay'ajt tu̶ tuñ ma u̶u̶chu̶ñ , y tu̶ xypyu̶da'agyu̶ch ko u̶u̶ch je̱'e̱ oybyu̶ ayuuk tu̶y'ajt ngapxwa'kxu̶ch ma je̱'e̱ mu̶dyiibu̶ ka'p jyudíoja'ayu̶chu̶ñ ajku̶xy je̱'e̱ mu̶jpu̶ ku̶je̱e̱bu̶ Cristo y'oy'ajt .
49003009	Y tu̶ xyajni'ipú̶kyu̶ch ko u̶u̶ch je̱'e̱ ja'ay ku̶xyu̶ nyaj'ijx nyajnejwu̶u̶ygyu̶xu̶ch mu̶dyiibu̶ je̱' je̱'e̱ tu̶y'ajt mu̶dyiibu̶ je̱'e̱ Dios ijty je'emy jékyu̶p yu'uch yaj'ijtypyu̶ñ ; je̱'e̱ Dios mu̶dyiibu̶ ku̶xyu̶ tijaty tu̶ yajkojyu̶ñ .
49003010	Paady je̱'e̱ du'un tyuunu̶ jyajtu̶ wan du'un jada'achám ku̶xyu̶ je̱'e̱ mu̶k'ajtmu̶u̶dpu̶ y ane̱'e̱mmu̶u̶dpu̶ jiiby tzajpjooty ijxku̶x nejwu̶u̶ygyu̶xu̶ch mayñax je̱'e̱ Dios wyij'ajt kye̱j'ajtu̶ñ , ma je̱'e̱ mu̶bu̶jkpu̶du̶jk judío ja'ay y ka'pu̶ jyudíoja'ayu̶ch ajku̶xyu̶ñ .
49003011	Adaa du'un je̱'e̱ Dios tuuñ neby najty jékyu̶p je'emy tu̶ niwinmayu̶'u̶y ma je̱'e̱ Jesucristo u̶u̶ch je̱'e̱ nWindzú̶n ajtu̶m ajku̶xy .
49003012	Y ko je̱'e̱ Cristo nmu̶bu̶jku̶m , mu̶baad je̱'e̱ Dios xi'ig xon nmu̶wingoonu̶m mu̶u̶d je̱'e̱ jootkujk'ajtu̶ñ ko je̱'e̱ Cristo naty nmu̶bu̶jku̶m .
49003013	Paady nmu̶nukxtaakku̶xy ko ka'p je̱'e̱ mmu̶bu̶jku̶ñ myajtu̶gooygyu̶xy ko u̶u̶ch je̱'e̱ tzaachpyu̶ yam nmu̶naxy ngu'ubú̶ky mu̶u̶d miich kyu̶xpu̶ ajku̶xy . Nmu̶naxy ngu'ubú̶kyu̶ch je̱'e̱ tzaachpyu̶ yam du'un mu̶u̶d miich kyu̶xpu̶ m'oy'ajtu̶ñ ajku̶xy .
49003014	Paady u̶u̶ch je̱'e̱ ngox njity ma je̱'e̱ Dios Teedy wyinduuyu̶ñ , y nmu̶bu̶jktzóyu̶ch ,
49003015	je̱'e̱ mu̶dyiibu̶ nigu̶xyu̶ yajteedy'ajtpu̶ñ , je̱'e̱ mu̶dyiibu̶ jiiby tzajpjooty tzu̶naaygyu̶xpu̶ñ y je̱'e̱ mu̶dyiibu̶ ya naaxwiiñ tzu̶naaygyu̶xpu̶ñ .
49003016	Nmu̶bu̶jktzooybyu̶ch je̱'e̱ Dios Teedy mu̶u̶d miich kyu̶xpu̶ ajku̶xy ko je̱'e̱ mu̶jpu̶ y'oy'ajtu̶ñ wan xymyooygyu̶xy aajooty jootjooty mu̶u̶d je̱'e̱ Dios y'Espíritu , je̱'e̱ mu̶k'ajt y je̱'e̱ mu̶jaa ,
49003017	y ko je̱'e̱ Cristo mmu̶dajtku̶xu̶ch ma je̱'e̱ mjoot mwinma'añ ajku̶xyu̶ñ mu̶u̶d je̱'e̱ mu̶bu̶jku̶ñ mu̶dyiibu̶ mmu̶dajtku̶xypyu̶ñ . Y du'un miich ajku̶xy , ka'p nimu̶naa m'u̶xtu̶gu̶'u̶wa'kku̶xu̶ch , y mu̶u̶d je̱'e̱ tzojku̶ñ tu'ug'aa tu'ugjootpu̶ ,
49003018	mwinju̶wu̶u̶ygyu̶xu̶ch mu̶u̶d je̱'e̱ mu̶bu̶jkpu̶du̶jk nigu̶xyu̶ ajku̶xy ko du'un je̱'e̱ Cristo chojku̶ñ jyu̶wu̶u̶yu̶ñ neby tii du'umbu̶ mu̶dyiibu̶ mu̶jwiinu̶ñ , yoñu̶ñ , ku̶u̶ku̶ñ y ku̶xpu̶ñ .
49003019	Nmu̶bu̶jktzooybyu̶ch je̱'e̱ Dios Teedy ko xyaj'ijx xyajnejwu̶u̶ygyu̶xu̶ch je̱'e̱ Cristo chojku̶ñ jyu̶wu̶u̶yu̶ñ ko ni'igu̶ mu̶j je̱'e̱ ni'igyu̶ ka'p du'un nitiiju̶ñu̶ba mu̶dyiibu̶ nja'a'ixy'ajtypy ajtu̶m ajku̶xyu̶ñ wan je̱'e̱ Dios myu̶k'ajt ku̶xyu̶ ka'pxy mmu̶dajtu̶ch ajku̶xy .
49003020	Y jada'achám , ku'umáy je̱'e̱ Dios , je̱'e̱ mu̶dyiibu̶ je̱'e̱ mu̶k'ajt mu̶u̶d neby mu̶baad ni'igyu̶ may xymyooyu̶mu̶ñ ajku̶xy je̱'e̱ mu̶dyiibu̶ naty u̶u̶ch nyujkwe̱e̱mby o nwinmaaby ajtu̶m ajku̶xy , mu̶u̶d je̱'e̱ myu̶k'ajt je̱'e̱ mu̶dyiibu̶ tuumb ma u̶u̶ch ajtu̶m ajku̶xyu̶ñ .
49003021	¡ Ku'umáy je̱'e̱ Dios ma je̱'e̱ mu̶bu̶jkpu̶du̶jk ajku̶xyu̶ñ y ma je̱'e̱ Cristo Jesúsu̶ñ wiinu̶u̶xu̶u̶ wiinu̶u̶jumu̶jt ! Jaanch adaa du'un .
49004001	Paady u̶u̶ch , u̶u̶ch mu̶dyiibu̶ pujxtu̶jk'u̶ñaabyu̶ñ , je̱' gyu̶xpu̶ ko u̶u̶ch je̱'e̱ Windzú̶n Jesús y'ayuuk tyu̶y'ajt ngapxwa'kxu̶ , cham nmu̶nukxtaakku̶xy ko oy yajxón mja'ay'ajtku̶xu̶ch du'un neby je̱'e̱ ja'ay mu̶baad jya'ay'ajtku̶xyu̶ñ je̱'e̱ mu̶dyiibu̶ je̱'e̱ Dios tu̶ wyin'ijxu̶gu̶xyu̶ñ , du'un neby miich tu̶ myajwin'ijxku̶xyu̶ñ .
49004002	Yuung naaxypy ja'ay'ajtku̶x y oy ja'ay'ajtku̶x ; mmu̶dajtku̶x je̱'e̱ me̱kxtujku̶ñ y naymyu̶me̱kxtujku̶gu̶x amíñ u̶xyu̶py mu̶u̶d je̱'e̱ tzojku̶ñ ju̶wu̶u̶yu̶ñ .
49004003	Jatytim'ijtku̶x tu'ugyu̶ mu̶u̶d je̱'e̱ Espíritu Santo pyube̱jtu̶ñ y mu̶u̶d mu̶dyiibu̶ je̱'e̱ tzip ma'ad yajku̶jxp yajnajxpu̶ñ je̱'e̱ mu̶dyiibu̶ xyajtu'ugu̶u̶ybyu̶ñ ajku̶xy .
49004004	Tu'ugyu̶ nigu̶xyu̶ nyajpaatu̶m ajku̶xy neby je̱'e̱ tu'ugpu̶ ni'kxu̶ñ y tu'ug je̱'e̱ Espíritu je'eyu̶ , du'un neby je̱'e̱ Dios miich tu'ugyu̶ tu̶ xywyin'ijxku̶xyu̶ñ ma je̱'e̱ tu'ugpu̶ oybyu̶ it je̱'e̱ mu̶dyiibu̶ mju̶jp'ijxypy ajku̶xyu̶ñ ko xymyo'owaangu̶xy .
49004005	Tu'kpajk je̱'e̱ Windzú̶n Jesucristo je'eyu̶ , tu'kpajk je̱'e̱ mu̶bu̶jku̶ñ je'eyu̶ y tu'kpajk je̱'e̱ nu̶u̶be̱jtu̶ñ je'eyu̶ ,
49004006	tu'kpajk je̱'e̱ Dios je'eyu̶ y je̱'e̱ mu̶dyiibu̶ nigu̶xyu̶ nDeedy'ajtypy ajtu̶m ajku̶xy , je̱'e̱ mu̶dyiibu̶ nigu̶xyu̶ xy'ane̱'e̱mb ajtu̶m ajku̶xy , je̱'e̱ mu̶dyiibu̶ tuumb ma u̶u̶ch nigu̶xyu̶ ajtu̶m ajku̶xy y y'ity majaty je̱'e̱ jya'ay ku̶xyu̶ yajpaadyu̶ñ .
49004007	Peru̶ ku̶j je̱' je̱'e̱ mu̶k'ajt u̶u̶ch tu̶ nyajmooyu̶m ajku̶xy , je̱'e̱ mu̶dyiibu̶ je̱'e̱ Cristo tu̶ xyajnibu̶daagu̶u̶yu̶m ajku̶xy ko je̱'e̱ mu̶k'ajt xymyo'owaanu̶m ajku̶xy , neby je̱'e̱ tuung mu̶baad nidu'ug nidu'ug yajtúñu̶ñ .
49004008	Paady je̱'e̱ Dios ñaky du'un myu̶na'añ :
49004009	¿ Y ti je̱'e̱ Dios y'ayuuk ko du'un myu̶na'añ ko je̱'e̱ Cristo tzajpjooty “ pya'ttu̶gu̶u̶y ” ? Paady je̱'e̱ du'un myu̶na'añ ko jayu̶jp kyu̶daaky ma adayaaba naaxwiiñu̶ñ .
49004010	Y je̱'e̱ mu̶dyiibu̶ ku̶daaku̶ñ , nan je̱' je̱'e̱ nandu'un je̱'e̱ mu̶dyiibu̶ jiiby tzajpjooty pa'ttu̶gu̶u̶yu̶ñ , neby mu̶jwindzú̶n y'ídu̶chu̶ñ wan je̱'e̱ myu̶k'ajtu̶ñ jiiby tzajpjooty du'un ñi'igu̶xu̶'u̶gu̶ch .
49004011	Y je̱' je̱'e̱ ja'ay ku̶'u̶m nidu'ug nidu'ug mooy neby tyuungu̶xu̶chu̶ñ , nije̱' mooy neby apóstol tyuungu̶xu̶chu̶ñ y nije̱' ayuuknajtzkapxu̶u̶ybyu̶ , nije̱' ayuuk tu̶y'ajt kapxwa'kxpu̶ , nije̱' mu̶dyiibu̶ je̱'e̱ mu̶bu̶jkpu̶du̶jk kweentu̶'ajtku̶xu̶bu̶ñ y nije̱' mu̶dyiibu̶ yaj'u̶xpu̶jkku̶xu̶bu̶ñ .
49004012	Y du'un je̱'e̱ ja'ay tuungmooy wan je̱'e̱ tuung du'un yajtu'uyo'oygyu̶xu̶ch , wan je̱'e̱ Cristo jya'ay je̱'e̱ myu̶bu̶jku̶ñ wyimbe̱jtku̶xu̶ch ,
49004013	u̶xtu̶ koonu̶ nigu̶xyu̶ ndu'ugyu̶ju̶u̶yu̶mu̶ch ajku̶xy ma je̱'e̱ nmu̶bu̶jku̶ñ ajtu̶m ajku̶xyu̶ñ , y n'ijx nejwu̶u̶yu̶mu̶ch ajku̶xy oy yajxón je̱'e̱ Dios y'Ung y'ayuuk tyu̶y'ajt . Y du'un du'un najtzpadu̶u̶yu̶mu̶ch ajku̶xy je̱'e̱ ka'pxypyu̶ joot winma'añ y najtzpadu̶u̶yu̶mu̶ch je̱'e̱ joot winma'añ ajku̶xy du'un neby je̱'e̱ Cristo joot winma'añ mu̶dajtyu̶ñ .
49004014	Y ka'p du'un nja'ay'ajtu̶nu̶ch ajku̶xy neby je̱'e̱ pi'k'ana'ktu̶jk ajku̶xyu̶ñ , je̱'e̱ mu̶dyiibu̶ je̱'e̱ wyinma'añ ja'anaam ja'atzojk yajtu̶gajtzku̶xpu̶ñ y pe̱kyu̶ je̱'e̱ yajwin'u̶u̶ngu̶xy mu̶u̶d je̱'e̱ oymyu̶dyiibu̶ jembyu̶ u̶xpu̶jku̶ñ , u̶xtu̶ koonu̶ je̱'e̱ tu̶goybyu̶ ja'ay wyin'u̶u̶nu̶gu̶xyu̶ je̱'e̱ mu̶dyiibu̶ je̱'e̱ tu̶y'ajt ka'p panú̶kxku̶xyu̶ñ .
49004015	Tzu̶k je̱'e̱ tu̶y'ajt kapxu̶m mu̶dyaaku̶m ajku̶xy mu̶u̶d je̱'e̱ tzojku̶ñ ju̶wu̶u̶yu̶ñ , y du'un je̱'e̱ nmu̶bu̶jku̶ñ ku̶xyu̶ jyakyé̱ku̶mu̶ch ajku̶xy ma je̱'e̱ Crístoju̶ñ , je̱'e̱ mu̶dyiibu̶ je̱'e̱ mu̶bu̶jkpu̶du̶jk nigu'ubajk'ajtpu̶ñ .
49004016	Y je̱'e̱ Cristo je̱'e̱ mu̶dyiibu̶ je̱'e̱ mu̶bu̶jkpu̶du̶jk nigu'ubajk'ajtpu̶ñ . Je̱' je̱'e̱ ni'kx kopt ku̶xyu̶ xymyajtz'ijtaayu̶py ajtu̶m ajku̶xy , y du'un je̱'e̱ nni'kx ngopt nidu'ug nidu'ug mu̶k'ajt xymyooyu̶ ajtu̶m neby je̱'e̱ tuung mu̶baad nidu'ug nidu'ug yajtúñu̶ñ , je̱'e̱ mu̶dyiibu̶ tu̶ xymyooyu̶mu̶ñ ajku̶xy , y neby je̱'e̱ ni'kx kopt mu̶baad ku̶xyu̶ oy mu̶k y'ityu̶ñ y neby ni'igyu̶ nnaychojk nnayju̶wu̶u̶yu̶mu̶chu̶ñ ajku̶xy .
49004017	Adayaaba nyajnu̶maaygyu̶xypy y nyajni'ipu̶jkku̶xypy mu̶u̶d je̱'e̱ Windzú̶n Jesucristo y'ane̱'e̱mu̶ñ : ko ka'p du'un m'oktzu̶naay m'okjugy'ajtku̶xnu̶ch neby je̱'e̱ ja'ay mu̶dyiibu̶ je̱'e̱ Windzú̶n Jesucristo y'ayuuk tyu̶y'ajt ka'p mu̶jpu̶daakku̶xyu̶ñ , je̱'e̱ mu̶dyiibu̶ du'un tzu̶naaygyu̶xpu̶ñ mu̶u̶d je̱'e̱ winma'añ ka'pu̶ chobaady ,
49004018	y agoodztuuby je̱'e̱ jyoot wyinma'añ mu̶dajtku̶xy . Je̱' ka'p je̱'e̱ jugy'ajtu̶ñ mu̶dajtku̶xy je̱'e̱ mu̶dyiibu̶ je̱'e̱ Dios yejkypyu̶ñ , je̱' ko chuujátyu̶ch ajku̶xy y ko je̱'e̱ y'aa jyoot jyuuñu̶ch ajku̶xy .
49004019	Tu̶ jyoot wyinma'añ je̱'e̱ jyuungu̶xnu̶ y tu̶ ñaygyu̶'u̶ye̱jku̶gu̶xnu̶ ma je̱'e̱ ju̶bú̶kpu̶ju̶ñ , tuungu̶xy je̱'e̱ ju̶bu̶kpu̶ ku̶xyu̶ y ka'p pu̶n yajkápxku̶xy .
49004020	Peru̶ miich ajku̶xy ka'p miich je̱'e̱ Cristo du'un tu̶ xyaj'u̶xpu̶jkku̶xy ko du'un mdzu̶naay mjugy'ajtku̶xu̶ch .
49004021	Pu̶nu̶ jaanch je̱'e̱ y'ayuuk tu̶ mmu̶doowu̶ ajku̶xy y tu̶ myajwu̶'u̶mu̶ ajku̶xy du'un neby je̱'e̱ tu̶y'ajt y'ane'emyu̶ñ je̱'e̱ mu̶dyiibu̶ yajpaatp ma je̱'e̱ Crístoju̶ñ .
49004022	Najtz'ixu̶u̶ygyu̶xnu̶ je̱'e̱ jekywyinma'añ ma je̱'e̱ Dios najty ka'p mmu̶bu̶jkku̶xyñu̶ju̶ñ , du'un neby najty jékyu̶p mdzu̶naaygyu̶xy mjuugy'ajtku̶xyu̶ñ , tu̶goydyuum najty myajpaatku̶xy , xywyin'u̶u̶ngu̶xy je̱'e̱ mju̶bu̶k'adzojku̶ñ najty ajku̶xy .
49004023	Myajwinje̱e̱mgu̶xu̶py je̱'e̱ m'aa mjoot y je̱'e̱ mjoot mwinma'añ ajku̶xy ,
49004024	y mmu̶dajtku̶xnu̶ch je̱'e̱ jembyu̶ joot je̱'e̱ jembyu̶ winma'añ ko je̱'e̱ Dios mmu̶bu̶jkku̶xnu̶ , du'un neby je̱'e̱ Dios tu̶ xyajmu̶dzojkku̶xyu̶ñ y wan du'un ñi'igu̶xu̶'u̶gu̶ch ko je̱'e̱ Dios mmu̶duungu̶xy mu̶u̶d je̱'e̱ tu'uda'agypyu̶ y wa'adzpu̶ jugy'ajtu̶ñ mu̶dyiibu̶ yajpaatp ma je̱'e̱ tu̶y'ajtu̶ñ .
49004025	Y ka'p m'anu̶u̶'ajtku̶xnu̶ch , tu̶y'ajt kápxku̶x mu̶dyaakku̶xnu̶ nidu'ug nidu'ug mu̶u̶d je̱'e̱ mmu̶gu'ugtu̶jk ajku̶xy , je̱' ko tu'ugyu̶ du'un nigu̶xyu̶ nyajpaatu̶nu̶ ajtu̶m ajku̶xy .
49004026	Pu̶nu̶ mjootma'tku̶xp , ka'p mduundu̶gooygyu̶xu̶ch , y ka'p je̱'e̱ jootma'adu̶u̶ tu'kxu̶u̶du̶góy myajje̱jku̶xu̶ch .
49004027	Ka'p je̱'e̱ mu̶jku'u tu̶gu̶u̶ydyaakt mooygyu̶xu̶ch .
49004028	Je̱'e̱ mu̶dyiibu̶ ijty me̱e̱tzpu̶ñ , wan je̱'e̱ me̱dzu̶u̶ u̶xmajtznu̶ y wan tuunu̶ch je̱'e̱ oybyu̶ tuung mu̶u̶d je̱'e̱ kyu̶'u̶mgu̶'u̶ kyu̶'u̶mdéky neby mu̶baad jinjaty we̱njaty pubetyu̶ñ pu̶n ku̶xyu̶ tijaty yajmayjyajtku̶xpu̶ñ .
49004029	Ka'p ju̶bu̶kjaty axu̶u̶gjáty mgápxku̶x mmu̶dyaakku̶xu̶ch , je̱'e̱ oybyu̶ ayuuk mgápxku̶x mmu̶dyaakku̶xu̶py , wan je̱'e̱ myu̶bu̶jku̶ñ du'un jakpaatku̶xu̶ch y je̱'e̱ oy'ajtu̶ñ pu̶n naty je̱'e̱ ayuuk amdo'ijtku̶xpu̶ñ .
49004030	Ka'p je̱'e̱ Dios y'Espíritu Santo myajjootmaydyu̶gu̶u̶yu̶ ajku̶xy , je̱'e̱ mu̶dyiibu̶ miich xyñidu̶y'ajt'ajtku̶xpu̶ñ neby du'un ñi'igu̶xu̶'u̶gu̶chu̶ñ ko je̱'e̱ Dios xyjya'ay'ajtku̶xy , je̱'e̱ mu̶'it xu̶u̶ ko naty je̱'e̱ Dios tu'kku̶'u̶yu̶ xyñiwa'an xyajtzo'ogaangu̶xy .
49004031	U̶xmajtzku̶x je̱'e̱ mu̶dyiibu̶ ka'p ni tii xyaj'oy'íxyu̶ñ ajku̶xy : je̱'e̱ jootma'adu̶u̶ , je̱'e̱ joot'ambu̶gu̶u̶ , je̱'e̱ naymyu̶ya'ax naymyu̶jogu̶u̶ , je̱'e̱ nay'oj nayya'axu̶u̶ y ku̶xyu̶ je̱'e̱ ju̶bu̶kpu̶ .
49004032	Oy yajxón mja'ay'ajtku̶xu̶ch y naybya'a''ayoowu̶gu̶x amíñ u̶xyu̶py , y naymyu̶me̱kxtujku̶gu̶x amíñ u̶xyu̶py , du'un neby je̱'e̱ Dios miich tu̶ xywyinmé̱kxku̶xyu̶ñ ko je̱'e̱ Cristo tu̶ mmu̶bu̶jkku̶xy .
49005001	Miich ajku̶xy , je̱' ko je̱'e̱ Dios miich xy'ung'ajtku̶xp , je̱'e̱ mu̶dyiibu̶ xychojkku̶xp xyjyu̶wu̶u̶ygyu̶xpu̶ñ , paady jatytimyñaychojk jatytimyñayjyu̶wu̶u̶yu̶gu̶x du'un neby je̱'e̱yu̶ñ .
49005002	Naychojku̶gu̶x nayjyu̶wu̶u̶yu̶gu̶x du'un neby je̱'e̱ Cristo xychojky xyjyu̶wu̶u̶y ajtu̶m ajku̶xyu̶ñ y ñayye̱jku̶ ma je̱'e̱ o'ku̶ñ ke̱e̱ku̶ñ mu̶u̶d u̶u̶ch kyu̶xpu̶ ajtu̶m ajku̶xy , du'un neby je̱'e̱ yojxu̶ñ y je̱'e̱ windzu̶gu̶'u̶ñdyu̶ñ , je̱'e̱ mu̶dyiibu̶ je̱'e̱ Dios kyu'umaayu̶ñ .
49005003	Miich ajku̶xy , je̱'e̱ mu̶dyiibu̶ je̱'e̱ Dios xyjya'ay'ajtku̶xpu̶ñ , ka'p mu̶baad m'oknigapx m'oknimu̶dyaakku̶xnu̶ je̱'e̱ to'oxyu̶jk mu̶dtuundu̶goyu̶u̶ , y ni mu̶dyiibu̶ ju̶bu̶kpu̶ o je̱'e̱ meeñ adzojknajxu̶ñ .
49005004	Ka'p je̱'e̱ ayuuk mgápxku̶xy mmu̶dyaakku̶xy je̱'e̱ mu̶dyiibu̶ yajtzo'oydyuumbu̶ñ , ni je̱'e̱ nigoobu̶ kyapxy'aty myu̶dya'agy'áty , ni je̱'e̱ mu̶dyiibu̶ nigoo oynejpy yajxiikp yaj'yaaxpu̶ñ . Je̱' ko ka'p je̱'e̱ du'umbu̶ ayuuk mu̶baad mgápxku̶x mmu̶dyaakku̶xnu̶ ; y ni'igyu̶ je̱'e̱ Dios mu̶yaax o'owu̶dajtku̶xnu̶ .
49005005	Miich mnejwu̶u̶ygyu̶xypy ko pu̶n je̱'e̱ wiingpu̶ to'oxyu̶jk mu̶dtuundu̶gooby , o pu̶n je̱'e̱ ju̶bu̶kpu̶ tuumb , o meeñ adzojknajxp ( je̱'e̱ mu̶dyiibu̶ du'un ni'ipaatpu̶ñ neby je̱'e̱ tzaadzéch kepychech du'un y'o'owu̶dajtypyu̶ñ ) , ka'p je̱'e̱ du'umbu̶ ja'ay pyaadyii jiiby tyu̶gu̶'u̶wu̶ch ma je̱'e̱ Cristo y je̱'e̱ Dios y'ane'emyu̶ñ .
49005006	Ka'p myajwin'u̶u̶ngu̶xu̶ch mu̶u̶d je̱'e̱ ayuuk ka'pu̶ chobaady ; je̱' ko je̱'e̱ ja'ay du'un jya'ay'ajtku̶xy , paady je̱'e̱ Dios je̱'e̱ mu̶jtzaachpyu̶ ke̱xa'añ ma je̱'e̱ ja'ay ajku̶xyu̶ñ je̱'e̱ mu̶dyiibu̶ ka'p kyapxymyu̶doowu̶u̶gu̶xyu̶ñ .
49005007	Ka'p je̱'e̱ du'umbu̶ ja'ay mbudu̶gu̶u̶ygyu̶xu̶ch .
49005008	Miich ajku̶xy jékyu̶p ko najty je̱'e̱ Jesucristo y'ayuuk tyu̶y'ajt mga'amu̶bu̶jkku̶xyñu̶ , du'un najty myajpaatku̶xy neby nu̶wu̶'u̶y agoodztuumbu̶ m'ijtku̶xyu̶ñ , peru̶ jada'achám ko tu'ugyu̶ myajpaatku̶xnu̶ mu̶u̶d je̱'e̱ Windzú̶n Jesucristo , mnejwu̶u̶ygyu̶xnu̶py je̱'e̱ y'ayuuk tyu̶y'ajt , y du'un cham myajpaatku̶xnu̶ neby nu̶wu̶'u̶y mdzu̶naaygyu̶xyu̶ñ ma je̱'e̱ tu̶kxu̶ñ jaju̶ñ yajpaadyu̶ñ . Paadyu̶tz oy yajxón ja'ay'ajtku̶x , du'un neby je̱'e̱ mu̶dyiibu̶ yajpaatku̶xpu̶ñ ma je̱'e̱ tu̶y'ajtu̶ñ ,
49005009	y ko je̱'e̱ tu̶y'ajt nguydyuunu̶mu̶ch ajku̶xy , chi je̱'e̱ oyjya'ay'adyiibyu̶ nduunu̶mu̶ch ajku̶xy je̱'e̱ tu'uda'agy'ajtu̶ñ y je̱'e̱ tu̶y'ajtu̶ñ .
49005010	Jatytimykyuydyuungu̶x je̱'e̱ tu̶y'ajt mu̶dyiibu̶ je̱'e̱ Windzú̶n Dios kyu'umaaybyu̶ñ .
49005011	Ka'p myajkápx myajxiigu̶u̶ygyu̶xy je̱'e̱ ka'pu̶ chobaady , je̱'e̱ mu̶dyiibu̶ je̱'e̱ ja'ay tyuungu̶xypyu̶ñ , je̱'e̱ mu̶dyiibu̶ agoodztuumb yajpaatku̶xpu̶ñ ; ni'igu̶ miich je̱'e̱ u̶u̶wij kapxwijku̶x , wan agoodztuum pyu̶dzu̶u̶mgu̶xu̶ch .
49005012	U̶xtu̶ oycho'oydyuunu̶ je̱'e̱ du'un ko ngapx nmu̶dyaaku̶mu̶ch ajku̶xy je̱'e̱ mu̶dyiibu̶ je̱'e̱ ayu'uch amechu̶ tyuungu̶xypyu̶ñ .
49005013	Peru̶ ko ku̶xyu̶ tii du'umbu̶ yajpu̶da'agy neby ñi'igu̶xu̶'u̶gu̶chu̶ñ mu̶u̶d je̱'e̱ tu̶y'ajt , yajmu̶doy'ajtp je̱'e̱ du'unu̶ñ .
49005014	Je̱' ko je̱'e̱ tu̶y'ajt je̱'e̱ du'un ku̶xyu̶ yajni'igu̶xu̶'kp . Paady je̱'e̱ Dios ñaky du'un myu̶na'añ :
49005015	Paady naygyweentu̶'ajtu̶gu̶x neby mu̶baad mja'ay'ajtku̶xyu̶ñ . Ka'p du'un mdzu̶naay mjuugy'ajtku̶xy neby je̱'e̱ tzuudu̶jk ajku̶xyu̶ñ , du'un tzu̶naay jugy'ajtku̶x mu̶u̶d je̱'e̱ wij'ajt ke̱j'ajtu̶ñ .
49005016	Ka'p je̱'e̱ mxu̶u̶ mtiempo nigoo myajtu̶gooygyu̶xy , tuungu̶x je̱'e̱ oybyu̶ tuung , je̱' ko amaay je̱'e̱ xu̶u̶ tiempo chamu̶ñ .
49005017	Ka'p nigoo tii oynejpy mduundu̶gu̶u̶ygyu̶x kojy , jatytimyñejwu̶u̶ygyu̶x tii je̱'e̱ Windzú̶n Jesucristo chojkypyu̶ñ mduungu̶xu̶ch .
49005018	Ka'p muuku̶gu̶xy , je̱' ko yajtu̶gooby je̱'e̱ joknu̶u̶ ; je̱'e̱ Espíritu Santo ni'igyu̶ mu̶dajtku̶x ma je̱'e̱ mjoot mwinma'añ ajku̶xyu̶ñ .
49005019	Naymyu̶gápxu̶gu̶x amíñ u̶xyu̶py mu̶u̶d je̱'e̱ Salmo ayuuk , mu̶u̶d je̱'e̱ u̶y y mu̶u̶d je̱'e̱ Dios y'u̶y , y win'u̶u̶gu̶x winyaaxku̶x y ja'aymye̱jtzku̶x o'owu̶dajtku̶x je̱'e̱ Windzú̶n Jesucristo tu'ug'aa tu'ugjoot .
49005020	Ye̱jkku̶x je̱'e̱ Dioskujuuyu̶p jaboom jaboom ma je̱'e̱ Dios Teedyu̶ñ y ma je̱'e̱ nWindzú̶n Jesucristo xyu̶u̶ ajtu̶m ajku̶xyu̶ñ mu̶u̶d je̱'e̱ kyuwaan kyunukxu̶ñ ku̶xyu̶ .
49005021	Naygyapxymyu̶doowu̶gu̶x amíñ u̶xyu̶py , je̱' ko je̱'e̱ Cristo mwindzu̶gu̶u̶ygyu̶xy .
49005022	Miich to'oxyu̶jktu̶jk ajku̶xy , u̶u̶mu̶doogu̶x kapxymyu̶doogu̶x je̱'e̱ mniya'aydyu̶jk ajku̶xy , du'un neby je̱'e̱ Windzú̶n m'u̶u̶mu̶doogu̶xy mgapxymyu̶doogu̶xyu̶ñ .
49005023	Je̱' ko je̱'e̱ ya'aydyu̶jk je̱' je̱'e̱ tyo'oxyu̶jk nigu'ubajk'ajtp , neby je̱'e̱ Cristo je̱'e̱ mu̶bu̶jkpu̶du̶jk nigu'ubajk'átyu̶ñ . Je̱'e̱ Cristo je̱' je̱'e̱ nandu'un je̱'e̱ mu̶bu̶jkpu̶du̶jk ñiwaambu̶ yajtzookpu̶ , je̱'e̱ mu̶dyiibu̶ du'un neby je̱'e̱ ñi'kxu̶ñ ,
49005024	y du'un neby je̱'e̱ mu̶bu̶jkpu̶du̶jk je̱'e̱ Cristo u̶u̶mu̶doogu̶xy kapxymyu̶doogu̶xyu̶ñ , nandu'un je̱'e̱ to'oxyu̶jktu̶jk je̱'e̱ ñiya'aydyu̶jk wan ku̶xyu̶ u̶u̶mu̶doogu̶xy kapxymyu̶doogu̶xy .
49005025	Miich ya'aydyu̶jktu̶jk ajku̶xy , tzojkku̶x ju̶wu̶u̶ygyu̶x je̱'e̱ mdo'oxyu̶jk ajku̶xy , du'un neby je̱'e̱ Cristo je̱'e̱ mu̶bu̶jkpu̶du̶jk tzojky ju̶wu̶u̶yu̶ñ ajku̶xy y yejky je̱'e̱ jyugy'ajtu̶ñ mu̶u̶d je̱' gyu̶xpu̶ ajku̶xy .
49005026	Paady je̱'e̱ du'un tuuñ neby je̱'e̱ mu̶bu̶jkpu̶du̶jk mu̶baad abu̶ky y'ijtku̶xyu̶ñ , yajwaatzu̶ je̱'e̱ chu̶naay jyugy'ajtu̶ñ ajku̶xy ko je̱'e̱ ayuuk tu̶y'ajt mmu̶bu̶jky ajku̶xy y nan ko ñu̶u̶bejty ajku̶xy mu̶u̶d je̱'e̱ nu̶u̶ ,
49005027	neby mu̶baad ku̶'u̶m oy yajxón wyinguwa'agu̶u̶yu̶gu̶xyu̶ñ , oy wa'adz naty je̱'e̱ jyoot wyinma'añ ajku̶xyu̶ñ , ka'p naty maa y'axu̶u̶gu̶ch , ka'p naty maa ñoodu̶ch y ka'p y'oyñejpyu̶ch , abu̶ky natyu̶ñ y oy wa'adz naty ajku̶xyu̶ñ .
49005028	Du'un neby je̱'e̱ ya'aydyu̶jk je̱'e̱ kyu̶'u̶mni'kx tzoky ju̶wu̶'u̶yu̶ñ , du'un je̱'e̱ tyo'oxyu̶jk mu̶baad nandu'un tzoky ju̶wu̶'u̶y . Je̱'e̱ mu̶dyiibu̶ je̱'e̱ tyo'oxyu̶jk tzojkp ju̶wu̶u̶ybyu̶ñ , nandu'un je̱'e̱ ku̶'u̶m ñaychoky ñayjyu̶wu̶'u̶yii .
49005029	Je̱' ko ka'p je̱'e̱ kyu̶'u̶m ni'kx pu̶n mu̶dzip'aty , ni'igyu̶ je̱'e̱ ixy kweentu̶'áty y yajkáy yaj'u'ugy , du'un neby je̱'e̱ Cristo je̱'e̱ mu̶bu̶jkpu̶du̶jk ixy kweentu̶'átyu̶ñ ,
49005030	je̱' ko je̱' je̱'e̱ ñi'kx'ajtypy , y u̶u̶ch tu'ugyu̶ du'un nyajpaatu̶m ajku̶xy mu̶u̶d je̱' ñi'kx .
49005031	“ Paady je̱'e̱ ya'aydyu̶jk je̱'e̱ tyaj tyeedy u̶xmádzu̶ch y pudu̶gu̶'u̶wu̶ch je̱'e̱ tyo'oxyu̶jk , y je̱'e̱ nime̱tzkpu̶ ajku̶xy du'un naty je̱'e̱ ajku̶xyu̶ñ neby tu'ugpu̶ ja'ayu̶ñ . ”
49005032	Adaa tu̶y'ajt je̱' adaa je̱'e̱ tu̶y'ajt mu̶jpu̶ yu'uchpyu̶ ; peru̶ je̱' u̶u̶ch du'un ndijpy je̱'e̱ Cristo y je̱'e̱ mu̶bu̶jkpu̶du̶jk ajku̶xy .
49005033	Y du'unu̶tz miich nidu'ug nidu'ug ya'aydyu̶jktu̶jk ajku̶xy , tzojkku̶x ju̶wu̶u̶ygyu̶x je̱'e̱ mdo'oxyu̶jktu̶jk ajku̶xy du'un neby ku̶'u̶m mnaychojk mnayjyu̶wu̶u̶yu̶gu̶xyu̶ñ , y wan je̱'e̱ to'oxyu̶jktu̶jk je̱'e̱ ñiya'aydyu̶jktu̶jk windzu̶gu̶u̶ygyu̶xy .
49006001	Pi'k'ana'ktu̶jk mu̶dyiibu̶ je̱'e̱ Windzú̶n Jesucristo mu̶bu̶jkku̶xpu̶ñ kapxymyu̶doogu̶x je̱'e̱ mdaj mdeedy ajku̶xy , je̱' ko du'un tyu̶y'ajtu̶ch .
49006002	Je̱'e̱ jayu̶jpu̶ Dios y'ane̱'e̱mu̶ñ mu̶dyiibu̶ je̱'e̱ waandaaku̶ñ nigapxpu̶ñ adaa je̱' : “ Yajmu̶j'át je̱'e̱ mdaj mdeedy ,
49006003	wan jootkujk myajpaadu̶ch y mdzu̶na'awu̶ch jeky ya naaxwiiñ . ”
49006004	Y miich ungtaj ungteedy ajku̶xy , ka'p je̱'e̱ m'ung nigoo myaj'ama't myajjootma'tku̶xy , oy yajxón yaj'ye̱e̱kku̶x , wingapx ju̶jpkapxu̶u̶ygyu̶x neby je̱'e̱ windzú̶n Jesucristo tzokyu̶ñ y mu̶gapx ane̱'e̱mgu̶x oy yajxón du'un neby je̱'e̱ Windzú̶n Jesucristo tzokyu̶ñ .
49006005	Miich tuumbu̶du̶jk ni'idoogypyu̶ ajku̶xy , u̶u̶mu̶doogu̶x kapxymyu̶doogu̶x je̱'e̱ mu̶dyiibu̶ ya naaxwiiñ mwindzu̶n'ajtku̶xypyu̶ñ . Mmu̶duungu̶x mu̶u̶d je̱'e̱ windzu̶gu̶'u̶ñ mu̶u̶d je̱'e̱ yajmu̶j'ajtu̶ñ y tu'uda'agy'ajtu̶ñ , neby it naty je̱'e̱ Cristo du'un mmu̶duungu̶xypyu̶ñ .
49006006	Mmu̶duungu̶x oy yajxón , ka'p myu̶'ittu̶'ajtyu̶ch ko naty jim xywyindu̶kxnaaygyu̶xy , neby m'oybyu̶dzu̶maangu̶xyu̶ñ ma je̱' ajku̶xyu̶ñ . Du'un tuungu̶x neby je̱'e̱ mu̶dyiibu̶ je̱'e̱ Cristo mu̶duungu̶xpu̶ñ , tuungu̶x ku̶xyu̶ tu'ug'aa tu'ugjoot neby je̱'e̱ Dios tzokyu̶ñ .
49006007	Tuungu̶x je̱'e̱ mduung xi'ig xon y ka'p y'adzip y'ama'adu̶ch , du'un neby it naty je̱'e̱ Windzú̶n Jesucristo du'un mmu̶duungu̶xypyu̶ñ y ka'p dyu'unu̶ch neby je̱'e̱ ja'ay mmu̶duungu̶xypyu̶ñ .
49006008	Miich tu̶ du'un mnejwu̶u̶ygyu̶xy ko nidu'ug nidu'ug ajtu̶m ajku̶xy , wan tuumbu̶ ni'idoogypyu̶ju̶ch o ka'p ñi'idoogypyu̶ju̶ch , xymyooyu̶mu̶p je̱'e̱ Windzú̶n Jesucristo ku'umaayu̶ñ ajtu̶m ajku̶xy , du'un neby naty je̱'e̱ oybyu̶ tu̶ nduunu̶mu̶ñ ajku̶xy .
49006009	Y miich windzu̶ndu̶jk ajku̶xy oy yajxón je̱'e̱ mduumbu̶du̶jk ane̱'e̱mgu̶x , ka'p nigoo m'adzu̶gu̶u̶y m'aju̶wu̶u̶ygyu̶xu̶ch . Ja'aymye̱jtzku̶x ko nandu'un miich ajku̶xy y je̱' ajku̶xy je̱'e̱ Windzú̶n Jesucristo xytyuumbu̶'ajtku̶xy , je̱'e̱ mu̶dyiibu̶ jiiby tzajpjooty yajpaatpu̶ñ , y je̱' ka'p je̱'e̱ ja'ay win'ixy tzoky , y'agu̶tzojktaaby je̱'e̱ ku̶xyu̶ wanpú̶nu̶ch .
49006010	Y jada'achám mu̶gu'uktu̶jk ajku̶xy , paatku̶x je̱'e̱ mu̶k'ajt ma je̱'e̱ Windzú̶n Jesucrístoju̶ñ , je̱' ko tu'ugyu̶ myajpaatku̶xy mu̶u̶d je̱' , mu̶u̶d je̱'e̱ mu̶jpu̶ myu̶k'ajtu̶ñ .
49006011	Nayñiwaanu̶gu̶x mu̶u̶d je̱'e̱ tuumbe̱jtk ku̶xyu̶ je̱'e̱ mu̶dyiibu̶ je̱'e̱ Dios tu̶ xymyooygyu̶xyu̶ñ , du'un neby je̱'e̱ tziptuumbu̶tu̶jk ñayñiwaanu̶gu̶xyu̶ñ mu̶u̶d je̱'e̱ tuumbe̱jtk ku̶xyu̶ mu̶dyiibu̶ naty tu̶ yajmooygyu̶xyu̶ñ ko naty chiptunaangu̶xy , wan mu̶k mwindu̶naaygyu̶xu̶ch nebyjyaty je̱'e̱ mu̶jku'u naty xywyin'u̶u̶ngu̶xyu̶ñ .
49006012	Je̱' ko ka'p je̱' xymyu̶dzip'ajtp ajtu̶m ajku̶xy je̱'e̱ naaxwiiñjya'ay ajku̶xy , je̱' xymyu̶dzip'ajtp ajtu̶m ajku̶xy je̱'e̱ ju̶bu̶kpu̶ ka'a'óybyu̶ mu̶k'ajtmu̶u̶dpu̶ jiiby tzajpjootypyu̶ , je̱'e̱ mu̶dyiibu̶ je̱'e̱ mu̶k'ajt mu̶dajtp , je̱'e̱ ane̱'e̱mu̶ñ y je̱'e̱ mu̶daaku̶ñ ma adayaaba naaxwiiñ pokymyu̶u̶dpu̶ju̶ñ .
49006013	Paady yajtuungu̶x je̱'e̱ tuumbe̱jtk ku̶xyu̶ je̱'e̱ mu̶dyiibu̶ je̱'e̱ Dios tu̶ xymyooygyu̶xyu̶ñ , du'un neby je̱'e̱ tziptuumbu̶tu̶jk je̱'e̱ tyuumbe̱jtk ku̶xyu̶ yajtuungu̶xyu̶ñ je̱'e̱ mu̶dyiibu̶ naty tu̶ yajmooygyu̶xyu̶ñ ko naty chiptunaangu̶xy , wan je̱'e̱ ka'a'óybyu̶ mwindu̶naaygyu̶xu̶ch ko naty xyajtuundu̶goyaangu̶xy , y ko naty du'un tu̶ mduungu̶xy , mu̶'it je̱'e̱ mmu̶bu̶jku̶ñ tu'ug'aa tu'ugjoot mmu̶dajtku̶xu̶ch y ka'p m'u̶xtu̶gu̶'u̶wa'kku̶xu̶ch .
49006014	Y du'unu̶tz mmu̶dajtku̶x je̱'e̱ mmu̶bu̶jku̶ñ tu'ug'aa tu'ugjoot y ka'p m'u̶xtu̶gu̶'u̶wa'kku̶xu̶ch , nayñi'ixu̶u̶yu̶gu̶x mu̶u̶d je̱'e̱ Dios tyu̶y'ajt , du'un neby je̱'e̱ tziptuumbu̶tu̶jk mu̶k ñaywyu̶nda'tzu̶gu̶xyu̶ju̶ñ ko naty chiptunaangu̶xy y nayñiwaanu̶gu̶x mu̶u̶d je̱'e̱ tu'uda'agypyu̶ tzu̶naayu̶ñ , du'un neby je̱'e̱ tziptuumbu̶tu̶jk ñayñiwaanu̶gu̶xyu̶ñ mu̶u̶d je̱'e̱ pyujxkni'ijé̱n ma je̱'e̱ kyach y ma je̱'e̱ jyu̶u̶xku̶ñ ko naty chiptunaangu̶xy .
49006015	Ni'ixu̶'u̶ ijtu̶u̶gu̶x mu̶u̶d je̱'e̱ Dios y'ayuuk , neby je̱'e̱ Dios y'ayuuk tyu̶y'ajt je̱'e̱ mu̶dyiibu̶ je̱'e̱ jootkujk'ajtu̶ñ ye̱jkpu̶ñ mu̶baad mu̶dzóngu̶xyu̶ñ nu̶kxy mgapxwa'kxku̶xy , du'un neby je̱'e̱ tziptuumbu̶tu̶jk ni'ixu̶'u̶ y'ijtku̶xyu̶ñ ko je̱'e̱ kyu̶'u̶g yajtu̶gu̶u̶ygyu̶xy ko naty chonaangu̶xy .
49006016	Jatytimymyu̶dajtku̶x je̱'e̱ mmu̶bu̶jku̶ñ , je̱'e̱ mu̶dyiibu̶ xyñiwaangu̶xu̶bu̶ñ ma je̱'e̱ ju̶bu̶kpu̶ ka'a'óybyu̶ju̶ñ , du'un neby je̱'e̱ tziptuumbu̶tu̶jk je̱'e̱ escudo mu̶u̶d ñayyaj'agu̶u̶ydyujku̶gu̶xy ñiwaanu̶gu̶xyu̶ ka'pu̶ je̱'e̱ myu̶dzip je̱'e̱ tu̶p ju̶u̶nmu̶u̶dpu̶ yajtu̶ppú̶gu̶xu̶ch .
49006017	Mmu̶dajtku̶x je̱'e̱ mni'idzooku̶ñ , du'un neby je̱'e̱ tziptuumbu̶tu̶jk je̱'e̱ pyujxkku'ujúp ñiwaanu̶gu̶xyu̶ñ , y mmu̶dajtku̶x je̱'e̱ Dios y'ayuuk tyu̶y'ajt , du'un neby je̱'e̱ espaadu̶ je̱'e̱ mu̶dyiibu̶ je̱'e̱ Espíritu Santo xymyooygyu̶xpu̶ñ .
49006018	Mu̶bu̶jktzo'adu̶u̶tzku̶x je̱'e̱ Dios : mu̶nukxtaakku̶x y mu̶yujkwaangu̶x jaboom jaboom du'un neby je̱'e̱ Dios y'Espíritu a'ixu̶'u̶yu̶ñ . Ni'ixu̶'u̶ ijtku̶x , ka'p mmu̶dzijpu̶gu̶xu̶ch , y mmu̶bu̶jktzoogu̶x je̱'e̱ Dios mu̶u̶d je̱'e̱ Dios jya'ay gyu̶xpu̶ nigu̶xyu̶ ajku̶xy .
49006019	Nan mu̶bu̶jktzoogu̶x je̱'e̱ Dios nandu'un mu̶u̶d u̶u̶ch kyu̶xpu̶ , wan u̶u̶ch je̱'e̱ ayuuk xymyo'owu̶ch neby u̶u̶ch mu̶baad nmu̶na'añu̶ñ , y wan u̶u̶ch je̱'e̱ ayuuk tu̶y'ajt aamú̶k jootmú̶k nigápxu̶chu̶ch je̱'e̱ mu̶dyiibu̶ aanu̶mu̶ ni'idzooku̶ñ ye̱jkpu̶ñ , je̱'e̱ mu̶dyiibu̶ ijty jékyu̶p yu'uch ijtpu̶ñ .
49006020	Dios u̶u̶ch kugapxy'ajtpu̶ tu̶ xykyexy ko u̶u̶ch je̱'e̱ y'ayuuk tyu̶y'ajt nyajwa'kxu̶yu̶ch , paadyu̶ch yaa jada'achám nbujxtu̶jk'u̶ña'ay . Peru̶ mmu̶bu̶jktzoogu̶x je̱'e̱ Dios mu̶u̶d u̶u̶ch kyu̶xpu̶ , wan u̶u̶ch je̱'e̱ y'ayuuk tyu̶y'ajt aamú̶k jootmú̶k nimu̶dyaaku̶yu̶ch ka'p tzu̶gu̶'u̶ñ ju̶wu̶'u̶ñ maa .
49006021	Je̱'e̱ Tíquico , je̱'e̱ nmu̶gu'ug ajtu̶m , je̱'e̱ mu̶dyiibu̶ oy ndzojkpy nju̶wu̶u̶by ajtu̶m y je̱'e̱ mu̶dyiibu̶ u̶u̶ch mu̶j tu̶ xypyubetyu̶ñ ma je̱'e̱ Windzú̶n Jesucristo tyuungu̶ñ , je̱' xyajmu̶dmu̶dyaakta'awu̶p ajku̶xy neby u̶u̶ch yaa nyajpaady y tii u̶u̶ch yaa nduumbyu̶ñ .
49006022	Paady yam nyajnigue̱jxku̶xy ma miich ajku̶xyu̶ñ , wan ku̶xyu̶ xy'awaandaayu̶ch ajku̶xy neby u̶u̶ch yam nyajpaatku̶xyu̶ñ y wan du'un xyajjootkugu̶u̶ygyu̶xu̶ch .
49006023	Wan je̱'e̱ Dios Teedy y je̱'e̱ Windzú̶n Jesucristo je̱'e̱ mu̶bu̶jkpu̶du̶jk mooygyu̶xy je̱'e̱ jootkujk'ajtu̶ñ , je̱'e̱ tzojk'ajtu̶ñ y je̱'e̱ mu̶bu̶jk'ajtu̶ñ ,
49006024	y wan je̱'e̱ oy'ajt may'ajt tuñ ma miich nigu̶xyu̶ ajku̶xyu̶ñ , mu̶dyiibu̶ je̱'e̱ Windzú̶n Jesucristo tzojkku̶xp ju̶wu̶u̶ygyu̶xpu̶ñ mu̶u̶d je̱'e̱ tzojku̶ñ mu̶dyiibu̶ ka'p nimu̶naaxu̶u̶ kyu̶xy tyu̶goyu̶ñ . Jaanch adaa du'un .
50001001	U̶u̶ch Pablo y mu̶u̶d je̱'e̱ Timoteo je̱'e̱ Jesucristo tyuumbu̶ ajku̶xy . Cham u̶u̶ch adaa naky ngue̱jxku̶xy jim Filipos kajpt ma je̱'e̱ mu̶dyiibu̶ yajpaatku̶xpu̶ñ ma je̱'e̱ Dios jya'ayu̶ñ y mu̶dyiibu̶ tu'ugyu̶ yajpaatku̶xpu̶ñ ma je̱'e̱ Cristo Jesúsu̶ñ , je̱' u̶u̶ch du'un ndijpy nigu̶xyu̶ je̱'e̱ mu̶bu̶jkpu̶du̶jk ajku̶xy mu̶u̶d je̱'e̱ nigu'ubajk'ajtpu̶ ajku̶xy y mutzk tuungmu̶u̶dpu̶ ajku̶xy .
50001002	Wan je̱'e̱ Dios u̶u̶ch je̱'e̱ nDeedy ajtu̶m y je̱'e̱ Windzú̶n Jesucristo je̱'e̱ oy'ajt may'ajt tuñ ma miich ajku̶xyu̶ñ y xyajjootkujk'ajtku̶xu̶ch .
50001003	Naag'ook naag'ook u̶u̶ch miich nja'aymyéch ajku̶xy njatytimyejkypyu̶ch je̱'e̱ Dioskujuuyu̶p ma je̱'e̱ Diosu̶ñ mu̶u̶d miich kyu̶xpu̶ ajku̶xy .
50001004	Y ko u̶u̶ch je̱'e̱ Dios nmu̶bu̶jktzóy , xi'ig xon u̶u̶ch je̱'e̱ je'emy nmu̶bu̶jktzóy mu̶u̶d miich kyu̶xpu̶ ajku̶xy .
50001005	Je̱' ko tu'ugyu̶ tu̶ nduunu̶m ajku̶xy ko je̱'e̱ ayuuk tu̶y'ajt tu̶ ngapxwa'kxu̶m ajku̶xy , maabu̶ nyajtzondaaku̶m ajku̶xy u̶xtu̶ chamnu̶baad .
50001006	Nejwu̶u̶ybyu̶ch oy yajxón ko je̱'e̱ Dios , je̱'e̱ mu̶dyiibu̶ je̱'e̱ oybyu̶ tyuung tu̶ yajtzonda'agy ma miich ajku̶xyu̶ñ , jyakyajtu'uyo'oy'adu̶'u̶dze̱e̱mbyñu̶ je̱' ma miich ajku̶xyu̶ñ , u̶xtu̶ koonu̶ je̱'e̱ Jesucristo naty ja'adu'ook wyimbity .
50001007	Adaa , tu̶y'ajt adaa du'un neby u̶u̶ch nmu̶na'añu̶ñ mu̶u̶d miich kyu̶xpu̶ nigu̶xyu̶ ajku̶xy , je̱' ko miich oy ndzojkku̶xy nju̶wu̶u̶ygyu̶xy y je̱' ko je̱'e̱ Dios may'ajt tu̶ tuñ ko tu'ugyu̶ nduun n'ayoowu̶mu̶ch ajku̶xy , oy myaaju̶ch ma u̶u̶ch naty nyajpaadyu̶ñ , wan pujxtu̶gootyu̶ch o tuungmu̶u̶dpu̶du̶jk winduuy neby u̶u̶ch mu̶baad niwa'añu̶ñ y ni'igapxpétyu̶ñ je̱'e̱ ayuuk tu̶y'ajt mu̶dyiibu̶ je̱'e̱ aanu̶mu̶ ni'idzooku̶ñ ye̱jkpu̶ñ .
50001008	Ñejwu̶u̶by je̱'e̱ Dios neby nigu̶xyu̶ mu̶j ku̶je̱e̱ ndzojkku̶xy nju̶wu̶u̶ygyu̶xyu̶ñ , du'un neby je̱'e̱ Jesucristo xychojku̶m xyjyu̶wu̶u̶yu̶mu̶ñ ajku̶xy .
50001009	Nmu̶bu̶jktzooybyu̶ch je̱'e̱ Dios mu̶u̶d miich kyu̶xpu̶ ajku̶xy , wan ni'igyu̶ mnaychojk'adu̶u̶tzu̶gu̶xu̶ch , y mmu̶dajtku̶xu̶ch je̱'e̱ wij'ajt ke̱j'ajt mu̶j may y je̱'e̱ joot winma'añ ,
50001010	neby je̱'e̱ oybyu̶ mu̶baad mwin'ijxku̶xyu̶ñ . Y du'un mu̶baad mdzu̶naaygyu̶xy mjuugy'ajtku̶xy mu̶u̶d je̱'e̱ oybyu̶ wa'adzpu̶ tzu̶naayu̶ñ jugy'ajtu̶ñ , y ka'p naty ni tii poky mmu̶dajtku̶xnu̶ ko naty je̱'e̱ Cristo ja'adu'ook wyimbity .
50001011	Miich myajni'igu̶xu̶'kku̶xu̶py ko naty je̱'e̱ oybyu̶ tuung mduungu̶xy ; Dioskujuuyu̶p je̱'e̱ Jesucristo , wan je̱'e̱ Dios du'un windzu̶gu̶'u̶y y ku'umáy y'ídu̶ch .
50001012	Mmu̶gu'ugtu̶jk , u̶u̶ch dzojkypyu̶ch ko miich mnejwu̶u̶ygyu̶xu̶ch ko du'un neby u̶u̶ch yam njaty n'abetyu̶ñ , ni'igyu̶ u̶u̶ch je̱'e̱ yam xypyubety neby u̶u̶ch je̱'e̱ ayuuk tu̶y'ajt ni'igyu̶ oy ngapxwa'kxu̶chu̶ñ , je̱'e̱ mu̶dyiibu̶ je̱'e̱ aanu̶mu̶ ni'idzooku̶ñ ye̱jkpu̶ñ .
50001013	Ku̶xyu̶ je̱'e̱ mayjya'ay du'un nejwu̶u̶ygyu̶xy y je̱'e̱ tziptuumbu̶tu̶jk , je̱'e̱ mu̶dyiibu̶ jiiby adu̶naaygyu̶xpu̶ñ ma je̱'e̱ gobernador romano myu̶jtu̶jku̶ñ ko paady u̶u̶ch nbujxtu̶jk'u̶ña'ay ko u̶u̶ch je̱'e̱ Cristo y'ayuuk tyu̶y'ajt nbanu̶kxu̶ .
50001014	Y ko u̶u̶ch du'un xy'ijxku̶xy nbujxtu̶jk'u̶ña'ayu̶ch , chi je̱'e̱ nimaybyu̶ nmu̶gu'ugtu̶jk tu̶ jyootmu̶kkojku̶xy kapxwa'kxku̶xy je̱'e̱ ayuuk tu̶y'ajt , ka'p maa chu̶gu̶u̶ygyu̶xy jyu̶wu̶u̶ygyu̶xy y myu̶bu̶jkku̶xypy je̱'e̱ Windzú̶n Jesucristo .
50001015	Tu̶y'ajt je̱'e̱ du'un ko je̱'e̱ ja'ay nije̱' kapxwa'kxku̶xy je̱'e̱ Cristo y'ayuuk tyu̶y'ajt , je̱' ko u̶u̶ch ka'p xyajmu̶'oy'ijxku̶xy y ko u̶u̶ch xyajmu̶dzip'ajtku̶xy , peru̶ nije̱' kapxwa'kxku̶xy mu̶u̶d je̱'e̱ oyjyoot oywyinma'añ .
50001016	Y nije̱' je̱'e̱ Cristo y'ayuuk tyu̶y'ajt kapxwa'kxu̶ ajku̶xy , je̱' ko u̶u̶ch xychojkku̶xy xyjyu̶wu̶u̶ygyu̶xy y ñejwu̶u̶ygyu̶xypy ko u̶u̶ch je̱'e̱ Dios ya tu̶ xypyu̶da'agy neby u̶u̶ch je̱'e̱ ayuuk tu̶y'ajt mu̶baad niwa'añu̶ñ , je̱'e̱ mu̶dyiibu̶ je̱'e̱ aanu̶mu̶ ni'idzooku̶ñ ye̱jkpu̶ñ .
50001017	Peru̶ nije̱' paady je̱'e̱ kapxwa'kxku̶xy , je̱' ko ku̶'u̶m ñaygyu'umaayu̶gu̶xy y ka'p tyu'uda'agyu̶ch ajku̶xy , je̱' je̱'e̱ du'un y'u̶xtaaygyu̶xypy neby u̶u̶ch ndaju̶ch nmáyu̶chu̶ñ ma u̶u̶ch yam nbujxtu̶jk'u̶ña'ayu̶ñ .
50001018	Peru̶ ka'p u̶u̶ch tii ngweentu̶ju̶ch . Wan nejpyu̶ch pu̶nu̶ kyapxwa'kxku̶xypy je̱'e̱ Cristo y'ayuuk tyu̶y'ajt tu̶y tu'uda'agy o pu̶nu̶ ka'p tu̶y tu'uda'agy kapxwa'kku̶xy ; xondaakpu̶ch du'un ko du'un kapxwa'kxku̶xy . Y jakjootkugu̶'u̶wu̶bu̶ch ni'igyu̶ ,
50001019	je̱' ko nejwu̶u̶ybyu̶ch ko ku̶xyu̶ adaa mu̶dyiibu̶ u̶u̶ch yam nmu̶najxypy nyajnajxypyu̶ñ nmu̶mada'agu̶byu̶ch adaa , Dioskujuuyu̶p je̱'e̱ Dios ko je̱'e̱ Dios miich mmu̶bu̶jktzoogu̶xy mu̶u̶d u̶u̶ch kyu̶xpu̶ y je̱'e̱ pube̱jtu̶ñ mu̶dyiibu̶ u̶u̶ch je̱'e̱ Jesucristo y'Espíritu xymyoobyu̶ñ .
50001020	Nju̶jp'ijxypyu̶ch tu'ug'aa tu'ugjoot ko u̶u̶ch je̱'e̱ Dios ka'p tzo'oydyu'unduum xyajwu̶'u̶mu̶ch y ko ngapxwa'kxu̶byu̶ch je̱'e̱ Jesucristo y'ayuuk tyu̶y'ajt aamú̶k jootmú̶k ma je̱'e̱ ja'ay winduuy nigu̶xyu̶ ajku̶xyu̶ñ , cham y neby je'emyu̶ñ yaj'íxu̶p je̱'e̱ Cristo myu̶j'ajtu̶ñ ni'igyu̶ ma u̶u̶chu̶ñ , ka'p ñejpyu̶ch pu̶nu̶ jaktzu̶naaybyu̶ch o pu̶nu̶ o'kpu̶ch .
50001021	Je̱' ko mu̶u̶d u̶u̶ch je̱'e̱ Cristo u̶u̶ch njugy'ajtu̶ñ'ajtypy y pu̶nu̶ o'kpu̶ch , tu̶ u̶u̶ch naty du'un nmu̶da'agy .
50001022	Peru̶ pu̶nu̶ jaktzu̶naaybyu̶ch mu̶baad u̶u̶ch je̱'e̱ Dios njakmu̶duun'adu̶'u̶ch mu̶u̶d je̱'e̱ ja'ay y'oy'ajtu̶ñ gyu̶xpu̶ ajku̶xy , ka'p u̶u̶ch n'oknejwu̶u̶yñu̶ mu̶dyiibu̶ u̶u̶ch nwin'ixu̶u̶ybyu̶ñ .
50001023	Janch tzip nwin'íxu̶chu̶ch adaa me̱jtzpú̶kypyu̶ : ja'adu'knáx , ja'a'o'ogaanu̶byu̶ch it neby u̶u̶ch jiiby tzajpjooty nu̶kxy mu̶baad n'ityu̶ñ mu̶u̶d je̱'e̱ Cristo , je̱'e̱ju̶tz ni'igyu̶ ja'ajak'óy mu̶u̶d u̶u̶ch .
50001024	Peru̶ ja'adu'knáx , kuaanu̶ u̶u̶ch mu̶baad njaktzu̶na'ay mu̶u̶d miich kyu̶xpu̶ m'oy'ajtu̶ñ ajku̶xy .
50001025	Y je̱' ko nejwu̶u̶ybyu̶ch du'un ko njakpube̱daangu̶xy y nan nejwu̶u̶ybyu̶ch ko u̶u̶ch njaktzu̶na'awu̶ch mu̶u̶d miich ajku̶xy neby je̱'e̱ Dios y'ayuuk tyu̶y'ajt mu̶baad myajtu'uyo'oy'adu̶u̶tzku̶xyu̶ñ y neby je̱'e̱ xondaaku̶ñ mu̶baad ni'igyu̶ mjakmu̶dajtku̶xyu̶ñ ma je̱'e̱ mmu̶bu̶jku̶ñ ajku̶xyu̶ñ .
50001026	Y du'un u̶u̶ch jim ja'adu'ook nyajpaadu̶ch ma miich ajku̶xyu̶ñ y mjootkugu̶u̶ygyu̶xu̶ch mu̶u̶d je̱'e̱ Cristo Jesús kyu̶xpu̶ .
50001027	Peru̶ jatytimychu̶naay jatytimyjyuugy'ajtku̶x oy yajxón du'un neby je̱'e̱ Cristo y'ayuuk tyu̶y'ajt y'ane'emyu̶ñ . Y du'un pu̶nu̶ nu̶kxp u̶u̶ch naty ma miich ajku̶xyu̶ñ o pu̶nu̶ ka'p , ndzojkypyu̶ch xypyaadu̶chu̶ch je̱'e̱ ayuuk ko je̱'e̱ Dios y'ayuuk tyu̶y'ajt naty myajtu'uyo'oy'adu̶u̶tzu̶ ajku̶xy y myajpaatku̶xy naty tu'ugyu̶ , mnaybyube̱jtu̶gu̶xy nigu̶xyu̶ tu'ugyu̶ nixim niyam ma je̱'e̱ mmu̶bu̶jku̶ñ ajku̶xyu̶ñ je̱'e̱ mu̶dyiibu̶ yajpaatp ma je̱'e̱ ayuuk tu̶y'ajt , je̱'e̱ mu̶dyiibu̶ je̱'e̱ aanu̶mu̶ ni'idzooku̶ñ ye̱jkpu̶ñ .
50001028	Y ka'p mnayye̱jku̶gu̶xu̶ch nu̶kxy je̱'e̱ mmu̶dziptu̶jk xy'adzu̶gu̶u̶ygyu̶xy . Adaa je̱'e̱ wa'adzpu̶ tu̶y'ajt ko je̱'e̱ tu̶goydyuum ñu̶kxaangu̶xy y nan adaa je̱'e̱ tu̶y'ajt ko je̱'e̱ aanu̶mu̶ ni'idzooku̶ñ miich mbadaangu̶xy . Y adaa jim je̱'e̱ yajpaady ma je̱'e̱ Diosu̶ñ .
50001029	Cristo kyu̶xpu̶ je̱'e̱ Dios may'ajt tu̶ tuñ mu̶u̶d miich ajku̶xy neby je̱'e̱ Cristo mu̶baad mmu̶bu̶jkku̶xyu̶ñ , nan ka'p jye̱'e̱du̶'ajtyu̶ch neby je̱' mmu̶bu̶jkku̶xu̶chu̶ñ , nan neby je̱'e̱ tzaachpyu̶ mu̶baad mmu̶najxku̶xy myajnajxku̶xyu̶ñ mu̶u̶d je̱' gyu̶xpu̶ .
50001030	Miich ajku̶xy y u̶u̶ch , kipxy du'un njajt n'ayoowu̶m ajku̶xy . Tu̶ du'un mnejwu̶u̶ygyu̶xy neby u̶u̶ch jékyu̶p njajty n'ayooyu̶ñ , y jada'a mnejwu̶u̶ygyu̶xypy du'un neby u̶u̶ch chambaad njaty n'ayooyñu̶ju̶ñ .
50002001	Y du'unu̶tz , pu̶nu̶ je̱'e̱ Cristo xyajjootkugu̶u̶ygyu̶xp , pu̶nu̶ je̱'e̱ chojku̶ñ xyjyootmu̶kmooygyu̶xp , pu̶nu̶ yajpaatp je̱'e̱ Espíritu Santo ma miich ajku̶xyu̶ñ , pu̶nu̶ mnejwu̶u̶ygyu̶xypy je̱'e̱ tzojku̶ñ ju̶wu̶u̶yu̶ñ y je̱'e̱ pa'a''ayoowu̶ñ ,
50002002	u̶u̶ch yajjootkugu̶u̶ygyu̶xk cham nigu̶xyu̶ oy yajxón mdzu̶naay mjugy'ajtku̶xy , tu'ugyu̶ je̱'e̱ tzojku̶ñ mmu̶dajtku̶x , tu'ugyu̶ je̱'e̱ joot winma'añ y tu'ugyu̶ ku̶xyu̶ tii nijoot'ajtku̶x .
50002003	Ka'p ni tii mduungu̶xu̶ch mu̶u̶d je̱'e̱ mgu̶'u̶mwinma'añ ajku̶xy o ko amu̶j jootmu̶j mnayjyu̶wu̶u̶yu̶gu̶xy . Je̱' tii du'umbu̶ mduungu̶xu̶ch yuung naaxypy , y mmu̶naangu̶xu̶ch nidu'ug nidu'ug ko je̱'e̱ mmu̶gu'ug ni'igu̶ oy tyuungu̶xy ni'igu̶ ka'p miich ajku̶xyñu̶ba .
50002004	Ka'p je̱'e̱ kyu̶'u̶m'oy'ajt mu̶baad pu̶n ku̶'u̶m u̶xta'ay , wan je̱'e̱ myu̶gu'ugtu̶jk nandu'un mu̶'oy'aty .
50002005	Mmu̶dajtku̶x je̱'e̱ mjoot mwinma'añ du'un nandu'un neby je̱'e̱ Cristo Jesús jyoot wyinma'añ mu̶dajtyu̶ñ ,
50002006	je̱'e̱ mu̶dyiibu̶ :
50002007	ñajtz'ixu̶u̶y je̱'e̱ myu̶k'ajtu̶ñ je̱'e̱ mu̶dyiibu̶ najty jya'amu̶dajtypyu̶ñ , y chi ñaybyu̶daaku̶ neby tu'ug tuumbu̶ju̶ñ mya'axung'ajty neby oy mu̶dyiibu̶ ja'ayu̶ñ . Y ko du'un myiiñ neby oy mu̶dyiibu̶ ja'ayu̶ñ ,
50002008	chi ku̶'u̶m yuung naaxypy ñaybyu̶daaku̶ , y ko y'u̶u̶mu̶dooy kyapxymyu̶dooy , paady yaj'o'ku̶ , y jim cruutzkú̶xp je̱'e̱ tzo'oydyu'un o'ku̶ñ paady ijxy .
50002009	Paady je̱'e̱ Dios je̱'e̱ mu̶jku'umaayu̶ñ myooyu̶ , y tu̶ je̱'e̱ xyu̶u̶ ni'igyu̶ ku'umaay pyu̶daakku̶xyu̶ , ka'p je̱'e̱ xyu̶u̶ du'un nipú̶nu̶ñu̶ba ,
50002010	wan ko naty je̱'e̱ Jesús xyu̶u̶ kapxpaattu̶ ajku̶xy , ku̶xyu̶ ñayñajtzkojxtu̶na'awu̶u̶yu̶gu̶xu̶ch je̱'e̱ mu̶dyiibu̶ tzajpjooty yajpaatku̶xpu̶ñ , je̱'e̱ mu̶dyiibu̶ ya naaxwiiñ yajpaatku̶xpu̶ñ y je̱'e̱ mu̶dyiibu̶ yajpaatku̶xpu̶ñ ma je̱'e̱ o'ogyjya'ay yajpaatku̶xyu̶ñ ,
50002011	y wan nigu̶xyu̶ ku'ubu̶jkku̶xu̶ch ko je̱'e̱ Jesucristo je̱' je̱'e̱ Windzú̶n , wan je̱'e̱ Dios Teedy du'un windzu̶gu̶'u̶y y'ídu̶ch .
50002012	“ Mu̶gu'uktu̶jk , je̱'e̱ mu̶dyiibu̶ u̶u̶ch oy ndzojkypy nju̶wu̶u̶ybyu̶ñ , du'un neby u̶u̶ch miich tu̶ xykyapxymyu̶doogu̶xyu̶ñ ko u̶u̶ch tu̶ nyajpaady ma miich ajku̶xyu̶ñ , kapxymyu̶doogu̶ch jada'achám ni'igyu̶ ajku̶xy ma u̶u̶ch yam ju̶gue̱m nyajpaadyu̶ñ . Yajkoptu̶gu̶u̶ygyu̶x je̱'e̱ mni'idzooku̶ñ ajku̶xy mu̶u̶d je̱'e̱ mu̶jpu̶ windzu̶gu̶'u̶ñ .
50002013	Je̱' ko je̱'e̱ Dios je̱'e̱ joot winma'añ xymyooygyu̶xp neby je̱'e̱ oybyu̶ mnijoot'ajtku̶xu̶chu̶ñ y je̱'e̱ mu̶dyiibu̶ xypyube̱jtku̶xpu̶ñ mduungu̶xu̶ch je̱'e̱ oybyu̶ tuung , du'un neby je̱'e̱ tzokyu̶ñ mduungu̶xu̶chu̶ñ .
50002014	Tuungu̶x ku̶xyu̶ tii du'umbu̶ ka'p mnayñi'oju̶u̶yu̶gu̶xu̶ch y ka'p y'adzip y'ama'adu̶ch ,
50002015	ka'pu̶ pu̶n xypyoky'ijxku̶xu̶ch y ka'pu̶ pu̶n myu̶na'anu̶ch ko tu̶ mduundu̶gooygyu̶xy . Wan je̱'e̱ Dios xy'ung'ajtku̶xy oy yajxón y ka'p pyokymyu̶u̶d kyu̶dyeeymyu̶u̶du̶ch ju̶bu̶kja'ay'agujk , y ma je̱'e̱ mu̶dyiibu̶ je̱'e̱ Dios ka'p kapxymyu̶doogu̶xyu̶ñ . Y ma adayaaba ja'ay ajku̶xyu̶ñ , du'un miich m'adu̶kx m'ajajku̶xy neby je̱'e̱ maymyu̶dza'a y'adu̶kxy y'ajajyu̶ñ ma kyoodzu̶chu̶ñ .
50002016	Y kapxwa'kx'adu̶u̶tzku̶x je̱'e̱ ayuuk tu̶y'ajt je̱'e̱ mu̶dyiibu̶ je̱'e̱ jugy'ajtu̶ñ wiinu̶u̶xu̶u̶bu̶ ye̱jkpu̶ñ . Y du'un ko naty je̱'e̱ Cristo ja'adu'ook myiñ , mu̶'it u̶u̶ch jootkujk nayjyu̶wu̶'u̶wu̶u̶ju̶ch mu̶u̶d miich kyu̶xpu̶ ajku̶xy , ko u̶u̶ch du'un nejwu̶'u̶wu̶ch ko ka'p u̶u̶ch je̱'e̱ Dios y'ayuuk tyu̶y'ajt nigoo tu̶ niyo'oyu̶u̶yu̶ y ko ka'p u̶u̶ch je̱'e̱ nduung nigoo tu̶ ñi'itu̶góy .
50002017	Y oy u̶u̶ch je̱'e̱ ngu̶'u̶mjugy'ajtu̶ñ nja'adimykyu̶'u̶ye̱jkpu̶ch neby je̱'e̱ windzu̶gu̶'u̶ñdyu̶ñ , neby je̱'e̱ yojxu̶ñ du'un kya'pxu̶chu̶ñ je̱'e̱ mu̶dyiibu̶ miich mmu̶dajtku̶xypyu̶ñ ko je̱'e̱ Dios mmu̶bu̶jkku̶xy . U̶u̶ch xondaakpu̶ch du'un y xondaakpu̶ch mu̶u̶d miich nigu̶xyu̶ ajku̶xy .
50002018	Y nan jootkugu̶u̶ygyu̶x miich nandu'un y jootkugu̶u̶ygyu̶x mu̶u̶d u̶u̶ch .
50002019	Pu̶nu̶ je̱'e̱ Windzú̶n Jesús du'un tzojkp , nyajnigue̱jxku̶xu̶py je̱'e̱ Timoteo mu̶k'eemby , wan u̶u̶ch nxonda'agu̶ch ko naty je̱'e̱ ayuuk ya mu̶mech neby miich jim myajpaatku̶xyu̶ñ .
50002020	Je̱' ko ka'p u̶u̶ch ya ni pu̶n ja'adu'ug nmu̶u̶du̶ch neby adaa Timoteo pu̶n du'un nandu'un winmaaby neby u̶u̶chu̶ñ , y pu̶n jaanch mu̶joottu̶gooby neby je̱'e̱ m'oy'ajtu̶ñ miich mbaatku̶xu̶chu̶ñ ;
50002021	agu̶ kyu̶'u̶mduung je̱'e̱ yajkoptu̶gu̶u̶ygyu̶xypy y ka'p jye̱'e̱yu̶ch je̱'e̱ Jesucristo tyuung .
50002022	Peru̶ miich ajku̶xy tu̶ miich du'un mnejwu̶u̶ygyu̶xy ko je̱'e̱ Timoteo oy yajxón jya'ay'áty , y neby u̶u̶ch tu̶ xymyu̶dtuñu̶ñ ko u̶u̶ch je̱'e̱ ayuuk tu̶y'ajt tu̶ ngapxwa'kxy , tu̶ xypyubétyu̶ch du'un neby je̱'e̱ ungteedy je̱'e̱ y'ung pyubedyiiju̶ñ .
50002023	Du'un u̶u̶ch nwinmay ko je̱'e̱ Timoteo nyajnigue̱xaangu̶xy ko u̶u̶ch naty nejwu̶'u̶y neby u̶u̶ch je̱'e̱ n'ayo'on njootmáy naty jyatyu̶ñ .
50002024	Nmu̶bu̶jkypyu̶ch ma je̱'e̱ Windzú̶n Jesucristo ko nú̶kxu̶bu̶ch u̶u̶ch nandu'un ku̶'u̶m mu̶k'eemby ma miich ajku̶xyu̶ñ .
50002025	Nandu'un u̶u̶ch nwinmay nyajnigue̱xaangu̶xy je̱'e̱ Epafrodito , je̱'e̱ nmu̶gu'ug ajtu̶m ajku̶xy , je̱'e̱ mu̶dyiibu̶ u̶u̶ch nmu̶dtuumbyu̶ñ y je̱'e̱ mu̶dyiibu̶ u̶u̶ch nmu̶dtuumby nmu̶d'ayooybyu̶ñ , je̱'e̱ mu̶dyiibu̶ u̶u̶ch miich ku̶'u̶m xyajnigue̱jxku̶xu̶ñ ko u̶u̶ch ya xypyubé̱du̶ch maa u̶u̶ch ya ku̶xyu̶ wiinu̶ nyajmayjyátyu̶ñ .
50002026	Je̱' janch mu̶naamb je̱'e̱ du'un nu̶kxy miich nigu̶xyu̶ xykyu'ixaangu̶xy , y janchmu̶k tyajy myay je̱' ko du'un tu̶ mnejwu̶u̶ygyu̶xy ko tu̶ pyu̶gyii .
50002027	Y jaanch je̱'e̱ du'un ko tu̶ pyu̶gyii y ja'adimyjya'awe̱e̱n tu̶ kya'a'o'ogy ; peru̶ tu̶ je̱'e̱ Dios pya'a''ayoyii , y nan ka'p je̱'e̱du̶'ajty tu̶ pya'a''ayoyii , nan tu̶ u̶u̶ch nandu'un xypya'a''ayóy ka'pu̶ u̶u̶ch ni'igyu̶ ndaju̶ch nmáyu̶ch neby u̶u̶ch ya je'emy nja'atáj nja'amaaybyu̶ju̶ñ .
50002028	Paady yam pojt pu̶du̶'u̶gy nyajnigue̱jxku̶xy , wan miich mjootkugu̶u̶ygyu̶xu̶ch ko naty ja'adu'ook m'ijxku̶xy y ka'pu̶ u̶u̶ch yaa ndaju̶ch nmáyu̶ch .
50002029	Ku'ubu̶jkku̶x oy yajxón xi'ig xon , du'un neby je̱'e̱ mu̶gu'ug mu̶dyiibu̶ yajpaatp ma je̱'e̱ Windzú̶n Jesucrístoju̶ñ , y tzojkku̶x ju̶wu̶u̶ygyu̶x je̱'e̱ mu̶dyiibu̶ du'un tuungu̶xpu̶ñ neby je̱'e̱ju̶ñ .
50002030	Janch ja'adimyjya'awe̱e̱n je̱'e̱ tu̶ kya'a'o'ogy ko je̱'e̱ Cristo mu̶dúñ . Y ayo'onduum je̱'e̱ kyu̶'u̶mjugy'ajtu̶ñ tu̶ pu̶da'agy ko u̶u̶ch tu̶ xypyubety xypyudu̶gu̶'u̶y , tu̶ xykyudu̶naaygyu̶xy miich nigu̶xyu̶ ajku̶xy ma najty miich xyjya'apaatku̶xyu̶ñ xypyube̱jtku̶xu̶chu̶ch .
50003001	Y jada'achám , mu̶gu'uktu̶jk jootkugu̶u̶ygyu̶x ma je̱'e̱ Windzú̶n Jesucrístoju̶ñ . U̶u̶ch ka'p u̶u̶ch adaa du'un ni tii adzijpu̶ñ nju̶wu̶'u̶y ko u̶u̶ch ja'adu'ook ni'igapxpéty je̱'e̱ mu̶dyiibu̶ tu̶ n'okyajnijayu̶u̶ygyu̶xpu̶ju̶ñ , je̱' ko oy je̱'e̱ du'un mu̶u̶d miich kyu̶xpu̶ ajku̶xy .
50003002	Naygyweentu̶'ajtu̶gu̶x ma je̱'e̱ ja'ay ajku̶xyu̶ñ je̱'e̱ mu̶dyiibu̶ je̱'e̱ myu̶gu'ug ka'p oy'ijxku̶xyu̶ñ , je̱'e̱ mu̶dyiibu̶ je̱'e̱ ju̶bu̶kpu̶ tuungu̶xpu̶ñ , je̱'e̱ mu̶dyiibu̶ je̱'e̱ ni'kx tzujkku̶xpu̶ñ .
50003003	Je̱' ko je̱'e̱ mu̶dyiibu̶ jaanch tu̶y'ajtu̶'u̶y ajku̶xyu̶ñ , u̶u̶ch je̱'e̱ ajtu̶m ajku̶xy , je̱'e̱ mu̶dyiibu̶ je̱'e̱ Dios mu̶jpu̶daakpu̶ñ mu̶u̶d je̱'e̱ Dios y'Espíritu , y xondaakp ajtu̶m ajku̶xy ko nyajpaatu̶m ajku̶xy ma je̱'e̱ Cristo Jesúsu̶ñ y ka'p je̱'e̱ nmu̶bu̶jku̶ñ nbu̶daaku̶m ajku̶xy ma je̱'e̱ ni'kx kopt je̱'e̱ mu̶dyiibu̶ ni'igú̶xp ku'uduuy ku̶xu̶'kpu̶ñ .
50003004	U̶u̶ch nja'amu̶u̶du̶ch je̱'e̱ du'umbu̶ tu̶y'ajt nandu'un ko u̶u̶ch je̱'e̱ du'umbu̶ winma'añ nmu̶bú̶gu̶ch . U̶u̶ch je̱'e̱ tu̶y'ajt ni'igyu̶ nmu̶u̶d ko u̶u̶ch je̱'e̱ du'umbu̶ winma'añ nmu̶bú̶gu̶ch ni'igu̶ ka'p du'un nipú̶nu̶ñu̶ba :
50003005	ko u̶u̶ch nma'axung'ajty , kuduktujk xu̶u̶ u̶u̶ch nyajtu̶y'ajtu̶u̶y , Israel ja'ay u̶u̶ch , je̱'e̱ Benjamín u̶u̶ch nmu̶j'ap'ajtypy nmu̶jteedy'ajtypy , hebreo ja'ay u̶u̶ch y hebreo ja'ay u̶u̶ch ndaj'ajtypy ndeedy'ajtypy . Nan je̱'e̱ fariseotu̶jk u̶u̶ch je̱'e̱ y'u̶xpu̶jku̶ñ nmu̶jpu̶daaku̶ , neby je̱'e̱ judío ja'ay je̱'e̱ Moisés y'ane̱'e̱mu̶ñ ni'igue̱jku̶xyu̶ñ .
50003006	Janch mu̶kta'agyu̶ch najty je̱'e̱ du'umbu̶ u̶xpu̶jku̶ñ niwa'añ , u̶xtu̶ n'u̶xwu̶dijtypy nbawu̶dijtypyu̶ch najty je̱'e̱ mu̶dyiibu̶ je̱'e̱ Jesucristo mu̶bu̶jkku̶xpu̶ñ . Y ku̶xyu̶ wa'adzu̶ch je̱'e̱ Moisés y'ane̱'e̱mu̶ñ tu̶ nguydyuundaayu̶ , ka'p u̶u̶ch mu̶naa pu̶n tu̶ xypyoky'ixy .
50003007	Peru̶ ku̶xyu̶ adayaaba , je̱'e̱ mu̶dyiibu̶ ijty jékyu̶p tzobaatp mu̶u̶d u̶u̶ch , ka'p je̱'e̱ jada'achám y'oktzobaadnu̶ mu̶u̶d u̶u̶ch , je̱' ko u̶u̶ch je̱'e̱ Cristo tu̶ nmu̶bu̶jknu̶ .
50003008	Ka'p du'un ni tii y'oktzobaadnu̶ mu̶u̶d u̶u̶ch ko u̶u̶ch je̱'e̱ du'un n'okjayajmu̶baadu̶ch mu̶u̶d je̱'e̱ jak'oybyu̶ ni'igyu̶ Jesucristo y'ayuuk tyu̶y'ajt , ko u̶u̶ch je̱'e̱ Cristo Jesús tu̶ nmu̶bu̶ky , u̶u̶ch je̱'e̱ nWindzú̶n . Y ko u̶u̶ch je̱'e̱ Cristo tu̶ nmu̶bu̶ky , tu̶ u̶u̶ch ku̶xyu̶ najtz'ixu̶u̶ydya'ay y du'un u̶u̶ch je̱'e̱ cham ku̶xyu̶ n'ijxnu̶ neby pu'uxku̶ñ ko u̶u̶ch je̱'e̱ Cristo nbanu̶kxnu̶ ,
50003009	y ko u̶u̶ch tu'ugyu̶ nyajpaatnu̶ ma je̱'e̱ju̶ñ . Ka'p u̶u̶ch je̱'e̱ nboky ngu̶dyeey paady tu̶ xyñi'iwa'ach ko u̶u̶ch je̱'e̱ Moisés y'ane̱'e̱mu̶ñ nguydyuunu̶ , paady u̶u̶ch je̱'e̱ nboky ngu̶dyeey tu̶ xyñi'iwa'ach ko u̶u̶ch je̱'e̱ Cristo nmu̶bu̶ky ; je̱'e̱ u̶u̶ch du'un ndijpy , ko paady u̶u̶ch je̱'e̱ Dios je̱'e̱ nboky ngu̶dyeey tu̶ xyajni'iwa'ach ko u̶u̶ch je̱'e̱ y'ayuuk tyu̶y'ajt tu̶ nmu̶bu̶jku̶ .
50003010	Je̱'e̱ mu̶dyiibu̶ u̶u̶ch ndzojkpyu̶ñ je̱' je̱' ko u̶u̶ch je̱'e̱ Cristo y'ayuuk tyu̶y'ajt oy wa'adzu̶ nejwu̶'u̶waanu̶ , nju̶wu̶'u̶waanu̶ch je̱'e̱ myu̶k'ajt neby jyuugypyu̶jkyu̶ñ , nmu̶nax ngu'ubu̶ga'añu̶ch je̱'e̱ tzaachpyu̶ du'un neby je̱'e̱ tzaachpyu̶ mu̶najxy ku'ubu̶jkyu̶ñ y n'o'oga'añu̶ch nandu'un neby je̱'e̱ y'o'kyu̶ñ ,
50003011	y paady u̶u̶ch nju̶jp'íxy njuugypyú̶gu̶chu̶ch nandu'un ko naty je̱'e̱ o'ogyjya'ay jyuugypyu̶jkku̶xy .
50003012	Ka'p u̶u̶ch yam du'un nmu̶na'añ ko u̶u̶ch tu̶ ku̶xyu̶ n'ijxta'ay nbaatta'ay , nan ka'p u̶u̶ch yam nmu̶na'añ ko u̶u̶ch je̱'e̱ njoot nwinma'añ ku̶xyu̶ tu̶ wyaadznu̶ , u̶u̶ch nyajtu'uyo'oy'adu̶u̶chpyu̶ch je̱'e̱ Dios y'ayuuk tyu̶y'ajt y nju̶jp'ijxypyu̶ch nbada'añu̶ch je̱'e̱ oy'ajtu̶ñ , je̱' ko je̱'e̱ Cristo Jesús u̶u̶ch jayu̶jp tu̶ xypyaady .
50003013	“ Mu̶gu'uktu̶jk , ka'p u̶u̶ch yam du'un nmu̶na'añ ko u̶u̶ch ku̶'u̶m tu̶ n'ijxta'ay nbaatta'ay ; je̱'e̱ mu̶dyiibu̶ u̶u̶ch nduumbyu̶ñ je̱' je̱'e̱ nja'aydyu̶gooydya'ayu̶ch je̱'e̱ aambu̶ jekypyu̶ y nay'amu̶jaduñyiiju̶ch neby u̶u̶ch je̱'e̱ oy'ajtu̶ñ nbaadu̶chu̶ñ je̱'e̱ mu̶dyiibu̶ miimb ku̶daakpu̶ñ ,
50003014	neby mu̶baad nja'ttu̶mu̶ñ ajku̶xy ma pyadyii nja'ttu̶mu̶chu̶ñ ajku̶xy y nganar'ajtu̶mu̶ch je̱'e̱ oy'ajtu̶ñ ajku̶xy jiiby tzajpjooty , je̱'e̱ mu̶dyiibu̶ je̱'e̱ Dios tu̶ xyajnibu̶dagu̶u̶yu̶m ajku̶xy xymyo'owaanu̶m ajku̶xy ko je̱'e̱ Cristo Jesús tu̶ nmu̶bu̶jku̶m ajku̶xy .
50003015	Nigu̶xyu̶ u̶u̶ch ajtu̶m ajku̶xy mu̶dyiibu̶ je̱'e̱ myu̶bu̶jku̶ñ tu̶ myu̶jaanu̶ju̶ñ , mu̶baad tu'ugyu̶ nwinmaayu̶m ajku̶xy du'un neby u̶u̶chu̶ñ neby u̶u̶ch je̱'e̱ aambu̶ jekypyu̶ tu̶ najtz'ixu̶'u̶yu̶ñ . Peru̶ pu̶nu̶ jii pu̶n wiing wyinmay , Dios je̱'e̱ tu̶y'ajt yajnejwu̶'u̶wu̶u̶ju̶p ajku̶xy .
50003016	Peru̶ du'unu̶tz tu̶y mu̶baad ndzu̶naay njugy'ajtu̶m du'un neby je̱'e̱ tu̶y'ajt y'ane'emyu̶ñ je̱'e̱ mu̶dyiibu̶ tu̶ n'ijx tu̶ nbaattu̶m ajku̶xy .
50003017	“ Mu̶gu'uktu̶jk , u̶u̶ch pa'ijxk ajku̶xy neby u̶u̶ch ndzu̶na'ay njugy'atyu̶ñ , ijxku̶x kweentu̶tuungu̶x nandu'un mu̶dyiibu̶ du'un tzu̶naaygyu̶xp jugy'ajtku̶xpu̶ñ du'un neby tu̶ pa'ijxku̶xyu̶ñ ma u̶u̶chu̶ñ .
50003018	Tu̶ miich ka'anaag'ook nnu̶maaygyu̶xy , y cham ja'adu'ook nnu̶maaygyu̶xnu̶ba ju̶u̶yu̶p yaaxu̶p ko may je̱'e̱ ja'ay jii chu̶naay jyugy'ajtku̶xy , ka'p mu̶j'ijx mu̶jpu̶daakku̶xy ko je̱'e̱ Cristo cruutzkú̶xp y'o'ky , du'un je̱'e̱ ijxku̶xy neby ka'pu̶ chobaadyu̶ñ ,
50003019	y tu̶goydyuum je̱'e̱ ñú̶kxku̶xu̶ch . Ka'p je̱'e̱ Dios mu̶jpu̶daakku̶xy , jim je̱'e̱ wyinma'añ je'eyu̶ pu̶daakku̶xy ma je̱'e̱ kaayu̶ñ uuku̶ñ , y je̱' dyios'ajtypy ajku̶xy , y maa jya'apadyii cho'oydyuungu̶xu̶ch neby y'adu̶u̶tzku̶xyu̶ñ ni'igyu̶ je̱'e̱ mu̶j ku̶xp ñayjyu̶wu̶u̶yu̶gu̶xy . Je̱' je̱'e̱ je'eyu̶ y'aa'ajtypy jyoot'ajtypy ajku̶xy je̱'e̱ mu̶dyiibu̶ ya naaxwiiñ yajpaatpu̶ñ .
50003020	Y u̶u̶ch tzajpjootypyu̶ja'ay ajtu̶m ajku̶xy , je̱' je'eyu̶ n'aa'ajtypy njoot'ajtypy ajtu̶m ajku̶xy je̱'e̱ mu̶dyiibu̶ jiiby tzajpjooty yajpaatpu̶ñ , y je̱' nju̶jp'ijxypy ajtu̶m ajku̶xy ko je̱'e̱ niwaambu̶ yajtzookpu̶ jiiby tzajpjooty choonu̶ch y kyu̶da'agu̶ch ya naaxwiiñ , je̱'e̱ Windzú̶n Jesucristo ,
50003021	y je̱' je̱'e̱ nni'kx pokymyu̶u̶dpu̶ xyajtu̶gatzaanu̶py ajtu̶m ajku̶xy y yaj'awimbida'añ neby je̱'e̱ kyu̶'u̶mni'kxu̶ñ oy'ajtmu̶u̶d . Y du'un tuna'añ mu̶u̶d je̱'e̱ mu̶k'ajt mu̶dyiibu̶ mu̶u̶d ku̶xyu̶ mu̶madaakta'ayu̶ñ .
50004001	Paady miich mu̶gu'uktu̶jk ajku̶xy , je̱'e̱ mu̶dyiibu̶ u̶u̶ch oy ndzojkypy nju̶wu̶u̶ybyu̶ñ , je̱'e̱ mu̶dyiibu̶ u̶u̶ch nja'a'ixe̱e̱mbyu̶ñ , mu̶u̶d miich kyu̶xpu̶ ajku̶xy u̶u̶ch nxonda'agy y nbada'añu̶ch je̱'e̱ n'oy'ajtu̶ñ , yajtu'uyo'oy'adu̶u̶tzku̶x je̱'e̱ Windzú̶n Jesucristo y'ayuuk tyu̶y'ajt tu'ug'aa tu'ugjoot y ka'p m'u̶xtu̶gu̶'u̶wa'kku̶xu̶ch .
50004002	Nmu̶nukxtaakypyu̶ch je̱'e̱ Evodia y nandu'un je̱'e̱ Síntique ko je̱'e̱ tzip ma'ad wan yajku̶jx yajnajxku̶xy , y wan du'un tu'ugjoot tu'ugwinma'añ ijtku̶xnu̶ neby je̱'e̱ to'oxyu̶jktu̶jk je̱'e̱ mu̶dyiibu̶ yajpaatku̶xpu̶ñ ma je̱'e̱ Windzú̶n Jesucrístoju̶ñ .
50004003	Y miich mu̶gu'ug mu̶dyiibu̶ tu'ugyu̶ tu̶ nduunu̶m je̱'e̱ Windzú̶n tyuung , cham nmu̶nukxta'agy ko adaa nime̱tzkpu̶ mu̶bu̶jkpu̶du̶jk to'oxyu̶jk mbubé̱du̶ch , je̱' ko yu̶'u̶ u̶u̶ch je̱'e̱ ayuuk tu̶y'ajt oy xymyu̶dkapxwa'kxku̶xy je̱'e̱ mu̶dyiibu̶ je̱'e̱ aanu̶mu̶ ni'idzooku̶ñ ye̱jkpu̶ñ kipxy mu̶u̶d je̱'e̱ Clemente y je̱'e̱ jaknimaybyu̶ ajku̶xy , je̱'e̱ mu̶dyiibu̶ u̶u̶ch xymyu̶dtuungu̶xu̶ñ . Kujayu̶'u̶y xyu̶u̶ je̱'e̱ jiiby ajku̶xyu̶ñ ma je̱'e̱ Dios ñakyu̶ñ , ma je̱'e̱ Dios kuja'ay mu̶u̶du̶chu̶ñ mu̶dyiibu̶ je̱'e̱ jugy'ajtu̶ñ wiinu̶u̶xu̶u̶bu̶ padaangu̶xpu̶ñ .
50004004	Xondaaktu̶u̶gu̶x ma je̱'e̱ Windzú̶n Jesúsu̶ñ . Cham ja'adu'ook nnu̶maaygyu̶xy : ¡ Xondaakku̶x !
50004005	Wan je̱'e̱ ja'ay miich ku̶xyu̶ xy'ijxku̶xy xyñejwu̶u̶ygyu̶xy ko m'oyjya'ay'ajtku̶xy . Wingón mu̶naa je̱'e̱ Windzú̶n Jesucristo myinaanu̶ju̶ñ .
50004006	Ka'p ni tii mnidaj mnimaaygyu̶xy , je̱'e̱ Dios je̱'e̱ mjootmáy yajku̶'u̶waanu̶u̶ygyu̶x cham mmu̶bu̶jktzoogu̶xy . Mu̶yujkwaangu̶x y ye̱jkku̶x je̱'e̱ Dioskujuuyu̶p nandu'un ma je̱'e̱ju̶ñ .
50004007	Mu̶'it je̱'e̱ Dios jyootkujk'ajtu̶ñ xymyooygyu̶xu̶ch je̱'e̱ jyootkujk'ajtu̶ñ mu̶dyiibu̶ ni'igyu̶ mu̶ju̶ñ je̱'e̱ mu̶dyiibu̶ je̱'e̱ naaxwiiñjya'ay ka'p mu̶baad mu̶winma'añbyaatku̶xyu̶ñ , y adayaaba jootkujk'ajtu̶ñ je̱' je̱'e̱ m'aa mjoot y je̱'e̱ mjoot mwinma'añ xykyweentu̶'ajtu̶p ajku̶xy , je̱' ko tu'ugyu̶ miich myajpaatku̶xy mu̶u̶d je̱'e̱ Cristo Jesús .
50004008	Nnu̶maaygyugu̶xu̶u̶ygyu̶xypy mu̶gu'uktu̶jk , winmaaygyu̶x ku̶xyu̶ mu̶dyiibu̶ jaanch tu̶y'ajtu̶ñ , ku̶xyu̶ mu̶dyiibu̶ je̱'e̱ windzu̶gu̶'u̶ñ paattu̶bu̶ñ , ku̶xyu̶ mu̶dyiibu̶ tu'uda'agyu̶ñ , ku̶xyu̶ mu̶dyiibu̶ wa'adzu̶ñ , ku̶xyu̶ mu̶dyiibu̶ oymyu̶jootku̶daaknu̶ju̶ñ , ku̶xyu̶ mu̶dyiibu̶ oy yajnigápxp yajnimu̶dyaakpu̶ñ . Nijoot'ajtku̶x ku̶xyu̶ je̱'e̱ mu̶dyiibu̶ oyu̶ñ y je̱'e̱ mu̶dyiibu̶ oygyu'umaayñu̶ju̶ñ .
50004009	Yajtuungu̶x je̱'e̱ mu̶dyiibu̶ tu̶ nyaj'u̶xpu̶jkku̶xyu̶ñ y je̱'e̱ mu̶dyiibu̶ tu̶ nyajni'ixu̶u̶ygyu̶xyu̶ñ , du'un neby mmu̶doogu̶xyu̶ñ nmu̶naañu̶ch y du'un neby m'ijxku̶xyu̶ñ nduuñu̶ch : du'un nandu'un tuungu̶x y mu̶'it je̱'e̱ Dios je̱'e̱ mu̶dyiibu̶ je̱'e̱ jootkujk'ajt ye̱jkpu̶ñ yajpaadu̶ch ma miich ajku̶xyu̶ñ .
50004010	Xondaakpu̶ch mu̶k ma je̱'e̱ Windzú̶n Jesucrístoju̶ñ ko u̶u̶ch miich ja'adu'ook tu̶ xyjya'aymye̱jtzpaatku̶xnu̶ba . Ka'p u̶u̶ch yam du'un nmu̶na'añ ko u̶u̶ch ijty tu̶ xyjya'aydyu̶gooygyu̶xnu̶ , je̱' ko najty xykya'anibadu̶u̶yu̶ ajku̶xy mu̶naa u̶u̶ch xypyube̱jtku̶xu̶chu̶ñ .
50004011	Ka'p u̶u̶ch yam du'un paady nmu̶na'añ ko u̶u̶ch yam ku̶xyu̶ tijaty nyajmayjyáty , je̱' ko tu̶ u̶u̶ch njaty n'abu̶ky neby u̶u̶ch nmu̶jootkujk'ádu̶chu̶ñ je̱'e̱ mu̶dyiibu̶ u̶u̶ch je'eyu̶ nmu̶dajtypyu̶ñ .
50004012	Nejwu̶u̶ybyu̶ch neby je̱'e̱ xoon ayoowu̶ñ yajmu̶náxy yaj'yajnáxyu̶ñ , y nan nejwu̶u̶ybyu̶ch neby tii mu̶j may yajmu̶dátyu̶ñ . Tu̶ u̶u̶ch njaty n'abu̶ky neby u̶u̶ch oy tii nwinguwa'agu̶'u̶wu̶chu̶ñ , du'un oy u̶u̶ch ngay nga'akáy y oy u̶u̶ch tii may'e̱e̱mby nmu̶dáty nga'amu̶dáty .
50004013	Oy tyimytyiiju̶ch , u̶u̶ch nwinguwa'agu̶u̶ybyu̶ch , je̱' ko je̱'e̱ Cristo u̶u̶ch je̱'e̱ mu̶k'ajt xymyooby .
50004014	Pues oy u̶u̶ch xypyubejty ajku̶xy ma u̶u̶ch najty je̱'e̱ ayo'on jootmáy nmu̶naxy nyajnáxyu̶ñ .
50004015	Ko u̶u̶ch jim Macedonia ndzoñ , ko u̶u̶ch nyajtzondaaky ngapxwa'kxtu̶gu̶u̶yu̶ch je̱'e̱ ayuuk tu̶y'ajt je̱'e̱ mu̶dyiibu̶ je̱'e̱ aanu̶mu̶ ni'idzooku̶ñ ye̱jkpu̶ñ , miich xypyube̱jtku̶x Filipos mu̶bu̶jkpu̶du̶jk , miichtyu̶'ajty je̱'e̱ nlimoosnu̶ je'eyu̶ xykye̱jxu̶ ajku̶xy , je̱' ko najty myajmu̶jju̶wu̶u̶ygyu̶xy ko u̶u̶ch je̱'e̱ ayuuk tu̶y'ajt najty jim tu̶ ngapxwa'kxy ma miich ajku̶xyu̶ñ .
50004016	Y ko u̶u̶ch najty jim Tesalónica nyajpaady , me̱jtz'ook tu̶gu̶u̶g'ook u̶u̶ch je̱'e̱ nlimoosnu̶ xykye̱jxu̶ ajku̶xy ko u̶u̶ch najty ku̶xyu̶ wiinu̶ nyajmayjyáty .
50004017	Ka'p u̶u̶ch yam du'un nmu̶na'añ ko u̶u̶ch je̱'e̱ meeñ je'eyu̶ nju̶jp'ijxypy n'axaju̶'u̶wa'añu̶ch ; u̶u̶ch je̱' u̶u̶ch ndzojkypy ko je̱'e̱ m'oy'ajt ni'igyu̶ mbaatku̶xu̶ch Dios wiinduuy .
50004018	U̶u̶ch , tu̶ u̶u̶ch je̱'e̱ yaa ku̶xyu̶ n'axaju̶ydya'ay y u̶xtu̶ nadu̶gu̶'u̶bu̶ u̶u̶ch yam nmu̶dajnu̶py . Y je̱'e̱ mu̶dyiibu̶ u̶u̶ch xykye̱jxu̶ ajku̶xyu̶ñ , je̱'e̱ mu̶dyiibu̶ je̱'e̱ Epafrodito myajmu̶gue̱jxku̶xu̶ñ , mu̶du̶y'ajtp je̱'e̱ yam du'un . Y du'un je̱' je̱'e̱ mu̶dyiibu̶ u̶u̶ch xyajnigue̱jx ajku̶xyu̶ñ neby je̱'e̱ poom yojxu̶ñ je̱'e̱ mu̶dyiibu̶ pa'agxúkpu̶ñ , neby je̱'e̱ windzu̶gu̶'u̶ñ je̱'e̱ mu̶dyiibu̶ je̱'e̱ Dios kyu'umaaybyu̶ñ .
50004019	Je̱'e̱ Dios mu̶dyiibu̶ u̶u̶ch nmu̶duumbyu̶ñ miich xymyooygyu̶xu̶p ku̶xyu̶ tijaty naty myajmayjyajtku̶xypyu̶ñ , du'un neby naty je̱'e̱ oybyu̶ y'oy'ajtu̶ñ xyajmu̶dzojkku̶xyu̶ñ xymyo'owaangu̶xy je̱'e̱ mu̶dyiibu̶ myu̶u̶d ma je̱'e̱ Cristo Jesúsu̶ñ .
50004020	¡ Ku'umáy wan wiinu̶u̶xu̶u̶ ity je̱'e̱ nDios Teedy ajtu̶m ajku̶xy ! Jaanch adaa du'un .
50004021	Yajpokxu̶u̶ygyu̶ch jim nigu̶xyu̶ ajku̶xy je̱'e̱ mu̶dyiibu̶ yajpaatku̶xpu̶ñ ma je̱'e̱ Dios jya'ayu̶ñ mu̶u̶d je̱'e̱ Jesucristo kyu̶xpu̶ . Je̱'e̱ nmu̶gu'ugtu̶jku̶ch mu̶dyiibu̶ ya yajpaatku̶xpu̶ñ mu̶u̶d u̶u̶ch , nan xyajnigue̱jxku̶xp je̱'e̱ yajpókxu̶ñ nandu'un ajku̶xy .
50004022	Nan xyajnigue̱jxku̶xp je̱'e̱ yajpókxu̶ñ nandu'un nigu̶xyu̶ je̱'e̱ mu̶dyiibu̶ yajpaatku̶xpu̶ñ ma je̱'e̱ Dios jya'ayu̶ñ , y je̱' je̱'e̱ yajpókxu̶ñ nandu'un mu̶kta'agy xyajnigue̱jxku̶xp je̱'e̱ mu̶dyiibu̶ je̱'e̱ mu̶j'ane̱'e̱mbu̶ romano mu̶duungu̶xpu̶ñ .
50004023	Wan je̱'e̱ nWindzú̶n Jesucristo ajtu̶m ajku̶xy oy'ajt may'ajt tuñ ma miich nigu̶xyu̶ ajku̶xyu̶ñ . Jaanch adaa du'un .
51001001	U̶u̶ch Pablo , Jesucristo y'apóstol , je̱'e̱ Dios u̶u̶ch du'un tu̶ xyajmu̶dzóky . Kipxy mu̶u̶d je̱'e̱ nmu̶gu'ug Timoteo ajtu̶m
51001002	adaa naky yam nguéxyu̶ch ma je̱'e̱ tu'uda'agypyu̶ nmu̶gu'ug ajtu̶m ajku̶xy je̱'e̱ mu̶dyiibu̶ je̱'e̱ Cristo mmu̶bu̶jkku̶xpu̶ñ je̱'e̱ mu̶dyiibu̶ jim Colosas tzu̶naaygyu̶xpu̶ñ y yajpaatku̶xpu̶ñ ma je̱'e̱ Dios jya'ayu̶ñ . Wan je̱'e̱ Dios u̶u̶ch je̱'e̱ nDeedy ajtu̶m je̱'e̱ oy'ajt may'ajt tuñ ma miich ajku̶xyu̶ñ y xyajjotkujk'ajtku̶xu̶ch .
51001003	Jaboom jaboom ko u̶u̶ch je̱'e̱ Dios nmu̶bu̶jktzoogu̶xy mu̶u̶d miich kyu̶xpu̶ ajku̶xy , nyajnajxku̶xypyu̶ch je̱'e̱ Dioskujuuyu̶p ma je̱'e̱ Diosu̶ñ , je̱'e̱ nWindzú̶n Jesucristo tyeedy ajtu̶m ajku̶xy .
51001004	Tu̶ u̶u̶ch je̱'e̱ ayuuk ya du'un xypyaatku̶xy neby je̱'e̱ Cristo Jesús miich mmu̶bu̶jkku̶xyu̶ñ y neby je̱'e̱ mmu̶gu'ugtu̶jk mdzojkku̶xy mju̶wu̶u̶ygyu̶xyu̶ñ je̱'e̱ mu̶dyiibu̶ yajpaatku̶xpu̶ñ ma je̱'e̱ Dios jya'ayu̶ñ .
51001005	Miich mdzojkku̶xypy mju̶wu̶u̶ygyu̶xypy je̱'e̱ mmu̶gu'ugtu̶jk je̱' ko miich mju̶jp'ijxku̶xy myajmo'owaangu̶xy je̱'e̱ mu̶dyiibu̶ jiiby tzajpjooty tu̶ yajni'ixu̶'u̶y mu̶u̶d miich ajku̶xy . Y miich ajku̶xy mju̶jp'ijxku̶xypy adaa , je̱' ko je̱'e̱ jaanchpyu̶ ayuuk tu̶y'ajt tu̶ mmu̶doogu̶xy , je̱'e̱ oybyu̶ ayuuk tu̶y'ajt je̱'e̱ mu̶dyiibu̶ je̱'e̱ aanu̶mu̶ ni'idzooku̶ñ ye̱jkpu̶ñ .
51001006	Adayaaba ayuuk tu̶y'ajt mu̶dyiibu̶ tu̶ yajkapxwa'kxy ma miich ajku̶xyu̶ñ , nan yajkapxwa'kx'adu̶u̶dznu̶ adaa y may je̱'e̱ ja'ay mu̶bu̶jk'adu̶u̶tzku̶xy ma je̱'e̱ naax kajpt xii yaaju̶ñ , du'un neby tu̶ tyuñ tu̶ jyadyii ma miich ajku̶xyu̶ñ ko aga'an mmu̶doogu̶xy ko je̱'e̱ Dios xychojku̶m xyjyu̶wu̶u̶yu̶m ajku̶xy , y ko tu̶ mnejwu̶u̶ygyu̶xy ko jaanch adaa ayuuk tu̶y'ajt ko Dios xychojku̶m xyjyu̶wu̶u̶yu̶m ajku̶xy .
51001007	Adaa tu̶y'ajt je̱'e̱ Epafras tu̶ xyaj'u̶xpu̶jkku̶xy , u̶u̶ch je̱'e̱ nmu̶gu'ug ajku̶xy je̱'e̱ mu̶dyiibu̶ u̶u̶ch oy ndzojkypy nju̶wu̶u̶by ajku̶xyu̶ñ je̱'e̱ mu̶dyiibu̶ u̶u̶ch tu̶ xymyu̶dtuungu̶xyu̶ñ ma je̱'e̱ Dios tyuungu̶ñ , je̱'e̱ mu̶dyiibu̶ je̱'e̱ Cristo tu'uda'agy mu̶duumb ma miich ajku̶xyu̶ñ .
51001008	Je̱' u̶u̶ch je̱'e̱ ya du'un tu̶ xyajmu̶doogu̶xy neby miich myajpaatku̶xyu̶ñ y neby je̱'e̱ tzojku̶ñ ju̶wu̶u̶yu̶ñ mmu̶dajtku̶xyu̶ñ , je̱'e̱ mu̶dyiibu̶ je̱'e̱ Espíritu xyajju̶wu̶u̶ygyu̶xpu̶ñ .
51001009	Paady u̶u̶ch ajku̶xy , je̱'e̱ xu̶u̶ mu̶naa u̶u̶ch du'un nmu̶doogu̶xyu̶ñ , nmu̶bu̶jktzoodu̶u̶ybyu̶ch je̱'e̱ Dios jaboom jaboom ajku̶xy mu̶u̶d miich kyu̶xpu̶ ajku̶xy y nmu̶yujkwaangu̶xyu̶ch je̱'e̱ Dios ko wan ku̶xyu̶ wa'adzu̶ xyajnejwu̶u̶ygyu̶xy tii je̱'e̱ chojkypyu̶ñ y ko je̱'e̱ joot winma'añ wan ku̶xyu̶ xymyooygyu̶xy y je̱'e̱ wij'ajt ke̱j'ajtu̶ñ , je̱'e̱ mu̶dyiibu̶ je̱'e̱ Espíritu Santo yejkypyu̶ñ .
51001010	Wan oy yajxón mja'ay'ajtku̶xu̶ch neby je̱'e̱ ja'ay jya'ay'átyu̶ñ je̱'e̱ mu̶dyiibu̶ je̱'e̱ Windzú̶n Jesucristo mu̶bu̶jkku̶xpu̶ñ ; cham mduungu̶xy je̱'e̱ mu̶dyiibu̶ je̱'e̱ Windzú̶n Jesucristo kyu'umaaybyu̶ñ y mduungu̶xu̶ch ku̶xyu̶ je̱'e̱ oybyu̶ tuung , wan je̱'e̱ m'u̶xpu̶jku̶ñ du'un ni'igyu̶ mjakyajwaatzku̶xu̶ch ma je̱'e̱ Diosu̶ñ .
51001011	Nmu̶yujkwaangu̶xypyu̶ch je̱'e̱ Dios , wan xyajmu̶kkojku̶xu̶ch mu̶u̶d je̱'e̱ mu̶jpu̶ myu̶k'ajt neby je̱'e̱ tzaachpyu̶ ayo'on mu̶baad ku̶xyu̶ mu̶madaakku̶xyu̶ñ mu̶u̶d je̱'e̱ jootkujk'ajtu̶ñ y je̱'e̱ me̱kxtujku̶ñ je̱'e̱ mu̶dyiibu̶ xymyooygyu̶xpu̶ñ .
51001012	Y mye̱jku̶xu̶ch je̱'e̱ Dioskujuuyu̶p xoonu̶p ijtu̶p ma je̱'e̱ Dios Teedyu̶ñ , je̱'e̱ mu̶dyiibu̶ miich tu̶ xyñi'ixu̶u̶ygyu̶xyu̶ñ neby mu̶baad mbaatku̶xyu̶ñ ko je̱'e̱ tu̶y'ajt naty tu̶ mmu̶bu̶jkku̶xy mu̶dyiibu̶ du'un neby je̱'e̱ jajju̶ñ tu̶kxu̶ñ , je̱'e̱ it lugaar mu̶dyiibu̶ je̱'e̱ ye̱ge̱e̱mbyu̶ñ ma je̱'e̱ mu̶dyiibu̶ yajpaatku̶xpu̶ñ ma je̱'e̱ jya'ayu̶ñ .
51001013	Tu̶ je̱'e̱ Dios xyaj'awa'adzpu̶dzu̶u̶mu̶m ajku̶xy agoodztuuby ma je̱'e̱ ju̶bu̶kpu̶ ijty xy'ane̱'e̱mu̶mu̶ñ ajku̶xy y tu̶ xypyu̶daaku̶m ajku̶xy ma je̱'e̱ y'ung y'ane'emyu̶ñ , je̱'e̱ y'ung mu̶dyiibu̶ oy chojkypy jyu̶wu̶u̶ybyu̶ñ ,
51001014	je̱'e̱ mu̶dyiibu̶ mu̶u̶d tu̶ xyñiwaan tu̶ xyajtzooku̶mu̶ñ ajku̶xy mu̶u̶d je̱'e̱ ñe'pty je̱'e̱ mu̶dyiibu̶ cruutzkú̶xp tye̱e̱m yojku̶ñ , y tu̶ je̱'e̱ nboky ngu̶dyeey xywyinmé̱kxu̶yu̶ ajtu̶m ajku̶xy .
51001015	Ka'p je̱'e̱ Dios pu̶n tu̶ ixy , y du'un je̱'e̱ ñayyaj'ijxu̶ ko je̱'e̱ y'ung ya naaxwiiñ y'ooy , je̱'e̱ jayu̶jpu̶ y'ung je̱'e̱ mu̶dyiibu̶ najty jii je'emy ma najty ka'p tii yajkojyñu̶ju̶ñ .
51001016	Mu̶u̶d je̱' gyu̶xpu̶ je̱'e̱ Dios ku̶xyu̶ tijaty yajkojy je̱'e̱ mu̶dyiibu̶ jiiby tzajpjooty yajpaatpu̶ñ y yaa naaxwiiñ yajpaatpu̶ñ , je̱'e̱ mu̶dyiibu̶ yaj'ijxpu̶ñ y je̱'e̱ mu̶dyiibu̶ ka'p yaj'íxyu̶ñ , ku̶xyu̶ je̱'e̱ poj naaxwiiñ pojjootypyu̶ y'ity je̱'e̱ ka'pu̶ kyu̶xu̶'u̶gy je̱'e̱ mu̶dyiibu̶ je̱'e̱ mu̶daaku̶ñ mu̶dajtpu̶ñ , je̱'e̱ ane̱'e̱mu̶ñ mu̶dajtpu̶ñ y je̱'e̱ mu̶k'ajt mu̶dajtpu̶ñ . Mu̶u̶d je̱' gyu̶xpu̶ je̱'e̱ Dios ku̶xyu̶ tijaty yajkojy y nan je̱' ku̶'u̶m nayyajkoju̶xa .
51001017	Je̱'e̱ Cristo je'emy najty je̱'e̱ jii maa najty ka'p tii ku̶xyu̶ kyojyñu̶ju̶ñ , y je̱' je̱'e̱ ku̶xyu̶ wijtz'ijttaaby neby oy yajxón tyu'uyo'oyu̶chu̶ñ .
51001018	Cristo je̱' je̱'e̱ nigu'ubajk'ajtp , je̱'e̱ mu̶bu̶jkpu̶du̶jk ajku̶xy . Je̱'e̱ mu̶dyiibu̶ jayu̶jp jugy'ajtu̶gu̶u̶yu̶ñ , je̱' jayu̶jp juugypyu̶jk ko najty tu̶ y'o'ogy neby mu̶baad ku̶xyu̶ tii niwindzu̶n'atyu̶ñ .
51001019	Je̱'e̱ Dios du'un tzojk ko je̱'e̱ myu̶k'ajt ku̶xyu̶ ka'pxy yajpaadu̶ch ma je̱'e̱ Crístoju̶ñ ,
51001020	y je̱'e̱ Cristo kyu̶xpu̶ je̱'e̱ Dios tzip ma'ad yajku̶jxy yajnajxy ma je̱'e̱ mu̶dyiibu̶ ku̶xyu̶ yajkoju̶ñ , ka'pu̶ du'un ñaymyu̶dzip'ajtu̶gu̶xnu̶ch mu̶u̶d je̱'e̱ mu̶dyiibu̶ ya naaxwiiñ yajpaatku̶xpu̶ñ y mu̶u̶d je̱'e̱ mu̶dyiibu̶ jiiby tzajpjooty yajpaatku̶xpu̶ñ , y du'un je̱'e̱ tzip ma'ad yajku̶jxy yajnajxy ko je̱'e̱ Cristo ñe'pty cruutzkú̶xp teemy yojky .
51001021	Miich ajku̶xy du'un miich ijty jékyu̶p myajpaatku̶xy neby je̱'e̱ jaybyokxtyu̶jk ajku̶xyu̶ñ , ka'p najty tu'ugyu̶ myajpaatku̶xy mu̶u̶d je̱'e̱ Dios y mmu̶dzip'ajtku̶xypy je̱'e̱ Dios ijty ma je̱'e̱ mjoot mwinma'añ ajku̶xyu̶ñ mu̶u̶d je̱'e̱ ju̶bu̶kpu̶ je̱'e̱ mu̶dyiibu̶ ijty mduungu̶xypyu̶ñ ,
51001022	peru̶ jada'achám tu̶ je̱'e̱ Dios je̱'e̱ tzip ma'ad yajkú̶xy yajnáxy ma miich ajku̶xyu̶ñ ko je̱'e̱ Cristo je̱'e̱ o'ku̶ñ mu̶najxy ku'ubu̶jky ma je̱'e̱ ñi'kxu̶ñ , je̱'e̱ du'umbu̶ ñi'kx neby je̱'e̱ nni'kx u̶u̶ch ajtu̶m ajku̶xyu̶ñ . Y paady je̱'e̱ du'un tuuñ neby miich mu̶baad myajpaatku̶xyu̶ñ Dios winduuy oy wa'adz ma je̱'e̱ju̶ñ , ka'p je̱'e̱ ju̶bu̶kpu̶ maa y jaybyokymyu̶u̶d .
51001023	Peru̶ pu̶nu̶ myajpaatku̶xp du'un , pu̶nu̶ mmu̶dajtku̶xypy je̱'e̱ mu̶bu̶jku̶ñ tu'ug'aa tu'ugjoot , pu̶nu̶ ka'p m'u̶xtu̶gu̶'u̶wa'kku̶xy ma je̱'e̱ mu̶dyiibu̶ mju̶jp'ijxku̶xypyu̶ñ ko je̱'e̱ ayuuk tu̶y'ajt tu̶ mmu̶doogu̶xy je̱'e̱ mu̶dyiibu̶ je̱'e̱ aanu̶mu̶ ni'idzooku̶ñ ye̱jkpu̶ñ . Adaaju̶tz je̱' je̱'e̱ ayuuk tu̶y'ajt je̱'e̱ mu̶dyiibu̶ tu̶ yajkapxwa'kxy ma je̱'e̱ naax kajpt kú̶xyu̶ju̶ñ , y u̶u̶ch Pablo ngapxwa'kxypyu̶ch je̱'e̱ ayuuk tu̶y'ajt mu̶u̶d u̶u̶ch je̱'e̱ nmu̶gu'ugtu̶jk nbubétyu̶ch ajku̶xy .
51001024	Jada'achám xondaakp u̶u̶ch ko u̶u̶ch je̱'e̱ tzaachpyu̶ nmu̶naxy ngu'ubú̶ky mu̶u̶d miich kyu̶xpu̶ ajku̶xy , y du'un u̶u̶ch je̱'e̱ tzaachpyu̶ du'un njakyajka'pxy mu̶u̶d u̶u̶ch je̱'e̱ ngu̶'u̶mni'kx , je̱'e̱ mu̶dyiibu̶ je̱'e̱ Cristo jaktu̶goy'ajtu̶xu̶ju̶ñ mu̶u̶d je̱'e̱ mu̶bu̶jkpu̶du̶jk kyu̶xpu̶ ajku̶xy je̱'e̱ mu̶dyiibu̶ du'unu̶ñ neby je̱'e̱ Cristo ñi'kxu̶ñ .
51001025	Dios u̶u̶ch tu̶ xypyu̶da'agy ko u̶u̶ch ndúnu̶ch ma je̱'e̱ mu̶bu̶jkpu̶du̶jk ajku̶xyu̶ñ , mu̶u̶d je̱'e̱ tuung je̱'e̱ mu̶dyiibu̶ u̶u̶ch tu̶ xyajni'ipú̶kyu̶ñ mu̶u̶d miich kyu̶xpu̶ m'oy'ajtu̶ñ ajku̶xy ko u̶u̶ch je̱'e̱ y'ayuuk tyu̶y'ajt ku̶xyu̶ ka'pxy ngapxwa'kxu̶yu̶ch ,
51001026	je̱'e̱ u̶u̶ch du'un ndijpy , je̱'e̱ tyu̶y'ajt je̱'e̱ mu̶dyiibu̶ ijty jékyu̶p y mu̶ga'anaag jumu̶jt yu'uch tu̶ y'ijtnu̶ju̶ñ , peru̶ chamnu̶ je̱'e̱ tu̶ yajni'igu̶xu̶'u̶gy ma je̱'e̱ jya'ayu̶ñ .
51001027	Du'un je̱'e̱ Dios niwinmayu̶u̶y ko yajnejwu̶'u̶wa'añ je̱'e̱ oybyu̶ ayuuk tu̶y'ajt , je̱'e̱ yu'uchpyu̶ tyu̶y'ajt , je̱'e̱ ka'pu̶ jyudíoja'ayu̶ch ajku̶xy . Y je̱'e̱ yu'uchpyu̶ tu̶y'ajt je̱' je̱' je̱'e̱ Cristo , je̱'e̱ mu̶dyiibu̶ yajpaatp ma je̱'e̱ mjoot mwinma'añ miich ajku̶xyu̶ñ , y je̱' je̱'e̱ oy'ajtu̶ñ je̱'e̱ mu̶dyiibu̶ mju̶jp'ijxku̶xypyu̶ñ mbadaangu̶xy ma je̱'e̱ Diosu̶ñ .
51001028	U̶u̶ch ngapxwa'kxku̶xypyu̶ch je̱'e̱ Cristo y'ayuuk tyu̶y'ajt nwingapx nju̶jpkapxu̶u̶ygyu̶xyu̶ch y nyaj'u̶xpu̶jkku̶xyu̶ch je̱'e̱ ja'ay nigu̶xyu̶ ajku̶xy mu̶u̶d je̱'e̱ wij'ajt ke̱j'ajtu̶ñ , neby u̶u̶ch je̱'e̱ mu̶bu̶jkpu̶du̶jk mu̶baad nidu'ug nidu'ug ngapxku̶xu̶'u̶gy ma je̱'e̱ Crístoju̶ñ , wan ka'pxy je̱'e̱ jyoot wyinma'añ naty ajku̶xyu̶ñ .
51001029	Mu̶u̶d adaa gyu̶xpu̶ u̶u̶ch nduñ y nnay'amu̶jaduñyiiju̶ch mu̶u̶d u̶u̶ch je̱'e̱ nmu̶k nmu̶jaa ku̶xyu̶ y je̱'e̱ mu̶k'ajt mu̶dyiibu̶ u̶u̶ch je̱'e̱ Cristo xymyoobyu̶ñ .
51002001	Ndzojkypyu̶ch mnejwu̶u̶ygyu̶xu̶ch ko u̶u̶ch yam mu̶kta'agy nnay'amu̶jaduñyii mu̶u̶d miich kyu̶xpu̶ ajku̶xy , mu̶u̶d je̱'e̱ mu̶bu̶jkpu̶du̶jk mu̶dyiibu̶ jim Laodicea tzu̶naaygyu̶xpu̶ñ y mu̶u̶d ku̶xyu̶ je̱'e̱ mu̶dyiibu̶ u̶u̶ch ka'p wiingú̶xp ju̶jpkú̶xp xy'ixyñu̶ ajku̶xyu̶ñ .
51002002	Nnay'amu̶jaduunu̶bu̶ch neby je̱'e̱ jootkujk'ajtu̶ñ du'un paatku̶xu̶chu̶ñ ma je̱'e̱ y'aa jyoot ajku̶xyu̶ñ , neby mu̶baad tu'ugyu̶ y'ijtku̶xyu̶ñ ñaychojk ñayjyu̶wu̶u̶yu̶gu̶xu̶ch y mu̶'ijtku̶xu̶ch je̱'e̱ ka'pxypyu̶ wij'ajt ke̱j'ajt , je̱'e̱ mu̶dyiibu̶ yajwinju̶wu̶u̶yu̶gu̶xu̶bu̶ñ je̱'e̱ Dios tyu̶y'ajt yu'uchpyu̶ , je̱' je̱'e̱ du'un je̱'e̱ Cristo ,
51002003	ma Crístoju̶ñ jim je̱'e̱ oybyu̶ joot winma'añ ku̶xyu̶ yajpaady y je̱'e̱ mu̶dyiibu̶ je̱'e̱ ja'ay ku̶xyu̶ tii yajnejwu̶u̶ybyu̶ñ .
51002004	Adaa du'un n'awaanu̶py ajku̶xy , ka'pu̶ pu̶n xywyin'u̶u̶ngu̶xu̶ch mu̶u̶d je̱'e̱ ayuuk oymyu̶bu̶jknu̶ba .
51002005	Oy u̶u̶ch jim nga'ayajpaady wiingú̶xp ju̶jpkú̶xp ma miich ajku̶xyu̶ñ , peru̶ jim u̶u̶ch je̱'e̱ njoot nwinma'añ y xondaakp u̶u̶ch du'un ko u̶u̶ch du'un tu̶ nnejwu̶'u̶y ko ku̶xyu̶ oy yajxón myajtu'uyo'oygyu̶xy y ko je̱'e̱ mmu̶bu̶jku̶ñ tu'ug'aa tu'ugjoot mmu̶dajtku̶xy ma je̱'e̱ Crístoju̶ñ .
51002006	Paady , du'un neby je̱'e̱ Windzú̶n Jesucristo miich tu̶ mmu̶bu̶jkku̶xyu̶ñ , du'unu̶tz tu'ugyu̶ ijtku̶x ma je̱'e̱ju̶ñ .
51002007	Je̱' amuum nayyajku̶'u̶du̶gu̶u̶yu̶gu̶xu̶ y je̱' mu̶k'ajt'ajtu̶gu̶xu̶ mu̶u̶d je̱'e̱ mu̶bu̶jku̶ñ neby tu̶ m'u̶xpu̶jkku̶xyu̶ñ , du'un neby je̱'e̱ kepy mu̶k'ajt jim paady ma je̱'e̱ tyiktzu̶ñ y cham je̱'e̱ Dioskujuuyu̶p jaboom jaboom mye̱jkku̶xy .
51002008	Naygyweentu̶'ajtu̶gu̶x : ka'p mnayye̱jku̶gu̶xy ma je̱'e̱ ja'ay pu̶n naty xywyin'u̶u̶naangu̶xpu̶ñ mu̶u̶d je̱'e̱ wiingpu̶ u̶xpu̶jku̶ñ y wiingpu̶ winma'añ je̱'e̱ ka'pu̶ tyu̶y'ajtu̶ch , je̱' ko je̱'e̱ du'umbu̶ ja'ay ka'p je̱'e̱ u̶xpu̶jku̶ñ jim yajtzóngu̶xy ma je̱'e̱ Crístoju̶ñ , je̱'e̱ kostumbre je̱'e̱ yaj'u̶xpu̶jkku̶xypy , je̱'e̱ mu̶dyiibu̶ je̱'e̱ ja'ay ku̶'u̶m tu̶ yajkojku̶xyu̶ñ y je̱'e̱ mu̶k'ajtmu̶u̶dpu̶ ajku̶xy mu̶dyiibu̶ adayaaba naaxwiiñ ane̱'e̱mgu̶xpu̶ñ .
51002009	Ku̶xyu̶ neby je̱'e̱ Dios mu̶k'ajt mu̶u̶du̶chu̶ñ , nandu'un jim ku̶xyu̶ ka'pxy yajpaady ma je̱'e̱ Crístoju̶ñ ,
51002010	y miich ajku̶xy mu̶dajttaaygyu̶xypy je̱'e̱ mu̶dyiibu̶ je̱'e̱ Dios myu̶dajtypyu̶ñ , je̱' ko tu'ugyu̶ myajpaatku̶xy ma je̱'e̱ Crístoju̶ñ je̱'e̱ mu̶dyiibu̶ niwindzu̶n'ajttaaybyu̶ñ ku̶xyu̶ je̱'e̱ poj naaxwiiñ pojjootypyu̶ y'ity je̱'e̱ ka'pu̶ kyu̶xu̶'u̶gy je̱'e̱ mu̶dyiibu̶ je̱'e̱ mu̶k'ajt y je̱'e̱ ane̱'e̱mu̶ñ mu̶dajtpu̶ñ .
51002011	Miich ajku̶xy ko je̱'e̱ Cristo tu̶ mmu̶bu̶jkku̶xy , chi tu̶ myajtu̶y'ajtu̶u̶ygyu̶xy , peru̶ ka'p dyu'unu̶ch neby je̱'e̱ ja'ay yajtu̶y'ajtu̶'u̶yu̶ñ ma je̱'e̱ ñi'kx kyopt ajku̶xyu̶ñ , je̱'e̱ tu̶y'ajtu̶'u̶yiibyu̶ je̱' je̱'e̱ mu̶dyiibu̶ yaj'awa'adzpu̶dzu̶u̶mb ma je̱'e̱ naaxwiiñjya'ay pokymyu̶u̶dpu̶ winma'añdyu̶ñ . Adaaju̶tz je̱' je̱'e̱ tu̶y'ajtu̶'u̶yiibyu̶ mu̶dyiibu̶ yajpaatp ma je̱'e̱ Crístoju̶ñ .
51002012	Ko tu̶ mnu̶u̶be̱jtku̶xy ma je̱'e̱ Crístoju̶ñ , du'un je̱'e̱ ni'ipaady neby nu̶wu̶'u̶y kipxy tu̶ mnaaxtu̶gu̶u̶ygyu̶xyu̶ñ mu̶u̶d je̱'e̱ Cristo , y nan kipxy nandu'un tu̶ mjuugypyu̶jkku̶xy mu̶u̶d je̱' , je̱' ko je̱'e̱ Dios myu̶k'ajt tu̶ mmu̶bu̶jku̶ ajku̶xy ko je̱' yajjuugypyu̶jk .
51002013	Miich ajku̶xy ko najty je̱'e̱ Dios ka'anu̶ mmu̶bu̶jkku̶xyñu̶ , du'un najty myajpaatku̶xy neby o'ogypyu̶ju̶ñ mu̶u̶d je̱'e̱ mbokytunu̶u̶ ajku̶xy y ko najty ka'p mdu̶y'ajtu̶'u̶yu̶ch ajku̶xy ; peru̶ jada'achám tu̶ je̱'e̱ Dios je̱'e̱ jugy'ajtu̶ñ xymyooygyu̶xy kipxy mu̶u̶d je̱'e̱ Cristo , je̱'e̱ mu̶dyiibu̶ je̱'e̱ nboky ngu̶dyeey ku̶xyu̶ tu̶ xywyinme̱kxtaayu̶ ajtu̶m ajku̶xy .
51002014	Dios xywyinme̱kxu̶ je̱'e̱ nnukxy ajtu̶m ajku̶xy je̱'e̱ mu̶dyiibu̶ ijty nmu̶dajtypy ajtu̶m ajku̶xyu̶ñ mu̶u̶d je̱' , je̱'e̱ mu̶dyiibu̶ ijty mu̶dzibu̶'u̶ jatytimypyaattu̶bu̶ñ neby je̱'e̱ ane̱'e̱mu̶ñ oy tu'uda'agy nguydyuunu̶mu̶chu̶ñ ajku̶xy . Y du'un je̱'e̱ nukxy kubejty ko cruutzkú̶xp yajmu̶jwojpejty .
51002015	Mu̶u̶d je̱'e̱ Cristo kyu̶xpu̶ , Dios myu̶madaaktaay je̱'e̱ poj naaxwiiñ pojjootypyu̶ y'ity je̱'e̱ ka'pu̶ kyu̶xu̶'u̶gy , je̱'e̱ mu̶dyiibu̶ je̱'e̱ mu̶k'ajt y je̱'e̱ ane̱'e̱mu̶ñ mu̶dajtpu̶ñ , y yajtzo'oydyuuñ mayjya'ayjyooty ajku̶xy , yajnú̶kxy ajku̶xy neby je̱'e̱ tzumyjya'aydyu̶jk yajtajnajxu̶gu̶xyu̶ñ ko naty tu̶ myu̶mada'agyii ajku̶xy .
51002016	Ka'p pu̶n mgweentu̶tuungu̶xu̶ch ko pu̶n xyñi'oj xyñiyaaxu̶u̶ygyu̶xu̶ch mu̶u̶d je̱'e̱ mu̶dyiibu̶ mdzu'tzku̶xypyu̶ñ o m'uukku̶xypyu̶ñ , o ko je̱'e̱ xu̶u̶ mu̶baad m'amay'ajtku̶xy , je̱'e̱ jemybyo'o mu̶baad m'amay'ajtku̶xy o je̱'e̱ pokxyxyu̶u̶ mu̶baad m'amay'ajtku̶xy .
51002017	Ku̶xyu̶ adaa mu̶'it najty je̱'e̱ du'un yajtúñ ko najty je̱'e̱ Jesucristo ka'anu̶ myiñ yaa naaxwiiñ , y du'un je̱'e̱ najty neby tii y'awaxku̶'u̶yu̶ñ ko naty tii myina'añ , peru̶ je̱'e̱ tu̶y'ajt je̱' je̱' je̱'e̱ Cristo .
51002018	Ka'p mnayye̱jku̶gu̶xy ko naty je̱'e̱ ja'ay xyaj'u̶xmadzaangu̶xy je̱'e̱ nWindzú̶n ajtu̶m ajku̶xy je̱'e̱ mu̶dyiibu̶ du'un nayyajnajxu̶gu̶xpu̶ñ yuung naaxypy y ko je̱'e̱ ángelestu̶jk windzu̶gu̶u̶ygyu̶xy , je̱'e̱ mu̶dyiibu̶ adzojkku̶xpu̶ñ ko je̱'e̱ Dios wan ku̶xyu̶ tii yajwin'ijxu̶gu̶xyu̶ y je̱'e̱ mu̶dyiibu̶ mu̶j ku̶xp nayjyu̶wu̶u̶yu̶gu̶xpu̶ñ mu̶u̶d je̱'e̱ ñaaxwiiñ winma'añ ajku̶xy .
51002019	Je̱'e̱ du'umbu̶ ja'ay ajku̶xy ka'p je̱'e̱ tu'ugyu̶ yajpaatku̶xy mu̶u̶d je̱'e̱ Cristo , je̱'e̱ mu̶dyiibu̶ je̱'e̱ mu̶bu̶jkpu̶du̶jk ku̶xyu̶ nigu'ubajk'ajtpu̶ñ , du'un neby je̱'e̱ ku'ubajk ja'ay ane'emyu̶ñ ma je̱'e̱ ni'kx kopt kú̶xyu̶ju̶ñ y je̱'e̱ mu̶dyiibu̶ je̱'e̱ mu̶bu̶jkpu̶du̶jk myu̶bu̶jku̶ñ ni'igyu̶ jakmooybyu̶ñ y je̱'e̱ u̶xpu̶jku̶ñ , y yajtu'ugmúky du'un neby je̱'e̱ Dios jékyu̶p niwinmayu̶u̶yu̶ñ .
51002020	Miich ajku̶xy ko je̱'e̱ Cristo tu̶ mmu̶bu̶jkku̶xy , du'un je̱'e̱ ni'ipaady neby nu̶wu̶'u̶y kipxy tu̶ m'o'kku̶xyu̶ñ mu̶u̶d je̱'e̱ Cristo y ka'p je̱'e̱ xy'ok'ane̱'e̱mgu̶xnu̶ , je̱'e̱ mu̶dyiibu̶ ane̱'e̱mgu̶xpu̶ñ ma adayaaba naaxwiiñu̶ñ . ¿ Y ti ko du'un chambaad mdzu̶naaygyu̶xyñu̶ neby je̱'e̱ naaxwiiñjya'ay chu̶naaygyu̶xyu̶ñ , mjakkuydyuungu̶xy je̱'e̱ ja'ay y'ane̱'e̱mu̶ñ ajku̶xy je̱'e̱ mu̶dyiibu̶ du'un mu̶naambu̶ñ :
51002021	“ Ka'p yu̶'u̶ jiibu̶ mni'idóñ , ka'p yu̶'u̶ jimbu̶ mju̶kxy y ka'p yu̶'u̶ jiibu̶ mgonu̶'u̶gy ” ?
51002022	Ku̶xyu̶ adaa du'umbu̶ ane̱'e̱mu̶ñ je̱' adaa je̱'e̱ mu̶dyiibu̶ ku̶jxp najxpu̶ñ ko tyuunda'ay , y je̱'e̱ ane̱'e̱mu̶ñ y je̱'e̱ u̶xpu̶jku̶ñ je̱' je̱'e̱ mu̶dyiibu̶ je̱'e̱ ja'ay ku̶'u̶m tu̶ yajkojyu̶ñ ajku̶xy .
51002023	Tu̶y'ajt je̱'e̱ du'un ko je̱'e̱ du'umbu̶ ane̱'e̱mu̶ñ du'un je̱'e̱ kyu̶xu̶'u̶gy neby je̱'e̱ jaanchpyu̶ tyu̶y'ajtu̶chu̶ñ , je̱' ko nigapxy ko oy yajxón yajkuydyúnu̶ch mu̶u̶d je̱'e̱ yuung'ajt naaxypy'ajtu̶ñ y ndzaachtyuunu̶mu̶ch je̱'e̱ nni'kx ngopt ajtu̶m ajku̶xy , peru̶ ka'p je̱'e̱ du'umbu̶ ni maa tyuñ neby je̱'e̱ naaxwiiñjya'ay winma'añ mu̶baad xyaj'u̶xmajtzu̶mu̶ñ ajku̶xy .
51003001	Miich ajku̶xy je̱' ko tu̶ miich je̱'e̱ Cristo mmu̶bu̶jkku̶xy , du'un je̱'e̱ ni'ipaady neby nu̶wu̶'u̶y kipxy tu̶ mjuugypyu̶jkku̶xyu̶ñ mu̶u̶d je̱'e̱ Cristo , y mmu̶joottu̶gooygyu̶x je̱'e̱ mu̶dyiibu̶ jiiby tzajpjooty tzombu̶ñ ma je̱'e̱ Cristo y'u̶ña'ayu̶ñ Dios ñamu̶jk a'oy'eemby .
51003002	Winmaaygyu̶x je̱'e̱ mu̶dyiibu̶ jiiby tzajpjooty yajpaatpu̶ñ y ka'p jye̱'e̱yu̶ch je̱'e̱ mu̶dyiibu̶ ya naaxwiiñ yajpaatpu̶ñ .
51003003	Miich ajku̶xy tu̶ miich je̱'e̱ Cristo mmu̶bu̶jkku̶xy , du'un je̱'e̱ ni'ipaady neby nu̶wu̶'u̶y tu̶ m'o'kku̶xyu̶ñ mu̶u̶d je̱' , y jada'achám jim je̱'e̱ mjugy'ajtu̶ñ mbadaangu̶xy mu̶u̶d je̱'e̱ Cristo ma je̱'e̱ Diosu̶ñ .
51003004	Je̱'e̱ Cristo je̱' miich mjugy'ajtu̶ñ'ajtypy ajku̶xy . Y ko naty je̱'e̱ ya naaxwiiñ ja'adu'ook kyu̶daaktu̶gách , mu̶'it miich nandu'un mnaybyaattu̶gu̶xu̶ch mu̶u̶d je̱' , y myajpaatku̶xu̶ch nandu'un ma je̱'e̱ y'oy'ajtu̶ñ jiibyu̶ñ .
51003005	Paady , u̶xmajtzku̶xnu̶ je̱'e̱ ju̶bu̶kpu̶ , je̱'e̱ mu̶dyiibu̶ ya naaxwiiñ yajpaatpu̶ñ : ka'p je̱'e̱ wiingpu̶ to'oxyu̶jk mmu̶dtuundu̶gooygyu̶xu̶ch , ka'p je̱'e̱ ju̶bu̶kpu̶ axu̶u̶gpu̶ mduungu̶xu̶ch , ka'p je̱'e̱ mni'kx mgopt chojku̶ñ mnimu̶doowu̶ch ajku̶xy y je̱'e̱ ju̶bu̶k adzojku̶ñ , nan ka'p je̱'e̱ kumeeñ'adu̶u̶ m'adzojkku̶xu̶ch ( je̱' ko du'undu̶gu̶u̶by je̱'e̱ paady neby je̱'e̱ tzaadzéch kepychech du'umbu̶ m'o'owu̶dajtku̶xyu̶ñ ) .
51003006	Ko je̱'e̱ ja'ay du'un y'adu̶u̶tzku̶xy , paady je̱'e̱ Dios je̱'e̱ mu̶jpu̶ tzaachpyu̶ ke̱xa'añ ma je̱'e̱ ja'ay ajku̶xy je̱'e̱ mu̶dyiibu̶ ka'p kyapxymyu̶doogu̶xyu̶ñ ,
51003007	y miich ajku̶xy nandu'un najty jékyu̶p m'adu̶u̶tzku̶xy ko je̱'e̱ Cristo najty ka'p mmu̶bu̶jkku̶xyñu̶ .
51003008	Peru̶ jada'achám u̶xmajtzku̶xnu̶ je̱'e̱ du'umbu̶ ku̶xyu̶ : je̱'e̱ winjootma'ad'adu̶u̶ , je̱'e̱ ni'kx kopt y'adzojku̶ñ , je̱'e̱ ju̶bu̶kwinma'añ , je̱'e̱ nay'oj nayya'axu̶u̶ y je̱'e̱ ju̶bu̶kkapxy je̱'e̱ ju̶bu̶k'ayuuk .
51003009	Ka'p amíñ u̶xyu̶py mnaywin'u̶u̶nu̶gu̶xyu̶ , je̱' ko tu̶ miich m'awa'adzpu̶dzu̶u̶mgu̶xy ma je̱'e̱ naaxwiiñjya'ay pokymyu̶u̶dpu̶ winma'añdyu̶ñ y ma je̱'e̱ mu̶dyiibu̶ ijty jeky'ajty mduungu̶xypyu̶ñ .
51003010	Y tu̶ mwinje̱e̱mgu̶xy y je̱'e̱ jemybyu̶ joot je̱'e̱ jembyu̶ winma'añ cham mmu̶dajtku̶xnu̶py : je̱'e̱ mu̶dyiibu̶ je̱'e̱ jemybyu̶ja'ay myu̶dajtku̶xypyu̶ñ , je̱'e̱ mu̶dyiibu̶ je̱'e̱ jyoot wyinma'añ du'un je̱e̱m'adu̶u̶tzku̶xpu̶ñ neby je̱'e̱ Diosu̶ñ , je̱'e̱ mu̶dyiibu̶ tu̶ yajkoju̶gu̶xyu̶ñ , wan du'un ku̶xyu̶ wa'adzu̶ nejwu̶u̶ygyu̶xu̶ch neby je̱'e̱ Dios tzokyu̶ñ .
51003011	Ka'p je̱'e̱ y'oktzobaadnu̶ pu̶nu̶ griego ja'ay o pu̶nu̶ ka'p griego ja'ayu̶ch ajku̶xy , pu̶nu̶ tu̶y'ajtu̶'u̶y o pu̶nu̶ ka'p tyu̶y'ajtu̶'u̶yu̶ch ajku̶xy , pu̶nu̶ jaybyokxjya'ay ajku̶xy pu̶nu̶ ka'p tu'ugyu̶ yajpaatku̶xy mu̶u̶d je̱'e̱ Dios , pu̶nu̶ tzuja'ay ajku̶xy , pu̶nu̶ tuumbu̶du̶jk ni'idoogypyu̶ ajku̶xy o pu̶nu̶ ka'pu̶ tuumbu̶du̶jk ñi'idoogyu̶ch ajku̶xy . Je̱' tzobaatnu̶py ko je̱'e̱ Cristo ku̶xyu̶ niwindzu̶n'ajtta'ay y je̱' yajpaatp ma u̶u̶ch nigu̶xyu̶ ajtu̶m ajku̶xyu̶ñ .
51003012	Je̱'e̱ Dios miich xychojkku̶xp xyjyu̶wu̶u̶ygyu̶xp y je̱' tu̶ xywyin'ijxku̶xy ko myajpaatku̶xu̶ch ma je̱'e̱ jya'ayu̶ñ . Paadyu̶tz , tzu̶naaygyu̶x jugy'ajtku̶x mu̶u̶d je̱'e̱ jemybyu̶ joot je̱'e̱ jemybyu̶ winma'añ , je̱'e̱ mu̶dyiibu̶ je̱'e̱ pa'a''ayo'on mu̶dajtpu̶ñ , je̱'e̱ oyjya'ay'ajtu̶ñ , je̱'e̱ yuung'ajt naaxypy'ajtu̶ñ , je̱'e̱ niky xeembyu̶ y je̱'e̱ me̱kxtujku̶ñ .
51003013	Naymyu̶me̱kxtujku̶gu̶x amíñ u̶xyu̶py , y naywyinmé̱kxu̶gu̶x amíñ u̶xyu̶py pu̶nu̶ jii je̱'e̱ myu̶gu'ug pu̶n mu̶duundu̶góy . Du'un neby je̱'e̱ windzú̶n Jesucristo je̱'e̱ mboky tu̶ xywyinmé̱kxu̶yu̶ ajku̶xyu̶ñ , nandu'un je̱'e̱ mmu̶gu'ugtu̶jk mwinmé̱kxku̶xu̶ch .
51003014	Yajwinje̱e̱mgu̶x je̱'e̱ mjoot mwinma'añ mu̶u̶d je̱'e̱ tzojku̶ñ ju̶wu̶u̶yu̶ñ , je̱'e̱ mu̶dyiibu̶ tii yajtu'ugyu̶ju̶u̶byu̶ñ , du'un neby je̱'e̱ xaach mu̶dyiibu̶ tijaty xojtzmujkpu̶ñ .
51003015	Y wan je̱'e̱ Cristo jyootkuj'ajtu̶ñ je̱'e̱ mjoot mwinma'añ xy'ane̱'e̱mu̶ ajku̶xy , paady je̱'e̱ Dios tu̶ xywyin'ijxku̶xy neby mu̶baad tu'ugyu̶ m'ijtku̶xyu̶ñ mu̶u̶d je̱'e̱ Cristo . Y jatytimyyajmu̶jju̶wu̶u̶ygyu̶x je̱'e̱ du'un .
51003016	Wan je̱'e̱ Cristo y'ayuuk tyu̶y'ajt jiiby ijtu̶y ma je̱'e̱ mjoot mwinma'añ ajku̶xyu̶ñ . Nayyaj'u̶xpu̶jkku̶gu̶x y nayjyootmu̶kmooyu̶gu̶x amíñ u̶xyu̶py mu̶u̶d je̱'e̱ wij'ajt ke̱j'ajtu̶ñ ku̶xyu̶ . Y yajmu̶ju̶wu̶u̶ygyu̶x je̱'e̱ Dios cham mwin'u̶u̶gu̶xy mwinyaaxku̶xy mu̶u̶d je̱'e̱ Salmo'ú̶y , mu̶u̶d je̱'e̱ u̶y y mu̶u̶d je̱'e̱ Dios y'u̶y .
51003017	Y ku̶xyu̶ tii naty mduungu̶xypyu̶ñ o tii naty mgápxku̶xypyu̶ñ , tuungu̶x kápxku̶x ; cham je̱'e̱ Windzú̶n Jesús xyu̶u̶ mgapxpaattu̶ ajku̶xy , y cham je̱'e̱ Dioskujuuyu̶p mye̱jkku̶xy ma je̱'e̱ Dios Teedyu̶ñ mu̶u̶d je̱'e̱ Windzú̶n Jesús kyu̶xpu̶ .
51003018	Miich to'oxyu̶jktu̶jk ajku̶xy , u̶u̶mu̶doogu̶x kapxymyu̶doogu̶x je̱'e̱ mniya'aydyu̶jk ajku̶xy , je̱' ko du'un pyadyii mduungu̶xu̶ch du'un neby je̱'e̱ mu̶bu̶jkpu̶du̶jk je̱'e̱ mu̶dyiibu̶ yajpaatku̶xpu̶ñ ma je̱'e̱ Windzu̶nu̶ñ .
51003019	Miich ya'aydyu̶jktu̶jk ajku̶xy , tzojkku̶x ju̶wu̶u̶ygyu̶x je̱'e̱ mdo'oxyu̶jk ajku̶xy y ka'p mmu̶'ama'ad mmu̶jootma'adu̶ch ajku̶xy .
51003020	Miich ung ana'k ajku̶xy , u̶u̶mu̶doogu̶x kapxymyu̶doogu̶x je̱'e̱ mdaj mdeedy ajku̶xy ku̶xyu̶ tijaty naty xyajnu̶maaygyu̶xpu̶ñ , je̱' ko du'un je̱'e̱ Windzú̶n Dios ku'umáy .
51003021	Miich ungtaj ungteedy ajku̶xy , ka'p je̱'e̱ m'ung m'ana'k nigoo myaj'ama't myajjootma'tku̶xu̶ch , ka'pu̶ tzaachpyu̶daakku̶xu̶ch .
51003022	Miich tuumbu̶du̶jk ni'idoogypyu̶ ajku̶xy , u̶u̶mu̶doogu̶x kapxymyu̶doogu̶x ku̶xyu̶ je̱'e̱ mu̶dyiibu̶ ya naaxwiiñ mwindzu̶n'ajtku̶xypyu̶ñ , ka'p myu̶'ittu̶'ajtyu̶ch ko naty jim xywyindu̶kxnaaygyu̶xy , neby m'oybyu̶dzu̶u̶mgu̶xu̶chu̶ñ ma je̱' ajku̶xyu̶ñ . Du'un tuungu̶x mu̶u̶d je̱'e̱ oy'aa oyjyoot , je̱' ko je̱'e̱ Windzú̶n Dios mdzu̶gu̶u̶ygyu̶xy .
51003023	Ku̶xyu̶ je̱'e̱ tuung mu̶dyiibu̶ naty mduungu̶xypyu̶ñ , tuungu̶x xi'ig xon y ka'p y'adzip y'ama'adu̶ch , du'un neby it naty je̱'e̱ Windzú̶n Dios du'un mmu̶duungu̶xypyu̶ñ y ka'p dyu'unu̶ch neby je̱'e̱ ja'ay mmu̶duungu̶xypyu̶ñ .
51003024	Tu̶ mnejwu̶u̶ygyu̶xy ko je̱'e̱ Windzú̶n je̱'e̱ oy'ajtu̶ñ xymyo'owaangu̶xy , je̱' ko je̱'e̱ Cristo miich mmu̶duungu̶xypy , je̱'e̱ mu̶dyiibu̶ jaanch mwindzu̶n'ajtpku̶xypyu̶ñ .
51003025	Peru̶ je̱'e̱ mu̶dyiibu̶ je̱'e̱ ju̶bu̶kpu̶ tuumbu̶ñ , yajkumu̶dowu̶u̶ju̶p Dios je̱' , du'un neby naty je̱'e̱ ju̶bu̶kpu̶ tu̶ tuñu̶ñ , je̱' ko ka'p je̱'e̱ Dios je̱'e̱ ja'ay win'ixy tzaachtyúñ , y'agu̶tzaachtyuumby je̱' wanpú̶nu̶ch pu̶n naty je̱'e̱ ju̶bu̶kpu̶ tuumbu̶ñ .
51004001	Miich windzu̶ndu̶jk ajku̶xy , oy tu'uda'agy ja'ay'ajtku̶x y yajtuungu̶x je̱'e̱ mduumbu̶du̶jk ni'idoogypyu̶ ajku̶xy du'un neby pyadyiiju̶ñ . Ja'aymye̱jtzku̶x ko je̱'e̱ mgwentu̶ miich nandu'un mgu̶'u̶ye̱jkku̶xu̶ch ma je̱'e̱ Windzu̶nu̶ñ , je̱'e̱ mu̶dyiibu̶ jiiby tzajpjooty yajpaatpu̶ñ .
51004002	Mu̶bu̶jktzoodu̶u̶gu̶x je̱'e̱ Dios cham mnayjyu̶jp'ijxu̶gu̶xy ma je̱'e̱ju̶ñ y cham je̱'e̱ Dioskujuuyu̶p mye̱jkku̶xy .
51004003	Nan mu̶bu̶jktzoogu̶x je̱'e̱ Dios nandu'un mu̶u̶d u̶u̶ch kyu̶xpu̶ ajku̶xy , wan u̶u̶ch je̱'e̱ Dios nnu̶u̶ ndu'u xy'awaatzu̶ch ajku̶xy neby u̶u̶ch je̱'e̱ ayuuk tu̶y'ajt mu̶baad ngapxwa'kxku̶xyu̶ñ y neby u̶u̶ch je̱'e̱ tu̶y'ajt mu̶baad nigápxku̶xyu̶ñ je̱'e̱ mu̶dyiibu̶ ijty jékyu̶p yu'uch ijtpu̶ñ , je̱' ko mu̶u̶d adaa tu̶y'ajt yu'uchpyu̶ u̶u̶ch yam nbujxtu̶jk'u̶ña'ay .
51004004	Mu̶bu̶jktzoogu̶x je̱'e̱ Dios neby u̶u̶ch mu̶baad oy wa'adz nigapxyu̶ñ neby pyaadyiiju̶ñ ndúnu̶chu̶ch .
51004005	Oy yajxón ja'ay'ajtku̶x mu̶u̶d je̱'e̱ ja'ay ajku̶xy je̱'e̱ mu̶dyiibu̶ je̱'e̱ Cristo ka'p mu̶bu̶jkku̶xyu̶ñ y ka'p je̱'e̱ mxu̶u̶ mtiempo nigoo myajtu̶gooygyu̶xy .
51004006	Wan je̱'e̱ mgapxy myu̶dya'agy oygyu'umaayñu̶ ity ajku̶xy y oy'amdo'ijtnu̶ , y nan mjajtku̶xu̶py neby je̱'e̱ ja'ay mu̶baad nidu'ug nidu'ug m'adzoowimbijtku̶xyu̶ñ .
51004007	Je̱'e̱ nmu̶gu'ug Tíquico ajtu̶m , je̱'e̱ mu̶dyiibu̶ u̶u̶ch oy ndzojkypy nju̶wu̶u̶ybyu̶ñ , je̱'e̱ mu̶dyiibu̶ u̶u̶ch oy tu'uda'agy tu̶ xypyubetyu̶ñ y je̱'e̱ mu̶dyiibu̶ je̱'e̱ Windzú̶n Jesús kipxy tu̶ mu̶duñu̶ñ mu̶u̶d u̶u̶ch , je̱' ku̶xyu̶ xyajmu̶dmu̶dyaakku̶xu̶p neby u̶u̶ch ya nyajpaadyu̶ñ ko naty jim ñu̶kxy ma miich ajku̶xyu̶ñ .
51004008	Paady u̶u̶ch je̱'e̱ yam nguexy ma miich ajku̶xyu̶ñ , wan xyajmu̶dmu̶dyaakku̶xu̶ch neby u̶u̶ch yam nyajpaatku̶xyu̶ñ y neby xyjyootmu̶kmooygyu̶xu̶chu̶ñ .
51004009	Kipxy u̶u̶ch je̱'e̱ Tíquico yam nguexy mu̶u̶d je̱'e̱ Onésimo , je̱'e̱ nmu̶gu'ug ajtu̶m je̱'e̱ mu̶dyiibu̶ oy ndzojkypy nju̶wu̶u̶by ajtu̶mu̶ñ y je̱'e̱ mu̶dyiibu̶ u̶u̶ch oy tu'uda'agy tu̶ xypyubetyu̶ñ , miich mja'ay je̱'e̱ ajku̶xy . Y je̱' ku̶xyu̶ xyajmu̶dmu̶dyaakku̶xu̶p tii ya tuunu̶p jajtu̶bu̶ñ ma u̶u̶ch ya nyajpaatku̶xyu̶ñ .
51004010	Je̱'e̱ Aristarco je̱'e̱ nmu̶gu'ugu̶ch je̱'e̱ mu̶dyiibu̶ u̶u̶ch yaa kipxy nmu̶dpujxtu̶jk'u̶ñaaybyu̶ñ , je̱' yajpókxu̶ñ xyajnigue̱jxku̶xp , y nandu'un je̱'e̱ Marcos , je̱'e̱ Bernabé y'uch . Miich ajku̶xy tu̶ je̱'e̱ ayuuk du'un mmu̶doogu̶xy ko je̱'e̱ Marcos ñu̶kxa'añ ma miich ajku̶xyu̶ñ ; pu̶nu̶ nu̶kxp xykyu'ijxku̶xy xymyu̶gápxku̶xy , ku'ubu̶jkku̶x oy yajxón .
51004011	Nan xyajnigue̱jxku̶xp je̱'e̱ Jesús yajpókxu̶ñ , je̱'e̱ mu̶dyiibu̶ tyijku̶xypyu̶ñ Justo . Adaadu̶'ajty je'eyu̶ judío ja'ay ajku̶xy je̱'e̱ mu̶dyiibu̶ u̶u̶ch tu̶ xymyu̶dtuñu̶ñ ko u̶u̶ch je̱'e̱ Dios y'ane̱'e̱mu̶ñ tu̶ ngapxwa'kxu̶ , y nan adaaju̶ch je̱'e̱ mu̶jjootkujk'ajtu̶ñ tu̶ xymyooygyu̶xy .
51004012	Cham je̱'e̱ Epafras je̱'e̱ yajpókxu̶ñ xyajnigue̱jxku̶xy , je̱'e̱ Cristo Jesús tyuumbu̶ , je̱' miich mja'ay je̱'e̱ ajku̶xy y je'emy Dios je̱'e̱ mu̶nukxtaaktu̶y mu̶u̶d miich kyu̶xpu̶ ajku̶xy , neby je̱'e̱ ayuuk tu̶y'ajt mu̶baad tu'ug'aa tu'ugjoot mmu̶bu̶jkku̶xyu̶ñ y ka'p m'u̶xtu̶gu̶'u̶wa'kku̶xu̶ch , y neby mu̶baad nigu̶'u̶ nideky mnaygyu̶'u̶ye̱jku̶gu̶xy mduungu̶xu̶ch neby je̱'e̱ Dios tzokyu̶ñ .
51004013	U̶u̶ch je̱'e̱ tu̶y'ajt nmu̶u̶d ko je̱'e̱ Epafras mu̶k xyñidaj xyñimaaygyu̶xy y nandu'un mu̶u̶d je̱'e̱ mu̶dyiibu̶ jim Laodicea tzu̶naaygyu̶xpu̶ñ y jim Hierápolis tzu̶naaygyu̶xpu̶ñ .
51004014	Cham je̱'e̱ Lucas je̱'e̱ yajpókxu̶ñ xyajnigue̱jxku̶xy , je̱'e̱ tzooydyuumbu̶ , je̱'e̱ mu̶dyiibu̶ u̶u̶ch oy ndzojkypy nju̶wu̶u̶ybyu̶ñ y nandu'un je̱'e̱ Demas .
51004015	Ye̱jku̶ygyu̶ch je̱'e̱ nyajpókxu̶ñ ajku̶xy ma je̱'e̱ mu̶bu̶jkpu̶du̶jk , je̱'e̱ mu̶dyiibu̶ jim Laodicea tzu̶naaygyu̶xpu̶ñ . Nan ye̱jku̶ygyu̶ch je̱'e̱ nyajpókxu̶ñ ajku̶xy ma je̱'e̱ Ninfa , y nan ma je̱'e̱ mu̶bu̶jkpu̶du̶jk je̱'e̱ mu̶dyiibu̶ jim nayyo'oymyujku̶gu̶xpu̶ñ ma je̱' tyu̶jku̶ñ .
51004016	Ko naty adaa naky miich tu̶ mgapxtaaygyu̶xy , ke̱jxtu̶gajtzku̶x ma je̱'e̱ mu̶bu̶jkpu̶du̶jk ajku̶xyu̶ñ je̱'e̱ mu̶dyiibu̶ jim Laodicea tzu̶naaygyu̶xpu̶ñ , wan jim nandu'un kápxku̶xu̶ch , y miich ajku̶xy nan kápxku̶x je̱'e̱ naky nandu'un je̱'e̱ mu̶dyiibu̶ naty jim Laodicea tzombu̶ñ .
51004017	Tuungu̶x je̱'e̱ may'ajt , nu̶maaygyu̶x je̱'e̱ Arquipo : “ Jatytimykyuydyún je̱'e̱ tuung ku̶xyu̶ , je̱'e̱ mu̶dyiibu̶ je̱'e̱ Windzú̶n Dios tu̶ xyajni'ipú̶kyu̶ñ . ”
51004018	U̶u̶ch Pablo , cham adaa yajpókxu̶ñ nyajnijayu̶u̶ygyu̶xy mu̶u̶d u̶u̶ch je̱'e̱ ngu̶'u̶mgu̶'u̶ ngu̶'u̶mleetra . Ja'aymye̱jtzku̶x ko u̶u̶ch yam nbujxtu̶jk'u̶ña'ay . Wan je̱'e̱ Dios oy'ajt may'ajt tuñ ma miich ajku̶xyu̶ñ . Jaanch adaa du'un .
52001001	U̶u̶ch Pablo , mu̶u̶d je̱'e̱ Silvano y je̱'e̱ Timoteo , cham u̶u̶ch adaa naky nguexy ma je̱'e̱ mu̶gu'uktu̶jk je̱'e̱ mu̶dyiibu̶ tzu̶naaygyu̶xpu̶ñ jim Tesalónica kajpt , je̱'e̱ mu̶dyiibu̶ tu'ugyu̶ yajpaatku̶xpu̶ñ ma je̱'e̱ Dios Teedy y je̱'e̱ Windzú̶n Jesucrístoju̶ñ . Wan je̱'e̱ Dios oy'ajt may'ajt tuñ ma miich ajku̶xyu̶ñ y xyajjotkujk'ajtku̶xu̶ch .
52001002	Je'emy u̶u̶ch je̱'e̱ Dioskujuuyu̶p nye̱jkku̶xy ma je̱'e̱ Diosu̶ñ mu̶u̶d miich kyu̶xpu̶ nigu̶xyu̶ ajku̶xy , y njatytimyjya'aymye̱jtzku̶xypy ko u̶u̶ch nDiosmu̶bu̶jktzoogu̶xy .
52001003	Ja'anaam ja'atzojk miich nja'aymye̱jtzku̶xy ko u̶u̶ch je̱'e̱ Dios Teedy nmu̶bu̶jktzoogu̶xy ko miich tu'ug'aa tu'ugjoot tu̶ mduungu̶xy ma je̱' tyuungu̶ñ mu̶u̶d je̱'e̱ mmu̶bu̶jku̶ñ ajku̶xy , ko tu'ug'aa tu'ugjoot tu̶ mmu̶duungu̶xy mu̶u̶d je̱'e̱ tzojk'ajtu̶ñ ko tu'ug'aa tu'ugjoot mju̶jp'ijxku̶xy ko je̱'e̱ Windzú̶n Jesucristo xymyo'owaangu̶xy je̱'e̱ jugy'ajtu̶ñ wiinu̶u̶xu̶u̶bu̶ , y je̱' tu̶ xypyube̱jtku̶xy neby tu̶ mme̱kxtujkku̶xyu̶ñ mu̶u̶d je̱'e̱ mu̶k'ajtu̶ñ neby tu̶ mjajt m'abe̱jtku̶xyu̶ñ .
52001004	“ Mu̶gu'uktu̶jk , Dios miich xychojkku̶xp xyjyu̶wu̶u̶ygyu̶xp , y nejwu̶u̶ygyu̶xypyu̶ch ko je̱' miich tu̶ xywyin'ijxku̶xy .
52001005	Ko u̶u̶ch je̱'e̱ ayuuk tu̶y'ajt oy ngapxwa'kxku̶xy , je̱'e̱ mu̶dyiibu̶ je̱'e̱ aanu̶mu̶ ni'idzooku̶ñ ye̱jkpu̶ñ ma miich ajku̶xyu̶ñ , ka'p u̶u̶ch du'un nigoo ngapxy nmu̶dyaaky ajku̶xy , nan nyajni'igu̶xu̶'kku̶xu̶ch nandu'un ko u̶u̶ch je̱'e̱ Espíritu Santo myu̶k'ajt najty nmu̶dajtku̶xy , y nan mu̶u̶d je̱'e̱ tu̶y'ajt ko adayaaba ayuuk tu̶y'ajt tyu̶y'ajtu̶ch . Miich oy yajxón mnejwu̶u̶ygyu̶xy neby u̶u̶ch tu̶ nja'ay'ajtku̶xyu̶ñ ma miich ajku̶xyu̶ñ , nyajmu̶dzojkku̶xy je̱'e̱ mgu̶'u̶m'oy'ajtu̶ñ ajku̶xy .
52001006	Miich ajku̶xy mbu̶jkku̶x je̱'e̱ ijxpe̱jt ma u̶u̶ch ajku̶xyu̶ñ y nan ma je̱'e̱ Windzú̶n Jesucrístoju̶ñ , y mgu'ubu̶jkku̶x je̱'e̱ ayuuk tu̶y'ajt mu̶u̶d je̱'e̱ xondaaku̶ñ je̱'e̱ mu̶dyiibu̶ je̱'e̱ Espíritu Santo najty xymyooygyu̶xpu̶ñ , oy du'un oynejpy tu̶ mgu'uját mgu'u'ayowu̶u̶ygyu̶xy .
52001007	Y du'un je̱'e̱ ijxpe̱jt du'un tu̶ mye̱jkku̶xy ma je̱'e̱ mu̶bu̶jkpu̶du̶jk nigu̶xyu̶ ajku̶xyu̶ñ , je̱'e̱ mu̶dyiibu̶ jim Macedonia naaxjooty y jim Acaya naaxjooty tzu̶naaygyu̶xpu̶ñ .
52001008	Y du'un je̱'e̱ ijxpe̱jt miich tu̶ mye̱jkku̶xy y tu̶ je̱'e̱ Windzú̶n Jesús y'ayuuk tyu̶y'ajt wya'kxta'ay . Ka'p jyimdu̶'ajtyu̶ch Macedonia y Acaya naaxjooty ; xii yaa je̱'e̱ tu̶ wya'kxta'ay ma je̱'e̱ naax kajpt kú̶xyu̶ju̶ñ , y ñejwu̶u̶ygyu̶xypy je̱'e̱ ja'ay du'un neby je̱'e̱ Dios miich mmu̶bu̶jkku̶xyu̶ñ , y ka'p y'okpaatu̶nu̶ neby u̶u̶ch je̱'e̱ ja'ay njakyajmu̶dmu̶dyaakku̶xu̶chu̶ñ neby miich tu̶ mmu̶bu̶jkku̶xyu̶ñ .
52001009	Je̱' du'un ku̶'u̶m nigapxp nimu̶dyaakku̶xp neby oy miich ngu'ijx nmu̶gápxku̶xyu̶ñ , neby u̶u̶ch miich oy yajxón xykyu'ubu̶jkku̶xyu̶ñ y nan ñayyajmu̶dmu̶dyaaku̶gu̶xy neby je̱'e̱ tzaadzéch kepychech o'owu̶datu̶u̶ ku̶xyu̶ tu̶ m'u̶xmajtzku̶xyu̶ñ , y tu̶ mbadu̶gu̶u̶ygyu̶xy je̱'e̱ juugypyu̶ y je̱'e̱ jaanchpyu̶ Dios neby mu̶baad mmu̶duungu̶xyu̶ñ .
52001010	Nan nayyajmu̶dmu̶dyaaku̶gu̶xp nandu'un ko je̱'e̱ Jesús miich mju̶jp'ijxku̶xy wyimbida'añ ya naaxwiiñ , je̱'e̱ Dios y'Ung , je̱'e̱ mu̶dyiibu̶ je̱'e̱ Dios yajjuugypyu̶jku̶ñ . Y je̱'e̱ Jesús je̱' je̱'e̱ mu̶dyiibu̶ xyñiwa'anaanu̶mbu̶ñ ma je̱'e̱ mu̶j'ayo'on je̱'e̱ mu̶dyiibu̶ miimbu̶ñ je̱'e̱ mu̶dyiibu̶ je̱'e̱ Dios kye̱xe̱e̱mbyu̶ñ .
52002001	Miich ku̶'u̶m mnejwu̶u̶ygyu̶xypy mu̶gu'uktu̶jk ajku̶xy , ko ka'p u̶u̶ch je̱'e̱ nxu̶u̶ ntiempo oy nigoo nyajtu̶gooygyu̶xy ko oy ngu'ijx nmu̶gápxku̶xy .
52002002	Miich mnejwu̶u̶ygyu̶xypy du'un neby u̶u̶ch je̱'e̱ ja'ay jékyu̶p xywyin'oj xyjyu̶jp'ojku̶xy y ju̶bu̶k axu̶u̶g xytyuungu̶xy jim Filipos kajpt . Peru̶ je̱'e̱ Dios u̶u̶ch xypyube̱jt xypyudu̶gu̶u̶y ajku̶xy neby u̶u̶ch je̱'e̱ ayuuk tu̶y'ajt je̱'e̱ mu̶dyiibu̶ aanu̶mu̶ ni'idzooku̶ñ ye̱jkpu̶ñ ngapxwa'kxku̶xu̶chu̶ñ ma miich ajku̶xyu̶ñ , aamú̶k jootmú̶k ; oy u̶u̶ch je̱'e̱ ja'ay najty xykya'a'ixaan xykya'atzogaangu̶xy .
52002003	Je̱' ko ka'p u̶u̶ch najty du'un nigoo n'anu̶u̶'ajtku̶xy ma je̱'e̱ mu̶dyiibu̶ u̶u̶ch najty ngapxwa'kxku̶xypyu̶ñ , nan ni nga'amu̶dyaakku̶xyu̶ch najty mu̶u̶d je̱'e̱ ju̶bu̶kjoot ju̶bu̶kwinma'añ ni neby u̶u̶ch je̱'e̱ ja'ay nwin'u̶u̶ngu̶xu̶chu̶ñ .
52002004	Ni'igyu̶ u̶u̶ch je̱'e̱ Dios xykyu'umaay ajku̶xy y xyajni'ipu̶jkyu̶ch ajku̶xy ko u̶u̶ch je̱'e̱ ayuuk tu̶y'ajt je̱'e̱ mu̶dyiibu̶ aanu̶mu̶ ni'idzooku̶ñ ye̱jkpu̶ñ ngapxwa'kxku̶xu̶ch , y du'un u̶u̶ch je̱'e̱ nigapxy nimu̶dyaaky ajku̶xy . Ka'p u̶u̶ch du'un paady nduuñ ajku̶xy neby u̶u̶ch je̱'e̱ ja'ay du'un xykyu'umaaygyu̶xu̶chu̶ñ , paady u̶u̶ch du'un nduuñ ajku̶xy neby u̶u̶ch je̱'e̱ Dios du'un xykyu'umaaygyu̶xu̶chu̶ñ , je̱'e̱ Dios je̱'e̱ mu̶dyiibu̶ ku̶xyu̶ nejwu̶ydyaaybyu̶ñ neby je̱'e̱ njoot nwinma'añ nidu'ug nidu'ug nmu̶dajtu̶mu̶ñ ajku̶xy .
52002005	Miich mnejwu̶u̶ygyu̶xypy ko ka'p miich nimu̶naaxu̶u̶ tu̶ nwin'u̶u̶ngu̶xy mu̶u̶d je̱'e̱ oyjyatypyu̶ kapxy mu̶dya'agy , nan ka'p u̶u̶ch je̱'e̱ winma'añ tu̶ n'u̶xtaaygyu̶xy neby u̶u̶ch je̱'e̱ wit meeñ mbaad n'íxu̶chu̶ñ ajku̶xy . Dios ijx nejwu̶u̶by neby u̶u̶ch yam nmu̶na'añu̶ñ .
52002006	Ka'p u̶u̶ch nimu̶naaxu̶u̶ tu̶ n'u̶xtaaygyu̶xy nú̶kxyu̶ch je̱'e̱ ja'ay xykyu'umaaygyu̶xy , ni ma miich ajku̶xyu̶ñ ni ma je̱'e̱ wiingpu̶ ja'ay ajku̶xyu̶ñ .
52002007	Oy du'un tu̶ jya'apadyii ko u̶u̶ch u̶xyu̶py mu̶k tu̶ nmu̶gapx tu̶ n'ane̱'e̱mgu̶xy mu̶u̶d je̱'e̱ ane̱'e̱mu̶ñ ku̶xyu̶ mu̶dyiibu̶ u̶u̶ch nmu̶u̶dajtku̶xypyu̶ñ neby je̱'e̱ Cristo y'apóstolestu̶jk ajku̶xyu̶ñ , peru̶ yuung naaxypy u̶u̶ch tu̶ n'ijtku̶xy ma miich ajku̶xyu̶ñ . Du'un neby tu'ug ungtaj je̱'e̱ mu̶dyiibu̶ je̱'e̱ kyu̶'u̶m'úng kyu̶'u̶m'ana'k oy yajxón yaj'ye̱e̱kpu̶ñ y ijxp kweentu̶'ajtpu̶ñ ,
52002008	y du'un miich nandu'un ndzojkku̶xy nju̶wu̶u̶ygyu̶xy , ka'p najty je̱'e̱du̶'ajty nmo'owaangu̶xypy je̱'e̱ Dios y'ayuuk tyu̶y'ajt , u̶xtu̶ ngu'u'o'ogu̶'u̶waangu̶xypy najty , je̱' ko janch mu̶k ndzojkku̶xy nju̶wu̶u̶ygyu̶xy .
52002009	“ Mu̶gu'uktu̶jk , miich mja'aymye̱jtzku̶xypy neby u̶u̶ch nduuñ n'ayooy ajku̶xyu̶ñ , neby u̶u̶ch je̱'e̱ nigaayu̶u̶k ni'uuku̶u̶k nbaatku̶xu̶chu̶ñ . Xu̶u̶m tzum u̶u̶ch nduuñ ajku̶xy , nga'a''adzíp nga'a''abe̱daangu̶xy najty miich ni tu'ug ajku̶xy cham u̶u̶ch je̱'e̱ Dios y'ayuuk tyu̶y'ajt najty ngapxwa'kxku̶xy ma miich ajku̶xyu̶ñ .
52002010	Miich m'ijxypy mnejwu̶u̶by ajku̶xy y je̱'e̱ Dios nandu'un , ko u̶u̶ch oy yajxón tu̶ nja'ay'ajtku̶xy , tu̶y tu'uda'agy y ka'p u̶u̶ch tii tu̶ nduundu̶gooygyu̶xy tii u̶u̶ch xyajpoky'ijxku̶xu̶bu̶ñ , miich mu̶bu̶jkpu̶du̶jk ajku̶xy .
52002011	Nan mnejwu̶u̶ygyu̶xypy nandu'un neby nidu'ug nidu'ug tu̶ njootmu̶kmooygyu̶xyu̶ñ y tu̶ nbudaj nbumaayu̶u̶ygyu̶xy , du'un neby tu'ug ungteedy y'ung y'ana'k jootmú̶k mooygyu̶xyu̶ñ y pudaj pumaayu̶u̶ygyu̶xyu̶ñ .
52002012	Tu̶ nyajni'ipu̶jkku̶xy ko oy yajxón mja'ay'ajtku̶xu̶ch du'un neby je̱'e̱ mu̶dyiibu̶ je̱'e̱ Dios mu̶bu̶jkku̶xpu̶ñ , je̱'e̱ Dios mu̶dyiibu̶ tu̶ xywyin'ijxku̶xyu̶ñ neby mu̶baad myajpaatku̶xyu̶ñ ma je̱'e̱ kyu̶'u̶m ane̱'e̱mdaakt y kyu̶'u̶m oy'ajtaaktu̶ñ .
52002013	Paady u̶u̶ch je̱'e̱ Dioskujuuyu̶p je'emy nye̱jkku̶xy ma je̱'e̱ Diosu̶ñ , ko miich mmu̶doogu̶xy je̱'e̱ Dios y'ayuuk tyu̶y'ajt je̱'e̱ mu̶dyiibu̶ u̶u̶ch ngapxwa'kxku̶xu̶ñ ma miich ajku̶xyu̶ñ . Mgu'ubu̶jkku̶x je̱'e̱ du'un neby je̱'e̱ Dios y'ayuuk tyu̶y'ajtu̶ñ y ka'p dyu'unu̶ch neby je̱'e̱ ja'ay y'ayuuk tyu̶y'ajt ajku̶xyu̶ñ . Y janch tu̶y'ajt , Dios y'ayuuk tyu̶y'ajt je̱' , je̱'e̱ mu̶dyiibu̶ ni'igu̶xu̶'kpu̶ñ ma je̱'e̱ mdzu̶naay mjugy'ajt miich ajku̶xyu̶ñ je̱'e̱ mu̶dyiibu̶ mu̶bu̶jkku̶xpu̶ñ .
52002014	Ko miich du'un mjajty m'abejty ajku̶xy mu̶gu'uktu̶jk ; xy'u̶xwu̶dijty xypyawu̶dijty je̱'e̱ mu̶gugajpu̶du̶jk ajku̶xy , du'un du'un nandu'un mjajty ajku̶xy neby je̱'e̱ Dios jya'ay jyajtku̶xyu̶ñ , je̱'e̱ mu̶dyiibu̶ jim Judea tzu̶naaygyu̶xpu̶ñ y nan Cristo Jesús jya'ay je̱'e̱ ajku̶xy , je̱' ko du'un je̱'e̱ myu̶gugajpu̶du̶jk nandu'un y'u̶xwu̶dijt pyawu̶dijtu̶ ajku̶xy je̱'e̱ judío ja'ay ajku̶xy .
52002015	Adaa judío ja'ay je̱'e̱ Windzú̶n Jesús yaj'o'kku̶x , du'un neby najty je̱'e̱ myu̶gugajpu̶du̶jk je̱'e̱ Dios y'ayuuk najtzkapxu̶u̶ybyu̶du̶jk jékyu̶p tu̶ yaj'o'kku̶xyu̶ñ , y u̶u̶ch nan xyajke̱e̱k u̶u̶ch jim nandu'un ajku̶xy . Ka'p je̱'e̱ Dios ku'umaaygyu̶xy , y y'agu̶mu̶dzip'ajtku̶xypy je̱'e̱ ja'ay ku̶xyu̶ wanpú̶nu̶ch ,
52002016	y ko u̶u̶ch je̱'e̱ ayuuk tu̶y'ajt nja'ayajmu̶dmu̶dya'agaangu̶xy je̱'e̱ mu̶dyiibu̶ ka'p jyudíoja'ayu̶chu̶ñ ajku̶xy , neby nandu'un ñi'idzookku̶xu̶chu̶ñ , je̱' u̶u̶ch xy'agapxtujkku̶xp ka'pu̶ u̶u̶ch nyajmu̶dmu̶dyaakku̶xu̶ch . Y du'un je̱'e̱ pyoky kyu̶dyeey ni'igyu̶ yajni'ibe̱jt'adu̶u̶tzku̶xy . Peru̶ jada'achámnu̶ je̱'e̱ mu̶j'ayo'on tu̶ paatku̶xy , je̱'e̱ mu̶dyiibu̶ je̱'e̱ Dios tu̶ kexyu̶ñ ma yu̶'u̶ ajku̶xyu̶ñ .
52002017	“ Mu̶gu'uktu̶jk , ko tu'ktiempo naybyuyo'oydyuuttu̶mu̶ ajku̶xy ; oy je̱'e̱ mwiin mju̶jp najty nga'a'ijxu̶ ajku̶xy , peru̶ je'emy najty jootjooty winma'añjyooty nmu̶dajtku̶xy y nijoot'ajtku̶xyu̶ch najty mu̶k nu̶kxy ngu'ix nmu̶gapxaangu̶xy .
52002018	Ja'atzonu̶'ku̶ch ajku̶xy ; nu̶kxy ngu'ix nmu̶gapxaangu̶xy , u̶u̶ch Pablo may'ook u̶u̶ch du'un nja'amu̶naañ , peru̶ ka'p u̶u̶ch je̱'e̱ mu̶jku'u nnu̶u̶ ndu'u xy'awaatzu̶ ajku̶xy .
52002019	Pues , ¿ ti u̶u̶ch da'a du'un nju̶jp'ijxku̶xypy , ti u̶u̶ch da'a du'un nixondaakku̶xypy , ti u̶u̶ch da'a du'un nijootkujk'ajtku̶xypy y ti u̶u̶ch da'a du'un n'oy'ajt'ajtypy ajku̶xy ? ¡ Miich je̱'e̱ ajku̶xy je̱'e̱ mu̶dyiibu̶ u̶u̶ch du'un nijootkujk'ajtku̶xypyu̶ñ , je̱'e̱ mu̶'it ko naty je̱'e̱ nWindzú̶n Jesucristo wyimbijtu̶m ajku̶xy ya naaxwiiñ !
52002020	Jaanch , miich n'oy'ajtu̶ñ'ajtypy ajku̶xy y njootkujk'ajtu̶ñ'ajtypy ajku̶xy .
52003001	Je̱' ko ka'p u̶u̶ch je̱'e̱ taju̶u̶ mayu̶u̶ nmu̶madaaky , chi u̶u̶ch nwinmaaygyu̶xy nwu̶'u̶maangu̶xyu̶ch agu̶ u̶u̶ch jim Atenas ,
52003002	y ngue̱jxku̶xyu̶ch je̱'e̱ nmu̶gu'ug Timoteo ajku̶xy , je̱'e̱ mu̶dyiibu̶ je̱'e̱ Dios mu̶duumbu̶ñ ko je̱'e̱ Cristo je̱'e̱ oybyu̶ y'ayuuk tyu̶y'ajt kapxwa'kxu̶ je̱'e̱ mu̶dyiibu̶ je̱'e̱ aanu̶mu̶ ni'idzooku̶ñ ye̱jkpu̶ñ . Paady u̶u̶ch je̱'e̱ ngue̱jxku̶xy wan nu̶kxy xykyu'ijx xymyu̶gápxku̶xy y ni'igapxpé̱du̶ch neby u̶u̶ch tu̶ nmu̶na'añu̶ñ , y xyjyootmu̶kmooygyu̶xu̶ch ma je̱'e̱ mmu̶bu̶jku̶ñ ajku̶xyu̶ñ ,
52003003	y ka'pu̶ ni pu̶n y'u̶xtu̶gu̶'u̶wa'agu̶ch mu̶u̶d adaa neby yam mjajt m'abe̱jtku̶xyu̶ñ . Miich mnejwu̶u̶ygyu̶xypy du'un ko ni'igu̶ nmu̶najx ngu'ubu̶jku̶mu̶py je̱'e̱ tzaachpyu̶ ayo'on ajku̶xy .
52003004	Ko u̶u̶ch najty jim n'ityñu̶ ajku̶xy ma miich ajku̶xyu̶ñ , n'awaanu̶ du'un ajku̶xy ko u̶u̶ch je̱'e̱ ayo'on jootmáy najty nbadaangu̶xy n'ixaangu̶xy , y nbaat n'ijxu̶ch je̱'e̱ du'un ajku̶xy , du'un neby cham mnejwu̶u̶ygyu̶xyu̶ñ .
52003005	Y paady ko u̶u̶ch je̱'e̱ taju̶u̶ mayu̶u̶ najty ka'p n'okmu̶mada'agaanu̶ , paady u̶u̶ch je̱'e̱ Timoteo nguejxy ma miich ajku̶xyu̶ñ ko wan xyajtu̶u̶gu̶xu̶ch neby je̱'e̱ mmu̶bu̶jku̶ñ yajpaatku̶xyu̶ñ , je̱' ko tzu̶gu̶u̶ybyu̶ch najty ajku̶xy , tu̶ ndijy je̱'e̱ mu̶jku'u najty xymyu̶madaakku̶xy y tu̶ u̶u̶ch u̶xyu̶py je̱'e̱ nxu̶u̶ ntiempo du'un nigoo ñi'itu̶gooygyu̶xy ko u̶u̶ch je̱'e̱ ayuuk tu̶y'ajt oy ngapxwa'kxku̶xy ma miich ajku̶xyu̶ñ .
52003006	Peru̶ jada'achám je̱'e̱ Timoteo tu̶ wyimbity , tu̶ chooñ jim Tesalónica ma jim miich ajku̶xyu̶ñ y tu̶ mu̶mech je̱'e̱ ayuuk du'un neby je̱'e̱ mmu̶bu̶jku̶ñ miich mmu̶dajtku̶xyu̶ñ , y neby amíñ u̶xyu̶py mnaychojk mnayjyu̶wu̶u̶yu̶gu̶xyu̶ñ . Xyñu̶maaygyu̶xyu̶ch ko u̶u̶ch miich je'emy xyjya'aymye̱jtzku̶xy mu̶u̶d je̱'e̱ tzojku̶ñ ju̶wu̶u̶yu̶ñ , y ko u̶u̶ch miich nandu'un xyjya'a'ixaangu̶xy du'un neby u̶u̶ch miich nandu'un nja'a'ixaangu̶xyu̶ñ .
52003007	Paady mu̶gu'uktu̶jk ajku̶xy , oy u̶u̶ch yam du'un ku̶xy kubety njajt n'abe̱jtku̶xy , y nbaatku̶xy n'ijxku̶xyu̶ch je̱'e̱ ayo'on jootmáy . Y tu̶ u̶u̶ch du'un njootkugu̶u̶ygyu̶xy ko u̶u̶ch du'un tu̶ nnejwu̶u̶ygyu̶xy ko je̱'e̱ mmu̶bu̶jku̶ñ miich tu'ug'aa tu'ugjoot mmu̶dajtku̶xy .
52003008	Ko u̶u̶ch du'un tu̶ nnejwu̶u̶ygyu̶xy ko miich je̱'e̱ Windzú̶n Dios tu'ug'aa tu'ugjoot mmu̶bu̶jkku̶xy , je̱' u̶u̶ch du'un xyajjootkugu̶u̶ygyu̶xp .
52003009	¿ Neby u̶u̶ch je̱'e̱ Dioskujuuyu̶p da'a mu̶baad ni'igyu̶ n'ok'yajnajxku̶xy ma u̶u̶ch je̱'e̱ nDios ajku̶xyu̶ñ mu̶u̶d miich kyu̶xpu̶ ajku̶xy , y mu̶u̶d je̱'e̱ mu̶jpu̶ jootkujk'ajtu̶ñ je̱'e̱ mu̶dyiibu̶ u̶u̶ch nmu̶dajtku̶xypyu̶ñ ma je̱'e̱ Dios winduuyu̶ñ mu̶u̶d miich kyu̶xpu̶ ajku̶xy ?
52003010	Xu̶u̶m tzum u̶u̶ch je̱'e̱ Dios nmu̶yujkwaangu̶xy wan yajmu̶baad'ádu̶ch n'ijxku̶xu̶ch ku̶'u̶m wiingú̶xp ju̶jpkú̶xp y njakyajka'pxu̶chu̶ch je̱'e̱ mmu̶bu̶jku̶ñ ajku̶xy , je̱'e̱ mu̶dyiibu̶ xyjyaktu̶goy'ajtu̶byu̶ñ ajku̶xy .
52003011	Nju̶jp'ijxku̶xypyu̶ch ko je̱'e̱ nDios Teedy ku̶'u̶m y je̱'e̱ nWindzú̶n Jesús ajtu̶m ajku̶xy xypyubé̱du̶chu̶ch ajku̶xy , neby nu̶kxy mu̶baad ngu'ijxku̶xy nmu̶gápxku̶xyu̶ñ .
52003012	Y wan je̱'e̱ Windzú̶n Jesús xyajmu̶j xyajmayu̶u̶yu̶ ajku̶xy y xyjyakmooygyu̶xy je̱'e̱ tzojk'ajtu̶ñ neby mu̶baad ni'igyu̶ amíñ u̶xyu̶py mnaychojk mnayjyu̶wu̶u̶yu̶gu̶xyu̶ñ y mdzógu̶ch mju̶wu̶'u̶wu̶ch ku̶xyu̶ ajku̶xy wanpú̶nu̶ch , du'un neby u̶u̶ch miich ndzojkku̶xy nju̶wu̶u̶ygyu̶xyu̶ñ .
52003013	Wan je̱'e̱ Windzú̶n Jesús xypyube̱jt xypyudu̶gu̶u̶ygyu̶xy neby je̱'e̱ ayuuk tu̶y'ajt mu̶baad tu'ug'aa tu'ugjoot mmu̶bu̶jkku̶xyu̶ñ , neby mu̶baad wa'adz myajpaatku̶xyu̶ñ y jaybyokymyu̶u̶d ma je̱'e̱ Dios winduuyu̶ñ je̱'e̱ nDeedy ajtu̶m ajku̶xy ko naty je̱'e̱ nWindzú̶n Jesús wyimbijtu̶m ajku̶xy ya naaxwiiñ mu̶u̶d je̱'e̱ jya'ay nigu̶xyu̶ ajku̶xy . Jaanch adaa du'un .
52004001	Jada'achám mu̶gu'uktu̶jk , nmu̶nukxtaakku̶xy y nyajni'ipu̶jkku̶xy adaa , mu̶u̶d je̱'e̱ Windzú̶n Jesucristo kyu̶xpu̶ : ko oy yajxón jakja'ay'ajtku̶x , du'un neby cham mdzu̶naaygyu̶xy mjugy'ajtku̶xyu̶ñ , du'un neby tu̶ nyaj'u̶xpu̶jkku̶xyu̶ñ ko du'un mguydyuungu̶xu̶ch neby je̱'e̱ Dios du'un ku'umáyu̶chu̶ñ .
52004002	Miich mnejwu̶u̶ygyu̶xypy je̱'e̱ ayuuk je̱'e̱ mu̶dyiibu̶ tu̶ nmooygyu̶xyu̶ñ , je̱'e̱ ane̱'e̱mu̶ñ je̱'e̱ mu̶dyiibu̶ u̶u̶ch je̱'e̱ Windzú̶n Jesús tu̶ xyajni'ipu̶jkku̶xyu̶ñ ko nmooygyu̶xu̶ch .
52004003	Je̱'e̱ mu̶dyiibu̶ je̱'e̱ Dios chojkypyu̶ñ je̱' je̱'e̱ ko mdzu̶naay mjugy'ajtku̶xu̶ch mu̶u̶d je̱'e̱ wa'adzjoot wa'adzwinma'añ ma je̱'e̱ju̶ñ , ko je̱'e̱ to'oxyu̶jktu̶jk ka'p mu̶baad tu'ug tu'ug mmu̶dtuundu̶gooygyu̶xy ,
52004004	y ko wan je̱'e̱ ya'aydyu̶jktu̶jk je̱'e̱ tyo'oxyu̶jk nidu'ug nidu'ug oy yajxón mu̶dtzu̶naaygyu̶xy mu̶u̶d je̱'e̱ oyjyoot oywyinma'añ y windzu̶gu̶u̶ygyu̶xu̶ch ,
52004005	ka'p nigoo tzojku̶ tzojkku̶xu̶ch y ka'p nijoot'ajtku̶xu̶ch mu̶u̶d je̱'e̱ ju̶bu̶k adzojku̶ñ neby je̱'e̱ ja'ay y'adu̶u̶tzku̶xyu̶ñ je̱'e̱ mu̶dyiibu̶ je̱'e̱ Dios y'ayuuk tyu̶y'ajt ka'p nejwu̶u̶ygyu̶xyu̶ñ .
52004006	Ka'p mu̶baad ni pu̶n mu̶dtuundu̶gooyu̶ y win'u̶u̶nu̶ je̱'e̱ myu̶gu'ug tyo'oxyu̶jk , je̱' ko je̱'e̱ Windzú̶n Dios chaachtyuumby je̱'e̱ ja'ay ku̶xyu̶ mu̶k je̱'e̱ mu̶dyiibu̶ du'un adu̶u̶tzku̶xpu̶ñ neby yam tu̶ nnajtzkapxu̶u̶yu̶ ajku̶xyu̶ñ .
52004007	Je̱' ko ka'p je̱'e̱ Dios paady tu̶ xywyin'ijxu̶m ajku̶xy ko ju̶bu̶k axu̶u̶g ndzu̶naay njugy'ajtu̶mu̶ch ajku̶xy , paady je̱'e̱ tu̶ xywyin'ijxu̶m ajku̶xy ko ndzu̶naay njugy'ajtu̶mu̶ch ajku̶xy mu̶u̶d je̱'e̱ wa'adzjoot wa'adzwinma'añ ma je̱'e̱ju̶ñ .
52004008	Y du'unu̶tz , pu̶n adayaaba u̶xpu̶jku̶ñ u̶xtijpu̶ñ , ka'p naty je̱'e̱ ja'ay y'u̶xpu̶jku̶ñ du'un y'u̶xtiju̶py , je̱'e̱ Dios naty y'u̶xpu̶jku̶ñ je̱'e̱ du'un y'u̶xtiju̶py , je̱'e̱ mu̶dyiibu̶ miich tu̶ xymyooygyu̶xyu̶ñ je̱'e̱ y'Espíritu Santo .
52004009	Du'un neby mnaychojk mnayjyu̶wu̶u̶yu̶gu̶xyu̶ñ amíñ u̶xyu̶py agu̶ mu̶gu'uktu̶jk , oy mu̶baad nga'adimyñijayu̶u̶ygyu̶xpu̶ , je̱' ko je̱'e̱ Dios du'un ku̶'u̶m tu̶ xyajni'ixu̶u̶ygyu̶xy ko amíñ u̶xyu̶py mnaychojk mnayjyu̶wu̶u̶yu̶gu̶xu̶ch .
52004010	Pues du'un miich myajtu'uyo'oygyu̶xy mu̶u̶d je̱'e̱ mu̶gu'uktu̶jk nigu̶xyu̶ ajku̶xy , je̱'e̱ mu̶dyiibu̶ jim tzu̶naaygyu̶xpu̶ñ ma je̱'e̱ Macedonia naaxjooty kú̶xyu̶ju̶ñ . Peru̶ nmu̶nukxtaakku̶xypy mu̶gu'uktu̶jk , ko ni'igyu̶ mjaknaychojk mjaknayjyu̶wu̶u̶yu̶gu̶xu̶ch .
52004011	Jatytimychu̶naaygyu̶x jootkujk y mu̶jootkugu̶u̶ygyu̶x je̱'e̱ mgu̶'u̶mduung ajku̶xy , cham mduungu̶xy mu̶u̶d je̱'e̱ mgu̶'u̶ mdeky ajku̶xy du'un neby tu̶ nyajni'ipu̶jkku̶xyu̶ñ ,
52004012	neby je̱'e̱ ja'ay du'un xywyindzu̶gu̶u̶ygyu̶xu̶chu̶ñ je̱'e̱ mu̶dyiibu̶ je̱'e̱ Dios ka'p mu̶bu̶jkku̶xyu̶ñ y ka'pu̶ nandu'un ni tii xymyayjyajtu̶yu̶ch ajku̶xy .
52004013	“ Mu̶gu'uktu̶jk , ka'p u̶u̶ch ndzojkku̶xy nu̶kxy du'uñyu̶ mwu̶'u̶mgu̶xy . Mga'anejwu̶u̶ygyu̶xu̶ch neby je̱'e̱ ja'ay jyajtku̶xyu̶ñ , je̱'e̱ tu̶u̶bu̶ y'o'kku̶xyu̶ñ , ka'pu̶ miich mdajku̶xu̶ch mmaaygyu̶xu̶ch neby je̱'e̱ ja'ay ajku̶xyu̶ñ , je̱'e̱ mu̶dyiibu̶ ka'p mu̶bu̶jkku̶xyu̶ñ ko je̱'e̱ Jesús je̱'e̱ ja'ay ja'adu'ook yajjuugypyu̶ga'añ je̱'e̱ tu̶u̶bu̶ y'o'kku̶xy .
52004014	Du'un neby nmu̶bu̶jku̶m ajku̶xyu̶ñ ko je̱'e̱ Jesús jyuugypyu̶jky ko y'o'ky , du'un nandu'un nmu̶bu̶jku̶m ajku̶xy ko je̱'e̱ Dios yajjuugypyu̶ga'añ je̱'e̱ tu̶u̶bu̶ ja'ay y'o'kku̶xy mu̶u̶d je̱'e̱ Jesús je̱'e̱ mu̶dyiibu̶ naty tu̶ myu̶bu̶jku̶gu̶xyu̶ñ .
52004015	Paady miich du'un nnu̶maaygyu̶xy , neby je̱'e̱ Windzú̶n Jesús y'u̶xpu̶jku̶ñ myu̶na'añu̶ñ , ko u̶u̶ch ajtu̶m ajku̶xy je̱'e̱ mu̶dyiibu̶ naty jakjugy'ajtu̶mb ajku̶xy ko je̱'e̱ Windzú̶n Jesús naty ya naaxwiiñ wyimbity , ka'p njayu̶jp'ajtu̶mu̶ch ajku̶xy ; tu'ugmúky je̱'e̱ xyajnú̶kxu̶mu̶ch ajku̶xy mu̶u̶d je̱'e̱ tu̶u̶bu̶ naty y'o'kku̶xy .
52004016	Je̱' ko yajmu̶dowaamb je̱'e̱ ayuuk tu'ug je̱'e̱ mu̶dyiibu̶ je̱'e̱ ane̱'e̱mu̶ñ mu̶k mu̶u̶du̶ñ , je̱'e̱ ángel mu̶jtuungmu̶u̶dpu̶ y'ayuuk y yajmu̶dowa'añ ko naty je̱'e̱ ángel je̱'e̱ Dios tyrompeta yajxuuxu̶yu̶ , y mu̶'it je̱'e̱ Windzú̶n Jesús ku̶'u̶m kyu̶da'aga'añ ya naaxwiiñ . Y je̱'e̱ tu̶u̶bu̶ naty y'o'kku̶xnu̶ , je̱'e̱ mu̶dyiibu̶ je̱'e̱ Cristo naty mu̶bu̶jkku̶xpu̶ñ , jayu̶jp je̱'e̱ jyuugypyu̶gaangu̶xy ,
52004017	mu̶'it u̶u̶ch ajtu̶m ajku̶xy , mu̶dyiijáty naty jakjugy'ajtu̶mb ajku̶xy , kipxy jokjooty xyajnú̶kxu̶mu̶ch ajku̶xy mu̶u̶d je̱'e̱ tu̶u̶bu̶ naty jyuugypyu̶jkku̶xy , neby jiiby poj'agujk naybyaattu̶mu̶chu̶ñ ajku̶xy mu̶u̶d je̱'e̱ Windzú̶n Jesús y du'un jiiby ndzu̶naay njugy'ajtu̶mu̶ch ajku̶xy wiinu̶u̶xu̶u̶ wiinu̶u̶tiempo mu̶u̶d je̱'e̱ Windzú̶n Jesús .
52004018	Nayjyootmu̶kmooyu̶gu̶x amíñ u̶xyu̶py mu̶u̶d adayaaba ayuuk .
52005001	“ Mu̶gu'uktu̶jk , ka'p jyatytyimchogyii nnijayu̶u̶ygyu̶xu̶ch tii xu̶u̶ tii jumu̶jt je̱'e̱ du'un tyuna'añyii jya'ada'añyiijju̶ñ .
52005002	Miich ajku̶xy , oy yajxón mnejwu̶u̶ygyu̶xy ko je̱'e̱ Windzú̶n Jesús wyimbida'añ ya naaxwiiñ mu̶naa naty ka'p pu̶n tii tajy mayu̶ñ , du'un neby je̱'e̱ me̱e̱tzpu̶ tu'ug koodz jya'adyu̶ñ .
52005003	Ko naty je̱'e̱ ja'ay du'un myu̶naangu̶xy : “ Cham janch jootkujk ndzu̶naay njugy'ajtu̶m ajku̶xy y ka'p je̱'e̱ tzip ma'ad maa ” , mu̶'it je̱'e̱ ayo'on amoñygyu̶joot myina'añ , du'un neby je̱'e̱ to'oxyu̶jk tzojku̶ pya'ambétyu̶ñ ko naty je̱'e̱ tiempo tu̶ myu̶baad'ajtnu̶ mu̶naa y'ungpada'añu̶ñ y ka'p je̱'e̱ ayo'on mu̶baad ni pu̶n ku'ugue'egy .
52005004	Peru̶ miich mu̶gu'uktu̶jk ajku̶xy , mnejwu̶u̶ygyu̶xypy je̱'e̱ tu̶y'ajt , ka'p miich agoodztuum myajpaatku̶xnu̶ , ka'pu̶ je̱'e̱ Windzú̶n Jesús amoñygyu̶joot xyajja'tpe̱jtku̶xu̶ch ko naty wyimbity neby tu'ug me̱e̱tzpu̶ju̶ñ .
52005005	Miich nigu̶xyu̶ miich je̱'e̱ tu̶y'ajt mnejwu̶u̶ygyu̶xy , ka'p agoodztuumb nyajpaatu̶nu̶ ajku̶xy .
52005006	Paady ka'p mu̶baad nnay'u̶xmu̶'o'ku̶mu̶ ajku̶xy neby je̱'e̱ wiingpu̶ ja'ay ajku̶xyu̶ñ , je̱'e̱ mu̶dyiibu̶ je̱'e̱ ayuuk tu̶y'ajt ka'p nejwu̶u̶ygyu̶xyu̶ñ , tzu̶k juugy ijtu̶m ajku̶xy y wijy kejy je̱'e̱ joot winma'añ .
52005007	Je̱'e̱ ja'ay mu̶dyiibu̶ maagu̶xpu̶ñ , koodz je̱'e̱ myaagu̶xy , y je̱'e̱ mu̶dyiibu̶ muuku̶gu̶xpu̶ñ , koodz je̱'e̱ myuuku̶gu̶xy .
52005008	Peru̶ u̶u̶ch ajtu̶m ajku̶xy je̱'e̱ mu̶dyiibu̶ je̱'e̱ tu̶y'ajt nnejwu̶u̶yu̶mbyu̶ñ , mu̶baad wijy kejy n'ijtu̶u̶wu̶m ajku̶xy ma je̱'e̱ joot winma'añdyu̶ñ . Mu̶baad nayñiwaanu̶ma ajku̶xy mu̶u̶d je̱'e̱ mu̶bu̶jk'ajtu̶ñ y je̱'e̱ tzojk'ajtu̶ñ , y nayñiwaanu̶mu̶ch ajku̶xy du'un neby je̱'e̱ tziptuumbu̶tu̶jk je̱'e̱ pyujxkku'ujúp ñiwaanu̶gu̶xyu̶ñ . Nayñiwaanu̶mu̶ mu̶u̶d je̱'e̱ aanu̶mu̶ ni'idzooku̶ñ , je̱'e̱ mu̶dyiibu̶ nju̶jp'ijxu̶mbyu̶ñ ajku̶xy .
52005009	Je̱' ko ka'p je̱'e̱ Dios je̱'e̱ tzaachpyu̶ tu̶ xyajnibu̶daagu̶u̶yu̶m ajku̶xy , je̱' je̱'e̱ tu̶ xyajnibu̶daagu̶u̶yu̶m ajku̶xy neby je̱'e̱ aanu̶mu̶ ni'idzooku̶ñ mbaattu̶mu̶chu̶ñ ajku̶xy mu̶u̶d je̱'e̱ nWindzú̶n Jesucristo kyu̶xpu̶ ajtu̶m ajku̶xy .
52005010	Je̱'e̱ Jesucristo xyñi'i'o'ktuut ajtu̶m ajku̶xy , neby mu̶baad tu'ugyu̶ njugy'ajtu̶mu̶ñ ajku̶xy wiinu̶u̶xu̶u̶ mu̶u̶d je̱' , oy naty nja'ajugy'ajtu̶mbu̶ ajku̶xy y oy naty tu̶ nja'a'o'ku̶mbu̶ ajku̶xy ko naty je̱'e̱ ya naaxwiiñ wyimbity .
52005011	Paady , nayjyootmu̶kmooyu̶gu̶x y naybyube̱jtu̶gu̶x amíñ u̶xyu̶py , du'un neby cham mduungu̶xyu̶ñ .
52005012	“ Mu̶gu'uktu̶jk , cham nmu̶nukxtaakku̶xy ko windzu̶gu̶u̶ygyu̶x je̱'e̱ mu̶dyiibu̶ jim tuungu̶xpu̶ñ ma miich ajku̶xyu̶ñ y xyajni'ixu̶u̶ygyu̶xpu̶ñ y xy'u̶u̶wij xykyapxwijku̶xpu̶ñ ma je̱'e̱ Windzú̶n Jesucristo y'u̶xpu̶jku̶ñ .
52005013	Mdzojk mba'a''ayoogu̶xu̶py y mdzojk mju̶wu̶u̶ygyu̶xu̶py mu̶k mu̶u̶d je̱'e̱ tuung je̱'e̱ mu̶dyiibu̶ tyuungu̶xypyu̶ñ . Tzu̶naaygyu̶x jugy'ajtku̶x jootkujk nixim niyam .
52005014	Nan nyajni'ipu̶jkku̶xypy mu̶gu'uktu̶jk , ko ojku̶x mu̶gápxku̶x je̱'e̱ mu̶dyiibu̶ ka'p tyunaangu̶xyu̶ñ , jootmu̶kmooygyu̶x je̱'e̱ mu̶dyiibu̶ tu̶ chijpu̶gu̶xnu̶ju̶ñ , pube̱jt pudu̶gu̶u̶ygyu̶x je̱'e̱ mu̶dyiibu̶ je̱'e̱ mu̶bu̶jku̶ñ we̱e̱nu̶ mu̶dajtku̶xpu̶ñ y mu̶me̱kxtujkku̶x nigu̶xyu̶ ajku̶xy .
52005015	Naygyweentu̶'ajtu̶gu̶xu̶ ko ka'p mu̶baad ni pu̶n tii ju̶bu̶k yaj'awimbijtu̶gách ma je̱'e̱ myu̶gu'ugu̶ñ , je̱'e̱ mu̶dyiibu̶ naty tu̶ myu̶duundu̶goyiiju̶ñ . Ni'igu̶ ni'igyu̶ je̱'e̱ oybyu̶ mduungu̶xu̶ch mu̶u̶d je̱' ajku̶xy , du'un ma miich ajku̶xyu̶ñ y ma je̱'e̱ ja'ay ku̶xyu̶ ajku̶xyu̶ñ .
52005016	Jootkujk ijtu̶u̶gu̶x .
52005017	Mu̶bu̶jktzoogu̶x je̱'e̱ Dios ja'anaam ja'atzojk .
52005018	Ye̱jkku̶x je̱'e̱ Dioskujuuyu̶p ma je̱'e̱ Diosu̶ñ oy neby mjajtku̶x m'abe̱jtku̶xu̶ch , je̱' ko du'un je̱'e̱ Dios tzoky mu̶u̶d miich ajku̶xy je̱'e̱ mu̶dyiibu̶ je̱'e̱ Cristo Jesús mu̶bu̶jkku̶xpu̶ñ ko je̱'e̱ Dioskujuuyu̶p mye̱jkku̶xu̶ch ma je̱'e̱ju̶ñ .
52005019	Ka'p je̱'e̱ Dios y'Espíritu tyuung m'adujku̶ ajku̶xy .
52005020	Ka'p je̱'e̱ y'ayuuk m'u̶xtiju̶ ajku̶xy je̱'e̱ mu̶dyiibu̶ je̱'e̱ Dios yajkápxu̶gu̶xpu̶ñ .
52005021	Jaywiin ku̶xyu̶ m'ok'ijxku̶xu̶ch y m'okmu̶daj m'okmu̶maaygyu̶xu̶ch , y chiiju̶tz je̱'e̱ oybyu̶ je'eyu̶ myajwu̶'u̶mgu̶xu̶ch .
52005022	U̶xmajtzku̶x je̱'e̱ ju̶bu̶kpu̶ ku̶xyu̶ .
52005023	Wan je̱'e̱ Dios ku̶'u̶m , je̱'e̱ Dios mu̶dyiibu̶ je̱'e̱ jootkujk'ajtu̶ñ ye̱jkpu̶ñ ku̶xyu̶ xyajwaatztaaygyu̶xy wa'adzu̶ wa'adzu̶ , y xykyweentu̶'ajtu̶ch je̱'e̱ mjoot mwinma'añ ku̶xyu̶ ajku̶xy , je̱'e̱ mju̶wu̶'u̶ñ ajku̶xy , je̱'e̱ m'aanu̶mu̶ ajku̶xy y je̱'e̱ mni'kx mgopt ajku̶xy , ka'p je̱'e̱ poky ku̶dyeey naty maaju̶ñ , u̶xtu̶ koonu̶ je̱'e̱ nWindzú̶n Jesucristo ajtu̶m ajku̶xy naty ya naaxwiiñ ja'adu'ook wyimbijttu̶gách .
52005024	Je̱'e̱ Dios je̱'e̱ mu̶dyiibu̶ tu̶ xywyin'ijxku̶xyu̶ñ , tu'uda'agy je̱' , y kyuydyune̱e̱mby adaa du'un ku̶xyu̶ neby tu̶ myu̶na'añu̶ñ .
52005025	“ Mu̶gu'uktu̶jk , mu̶bu̶jktzoogu̶x je̱'e̱ Dios nandu'un mu̶u̶d u̶u̶ch kyu̶xpu̶ ajku̶xy .
52005026	Ye̱jku̶ygyu̶ch je̱'e̱ nyajpókxu̶ñ ajku̶xy ma je̱'e̱ nmu̶gu'ugtu̶jk ajtu̶m ajku̶xyu̶ñ xi'ig xon ; cham mnaymyajtz mnaymyu̶ne̱e̱nu̶gu̶xy .
52005027	Nyajni'ipu̶jkku̶xypy , mu̶u̶d je̱'e̱ Windzú̶n Jesucristo y'ane̱'e̱mu̶ñ ko je̱'e̱ mu̶bu̶jkpu̶du̶jk adayaaba naky wan nigu̶xyu̶ kápxku̶xy .
52005028	Wan je̱'e̱ nWindzú̶n Jesucristo ajtu̶m ajku̶xy oy'ajt may'ajt tuñ ma miich ajku̶xyu̶ñ .
53001001	U̶u̶ch Pablo mu̶u̶d je̱'e̱ Silvano y je̱'e̱ Timoteo , cham u̶u̶ch adaa naky nguexy ma je̱'e̱ mu̶gu'uktu̶jk je̱'e̱ mu̶dyiibu̶ tzu̶naaygyu̶xpu̶ñ jim Tesalónica kajpt , je̱'e̱ mu̶dyiibu̶ tu'ugyu̶ yajpaatku̶xpu̶ñ ma je̱'e̱ nDios Teedy ajtu̶m ajku̶xyu̶ñ y ma je̱'e̱ Windzú̶n Jesucrístoju̶ñ .
53001002	Wan je̱'e̱ nDios Teedy ajtu̶m ajku̶xy y je̱'e̱ Windzú̶n Jesucristo oy'ajt may'ajt tuñ ma miich ajku̶xyu̶ñ y xyajjootkujk'ajtku̶xu̶ch .
53001003	“ Mu̶gu'uktu̶jk , je'emy u̶u̶ch je̱'e̱ Dioskujuuyu̶p nye̱jkku̶xy ma je̱'e̱ Diosu̶ñ mu̶u̶d miich kyu̶xpu̶ ajku̶xy , du'un neby pyaadyii nduunu̶mu̶ch ajku̶xy , je̱' ko ni'igyu̶ miich je̱'e̱ mmu̶bu̶jku̶ñ wyimbe̱jt'adu̶u̶tzku̶xy y je̱'e̱ tzojk'ajtu̶ñ mu̶dyiibu̶ amíñ u̶xyu̶py mmu̶dajtku̶xypyu̶ñ ni'igyu̶ je̱'e̱ nandu'un wyimbe̱jt'adu̶'u̶ch .
53001004	Y u̶u̶ch miich du'un ku̶'u̶m nimu̶dyaakku̶xypy xoonu̶p ijtu̶p kajpt kajpt majaty je̱'e̱ Dios jya'ayu̶ñ , ko je̱'e̱ mu̶k'ajtu̶ñ y je̱'e̱ mu̶bu̶jku̶ñ mu̶dyiibu̶ miich ku̶xyu̶ myajni'igu̶xu̶'kku̶xypyu̶ñ ko je̱'e̱ ja'ay xy'u̶xwu̶dijt xypyawu̶dijtku̶xy y ko je̱'e̱ ayo'on jootmáy mbaatku̶xy m'ijxku̶xy .
53001005	Y adaa je̱'e̱ du'un yajni'igu̶xu̶'kp ko je̱'e̱ Dios tyu'uda'agyu̶ch neby tyu̶ydyuñu̶ñ , ko xykyu'ubu̶jkku̶xu̶ch mdu̶gu̶u̶ygyu̶xu̶ch ma je̱'e̱ y'ane̱'e̱mdaaktu̶ñ , mu̶u̶d adaa je̱'e̱ mu̶dyiibu̶ du'un mgu'ujájtpy mgu'u'ayowu̶u̶ygyu̶xypyu̶ñ .
53001006	Paattu̶p je̱'e̱ du'un ko je̱'e̱ Dios tzaachtyúnu̶ch je̱'e̱ mu̶dyiibu̶ naty miich xychaachtyuungu̶xpu̶ñ ,
53001007	y ko miich ajku̶xy , je̱'e̱ mu̶dyiibu̶ tzaachjajtku̶xpu̶ñ , je̱'e̱ pokxu̶ñ wan xymyooygyu̶xy du'un neby u̶u̶ch ajku̶xyu̶ñ , je̱'e̱ mu̶'it xu̶u̶ ko naty je̱'e̱ Windzú̶n Jesucristo ya naaxwiiñ ja'adu'ook wyimbijttu̶gách mu̶u̶d je̱'e̱ y'ángelestu̶jk mu̶k'ajtmu̶u̶dpu̶ ajku̶xy ,
53001008	myiñ naty tzajpjooty ju̶u̶nye̱n'agujk , miñ je̱'e̱ ja'ay tzaachtyuna'añ je̱'e̱ mu̶dyiibu̶ je̱'e̱ Dios ka'p ku'ubu̶jkku̶xyu̶ñ y je̱'e̱ mu̶dyiibu̶ je̱'e̱ nWindzú̶n Jesús ajtu̶m ajku̶xy y'ayuuk tyu̶y'ajt ka'p mu̶jpu̶daakku̶xyu̶ñ , je̱'e̱ mu̶dyiibu̶ je̱'e̱ aanu̶mu̶ ni'idzooku̶ñ ye̱jkpu̶ñ .
53001009	Je̱'e̱ du'umbu̶ ja'ay wiinu̶u̶xu̶u̶ je̱'e̱ yajtzaachtyunaangu̶xy , y ju̶gue̱mduum yajpu̶daakku̶xu̶ch ma ka'p mu̶baad jya'tku̶xyu̶ñ ma je̱'e̱ Windzú̶n Jesucristo wyinduuyu̶ñ y ma je̱'e̱ y'oy'ajtu̶ñ y myu̶k'ajtu̶ñ ,
53001010	ko naty je̱'e̱ windzú̶n Jesucristo ja'adu'ook myiñ ya naaxwiiñ , je̱'e̱ mu̶'it xu̶u̶ mu̶naa je̱'e̱ jya'ay wyindzu̶gu̶'u̶wu̶u̶ju̶chu̶ñ y mu̶naa je̱'e̱ mu̶bu̶jkpu̶du̶jk nigu̶xyu̶ ñidaj ñimayu̶u̶ju̶chu̶ñ , je̱' ko tu̶ miich je̱'e̱ ayuuk mmu̶bu̶jkku̶xy je̱'e̱ mu̶dyiibu̶ u̶u̶ch tu̶ nnidu̶y'ajt'ajtku̶xyu̶ñ ma miich ajku̶xyu̶ñ .
53001011	Y paady u̶u̶ch je̱'e̱ Dios je'emy nmu̶bu̶jktzoogu̶xy mu̶u̶d miich kyu̶xpu̶ ajku̶xy , nyujkwaangu̶xyu̶ch ma je̱'e̱ nDios ajtu̶m ajku̶xyu̶ñ ko wan xykyu'ubu̶jkku̶xy , je̱' ko je̱' tu̶ xywyin'ijxku̶xy , y ko je̱' kyuydyuumby je̱'e̱ ku̶xyu̶ mu̶u̶d je̱'e̱ myu̶k'ajtu̶ñ je̱'e̱ mu̶dyiibu̶ naty miich mdzojkku̶xypyu̶ñ y je̱'e̱ tuung je̱'e̱ mu̶dyiibu̶ naty mduungu̶xypyu̶ñ mu̶u̶d je̱'e̱ mmu̶bu̶jku̶ñ .
53001012	Y du'unu̶tz je̱'e̱ nWindzú̶n Jesús ajtu̶m ajku̶xy je̱'e̱ xyu̶u̶ windzu̶gu̶'u̶y y'ídu̶ch ma miich ajku̶xyu̶ñ , y je̱' miich nandu'un xywyindzu̶gu̶u̶ygyu̶xu̶p mu̶u̶d je̱'e̱ nDios myay'ajtu̶ñ ajtu̶m ajku̶xy y mu̶u̶d je̱'e̱ nWindzú̶n Jesucristo ajtu̶m ajku̶xy .
53002001	“ Mu̶gu'uktu̶jk , jada'achám nyajmu̶dmu̶dyaakku̶xy neby je̱'e̱ nWindzú̶n Jesucristo ajtu̶m ajku̶xy ya naaxwiiñ ja'adu'ook wyimbídu̶chu̶ñ y neby naybyaattu̶mu̶chu̶ñ ajku̶xy mu̶u̶d je̱' . Nmu̶nukxtaakku̶xypy
53002002	ko ka'p nigoo mu̶k'eemby mwinmaaydyu̶gajtzku̶xy y ka'p myaj'adzu̶gu̶u̶ygyu̶xy mu̶u̶d je̱'e̱ ayuuk pu̶nu̶ jii pu̶n myu̶na'añ ko je̱'e̱ Dios tu̶ myu̶gapxyii ajku̶xy , o pu̶nu̶ jii du'un yaj'u̶xpu̶jkku̶xy o pu̶nu̶ jii je̱'e̱ naky xypyaatku̶xy ko u̶u̶ch tu̶ ngue̱jxku̶xy , myu̶naangu̶xy ko je̱'e̱ Windzú̶n Jesucristo tu̶ wyimbity ya naaxwiiñ .
53002003	Ka'p nineby'eemby myajwin'u̶u̶ngu̶xy . Ma naty je̱'e̱ xu̶u̶ tiempo ka'anu̶ myu̶baad'átyñu̶ mu̶naa je̱'e̱ Jesucristo ya naaxwiiñ wyimbida'añu̶ñ ; ñi'igu̶ mu̶dzibu̶'u̶wu̶py je̱'e̱ ja'ay je̱'e̱ Dios jayu̶jp ajku̶xy , ko naty je̱'e̱ ju̶bu̶kja'ay ñayyajni'igu̶xu̶'u̶gyii , je̱'e̱ mu̶dyiibu̶ je̱'e̱ Dios tu'u'ook yajku'udu̶góyu̶ yajku'udu̶goye̱e̱mbyu̶ñ .
53002004	Je̱'e̱ ju̶bu̶kja'ay y'agu̶mu̶dzip'ade̱e̱mby je̱'e̱ ku̶xyu̶ tijaty mu̶dyiibu̶ je̱'e̱ Dios jye̱'e̱'ajtypyu̶ñ o mu̶dyiibu̶ je̱'e̱ Dios mu̶baad mu̶u̶d yaj'o'owu̶dátyu̶ñ , u̶xtu̶ naaxwe̱e̱dzu̶p jiiby ane̱'e̱mbu̶ ma je̱'e̱ Dios myu̶jtzajptu̶jku̶ñ , ñayyajnaxu̶u̶ju̶ch neby je̱'e̱ Diosu̶ñ .
53002005	¿ Nej ka'p mja'aymye̱jtzku̶xy ko adaa du'un nyajmu̶dmu̶dyaakku̶xy mu̶naaba u̶u̶ch najty nyajpaadyñu̶ mu̶u̶d miich ajku̶xy ?
53002006	Y jada'achám miich mnejwu̶u̶ygyu̶xypy tii je̱'e̱ du'un yajwa'kxu̶jpu̶pnu̶ju̶ñ je̱'e̱ ju̶bu̶kja'ay , ka'pu̶ chojk nayyajni'igu̶xu̶'u̶gu̶u̶ju̶ch ma je̱'e̱ xu̶u̶ tiempo ka'anu̶ myu̶baad'átyñu̶ju̶ñ .
53002007	Je̱'e̱ ju̶bu̶kja'ay ni'ixu̶'u̶y je̱'e̱ ju̶bu̶kpu̶ cham mu̶dajtnu̶ , je̱'e̱ mu̶dyiibu̶ tyune̱e̱mbyu̶ñ ; je'eyu̶ tyu̶goy'ajtnu̶ mu̶naa je̱'e̱ tyu'u y'awa'adzu̶chu̶ñ , je̱'e̱ mu̶dyiibu̶ jada'achám yajwa'kxu̶jpu̶bu̶ñ .
53002008	Mu̶'íttu̶tz je̱'e̱ ju̶bu̶kja'ay ñayyajni'igu̶xu̶'u̶gu̶u̶ju̶ch , je̱'e̱ mu̶dyiibu̶ je̱'e̱ Windzú̶n Jesús yaj'o'ogu̶byu̶ñ mu̶u̶d tu'u'ooktu̶ je'eyu̶ pu̶xúju̶ch y yajku'udu̶góyu̶ch mu̶u̶d je̱'e̱ y'ajaj y'adu̶kxu̶ñ ko naty ya naaxwiiñ wyimbity .
53002009	Ko naty je̱'e̱ ju̶bu̶kja'ay myiñ , je̱'e̱ mu̶jku'u je̱'e̱ pube̱daanu̶p , y je̱' myu̶k'ajt je̱'e̱ mu̶k myu̶minaanu̶py , y tuna'añ ijxpe̱jt y mu̶jwinma'añ je̱'e̱ ka'pu̶ tyu̶y'ajtu̶ch .
53002010	Y mayñax je̱'e̱ ju̶bu̶kpu̶ yajtuna'añ neby win'u̶u̶ngu̶xu̶chu̶ñ je̱'e̱ mu̶dyiibu̶ tu̶goydyuum yajpaatku̶xpu̶ñ , je̱' ko ka'p je̱'e̱ tu̶y'ajt tu̶ ku'ubu̶jkku̶xy y tzojkku̶xy neby je̱'e̱ aanu̶mu̶ ni'idzooku̶ñ mu̶baad paatku̶xyu̶ñ .
53002011	Y paady je̱'e̱ Dios kyu̶'u̶ye̱jku̶gu̶xyu̶ ko wan yajwin'u̶u̶ngu̶xy mu̶u̶d je̱'e̱ mu̶dyiibu̶ tu̶ tuundu̶gooygyu̶xyu̶ñ y ko je̱'e̱ anu̶u̶ mu̶bu̶jkku̶xu̶ch ,
53002012	neby tu̶goydyuum nigu̶xyu̶ ñú̶kxku̶xu̶chu̶ñ je̱'e̱ mu̶dyiibu̶ je̱'e̱ tu̶y'ajt ka'p tu̶ mu̶bu̶jkku̶xyu̶ñ , y ni'igyu̶ je̱'e̱ jootkujk ñayjyu̶wu̶u̶yu̶gu̶xy ko je̱'e̱ ju̶bu̶kpu̶ tuungu̶xy .
53002013	Peru̶ u̶u̶ch ajku̶xy , je'emy u̶u̶ch je̱'e̱ Dioskujuuyu̶p nye̱jkku̶xy mu̶u̶d miich kyu̶xpu̶ mu̶gu'uktu̶jk ajku̶xy , mu̶dyiibu̶ je̱'e̱ Windzú̶n Jesucristo oy xychojkku̶xp xyjyu̶wu̶u̶ygyu̶xpu̶ñ , je̱' ko je̱'e̱ Dios miich jayu̶jp xywyin'ijxku̶x wan je̱'e̱ aanu̶mu̶ ni'idzooku̶ñ mbaatku̶xu̶ch mu̶u̶d je̱'e̱ Espíritu Santo je̱'e̱ mu̶dyiibu̶ je̱'e̱ mjoot mwinma'añ xyajwaatzu̶u̶ygyu̶xpu̶ñ y mu̶u̶d je̱'e̱ tu̶y'ajt je̱'e̱ mu̶dyiibu̶ tu̶ mmu̶bu̶jkku̶xyu̶ñ .
53002014	Mu̶u̶d adaa gyu̶xpu̶ je̱'e̱ Dios xywyin'ijxy ajku̶xy mu̶u̶d je̱'e̱ ayuuk tu̶y'ajt je̱'e̱ mu̶dyiibu̶ je̱'e̱ aanu̶mu̶ ni'idzooku̶ñ ye̱jkpu̶ñ , je̱'e̱ mu̶dyiibu̶ u̶u̶ch ngapxwa'kx ajku̶xyu̶ñ : neby jiiby mja'tku̶xu̶chu̶ñ ma je̱'e̱ nWindzú̶n Jesucristo ajtu̶m ajku̶xy y'oy'ajtu̶ñ .
53002015	Y du'unu̶tz mu̶gu'uktu̶jk ajku̶xy , yajtu'uyo'oy'adu̶u̶tzku̶x je̱'e̱ mmu̶bu̶jku̶ñ ajku̶xy y ka'p m'u̶xtu̶gu̶'u̶wa'kku̶xy , y ka'p je̱'e̱ u̶xpu̶jku̶ñ mja'aydyu̶gooygyu̶xy je̱'e̱ mu̶dyiibu̶ wiinu̶ ju̶jpu̶ tu̶ nmooygyu̶xyu̶ñ y je̱'e̱ mu̶dyiibu̶ naky'aam tu̶ nmooygyu̶xyu̶ñ .
53002016	Wan je̱'e̱ nWindzú̶n Jesucristo ajtu̶m ajku̶xy ku̶'u̶m y je̱'e̱ nDios Teedy ajtu̶m ajku̶xy je̱'e̱ mu̶dyiibu̶ tu̶ xychojku̶m xyjyu̶wu̶u̶yu̶m ajku̶xy mu̶u̶d je̱'e̱ y'oy'ajtu̶ñ y tu̶ xymyooyu̶m je̱'e̱ wiinu̶u̶xu̶u̶bu̶ jootkujk'ajtu̶ñ ajku̶xy je̱'e̱ oybyu̶ yajxónba ju̶jp'ijxu̶ñ ko je̱'e̱ oy'ajtu̶ñ jiiby tzajpjooty xymyo'owaanu̶m ajku̶xy .
53002017	Je̱'e̱ m'aa mjoot xyjyootmu̶kmooyu̶ ajku̶xy y xypyube̱jtku̶xu̶ch neby je̱'e̱ mmu̶bu̶jku̶ñ myajtu'uyo'oygyu̶xu̶chu̶ñ y ka'p m'u̶xtu̶gu̶'u̶wa'kku̶xu̶ch , wan ku̶xyu̶ neby naty mmu̶naangu̶xyu̶ñ y neby naty mduungu̶xyu̶ñ du'un ku'umáyu̶ch ko du'un y'óyu̶ch .
53003001	Cham njaknu̶maaygyugu̶xu̶u̶ygyu̶xy mu̶gu'uktu̶jk , mu̶bu̶jktzoogu̶x je̱'e̱ Dios mu̶u̶d u̶u̶ch kyu̶xpu̶ ajku̶xy , wan je̱'e̱ Windzú̶n Jesús y'ayuuk tyu̶y'ajt tzojku̶ wya'kxta'awu̶ch ma je̱'e̱ naax kajpt kú̶xyu̶ju̶ñ y neby je̱'e̱ ja'ay mu̶baad oy yajxón ku'ubu̶jkku̶xyu̶ñ du'un neby miich tu̶ mgu'ubu̶jkku̶xyu̶ñ .
53003002	Nan mu̶bu̶jktzoogu̶x je̱'e̱ Dios , neby u̶u̶ch je̱'e̱ Dios mu̶baad xyñiwaangu̶xyu̶ñ ma je̱'e̱ ju̶bu̶kja'ay ajku̶xyu̶ñ y ma je̱'e̱ mu̶dyiibu̶ ka'p wyindú̶yu̶chu̶ñ ajku̶xy , je̱' ko ka'p je̱'e̱ nigu̶xyu̶ mu̶bu̶jkku̶xy .
53003003	Peru̶ tu'uda'agy je̱'e̱ Windzú̶n Jesús y je̱' miich xypyube̱jtku̶xu̶p neby je̱'e̱ mmu̶bu̶jku̶ñ myajtu'uyo'oygyu̶xu̶chu̶ñ y ka'p m'u̶xtu̶gu̶'u̶wa'kku̶xu̶ch y xykyweentu̶'ajtku̶xu̶ch ma je̱'e̱ ju̶bú̶kpu̶ju̶ñ .
53003004	Y u̶u̶ch nmu̶bu̶jkypyu̶ch ajku̶xy ma je̱'e̱ Windzú̶n Jesúsu̶ñ ko miich mguydyuungu̶xy y mjakkuydyuungu̶xu̶ch je̱'e̱ mu̶dyiibu̶ tu̶ nyaj'ane̱'e̱mgu̶xyu̶ñ .
53003005	Wan je̱'e̱ Windzú̶n Jesús xypyube̱jt xypyudu̶gu̶u̶ygyu̶xy neby je̱'e̱ mjuugy mmu̶gu'ug mu̶baad mdzojk mju̶wu̶u̶ygyu̶xyu̶ñ du'un neby je̱'e̱ Dios choky jyu̶wu̶'u̶yu̶ñ y mmu̶dajtku̶xu̶ch je̱'e̱ mu̶k'ajtu̶ñ neby je̱'e̱ Crístoju̶ñ ko naty nej mjajtku̶xy m'abe̱jtku̶xy .
53003006	“ Mu̶gu'uktu̶jk cham n'ane̱'e̱mgu̶xy mu̶u̶d je̱'e̱ nWindzú̶n Jesucristo xyu̶u̶ ajtu̶m ajku̶xy ko puyo'oydyuutku̶x oy mu̶dyiibu̶ mu̶gu'ugu̶ch je̱'e̱ mu̶dyiibu̶ ka'p tyunaangu̶xy y ka'p du'un chu̶naay jyugy'ajtku̶xy neby je̱'e̱ u̶xpu̶jku̶ñ myu̶na'añu̶ñ , je̱'e̱ mu̶dyiibu̶ u̶u̶ch tu̶ nmooygyu̶xyu̶ñ .
53003007	Miich mnejwu̶u̶ygyu̶xypy neby mdzu̶naaygyu̶x mjugy'ajtku̶xu̶chu̶ñ . Mba'ijxku̶xu̶ch ma u̶u̶ch ajku̶xyu̶ñ du'un neby u̶u̶ch tu̶ ndzu̶naay tu̶ njugy'ajtku̶xyu̶ñ . U̶u̶ch ka'p u̶u̶ch tu̶ nuux'ajtku̶xy ko u̶u̶ch jim tu̶ ndzu̶naay tu̶ njugy'ajtku̶xy ma miich ajku̶xyu̶ñ ,
53003008	y ni pu̶n u̶u̶ch je̱'e̱ jyu̶ch kyaagy jaygyujuy tu̶ nga'akaay nga'a'uuku̶ ajku̶xy . Ni'igu̶ tuun ni'igu̶ ayoowu̶ch ni'igyu̶ xu̶u̶m tzum ajku̶xy , nga'a''adzíp nga'a''abe̱daangu̶xy najty miich nitu'ug ajku̶xy .
53003009	Y xyjya'apaatpu̶ch najty ajku̶xy nyujkwaanu̶ch ajku̶xy ko u̶u̶ch xypyube̱jtku̶xu̶ch , peru̶ tuun ayoowu̶ch ajku̶xy ; mba'ijxku̶xu̶ch du'un ma u̶u̶ch ajku̶xyu̶ñ .
53003010	Ko u̶u̶ch n'ijtku̶xy ma miich ajku̶xyu̶ñ , adaa ane̱'e̱mu̶ñ nmooygyu̶x : Je̱'e̱ mu̶dyiibu̶ ka'p tyuna'añu̶ñ , nan ka'p je̱'e̱ kyáyu̶ch .
53003011	Peru̶ tu̶ u̶u̶ch du'un nnejwu̶u̶ygyu̶xy ko miich du'un nije̱' mdzu̶naaygyu̶xy ka'p mdunaangu̶xy , je̱'e̱ nuux'adyiibyu̶ miich xyaj'o'ogaangu̶xnu̶py .
53003012	N'ane̱'e̱mgu̶xypy y nyajni'ipu̶jkku̶xypyu̶ch je̱'e̱ du'umbu̶ ja'ay ajku̶xy , mu̶u̶d je̱'e̱ Windzú̶n Jesucristo y'ane̱'e̱mu̶ñ , ko wan oy yajxón tuungu̶xy neby je̱'e̱ kyaayu̶ñ y'uuku̶ñ mu̶baad paatku̶xyu̶ñ .
53003013	“ Mu̶gu'uktu̶jk , tuun'adu̶u̶tzku̶x je̱'e̱ oybyu̶ y ka'p mmu̶dzijpu̶gu̶xyu̶ .
53003014	Pu̶nu̶ jii pu̶n nidu'ugtu̶ mu̶dyiibu̶ adaa ayuuk ka'p kweentu̶túñu̶ñ mu̶dyiibu̶ yam naky'aam nyajnu̶maaygyu̶xypyu̶ñ , ijxwu̶'u̶mgu̶x pu̶n je̱'e̱ju̶ñ y ka'p mbuyo'oyu̶u̶ygyu̶xu̶ch wan du'un cho'oydyúnu̶ch .
53003015	Peru̶ ka'p myajmu̶dzip'ajtku̶xy , ni'igyu̶ oy'eemby wingapx ju̶jpkapxu̶u̶ygyu̶x neby je̱'e̱ mu̶dyiibu̶ je̱'e̱ Cristo mu̶bu̶jkpu̶ñ .
53003016	Y wan je̱'e̱ Windzú̶n Jesucristo ku̶'u̶m je̱'e̱ mu̶dyiibu̶ je̱'e̱ jootkujk'ajtu̶ñ ye̱jkpu̶ñ xymyooygyu̶xy je̱'e̱ jootkujk'ajtu̶ñ oytimymyu̶naaxu̶u̶ju̶ch y oytimyñeby'eembyu̶ch . Wan je̱'e̱ Windzú̶n Dios ity mu̶u̶d miich nigu̶xyu̶ ajku̶xy .
53003017	U̶u̶ch Pablo , cham adaa yajpókxu̶ñ nyajnijayu̶u̶ygyu̶xy mu̶u̶d u̶u̶ch je̱'e̱ ngu̶'u̶mgu̶'u̶ ngu̶'u̶mleetra . Du'un u̶u̶ch je̱'e̱ nfirma nbu̶da'agy ma u̶u̶ch je̱'e̱ nnaky kú̶xyu̶ju̶ñ , du'unu̶ch nja'ay .
53003018	Wan je̱'e̱ nWindzú̶n Jesucristo ajtu̶m ajku̶xy oy'ajt may'ajt tuñ ma miich nigu̶xyu̶ ajku̶xyu̶ñ . Jaanch adaa du'un .
54001001	U̶u̶ch Pablo , Jesucristo y'apóstol , kéxyu̶ch je̱'e̱ Dios , u̶u̶ch du'un tu̶ xy'ane'emy je̱'e̱ mu̶dyiibu̶ je̱'e̱ n'aanu̶mu̶ xyñiwaanu̶yu̶py xyajtzooku̶yu̶py ajtu̶m ajku̶xy , y je̱'e̱ Windzú̶n Jesucristo , je̱'e̱ mu̶dyiibu̶ nju̶jp'ijxu̶mby xymyo'owaanu̶m je̱'e̱ jugy'ajtu̶ñ wiinu̶u̶xu̶u̶bu̶ ajtu̶m ajku̶xy .
54001002	Cham adayaaba naky nyajniguéxy miich Timoteo , tu̶y'ajtu̶ñ ko miich du'un nju̶wu̶'u̶y neby je̱'e̱ ku̶'u̶m'úngu̶ñ , je̱' ko u̶u̶ch miich je̱'e̱ Dios y'ayuuk tyu̶y'ajt tu̶ nyajmu̶bú̶ky . Nyajmu̶dzojkypy ko je̱'e̱ Dios u̶u̶ch je̱'e̱ nDeedy ajtu̶m y je̱'e̱ Cristo Jesús u̶u̶ch je̱'e̱ nWindzú̶n ajtu̶m je̱'e̱ oy'ajt may'ajt wan tuñ ma miichu̶ñ , wan xypya'a''ayóy y xyajjootkujk'dtu̶ch .
54001003	Wu̶'u̶mu̶'u̶ miich jim Éfeso , du'un neby nnu̶maayu̶ñ je̱'e̱ mu̶naaba u̶u̶ch najty jim Éfeso kajpt ndzooñ , nnú̶kxyu̶ch najty Macedonia naaxjooty , neby je̱'e̱ ja'ay mu̶baad mnu̶ma'ayu̶ñ ko ka'p je̱'e̱ ayuuk yaj'u̶xpu̶jkku̶xu̶ch je̱'e̱ ka'pu̶ tyu̶y'ajtu̶ch .
54001004	Nan mnu̶ma'awu̶py je̱'e̱ mu̶bu̶jkpu̶du̶jk ka'pu̶ kweentu̶tuungu̶xu̶ch je̱'e̱ nigoobu̶ kyapxy'aty myu̶dya'agy'áty y mu̶dyiibu̶ kyapxy myu̶dya'agy ka'p kyu̶jxku̶xyu̶ñ nebyjyaty je̱'e̱ mu̶j'áp mu̶jteedy ijty chu̶naay jyugy'ajtku̶xyu̶ñ . Adaa du'umbu̶ ayuuk nigoo yu̶'u̶ chibu̶'u̶y mya'adu̶'u̶y y ka'p tii pube̱jtu̶ñ yeky ma je̱'e̱ mu̶bu̶jku̶ñ neby je̱'e̱ Dios tzokyu̶ñ nmu̶bu̶jku̶mu̶chu̶ñ .
54001005	Du'un je̱'e̱ Dios tzoky ko tzu̶k naychojk nayjyu̶wu̶u̶yu̶mu̶ ajku̶xy amíñ u̶xyu̶py mu̶u̶d je̱'e̱ oyjyoot oywyinma'añ , mu̶u̶d je̱'e̱ oy'aa oyjyoot y nmu̶bu̶jku̶mu̶ch tu'ug'aa tu'ugjoot .
54001006	Nije̱' je̱'e̱ ja'ay tu̶ u̶xmajtzku̶xnu̶ je̱'e̱ Dios y'ayuuk tyu̶y'ajt y tu̶ padu̶gu̶u̶ygyu̶xnu̶ je̱'e̱ kapxy mu̶dya'agy mu̶dyiibu̶ ka'p chobaady je̱'e̱ mu̶dyiibu̶ nigoo tzibu̶u̶by ma'adu̶u̶ybyu̶ñ .
54001007	Oy je̱'e̱ Dios y'ane̱'e̱mu̶ñ ja'aniwindzu̶n'adaangu̶xy , y ni je̱' ku̶'u̶m ka'awinju̶wu̶u̶ygyu̶xy mu̶dyiibu̶ kyápxku̶xypy myu̶dyaakku̶xypyu̶ñ y ni je̱'e̱ mu̶dyiibu̶ yaj'u̶xpu̶jkku̶xypyu̶ñ ko jaanch tyu̶y'ajtu̶ch .
54001008	U̶u̶ch nnejwu̶u̶by ajtu̶m ajku̶xy ko je̱'e̱ Dios y'ane̱'e̱mu̶ñ y'óyu̶ch pu̶nu̶ nyajtuunu̶mby naty du'un neby y'ane'emyu̶ñ .
54001009	Mu̶baad nja'aymye̱jtzu̶m ajku̶xy ko ni tu'ug je̱'e̱ Dios y'ane̱'e̱mu̶ñ je̱'e̱ oyjya'aydyu̶jk kya'ayajmo'oy ajku̶xy . Je̱'e̱ Dios y'ane̱'e̱mu̶ñ je̱' je̱'e̱ yajmooby neby tzaachtyúnu̶chu̶ñ je̱'e̱ mu̶dyiibu̶ je̱'e̱ Dios mu̶duundu̶gooygyu̶xpu̶ñ , je̱'e̱ mu̶dyiibu̶ je̱'e̱ Dios ka'p kapxymyu̶doogu̶xyu̶ñ , je̱'e̱ mu̶dyiibu̶ ju̶bu̶kja'ay axu̶u̶gja'ayu̶ñ ajku̶xy , je̱'e̱ pokyjya'aydyu̶jk ajku̶xy , je̱'e̱ mu̶dyiibu̶ je̱'e̱ Dios ka'p windzu̶gu̶u̶ygyu̶xyu̶ñ y je̱'e̱ mu̶dyiibu̶ je̱'e̱ Dios y'u̶xpu̶jku̶ñ ka'p windzu̶gu̶u̶ygyu̶xyu̶ñ , je̱'e̱ mu̶dyiibu̶ tyaj tyeedy yaj'o'kku̶xpu̶ñ y ku̶xyu̶ je̱'e̱ ja'ayyaj'o'kpu̶du̶jk ajku̶xy ,
54001010	je̱'e̱ mu̶dyiibu̶ je̱'e̱ wiingpu̶ to'oxyu̶jktu̶jk mu̶dtuundu̶gooygyu̶xpu̶ñ , je̱'e̱ mu̶dyiibu̶ je̱'e̱ myu̶ya'aydyu̶jk mu̶dtuundu̶gooygyu̶xpu̶ñ , je̱'e̱ mu̶dyiibu̶ ja'aymyé̱tzku̶xpu̶ñ y toknajxku̶xy wiingtuuy , je̱'e̱ mu̶dyiibu̶ anu̶u̶'ajtku̶xpu̶ñ , je̱'e̱ mu̶dyiibu̶ je̱'e̱ Dios ni'iwaambe̱jtku̶xpu̶ñ mu̶u̶d je̱'e̱ anu̶u̶ , y je̱'e̱ mu̶dyiibu̶ janch mu̶dzip'ajtku̶xpu̶ñ je̱'e̱ oybyu̶ wa'adzpu̶ u̶xpu̶jku̶ñ .
54001011	Adayaaba wa'adzpu̶ u̶xpu̶jku̶ñ jiiby je̱'e̱ yajpaady ma je̱'e̱ oybyu̶ Jesucristo y'ayuuk tyu̶y'ajtu̶ñ , je̱'e̱ mu̶dyiibu̶ u̶u̶ch je̱'e̱ kunukxypyu̶ Dios tu̶ xyajni'ipú̶kyu̶ñ ko u̶u̶ch ngapxwa'kxu̶ch .
54001012	Nyejkypyu̶ch je̱'e̱ Dioskujuuyu̶p ma je̱'e̱ nWindzú̶n Jesucristo ajtu̶mu̶ñ ajku̶xy , je̱'e̱ mu̶dyiibu̶ u̶u̶ch je̱'e̱ mu̶k'ajtu̶ñ tu̶ xymyo'oyu̶ñ , je̱' ko u̶u̶ch tu̶ xy'ijxtu̶y tu'uda'agy y tu̶ xypyu̶da'agyu̶ch ko u̶u̶ch ngapxwa'kxu̶ch je̱'e̱ Dios y'ayuuk tyu̶y'ajt .
54001013	Jékyu̶p ju̶bu̶kjaty axu̶u̶gjátyu̶ch je̱'e̱ Jesús ijty ni'oj niyaxu̶'u̶y , y n'u̶xwu̶dity nbawu̶dítyu̶ch je̱'e̱ mu̶bu̶jkpu̶du̶jk ajku̶xy , y nwin'ojy nju̶jp'ojyu̶ch ajku̶xy . Peru̶ je̱'e̱ Dios u̶u̶ch xypya'a''ayoow , je̱' ko u̶u̶ch je̱'e̱ tu̶y'ajt najty ka'p nmu̶bu̶kyñu̶ y ni nga'anejwu̶'u̶yu̶ch najty tii u̶u̶ch du'un nduumbyu̶ñ .
54001014	Y du'un je̱'e̱ nWindzú̶n Dios ajtu̶m oy'ajt may'ajt mu̶jku̶je̱e̱ tu̶ tuñ ma u̶u̶chu̶ñ , ko u̶u̶ch je̱'e̱ Jesús tu̶ xyajmu̶bú̶ky y tu̶ xymyo'oyu̶ch je̱'e̱ tzojku̶ñ ju̶wu̶u̶yu̶ñ ma je̱'e̱ ja'ay ajku̶xyu̶ñ , je̱' ko tu'ugyu̶ nyajpaatu̶nu̶ ajku̶xy mu̶u̶d je̱'e̱ Cristo Jesús .
54001015	Adaa jaanch adaa du'un tyu̶y'ajtu̶ch , y nigu̶xyu̶ je̱'e̱ ja'ay mu̶baad mu̶bu̶jkku̶xy : ko je̱'e̱ Cristo Jesús y'ooy ya naaxwiiñ yajpokyñi'iwa'adza'añ je̱'e̱ pokyjya'aydyu̶jk ajku̶xy , y u̶u̶ch ni'igyu̶ pokyjya'ay ni'igu̶ ka'p du'un ni pú̶nu̶ñu̶ba .
54001016	Paady kyu̶xpu̶ u̶u̶ch je̱'e̱ Dios xypya'a''ayooy : neby je̱'e̱ Jesucristo mu̶baad yajni'igu̶xu̶'u̶gy ma u̶u̶chu̶ñ ku̶xyu̶ je̱'e̱ mye̱kxtujku̶ñ . Y du'un u̶u̶ch je̱'e̱ ijxpe̱jtu̶ñ nyejky ma je̱'e̱ ja'ay mu̶dyiibu̶ mu̶bu̶gaamnu̶ ma je̱'e̱ju̶ñ neby je̱'e̱ jugy'ajtu̶ñ wiinu̶u̶xu̶u̶bu̶ mu̶baad paatku̶xyu̶ñ .
54001017	¡ Paady tzu̶k windzu̶gu̶u̶y y ku'umaayu̶m ajku̶xy wiinu̶u̶xu̶u̶ , je̱'e̱ Mu̶j'ane̱'e̱mbu̶ wiinu̶u̶xu̶u̶bu̶ , je̱'e̱ mu̶dyiibu̶ ka'p nimu̶naaxu̶u̶ y'o'ogyu̶ñ , je̱'e̱ mu̶dyiibu̶ ka'p yaj'íxyu̶ñ y je̱'e̱ tu'kpajkpu̶ Dios ! Jaanch adaa du'un .
54001018	Timoteo , oy u̶u̶ch miich ndzoky nju̶wu̶'u̶y neby je̱'e̱ ku̶'u̶m'úngu̶ñ y adaa ayuuk miich nyajni'ipu̶jkypy neby je̱'e̱ Dios y'ayuuk mwindu̶na'awu̶chu̶ñ mu̶u̶d je̱'e̱ mmu̶bu̶jku̶ñ amuumdu'ugjoot y mu̶u̶d je̱'e̱ oyjyoot oywyinma'añ du'un neby je̱'e̱ Dios y'ayuuknajtzkapxu̶u̶ybyu̶du̶jk myu̶naañu̶ñ ajku̶xy mu̶u̶d miich kyu̶xpu̶ ko je̱'e̱ mduung mni'imajch .
54001019	Y naagu̶ñ je̱' ko je̱'e̱ y'oyjyoot y'oywyinma'añ tu̶ najtz'ixu̶u̶ygyu̶xnu̶ , tu̶ je̱'e̱ myu̶bu̶jku̶ñ yajtu̶gooygyu̶xy .
54001020	Du'un neby je̱'e̱ Himeneo mu̶u̶d je̱'e̱ Alejandro tu̶ y'adu̶u̶tzku̶xyu̶ñ , mu̶dyiibu̶ u̶u̶ch je̱'e̱ mu̶jku'u tu̶ nyajku̶'u̶du̶gu̶'u̶yu̶ñ wan wyinma'añmye̱jtzku̶xu̶ch ka'pu̶ je̱'e̱ Dios mu̶gapxtu̶gooygyu̶xu̶ch .
54002001	Yu̶'u̶ njatytimyyajnu̶maaby ko mu̶yujkwaangu̶x je̱'e̱ Dios , mu̶bu̶jktzoogu̶x je̱'e̱ Dios , mu̶nukxtaakku̶x je̱'e̱ Dios y ye̱jkku̶x je̱'e̱ Dioskujuuyu̶p mu̶u̶d je̱'e̱ ja'ay gyu̶xpu̶ nigu̶xyu̶ ajku̶xy .
54002002	Mmu̶bu̶jktzoogu̶x je̱'e̱ Dios mu̶u̶d je̱'e̱ mu̶dyiibu̶ mu̶j'ane̱'e̱mbu̶'ajtpu̶ñ ajku̶xy y mu̶u̶d je̱'e̱ tuungmu̶u̶dpu̶du̶jk y kuduungtu̶jk nigu̶xyu̶ ajku̶xy , neby mu̶baad agujk jootkujk ndzu̶naay njugy'ajtu̶mu̶ñ ajku̶xy y nwindzu̶gu̶u̶yu̶mu̶ch , ka'p je̱'e̱ tzip ma'ad maa , cham je̱'e̱ Dios oy yajxón nwindzu̶gu̶u̶y n'o'owu̶dajtu̶m ajku̶xy neby je̱'e̱ ja'ay du'un xywyindzu̶gu̶u̶yu̶mu̶chu̶ñ ajku̶xy oy yajxón .
54002003	Adaa janch'oy adaa du'un , y je̱'e̱ Dios u̶u̶ch je̱'e̱ nniwaambu̶ nyajtzookpu̶ ajtu̶m ajku̶xy kyu'umaaby je̱'e̱ du'un .
54002004	Chojkypy je̱'e̱ Dios ko je̱'e̱ ja'ay y'aanu̶mu̶ ni'idzooku̶ñ wan nigu̶xyu̶ paatku̶xy y ijxku̶x nejwu̶u̶ygyu̶xu̶ch je̱'e̱ Dios tyu̶y'ajt .
54002005	Je̱' ko tu'ug je̱' je̱'e̱ Windzú̶n Dios , y tu'ug je̱' je̱'e̱ wingapxpu̶ mu̶dyiibu̶ je̱'e̱ ja'ay mu̶baad nigu̶xyu̶ yajja'ady Dios winduum . Y je̱'e̱ wingapxpu̶ je̱' je̱' je̱'e̱ Jesucristo .
54002006	Je̱' ko je̱'e̱ Jesucristo ñayye̱jku̶ ma je̱'e̱ o'ku̶ñ , y du'un je̱'e̱ naaxwiiñjya'ay pyoky kyu̶dyeey ku̶xyu̶ kube̱jttaayu̶ y yajnejwu̶u̶y je̱'e̱ y'ayuuk tyu̶y'ajt du'un ko je̱'e̱ xu̶u̶ tiempo paaty .
54002007	Y paady u̶u̶ch je̱'e̱ Dios tu̶ xyajni'ipú̶ky ko u̶u̶ch ngugapxy'ádu̶ch y n'apóstol'ádu̶ch , tu̶y'ajtu̶ñ je̱'e̱ du'un neby u̶u̶ch ngapxy nmu̶dya'agyu̶ñ y ka'p u̶u̶ch n'anu̶u̶'áty . Tu̶ u̶u̶ch adaa tuung xyajni'ipú̶ky ko u̶u̶ch je̱'e̱ ja'ay nyajni'ixu̶'u̶wu̶ch ajku̶xy neby je̱'e̱ Dios mu̶baad mu̶bu̶jkku̶xyu̶ñ y neby je̱'e̱ tu̶y'ajt mu̶baad nejwu̶u̶ygyu̶xyu̶ñ je̱'e̱ ka'pu̶ jyudíoja'ayu̶ch ajku̶xy .
54002008	Du'un u̶u̶ch ndzoky ko je̱'e̱ ya'aydyu̶jktu̶jk Dios wan mu̶bu̶jktzoogu̶xy o'owu̶dajtku̶xy oytimymya'eembyu̶ch ma ñaymyujku̶gu̶xyu̶ñ , y wan mu̶bu̶jktzoogu̶xy Dios mu̶u̶d je̱'e̱ oyjyoot oywyinma'añ , y ka'p y'ama'ad jyootma'adu̶ch , nan ka'p y'adzip y'ama'adu̶ch .
54002009	Y nandu'un u̶u̶ch ndzoky ko je̱'e̱ to'oxyu̶jktu̶jk wyit tyukxy wan adu̶yu̶ pu̶daakku̶xy , mu̶u̶d je̱'e̱ tu'uda'agy'ajtu̶ñ y yuung'ajt naaxypy'ajtu̶ñ . Wan je̱'e̱ kyu'uwaay ku'udu̶'k kaxu̶'kku̶xy mu̶du̶yu̶ , peru̶ nan ka'p timyaj'anajxku̶xpu̶ch , ka'p ñayxojxu̶gu̶xu̶ch mu̶u̶d je̱'e̱ ooru̶ , ni mu̶u̶d je̱'e̱ perla y ni mu̶u̶d je̱'e̱ vestido mu̶dyiibu̶ janch tzoowu̶ anaxyu̶ñ .
54002010	Wan je̱'e̱ oybyu̶ tuungu̶xy neby je̱'e̱ to'oxyu̶jktu̶jk tyuungu̶xyu̶ñ mu̶dyiibu̶ tu'ug'aa tu'ugjoot tu̶ ñayye̱jku̶gu̶xy ma je̱'e̱ Diosu̶ñ .
54002011	Je̱'e̱ to'oxyu̶jktu̶jk amoñu̶ je̱'e̱ mu̶baad amdo'ijtku̶xy je̱'e̱ Dios y'ayuuk tyu̶y'ajt y ka'p tii yaj'ú̶w yaj'adzowu̶u̶ygyu̶xu̶ch .
54002012	Y ka'p u̶u̶ch ngu'ubú̶ky nu̶kxy je̱'e̱ to'oxyu̶jktu̶jk mayjya'ayjyooty yaj'u̶xpu̶jkku̶xy y nan ka'p pyadyii nu̶kxy je̱'e̱ ya'aydyu̶jktu̶jk ane̱'e̱mgu̶xy . Du'un u̶u̶ch ndzoky ko wan amoñyu̶ ijtku̶xy ,
54002013	je̱' ko jayu̶jp je̱'e̱ Dios je̱'e̱ Adán yajkojy y jak'u̶x'aam je̱'e̱ Eva .
54002014	Y ka'p je̱'e̱ Adán yajwin'ú̶n , je̱'e̱ Eva yajwin'ú̶n , y ko yajwin'ú̶ñ mu̶'it pyokykya'ay .
54002015	Peru̶ je̱'e̱ to'oxyu̶jktu̶jk pyaadu̶py y'aanu̶mu̶ ni'idzooku̶ñ je̱'e̱ ajku̶xy pu̶nu̶ kyuydyuundaaby je̱'e̱ du'un ajku̶xy neby je̱'e̱ Dios tzokyu̶ñ ko y'ung'ijxku̶xu̶ch , y pu̶nu̶ myu̶bu̶jkku̶xypy je̱'e̱ Dios mu̶u̶d je̱'e̱ wijy kejypyu̶ joot winma'añ y tzojk ju̶wu̶u̶ygyu̶xu̶ch je̱'e̱ myu̶gu'ugtu̶jk ajku̶xy y mu̶dajtku̶xu̶ch je̱'e̱ wa'adztzu̶naay wa'adzjugy'ajtu̶ñ ajku̶xy .
54003001	Adaa tu̶y'ajtu̶ñ adaa du'un : pu̶nu̶ jii pu̶n adzoky nigu'ubajk'ada'añ je̱'e̱ mu̶bu̶jkpu̶du̶jk ajku̶xy , je̱'e̱ oybyu̶ tuung naty je̱'e̱ du'un tu'ug y'adzojkypy .
54003002	Paady pu̶n je̱'e̱ mu̶bu̶jkpu̶du̶jk nigu'ubajk'adaamb ajku̶xy , kwaanu̶ je̱'e̱ oy jya'ay'ajtku̶xu̶ch ka'pu̶ yajmu̶kmu̶gápxku̶xu̶ch , mu̶dyiibu̶ to'oxyu̶jk tu'ug mu̶u̶du̶ñ y ka'p mye̱tzk tyu̶gu̶u̶gu̶ch , mu̶dyiibu̶ oy tu'uda'agy tzu̶naaby jugy'ajtpu̶ñ , mu̶dyiibu̶ wijy kejy ja'ay'ajtpu̶ñ , mu̶dyiibu̶ je̱'e̱ windzu̶gu̶'u̶ñ yajtuumbu̶ñ , mu̶dyiibu̶ je̱'e̱ ja'ay yajja'ttaakp ma je̱'e̱ jyu̶u̶n tyu̶jku̶ñ y je̱'e̱ mu̶dyiibu̶ jajtp neby je̱'e̱ ja'ay yaj'u̶xpú̶gu̶chu̶ñ .
54003003	Je̱'e̱ mu̶dyiibu̶ ka'p y'u'ugy jyu̶kxyu̶ñ , mu̶dyiibu̶ ka'p chipja'ayu̶chu̶ñ , mu̶dyiibu̶ je̱'e̱ oyjya'ay'ajtu̶ñ mu̶j mu̶u̶du̶ñ , mu̶dyiibu̶ ka'p chipkapxy y'awa'angápxyu̶ñ y mu̶dyiibu̶ je̱'e̱ wit meeñ ka'p adzokyu̶ñ .
54003004	Y je̱'e̱ mu̶dyiibu̶ oy yajxón ane̱'e̱mb ma je̱'e̱ jyu̶u̶n tyu̶jku̶ñ , mu̶dyiibu̶ je̱'e̱ y'ung y'ana'k u̶u̶wijp kapxwijpu̶ñ ko wan u̶u̶mu̶doogu̶xy kapxymyu̶doogu̶xy y je̱'e̱ mu̶dyiibu̶ je̱'e̱ y'ung y'ana'k je̱'e̱ windzu̶gu̶'u̶ñ yajtuungu̶xpu̶ñ .
54003005	Y pu̶nu̶ ka'p jaty neby y'ane̱'e̱mu̶chu̶ñ ma je̱'e̱ kyu̶'u̶mdu̶jku̶ñ , ¿ neby je̱'e̱ da'a okkweentu̶'ádu̶ch je̱'e̱ mu̶dyiibu̶ je̱'e̱ Dios mu̶bu̶jkku̶xpu̶ñ ?
54003006	Nan ka'p je̱'e̱ mu̶bu̶jkpu̶du̶jk mu̶baad nigu'ubajk'áty mu̶dyiibu̶ chaanu̶ mu̶bu̶kyu̶ñ je̱'e̱ Dios y'ayuuk tyu̶y'ajt , ka'p jékyu̶ch nu̶kxy aamu̶j jootmu̶j ñayjyu̶wu̶u̶ygyoodyii y nu̶kxy kya'amada'agy y nan nu̶kxy du'un jyaty neby je̱'e̱ mu̶jku'u jyajtyu̶ñ , ko ju̶bu̶ktuum ñayyajka'awu̶ .
54003007	Nandu'un chojkypy je̱'e̱ ja'ay tu'ug mu̶dyiibu̶ je̱'e̱ tu̶gu̶'u̶ja'ay oy ku'umaayu̶bu̶ñ , je̱'e̱ mu̶dyiibu̶ ka'p Dios mu̶duñu̶ñ , ka'pu̶ tyuundu̶góyu̶ch y ka'pu̶ je̱'e̱ mu̶jku'u yajwinma'añdyu̶goyu̶u̶ju̶ch .
54003008	Nandu'un je̱'e̱ mutzk tuungmu̶u̶dpu̶du̶jk mu̶dyiibu̶ yajpaatku̶xpu̶ñ ma je̱'e̱ mu̶bu̶jkpu̶du̶jk ajku̶xyu̶ñ , je̱' je̱'e̱ tzojku̶p tu'ug je̱'e̱ ja'ay mu̶dyiibu̶ je̱'e̱ windzu̶gu̶'u̶ñ yajtuumbu̶ñ , mu̶dyiibu̶ ka'p ñu̶u̶gápxy yujkkápxyu̶ñ , mu̶dyiibu̶ ka'p y'u'ugy jyu̶kxyu̶ñ y mu̶dyiibu̶ ka'p y'ameeñu̶chu̶ñ .
54003009	Wan tu'ug'aa tu'ugjoot yajkoptu̶gu̶u̶ygyu̶xy je̱'e̱ tu̶y'ajt mu̶dyiibu̶ yajnejwu̶u̶ybyu̶ñ je̱'e̱ mu̶dyiibu̶ ijty yu'uchu̶ñ , je̱'e̱ mu̶dyiibu̶ nmu̶bu̶jkypy ajtu̶m ajku̶xyu̶ñ , y mu̶dajtku̶xu̶ch je̱'e̱ oyjyoot oywyinma'añ .
54003010	Pu̶njaty je̱'e̱ mutzk tuung tunaamb , jayu̶jp je̱'e̱ y'ok'yajjoot'íx y'ok'yajwinma'añ'íxu̶ch pu̶nu̶ tu'uda'agy je̱'e̱ wyinma'añ y pu̶nu̶ ka'p maa tyuundu̶góy , mu̶'itnu̶ mu̶baad yajtuungmo'oy .
54003011	Nandu'un je̱'e̱ mutzk tuungmu̶u̶dpu̶du̶jk to'oxyu̶jktu̶jk ajku̶xy , je̱' je̱'e̱ tzojku̶p mu̶dyiibu̶ je̱'e̱ windzu̶gu̶'u̶ñ yajtuumbu̶ñ , mu̶dyiibu̶ je̱'e̱ myu̶gu'ug ka'p ni'oj niyaaxu̶'u̶yu̶ñ , mu̶dyiibu̶ oy tu'uda'agy ja'ay'ajtpu̶ñ y mu̶dyiibu̶ oy ku̶xyu̶ kuydyuundaaybyu̶ñ .
54003012	Je̱'e̱ ya'aydyu̶jk mutzk tuungmu̶u̶dpu̶ je̱' je̱'e̱ tzojku̶p tu'ug je̱'e̱ ja'ay mu̶dyiibu̶ to'oxyu̶jk tu'ug mu̶u̶du̶ñ y ka'p mye̱tzk tyu̶gu̶u̶gu̶ch , je̱'e̱ mu̶dyiibu̶ y'ung y'ana'k oy yajxón ane̱'e̱mbu̶ñ , y mu̶dyiibu̶ oy yajxón ane̱'e̱mb ma je̱'e̱ kyu̶'u̶mju̶u̶n kyu̶'u̶mdu̶jku̶ñ .
54003013	Je̱'e̱ mutzk tuungmu̶u̶dpu̶du̶jk ajku̶xy mu̶dyiibu̶ je̱'e̱ tyuung oy yajxón tuungu̶xpu̶ñ , ku'umaybyu̶dzu̶u̶mgu̶xp je̱'e̱ du'un ma je̱'e̱ mu̶bu̶jkpu̶du̶jku̶ñ , y jootkujk je̱'e̱ myu̶bu̶jku̶ñ mu̶baad nigapx nimu̶dyaakku̶xnu̶ mu̶dyiibu̶ myu̶dajtku̶xypyu̶ñ ma je̱'e̱ Cristo Jesúsu̶ñ .
54003014	Adaa naky u̶u̶ch miich nyajniguejxypy ko u̶u̶ch tzojku̶du̶gu̶'u̶ nnu̶kxa'añ jim ma miichu̶ñ .
54003015	Pu̶nu̶ ka'p u̶u̶ch naty ndzojknú̶kxy , nejwu̶'u̶ neby je̱'e̱ tu̶y'ajt yam nyajnijayu̶'u̶y . Adayaaba naky mu̶baad mu̶u̶d mwingapx mju̶jpkapxu̶'u̶y neby je̱'e̱ mu̶bu̶jkpu̶du̶jk mu̶baad jya'ay'ajtku̶xyu̶ñ ma je̱'e̱ Dios jya'ayu̶ñ , mu̶dyiibu̶ je̱'e̱ juugypyu̶ Dios mu̶jpu̶daakku̶xpu̶ñ , je̱'e̱ Dios mu̶dyiibu̶ wijtz'ijttaaybyu̶ñ y mu̶dyiibu̶ je̱'e̱ jaanchpyu̶ tu̶y'ajt niwaambu̶ñ .
54003016	Janch tu̶y'ajt adaa du'un , ko janchmu̶j je̱'e̱ Dios y'ayuuk tyu̶y'ajt mu̶dyiibu̶ xyajnejwu̶u̶yu̶mbyu̶ñ , je̱'e̱ mu̶dyiibu̶ ijty jeky'ajty yu'uchu̶ñ . Je̱'e̱ tu̶y'ajt ko je̱'e̱ y'ung ya naaxwiiñ kejxy .
54004001	Peru̶ du'un je̱'e̱ Espíritu oywyinju̶wu̶u̶yñu̶ myu̶na'añ , ko naty je̱'e̱ xu̶u̶ tiempo kyu̶xaan tyu̶goyaanu̶ , nije̱' je̱'e̱ ja'ay u̶xmadzaangu̶xnu̶ je̱'e̱ Dios y'ayuuk tyu̶y'ajt , panú̶kxku̶xnu̶ naty je̱'e̱ ja'ay y'ayuuk ajku̶xy je̱'e̱ mu̶dyiibu̶ win'u̶u̶ngu̶xpu̶ñ y je̱'e̱ mu̶dyiibu̶ je̱'e̱ ka'a'óybyu̶ u̶xpu̶jku̶ñ mu̶dajtku̶xpu̶ñ .
54004002	Je̱' y'ayuuk je̱'e̱ myu̶jpu̶da'agaanu̶py ajku̶xy je̱'e̱ ja'ay tzo'oydyu'untúkpu̶ ajku̶xy y je̱'e̱ mu̶dyiibu̶ janch anu̶u̶ju̶ñ ajku̶xy , ka'p je̱'e̱ du'umbu̶ ja'ay nineby y'oknayjyu̶wu̶u̶yu̶gu̶xnu̶ ko y'anu̶u̶'ajttu̶gu̶u̶ygyu̶xy , tu̶ je̱'e̱ wyinma'añ du'un tu'ug'aa tu'ugjoot pu̶daakku̶xy ko du'un y'adu̶'u̶dzaangu̶xy y tu̶ je̱'e̱ jyoot wyinma'añ tyu̶gooygyu̶xnu̶ .
54004003	Je̱'e̱ du'umbu̶ ja'ay ajku̶xy du'un je̱'e̱ myu̶na'anaangu̶xy ko je̱'e̱ ja'ay ka'p mu̶baad pyu̶jkku̶xy y'uukku̶xy y ka'p je̱'e̱ kaayu̶ñ uuku̶ñ mu̶baad nije̱' tzu'tzku̶xy jú̶kxku̶xy mu̶dyiibu̶ je̱'e̱ Dios tu̶ yajkojyu̶ñ neby je̱'e̱ mu̶bu̶jkpu̶du̶jk y je̱'e̱ mu̶dyiibu̶ je̱'e̱ tu̶y'ajt mu̶bu̶jkku̶xpu̶ñ mu̶baad tzu'tzku̶xy jú̶kxku̶xyu̶ñ , cham je̱'e̱ Dioskujuuyu̶p ye̱jkku̶xy ma je̱'e̱ Diosu̶ñ .
54004004	Ku̶xyu̶ tijaty je̱'e̱ Dios tu̶ yajkojyu̶ñ oy je̱' y ka'p mu̶baad nmu̶naanu̶m ajku̶xy ko ka'p y'óyu̶ch , y mu̶baad agujk jootkujk ngu'ubu̶jku̶m ajku̶xy ; cham je̱'e̱ Dioskujuuyu̶p nye̱jku̶m ajku̶xy ma je̱'e̱ Diosu̶ñ .
54004005	Je̱' ko je̱'e̱ Dios y'ayuuk y ko je̱'e̱ Dios nmu̶bu̶jktzoowu̶mu̶ch , kyunukxypy je̱'e̱ Dios kaayu̶ñ uuku̶ñ du'un .
54004006	Pu̶nu̶ myaj'u̶xpu̶jkypy je̱'e̱ mu̶bu̶jkpu̶du̶jk ajku̶xy adayaaba ayuuk tu̶y'ajt y pu̶nu̶ myajkoptu̶gu̶u̶by je̱'e̱ ayuuk mu̶dyiibu̶ je̱'e̱ mu̶bu̶jku̶ñ ye̱jkpu̶ñ y mu̶u̶d je̱'e̱ oybyu̶ u̶xpu̶jku̶ñ mu̶dyiibu̶ mbanu̶kxypyu̶ñ , y je̱'e̱ oybyu̶ Jesucristo myu̶duumbu̶ naty du'un miich myajpaady .
54004007	Peru̶ ka'p mmu̶jpu̶da'agy je̱'e̱ nigoobu̶ kyapxy'aty y'ayuuk'áty y je̱'e̱ mu̶dyiibu̶ ka'p chobaady ma je̱'e̱ Diosu̶ñ . Naybyu̶da'agu̶u̶ amuumdu'ugjoot ko je̱'e̱ Dios mmu̶dúñ ;
54004008	oy je̱'e̱ we̱e̱nu̶ jya'apubéty ko je̱'e̱ nni'kx ngopt nyajyu'kxu̶mu̶ch , peru̶ jak'oy je̱'e̱ ni'igyu̶ ko je̱'e̱ Dios tu'ug'aa tu'ugjoot nigu̶xyu̶ nmu̶duunu̶mu̶ch ajku̶xy , je̱' ko je̱' je̱'e̱ jootkujk'ajtu̶ñ ye̱jkp ma adayaaba jugy'ajtu̶ñ y nan ma je̱'e̱ jugy'ajtu̶ñ wiinu̶u̶xu̶u̶bu̶ mu̶dyiibu̶ miimb ku̶daakpu̶ñ .
54004009	Adaa jaanch adaa du'un , y nigu̶xyu̶ mu̶baad nmu̶bu̶jku̶m ajku̶xy .
54004010	Paady ku̶'u̶m duunu̶m y n'ayoowu̶m ajku̶xy , je̱' ko nju̶jp'ijxu̶m ajku̶xy ko je̱'e̱ Dios oydyuum xypyu̶da'agaanu̶m ajku̶xy , je̱'e̱ Dios mu̶dyiibu̶ wiinu̶u̶xu̶u̶ jugy'ajtpu̶ñ , mu̶dyiibu̶ je̱'e̱ ja'ay ku̶xyu̶ niwaamb yajtzookpu̶ñ , je̱' je̱'e̱ ni'igyu̶ ñiwe̱e̱mby yajtzookypy je̱'e̱ ja'ay mu̶dyiibu̶ je̱'e̱ y'ayuuk tyu̶y'ajt mu̶bu̶jkku̶xu̶bu̶ñ .
54004011	Adayaaba ayuuk je̱'e̱ mu̶bu̶jkpu̶du̶jk yajnu̶ma'a y yaj'u̶xpú̶k ajku̶xy ko wan kuydyuungu̶xy .
54004012	Wan je̱'e̱ ja'ay m'ayuuk xymyu̶jpu̶daaku̶ ajku̶xy ; oy miich mja'amutzk'ana'knu̶ju̶ch , ni'igu̶ miich je̱'e̱ ijxpe̱jt myé̱gu̶py ma je̱'e̱ mu̶bu̶jkpu̶du̶jku̶ñ neby mgapxy mu̶dya'agyu̶ñ , neby mja'ay'átyu̶ñ , neby m'oyjya'ay'átyu̶ñ , neby je̱'e̱ mu̶bu̶jku̶ñ mu̶u̶du̶chu̶ñ ko mDiosmu̶dúñ y neby oy wa'adz mdzu̶na'ay mjugy'atyu̶ñ .
54004013	Ma u̶u̶ch naty nga'aja'adyñu̶ ma miichu̶ñ , kapx je̱'e̱ Dios ñaky ma je̱'e̱ naymyujktaaktu̶ñ , yajjootkugu̶'u̶ je̱'e̱ mu̶bu̶jkpu̶du̶jk du'un ajku̶xy y yaj'u̶xpu̶jkku̶x je̱'e̱ tu̶y'ajt .
54004014	Ka'p mnajtz'ixu̶'u̶y je̱'e̱ mu̶dyiijáty je̱'e̱ Dios tu̶ xymyo'oyu̶ñ , je̱'e̱ mu̶naaba je̱'e̱ Dios xyñigapxyu̶ñ , mu̶naaba je̱'e̱ mu̶bu̶jkpu̶du̶jk nigu'ubajk'ajtpu̶ xykyu̶'u̶ni'ixajyu̶ñ ajku̶xy .
54004015	Yajkoptu̶gu̶'u̶ adayaaba ku̶xyu̶ mu̶dyiibu̶ tu̶ nyajnu̶ma'ayu̶ñ , wan du'un ku̶xyu̶ ñi'igu̶xu̶'u̶gu̶ch ma je̱'e̱ mayjya'ayu̶ñ ko je̱'e̱ m'u̶xpu̶jku̶ñ ni'igyu̶ myajwaadz'adu̶'u̶ch .
54004016	Naygyweentu̶'adu̶u̶ miich ku̶'u̶m y nan naygyweentu̶'adu̶u̶ ma je̱'e̱ Diosu̶ñ tii je̱'e̱ wiingpu̶ja'ay du'un myaj'u̶xpu̶jkypyu̶ñ ajku̶xy , y paduun'adu̶'u̶dz du'un ku̶xyu̶ wa'adz ka'p m'u̶xmach . Pu̶nu̶ mduumby je̱'e̱ du'un , mu̶'it ku̶'u̶m mnayyajni'idzo'ogu̶u̶ju̶ch y nan myajni'idzo'ogu̶py nandu'un je̱'e̱ mu̶dyiijáty je̱'e̱ m'ayuuk naty xy'amdo'ijtu̶byu̶ñ ajku̶xy .
54005001	Ka'p je̱'e̱ amu̶jja'aydyu̶jk mwin'oj mju̶jp'óju̶ch ; oy'eemby u̶u̶wijku̶x kapxwijku̶x du'un neby je̱'e̱bu̶ mdeedy'ajtypyu̶ñ , nandu'un je̱'e̱ tzugajy'ana'ktu̶jk ajku̶xy ; oy'eemby mu̶gápxku̶x ane̱'e̱mgu̶x du'un neby je̱'e̱bu̶ mbuya'ay'ajtypyu̶ñ .
54005002	Je̱'e̱ amu̶jja'aydyo'oxyu̶jktu̶jk ajku̶xy nan oy'eemby je̱'e̱ nandu'un mu̶gápxku̶x ane̱'e̱mgu̶x du'un neby je̱'e̱bu̶ mdaj'ajtypyu̶ñ , y nandu'un je̱'e̱ to'oxy'ana'ktu̶jk ajku̶xy ; oy'eemby mu̶gápxku̶x ane̱'e̱mgu̶x du'un neby je̱'e̱bu̶ mbudo'oxy'ajtypyu̶ñ , y mu̶d'ijtku̶x mu̶u̶d je̱'e̱ tu'uda'agypyu̶ joot winma'añ .
54005003	Pube̱t pudu̶gu̶'u̶ je̱'e̱ ku'o'ogytyo'oxyu̶jktu̶jk ajku̶xy mu̶dyiibu̶ ka'p pyu̶n pu̶n y'a'ix jyu̶p'íxu̶byu̶ñ ajku̶xy .
54005004	Peru̶ pu̶nu̶ jim je̱'e̱ ku'o'ogytyo'oxyu̶jk mu̶dyiibu̶ y'ung y'ana'k o y'ok'ung y'ok'ana'k mu̶u̶du̶ñ , je̱' je̱'e̱ jayu̶jp paattu̶p ajku̶xy neby je̱'e̱ tyaj o je̱'e̱ myaam pube̱jtku̶xu̶chu̶ñ y ju̶jpwa'agu̶u̶ygyu̶xu̶ch neby je̱'e̱ tyaj tyeedy y je̱'e̱ tyaj o je̱'e̱ myaam ijty chojkku̶xu̶ , je̱' ko oy adaa du'un y du'un je̱'e̱ Dios ku'umáy .
54005005	Je̱'e̱ jaanchpyu̶ kyu'o'ogytyo'oxyu̶jku̶ch je̱'e̱ mu̶dyiibu̶ naydyu'umbajk tu̶ wyu̶'u̶myu̶ñ , je̱' je̱'e̱ jyu̶jp'ijxypy ko je̱'e̱ Dios pyube̱du̶u̶ju̶ch y Dios mu̶bu̶jktzodu̶u̶b je̱'e̱ jaboom jaboom y xu̶u̶m tzum .
54005006	Peru̶ je̱'e̱ ku'o'ogytyo'oxyu̶jk mu̶dyiibu̶ tzu̶naaby jugy'ajtp mu̶u̶d je̱'e̱ mayñaxpu̶ xondaaku̶ñ , du'un je̱'e̱ Dios yajnaxyii neby o'ogypyu̶ju̶ñ oy naty jya'ajugy'átyñu̶ .
54005007	Yajnu̶maaygyu̶x adayaaba ayuuk nandu'un ko wan kuydyuungu̶xy , ka'pu̶ yajmu̶kmu̶gápxku̶xu̶ch .
54005008	Pu̶n je̱'e̱ jyuugy myu̶gu'ug ka'p pubety pudu̶gu̶'u̶yu̶ñ y pu̶nu̶ ka'p je̱'e̱ kyu̶'u̶m'úng kyu̶'u̶mdo'oxyu̶jk oy yajxón ixy kweentu̶'áty , tu̶ je̱'e̱ myu̶bu̶jku̶ñ du'un yajtu̶gooyñu̶ neby ijty mu̶bu̶kyu̶ñ , janch ju̶bu̶k naty je̱'e̱ du'un ni'igyu̶ tu̶ y'adu̶'u̶ch ni'igu̶ ka'p je̱'e̱ mu̶dyiibu̶ je̱'e̱ Dios y'ayuuk tyu̶y'ajt ka'p mu̶bu̶kyñu̶ ajku̶xyu̶ñ .
54005009	Je̱'e̱ ku'o'ogytyo'oxyu̶jktu̶jk mu̶dyiibu̶ je̱'e̱ jyumu̶jt tu̶gu̶'px , je̱' je̱'e̱ xyu̶u̶ mu̶baad mgujayu̶u̶yu̶ ma je̱'e̱ lista mu̶dyiibu̶ mbube̱de̱e̱mbyu̶ñ ajku̶xy , mu̶dyiibu̶ je'eyu̶ tu'ug tu̶ ya'aydyu̶jk mu̶dtzu̶na'ayu̶ñ ,
54005010	mu̶dyiibu̶ oy yajxón yajnigápxp yajnimu̶dyaakp mu̶u̶d je̱'e̱ mu̶dyiibu̶ tu̶ tuñu̶ñ , mu̶dyiibu̶ je̱'e̱ y'ung y'ana'k oy yajxón tu̶ yaj'yeegyu̶ñ , mu̶dyiibu̶ je̱'e̱ jaybyokxtyu̶jk xi'ig xon tu̶ yajja'tta'agy ma je̱'e̱ jyu̶u̶n tyu̶jku̶ñ , mu̶dyiibu̶ je̱'e̱ mu̶bu̶jkpu̶du̶jk tyeky tu̶ púju̶ju̶ñ , mu̶dyiibu̶ tu̶ pubety tu̶ pudu̶gu̶'u̶y je̱'e̱ mu̶dyiibu̶ ayoogu̶xpu̶ñ y je̱'e̱ mu̶dyiibu̶ je̱'e̱ oybyu̶ tuung ku̶xyu̶ tu̶ tuñu̶ñ .
54005011	Peru̶ ka'p je̱'e̱ jaktzaambu̶ ku'o'ogytyo'oxyu̶jktu̶jk xyu̶u̶ mgujayu̶u̶yu̶ch ma je̱'e̱ lista mu̶dyiibu̶ mbube̱de̱e̱mbyu̶ñ ajku̶xy , oy je̱'e̱ y'okja'amu̶na'añ ajku̶xy ko je̱'e̱ Cristo tyuung tunaanu̶ ajku̶xy , peru̶ we̱e̱nu̶ y'ijtnu̶ , chi je̱'e̱ ja'adu'ook nijoot'ajtku̶xnu̶ba pyu̶jktu̶gatzaangu̶xnu̶bu̶ ,
54005012	y du'un ñayyajpokykya'awu̶gu̶xy ko je̱'e̱ tuung u̶xmajtzku̶xy mu̶dyiibu̶ naty nigoo tu̶ u̶xtunu̶u̶ygyu̶xyu̶ñ .
54005013	Ja'adu'knáx ka'p je̱'e̱ tyuung ok'yajkoptu̶gu̶u̶ygyu̶xnu̶ , wyu̶dijttu̶gu̶u̶ygyu̶xnu̶ tu̶jk tu̶jk , y jyajtku̶xnu̶ janchnuux . Nan ka'p je'eyu̶ ñuuxu̶u̶ygyu̶xnu̶ nan janch agapx wyimbijtku̶xnu̶ , yaj'adzowu̶u̶ygyu̶xy ku̶xyu̶ tijaty y kapxnu̶ mu̶dyaakku̶xnu̶ mu̶dyiibu̶ ka'p kyapxnu̶ myu̶dyaaknu̶chu̶ñ .
54005014	Paady u̶u̶ch ndzoky ko je̱'e̱ tzaan ku'o'ogytyo'oxyu̶jktu̶jk wan pu̶jkku̶xy , wan ung'ixy ana'k'íxy ajku̶xy , wan je̱'e̱ jyu̶u̶n tyu̶jk oy yajxón kweentu̶'ajtku̶xy y ka'p je̱'e̱ ja'ay yajkápxku̶xu̶ch je̱'e̱ mu̶dyiibu̶ je̱'e̱ Dios y'ayuuk tyu̶y'ajt ka'p ixaan mu̶dowaangu̶xyu̶ñ .
54005015	Nije̱' je̱'e̱ ku'o'ogytyo'oxyu̶jktu̶jk tu̶ u̶xmajtzku̶xnu̶ je̱'e̱ Dios y'ayuuk tyu̶y'ajt y tu̶ padu̶gu̶u̶ygyu̶xnu̶ je̱'e̱ mu̶jku'u wyinma'añ .
54005016	Pu̶nu̶ jii je̱'e̱ to'oxyu̶jk mu̶bu̶jkpu̶du̶jk jyuugy myu̶gu'ug mu̶u̶du̶ch mu̶dyiibu̶ ku'o'ogyu̶ñ ajku̶xy , je̱' je̱'e̱ paattu̶p ajku̶xy íxu̶ch kweentu̶'ádu̶ch je̱'e̱ ku'o'ogytyo'oxyu̶jktu̶jk ajku̶xy , ka'pu̶ je̱'e̱ wiingpu̶ mu̶bu̶jkpu̶du̶jk ijxpé̱du̶ch ajku̶xy . Y du'un je̱'e̱ mu̶bu̶jkpu̶du̶jk mu̶baad pube̱jt pudu̶gu̶u̶ygyu̶xy je̱'e̱ ku'o'ogytyo'oxyu̶jktu̶jk je̱'e̱ ka'pu̶ pyu̶n pu̶n y'a'ix jyu̶jp'íxu̶byu̶ñ ajku̶xy .
54005017	Je̱'e̱ amu̶jja'aydyu̶jk mu̶dyiibu̶ je̱'e̱ mu̶bu̶jkpu̶du̶jk nigu'ubajk'ajtku̶xpu̶ñ , je̱'e̱ mu̶dyiibu̶ oy yajxón tuungu̶xpu̶ñ , windzu̶gu̶'u̶y je̱'e̱ mu̶j y'ijtku̶xu̶ch , y je̱' ni'igu̶ mu̶j windzu̶gu̶'u̶y ijtku̶xu̶p je̱'e̱ mu̶dyiibu̶ je̱'e̱ Dios y'ayuuk tyu̶y'ajt kapxwa'kxku̶xpu̶ñ y je̱'e̱ mu̶dyiibu̶ yaj'u̶xpu̶jkku̶xpu̶ñ .
54005018	Du'un kyuja'ayu̶ch ma je̱'e̱ Dios ñakyu̶ñ : “ Ka'p je̱'e̱ wajyuubu̶ y'ajé̱n mbu̶daaku̶yu̶ ma naty je̱'e̱ trigo mu̶u̶y te̱nmooda'añu̶ñ ko naty tyrigo yajpajk'ada'añ . ” Y nandu'un ja'adu'k'ít myu̶na'añ : “ Je̱'e̱ mu̶duumbu̶ paattu̶p myu̶ju'uñ je̱' . ”
54005019	Ka'p je̱'e̱ amu̶jja'aydyu̶jk xyu̶'u̶wu̶ñ mgu'ubu̶jku̶yu̶ , pu̶nu̶ ka'p naty je̱'e̱ nidu̶y'ajt'ajtpu̶ me̱tzk o tu̶gu̶u̶g maa kyu̶xu̶'u̶gy .
54005020	Je̱'e̱ mu̶dyiibu̶ naty tuundu̶gooy'adu̶u̶tzku̶xpu̶ñ , ojku̶x je̱'e̱ mayjya'ayjyooty ma ñaymyujku̶gu̶xyu̶ñ wan je̱'e̱ jakmaybyu̶ mu̶bu̶jkpu̶du̶jk du'un chu̶gu̶u̶ygyu̶xu̶ch .
54005021	Adaa tu̶y'ajt miich nyajni'ipu̶jkypy y'ijxypy ñejwu̶u̶by je̱'e̱ Dios y je̱'e̱ Jesucristo y je̱'e̱ y'ángelestu̶jk mu̶dyiibu̶ tu̶ win'ixyu̶ñ . Ko adaa tu̶y'ajt mbanú̶kxu̶ch ka'p je̱'e̱ mu̶bu̶jkpu̶du̶jk win'ixy mdu̶ydyúnu̶ch mdzaachtyúnu̶ch y nan ka'p win'ixy mbube̱t mbudu̶gu̶'u̶wu̶ch .
54005022	Ka'p je̱'e̱ ja'ay ni tu'ug mgu̶'u̶ni'ixáju̶ch ko naty mduungmo'owa'añ mu̶dyiibu̶ ka'p oy m'ixy'aty neby jya'ay'ajtku̶xyu̶ñ , ka'p jékyu̶ch ko nu̶kxy kya'amadaakku̶xy , chi miich nandu'un mbokykya'awu̶ch mu̶u̶d je̱' gyu̶xpu̶ ajku̶xy . Naygyweentu̶'adu̶u̶ ka'pu̶ mbokykya'awu̶ch .
54005023	Miich Timoteo , ko mxu̶'u̶mu̶jootpu̶jktu̶yii , ka'p je̱'e̱ adu̶yu̶ nu̶u̶ m'ok'uuknu̶ch , ni'igu̶ oy ko je̱'e̱ viino we̱e̱nu̶ m'u'ugu̶ch mdzooy'ádu̶ch .
54005024	Nije̱' je̱'e̱ ja'ay pyoky kyu̶dyeey oy wa'adz ñi'igu̶xu̶'kku̶xy ma naty ka'anu̶ yajtu̶ydyuungu̶xyñu̶ju̶ñ , y nije̱' ka'p je̱'e̱ pyoky kyu̶dyeey chojk ñi'igu̶xu̶'kku̶xy u̶xtu̶ koonu̶ yajtu̶ydyuungu̶xyñu̶ .
54005025	Nandu'un je̱'e̱ ja'ay , yajni'igu̶xu̶'kku̶xu̶py je̱'e̱ oy yajxón ko naty je̱'e̱ oybyu̶ tuungu̶xy y mu̶dyiibu̶ naty ka'p yajni'igu̶xu̶'kku̶xyu̶ñ , ka'p je̱'e̱ yu'uch ok'yaj'ijtu̶wu̶ch ajku̶xy .
54006001	Ku̶xyu̶ je̱'e̱ tuumbu̶du̶jk mu̶dyiibu̶ ni'idoogy ijtku̶xpu̶ñ , wan je̱'e̱ wyindzú̶n oy yajxón yajmu̶j'ajtku̶xy , ka'pu̶ je̱'e̱ wiingja'ay je̱'e̱ Dios ju̶bu̶k axu̶u̶g ni'oj niyaaxu̶u̶ygyu̶xu̶ch je̱'e̱ n'u̶xpu̶jku̶ñ ajtu̶m ajku̶xy .
54006002	Pu̶nu̶ myu̶u̶d je̱'e̱ tuumbu̶du̶jk wyindzú̶n ajku̶xy mu̶dyiibu̶ je̱'e̱ Dios y'ayuuk tyu̶y'ajt mu̶bu̶jkku̶xpu̶ñ , ka'p du'un y'óyu̶ch ko je̱'e̱ wyindzú̶n ka'ayajmu̶j'ajtku̶xu̶ch . Ni'igu̶ oy yajxón je̱'e̱ wan ni'igyu̶ yajmu̶j'ajtku̶xy , je̱' ko Dios jya'ay je̱'e̱ ajku̶xy y mu̶bu̶jkpu̶du̶jk mu̶dyiibu̶ oy mu̶u̶d ñaychogyii , je̱' ko je̱'e̱ mu̶dyiibu̶ niwindzu̶n'ajtpu̶ñ ajku̶xy pyadaangu̶xypy y'oybyu̶ je̱' mu̶u̶d mu̶dyiibu̶ je̱'e̱ tyuumbu̶du̶jk tyuungu̶xypyu̶ñ . Adaa tu̶y'ajt yaj'u̶xpú̶k y kapxwa'kx .
54006003	Pu̶nu̶ jii je̱'e̱ wiingpu̶ u̶xpu̶jku̶ñ pu̶n yaj'u̶xpú̶ky , mu̶dyiibu̶ ka'p ñaybyadyii mu̶u̶d je̱'e̱ oybyu̶ wa'adzpu̶ Jesucristo y'ayuuk tyu̶y'ajt , y ni kya'anaybyadyii mu̶u̶d je̱'e̱ u̶xpu̶jku̶ñ mu̶dyiibu̶ u̶u̶ch nmu̶bu̶jkypy ajtu̶m ajku̶xy ;
54006004	je̱'e̱ ja'ay naty je̱'e̱ ajku̶xy mu̶dyiibu̶ mu̶j ku̶xp nayjyu̶wu̶u̶yu̶gu̶xpu̶ñ , mu̶dyiibu̶ ka'p tii nejwu̶u̶ygyu̶xyu̶ñ . Je'eyu̶ janch yajtzibu̶u̶y janch yajma'adu̶u̶ygyu̶xy mu̶dyiibu̶ nigoo kapxy'ajtp mu̶dya'agy'ajtpu̶ñ , y je̱' je̱'e̱ du'un ka'ayajnayjyu̶wu̶u̶yu̶gu̶xp , paady je̱'e̱ myu̶gu'ugtu̶jk ku̶xyu̶ tijaty ka'ayajmu̶'oy'ijxku̶xy , du'un je̱'e̱ ajku̶xy neby je̱'e̱ yuu pa'amu̶ñ yaj'ama't yajjootma'tku̶xy , ojku̶xy yaaxku̶xy , y kapx'iingu̶xy .
54006005	Je̱'e̱ du'umbu̶ ja'ay mu̶dyiibu̶ je̱'e̱ Dios tyu̶y'ajt ka'p mu̶bu̶kyu̶ñ ajku̶xy , je̱'e̱ tzip ma'ad je̱'e̱ je'eyu̶ agu̶ je̱' yajpu̶du̶'kku̶xypy mu̶dyiibu̶ ka'p kyu̶xy tyu̶goyu̶ñ , tu̶ jyoot wyinma'añ je̱'e̱ tyu̶gooygyu̶xnu̶ y ka'p je̱'e̱ tu̶y'ajt winju̶wu̶u̶ygyu̶xy , paady je̱'e̱ Dios y'ayuuk tyu̶y'ajt du'un ni'i''íxy yaj'u̶xpú̶ky ajku̶xy ko jyanchkumeeñgyojaangu̶xy .
54006006	Y oy wa'adz adaa du'un yajwinju̶wu̶'u̶y ko je̱'e̱ Dios y'ayuuk tyu̶y'ajt nguydyuunu̶mu̶ch ajku̶xy , mu̶'it jootkujk ndzu̶naay njugy'ajtu̶mu̶ch ajku̶xy , nmu̶jootkujk'ajtu̶mu̶ch mu̶dyiibu̶ naty nmu̶dajtypy ajtu̶m ajku̶xy .
54006007	Ni tii ya naaxwiiñ nga'amu̶miiñ ajtu̶m ajku̶xy ko yajma'axung'ajty , nan ni tii nga'amu̶nú̶kxu̶mu̶ch ajku̶xy ko naty n'o'ku̶nu̶ ajtu̶m ajku̶xy .
54006008	Pu̶nu̶ nmu̶dajtu̶mby je̱'e̱ kaayu̶ñ uuku̶ñ y je̱'e̱ wit tukxy , mu̶baad njootkujk'ajtu̶m ajku̶xy mu̶u̶d je̱'e̱du̶'ajty .
54006009	Je̱'e̱ ja'ay ajku̶xy mu̶dyiibu̶ je̱'e̱ kumeeñ'adu̶u̶ janch nijoot'ajtku̶xpu̶ñ , ka'p je̱'e̱ tzaachpyu̶ ayo'on mu̶madaakku̶xy , je̱' je̱'e̱ jyanchtune̱e̱mby ajku̶xy , mu̶dyiibu̶ ka'p y'oywyinma'añdyu̶chu̶ñ y mu̶dyiibu̶ janch jootmaydyuumbu̶ñ . Je̱'e̱ du'umbu̶ axu̶u̶g winma'añ je̱' je̱'e̱ ja'ay ju̶bu̶ktuum yajka'ab y ayo'onduum y'aanu̶mu̶ je̱'e̱ ñu̶kxaangu̶xy .
54006010	Je̱'e̱ meeñ'adzojku̶ñ je̱' je̱'e̱ ju̶bu̶kwinma'añ ku̶xyu̶ kopt'ajtp , mu̶u̶d je̱'e̱ meeñ'adzogu̶u̶ may je̱'e̱ ja'ay je̱'e̱ Dios y'ayuuk tyu̶y'ajt tu̶ yajtu̶gooygyu̶xnu̶ y du'un je̱'e̱ chu̶naay jyugy'ajtu̶ñ tu̶ yajma'tku̶xnu̶ mu̶u̶d je̱'e̱ taju̶ñ maayu̶ñ .
54006011	Peru̶ miich Timoteo , je̱'e̱ Dios myu̶duumbu̶ , ku'ugue̱'e̱g je̱'e̱ ja'ay mu̶dyiibu̶ je̱'e̱ du'umbu̶ ju̶bu̶kwinma'añ ku̶xyu̶ mu̶dajtku̶xpu̶ñ . Tu̶ytu'uda'agy mdzu̶na'awu̶ch mjuugy'ádu̶ch , mmu̶dún je̱'e̱ Dios oy yajxón , mmu̶bu̶jku̶ je̱'e̱ y'ayuuk tyu̶y'ajt , tun je̱'e̱ oyjya'ay'ajtu̶ñ , windu̶na'a je̱'e̱ mduung , mmu̶dat je̱'e̱ mjoot mwinma'añ yuung naaxypy .
54006012	Amuumdu'ugjoot je̱'e̱ mmu̶bu̶jku̶ñ pu̶da'ag ma je̱'e̱ Dios tyu̶y'ajtu̶ñ ; ka'p je̱'e̱ jugy'ajtu̶ñ wiinu̶u̶xu̶u̶bu̶ myajtu̶góy mu̶dyiibu̶ je̱'e̱ m'aanu̶mu̶ pyade̱e̱mby ma je̱'e̱ Diosu̶ñ . Je̱' ko mu̶u̶d adaa gyu̶xpu̶ je̱'e̱ Dios du'un tu̶ xyajni'idijy neby je̱'e̱ jugy'ajtu̶ñ wiinu̶u̶xu̶u̶bu̶ mu̶baad mbaadyu̶ñ , y paady du'un mayjya'ayjyooty mnigapxy neby oy yajxón mmu̶bu̶kyu̶ñ .
54006013	Dios je̱'e̱ mu̶dyiibu̶ ku̶xyu̶ yajjugy'ajtaaby mu̶dyiijáty ya yajpaatp , y je̱'e̱ Jesucristo je̱'e̱ mu̶dyiibu̶ je̱'e̱ tu̶y'ajt nandu'un wa'adzu̶ ye̱jk ma je̱'e̱ Poncio Pilato wyinduuyu̶ñ . Je̱' nidu̶y'ajt'ajtp ko adaa ayuuk y'óyu̶ch mu̶dyiibu̶ yam nyajnu̶maaybyu̶ñ , cham n'ane'emy
54006014	ko adaa ayuuk mguydyúnu̶ch neby yam nyajni'ipú̶kyu̶ñ , oy wa'adz myaj'u̶xpú̶gu̶ch y ka'p maa myajtu̶gátzu̶ch ka'pu̶ myajpoky'íxu̶ch . Y du'un mdúnu̶ch u̶xtu̶ koonu̶ je̱'e̱ nWindzú̶n Jesucristo ajtu̶m ajku̶xy ja'adu'ook myínu̶ch ya naaxwiiñ .
54006015	Dios yajmu̶baad'adaamb mu̶naa je̱'e̱ Jesucristo ja'adu'ook kyu̶daaktu̶gáchu̶ñ ya naaxwiiñ , je̱' ko je̱' je'eyu̶ tu'kpajk je̱'e̱ kunukxy Mu̶jmu̶k'ajtmu̶u̶dpu̶ , je̱'e̱ Mu̶j'ane̱'e̱mbu̶ mu̶dyiibu̶ ku̶xyu̶ ane̱'e̱mdaaybyu̶ñ y je̱'e̱ Windzú̶n mu̶dyiibu̶ ku̶xyu̶ niwindzu̶n'ajttaaybyu̶ñ .
54006016	Je̱' je̱'e̱ tu'kpajk mu̶dyiibu̶ ka'p nimu̶naaxu̶u̶ y'o'ogy tyu̶goy , je̱' ijtp ma je̱'e̱ tu̶kxu̶ñ jaju̶ñ je̱'e̱ mu̶dyiibu̶ ka'p mu̶baad ni pu̶n nineby'eemby mu̶wingoñu̶ñ . Ni tu'ug je̱'e̱ ja'ay Dios ka'a'íxyñu̶ y nan ka'p mu̶baad ijxku̶xy . ¡ Je̱' je̱'e̱ kyu'umaayu̶ñ y je̱'e̱ myu̶k'ajtu̶ñ wiinu̶u̶xu̶u̶ ídu̶p ! Jaanch adaa du'un .
54006017	Je̱'e̱ kumeeñjya'aydyu̶jk mu̶dyiibu̶ jada'achámbu̶ tiempo tzu̶naaygyu̶xp jugy'ajtku̶xpu̶ñ , nnu̶maaygyu̶x ko ka'p mu̶baad mu̶j ku̶xp ñayjyu̶wu̶u̶yu̶gu̶xy y ka'p je̱'e̱ myeeñ a'ijx ju̶jp'ijxku̶xu̶ch ko je̱' ñi'idzook'adaangu̶xypy , je̱' ko je̱'e̱ kumeeñ'adu̶u̶ ka'p je̱'e̱ wiinu̶u̶xu̶u̶ y'ijtu̶y . Wan je̱'e̱ Dios ni'igyu̶ a'ijx ju̶jp'ijxku̶xy je̱'e̱ mu̶dyiibu̶ ku̶xyu̶ xymyooby ajtu̶m ajku̶xy mu̶j may mu̶j ku̶je̱e̱ , neby mu̶baad nnigaay nni'uuku̶mu̶ñ ajku̶xy jootkujk .
54006018	Nnu̶maaygyu̶x ko je̱'e̱ oybyu̶ wan tuungu̶xy , wan ku'umáy pu̶dzu̶u̶mgu̶xy ko je̱'e̱ oybyu̶ naty tuungu̶xy , y wan je̱'e̱ myu̶gu'ugtu̶jk pa'a''ayoogu̶xy y yajwa'kxku̶xy ku̶xyu̶ tijaty myu̶dajtku̶xypyu̶ñ mu̶u̶d je̱'e̱ ja'ay mu̶dyiibu̶ ka'p tii mu̶u̶du̶chu̶ñ ajku̶xy .
54006019	Ko je̱'e̱ du'un kuydyuungu̶xu̶ch mu̶'it je̱'e̱ oy'ajtu̶ñ paatku̶xu̶ch mu̶dyiibu̶ miimb ku̶daakpu̶ñ , y paatku̶xu̶ch je̱'e̱ jaanchpyu̶ jugy'ajtu̶ñ .
54006020	Timoteo , kuydyún adaa u̶xpu̶jku̶ñ mu̶dyiibu̶ je̱'e̱ Dios tu̶ xyajni'ipú̶kyu̶ñ . Ka'p mu̶jpu̶da'agy je̱'e̱ nigoobu̶ kyapxy'aty y'ayuuk'áty y je̱'e̱ ka'pu̶ chobaady . Ka'p je̱'e̱ ja'ay y'ayuuk mgweentu̶tuunu̶ mu̶dyiibu̶ du'un naybyu̶daaku̶bu̶ñ ajku̶xy neby je̱'e̱ janch kuwinma'añbyu̶ju̶ñ , ka'p y'u̶xpu̶jku̶ñ je̱'e̱ y'óyu̶ch ajku̶xy ,
54006021	du'un neby je̱'e̱ ja'ay u̶xpu̶jku̶ñ nije̱' panú̶kxku̶xyu̶ñ je̱'e̱ ka'pu̶ tyu̶y'ajtu̶ch , y tu̶ je̱'e̱ Dios y'ayuuk tyu̶y'ajt du'un yajtu̶gooyu̶ ajku̶xy . Wan je̱'e̱ Dios oy'ajt may'ajt tuñ ma miich ajku̶xyu̶ñ . Jaanch adaa du'un .
55001001	U̶u̶ch Pablo , Jesucristo y'apóstol , kéxyu̶ch je̱'e̱ Dios , je̱'e̱ u̶u̶ch du'un tu̶ xyajmu̶dzóky ko u̶u̶ch je̱'e̱ Jesucristo y'ayuuk tyu̶y'ajt ngapxwa'kxu̶yu̶ch , du'un neby je̱'e̱ ja'ay jugy'ajtu̶ñ wiinu̶u̶xu̶u̶bu̶ yajwinwaanu̶u̶y , mu̶dyiibu̶ yajpaatp ko je̱'e̱ Cristo Jesús yajmu̶bú̶ky .
55001002	Cham adayaaba naky nyajniguéxy miich Timoteo , du'un u̶u̶ch miich nju̶wu̶'u̶y neby je̱'e̱ ku̶'u̶m'úngu̶ñ , nyajmu̶dzojkypy ko je̱'e̱ Dios Teedy y u̶u̶ch je̱'e̱ nWindzú̶n Jesucristo ajtu̶m je̱'e̱ oy'ajt may'ajt wan tuñ ma miichu̶ñ , wan xypya'a''ayóy y xyajjootkujk'ádu̶ch .
55001003	Nyejkypyu̶ch je̱'e̱ Dioskujuuyu̶p ma je̱'e̱ Diosu̶ñ ko u̶u̶ch nja'aymye̱jtzpaady ko je̱' y'ayuuk tyu̶y'ajt mmu̶bu̶jku̶ . Nmu̶bu̶jktzooybyu̶ch je̱'e̱ Dios mu̶u̶d miich kyu̶xpu̶ xu̶u̶m tzum , je̱'e̱ mu̶dyiibu̶ u̶u̶ch nmu̶duumbyu̶ñ mu̶u̶d u̶u̶ch je̱'e̱ n'oyjyoot n'oywyinma'añ , du'un neby u̶u̶ch je̱'e̱ nmu̶j'áp nmu̶jteedy nandu'un jékyu̶p mu̶duuñu̶ñ ajku̶xy .
55001004	Nja'aymye̱jtztu̶u̶ybyu̶ch neby mju̶u̶y myaaxyu̶ñ ko nnayyo'oywya'kxu̶nu̶ , y nu̶kxaamb it nja'aku'ixa'añ neby u̶u̶ch mu̶baad njootkugu̶'u̶yu̶ñ .
55001005	Je̱' ko nja'aymyejchpyu̶ch neby je̱'e̱ tu'uda'agypyu̶ mu̶bu̶jku̶ñ miich mmu̶u̶du̶chu̶ñ . Jayu̶jp je̱'e̱ mmaam Loida y je̱'e̱ mdaj Eunice mu̶dajty ajku̶xy , y nnejwu̶u̶ybyu̶ch du'un ko chambaadnu̶ je̱'e̱ tu'uda'agypyu̶ mu̶bu̶jku̶ñ miich nandu'un mmu̶datyñu̶ .
55001006	Paady nyajja'aymyéch yajmu̶jtu̶gu̶'u̶ je̱'e̱ mu̶k'ajtu̶ñ mu̶dyiibu̶ je̱'e̱ Dios xymyooyu̶ñ je̱'e̱ , mu̶naaba najty je̱'e̱ Dios tyuung mni'imadzaanu̶ ko ngu̶'u̶ni'ixajy y nmu̶bu̶jktzooyu̶ch je̱'e̱ Dios mu̶u̶d miich kyu̶xpu̶ .
55001007	Dios ka'p je̱'e̱ mu̶k'ajt tu̶ xymyooyu̶m ajku̶xy je̱'e̱ mu̶dyiibu̶ yajwindze'ty'ajtpu̶ñ , je̱' je̱'e̱ tu̶ xymyooyu̶m ajku̶xy je̱'e̱ mu̶dyiibu̶ yajjootmu̶k'ajtpu̶ñ y nnaychojk nnayjyu̶wu̶u̶yu̶mu̶ch ajku̶xy , y nja'ay'ajtu̶mu̶ch wijy kejy ajku̶xy .
55001008	Paady ka'p mmu̶dzo'oydyúñ neby mnidu̶y'ajt'átyu̶ñ je̱'e̱ nWindzú̶n y'ayuuk tyu̶y'ajt ajtu̶m ajku̶xy , y nan ka'p u̶u̶ch xymyu̶dzo'oydyúñ ko u̶u̶ch yam nbujxtu̶jk'u̶ña'ay mu̶u̶d je̱'e̱ Windzú̶n Jesucristo kyu̶xpu̶ . Peru̶ mu̶u̶d je̱'e̱ mu̶k'ajt mu̶dyiibu̶ je̱'e̱ Dios xymyoobyu̶ñ , ku'ubú̶k je̱'e̱ mje̱' nandu'un je̱'e̱ tzaachpyu̶ ayo'on mu̶dyiibu̶ xyñimiimbu̶ñ mu̶u̶d je̱' gyu̶xpu̶ ko je̱'e̱ Dios y'ayuuk tyu̶y'ajt mgapxwa'kxu̶ mu̶dyiibu̶ aanu̶mu̶ ni'idzooku̶ñ ye̱jkpu̶ñ .
55001009	Dios je̱'e̱ n'aanu̶mu̶ tu̶ xyajni'idzooku̶yu̶ ajtu̶m ajku̶xy y tu̶ xymyooyu̶m ajku̶xy ko je̱'e̱ ndzu̶naay njugy'ajtu̶ñ nyajwaatzu̶mu̶ch ajku̶xy , ka'p pyaadyu̶ch ko ti du'umbu̶ tu̶ nduunu̶m ajku̶xy , je̱' ko du'un je̱'e̱ niwinmayu̶u̶y y nan je̱' ko xychojku̶m xyjyu̶wu̶u̶yu̶m ajku̶xy mu̶u̶d je̱'e̱ Cristo Jesús kyu̶xpu̶ . Dios xychojkp xyjyu̶wu̶u̶by najty je̱'e̱ je'emy ajtu̶m ajku̶xy maabu̶ je̱'e̱ naaxwiimbu̶ najty ka'p yajkojyñu̶ .
55001010	Tu̶ je̱'e̱ Dios cham yajni'igu̶xu̶'u̶gy ko xychojku̶m xyjyu̶wu̶u̶yu̶m ajku̶xy , ko ya naaxwiiñ y'ooy u̶u̶ch je̱'e̱ nniwaambu̶ nyajtzookpu̶ Jesucristo ajtu̶m ajku̶xy je̱'e̱ mu̶dyiibu̶ je̱'e̱ o'ku̶ñ myu̶k'ajt yajku'udu̶gooyu̶ju̶ñ , y mu̶u̶d je̱'e̱ y'ayuuk tyu̶y'ajt je̱'e̱ mu̶dyiibu̶ je̱'e̱ aanu̶mu̶ ni'idzooku̶ñ ye̱jkpu̶ñ , je̱' mu̶u̶d xyajnejwu̶u̶yu̶m ajku̶xy ko wiinu̶u̶xu̶u̶ njugy'ajtu̶mu̶ch ajku̶xy ma je̱'e̱ Diosu̶ñ .
55001011	U̶u̶ch tu̶ u̶u̶ch je̱'e̱ Dios xyajni'ipú̶ky ko u̶u̶ch adaa y'ayuuk tyu̶y'ajt ngapxwa'kxu̶yu̶ch , y tu̶ xykyéxyu̶ch ko u̶u̶ch n'apóstol'ádu̶ch y ko u̶u̶ch nyaj'u̶xpú̶gu̶ch
55001012	Paady kyu̶xpu̶ u̶u̶ch je̱'e̱ tzaachpyu̶ yam du'un ku̶xyu̶ nmu̶naxy ngu'ubú̶ky . Peru̶ ka'p u̶u̶ch adaa nmu̶dzo'oydyúñ , je̱' ko nnejwu̶u̶ybyu̶ch pu̶n u̶u̶ch nmu̶bu̶jkypyu̶ñ y nnejwu̶u̶ybyu̶ch oy yajxón ko myu̶u̶d mu̶k'ajt je̱' neby mu̶baad kweentu̶'áty je̱'e̱ mu̶dyiibu̶ u̶u̶ch tu̶ xyajku̶'u̶du̶gu̶'u̶yu̶ñ u̶xtu̶ je̱'e̱ mu̶'it xu̶u̶ ko naty je̱'e̱ naaxwiiñjya'ay tu̶ydyuna'añ .
55001013	Yajtu'uyo'oy'adu̶'u̶dz je̱'e̱ wa'adzpu̶ u̶xpu̶jku̶ñ mu̶dyiibu̶ tu̶ nyajni'ixu̶'u̶yu̶ñ , y tzu̶na'a jugy'at cham je̱'e̱ Dios y'ayuuk tyu̶y'ajt mmu̶bu̶jku̶yu̶ y mdzok mju̶wu̶'u̶wu̶ch je̱'e̱ mmu̶gu'ugtu̶jk ajku̶xy je̱'e̱ ko tu'ugyu̶ nyajpaatu̶m ajku̶xy ma je̱'e̱ Cristo Jesúsu̶ñ .
55001014	Mu̶u̶d je̱'e̱ Espíritu Santo pyube̱jtu̶ñ mu̶dyiibu̶ ijtp ma u̶u̶ch ajtu̶mu̶ñ ajku̶xy , kweentu̶'át je̱'e̱ oybyu̶ u̶xpu̶jku̶ñ mu̶dyiibu̶ je̱'e̱ Dios tu̶ xymyo'oyu̶ñ .
55001015	Je̱' ko tu̶ du'un mnejwu̶'u̶y ko je̱'e̱ mu̶bu̶jkpu̶du̶jk ku̶xyu̶ mu̶dyiibu̶ jim Asia naaxjooty tzóngu̶xpu̶ñ ; tu̶ u̶u̶ch je̱'e̱ xykyu'ugue̱e̱ktaaygyu̶xy , je̱'e̱ Figelio y je̱'e̱ Hermógenes du'un nimay tu̶ y'adu̶u̶tzku̶xy .
55001016	Wan je̱'e̱ Windzú̶n Dios pa'a''ayóy je̱'e̱ Onesíforo y je̱'e̱ jyuugy myu̶gu'ug ajku̶xy , je̱' ko janch may'ook u̶u̶ch je̱'e̱ xyñi'ooy oy u̶u̶ch xyajjootkugu̶'u̶y y ka'p u̶u̶ch xymyu̶dzo'oydyuuñ ko u̶u̶ch najty ya nbujxtu̶jk'u̶ña'ay .
55001017	Je'eyu̶ ya Roma ñi'ija'ty , chi u̶u̶ch mu̶kta'agy xy'u̶xtaaydyu̶gu̶u̶y y ka'p ñayyajpókxu̶ u̶xtu̶ koonu̶ u̶u̶ch xypyaaty .
55001018	Wan je̱'e̱ Windzú̶n Dios pa'a''ayówu̶ch je̱'e̱ Onesíforo je̱'e̱ mu̶'it xu̶u̶ ko naty je̱'e̱ naaxwiiñjya'ay tu̶ydyuna'añ . Miich oy wa'adzu̶ mnejwu̶ydya'ay neby xypyubejty xypyudu̶gu̶u̶y ajtu̶mu̶ñ jim Éfeso .
55002001	Y miich Timoteo , du'un u̶u̶ch miich nju̶wu̶'u̶y neby je̱'e̱ ku̶'u̶m'úngu̶ñ , nay'amu̶jadunu̶u̶ yajtún je̱'e̱ mu̶k'ajt mu̶dyiibu̶ je̱'e̱ Cristo Jesús tu̶ xymyo'oyu̶ñ .
55002002	Je̱'e̱ ayuuk tu̶y'ajt je̱'e̱ mu̶dyiibu̶ tu̶ mmu̶doyu̶ñ tu̶ nyaj'u̶xpú̶kyu̶ch mayjya'ayjyooty , yajni'ipú̶k je̱'e̱ ja'ay ajku̶xy mu̶dyiibu̶ oy m'ixy'ajtypyu̶ñ mu̶dyiibu̶ je̱'e̱ wiingpu̶ja'ay mu̶baad yaj'u̶xpu̶jktu̶gáchu̶ñ ajku̶xy .
55002003	Miich mmu̶nax ku'ubú̶k je̱'e̱ mje̱' je̱'e̱ tzaachpyu̶ ayo'on mu̶dyiibu̶ mbaatypyu̶ñ , du'un neby tu'ug oybyu̶ Jesucristo syoldado mu̶dyiibu̶ oy tuumbu̶ñ .
55002004	Ni tu'ug je̱'e̱ tziptuumbu̶ wiingpu̶ tuung ka'atúñ mu̶dyiibu̶ ka'p pyadyiiju̶ñ , je̱' je̱'e̱ je'eyu̶ tyuumby mu̶dyiibu̶ je̱'e̱ wyindzú̶n kyu'umaaybyu̶ñ .
55002005	Nan timydyu'un je̱'e̱ ayu̶u̶ybyu̶du̶jk ajku̶xy , ka'p je̱'e̱ tii paatku̶xy pu̶nu̶ ka'p je̱'e̱ ane̱'e̱mu̶ñ du'un kuydyuungu̶xy neby je̱'e̱ ane̱'e̱mu̶ñ myiñu̶ñ .
55002006	Pu̶n tuumb ma je̱'e̱ kyam tyu'uju̶ñ , je̱' je̱'e̱ jayu̶jp paattu̶p mu̶dyiibu̶ je̱'e̱ tyu̶u̶m cha'am yajpu̶du̶'u̶gu̶bu̶ñ je̱'e̱ mu̶dyiibu̶ naty tu̶ y'ityu̶ñ .
55002007	Winmay oy yajxón mu̶u̶d adaa mu̶dyiibu̶ yam nyajmu̶dmu̶dyaakypyu̶ñ , y je̱'e̱ Windzú̶n Dios ku̶xyu̶ xyajwinju̶wu̶u̶ydya'awu̶p .
55002008	Ja'aymyé̱tz je̱'e̱ Jesucristo ko jyuugypyu̶jky ko najty tu̶ y'o'ogy , y ko ijty je̱' ok'ung ok'ana'k'ajtu̶p je̱'e̱ mu̶j'ane̱'e̱mbu̶ David . Adaa je̱' je̱'e̱ ayuuk tu̶y'ajt mu̶dyiibu̶ aanu̶mu̶ ni'idzooku̶ñ ye̱jkpu̶ñ mu̶dyiibu̶ u̶u̶ch ngapxwa'kxypyu̶ñ .
55002009	Y mu̶u̶d adaa gyu̶xpu̶ u̶u̶ch nme̱kxtuky ; nmu̶naxy ngu'ubú̶kyu̶ch je̱'e̱ tzaachpyu̶ du'un ko u̶u̶ch je̱'e̱ ayuuk tu̶y'ajt ngapxwa'kxy , y njaktimyguwu̶u̶ñ'u̶ña'ayu̶ch mu̶u̶d je̱'e̱ cadeenu̶ du'un neby tu'ug ju̶bu̶kja'ayu̶ñ , peru̶ ka'p ñejpyu̶ch , je̱'e̱ Dios y'ayuuk tyu̶y'ajt ka'p je̱'e̱ kyuwu̶u̶ñu̶ch mu̶u̶d je̱'e̱ cadeenu̶ , yajkapxwa'kx'adu̶u̶tzp je̱'e̱ ni'igyu̶ .
55002010	Paady u̶u̶ch nme̱kxtuky nmu̶najxta'ay ngu'ubu̶jkta'ayu̶ch adaa du'un ku̶xyu̶ , neby je̱'e̱ ja'ay mu̶baad nandu'un paatku̶xyu̶ñ , je̱'e̱ mu̶dyiibu̶ je̱'e̱ Dios tu̶ wyin'ijxu̶gu̶xyu̶ñ je̱'e̱ oybyu̶ jugy'ajtu̶ñ y je̱' aanu̶mu̶ ni'idzooku̶ñ y je̱'e̱ juugy'ajtu̶ñ wiinu̶u̶xu̶u̶bu̶ mu̶dyiibu̶ yajpaatp ma je̱'e̱ Cristo Jesúsu̶ñ .
55002011	Adaa tu̶y'ajtu̶ñ adaa du'un :
55002012	“ Mu̶gu'uktu̶jk , je̱'e̱ mu̶dyiibu̶ u̶u̶ch oy ndzojkypy nju̶wu̶u̶ybyu̶ñ , du'un neby u̶u̶ch miich tu̶ xykyapxymyu̶doogu̶xyu̶ñ ko u̶u̶ch tu̶ nyajpaady ma miich ajku̶xyu̶ñ , kapxymyu̶doogu̶ch jada'achám ni'igyu̶ ajku̶xy ma u̶u̶ch yam ju̶gue̱m nyajpaadyu̶ñ . Yajkoptu̶gu̶u̶ygyu̶x je̱'e̱ mni'idzooku̶ñ ajku̶xy mu̶u̶d je̱'e̱ mu̶jpu̶ windzu̶gu̶'u̶ñ .
55002013	Je̱' ko je̱'e̱ Dios je̱'e̱ joot winma'añ xymyooygyu̶xp neby je̱'e̱ oybyu̶ mnijoot'ajtku̶xu̶chu̶ñ y je̱'e̱ mu̶dyiibu̶ xypyube̱jtku̶xpu̶ñ mduungu̶xu̶ch je̱'e̱ oybyu̶ tuung , du'un neby je̱'e̱ tzokyu̶ñ mduungu̶xu̶chu̶ñ .
55002014	Yajja'aymyé̱tz je̱'e̱ mu̶bu̶jkpu̶du̶jk ajku̶xy adaa tu̶y'ajt mu̶dyiibu̶ tu̶ nyajnu̶ma'ayu̶ñ , y yajni'ipú̶k ajku̶xy Windzú̶n Dios winduuy ko je̱'e̱ tzip kapxy awa'an gapxy wan u̶xmajtzku̶xy , je̱' ko ka'p je̱'e̱ du'umbu̶ tzip kapxy awa'an gapxy nidu'uñdyu̶ chobaady ; je'eyu̶ ok'yajwinma'añdyu̶gooygyu̶xnu̶ pu̶njaty naty amdo'ijtku̶xpu̶ñ .
55002015	Jatytimyñaybyu̶da'agu̶u̶ tu'ug'aa tu'ugjoot ma je̱'e̱ Dios y'ayuuk tyu̶y'ajtu̶ñ neby mu̶baad ku'umáy mbu̶dzu̶my Dios winduuy , du'un neby tu'ug Dios mu̶duumbu̶ mu̶dyiibu̶ ka'p ni tii mu̶dzu̶gu̶'u̶y mu̶dzo'oydyúñu̶ñ , mu̶dyiibu̶ je̱'e̱ Dios y'ayuuk tyu̶y'ajt oy yajxón yaj'u̶xpu̶jkp ma je̱'e̱ myu̶gu'ugtu̶jk ajku̶xyu̶ñ .
55002016	Ka'p je̱'e̱ nigoobu̶ kyapxy'aty myu̶dya'agy'áty myajkápx myajxiigu̶'u̶ju̶ch y je̱'e̱ mu̶dyiibu̶ ka'p yajwinju̶wu̶'u̶yu̶ñ , je̱' ko je̱'e̱ mu̶dyiibu̶ du'un kápxku̶xpu̶ñ mu̶dyaakku̶xpu̶ñ ni'igyu̶ je̱'e̱ jyaknayyajpokykya'aw'adu̶u̶tzu̶gu̶xyu̶ .
55002017	Je̱'e̱ y'u̶xpu̶jku̶ñ ajku̶xy yajwinma'añdyu̶gooby ja'ay je̱'e̱ ajku̶xy , du'un neby je̱'e̱ ju̶bu̶k pu'udzpa'am mu̶dyiibu̶ je̱'e̱ ni'kx ju̶kxpu̶ñ . Y du'unu̶tz je̱'e̱ Himeneo y je̱'e̱ Fileto jyajty ajku̶xy ,
55002018	ko je̱'e̱ Dios tyu̶y'ajt yajtu̶gooyu̶ ajku̶xy y myu̶naangu̶xnu̶ ko je̱'e̱ ja'ay tu̶ jyuugypyu̶jkku̶xnu̶ba je̱'e̱ tu̶u̶bu̶ y'o'kku̶xy , y du'un je̱'e̱ ja'ay nije̱' tu̶ yajwinma'añdyu̶gooygyu̶xy , tu̶ yaj'u̶xmajtzku̶xy je̱'e̱ Dios tyu̶y'ajt du'un .
55002019	Peru̶ neby je̱'e̱ Dios tu̶ wyinmayu̶ñ , ijtu̶wu̶p je̱'e̱ wiinu̶u̶xu̶u̶ y ka'p mu̶baad pu̶n yajtu̶gách ma du'un kyuja'ayu̶chu̶ñ : “ Je̱'e̱ Windzú̶n Dios y'u̶xkajptaaby je̱' pu̶njaty jya'ay'ajtypyu̶ñ ” , y “ ku̶xyu̶ pu̶njaty je̱'e̱ Windzú̶n Jesucristo mu̶yaaxp o'owu̶dajtku̶xpu̶ñ , wan je̱'e̱ ju̶bu̶kwinma'añ u̶xmajtztaaygyu̶xy . ”
55002020	Ma tu'ug mu̶j kumeeñjya'ay tyu̶jku̶ñ , ka'p jiiby je̱'e̱du̶'ajty je̱'e̱ ooru̶ taazu̶ y je̱'e̱ platu̶ texy , nan jiiby je̱'e̱ kepychim y je̱'e̱ naaxpochtyéxy nandu'un . Je̱'e̱ ooru̶ taazu̶ y je̱'e̱ platu̶ texy mu̶'it je̱'e̱ yajtúñ ko je̱'e̱ kaayu̶ñ uuku̶ñ mu̶jpu̶ ni'ixu̶'u̶y ; je̱'e̱ kepychim y je̱'e̱ naaxpochtyéxy oy mu̶naa je̱'e̱ yajtúñ .
55002021	Du'un je̱'e̱ ja'ay ajku̶xy neby je̱'e̱ ooru̶ taazu̶ y je̱'e̱ platu̶ texyu̶ñ ko je̱'e̱ ju̶bu̶kwinma'añ ku̶xyu̶ u̶xmajtzku̶xy y tuungu̶xy je̱'e̱ oywyinma'añ , yajku'umaaygyu̶xu̶p je̱' ma je̱'e̱ Windzú̶n Diosu̶ñ , y wa'adz je̱'e̱ du'umbu̶ ja'ay jyoot wyinma'añ ajku̶xyu̶ñ , y mu̶'it je̱'e̱ oybyu̶ tuung mu̶baad tuungu̶xnu̶ .
55002022	Miich u̶xmatz je̱'e̱ tzugajy'ana'ktu̶jk chuwinma'añ ajku̶xy , y tu̶ytyu'uda'agy tzu̶na'a jugy'at , mu̶dat je̱'e̱ mmu̶bu̶jk'ajtu̶ñ ma je̱'e̱ Diosu̶ñ , tzok ju̶wu̶'u̶ je̱'e̱ mjuugy mmu̶gu'ug y tzu̶na'a jugy'at oy yajxón ka'p je̱'e̱ tzip ma'ad maa , tu'ugyu̶ nigu̶xyu̶ pu̶njaty je̱'e̱ Windzú̶n Dios mu̶u̶d je̱'e̱ oyjyoot oywyinma'añ mu̶yaaxp o'owu̶dajtku̶xpu̶ñ .
55002023	Ka'p je̱'e̱ tzip kapxy awa'an gapxy mgweentu̶túñ je̱'e̱ nigoobu̶ kyapxy'aty myu̶dya'agy'áty , miich mnejwu̶u̶by je̱'e̱ du'un ko je̱'e̱ du'umbu̶ tzip kapxy awa'an gapxy tzipkojp ma'adkojp je̱'e̱ je'eyu̶ .
55002024	Y tu'ug je̱'e̱ Windzú̶n Dios tyuumbu̶ ka'p je̱'e̱ mu̶baad chiptúñ , ni'igyu̶ je̱'e̱ wan oy ja'ay'áty mu̶u̶d je̱'e̱ ja'ay nigu̶xyu̶ ajku̶xy , y y'ídu̶ch wijy kejy neby mu̶baad yaj'u̶xpú̶kyu̶ñ y mu̶dádu̶ch je̱'e̱ me̱kxtujku̶ñ mu̶u̶d je̱'e̱ myu̶gu'ugtu̶jk ajku̶xy ,
55002025	y kapxwiju̶ch mu̶u̶d je̱'e̱ yuungpu̶ naaxypyu̶ jyoot wyinma'añ mu̶dyiibu̶ je̱'e̱ Dios ka'p kapxymyu̶doogu̶xyu̶ñ , wan je̱'e̱ Dios du'un myu̶na'anu̶ch ko jyootwimbijtku̶xu̶ch ma je̱'e̱ju̶ñ y nejwu̶u̶ygyu̶xu̶ch je̱'e̱ tu̶y'ajty .
55002026	Wan je̱'e̱ jyoot wyinma'añ yajmiin yajme̱jtzku̶xu̶ch , y y'awa'adzpu̶dzu̶u̶mgu̶xu̶ch ma je̱'e̱ mu̶jku'u tu̶ yajka'awu̶gu̶xyu̶ñ mu̶dyiibu̶ du'un mu̶dajtu̶gu̶xpu̶ñ tzumy mach y tyuunu̶gu̶xyu̶ neby y'aa jyoot tzokyu̶ñ .
55003001	Nan mu̶baad miich nandu'un mnejwu̶'u̶y ma je̱'e̱ xu̶u̶ tiempo naty kyu̶xaan tyu̶goyaanu̶ju̶ñ , tunaan jadaanu̶p je̱'e̱ ayo'on mu̶k .
55003002	Jii'adaamb je̱'e̱ ja'ay mu̶dyiibu̶ ku̶xyu̶ tii naydyu'um adzogaangu̶xpu̶ñ , mu̶dyiibu̶ janch meeñ adzogaangu̶xpu̶ñ , mu̶dyiibu̶ mu̶j ku̶xp nayjyu̶wu̶'u̶waanu̶gu̶xpu̶ñ , mu̶dyiibu̶ ku̶'u̶m naygyu'umayaanu̶gu̶xpu̶ñ , mu̶dyiibu̶ kapxtu̶goyaangu̶xpu̶ñ ma je̱'e̱ Diosu̶ñ , mu̶dyiibu̶ je̱'e̱ tyaj tyeedy ka'p kapxymyu̶dowaangu̶xyu̶ñ , mu̶dyiibu̶ ka'p tii ku'umayaangu̶xyu̶ñ y mu̶dyiibu̶ je̱'e̱ Dios y'u̶xpu̶jku̶ñ ka'p windzu̶gu̶'u̶waangu̶xyu̶ñ .
55003003	Jii'adaamb je̱'e̱ ja'ay mu̶dyiibu̶ je̱'e̱ myu̶gu'ug ka'p ixaangu̶xy tzogaangu̶xyu̶ñ , mu̶dyiibu̶ je̱'e̱ pa'a''ayo'on ka'p mu̶dadaangu̶xyu̶ñ , mu̶dyiibu̶ je̱'e̱ myu̶gu'ug ni'oj niyaxu̶'u̶waangu̶xpu̶ñ , mu̶dyiibu̶ je̱'e̱ kyu̶'u̶mdzojku̶ñ ka'p mu̶baad u̶xmajtzku̶xyu̶ñ , mu̶dyiibu̶ janch awa'an ja'ay'adaangu̶xpu̶ñ y mu̶dyiibu̶ je̱'e̱ oybyu̶ ku̶xyu̶ mu̶dzip'adaangu̶xpu̶ñ .
55003004	Jii'adaamb je̱'e̱ ja'ay mu̶dyiibu̶ je̱'e̱ myu̶gu'ug ku̶'u̶ye̱gaangu̶xpu̶ñ , mu̶dyiibu̶ tunaamb tii tyimy tunaangu̶xypyu̶ñ , mu̶dyiibu̶ aa'adaamb joot'adaangu̶xpu̶ñ je̱'e̱ mu̶jpu̶ ku̶je̱e̱bu̶ y u̶xta'awaangu̶xy je̱'e̱ mayñaxpu̶ xondaaku̶ñ y ka'p je̱'e̱ Dios y'ayuuk tyu̶y'ajt kuydyunaanu̶ ajku̶xy .
55003005	Jii'adaamb je̱'e̱ ja'ay mu̶dyiibu̶ du'un naybyu̶da'agaanu̶gu̶xpu̶ñ neby je̱'e̱ Dios y'u̶xpu̶jku̶ñ nu̶wu̶'u̶y kyuydyuungu̶xypyu̶ñ y ka'p naty du'un ñi'ijaanchu̶chpyu̶ , peru̶ ma je̱'e̱ chu̶naayu̶ñ jyugy'ajtu̶ñ ajku̶xyu̶ñ jim je̱'e̱ ñi'igu̶xu̶'u̶gu̶ch ko je̱'e̱ jaanchpyu̶ tu̶y'ajt myu̶k'ajt ka'p yajtuungu̶xy . Mgu'ugue̱'e̱gu̶py je̱'e̱ du'umbu̶ ja'ay , ka'p mbuyo'oy mbunaxu̶'u̶wu̶ch .
55003006	Je̱'e̱ du'umbu̶ ja'ay ajku̶xy je̱' je̱'e̱ ajku̶xy je̱'e̱ mu̶dyiibu̶ du'un kuyo'oyu̶u̶by kunaxu̶u̶ygyu̶xpu̶ñ tu̶jk tu̶jk y win'u̶u̶ngu̶xy je̱'e̱ to'oxyu̶jktu̶jk mu̶dyiibu̶ ka'p tii jajtku̶xyu̶ñ , mu̶dyiibu̶ nu̶u̶ja'ay pokyjya'ayu̶ñ ajku̶xy , mu̶dyiibu̶ ku̶xyu̶ tijaty janch adzojkku̶xpu̶ñ .
55003007	Je̱'e̱ du'umbu̶ to'oxyu̶jktu̶jk ajku̶xy je'emy je̱'e̱ oy mu̶dyiibu̶ u̶xpu̶jku̶ñ ja'apanú̶kxku̶xy , peru̶ nimu̶naa je̱'e̱ Dios y'ayuuk tyu̶y'ajt ka'awinju̶wu̶u̶ygyu̶xyñu̶ .
55003008	Du'un neby je̱'e̱ Janes y je̱'e̱ Jambres xu̶u̶maaybyu̶ mu̶dzibu̶u̶ygyu̶xyu̶ñ je̱'e̱ Moisés , nandu'un je̱'e̱ du'umbu̶ ja'ay je̱'e̱ tu̶y'ajt mu̶dzibu̶'u̶waangu̶xy . Je̱'e̱ du'umbu̶ ja'ay je̱' je̱'e̱ ajku̶xy mu̶dyiibu̶ je̱'e̱ jyoot wyinma'añ tu̶ tyu̶gooygyu̶xnu̶ y mu̶dyiibu̶ je̱'e̱ myu̶bu̶jku̶ñ tu̶ yajtu̶gooygyu̶xnu̶ ma je̱'e̱ Diosu̶ñ .
55003009	Peru̶ ka'p may mu̶mada'agu̶ch ajku̶xy neby je̱'e̱ Dios jya'ay win'u̶u̶nu̶chu̶ñ ajku̶xy , je̱' ko yajnejwu̶'u̶wu̶p je̱'e̱ ku̶xyu̶ ko chuja'ay lyooku̶ja'ayu̶ch ajku̶xy , du'un neby je̱'e̱ Janes y je̱'e̱ Jambres jyajty ajku̶xyu̶ñ ko je̱'e̱ Moisés mu̶dzibu̶u̶y ajku̶xy .
55003010	Peru̶ miich tu̶ oy yajxón mbanu̶kxy u̶u̶ch je̱'e̱ n'u̶xpu̶jku̶ñ , neby u̶u̶ch ndzu̶na'ay njugy'atyu̶ñ , neby u̶u̶ch je̱'e̱ winma'añ nmu̶u̶du̶chu̶ñ , y neby u̶u̶ch je̱'e̱ mu̶bu̶jku̶ñ tu'ug'aa tu'ugjoot nmu̶u̶du̶chu̶ñ , neby u̶u̶ch je̱'e̱ me̱kxtujku̶ñ nmu̶u̶du̶chu̶ñ , neby u̶u̶ch je̱'e̱ oyjya'ay'ajtu̶ñ nduñu̶ñ y neby u̶u̶ch je̱'e̱ mu̶k'ajt nmu̶u̶du̶chu̶ñ neby u̶u̶ch tu̶ nme̱kxtukyu̶ñ .
55003011	Miich m'ijxypy mnejwu̶u̶by ku̶xyu̶ neby u̶u̶ch tu̶ nyaj'u̶xwu̶díty tu̶ nyajpawu̶dítyu̶ñ y neby u̶u̶ch tu̶ njaty tu̶ n'abetyu̶ñ jim Antioquía , jim Iconio y jim Listra , y neby u̶u̶ch njajty n'abejtyu̶ñ ko u̶u̶ch nyaj'u̶xwu̶dijty nyajpawu̶dijty , peru̶ je̱'e̱ Windzú̶n Dios u̶u̶ch xyñiwaan xykyuwaan .
55003012	Janch tu̶y'ajtu̶ñ je̱'e̱ du'un ko ku̶xyu̶ pu̶njaty tzu̶na'a jugy'adaangu̶xpu̶ñ mu̶u̶d je̱'e̱ wa'adzpu̶ jyoot wyinma'añ ajku̶xy ma je̱'e̱ Cristo Jesúsu̶ñ , nan yaj'u̶xwu̶dít yajpawu̶díttu̶p je̱'e̱ nandu'un ajku̶xy .
55003013	Peru̶ je̱'e̱ ju̶bu̶kja'aydyu̶jk y je̱'e̱ win'u̶u̶nbu̶du̶jk ni'igyu̶ je̱'e̱ ju̶bu̶k axu̶u̶g y'adu̶'u̶dzaangu̶xy , win'u̶naangu̶xy je̱'e̱ ja'ay y ñaywyin'u̶naanu̶gu̶xy ku̶'u̶m .
55003014	Miich Timoteo , panu̶kx je̱'e̱ tu̶u̶bu̶ ku̶xyu̶ m'u̶xpu̶ky je̱'e̱ mu̶dyiibu̶ tu̶ mu̶jootku̶da'agyu̶ñ y ka'p nimu̶naa m'u̶xmádzu̶ch . Miich mnejwu̶u̶by pu̶n je̱'e̱ tu̶ xyaj'u̶xpú̶kyu̶ñ .
55003015	Ja'aymyé̱tz ko pi'knu̶ mutzknu̶ je̱'e̱ Dios ñaky tu̶ m'u̶xpu̶jku̶ mu̶dyiibu̶ mu̶baad xyajmu̶dóy y xyajnejwu̶'u̶y neby je̱'e̱ m'aanu̶mu̶ ni'idzooku̶ñ mu̶baad mbaady ko je̱'e̱ Cristo Jesús mmu̶bú̶gu̶ch .
55003016	Ku̶xyu̶ je̱'e̱ Dios ñaky Dios je̱'e̱ winma'añ myooy mu̶dyiibu̶ jaayu̶ñ ajku̶xy , y oy je̱' ko nyaj'u̶xpu̶jku̶mu̶ch ajku̶xy y ko je̱'e̱ ja'ay nyaj'oj nyajmu̶gápxu̶mu̶ch ajku̶xy , ko n'u̶u̶wij ngapxwiju̶mu̶ch ajku̶xy y nwingapx nju̶jpkapxu̶u̶yu̶mu̶ch ajku̶xy neby mu̶baad tu̶ytyu'uda'agy chu̶naay jyugy'ajtku̶xyu̶ñ .
55003017	Neby je̱'e̱ Dios jya'ay mu̶baad u̶xpu̶ky y mu̶j'u̶xpú̶ky y'ijtku̶xyu̶ñ neby je̱'e̱ oybyu̶ tuung mu̶baad ku̶xyu̶ tuungu̶xyu̶ñ .
55004001	Y'ijxypy ñejwu̶u̶by je̱'e̱ Dios y je̱'e̱ Cristo Jesús mu̶dyiibu̶ minaamb neby je̱'e̱ ane̱'e̱mbu̶ju̶ñ ko naty je̱'e̱ juugypyu̶ja'ay y je̱'e̱ o'ogypyu̶ja'ay ajku̶xy miñ tu̶ydyúñ , cham adayaaba njaktimyajni'ipú̶ky
55004002	ko je̱'e̱ Dios y'ayuuk tyu̶y'ajt mgapxwa'kxu̶ch oy tyimymyu̶naaju̶ch , y ko myajmu̶guwanu̶'u̶wu̶ch oy pu̶n mu̶doowa'añ o ka'amu̶doowa'añ . Yajkapxykyu'ubú̶k , oj mu̶gapx y yajjootkugu̶'u̶ ajku̶xy mu̶u̶d je̱'e̱ Dios y'ayuuk tyu̶y'ajt , cham myaj'u̶xpú̶ky oy yajxón mu̶u̶d je̱'e̱ me̱kxtujku̶ñ .
55004003	Je̱' ko mínu̶p je̱'e̱ xu̶u̶ tiempo ma naty je̱'e̱ ja'ay je̱'e̱ wa'adzpu̶ u̶xpu̶jku̶ñ ka'p okmu̶dowaangu̶xnu̶ju̶ñ ; y'u̶xtaaygyu̶xu̶py je̱'e̱ yaj'u̶xpu̶jkpu̶du̶jk may mu̶u̶d je̱'e̱ kyu̶'u̶m winma'añ ajku̶xy , mu̶dyiibu̶ je'eyu̶ yaj'u̶xpu̶gu̶u̶ju̶bu̶ñ ajku̶xy mu̶dyiibu̶ naty je̱' kyu'umaaygyu̶xypyu̶ñ y y'amdo'idaangu̶xypyu̶ñ .
55004004	Y'u̶xmajtzku̶xnu̶py je̱'e̱ tu̶y'ajt y mu̶jpu̶daakku̶xnu̶ naty ku̶xyu̶ je̱'e̱ nigoobu̶ kyapxy'aty myu̶dya'agy'áty .
55004005	Peru̶ miich wijy kejy je̱'e̱ mjoot mwinma'añ mu̶dajtnu̶ , me̱kxtuk neby mjaty m'abetyu̶ñ , u̶u̶wa'kx kapxwa'kx je̱'e̱ Dios y'ayuuk tyu̶y'ajt mu̶dyiibu̶ aanu̶mu̶ ni'idzooku̶ñ ye̱jkpu̶ñ , kuydyún je̱'e̱ mduung oy yajxón neby mDiosmu̶duñuñ .
55004006	U̶u̶ch tu̶ tyimywyingoonu̶ mu̶naa u̶u̶ch nyajku̶'u̶ye̱ga'añu̶ñ neby je̱'e̱ windzu̶gu̶'u̶ñdyu̶ñ ; tu̶ je̱'e̱ xu̶u̶ tiempo paatnu̶ mu̶naa u̶u̶ch je̱'e̱ ja'ay xyaj'o'ogaanu̶ju̶ñ ajku̶xy .
55004007	Tu̶ u̶u̶ch je̱'e̱ Dios y'ayuukkapxwa'kxu̶u̶ nwindu̶na'ay , tu̶ u̶u̶ch je̱'e̱ nduung nyajkú̶xy nyajmáy mu̶dyiibu̶ u̶u̶ch najty xypyaatpu̶ñ , tu̶ u̶u̶ch tu'uda'agy nmu̶dúñ y ka'p u̶u̶ch je̱'e̱ y'ayuuk tyu̶y'ajt nimu̶naa tu̶ n'u̶xmajtzu̶ .
55004008	Cham nju̶jp'ijxnu̶byu̶ch je̱'e̱ oy'ajtu̶ñ mu̶dyiibu̶ u̶u̶ch xywyinmajtzpu̶ñ xymyo'owa'añu̶ch je̱'e̱ Windzú̶n , je̱'e̱ tu'uda'agypyu̶ tu̶ydyuumbu̶ jiiby tzajpjooty , je̱'e̱ mu̶'it xu̶u̶ . Nan ka'p je̱'e̱ u̶u̶chtyu̶'ajty je'eyu̶ xymyo'owaamb , nan myo'owe̱e̱mby je̱'e̱ nandu'un nigu̶xyu̶ mu̶dyiibu̶ tu'ug'aa tu'ugjoot ja'ay'e̱jxku̶xpu̶ñ ko je̱'e̱ Jesús ja'adu'ook wyimbijttu̶gátzu̶ch ya naaxwiiñ .
55004009	Tun je̱'e̱ may'ajt min tzojku̶ ku'ijxku̶ch .
55004010	Je̱'e̱ Demas tu̶ u̶u̶ch je̱'e̱ yam xykyu'ugue̱e̱knu̶ , je̱' ko je̱'e̱ mayñaxpu̶ xondaaku̶ñ ni'igyu̶ janch adzoky ya naaxwiiñ , jim Tesalónica je̱'e̱ tu̶ ñu̶kxnu̶ ; je̱'e̱ Crescente jim Galacia naaxjooty y je̱'e̱ Tito jim Dalmacia naaxjooty .
55004011	Je'eyu̶ u̶u̶ch je̱'e̱ Lucas yam nmu̶u̶du̶ch . U̶xta'a je̱'e̱ Marcos y wan mu̶dmínu̶ch , je̱' u̶u̶ch mu̶baad xypyubety ma je̱'e̱ Dios tyuungu̶ñ .
55004012	Je̱'e̱ Tíquico jim Éfeso kajpt u̶u̶ch je̱'e̱ tu̶ nguexy .
55004013	Ko naty mmiñ , xyajmiinu̶byu̶ch je̱'e̱ nni'ijé̱n mu̶dyiibu̶ u̶u̶ch n'u̶xyo'oyu̶ñ jim Troas ma je̱'e̱ Carpo tyu̶jku̶ñ . Nan mu̶mínu̶py je̱'e̱ naky abu̶dity , y mu̶u̶d je̱'e̱ po'o'aknáky abu̶dity .
55004014	Je̱'e̱ Alejandro je̱'e̱ pujxk'oydyuumbu̶ tu̶ u̶u̶ch je̱'e̱ mu̶j xyjyanchmu̶duundu̶góy , wan je̱'e̱ Windzú̶n Dios yajkumu̶doyii neby tu̶ y'adu̶'u̶chu̶ñ .
55004015	Miich naygyweentu̶'adu̶u̶ mu̶u̶d je̱'e̱ Alejandro , ka'p mbuyo'oy mbunaxu̶'u̶wu̶ch , je̱' ko janchmu̶k je̱'e̱ Dios y'ayuuk tyu̶y'ajt mu̶dzip'ajtu̶ , je̱'e̱ mu̶dyiibu̶ ngapxwa'kxypy ajtu̶mu̶ñ .
55004016	Ko u̶u̶ch timyjyayu̶jp'ajt nayñi'igapxtuuttu̶ ma je̱'e̱ tuungmu̶u̶dpu̶du̶jk ajku̶xyu̶ñ , ka'p u̶u̶ch ni pu̶n xypyu'u̶u̶ xypyugapxu̶u̶y , ni'igyu̶ u̶u̶ch je̱'e̱ nigu̶xyu̶ xykyu'ugue̱e̱ktaay ajku̶xy , peru̶ Dios je̱'e̱ may'ajt túnu̶p ka'pu̶ kweentu̶pú̶gu̶ch neby tu̶ y'adu̶u̶tzku̶xyu̶ñ .
55004017	Peru̶ je̱'e̱ Windzú̶n Dios u̶u̶ch xypyube̱jt xypyudu̶gu̶u̶y y xymyooyu̶ch je̱'e̱ mu̶k'ajtu̶ñ neby u̶u̶ch mu̶baad n'u̶u̶wa'kxy ngapxwa'kxyu̶ñ je̱'e̱ ayuuk tu̶y'ajt mu̶dyiibu̶ je̱'e̱ aanu̶mu̶ ni'idzooku̶ñ ye̱jkpu̶ñ y neby je̱'e̱ ja'ay mu̶baad nigu̶xyu̶ mu̶doogu̶xyu̶ñ mu̶dyiibu̶ ka'p jyudíoja'ayu̶chu̶ñ ajku̶xy je̱'e̱ Dios y'ayuuk tyu̶y'ajt , y je̱'e̱ Windzú̶n Dios u̶u̶ch xyñiwaan xykyuwaan ma je̱'e̱ o'ku̶ñ ke̱e̱ku̶ñ .
55004018	Y je̱' u̶u̶ch xyñiwa'anu̶p xykyuwa'anu̶p ma je̱'e̱ ju̶bu̶kpu̶ axu̶u̶gpu̶ kú̶xyu̶ju̶ñ , y xyu'udzu̶p xy'ame̱e̱du̶bu̶ch u̶xtu̶ koonu̶ u̶u̶ch naty xyajnú̶kxy ma je̱'e̱ y'ane̱'e̱mdaaktu̶ñ jiiby tzajpjooty . ¡ Wan je̱'e̱ Dios ku'umáy y'ídu̶ch wiinu̶u̶xu̶u̶ wiinu̶u̶tiempo ! Jaanch adaa du'un .
55004019	Yajnajxu̶gyu̶ch je̱'e̱ nyajpókxu̶ñ ma je̱'e̱ Prisca y ma je̱'e̱ Aquila , y ma je̱'e̱ Onesíforo jyuugy myu̶gu'ug ajku̶xyu̶ñ .
55004020	Je̱'e̱ Erasto jim Corinto je̱'e̱ wyu̶'u̶my , y je̱'e̱ Trófimo jim Mileto u̶u̶ch je̱'e̱ n'u̶xyo'oy , je̱' ko pu̶jku̶p je̱'e̱ najty .
55004021	Mjatytimymínu̶p tzojku̶ ma naty je̱'e̱ tu̶u̶chpyoj tiempo ka'anu̶ myíñu̶ju̶ñ . Cham je̱'e̱ yajpókxu̶ñ ke̱jxku̶xy ma miichu̶ñ je̱'e̱ Eubulo , je̱'e̱ Pudente , je̱'e̱ Lino , je̱'e̱ Claudia y ku̶xyu̶ je̱'e̱ nmu̶gu'ugtu̶jk ajtu̶m .
55004022	Wan je̱'e̱ Windzú̶n Jesucristo ity mu̶u̶d miich , y wan je̱'e̱ Dios oy'ajt may'ajt tuñ ma miich nigu̶xyu̶ ajku̶xyu̶ñ . Jaanch adaa du'un .
56001001	U̶u̶ch Pablo , je̱'e̱ Dios tyuumbu̶ y je̱'e̱ Jesucristo y'apóstol , je̱'e̱ u̶u̶ch tu̶ xykyexy ma je̱'e̱ ja'ay ajku̶xy mu̶dyiibu̶ je̱'e̱ Dios tu̶ win'ixyu̶ñ , neby je̱'e̱ tu̶y'ajt mu̶baad mu̶bu̶jkku̶xyu̶ñ y neby je̱'e̱ tu̶y'ajt mu̶baad nejwu̶u̶ygyu̶xyu̶ñ ma je̱'e̱ n'u̶xpu̶jku̶ñ ajtu̶mu̶ñ .
56001002	Ma du'un myu̶na'añu̶ñ ko je̱'e̱ mu̶dyiibu̶ tu̶ y'o'kku̶xyu̶ñ juugypyu̶jkku̶xu̶p je̱'e̱ ja'adu'ook y paatku̶xu̶ch je̱'e̱ jugy'ajtu̶ñ wiinu̶u̶xu̶u̶bu̶ . Dios yajwinwaanu̶u̶y je̱'e̱ ja'ay je̱'e̱ jugy'ajtu̶ñ wiinu̶u̶xu̶u̶bu̶ , ka'anu̶ je̱'e̱ naaxwiimbu̶ najty yajkojyñu̶ . Mu̶baad adaa tu̶y'ajt nmu̶bu̶jku̶m ajku̶xy , je̱' ko ka'p je̱'e̱ Dios y'anu̶u̶'áty .
56001003	Y jada'achám , koonu̶ je̱'e̱ tiempo tu̶ yajmu̶baad'áty , tu̶ je̱'e̱ y'ayuuk tyu̶y'ajt xyajnejwu̶u̶yu̶m ajku̶xy mu̶u̶d u̶u̶ch kyu̶xpu̶ mu̶dyiibu̶ u̶u̶ch tu̶ xymyo'oyu̶ñ ko u̶u̶ch ngapxwa'kxu̶ch neby u̶u̶ch je̱'e̱ Dios tu̶ xyajni'ipú̶kyu̶ñ , u̶u̶ch je̱'e̱ nniwaambu̶ nyajtzookpu̶ ajtu̶m .
56001004	Cham adayaaba naky nyajniguéxy miich Tito , tu̶y'ajtu̶ñ miich du'un nju̶wu̶'u̶y neby je̱'e̱ ku̶'u̶m'úngu̶ñ ma adaa mu̶bu̶jku̶ñ mu̶dyiibu̶ nime̱tzk nmu̶dajtypy ajtu̶mu̶ñ ko je̱'e̱ Dios nmu̶bu̶jku̶m , nyajmu̶dzojkypy ko je̱'e̱ Dios u̶u̶ch je̱'e̱ nDeedy ajtu̶m y je̱'e̱ Jesucristo u̶u̶ch je̱'e̱ nniwaambu̶ nyajtzookpu̶ ajtu̶m je̱'e̱ oy'ajt may'ajt wan tuñ ma miichu̶ñ y xyajjootkujk'ádu̶ch .
56001005	Ko miich jim Creta naaxjooty mejy'agujkpu̶ nyajwu̶'u̶my , paady u̶u̶ch miich jim nyajwu̶'u̶my , neby u̶u̶ch je̱'e̱ nduung xyjyak'yajmaayu̶chu̶ñ je̱'e̱ mu̶dyiibu̶ u̶u̶ch ka'p nyajmaayu̶ñ , y ko je̱'e̱ amu̶jja'aydyu̶jk kajpt kajpt myajni'ibú̶gu̶ch , je̱'e̱ mu̶dyiibu̶ je̱'e̱ mu̶bu̶jkpu̶du̶jk nigu'ubajk'ádu̶bu̶ñ ajku̶xy , du'un neby nyajni'ibu̶jkyu̶ñ .
56001006	Je̱' je̱'e̱ tuung myajni'ibú̶gu̶py je̱'e̱ amu̶jja'aydyu̶jk mu̶dyiibu̶ je̱'e̱ mu̶bu̶jkpu̶du̶jk nigu'ubajk'átu̶bu̶ñ , je̱'e̱ mu̶dyiibu̶ ka'p tu̶ tyuundu̶góy tii nyaj'oju̶mu̶byu̶ñ , mu̶dyiibu̶ to'oxyu̶jk tu'ug mu̶u̶du̶ñ y ka'p mye̱tzk tyu̶gu̶u̶gu̶ch , y mu̶dyiibu̶ y'ung y'ana'k mu̶bu̶jkku̶xpu̶ñ je̱'e̱ Dios y'ayuuk tyu̶y'ajt y ka'pu̶ joot winma'añ ju̶bu̶kjaty axu̶u̶gjáty mu̶dajtku̶xy , y nan ka'pu̶ myaañ kyubétyu̶ch ajku̶xy .
56001007	Pues mu̶dyiibu̶ je̱'e̱ tuung ku̶'u̶'aam'ajtpu̶ñ mu̶dyiibu̶ je̱'e̱ mu̶bu̶jkpu̶du̶jk ane̱'e̱mbu̶ñ , je̱' naty je̱'e̱ du'un kyweentu̶'ajtypy mu̶dyiibu̶ je̱'e̱ Dios jye̱'e̱'ajtypyu̶ñ , y paady wan tzipku̶xp tu̶ytyu'uda'agy tzu̶na'ay jugy'aty , ka'p mu̶baad kyu'ujuuñ'áty , ka'p mu̶baad wyinjootma'ad'áty , ka'p mu̶baad y'ajoknu̶u̶'áty , ka'p mu̶baad chipja'ay'áty y ka'p mu̶baad ni'igyu̶ y'ameeñ'áty .
56001008	Je̱' je̱'e̱ tuung mu̶baad myajni'ipú̶ky mu̶dyiibu̶ je̱'e̱ ja'ay yajja'ttaakp ma je̱'e̱ jyu̶u̶n tyu̶jku̶ñ , mu̶dyiibu̶ je̱'e̱ oybyu̶ tuumbu̶ñ , mu̶dyiibu̶ wijy kejy ja'ay'ajtpu̶ñ , mu̶dyiibu̶ tu'uda'agy ja'ay'ajtpu̶ñ , mu̶dyiibu̶ oy wa'adz Dios mu̶duumbu̶ñ y mu̶dyiibu̶ ku̶'u̶m nay'ane̱'e̱mu̶p ma je̱'e̱ óybyu̶ju̶ñ .
56001009	Wan tu'ug'aa tu'ugjoot naybyu̶da'agyii ma je̱'e̱ tu̶y'ajtpu̶ Dios y'ayuuk tyu̶y'ajt mu̶dyiibu̶ tu̶ u̶xpu̶kyu̶ñ , neby je̱'e̱ wiingpu̶ ja'ay mu̶baad nandu'un ku'ubu̶jkku̶xyu̶ñ je̱'e̱ oybyu̶ wa'adzpu̶ u̶xpu̶jku̶ñ y yajkapxykyu'ubu̶jkku̶xu̶ch pu̶njaty je̱'e̱ Dios y'ayuuk tyu̶y'ajt ka'p ixaan mu̶doowaangu̶xyu̶ñ .
56001010	Je̱' ko may je̱'e̱ judío ja'ay jii ajku̶xy mu̶dyiibu̶ ka'p kyapxymyu̶doogu̶xyu̶ñ , mu̶dyiibu̶ yaj'u̶xpu̶jkku̶xpu̶ñ y yajmu̶guwaanu̶u̶ygyu̶xy je̱'e̱ mu̶bu̶jkpu̶du̶jk ko je̱'e̱ y'ung y'ana'k wan tzipku̶xp tu̶y'ajtu̶u̶ygyu̶xy du'un neby je̱'e̱ kyostumbre mu̶dajtku̶xyu̶ñ , myu̶naangu̶xy nigoo oy nebyjyaty y nika'anejwu̶u̶ygyu̶xy tii du'un kyápxku̶xypy myu̶dyaakku̶xypyu̶ñ , y du'un je̱'e̱ ja'ay win'u̶u̶ngu̶xy .
56001011	M'agapxtúgu̶py je̱'e̱ du'umbu̶ ja'ay ajku̶xy mu̶dyiibu̶ je̱'e̱ mu̶bu̶jkpu̶du̶jk du'un kapx'iingu̶xpu̶ñ tu'kju̶u̶n tu'ktu̶jk ; yaj'u̶xpu̶jkku̶xy mu̶dyiibu̶ ka'p tyu̶y'ajtu̶chu̶ñ , je̱' ko je̱'e̱ meeñ janch adzojkku̶xy .
56001012	Nidu'ugtu̶ je̱'e̱ y'ayuuknajtzkapxu̶u̶ybyu̶ ajku̶xy mu̶dyiibu̶ najty jim nandu'un tzu̶naaby ma je̱'e̱ Creta naax mejy'agujkpu̶ , nigapxy je̱'e̱ myu̶gugajpu̶du̶jk ajku̶xy : “ Je̱'e̱ creta ja'ay ajku̶xy je'emy je̱'e̱ jyanch'anu̶u̶'játyu̶ch ajku̶xy , janch awa'anjáty je̱'e̱ ajku̶xy neby je̱'e̱ ju̶yujk animal awa'anbu̶ju̶ñ , janch kaxjaty y janch nuuxjáty je̱'e̱ ajku̶xy . ”
56001013	Y tu̶y'ajtu̶ñ je̱'e̱ du'un myu̶naañ . Paady oj mu̶gapx mu̶kta'agy ajku̶xy , wan je̱'e̱ Dios y'ayuuk tyu̶y'ajt tu'ug'aa tu'ugjoot mu̶bu̶jku̶ch ajku̶xy ,
56001014	y ka'pu̶ je̱'e̱ kapxy mu̶dya'agy kweentu̶tuungu̶xu̶ch mu̶dyiibu̶ je̱'e̱ judío ja'ay yajkojku̶xypyu̶ñ y nan ni je̱'e̱ ja'ay y'ane̱'e̱mu̶ñ mu̶dyiibu̶ je̱'e̱ tu̶y'ajt ka'p mu̶bu̶jkku̶xyu̶ñ .
56001015	Pu̶n je̱'e̱ jyoot wyinma'añ oy wa'adz mu̶u̶du̶ñ ajku̶xy , oy naty je̱'e̱ kostumbre kuydyuungu̶xy y ka'akuydyuungu̶xy , ku'umaayu̶p je̱'e̱ Dios du'un ajku̶xy , je̱' ko je̱'e̱ jyoot wyinma'añ naty wa'adz mu̶u̶du̶ch ajku̶xy , peru̶ pu̶n je̱'e̱ Dios y'ayuuk tyu̶y'ajt ka'p mu̶bu̶kyu̶ñ ajku̶xy y pu̶n je̱'e̱ jyoot wyinma'añ ka'p wya'adzu̶ch ajku̶xy , oy naty je̱'e̱ kostumbre ja'akuydyuungu̶xy , ka'p je̱'e̱ Dios du'un kyu'umayii ajku̶xy , je̱' ko ju̶bu̶k y'aa jyoot y jyoot wyinma'añ je̱'e̱ mu̶u̶du̶ch ajku̶xy .
56001016	Du'un je̱'e̱ du'umbu̶ ja'ay myu̶naangu̶xy ko je̱'e̱ Dios y'ayuuk tyu̶y'ajt mu̶bu̶jku̶yu̶ ajku̶xy , peru̶ mu̶u̶d je̱'e̱ mu̶dyiibu̶ tyuumby y'ijxku̶xypyu̶ñ jii je̱'e̱ yajni'igu̶xu̶'kku̶xy ko ka'p jaanch mu̶bu̶jkku̶xy , ka'p je̱'e̱ Dios y'ayuuk tyu̶y'ajt ixaangu̶xy tzogaangu̶xy y ka'p je̱'e̱ Dios kapxymyu̶doogu̶xy y nan ka'p ni tii oybyu̶ tuung tunaangu̶xy .
56002001	Je̱'e̱ mu̶dyiibu̶ naty miich myaj'u̶xpu̶jkypyu̶ñ , tu'ugyu̶ je̱'e̱ du'un myaj'u̶xpú̶gu̶ch mu̶u̶d je̱'e̱ oybyu̶ wa'adzpu̶ u̶xpu̶jku̶ñ .
56002002	Miich m'u̶u̶wij mgapxwiju̶p je̱'e̱ amu̶jja'aydyu̶jk ajku̶xy ko wan oy tu'uda'agy ja'ay'ajtku̶xy , wan yajwindzu̶gu̶u̶ygyu̶xy y wan wijy kejy ja'ay'ajtku̶xy , wan je̱'e̱ Dios y'ayuuk tyu̶y'ajt tu'ug'aa tu'ugjoot mu̶bu̶jkku̶xy , wan je̱'e̱ jyuugy myu̶gu'ug tzojkku̶xy ju̶wu̶u̶ygyu̶xy y mu̶dajtku̶xu̶ch je̱'e̱ mu̶k'ajt neby mye̱kxtujkku̶xu̶chu̶ñ ma je̱'e̱ tzaachpyu̶ ayo'on paatku̶xy ijxku̶xyu̶ñ .
56002003	Nan timydyu'un je̱'e̱ amu̶jja'aydyo'oxyu̶jktu̶jk wan je̱'e̱ mu̶jpu̶ windzu̶gu̶'u̶ñ yajtuungu̶xy ma je̱'e̱ Diosu̶ñ , y ka'p je̱'e̱ myu̶gu'ugtu̶jk ni'oj niyaaxu̶u̶ygyu̶xu̶ch , nan ka'p anaxy y'u'ugu̶ch jyú̶kxu̶ch ajku̶xy , wan je̱'e̱ oybyu̶ ijxpe̱jt ye̱jkku̶xy .
56002004	Y yajni'ixu̶'u̶wu̶ch je̱'e̱ tzaando'oxyu̶jktu̶jk ajku̶xy neby je̱'e̱ ñiya'aydyu̶jk mu̶baad tzojkku̶xy ju̶wu̶u̶ygyu̶xyu̶ñ y je̱'e̱ y'ung y'ana'k ajku̶xy ,
56002005	neby mu̶baad wijy kejy jya'ay'ajtku̶xyu̶ñ , neby mu̶baad oy yajxón chu̶naaygyu̶xy jyugy'ajtku̶xyu̶ñ , neby je̱'e̱ jyu̶u̶n tyu̶jk mu̶baad oy yajxón kweentu̶'ajtku̶xyu̶ñ , neby mu̶baad amu̶gu'ug jya'ay'ajtku̶xyu̶ñ , neby je̱'e̱ ñiya'aydyu̶jk mu̶baad u̶u̶mu̶doogu̶xy kapxymyu̶doogu̶xyu̶ñ , ka'pu̶ je̱'e̱ Dios y'ayuuk tyu̶y'ajt ni pu̶n ni'oj niyaaxu̶'u̶wu̶ch .
56002006	Miich Tito , mjatytimy'u̶u̶wij mjatytimygyapxwiju̶py je̱'e̱ tzugajy'ana'ktu̶jk nandu'un ajku̶xy neby mu̶baad wijy kejy jya'ay'ajtku̶xu̶chu̶ñ ,
56002007	y miich ku̶'u̶m mo'o je̱'e̱ oybyu̶ ijxpe̱jt ku̶xyu̶ tii mdimytyuumbyu̶ñ . Ko naty je̱'e̱ myaj'u̶xpú̶ky ajku̶xy , yaj'u̶xpu̶jkku̶x mu̶u̶d ku̶xyu̶ je̱'e̱ oyjyoot oywyinma'añ y tu'uda'agy'ajtu̶ñ .
56002008	Cham mmu̶gápxku̶xy oy yajxón mu̶u̶d je̱'e̱ oygyapxy oymyu̶dya'agy , mu̶dyiibu̶ ka'p mu̶baad pu̶n agapxtukyu̶ñ , y du'un cho'oydyúnu̶ch ajku̶xy pu̶njaty naty xymyu̶dzip'ajtku̶xpu̶ñ y ka'p mu̶baad ju̶bu̶k axu̶u̶g xy'oknigapx xy'oknimu̶dyaaku̶nu̶ ajtu̶m .
56002009	Wingapx ju̶jpkapxu̶'u̶ je̱'e̱ tuumbu̶du̶jk ni'idoogypyu̶ ajku̶xy , wan je̱'e̱ wyindzú̶n wyindaj u̶u̶mu̶doogu̶xy kapxymyu̶doogu̶xy neby naty y'ane̱'e̱mu̶gu̶xyu̶ñ , wan oy yajxón ja'ay'ajtku̶xy y ka'p win'adzow ju̶jp'adzówu̶ch ajku̶xy .
56002010	Y ka'p mye̱e̱dzu̶ch ajku̶xy , wan oy tu'uda'agy ja'ay'ajtku̶xy y wan je̱'e̱ ja'ay du'un ku̶xyu̶ y'ijxu̶gu̶xu̶ch ma je̱'e̱ chu̶naay jyugy'ajtu̶ñ ajku̶xyu̶ñ ko je̱'e̱ Dios y'u̶xpu̶jku̶ñ jyanch'óyu̶ch , u̶u̶ch je̱'e̱ nniwaambu̶ nyajtzookpu̶ ajtu̶m ajku̶xy .
56002011	Dios tu̶ je̱'e̱ myay'ajtu̶ñ xyaj'ijx xyajnejwu̶u̶yu̶m ajku̶xy , je̱'e̱ mu̶dyiibu̶ je̱'e̱ aanu̶mu̶ ni'idzooku̶ñ ye̱jkpu̶ñ ma je̱'e̱ naaxwiiñjya'ay ku̶xyu̶ ajku̶xyu̶ñ .
56002012	Y je̱'e̱ Dios myay'ajtu̶ñ , je̱'e̱ xyajnejwu̶u̶by ajtu̶m ko je̱'e̱ ju̶bu̶kwinma'añ mu̶baad n'u̶xmajtzu̶m ajku̶xy y je̱'e̱ mayñaxpu̶ adzojku̶ñ ya naaxwiiñ , y ndzu̶naay njugy'ajtu̶mu̶ch ajku̶xy ya naaxwiiñ mu̶u̶d je̱'e̱ wijy kejypyu̶ joot winma'añ , mu̶u̶d je̱'e̱ tu'uda'agy'ajtu̶ñ y nmu̶duunu̶mu̶ch je̱'e̱ Dios oy yajxón ajku̶xy .
56002013	Ndzu̶naay njugy'ajtu̶mu̶ch ajku̶xy cham nju̶jp'ijxu̶m xi'ig xon du'un neby tu̶ xyajwinwaanu̶u̶yu̶mu̶ñ ajku̶xy ko ja'adu'ook myina'añ ya naaxwiiñ mu̶u̶d je̱'e̱ y'oy'ajt myu̶k'ajtu̶ñ , u̶u̶ch je̱'e̱ nmu̶jpu̶ nDios y nniwaambu̶ nyajtzookpu̶ Jesucristo ajtu̶m ajku̶xy .
56002014	Je̱' naygyu̶'u̶ye̱jku̶ ma je̱'e̱ o'ku̶ñ mu̶u̶d u̶u̶ch kyu̶xpu̶ ajtu̶m ajku̶xy y du'un oy xyaj'awa'adzpu̶dzu̶u̶mu̶m ma je̱'e̱ ju̶bu̶kpu̶ kú̶xyu̶ju̶ñ , y xywyinme̱kxtaayu̶ je̱'e̱ nboky ngu̶dyeey ku̶xyu̶ ajtu̶m ajku̶xy , neby du'un mu̶baad xyjya'ay'ajtu̶m ajku̶xy y nijoot'ajtu̶mu̶ch je̱'e̱ oybyu̶ tuung ajku̶xy .
56002015	Adaaju̶tz je̱' je̱'e̱ mu̶dyiibu̶ je̱'e̱ mu̶bu̶jkpu̶du̶jk myaj'u̶xpú̶gu̶byu̶ñ , myajku'ubú̶gu̶ch ajku̶xy y m'óju̶ch mmu̶gápxu̶ch ajku̶xy mu̶u̶d je̱'e̱ ane̱'e̱mu̶ñ ku̶xyu̶ . Ka'p mnayye̱gu̶u̶ju̶ch nu̶kxy pu̶n xykya'amu̶j'íxy xykya'amu̶jpu̶da'agy .
56003001	Jatytimy yajja'aymye̱jtzku̶x je̱'e̱ mu̶bu̶jkpu̶du̶jk ajku̶xy ko je̱'e̱ gobierno tyuumbu̶du̶jk wan mu̶duungu̶xy y je̱'e̱ kajptja'ay tyuumbu̶du̶jk ajku̶xy wan u̶u̶mu̶doogu̶xy kapxymyu̶doogu̶xy du'un neby naty y'ane̱'e̱mu̶gu̶xyu̶ñ y wan tuungu̶xy mu̶dyiibu̶ tuung oyu̶ñ .
56003002	Ka'p je̱'e̱ myu̶gu'ugtu̶jk ju̶bu̶k axu̶u̶g nigapx nimu̶dyaakku̶xu̶ch , nan ni ka'p je̱'e̱ tzip ma'ad u̶xtaaygyu̶xu̶ch , wan amu̶gu'ug ja'ay'ajtku̶xy y wan yajni'igu̶xu̶'kku̶xy ma je̱'e̱ jyoot wyinma'añ ajku̶xyu̶ñ ko yuung naaxypy jya'ay'ajtku̶xy ma je̱'e̱ mayjya'ay kú̶xyu̶ju̶ñ .
56003003	Je̱' ko jékyu̶p ma najty je̱'e̱ Jesucristo ka'anu̶ nmu̶bu̶jku̶mnu̶ ajku̶xy , ka'p najty je̱'e̱ njoot nwinma'añ ajtu̶m ajku̶xy y ka'p je̱'e̱ Dios najty n'u̶u̶mu̶doowu̶m ngapxymyu̶doowu̶m ajku̶xy ; tu̶goydyuum najty nyajpaatu̶m ajku̶xy y win'u̶u̶ñ najty n'ijtu̶m mu̶u̶d je̱'e̱ mayñaxpu̶ adzojku̶ñ ku̶xyu̶ y je̱'e̱ mayñaxpu̶ xondaaku̶ñ . Ju̶bu̶ktuum najty yajtzu̶na'ay yajjugy'áty y kya'ayajnay'oy'ixyii , xymyu̶dzip'ajtp ijty je̱'e̱ ja'ay ajtu̶m ajku̶xy y yajnaymyu̶dzip'adyii ijty amíñ u̶xyu̶py .
56003004	Peru̶ ko je̱'e̱ Dios , u̶u̶ch je̱'e̱ nniwaambu̶ nyajtzookpu̶ ajtu̶m ajku̶xy yajni'igu̶xu̶'ky je̱'e̱ myay'ajtu̶ñ y je̱'e̱ chojk'ajtu̶ñ mu̶u̶d je̱'e̱ naaxwiiñjya'ay ,
56003005	chi je̱'e̱ n'aanu̶mu̶ du'un xyajni'idzooku̶ ajtu̶m , nan ka'p je̱'e̱ paady yajni'idzooky ko najty je̱'e̱ oybyu̶ tii du'umbu̶ tu̶ nduunu̶m ajku̶xy , je̱' ko je̱'e̱ pa'a''ayo'on mu̶dajty mu̶u̶d u̶u̶ch kyu̶xpu̶ ajtu̶m ajku̶xy . Y ko tu̶ nnu̶u̶be̱jtu̶m ajku̶xy chi je̱'e̱ njoot nwinma'añ tu̶ xyajwinje̱e̱myu̶'ajtu̶m , y mu̶u̶d je̱'e̱ y'Espíritu Santo je̱'e̱ jemybyu̶ tzu̶naay jugy'ajtu̶ñ tu̶ xymyooyu̶m ajku̶xy .
56003006	Y mu̶u̶d je̱'e̱ Windzú̶n Jesucristo kyu̶xpu̶ u̶u̶ch je̱'e̱ nniwaambu̶ nyajtzookpu̶ ajtu̶m , je̱'e̱ Dios mu̶j ku̶je̱e̱ tu̶ xymyooyu̶m ajku̶xy je̱'e̱ Espíritu Santo .
56003007	Je̱' tu̶ xyaj'awa'adzpu̶dzu̶u̶mu̶m ajku̶xy ma je̱'e̱ pokytyunu̶u̶ju̶ñ mu̶u̶d je̱'e̱ myay'ajtu̶ñ mu̶dyiibu̶ tyuunu̶ñ , y jada'achám je'eyu̶ nju̶jp'ijxu̶nu̶ ajku̶xy nbaattu̶nu̶ch je̱'e̱ jugy'ajtu̶ñ wiinu̶u̶xu̶u̶bu̶ .
56003008	Adaa jaanch adaa du'un tyu̶y'ajtu̶ch , y ndzojkypyu̶ch ko adayaaba mu̶k myajmu̶guwanu̶'u̶wu̶ch ajku̶xy , wan je̱'e̱ oybyu̶ tuungu̶xu̶ch je̱'e̱ mu̶dyiibu̶ je̱'e̱ Dios mu̶bu̶jkku̶xpu̶ñ . Adaa du'umbu̶ oy adaa du'un y kyu'umáyu̶py je̱'e̱ ja'ay du'un nigu̶xyu̶ ajku̶xy .
56003009	Peru̶ u̶xmatz je̱'e̱ nigoobu̶ kyapxy'aty myu̶dya'agy'áty je̱'e̱ mu̶dyiibu̶ ka'p chobaaydyu̶ñ , nandu'un je̱'e̱ kapxy mu̶dya'agy neby je̱'e̱ mu̶j'áp mu̶jteedy chu̶naay jyugy'ajtyu̶ñ ajku̶xy . Nan u̶xmatz je̱'e̱ nayyaj'u̶x'íx nayyajpa'ixu̶u̶ y ka'p je̱'e̱ Moisés y'ane̱'e̱mu̶ñ myajtzibu̶u̶ygyu̶xy , je̱' ko ka'p je̱'e̱ du'umbu̶ ni maa tyuñ y ni kya'atzobaady je̱' .
56003010	Pu̶nu̶ jii je̱'e̱ tzip ma'ad pu̶n yajpu̶du̶'u̶gy ma je̱'e̱ tzajptu̶jku̶ñ , myaj'oju̶py tu'ook me̱jtz'ook . Peru̶ pu̶nu̶ ka'p xykyapxymyu̶doy , timy'u̶x'oj ma je̱'e̱ tzajptu̶jku̶ñ , wan nu̶kxy .
56003011	Mnejwu̶'u̶wu̶py ko je̱'e̱ du'umbu̶ ja'ay tu̶ je̱'e̱ tu̶y'ajt u̶xmajtznu̶ y je̱'e̱ kyu̶'u̶mbóky je̱'e̱ tu̶ yajtu̶goyii .
56003012	Ko naty je̱'e̱ Artemas o je̱'e̱ Tíquico nyajniguéxy , y ko jim jya'adu̶ch , mu̶'it u̶u̶ch xyjyatytimyñimínu̶ch mu̶k'eemby jim Nicópolis miñ u̶u̶ch jim xy'ixy , je̱' ko jim u̶u̶ch tu̶ niwinmayu̶'u̶y nyajnaxa'añu̶ch je̱'e̱ tu̶u̶chpyoj tiempo .
56003013	Ko naty je̱'e̱ Zenas je̱'e̱ wingapxpu̶ y je̱'e̱ Apolos jim jya'tku̶xy , mooygyu̶x je̱'e̱ tyu'ugaayu̶u̶k ajku̶xy y wan tyu'uyo'oy'adu̶u̶tzku̶xu̶ch ka'pu̶ tii tu'u'aam myayjyajtu̶xu̶ch ajku̶xy .
56003014	Y wan je̱'e̱ nmu̶gu'ugtu̶jk du'un jajt abu̶jkku̶xu̶ch neby je̱'e̱ ja'ay y'oyjya'ay'átyu̶ñ y pyube̱jtku̶xu̶ch ma naty pu̶n tii yajmayjyátyu̶ñ , y du'un yaj'íx yajnejwu̶'u̶wu̶ch ma je̱'e̱ chu̶naay jyugy'ajtu̶ñ ajku̶xyu̶ñ ko oy yajxón Dyiosmu̶duungu̶xy .
56003015	Nigu̶xyu̶ u̶u̶ch je̱'e̱ nmu̶gu'ugtu̶jk mu̶dyiibu̶ ya yajpaatku̶xpu̶ñ ma u̶u̶chu̶ñ je̱'e̱ yajpókxu̶ñ yam ke̱jxku̶xy ma miichu̶ñ . Yajpókx je̱'e̱ nmu̶gu'ugtu̶jk ajtu̶m je̱'e̱ mu̶dyiibu̶ u̶u̶ch oy ndzojkypy nju̶wu̶u̶ybyu̶ñ ajku̶xy , je̱'e̱ mu̶dyiibu̶ je̱'e̱ Dios y'ayuuk tyu̶y'ajt jim mu̶bu̶jkku̶xpu̶ñ , wan je̱'e̱ Dios oy'ajt may'ajt tuñ ma miich nigu̶xyu̶ ajku̶xyu̶ñ . Jaanch adaa du'un .
57001001	U̶u̶ch Pablo , pujxtu̶jk'u̶ñaaybyu̶ch je̱' gyu̶xpu̶ ko u̶u̶ch je̱'e̱ Cristo Jesús y'ayuuk tyu̶y'ajt ngapxwa'kxu̶ , cham adayaaba naky nyajniguéxy kipxy mu̶u̶d je̱'e̱ nmu̶gu'ug Timoteo ajtu̶m , miich Filemón , mu̶dyiibu̶ oy nnaychojk nnayjyu̶wu̶u̶yu̶mbu̶ñ y mu̶dyiibu̶ kipxy tuunu̶mbu̶ñ ,
57001002	y je̱'e̱ mu̶bu̶jkpu̶du̶jk mu̶dyiibu̶ nayyo'oymyujku̶gu̶xp Dios o'owu̶dajtpu̶ ma je̱'e̱ mdu̶jku̶ñ , du'un neby je̱'e̱ nmu̶gu'ug Apia ajtu̶m je̱'e̱ to'oxyu̶jk y je̱'e̱ Arquipo mu̶dyiibu̶ je̱'e̱ Dios y'ayuuk tyu̶y'ajt nandu'un kapxwa'kxku̶xpu̶ñ .
57001003	Wan je̱'e̱ Dios u̶u̶ch je̱'e̱ nDeedy ajtu̶m y je̱'e̱ Windzú̶n Jesucristo oy'ajt may'ajt tuñ ma miich ajku̶xyu̶ñ y xyajjootkujk'ajtku̶xu̶ch .
57001004	Je'emy u̶u̶ch je̱'e̱ Dioskujuuyu̶p nyeky ma u̶u̶ch je̱'e̱ nDiosu̶ñ mu̶u̶d miich kyu̶xpu̶ ko nja'aymye̱jtzpaady ko u̶u̶ch nDiosmu̶bu̶jktzóy .
57001005	Je̱' ko u̶u̶ch je̱'e̱ ayuuk tu̶ nmu̶doy neby je̱'e̱ ja'ay mdzoky mju̶wu̶'u̶yu̶ñ y neby je̱'e̱ windzú̶n Jesús tu'ug'aa tu'ugjoot mu̶bu̶kyu̶ñ y neby ku̶xyu̶ mdzoky mju̶wu̶'u̶yu̶ñ pu̶njaty je̱'e̱ Dios mu̶duungu̶xpu̶ñ .
57001006	Y nmu̶bu̶jktzooybyu̶ch je̱'e̱ Dios ko miich mu̶dyiibu̶ kipxy tu̶ nmu̶bu̶jku̶m je̱'e̱ Windzú̶n Jesús , mwinju̶wu̶'u̶wu̶ch je̱'e̱ oy'ajtu̶ñ ku̶xyu̶ oy yajxón mu̶dyiibu̶ nmu̶dajtu̶mby mu̶u̶d je̱'e̱ Cristo Jesús kyu̶xpu̶ .
57001007	Janch jootkujku̶ch y janch xondaakpu̶ch yam nyajpaady ko je̱'e̱ ja'ay mdzoky mju̶wu̶'u̶y . Dioskujuuyu̶p miich mu̶gu'ug , je̱' ko jim je̱'e̱ mu̶bu̶jkpu̶du̶jk pyudaj pyumayu̶u̶yu̶ñ tu̶ paatku̶xy ma miichu̶ñ .
57001008	Paady neby je̱'e̱ Cristo y'apóstolu̶ñ xyjya'apaatpu̶ch it neby n'ane̱'e̱mu̶chu̶ñ tii mu̶baad mduñu̶ñ .
57001009	Peru̶ ni'igu̶ oy ko nyajmu̶ju̶'u̶gu̶ch je̱' ko ndzoky nju̶wu̶'u̶y . U̶u̶ch Pablo , tu̶ u̶u̶ch n'amu̶jja'ayu̶u̶yñu̶ , y nbujxtu̶jk'u̶ña'ayu̶ch yam , je̱' gyu̶xpu̶ ko u̶u̶ch je̱'e̱ Cristo Jesús y'ayuuk tyu̶y'ajt ngapxwa'kxu̶ .
57001010	Cham u̶u̶ch je̱'e̱ may'ajt tu'ug nyujkwa'añ ma miichu̶ñ mu̶u̶d je̱'e̱ Onésimo kyu̶xpu̶ mu̶dyiibu̶ u̶u̶ch du'un nju̶wu̶u̶by neby je̱'e̱ ku̶'u̶m'úngu̶ñ , je̱' ko je̱'e̱ Jesús ya tu̶ mu̶bu̶ky ma u̶u̶ch ya nbujxtu̶jk'u̶ña'ayu̶ñ .
57001011	Je̱'e̱ tu̶u̶bu̶ xu̶u̶ tiempo ñaxy , je̱'e̱ Onésimo ni'idoogy je̱'e̱ tu̶ y'ity ma miichu̶ñ , je̱'e̱ mu̶dyiibu̶ ka'p tu̶ y'u̶mu̶doy tu̶ kyapxymyu̶doyu̶ñ , peru̶ jada'achám tunaamb kapxymyu̶dowaanu̶py je̱' ma miich y ma u̶u̶chu̶ñ .
57001012	Cham u̶u̶ch je̱'e̱ ja'adu'ook ngue̱jxwimbíty ma miichu̶ñ : ku'ubú̶k oy yajxón du'un neby it naty u̶u̶chpyu̶ du'un xykyu'ubu̶jkpu̶ñ .
57001013	U̶u̶ch oy u̶u̶ch du'un tu̶ nja'atzóky ko u̶xyu̶py ya wyu̶'u̶my neby u̶u̶ch ya mu̶baad xymyu̶duñu̶ñ , neby it naty miichpyu̶ du'un xymyu̶duumbu̶ñ ma u̶u̶ch ya nbujxtu̶jk'u̶ña'ayu̶ñ , je̱' gyu̶xpu̶ ko u̶u̶ch je̱'e̱ Jesús y'ayuuk tyu̶y'ajt ngapxwa'kxu̶ .
57001014	Peru̶ ka'p u̶u̶ch n'a'ixu̶'u̶y nnú̶kxyu̶ch nyajwu̶'u̶my pu̶nu̶ ka'p naty du'un jayu̶jp tu̶ mmu̶na'añ , ka'p u̶u̶ch ndzoky nu̶kxy tijaty adzip ama'ad mduñ ; je̱' u̶u̶ch ndzojkypy ko u̶u̶ch oy'eemby xypyubé̱du̶ch mu̶u̶d je̱'e̱ mgu̶'u̶mdzojku̶ñ .
57001015	Wandu̶ je̱'e̱ Onésimo paady xykyu'ugueeky tu'ktiempo neby je̱'e̱ Windzú̶n Jesús mu̶baad mu̶bu̶kyu̶ñ y neby mu̶baad cham wiinu̶u̶xu̶u̶ wiinu̶u̶tiempo mu̶dajtnu̶ju̶ñ .
57001016	Y ka'p du'un cham m'okmu̶dajtnu̶ch neby je̱'e̱ tuumbu̶ ni'idoogypyu̶ju̶ñ , du'un je̱'e̱ mu̶dajtnu̶ch neby je̱'e̱ ka'pu̶ ñi'idoogyu̶chu̶ñ y neby je̱'e̱ mmu̶gue̱'e̱xk mu̶dyiibu̶ oy mdzojkypy mju̶wu̶u̶ybyu̶ñ . U̶u̶ch janch'óyu̶ch yu̶'u̶ ndzoky nju̶wu̶'u̶y , peru̶ miich jakni'igyu̶ je̱'e̱ cham mdzojknu̶ch mju̶wu̶u̶yñu̶ch ka'p dyu'unu̶ch neby je̱'e̱ wiing ja'ayu̶ñ , du'un mdzojknu̶ch mju̶wu̶u̶yñu̶ch neby je̱'e̱ mu̶dyiibu̶ je̱'e̱ Windzú̶n Jesús mu̶bu̶jkpu̶ñ .
57001017	Pu̶nu̶ jaanch u̶u̶ch miich xymyu̶gu'ug'áty ko u̶u̶ch je̱'e̱ Windzú̶n Jesús nmu̶bu̶ky , ku'ubú̶k yu̶'u̶ Onésimo neby it naty u̶u̶chpyu̶ du'un xykyu'ubu̶jkpu̶ñ .
57001018	Pu̶nu̶ tu̶ jinjaty we̱njaty xymyu̶duundu̶góy , o pu̶nu̶ xymyu̶nukxy'ajtp we̱e̱nu̶ , u̶u̶ch miich nmu̶gubé̱tu̶py .
57001019	U̶u̶ch Pablo , cham u̶u̶ch adaa naky nja'ay mu̶u̶d u̶u̶ch je̱'e̱ ngu̶'u̶mgu̶'u̶ ngu̶'u̶mleetra , u̶u̶ch miich nmu̶gubé̱tu̶py du'uñdyu̶ je̱'e̱ Onésimo xymyu̶nukxy'atyu̶ñ . Oy u̶u̶ch yam nga'a'u̶u̶baady nga'akapxpaady ko u̶u̶ch miich xymyu̶nukxy'aty ko je̱'e̱ Dios y'ayuuk tyu̶y'ajt tu̶ nyajmu̶bú̶ky .
57001020	Mu̶gu'ug , tuunu̶gyu̶ch adayaaba mu̶jmay'ajt neby je̱'e̱ mu̶bu̶jkpu̶du̶jk mu̶dyiibu̶ je̱'e̱ Windzú̶n Jesús mu̶bu̶jkpu̶ñ ; yajjootkugu̶u̶yu̶gyu̶ch je̱'e̱ n'aa njoot neby je̱'e̱ mu̶gu'ug mu̶dyiibu̶ je̱'e̱ Cristo mu̶bu̶jkpu̶ñ .
57001021	Nijayu̶u̶by , je̱' ko u̶u̶ch nejwu̶'u̶y ko m'u̶u̶mu̶dóy mgapxymyu̶doy , y nejwu̶u̶ybyu̶ch ko mdúnu̶py je̱'e̱ may'ajt ni'igyu̶ , ni'igu̶ ka'p mu̶dyiibu̶ yam nyujkwaanu̶byu̶ñ .
57001022	Nandu'un yam nnu̶ma'ay : Tun je̱'e̱ may'ajt ni'ixu̶u̶yu̶gyu̶ch je̱'e̱ ja'ttaakt tu'ug , je̱' ko nju̶jp'ijxypyu̶ch ko pujxtu̶jkpu̶dzú̶mu̶bu̶ch tzojku̶ , je̱' ko je̱'e̱ Dios miich mjanchmu̶bu̶jktzoogu̶xy mu̶u̶d u̶u̶ch kyu̶xpu̶ , neby u̶u̶ch mu̶baad nu̶kxy ma miich ajku̶xyu̶ñ nu̶kxy ngu'ijxku̶xy nmu̶gápxku̶xy .
57001023	Cham je̱'e̱ Epafras xyajpókxy , u̶u̶ch je̱'e̱ nmu̶bujxtu̶jkja'ay , je̱' gyu̶xpu̶ ko u̶u̶ch je̱'e̱ Cristo Jesús y'ayuuk tyu̶y'ajt ngapxwa'kxu̶ ajku̶xy ,
57001024	y nan xyajpókxp je̱'e̱ Marcos , je̱'e̱ Aristarco , je̱'e̱ Demas y je̱'e̱ Lucas , je̱'e̱ mu̶dyiibu̶ u̶u̶ch ya xypyube̱jtku̶xpu̶ñ ma je̱'e̱ Windzú̶n Jesús tyuungu̶ñ .
57001025	Wan je̱'e̱ Windzú̶n Jesucristo oy'ajt may'ajt tuñ ma miich ajku̶xyu̶ñ . Jaanch adaa du'un .
58001001	Dios xymyu̶gapxu̶ je̱'e̱ nmu̶j'áp nmu̶jteedy jékyu̶p ajtu̶m ajku̶xy may'ook y mayñax mu̶u̶d je̱' y'ayuuknajtzkapxu̶u̶ybyu̶du̶jk ajku̶xy , yajnajxku̶xy je̱'e̱ ayuuk .
58001002	Jada'achám , ma je̱'e̱ xu̶u̶ tiempo wyingoonu̶ ma je̱'e̱ naaxwiiñ kyu̶xaan tyu̶goyaanu̶ju̶ñ , tu̶ je̱'e̱ Dios xymyu̶gápxu̶m ajku̶xy mu̶u̶d je̱'e̱ y'Ung , y mu̶u̶d je̱' gyu̶xpu̶ je̱'e̱ naaxwiiñ yajkojy y ku̶xyu̶ tijaty ya yajpaatp y je̱' ku̶xyu̶ tijaty yajmu̶wu̶'u̶mdaay .
58001003	Je̱' je̱'e̱ Dios y'oy'ajtu̶ñ , je̱'e̱ mu̶dyiibu̶ adu̶kxp ajajpu̶ñ , je̱'e̱ mu̶dyiibu̶ du'un ku̶xu̶'kp neby je̱'e̱ Dios kyu̶xu̶'u̶gyu̶ñ , y je̱'e̱ mu̶dyiibu̶ ku̶xyu̶ tii wijtz'ijttaaybyu̶ñ mu̶u̶d je̱'e̱ y'ayuuk mu̶k'ajtmu̶u̶dpu̶ . Ko je̱'e̱ nboky ngu̶dyeey tu̶ xyajni'iwaatzu̶m ajku̶xy , chi jiiby tzajpjooty ñaxwech ma je̱'e̱ Dios y'a'oy'eembyu̶ñ ane̱'e̱mbu̶ .
58001004	Y je̱'e̱ Dios y'Ung jakmu̶j je̱'e̱ ni'igyu̶ ni'igu̶ ka'p je̱'e̱ ángelestu̶jk ajku̶xy , je̱' ko tu̶ je̱'e̱ Dios ane̱'e̱mu̶ñ ku'umáybyu̶ ku̶xyu̶ yajmu̶wu̶'u̶mda'ayii ni'igu̶ ka'p je̱'e̱ ángelestu̶jk ajku̶xy .
58001005	Je̱' ko ka'p je̱'e̱ Dios ángel du'un ni tu'ug nimu̶naa nu̶maay : “ U̶u̶ch miich n'Ung'ajtypy , u̶u̶ch miich je̱'e̱ jugy'ajtu̶ñ jada'achám tu̶ nmo'oy . ” Nan ka'p je̱'e̱ ángel du'un ni tu'ug nu̶maay : “ U̶u̶ch miich xytyeedy'ádu̶py y u̶u̶ch miich n'ung'ádu̶py . ”
58001006	Peru̶ wiingtuumb du'un jiiby myu̶na'añ ko je̱'e̱ Dios kyob'Ung ya naaxwiiñ kejxy : “ Ko je̱'e̱ Dios y'ángelestu̶jk nigu̶xyu̶ wyindzu̶gu̶'u̶ y'o'owu̶dattu̶u̶wu̶ch . ”
58001007	Dios du'un je̱'e̱ y'ángelestu̶jk nimu̶dya'agy myu̶na'añ : “ Ko je̱'e̱ y'ángelestu̶jk dyu'unu̶ch neby je̱'e̱ poju̶ñ , y je̱'e̱ tyuumbu̶du̶jk neby je̱'e̱ ju̶u̶nyé̱ngu̶ñ . ”
58001008	Peru̶ je̱'e̱ Dios du'un je̱'e̱ U'ung nimu̶dya'agy : “ Je̱'e̱ m'ane̱'e̱mu̶ñ , miich Dios , wiinu̶u̶xu̶u̶ je̱'e̱ y'ijtu̶y , y je̱'e̱ tu̶y tu'uda'agypyu̶ ane̱'e̱mu̶ñ je̱' .
58001009	Tu̶ miich je̱'e̱ oybyu̶ mdzoky y tu̶ m'u̶xtijy je̱'e̱ ju̶bu̶kpu̶ , paady je̱'e̱ Dios tu̶ xywyin'ixy , miich je̱'e̱ mDios , y paady je̱'e̱ jootkujk'ajtu̶ñ ni'igyu̶ tu̶ xymyo'oy , ni'igu̶ ka'p je̱'e̱ mmu̶'ane̱'e̱mbu̶du̶jk ajku̶xy . ”
58001010	Nandu'un je̱'e̱ Dios myu̶na'añ : “ Miich , Windzú̶n Dios , miich je̱'e̱ naaxwiimbu̶ jékyu̶p myajkoj , y miich je̱'e̱ tzajp ku̶'u̶m myajkoj .
58001011	Kú̶xu̶p tu̶góyu̶p je̱'e̱ tzajp y je̱'e̱ naaxwímbu̶ ku̶xyu̶ , peru̶ miich wiinu̶u̶xu̶u̶ miich m'ijttú̶y . Du'un je̱'e̱ kyú̶xu̶ch tyu̶góyu̶ch neby je̱'e̱ wit tukxy tyukyu̶ñ .
58001012	¡ M'ane̱'e̱gu̶py je̱' neby je̱'e̱ wit tukxy yaj'ane'egyu̶ñ , myajtu̶gátzu̶py je̱' neby je̱'e̱ ja'ay ñaygyubu̶gyiiju̶ñ yajtu̶gách je̱'e̱ wyit ! Peru̶ miich je̱' miich je'emy ; ka'p miich je̱'e̱ mjugy'ajtu̶ñ kyú̶xu̶ch tyu̶góyu̶ch . ”
58001013	Dios ka'p je̱'e̱ ángel du'un ni tu'ug nimu̶naa nu̶maay : “ U̶ña'a yaa a'oy'eemby ma u̶u̶ch je̱'e̱ nnamu̶jku̶ñ , u̶xtu̶ koonu̶ u̶u̶ch naty je̱'e̱ mmu̶dzip tu̶ nmu̶madaakta'ay , tu̶ nbu̶da'agyu̶ch mdekypya'tku̶'u̶py . ”
58001014	Je̱' ko nigu̶xyu̶ je̱'e̱ ángelestu̶jk du'un je̱'e̱ ajku̶xy neby je̱'e̱ poju̶ñ , ka'p kyu̶xu̶'kku̶xy , mu̶dyiibu̶ mu̶duungu̶xy je̱'e̱ Dios , kye̱jxu̶gu̶xyu̶ neby je̱'e̱ ja'ay pube̱jtku̶xu̶chu̶ñ je̱'e̱ mu̶dyiibu̶ je̱'e̱ aanu̶mu̶ ni'idzooku̶ñ padaangu̶xpu̶ñ .
58002001	Paady je̱'e̱ ayuuk tu̶y'ajt mu̶baad oy yajxón nyajkoptu̶gu̶u̶yu̶m ajku̶xy je̱'e̱ mu̶dyiibu̶ tu̶ nmu̶doowu̶mu̶ñ ajku̶xy , ka'pu̶ je̱'e̱ tu̶y'ajt nyajtu̶gooyu̶mu̶ch ajku̶xy je̱'e̱ mu̶dyiibu̶ du'un neby je̱'e̱ nu̶u̶ tu'uju̶ñ .
58002002	Je̱'e̱ ane̱'e̱mu̶ñ je̱'e̱ mu̶dyiibu̶ je̱'e̱ Dios y'ángelestu̶jk jékyu̶p yaj'ye̱jku̶ñ , mu̶k najty ane̱'e̱mu̶ñ je̱'e̱ mu̶u̶du̶ch , y je̱'e̱ ja'ay mu̶dyiibu̶ pokytyuungu̶xu̶ñ y ka'animu̶doogu̶xy je̱'e̱ ane̱'e̱mu̶ñ , yajtzaachtyuungu̶x je̱' neby najty wyinmajtzu̶gu̶xyu̶ñ .
58002003	¿ Neby'eemby da'a n'okni'idzooku̶mu̶ch ajku̶xy pu̶nu̶ nnajtz'ixu̶u̶yu̶mby je̱'e̱ mu̶jpu̶ aanu̶mu̶ ni'idzooku̶ñ ? Je̱'e̱ Windzú̶n Jesucristo je̱'e̱ jayu̶jp ku̶'u̶m kapxwa'kx y jak'u̶x'aam ni'igapxpe̱jtku̶xy ma u̶u̶ch ajtu̶m ajku̶xyu̶ñ je̱'e̱ mu̶dyiibu̶ mu̶doogu̶xu̶ñ neby je̱'e̱ Jesús aanu̶mu̶ ni'idzooku̶ñ kapxwa'kxyu̶ñ .
58002004	Nan tu̶ je̱'e̱ Dios yajni'igu̶xu̶'u̶gy ko du'un jyaanchu̶ch neby je̱'e̱ Jesús myu̶na'añu̶ñ , mu̶u̶d je̱'e̱ ijxpe̱jt y mu̶jwinma'añ may . Y tu̶ je̱'e̱ mu̶k'ajt mayñax xymyooyu̶m ajku̶xy mu̶u̶d je̱'e̱ y'Espíritu Santo , du'un neby tu̶ xyajmu̶dzojku̶mu̶ñ ajku̶xy .
58002005	Dios ka'p je̱'e̱ ángelestu̶jk ane̱'e̱mu̶ñ mooy ko je̱'e̱ naaxwiiñ ane̱'e̱mu̶ch je̱'e̱ mu̶dyiibu̶ miimb ku̶daakpu̶ñ je̱'e̱ mu̶dyiibu̶ yam nnigápxu̶mbyu̶ñ ajku̶xyu̶ñ .
58002006	Ni'igyu̶ jiiby du'un tu'k'ít yajnimu̶dya'agy ma je̱'e̱ Dios ñakyu̶ñ :
58002007	Ja'awe̱e̱n je̱'e̱ mu̶k'ajt ka'amu̶baady mu̶u̶d je̱'e̱ mu̶k'ajt je̱'e̱ mu̶dyiibu̶ je̱'e̱ ángelestu̶jk mmooyu̶ñ , peru̶ tu̶ je̱'e̱ oy'ajt y je̱'e̱ ku'umaayu̶ñ mmo'oy .
58002008	Ku̶xyu̶ je̱'e̱ ane̱'e̱mu̶ñ myajku̶'u̶du̶gu̶u̶ydyaay , du'un neby du'umbu̶ ku̶xyu̶ tyekypya'tku̶'u̶by mbu̶daaktaayu̶ju̶ñ . ” Y du'unu̶tz ko je̱'e̱ ane̱'e̱mu̶ñ ku̶xyu̶ yajku̶'u̶du̶gu̶u̶ydyaay , ka'p je̱'e̱ Dios ni tu'ug yajwu̶'u̶my nu̶kxy je̱'e̱ ane̱'e̱mu̶ñ jim ka'apaady ma je̱'e̱ju̶ñ . Peru̶ ka'anu̶ n'ijxu̶mnu̶ ajku̶xy ko ku̶xyu̶ ane̱'e̱mda'ay .
58002009	Peru̶ n'ijxu̶mby je̱'e̱ Jesús je̱'e̱ mu̶dyiibu̶ je̱'e̱ Dios je̱'e̱ mu̶k'ajt ja'awe̱e̱n ka'ayajmu̶baattu̶ju̶ñ mu̶u̶d je̱'e̱ ángelestu̶jk myu̶k'ajt ajku̶xy . Dios ko xychojk xyjyu̶wu̶u̶yu̶m ajku̶xy je̱' je̱'e̱ Jesús nidujk ko nigu̶xyu̶ xykyu'u'o'ogu̶u̶yu̶mu̶ch ajku̶xy , y paady je̱'e̱ oy'ajt y ku'umaayu̶ñ jada'achám mu̶dajtnu̶ , je̱' gyu̶xpu̶ ko je̱'e̱ tzaachpyu̶ o'ku̶ñ ijxy paaty .
58002010	Ku̶xyu̶ tijaty ya yajpaatp Dios kyu̶xpu̶ je̱'e̱ jyii'áty , y ko je̱'e̱ Dios mu̶k'ajt mu̶u̶du̶ch , y chojkypy ko je̱'e̱ y'ung y'ana'k tu̶gu̶u̶ydyaakt nigu̶xyu̶ paatku̶xu̶ch ma je̱'e̱ y'oy'ajttaaktu̶ñ . Paady je̱'e̱ Dios je̱'e̱ Jesucristo y'oy'ajtu̶ñ yajka'pxu̶ mu̶u̶d je̱'e̱ tzaachpyu̶ mu̶dyiibu̶ myu̶najx kyu'ubu̶jku̶ñ , je̱' ñiwaambu̶ yajtzookpu̶ ajku̶xy .
58002011	U̶u̶ch ajtu̶m ajku̶xy je̱'e̱ mu̶dyiibu̶ je̱'e̱ Jesús tu̶ xyajpokyñi'iwaatzu̶mu̶ñ ajku̶xy , je̱' jada'achám nDeedy'ajtu̶nu̶py ajku̶xy je̱'e̱ Jesús tyeedy je̱'e̱ mu̶dyiibu̶ yajpokyñi'iwaatzpu̶ñ . Paady je̱'e̱ ka'p xymyu̶dzo'oydyuunu̶m ajku̶xy ko du'un xyñu̶maayu̶m ajku̶xy mu̶gu'uktu̶jk ,
58002012	ko du'un myu̶naañ ma je̱'e̱ Dios ñakyu̶ñ : Y nandu'un jadu'ook myu̶naanu̶ba :
58002013	Nandu'un je̱'e̱ Dios ñaky myu̶na'añ : “ Nmu̶jpu̶da'agu̶byu̶ch je̱'e̱ Dios . ” Y nandu'un jadu'ook myu̶naanu̶ba : “ Cha u̶u̶ch mu̶u̶d je̱'e̱ ung ana'k je̱'e̱ mu̶dyiibu̶ u̶u̶ch je̱'e̱ Dios tu̶ xymyo'oyu̶ñ . ”
58002014	Du'un neby je̱'e̱ ung ana'k tu'kke̱'e̱xkpu̶ tyu'kjoot tyu'kne'py'ajtku̶xy , nandu'un je̱'e̱ Jesús jyoot ñe'pty mu̶dajty neby je̱'e̱ naaxwiiñjya'ayu̶ñ , du'un je̱'e̱ o'ku̶ñ mu̶madaaky je̱'e̱ mu̶dyiibu̶ je̱'e̱ mu̶k'ajt najty ja'amu̶dajtp neby yaj'o'ogu̶chu̶ñ ko je̱'e̱ o'ku̶ñ mu̶najxy ku'ubu̶jky , je̱' u̶u̶ch du'un ndijpy je̱'e̱ mu̶jku'u je̱'e̱ mu̶dyiibu̶ je̱'e̱ o'ku̶ñ niwindzu̶n'ajtpu̶ñ .
58002015	Du'un je̱'e̱ tu̶ yaj'awa'atzpu̶dzú̶my ku̶xyu̶ je̱'e̱ mu̶dyiibu̶ je̱'e̱ o'ku̶ñ du'un mu̶dajtu̶gu̶xpu̶ñ neby je̱'e̱ ni'idoogypyu̶ju̶ñ , tzu̶gu̶u̶ygyu̶xy je̱'e̱ o'ku̶ñ du'uñdyu̶ chu̶naay jyugy'ajtku̶xyu̶ñ .
58002016	Tu̶y'ajt ka'p je̱'e̱ Jesús ángelestu̶jk ya naaxwiiñ nimiiñ neby pubé̱du̶chu̶ñ , je̱' je̱'e̱ ya naaxwiiñ ñimiin je̱'e̱ Abraham y'ok'ungtu̶jk y'ok'ana'ktu̶jk .
58002017	Paady je̱'e̱ du'un nandu'un jya'ay'ajty neby u̶u̶ch ajtu̶m ajku̶xyu̶ñ je̱'e̱ jyuugytyu̶jk myu̶gu'ugtu̶jk , neby du'un Dios winduuy yajpaadu̶chu̶ñ je̱'e̱ teedy windzú̶n nigu'ubajk'ajtpu̶ mu̶u̶d je̱'e̱ tu'uda'agy'ajtu̶ñ y pa'a''ayo'ajtu̶ñ , y neby je̱'e̱ naaxwiiñjya'ay pyoky kyu̶dyeey winmé̱kxu̶chu̶ñ mu̶u̶d je̱'e̱ kyu̶'u̶m o'ku̶ñ .
58002018	Y je̱' ko je̱'e̱ Jesucristo je̱'e̱ tzaachpyu̶ ku̶'u̶m mu̶najx ku'ubu̶jk y yajjoot'ijxy yajwinma'añ'ijxy , paady jada'achám mu̶baad pubety pudu̶gu̶'u̶y pu̶njaty je̱'e̱ tzaachpyu̶ nandu'un mu̶najxp ku'ubu̶jkpu̶ñ y yajjoot'ijxp yajwinma'añ'ijxpu̶ñ .
58003001	“ Mu̶gu'uktu̶jk , miich je̱'e̱ mu̶dyiibu̶ yajpaatku̶xpu̶ñ ma je̱'e̱ Dios jya'ayu̶ñ , je̱'e̱ mu̶dyiibu̶ je̱'e̱ Dios tu̶ wyin'ijxu̶gu̶xy ko jya'ay'adaanu̶gu̶xy , ja'aymye̱jtzku̶x je̱'e̱ Cristo Jesús oy yajxón , je̱'e̱ Dios y'apóstol y teedy windzú̶n nigu'ubajk'ajtpu̶ je̱'e̱ mu̶dyiibu̶ nmu̶bu̶jku̶mbyu̶ñ ajku̶xy .
58003002	Tu'uda'agy je̱'e̱ Jesús tu̶ jya'ay'áty Dios winduuy , je̱'e̱ Dios mu̶dyiibu̶ adaa tuung yajni'ipu̶jku̶ju̶ñ , du'un neby je̱'e̱ Moisés tu'uda'agy jya'ay'ajty ma je̱'e̱ tyuung ma je̱'e̱ Dios tyu̶jk nigu̶xyu̶ ajku̶xyu̶ñ .
58003003	Peru̶ mu̶j je̱'e̱ Jesús mu̶baad ni'igyu̶ windzu̶gu̶'u̶y y'ity , ni'igu̶ ka'p je̱'e̱ Moisés , du'un neby je̱'e̱ mu̶dyiibu̶ tu'ug tu̶jkkojp ni'igyu̶ mu̶j windzu̶gu̶'u̶y y'ity ni'igu̶ ka'p je̱'e̱ tu̶jk .
58003004	Ku̶xyu̶ je̱'e̱ ju̶u̶n tu̶jk je̱'e̱ ja'ay je̱'e̱ tu̶ kojku̶xy , peru̶ Dios je̱' je̱'e̱ mu̶dyiibu̶ ku̶xyu̶ tu̶ yajkojy je̱'e̱ mu̶dyiibu̶ jii'ajtpu̶ñ .
58003005	Y du'unu̶tz je̱'e̱ Moisés tu'uda'agy je̱'e̱ jya'ay'ajty ma je̱'e̱ Dios tyu̶jk nigu̶xyu̶ ajku̶xyu̶ñ , neby je̱'e̱ Dios mu̶duumbu̶ju̶ñ , y du'un neby tyuuñu̶ñ je̱' je̱'e̱ tu̶y'ajt ye̱jk tii je̱'e̱ Dios najty u̶x'aam tyune̱e̱mbyu̶ñ .
58003006	Peru̶ je̱'e̱ Cristo , je̱'e̱ Dios y'Ung , tu'uda'agy je̱'e̱ y'ane'emy ma u̶u̶ch nigu̶xyu̶ ajtu̶m ajku̶xy , je̱'e̱ mu̶dyiibu̶ du'un neby je̱'e̱ Dios tyu̶jku̶ñ ma u̶u̶ch ajtu̶m ajku̶xyu̶ñ , pu̶nu̶ nju̶jp'ijxu̶mby tu'ug'aa tu'ugjoot y xi'ig xon je̱'e̱ mu̶dyiibu̶ nbadaanu̶mbyu̶ñ ajku̶xy .
58003007	Paady je̱'e̱ Espíritu Santo du'un myu̶na'añ ma je̱'e̱ Dios ñakyu̶ñ :
58003008	ka'p je̱'e̱ mjoot mwinma'añ myajjuungu̶xy neby je̱'e̱ ja'ay jyoot wyinma'añ jékyu̶p yajjuungu̶xyu̶ñ y nibu̶du̶'kku̶xy je̱'e̱ Dios , y joot'ijx winma'añ'ijxku̶xy jim adu'ugtuum .
58003009	Jim u̶u̶ch je̱'e̱ mmu̶j'áp mmu̶jteedy miich xyjyoot'ijx xywyinma'añ'ijxku̶xy , oy najty tu̶ ja'a'ijxku̶xy ndúñu̶ch je̱'e̱ mu̶jwinma'añ mayñax juxytyikxy jumu̶jt .
58003010	Paady u̶u̶ch je̱'e̱ nmu̶jootma'tku̶xy , y nmu̶naañu̶ch : ‘ Ijtku̶x joottu̶góy winma'añdyu̶góy , y ka'p u̶u̶ch miich je̱'e̱ nnu̶u̶ ndu'u xymyu̶dowaanu̶ ajku̶xy . ’
58003011	Paady u̶u̶ch je̱'e̱ n'ayuuk ni'igapxpejty nmu̶jootma'tku̶xyu̶ch , y nnu̶maaygyu̶xyu̶ch ko ka'p tyu̶gu̶u̶ygyu̶xu̶ch ma u̶u̶ch je̱'e̱ nbokxtaaktu̶ñ . ”
58003012	“ Mu̶gu'uktu̶jk , naygyweentu̶'ajtu̶gu̶x nidu'ug nidu'ug ko ka'p je̱'e̱ ju̶bu̶kjoot ju̶bu̶kwinma'añ ni tu'ug mmu̶dajtku̶xy , je̱'e̱ mu̶dyiibu̶ je̱'e̱ juugypyu̶ Dios y'ayuuk xyaj'u̶xmajtzku̶xu̶bu̶ñ ko naty mga'amu̶bu̶jkku̶xy .
58003013	Ni'igyu̶ amíñ u̶xyu̶py nayjyootmu̶kmooyu̶gu̶x jaboom jaboom mabaad mdzu̶naay mjugy'ajtku̶xy , mabaad je̱'e̱ “ ada'achámbu̶ ” jyékyu̶ñ je̱'e̱ mu̶dyiibu̶ je̱'e̱ Dios ñaky du'un tyijpyu̶ñ . Ka'pu̶ je̱'e̱ pokytyunu̶u̶ miich ni tu'ug xywyin'u̶u̶ngu̶xu̶ch y wyimbijtku̶xu̶ch je̱'e̱ mjoot mwinma'añ juuñ .
58003014	Pu̶nu̶ nmu̶bu̶jku̶mby je̱'e̱ Cristo y'ayuuk tyu̶y'ajt u̶xtu̶ mabaad n'oku̶m ndu̶gooyu̶m ajku̶xy y pu̶nu̶ ka'p n'u̶xtu̶gu̶'u̶'wa'ku̶m ajku̶xy du'un neby nmu̶bu̶jktzoonu̶mu̶ñ ajku̶xy . Mu̶'it jiiby nyajpaatu̶mu̶ch ajku̶xy ma je̱'e̱ Cristo yajpaadyu̶ñ .
58003015	Paady je̱'e̱ Dios ñaky du'un myu̶na'añ :
58003016	¿ Y pu̶n je̱'e̱ Dios ka'p ku'ubu̶jkku̶xy oy je̱'e̱ y'ayuuk najty tu̶ ja'amu̶doowu̶ ajku̶xy ? Je̱' nigu̶xyu̶ ajku̶xy je̱'e̱ mu̶dyiibu̶ je̱'e̱ Moisés najty jim Egipto naaxjooty tu̶ yajpu̶dzú̶myu̶ñ .
58003017	¿ Y pu̶n je̱'e̱ Dios myu̶jootma't juxytyikxy jumu̶jt ? Je̱' ajku̶xy je̱'e̱ mu̶dyiibu̶ pokytyuungu̶x , je̱'e̱ mu̶dyiibu̶ jim adu'ugtuum o'kku̶xu̶ñ .
58003018	¿ Y pu̶n je̱'e̱ Dios y'ayuuk mu̶u̶d ni'igapxpejty ko jiiby ka'p tyu̶gu̶u̶ygyu̶xu̶ch ma je̱'e̱ pyokxtaaktu̶ñ ? Je̱' ajku̶xy je̱'e̱ mu̶dyiibu̶ ka'p kyapxymyu̶doogu̶xyu̶ñ .
58003019	Y nnejwu̶u̶yu̶mby ajku̶xy ko ka'p tyu̶gu̶u̶ygyu̶xy ma je̱'e̱ pokxtaaktu̶ñ , je̱' ko je̱'e̱ Dios y'ayuuk ka'p mu̶bu̶jku̶ ajku̶xy .
58004001	Paady pu̶nu̶ nmu̶dajtu̶myñu̶ je̱'e̱ Dios y'ayuuk neby tu̶ xyajwinwaanu̶u̶yu̶mu̶ñ ajku̶xy ko ndu̶gu̶u̶yu̶mu̶ch ajku̶xy ma je̱'e̱ pyokxtaaktu̶ñ , tzu̶k je̱'e̱ ndzu̶naay njugy'ajtu̶ñ kweentu̶'ajtu̶m ajku̶xy , ix ko nu̶kxy miich nidu'ugtu̶ mwu̶'u̶mgu̶xy ; mka'atu̶gu̶u̶ygyu̶xu̶ch jiiby .
58004002	Je̱' ko tu̶ je̱'e̱ ayuuk tu̶y'ajt u̶u̶ch nandu'un nmu̶doowu̶m ajku̶xy je̱'e̱ mu̶dyiibu̶ je̱'e̱ aanu̶mu̶ ni'idzooku̶ñ ye̱jkpu̶ñ , du'un neby je̱' jékyu̶p mu̶doogu̶xyu̶ñ . Peru̶ ka'p tii oy'ajtu̶ñ paatku̶xy oy ja'amu̶doogu̶xy , je̱' ko ka'p mu̶bu̶jkku̶xy .
58004003	Peru̶ u̶u̶ch ajtu̶m ajku̶xy mu̶dyiibu̶ tu̶ nmu̶bu̶jku̶mu̶ñ ajku̶xy , tu̶gu̶u̶yu̶mu̶p ajku̶xy ma je̱'e̱ pokxtaaktu̶ñ je̱'e̱ mu̶dyiibu̶ je̱'e̱ Dios tu̶ nigapxyu̶ñ :
58004004	ma je̱'e̱ Dios ñakyu̶ñ jiiby mu̶maty nigapxy je̱'e̱ mu̶juxtujkxu̶u̶bu̶: “ Chi je̱'e̱ Dios pyokxy ko je̱'e̱ tyuung ku̶xyu̶ yajmaay je̱'e̱ mu̶juxtujkxu̶u̶bu̶ . ”
58004005	Y du'un jiiby jadu'ook myu̶na'añ ma je̱'e̱ Dios ñakyu̶ñ : “ Ka'p je̱'e̱ jiiby tyu̶gu̶u̶ygyu̶xu̶ch ma u̶u̶ch je̱'e̱ nbokxtaaktu̶ñ . ”
58004006	Jii je̱'e̱ lugaarnu̶ tyu̶gu̶u̶ygyu̶xu̶ch pu̶n jaktu̶gu̶'u̶waamb ma je̱'e̱ pokxtaaktu̶ñ . Je̱' ko kya'akapxymyu̶doogu̶xy paady je̱'e̱ ka'p tyu̶gu̶u̶ygyu̶xy je̱'e̱ mu̶dyiibu̶ je̱'e̱ ayuuk tu̶y'ajt jayu̶jp ja'amu̶doogu̶xu̶ñ , je̱'e̱ ayuuk tu̶y'ajt mu̶dyiibu̶ je̱'e̱ aanu̶mu̶ ni'idzooku̶ñ ye̱jkpu̶ñ .
58004007	Paady je̱'e̱ Dios je̱'e̱ xu̶u̶ tiempo jadu'ook tu̶ ja'anigápxnu̶ba , je̱'e̱ jembyu̶  “ jada'achám ” , y tyuun je̱' mu̶u̶d je̱'e̱ David , myu̶naañ je̱'e̱ David kujeky ma je̱'e̱ Dios ñakyu̶ñ : “ Pu̶nu̶ mmu̶doogu̶xypy miich jada'achám neby je̱'e̱ Dios myu̶na'añu̶ñ , ka'p je̱'e̱ mjoot mwinma'añ myajjuungu̶xy . ”
58004008	Ko u̶xyu̶py je̱'e̱ Josué je̱'e̱ Israel ja'ay pokxu̶ñ ka'p ku̶mooygyu̶xy , ka'p u̶xyu̶py je̱'e̱ Dios wiingpu̶ xu̶u̶ tzuu tu̶ nigapxy ko je̱'e̱ pokxtaakt yajpaadu̶ch .
58004009	Paady jakwu̶'u̶mnu̶ je̱'e̱ kunukxy pokxtaakt ja'adu'ug ma je̱'e̱ Dios jya'ay tyu̶gu̶u̶ygyu̶xu̶chu̶ñ .
58004010	Je̱' ko je̱'e̱ mu̶dyiibu̶ jiiby tu̶gu̶u̶by ma je̱'e̱ Dios pyokxtaaktu̶ñ , pókxnu̶py naty je̱' mu̶u̶d je̱'e̱ tyuung mu̶dyiibu̶ naty tu̶ tuñu̶ñ , du'un neby je̱'e̱ Dios pyokxyu̶ñ ko je̱'e̱ tyuung ku̶xyu̶ yajmaay .
58004011	Paady mu̶baad nnay'amu̶jaduunu̶mu̶ neby mu̶baad ndu̶gu̶u̶yu̶mu̶ñ ajku̶xy ma je̱'e̱ pokxtaaktu̶ñ , ka'pu̶ pu̶n pa'íxu̶ch neby je̱'e̱ ja'ay y'adu̶u̶tzku̶xyu̶ñ je̱'e̱ mu̶dyiibu̶ je̱'e̱ Dios ka'p mu̶bu̶jkku̶xyu̶ñ .
58004012	Je̱' ko wiinu̶u̶xu̶u̶ je̱'e̱ Dios y'ayuuk y'ity , y mu̶k'ajt mu̶u̶d . Ñi'igu̶ yajtu̶gu̶u̶ydyaaby je̱'e̱ ni'kx , je̱'e̱ joot aanu̶mu̶ y joot winma'añ , ni'igu̶ ka'p je̱'e̱ espaadu̶ mu̶dyiibu̶ me̱jtz'adu'um'eemby ja'aju̶jpu̶ñ y ja'aju̶jpxu'uñdyu̶ñ , u̶xtu̶ je̱'e̱baad ñejwu̶ydyaaby nebyjyaty je̱'e̱ ja'ay amechu̶ tyajy myayu̶ñ . Y ñejwu̶ydyaaby nebyjyaty je̱'e̱ ja'ay joot winma'añ mu̶datyu̶ñ y tijaty y'adzojkku̶xypyu̶ñ .
58004013	Ka'p jii ni tii mu̶dyiibu̶ je̱'e̱ Dios tu̶ yajkojyu̶ñ nu̶kxy ñayyu'uchii o kya'ani'igu̶xu̶'u̶gu̶ch ma je̱'e̱ju̶ñ ; ku̶xyu̶ wa'adzu̶ je̱'e̱ ñi'igu̶xu̶'u̶gu̶ch neby je̱'e̱ joot winma'añ nmu̶dajtu̶mu̶ñ ajku̶xy ma je̱'e̱ Diosu̶ñ , je̱'e̱ mu̶dyiibu̶ nyajku̶'u̶du̶gu̶u̶yu̶mu̶byu̶ñ ku̶xu̶ tijaty naty tu̶ nduunu̶mu̶ñ ajku̶xy .
58004014	Jesús , je̱'e̱ Dios y'Ung , je̱' nmu̶jteedy windzú̶n nigu'ubajk'ajtypy ajtu̶m ajku̶xy , je̱'e̱ mu̶dyiibu̶ jiiby tzajpjooty wingapxpu̶ tu̶ tyu̶gu̶'u̶yu̶ñ mu̶u̶d u̶u̶ch kyu̶xpu̶ ajtu̶m ajku̶xy . Paady je̱'e̱ nmu̶bu̶jku̶ñ mu̶baad tu̶y tu'uda'agy nmu̶dajtu̶m ajku̶xy y ka'p n'u̶xtu̶gu̶'u̶wa'ku̶mu̶ch ajku̶xy .
58004015	Xypya'a''ayoowu̶mu̶p je̱'e̱ nmu̶jteedy windzú̶n nigu'ubajk'ajtpu̶ ajtu̶m ajku̶xy , je̱' ko ñejwu̶u̶by je̱' neby ya naaxwiiñ ndzu̶naayu̶mu̶ñ ajku̶xy , je̱' ko tu̶ je̱'e̱ nandu'un jya'ayajwin'u̶u̶ñ mu̶u̶d je̱'e̱ ju̶bu̶kwinma'añ , peru̶ ka'p nimu̶naa pyokytyuuñ .
58004016	Tzu̶k je̱'e̱ nDios y'ane̱'e̱mdaakt mu̶wingoonu̶ ajtu̶m ajku̶xy , cham nmu̶yaax n'o'owu̶dajtu̶m ajku̶xy , je̱'e̱ Dios mu̶dyiibu̶ tzojkp ju̶wu̶u̶ybyu̶ñ , wan je̱' xypya'a''ayoowu̶mu̶ch y xypyube̱jtu̶mu̶ch ajku̶xy may'ajtu̶ñ gyu̶xpu̶ mu̶naa naty nyajmayjyajtu̶mu̶ñ ajku̶xy .
58005001	Ku̶xyu̶ mu̶jteedy windzú̶n nigu'ubajk'ajtpu̶ yajwin'ijxku̶xp je̱' ma je̱'e̱ ya'aydyu̶jktu̶jku̶ñ , yajpu̶da'agy neby wyingápxu̶chu̶ñ ma je̱'e̱ Diosu̶ñ y neby je̱'e̱ yojxu̶ñ y je̱'e̱ windzu̶gu̶'u̶ñ yé̱gu̶chu̶ñ mu̶u̶d je̱'e̱ ja'ay gyu̶xpu̶ pyoky kyu̶dyeey ajku̶xy .
58005002	Y je̱' ko nan pokyjya'ay je̱'e̱ teedy windzú̶n nigu'ubajk'ajtpu̶ nandu'un ajku̶xy , paady je̱'e̱ mu̶baad pa'a''ayoogu̶xy je̱'e̱ mu̶dyiibu̶ ka'p tii nejwu̶u̶ygyu̶xyu̶ñ y mu̶dyiibu̶ tu̶goydyuum yajpaatku̶xpu̶ñ ;
58005003	y ko nandu'un ku̶'u̶m pyokyjya'ayu̶ch ajku̶xy , paady je̱'e̱ windzu̶gu̶'u̶ñ wan ye̱jkku̶xy mu̶u̶d je̱'e̱ pyoky kyu̶xpu̶ ajku̶xy y mu̶u̶d je̱'e̱ ja'ay jye̱'e̱ nandu'un ajku̶xy .
58005004	Ka'p mu̶baad pu̶n ku̶'u̶m mu̶jteedy windzú̶n nigu'ubajk'ajtpu̶ ñaybyu̶da'agyii , Dios je̱' je̱'e̱ mu̶dyiibu̶ win'ijxu̶bu̶ñ y pyu̶da'agyii , du'un neby je̱'e̱ Aarón wyin'ijxu̶ju̶ñ .
58005005	Nandu'un jyajty mu̶u̶d je̱'e̱ Cristo , ka'p je̱'e̱ ku̶'u̶m mu̶jteedy windzú̶n nigu'ubajk'ajtpu̶ ñaybyu̶daaku̶ , Dios je̱'e̱ pu̶daaku̶ , je̱' ko je̱'e̱ Dios du'un mu̶naan :
58005006	Y nandu'un je̱'e̱ Dios jiiby wiingtuum myu̶naañ ma je̱'e̱ ñakyu̶ñ :
58005007	Mu̶naabu̶ je̱'e̱ Cristo ya naaxwiiñ chu̶naayu̶ñ , myu̶bu̶jktzoow je̱'e̱ Dios mu̶k y jyu̶u̶y yaaxy mu̶kta'agy y mu̶nukxtaaky je̱'e̱ Dios ko wan ñiwa'anu̶u̶ju̶ch ma je̱'e̱ o'ku̶ñ ke̱e̱ku̶ñ ; y je̱' ko myu̶mu̶dooby kyapxymyu̶dooby najty je̱'e̱ Dios , mu̶doowu̶xu̶ je̱' y'ayuuk .
58005008	Y du'unu̶tz je̱'e̱ Cristo , oy najty je̱'e̱ Dios jya'a'Ung'adyii , jyajt y'abu̶jk neby je̱'e̱ Dios kapxymyu̶dówu̶chu̶ñ ko je̱'e̱ tzaachpyu̶ mu̶najxy ku'ubu̶jky ;
58005009	y du'un je̱'e̱ Dios y'oy'ajtu̶ñ yajka'pxu̶ mu̶u̶d je̱'e̱ tzaachpyu̶ mu̶dyiibu̶ myu̶najx kyu'ubu̶jku̶ñ y myu̶madaaku̶ñ , mu̶'it du'un paaty neby je̱'e̱ aanu̶mu̶ ni'idzooku̶ñ wiinu̶u̶xu̶u̶bu̶ niwindzu̶n'ádu̶chu̶ñ mo'owu̶ch ku̶xyu̶ pu̶n u̶u̶mu̶doow kapxymyu̶doowu̶bu̶ñ ,
58005010	y Dios je̱'e̱ Cristo mu̶jteedy windzú̶n nigu'ubajk'ajtpu̶ pu̶daaku̶ du'un neby je̱'e̱ Melquisedec tyuuñu̶ñ .
58005011	May u̶u̶ch je̱'e̱ ayuuk nmu̶dajtku̶xy nyajmu̶dmu̶dya'agaangu̶xy adaa , peru̶ janchtzip n'awaanu̶ch ajku̶xy , je̱' ko ka'p miich tii mdzojkwinju̶wu̶u̶ygyu̶xy .
58005012	Tu̶ jye̱jknu̶ ma je̱'e̱ ayuuk tu̶y'ajt mmu̶bu̶jkku̶xyu̶ñ , myaj'u̶xpu̶jkypy u̶xyu̶py miich je̱'e̱ ayuuk tu̶y'ajt ajku̶xyu̶ñ , peru̶ ka'p miich je̱'e̱ myaj'u̶xpu̶jkku̶xy , ni'igyu̶ miich ja'adu'ook mdzojkku̶xy ko je̱'e̱ Dios je̱'e̱ ka'pu̶ y'ayuuk tyu̶y'ajt chípu̶ch ja'adu'ook m'u̶xpu̶jkku̶xu̶ch . Du'un miich tu̶ mwimbijtku̶xy ma je̱'e̱ mmu̶bu̶jku̶ñ ajku̶xyu̶ñ neby ka'pu̶ mmu̶k mmu̶jaaju̶ñ ajku̶xy neby je̱'e̱ pi'k'ana'ktu̶jku̶ñ ajku̶xy , ma jya'apadyii neby je̱'e̱ tu̶'u̶tzpu̶ ju̶ch kaagy mgaaygyu̶xu̶chu̶ñ , je̱'e̱ leeche miich m'uukku̶xypyñu̶ .
58005013	Y je̱'e̱ mu̶dyiibu̶ je̱'e̱ myu̶bu̶jku̶ñ ka'p myu̶j myayu̶u̶ygyu̶xyu̶ñ , du'un je̱'e̱ ajku̶xy neby je̱'e̱ ma'axungtu̶jk mu̶dyiibu̶ tzi'tzku̶xnu̶ju̶ñ , ka'p jajtku̶xy neby je̱'e̱ tu'uda'agypyu̶ tu̶y'ajt winju̶wu̶u̶ygyu̶xu̶chu̶ñ .
58005014	Je̱'e̱ tzipjatypyu̶ tu̶y'ajt je̱' je̱'e̱ winju̶wu̶u̶ygyu̶xp , je̱'e̱ mu̶dyiibu̶ myu̶bu̶jku̶ñ mu̶j may mu̶dajtku̶xpu̶ñ , du'un neby je̱'e̱ mu̶dyiibu̶ y'aa tyu̶u̶tz jim ajku̶xyu̶ñ je̱'e̱ tu̶'u̶tzpu̶ ju̶ch kaagy je̱'e̱ kyaaygyu̶xypy , je̱' ko jyajtku̶xypy je̱' neby winju̶wu̶u̶ygyu̶xu̶chu̶ñ je̱'e̱ mu̶dyiibu̶ oy , y je̱'e̱ mu̶dyiibu̶ ka'a'óyu̶ñ .
58006001	Tzu̶k je̱'e̱ ayuuk tu̶y'ajt yajtu'uyo'oy'adu̶u̶tzu̶m ajku̶xy u̶xtu̶ koonu̶ je̱'e̱ tzipjatypyu̶ ayuuk tu̶y'ajt nwinju̶wu̶u̶yu̶mu̶ch ajku̶xy . Tzu̶k je̱'e̱ Cristo y'u̶xpu̶jku̶ñ u̶xmajtzu̶nu̶ je̱'e̱ mu̶dyiibu̶ jayu̶jp ndimy'u̶xpu̶jktzónu̶mu̶ñ ajku̶xy ko aga'an nmu̶bu̶jku̶m ajku̶xy . Ka'p ja'anaam ja'atzojk n'agapxu̶y'o'ku̶m neby njootwimbijtu̶mu̶ñ ajku̶xy ma je̱'e̱ Diosu̶ñ y neby je̱'e̱ ju̶bu̶kpu̶ n'u̶xmajtzu̶mu̶ñ ajku̶xy , je̱'e̱ mu̶dyiibu̶ yajka'ab ma je̱'e̱ o'ku̶ñ , o neby je̱'e̱ Dios aga'an nmu̶bu̶jku̶mu̶ñ ajku̶xy ,
58006002	je̱'e̱ u̶xpu̶jku̶ñ ma je̱'e̱ nu̶u̶be̱jtu̶ñ , neby je̱'e̱ mu̶bu̶jkpu̶du̶jk yajku̶'u̶ni'ixajyu̶ñ , neby je̱'e̱ o'ogyjya'ay jyuugypyu̶jkku̶xyu̶ñ y je̱'e̱ Dios tyu̶ydyuunu̶ñ wiinu̶u̶xu̶u̶bu̶ .
58006003	Je̱' nduunu̶mu̶py ajku̶xy pu̶nu̶ Dios naty du'un tzojkp .
58006004	Je̱'e̱ mu̶dyiibu̶ je̱'e̱ tu̶y'ajt tu'ook paatku̶xu̶ñ je̱'e̱ mu̶dyiibu̶ du'un neby je̱'e̱ ju̶u̶nu̶ñ , y kyu'ubu̶jkku̶x xi'ig xon je̱'e̱ mu̶dyiibu̶ je̱'e̱ Dios ñi'iyejkypyu̶ñ , y adu̶gu̶u̶y joottu̶gu̶u̶yu̶gu̶x je̱'e̱ Espíritu Santo ,
58006005	y kyu'ubu̶jkku̶x xi'ig xon je̱'e̱ oybyu̶ Dios y'ayuuk tyu̶y'ajt y je̱'e̱ mu̶k'ajt ma je̱'e̱ jugy'ajtu̶ñ myiñ kyu̶da'agyu̶ñ ,
58006006	y pu̶nu̶ winma'añdyu̶gooby ja'adu'ook u̶xmádzu̶ch je̱'e̱ Dios y'ayuuk tyu̶y'ajt , ka'p je̱'e̱ mu̶baad n'okyajjootwimbijtu̶nu̶ ajku̶xy ma je̱'e̱ Diosu̶ñ , yajcruutzpe̱jtku̶xypy naty je̱'e̱ Dios y'Ung du'un ja'adu'ook ajku̶xy y u̶xtaaygyu̶xy neby je̱'e̱ ja'ay je̱'e̱ Dios y'Ung du'un yajnixiik yajniyaaxku̶xu̶chu̶ñ .
58006007	Du'un je̱' ajku̶xy neby je̱'e̱ naax nu̶u̶ uuktu̶'u̶chu̶ñ ko tyu'uy : pu̶nu̶ oyu̶u̶by je̱'e̱ pu̶da'aky ma naty tu̶ ñiip tu̶ tyuungu̶xyu̶ñ , pyaatku̶xypy je̱'e̱ Dios kyunukxu̶ñ .
58006008	Peru̶ pu̶nu̶ agu̶ epty y pu̶nu̶ agu̶ ju̶bu̶k'ujtz jim pu̶du̶'kp ma je̱'e̱ naaxu̶ñ , ka'p je̱'e̱ du'umbu̶ naax y'óyu̶ch ; tzaachtyunu̶u̶wu̶p Dios je̱' , y u̶x'aam yajno'ogu̶ch .
58006009	Peru̶ oy du'un nja'amu̶dkápx nja'amu̶dmu̶dyaakku̶xy , miich mu̶gu'uktu̶jk mu̶dyiibu̶ u̶u̶ch oy ndzojkypy nju̶wu̶u̶ygyu̶xypyu̶ñ , nnejwu̶u̶ygyu̶xypyu̶ch oy yajxón ko miich myajpaatku̶xy ma je̱'e̱ Dios ñu̶u̶ tyu'uju̶ñ , je̱'e̱ mu̶dyiibu̶ je̱'e̱ aanu̶mu̶ ni'idzooku̶ñ ye̱jkpu̶ñ .
58006010	Je̱' ko tu'uda'agy je̱'e̱ Dios jya'ay'áty , y ka'p ja'aydyu̶góyu̶ch je̱'e̱ mu̶dyiibu̶ miich tu̶ mduungu̶xyu̶ñ mu̶u̶d je̱' gyu̶xpu̶ y ko tu̶ myajni'igu̶xu̶'kku̶xy ko je̱'e̱ mu̶gu'uktu̶jk mdzojkku̶xy mju̶wu̶u̶ygyu̶xy je̱'e̱ mu̶dyiibu̶ je̱'e̱ ayuuk tu̶y'ajt mu̶bu̶jkku̶xpu̶ñ ko tu̶ mbube̱jtku̶xy , y du'un neby chambaad mduun'adu̶u̶tzku̶xyu̶ñ .
58006011	Peru̶ ndzojkku̶xypyu̶ch ko miich nidu'ug nidu'ug mnixondaak'adu̶u̶tzku̶xu̶ch je̱'e̱ oyjya'ay'ajtu̶ñ u̶xtu̶ mabaad m'o'kku̶xy mdu̶gooygyu̶xyu̶ñ , wan ku̶xyu̶ mbaadku̶xu̶ch je̱'e̱ mu̶dyiibu̶ mja'ay'e̱jxku̶xypyu̶ñ .
58006012	Ka'p u̶u̶ch ndzojkku̶xy mnuuxu̶u̶ygyu̶xu̶ch , je̱' u̶u̶ch dzojkku̶xypy mba'ijxku̶xu̶ch je̱'e̱ ijxpe̱jt ma je̱'e̱ mu̶dyiibu̶ je̱'e̱ ayuuk tu̶y'ajt mu̶bu̶jkku̶xu̶ñ y mye̱kxtujkku̶xy y paatku̶xnu̶ jiiby jada'achám je̱'e̱ mu̶dyiibu̶ je̱'e̱ Dios yajwinwaanu̶u̶yu̶gu̶xu̶ñ .
58006013	Ko je̱'e̱ Dios je̱'e̱ Abraham y'ayuuk yajwinwaanu̶u̶y , ku̶'u̶m je̱'e̱ Dios y'ayuuk ni'igapxpejty myu̶naañ , je̱' ko ka'p najty jakmu̶jpu̶ jii jadu'ug neby je̱'e̱yu̶ñ pu̶n je̱'e̱ y'ayuuk ni'igapxpé̱ttu̶bu̶ñ ,
58006014	y myu̶naañ : “ Jaanch , u̶u̶ch miich mu̶j may ngunúkxu̶py y nyajmayu̶'u̶wu̶byu̶ch je̱'e̱ m'ok'ung m'ok'ana'k . ”
58006015	Abraham ja'ay'e̱jx je̱' mu̶u̶d je̱'e̱ me̱kxtujku̶ñ , y pyaat je̱'e̱ mu̶dyiibu̶ je̱'e̱ Dios najty tu̶ yajwinwaanu̶'u̶yiiju̶ñ .
58006016	Ko je̱'e̱ ja'ay y'ayuuk ni'igapxpe̱jtku̶xy jim je̱'e̱ ni'igapxpe̱jtku̶xy ma je̱'e̱ mu̶dyiibu̶ ni'igyu̶ mu̶ju̶ñ ni'igu̶ ka'p je̱' ajku̶xyñu̶ba ; y ko tii awaanu̶u̶ygyu̶xy mu̶u̶d je̱'e̱ y'ayuuk mu̶dyiibu̶ naty tu̶ ni'igapxpe̱jtku̶xy , ñi'igu̶ kuydyuungu̶xu̶py je̱' y ka'p mu̶baad y'u̶xtu̶gu̶'u̶wa'kku̶xnu̶ .
58006017	Dios yajni'igu̶xu̶'k je̱'e̱ oy wa'adz ma je̱'e̱ ja'ayu̶ñ je̱'e̱ mu̶dyiibu̶ je̱'e̱ y'ayuuk najty tu̶ yajwinwaanu̶u̶ygyu̶xyu̶ñ , ko kyuydyuneembyu̶ch je̱'e̱ mu̶dyiibu̶ najty tu̶ yajwinwaanu̶u̶gyu̶xyu̶ñ y ka'p yajtu̶gatza'añ . Paady je̱'e̱ y'ayuuk awaanu̶u̶y mu̶u̶d je̱'e̱ y'ayuuk mu̶dyiibu̶ ñi'igapxpe̱jtu̶ñ .
58006018	Adayaaba me̱tzkpu̶ ayuuk mu̶dyiibu̶ je̱'e̱ Dios ñi'igapxpe̱jtu̶ñ ka'p je̱'e̱ mu̶baad yajtu̶gách y nan ka'p mu̶baad y'anu̶u̶'áty , y paady mu̶j xypyudaj xypyumayu̶u̶yu̶m ajku̶xy u̶u̶ch je̱'e̱ mu̶dyiibu̶ n'u̶xtaayu̶mbyu̶ñ ajku̶xy je̱'e̱ Dios pyube̱jtu̶ñ , y nan je̱'e̱ mu̶dyiibu̶ je̱'e̱ nmu̶bu̶jku̶ñ jim tu̶ nbu̶daaku̶mu̶ñ ajku̶xy ma je̱'e̱ mu̶dyiibu̶ nju̶jp'ijxu̶mbyu̶ñ ajku̶xy xymyo'owaanu̶m je̱'e̱ Dios ajku̶xy .
58006019	Adayaaba ju̶jp'ijxu̶ñ adaa je̱'e̱ n'aanu̶mu̶ jootkujk xyaj'ijtú̶yu̶py ajtu̶m ajku̶xy ko je̱'e̱ jugy'ajtu̶ñ pada'añ je̱'e̱ mu̶dyiibu̶ ka'p nimu̶naaxu̶u̶ kyu̶xy tyu̶goyu̶ñ , du'un neby je̱'e̱ pujxk'ajo'kt mu̶dyiibu̶ je̱'e̱ barco mejyjyooty tu'um'ít won'ijtpu̶ñ ka'pu̶ yo'oymyín yo'oyxyú̶bu̶ch . Adayaaba ju̶jp'ijxu̶ñ adaa jiiby xyajtu̶gu̶u̶yu̶mu̶p ajku̶xy ma je̱'e̱ wit kyu̶tzwa'kxyu̶ñ ma je̱'e̱ tzajpjootypyu̶ tzajptu̶jku̶ñ ,
58006020	ma je̱'e̱ Jesús tyu̶gu̶u̶yu̶ñ neby je̱'e̱ nu̶u̶ tu'u yaj'awa'adzu̶chu̶ñ je̱'e̱ mu̶dyiibu̶ jiiby xyajtu̶gu̶u̶yu̶mu̶bu̶ñ ajku̶xy ma je̱'e̱ Dios y'it lyugaaru̶ñ , y du'un du'un wiinu̶u̶xu̶u̶ tu̶ wyu̶'u̶my teedy windzú̶n nigu'ubajk'ajtpu̶ , du'un neby je̱'e̱ Melquisedec tyuuñu̶ñ .
58007001	Je̱'e̱ Melquisedec jim Salem mu̶j'ane̱'e̱mbu̶'ajt y tyeedy windzu̶n'ajty ma je̱'e̱ jakmu̶jpu̶ Diosu̶ñ . Ko najty je̱'e̱ Abraham wyimbity ma najty oy tu̶ chiptuñu̶ñ ma je̱'e̱ mu̶j'ane̱'e̱mbu̶du̶jk najty tu̶ mu̶mada'agyu̶ñ , chi je̱'e̱ Melquisedec choñ oy je̱'e̱ Abraham ju̶jpkubadu̶'u̶y y kunukxy .
58007002	Mu̶'it je̱'e̱ Abraham majkpú̶ky puyejky mooy je̱'e̱ Melquisedec ku̶xyu̶ mu̶dyiibu̶ najty tu̶ ganar'aty ma najty oy tu̶ chiptuñu̶ñ . Je̱'e̱ Melquisedec xyu̶u̶ du'un je̱'e̱ wyimbu̶dzu̶my “ tu'uda'agypyu̶ mu̶j'ane̱'e̱mbu̶ ” , y je̱' najty jim Salem mu̶j'ane̱'e̱mbu̶'ajtp je̱'e̱ mu̶dyiibu̶ wimbu̶dzu̶u̶mbu̶ñ “ jootkujk'ajtu̶ñ ” , nandu'un je̱'e̱ xyu̶u̶ nandu'un wyimbu̶dzu̶my “ je̱'e̱ mu̶j'ane̱'e̱mbu̶ mu̶dyiibu̶ yajjootkujk'ajtpu̶ñ ” .
58007003	Ka'p yajnejwu̶'u̶y pu̶n je̱'e̱ Melquisedec jeky tyaj'ajt tyeedy'ajtu̶ñ ni kya'ayajnejwu̶'u̶y pu̶n myu̶j'áp myu̶jteedy'ajtu̶ñ , nan ka'p yajnejwu̶'u̶y ma myiindaakyu̶ñ ni ma y'o'ktaakyu̶ñ , y du'undu̶gu̶u̶by najty je̱' neby je̱'e̱ Dios Ungu̶ñ , je̱'e̱ mu̶dyiibu̶ wiinu̶u̶xu̶u̶ teedy'ajtpu̶ñ .
58007004	Okkweentu̶tuungu̶x jada'achám ko mu̶j ku'umáy je̱'e̱ Melquisedec ijty , je̱'e̱ mu̶dyiibu̶ je̱'e̱ nmu̶j'áp nmu̶jteedy Abraham ku̶'u̶m mooyu̶ju̶ñ majkpú̶ky je̱'e̱ mu̶dyiibu̶ najty tu̶ ganar'aty ma je̱'e̱ mu̶j'ane̱'e̱mbu̶du̶jk ajku̶xy ma najty oy tu̶ chiptuñu̶ñ .
58007005	Du'un je̱'e̱ Moisés y'ane̱'e̱mu̶ñ najty y'ane'emy , je̱'e̱ teedytyu̶jk je̱'e̱ Leví y'ok'ungtu̶jk y'ok'ana'ktu̶jk , je̱' najty je̱'e̱ ane̱'e̱mu̶ñ mu̶dajtku̶xp yaj'ye̱jkku̶xu̶ch je̱'e̱ ja'ay majkjátypyu̶ ku̶xyu̶ tijaty naty myu̶dajtku̶xypyu̶ñ ; oy najty ja'a''ajuugy ja'a''amu̶gu'ug'ajtu̶gu̶xy y oy najty je̱'e̱ Abraham jya'a'ok'úng jya'a'ok'ana'k'ajtu̶gu̶xy du'un neby je̱' nandu'un ajku̶xyu̶ñ .
58007006	Peru̶ je̱'e̱ Melquisedec oy najty je̱'e̱ Leví kya'a'ok'úng kya'a'ok'ana'k'adyii yaj'ye̱jk je̱'e̱ Abraham majkjátypyu̶ je̱'e̱ mu̶dyiibu̶ je̱'e̱ Dios najty tu̶ myo'oyiiju̶ñ je̱'e̱ mu̶dyiibu̶ najty tu̶ yajwinwanu̶'u̶yiiju̶ñ . Y du'un je̱'e̱ Melquisedec je̱'e̱ Abraham kunukxy ,
58007007	y mu̶baad yajku'ubú̶ky ko je̱'e̱ ni'igyu̶ myu̶ju̶ch je̱'e̱ mu̶dyiibu̶ kunukxpu̶ñ ni'igu̶ ka'p je̱'e̱ mu̶dyiibu̶ yajkunúkxpu̶ñ .
58007008	Ya ma adayaaba naaxwiiñu̶ñ , je̱'e̱ mu̶dyiibu̶ je̱'e̱ ja'ay majkjátypyu̶ ya yaj'ye̱jku̶xpu̶ñ o'kku̶xp tu̶gooygyu̶xp je̱' . Peru̶ je̱'e̱ Dios ñaky je̱' je̱'e̱ ñimu̶dyaakypy je̱'e̱ Melquisedec je̱'e̱ mu̶dyiibu̶ jada'achám jugy'ajtpnu̶ju̶ñ .
58007009	Y mu̶baad du'un yajmu̶na'añ ko je̱'e̱ teedytyu̶jk je̱'e̱ Leví y'ok'ungtu̶jk y'ok'ana'ktu̶jk ajku̶xy je̱'e̱ mu̶dyiibu̶ je̱'e̱ majkjátypyu̶ jada'achám yajmooygyu̶xpu̶ñ , du'un je̱'e̱ ni'ipaady neby je̱'e̱ Melquisedec je̱'e̱ majkjátypyu̶ nandu'un mooygyu̶xyu̶ñ ko je̱'e̱ Abraham majkjátypyu̶ mooygyu̶xy .
58007010	Ko je̱'e̱ Melquisedec je̱'e̱ Abraham oy ju̶jpkubadu̶'u̶y , je̱'e̱ Abraham ni'igú̶xp ku'uduuy najty je̱'e̱ Leví mu̶dajtnu̶ je̱'e̱ y'ok'ungtu̶jk y'ok'ana'ktu̶jk oy najty kya'ama'axung'ajtku̶xyñu̶ .
58007011	Je̱'e̱ levitu̶ teedytyu̶jk je̱'e̱ Aarón y'ok'ungtu̶jk y'ok'ana'ktu̶jk ajku̶xy , myooygyu̶x je̱'e̱ Israel kajpt je̱'e̱ Dios y'ane̱'e̱mu̶ñ . Ko u̶xyu̶py je̱'e̱ teedytyu̶jk je̱'e̱ ja'ay tu'uda'agy tu̶ ok'yaj'awimbijtku̶xy je̱'e̱ mu̶dyiibu̶ je̱'e̱ Dios y'ane̱'e̱mu̶ñ najty paduungu̶xpu̶ñ , ka'p je̱'e̱ Dios Melquisedec u̶xyu̶py kejxy , je̱'e̱ Aarón u̶xyu̶py je̱'e̱ kyejxy .
58007012	Je̱' ko je̱'e̱ teedy tyu̶gach nan tu̶gajtzp je̱'e̱ Dios y'ane̱'e̱mu̶ñ nandu'un .
58007013	Y je̱'e̱ nWindzú̶n Jesucristo ajtu̶m ajku̶xy , je̱'e̱ mu̶dyiibu̶ yajnimu̶dyaakp ma je̱'e̱ Dios ñakyu̶ñ , ka'p je̱'e̱ Leví myu̶j'ap'ajt myu̶jteedy'ajt wiingpu̶ je̱'e̱ myu̶j'ap'ajt myu̶jteedy'ajt , ma je̱'e̱ teedy najty ka'p ni tu'ug pyu̶dzu̶u̶mgu̶xyñu̶ju̶ñ .
58007014	Je̱' ko oy yajnejwu̶'u̶y ko je̱'e̱ nWindzú̶n Jesucristo ajtu̶m ajku̶xy je̱'e̱ Judá mu̶j'ap'ajty mu̶jteedy'ajty , y je̱'e̱ Moisés ka'p je̱'e̱ nej myu̶na'añ ko je̱'e̱ Judá y'ok'ung y'ok'ana'k tyeedy'ádu̶ch .
58007015	Y adaa oy wa'adz adaa du'un ni'igyu̶ ñi'igu̶xu̶'u̶gy ko pu̶nu̶ miin je̱'e̱ jembyu̶ teedy je̱'e̱ Jesús mu̶dyiibu̶ du'un neby je̱'e̱ Melquisedecu̶ñ ,
58007016	je̱' ka'p je̱'e̱ paady tyeedy'ajty ko najty je̱'e̱ jyuugy myu̶gu'ug tu̶ tyeedy'ajtku̶xy , du'un neby je̱'e̱ ane̱'e̱mu̶ñ y'ane'emyu̶ñ ko je̱' teedy'ajtku̶xp je̱'e̱ mu̶dyiibu̶ je̱'e̱ jyuugy myu̶gu'ug naty tu̶ tyeedy'ajtku̶xyu̶ñ , je̱' teedy'ajt je̱' ko je̱'e̱ jugy'ajtu̶ñ wiinu̶u̶xu̶u̶ mu̶daty .
58007017	Je̱' ko du'un je̱'e̱ Dios myu̶na'añ mu̶u̶d je̱' gyu̶xpu̶ :
58007018	Y du'unu̶tz je̱'e̱ jeky ane̱'e̱mu̶ñ kyu'udu̶gooyñu̶ , je̱' ko ka'p najty mu̶k'ajt je̱'e̱ mu̶u̶du̶ch , yuu pu̶ma'ay je̱'e̱ najty .
58007019	Je̱' ko ka'p je̱'e̱ Moisés y'ane̱'e̱mu̶ñ myu̶daaky neby je̱'e̱ ja'ay yaj'oybyu̶dzú̶m yajwa'adzpu̶dzú̶mu̶chu̶ñ , paady je̱'e̱ jembyu̶ ane̱'e̱mu̶ñ myiiñ je̱'e̱ mu̶dyiibu̶ ni'igyu̶ oyu̶ñ mu̶dyiibu̶ nju̶jp'ijxu̶mbyu̶ñ ajku̶xy , je̱'e̱ mu̶dyiibu̶ je̱'e̱ Dios xyajmu̶wingoonu̶mbu̶ñ ajku̶xy .
58007020	Dios ñi'igapxpe̱jt je̱'e̱ y'ayuuk ku̶'u̶m ko je̱'e̱ Jesucristo tyeedy'ádu̶ch wiinu̶u̶xu̶u̶ . Je̱'e̱ wiingpu̶ teedytyu̶jk du'uñyu̶ je̱'e̱ yajtuungmooygyu̶xy y ka'p je̱'e̱ Dios y'ayuuk ñi'igapxpe̱jtu̶ ajku̶xy .
58007021	Peru̶ ko je̱'e̱ Windzú̶n Jesucristo tyu̶gu̶u̶y teedy'ajtpu̶ ñi'igapxpe̱jt je̱'e̱ Dios y'ayuuk ku̶'u̶m ko tyeedy'ádu̶ch , je̱' ko du'un jiiby yajnimu̶dya'agy ma je̱'e̱ Dios ñakyu̶ñ :
58007022	Y du'unu̶tz je̱'e̱ Dios y'ayuuk ku̶'u̶m ni'igapxpejty , ko je̱'e̱ kapxytyuunu̶ñ ni'igyu̶ y'óyu̶ch je̱'e̱ mu̶dyiibu̶ je̱'e̱ Jesús tu̶ yekyu̶ñ , ni'igu̶ ka'p je̱'e̱ jékyu̶ñbyu̶ kapxytyuunu̶ñ .
58007023	Janch nimay je̱'e̱ wiingpu̶ teedytyu̶jk najty ajku̶xy , naag naag najty y'o'ogyu̶ñ wiingpu̶ je̱'e̱ teedy'adu̶u̶ najty ju̶jptu̶gu̶yu̶u̶by .
58007024	Je̱' ko ka'p je̱'e̱ Jesús nimu̶naaxu̶u̶ y'o'ogy , wiinu̶u̶xu̶u̶ je̱'e̱ jyuugy'áty , ka'p je̱'e̱ tyuung teedy'adu̶u̶ ni pu̶n jyu̶jptu̶gu̶yu̶u̶yu̶xu̶ .
58007025	Paady je̱'e̱ ja'ay mu̶baad yajpokyñi'iwa'ach wiinu̶u̶xu̶u̶ je̱'e̱ mu̶dyiibu̶ je̱'e̱ Dios ku'ubu̶jkku̶xpu̶ñ mu̶u̶d je̱' gyu̶xpu̶ , je̱' ko wiinu̶u̶xu̶u̶ je̱'e̱ jyugy'ajtu̶y , neby je̱'e̱ Dios mu̶baad mu̶nukxtaaktu̶yu̶ñ mu̶u̶d je̱'e̱ ja'ay gyu̶xpu̶ ajku̶xy .
58007026	Y du'unu̶tz , je̱'e̱ Jesús je̱' je̱'e̱ teedy windzú̶n nigu'ubajk'ajtpu̶ , je̱'e̱ mu̶dyiibu̶ ijty nyajmayjyajtu̶mbyu̶ñ ajku̶xy . Je̱' je̱'e̱ wa'adzja'ay , je̱'e̱ mu̶dyiibu̶ je̱'e̱ ju̶bu̶kpu̶ ni je̱'e̱ poky ka'p mu̶u̶du̶chu̶ñ , ka'p tu'ugyu̶ y'ity mu̶u̶d je̱'e̱ pokyjya'aydyu̶jk ajku̶xy , ni'igyu̶ je̱'e̱ tzajpjooty myu̶ju̶ch kyú̶xpu̶ch ka'p du'un ni pú̶nu̶ñu̶ba .
58007027	Jesús ka'p je̱'e̱ dyu'unu̶ch neby je̱'e̱ wiingpu̶ teedy windzú̶n nigu'ubajk'ajtpu̶ ajku̶xyu̶ñ , je̱'e̱ mu̶dyiibu̶ je̱'e̱ no'on ju̶yujk yaj'o'kku̶xpu̶ñ y yojxku̶xy jaboom jaboom neby je̱'e̱ windzu̶gu̶'u̶ñdyu̶ñ , jaywiin mu̶u̶d je̱'e̱ kyu̶'u̶mbóky kyu̶'u̶mgu̶dyeey gyu̶xpu̶ ajku̶xy y u̶x'aam mu̶u̶d je̱'e̱ ja'ay gyu̶xpu̶ pyoky kyu̶dyeey ajku̶xy . Peru̶ je̱'e̱ Jesús tu'u'ookpajku̶ je̱'e̱ windzu̶gu̶'u̶ñ je'eyu̶ yejky je̱'e̱ mu̶dyiibu̶ wiinu̶u̶xu̶u̶ ijtu̶wu̶bu̶ñ , ko ku̶'u̶m ñayye̱jku̶ ma je̱'e̱ o'ku̶ñ .
58007028	Je̱'e̱ Moisés y'ane̱'e̱mu̶ñ yajteedywyindzú̶n nigu'ubajk'ajtypy je̱'e̱ ja'ay mu̶dyiibu̶ pokymyu̶u̶d ku̶dyeeymyu̶u̶du̶ñ . Peru̶ je̱'e̱ ayuuk je̱'e̱ mu̶dyiibu̶ je̱'e̱ Dios ku̶'u̶m ñi'igapxpe̱jtu̶ñ , je̱'e̱ mu̶dyiibu̶ u̶x'aam'ajtu̶ñ jaywiin je̱'e̱ Moisés y'ane̱'e̱mu̶ñu̶ba , je̱'e̱ y'Ung Jesucristo je̱'e̱ ku̶'u̶m yajteedywyindzú̶n nigu'ubajk'ajtypy , je̱'e̱ mu̶dyiibu̶ wiinu̶u̶xu̶u̶ wa'adz y jaybyoky mu̶u̶d ijtpu̶ñ .
58008001	Je̱'e̱ mu̶dyiibu̶ ni'igyu̶ jakmu̶j , je̱'e̱ mu̶dyiibu̶ yam nnimu̶dyaaku̶mbyu̶ñ , je̱'e̱ je̱' ko je̱'e̱ ndeedy windzú̶n nigu'ubajk'ajtpu̶ ajtu̶m ajku̶xy jiiby tzajpjooty tu̶ ñaxwech ma je̱'e̱ Dios y'a'oy'eembyu̶ñ ane̱'e̱mbu̶ ,
58008002	y tyuñ neby je̱'e̱ teedy windzú̶n nigu'ubajk'ajtpu̶ tyuñu̶ñ ma je̱'e̱ jaanchpyu̶ tzajptu̶jk je̱'e̱ mu̶dyiibu̶ je̱'e̱ Windzú̶n Dios tu̶ kojyu̶ñ y ka'p jya'ayu̶ch .
58008003	Ku̶xyu̶ teedy windzú̶n nigu'ubajk'ajtpu̶ yajpu̶daakp je̱' neby je̱'e̱ yojxu̶ñ y windzu̶gu̶'u̶ñ mu̶baad yeky ma je̱'e̱ Diosu̶ñ , y paady jyatytyimypyaadyii ko je̱'e̱ Jesucristo yojxu̶ñ y windzu̶gu̶'u̶ñ nandu'un yé̱gu̶ch ma je̱'e̱ Diosu̶ñ .
58008004	Y ko u̶xyu̶py ya naaxwiiñ y'ok'yajpaady , ni kya'ateedy'áty u̶xyu̶py je̱'e̱ yaa , je̱' ko jii je̱'e̱ teedy ya ajku̶xy je̱'e̱ mu̶dyiibu̶ je̱'e̱ yojxu̶ñ y windzu̶gu̶'u̶ñ ye̱jkku̶xpu̶ñ neby je̱'e̱ Moisés y'ane̱'e̱mu̶ñ y'ane'emyu̶ñ .
58008005	Peru̶ adayaaba tzajptu̶jk ma adayaaba teedytyu̶jk tyuungu̶xyu̶ñ , ka'p je̱'e̱ du'un mu̶baady neby je̱'e̱ tzajpjootypyu̶ tzajptu̶jku̶ñ , du'un je̱'e̱ ni'ipaady neby tu'ug awaxk tzajpjooty chooñu̶ñ . Y nnejwu̶u̶yu̶mby ko ka'p je̱'e̱ naaxwiiñbyu̶ tzajptu̶jk mu̶baady je̱'e̱ tzajpjootypyu̶ tzajptu̶jk , ko je̱'e̱ Moisés je̱'e̱ tzajptu̶jk najty koja'añ , chi je̱'e̱ Dios ñu̶maayu̶ : “ Kweentu̶tún oy yajxón ko naty je̱'e̱ tzajptu̶jk mgojy , du'un mgoju̶ch neby jim kopku̶xp nyajni'ixu̶u̶yu̶ñ . ”
58008006	Peru̶ je̱'e̱ ndeedy windzú̶n nigu'ubajk'ajtpu̶ ajtu̶m ajku̶xy , je̱'e̱ mu̶dyiibu̶ je̱'e̱ mu̶jpu̶ tuung ni'igyu̶ , je̱'e̱ teedy windzú̶n nigu'ubajk'adu̶u̶ tuung tu̶ yajmo'oyu̶ñ , je̱' je̱'e̱ Dios je̱'e̱ ja'ay yajmu̶wingoomb neby je̱'e̱ ja'ay tu'ugyu̶ yajpaatku̶xu̶chu̶ñ mu̶u̶d je̱'e̱ Dios mu̶u̶d je̱'e̱ ni'igyu̶ oybyu̶ kapxytyuunu̶ñ , y oy je̱'e̱ ni'igyu̶ je̱'e̱ mu̶dyiibu̶ je̱'e̱ Dios ja'ay tu̶ yajwinwaanu̶'u̶yu̶ñ .
58008007	Ko u̶xyu̶py je̱'e̱ jayu̶jpu̶ kapxytyuunu̶ñ myu̶daaky neby je̱'e̱ ja'ay yaj'oybyu̶dzú̶m yajwa'atzpu̶dzú̶mu̶chu̶ñ je̱'e̱ mu̶dyiibu̶ je̱'e̱ Moisés Dios yajkapxnajxu̶ju̶ñ , ka'p u̶xyu̶py je̱'e̱ Dios mu̶me̱tzkpu̶ kapxytyuunu̶ñ tu̶ yeky .
58008008	Peru̶ ka'p je̱'e̱ Dios je̱'e̱ ja'ay jékyu̶p ku'umaay je̱' gyu̶xpu̶ ko je̱'e̱ kapxytyuunu̶ñ ka'p oy ka'pxy kuydyuungu̶xy , y chi myu̶na'añ :
58008009	Peru̶ ka'p je̱'e̱ kapxytyuunu̶ñ y'okdu'un'ajtnu̶ch neby u̶u̶ch jékyu̶p nduñu̶ñ mu̶u̶d je̱'e̱ myu̶j'áp myu̶jteedy ajku̶xy , mu̶naa u̶u̶ch nbube̱jtku̶xyu̶ñ , ko u̶u̶ch nyajpu̶dzu̶u̶mgu̶xy Egipto naaxjooty . Y je̱' ko ka'p u̶u̶ch je̱'e̱ ngapxytyuunu̶ñ xykyuydyuunu̶ ajku̶xy , paady u̶u̶ch n'u̶x'ijxku̶xy , du'un je̱'e̱ Windzú̶n Dios myu̶na'añ .
58008010	Je̱'e̱ kapxytyuunu̶ñ mu̶dyiibu̶ u̶u̶ch ndúnu̶byu̶ñ mu̶u̶d je̱'e̱ Israel ja'ay ajku̶xy ko je̱'e̱ xu̶u̶ tiempo naty du'un tu̶ y'oknaxy , adaa je̱' , du'un je̱'e̱ Windzú̶n Dios myu̶na'añ : Nbu̶da'agu̶byu̶ch je̱'e̱ n'ane̱'e̱mu̶ñ ma je̱'e̱ jyoot wyinma'añ ajku̶xyu̶ñ y nguja'awu̶u̶ybyu̶ch ma je̱'e̱ jyoot kyu'ubajk ajku̶xyu̶ñ . U̶u̶ch je̱'e̱ xyDyios'ádu̶p ajku̶xy y je̱' u̶u̶ch nja'ay'ádu̶py ajku̶xy .
58008011	Ka'p y'oktzojku̶nu̶ nu̶kxy je̱'e̱ mu̶ju̶u̶n mu̶du̶jk y je̱'e̱ juugy mu̶gu'ug amíñ u̶xyu̶py ñayyaj'u̶xpu̶jku̶gu̶xy neby nejwu̶u̶ygyu̶xu̶chu̶ñ pu̶n je̱' Windzu̶nu̶ñ . Je̱' ko nigu̶xyu̶ je̱'e̱ ja'ay nejwu̶u̶ygyu̶xu̶ch pu̶n u̶u̶chu̶ñ , pyi'kku̶ch myútzku̶ch y y'amu̶jja'aydyu̶jku̶ch .
58008012	U̶u̶ch je̱'e̱ jyu̶bu̶kja'ay'ajtu̶ñ nwinmé̱kxu̶py ajku̶xy y ka'p u̶u̶ch je̱'e̱ ñu̶u̶ pyoky n'okja'aymye̱jtzu̶ñu̶ch ajku̶xy . ”
58008013	Ko je̱'e̱ Dios je̱'e̱ jembyu̶ kapxytyuunu̶ñ nigapxy , paady je̱'e̱ nigapxy ko je̱'e̱ jayu̶jpu̶ tu̶ ñajxnu̶ , y je̱'e̱ mu̶dyiibu̶ tu̶ ñajxnu̶ju̶ñ y ka'p y'oktuunu̶ , tzojku̶ je̱'e̱ kyu'udu̶goyaanu̶ .
58009001	Je̱'e̱ jayu̶jpu̶ kapxytyuunu̶ñ myu̶u̶d najty ane̱'e̱mu̶ñ je̱' neby je̱'e̱ Dios yajwindzu̶gu̶'u̶wu̶chu̶ñ ma je̱'e̱ Dios tyu̶jk je̱'e̱ ya naaxwiiñbyu̶ .
58009002	Je̱'e̱ po'o'aktu̶jk du'un je̱'e̱ kyojy , ma je̱'e̱ jayu̶jpu̶ tu̶gootu̶ñ wa'adz it wa'adz tu̶goot najty je̱'e̱ xyu̶u̶'áty , y jiiby najty je̱'e̱ ju̶u̶ndu̶kxpe̱jt y'ity y je̱'e̱ meesu̶ ma je̱'e̱ tzajkaagy yujkkóñ y'ity mu̶dyiibu̶ najty tu̶ yaj'yóxy ma je̱'e̱ Diosu̶ñ .
58009003	Ju̶xku̶'u̶by'e̱e̱mby ma je̱'e̱ mu̶me̱tzkpu̶ wit y'adu̶u̶ydyúkyu̶chu̶ñ , jiiby najty je̱'e̱ tu̶goot ja'adu'ug mu̶dyiibu̶ xu̶u̶'ajtpu̶ñ It Lugaar Amay'itpu̶ .
58009004	Jiiby najty altaar tu'ug agu̶ ooru̶ ma pyoomjojkku̶xyu̶ñ , y je̱'e̱ kaaxu̶ mu̶dyiibu̶ je̱'e̱ ooru̶ je'eyu̶ ni'igú̶xp ku'uduuy ku̶xyu̶ mu̶dajtpu̶ñ ma je̱'e̱ kapxytyuunu̶ñ y'ityu̶ñ . Ma je̱'e̱ kaaxu̶ju̶ñ jiiby najty ooru̶ tu'tz tu'ug y jiiby tu'tzjooty jiiby najty je̱'e̱ maná mu̶dyiibu̶ je̱'e̱ Dios Israel ja'ay yajkaaygyu̶xu̶ñ , y nan jiiby najty je̱'e̱ Aarón tyajt je̱'e̱ mu̶dyiibu̶ najty tu̶ wyamyu̶ñ , y je̱'e̱ tzaa ma je̱'e̱ Dios kyapxytyuunu̶ñ najty yujkja'ayu̶chu̶ñ .
58009005	Kaaxu̶ ni'igú̶xp najty je̱'e̱ querubines ñi'igojtu'udyu̶ch ajku̶xy je̱'e̱ mu̶dyiibu̶ yajnigu̶xu̶'kku̶xpu̶ñ ko je̱'e̱ Dios y'oy'ajt najty jim yajpaady , y yajni'idu̶gooydyaaygyu̶xypy je̱'e̱ kaaxu̶ni'kx najty ajku̶xy mu̶u̶d je̱'e̱ kye̱e̱kt ajku̶xy ma je̱'e̱ poky ku̶dyeey yajwinmékxyu̶ñ . Peru̶ jada'achám ka'p jyatypyaadyii nimu̶dyaaku̶mu̶ch adayaaba ka'pxy ajku̶xy .
58009006	Ko naty ku̶xyu̶ tu̶ okni'ixu̶u̶ydyaaygyu̶xy , chi je̱'e̱ teedy jiiby jaboom jaboom tyu̶gu̶'u̶y ma je̱'e̱ jayu̶jpu̶ tu̶goot ma je̱'e̱ po'o'aktu̶jku̶ñ ko je̱'e̱ windzu̶gu̶'u̶ñ naty ye̱gáñ .
58009007	Peru̶ ma je̱'e̱ mu̶me̱tzkpu̶ tu̶goot je̱'e̱ mu̶dyiibu̶ xu̶u̶'ajtpu̶ñ It Lugaar Amay'itpu̶ , je̱'e̱ teedy windzú̶n nigu'ubajk'ajtpu̶ jiiby je'eyu̶ tu̶gu̶u̶by , tu'u'ook je̱'e̱ tu'kjumu̶jtpu̶ . Y ko tyu̶gu̶'u̶y chi je̱'e̱ ju̶yujk ne'pty jiiby yoxy ; windzu̶gu̶'u̶y je̱'e̱ Dios du'un kyu̶'u̶mbóky kyu̶xpu̶ jayu̶jp y u̶x'aam mu̶u̶d je̱'e̱ ja'ay gyu̶xpu̶ pyoky kyu̶dyeey ajku̶xy , mu̶dyiibu̶ tyuungu̶xypyu̶ñ y ka'p ju̶wu̶u̶ygyu̶xy ko tyuundu̶gooygyu̶xy .
58009008	Mu̶u̶d adayaaba je̱'e̱ Espíritu Santo xyajnejwu̶u̶yu̶m ajku̶xy ko ka'p jiiby mu̶baad pu̶n jya'ady ma je̱'e̱ It Lugaar Amay'ítpu̶ju̶ñ , je̱' ko ka'p najty je̱'e̱ y'awa'achñu̶ , jiiyu̶ najty je'eyu̶ jya'tku̶xy ma je̱'e̱ jayu̶jpu̶ tu̶goot je̱'e̱ mu̶dyiibu̶ najty yajtuungu̶xypyu̶ñ .
58009009	Ku̶xyu̶ adayaaba je̱' je̱'e̱ ja'ay du'un jada'achambaad pya'ijxku̶xypñu̶ , je̱' ko je̱'e̱ yojxu̶ñ y je̱'e̱ windzu̶gu̶'u̶ñ mu̶dyiibu̶ je̱'e̱ Dios jiiby yajwindzu̶gu̶u̶ygyu̶xypyu̶ñ , ka'p je̱'e̱ ja'ay jyu̶bu̶kjoot jyu̶bu̶kwinma'añ mu̶baad yajwaatzu̶ je̱'e̱ mu̶dyiibu̶ je̱'e̱ du'umbu̶ yojxu̶ñ y windzu̶gu̶'u̶ñ ja'aye̱jkku̶xpu̶ñ .
58009010	Je̱' najty je̱'e̱ kyuydyuungu̶xypy neby je̱'e̱ y'ane̱'e̱mu̶ñ y'ane̱'e̱mgu̶xyu̶ñ , tii kyaaygyu̶xu̶py y'uukku̶xu̶byu̶ñ y neby ñayyajpokyñi'iwaatzu̶gu̶xyu̶ñ mu̶u̶d je̱'e̱ nu̶u̶ , y ka'anaag je̱'e̱ kyostumbre ajku̶xy mu̶dyiibu̶ najty pyaduungu̶xypyu̶ñ , y jibaad je̱'e̱ je'eyu̶ tyuuñ y je̱'e̱ mu̶k'ajt mu̶dajty ma je̱'e̱ Cristo najty ka'p myíñu̶ju̶ñ , y ko myiiñ chi je̱'e̱ Dios y'ane̱'e̱mu̶ñ ku̶xyu̶ yajtu̶gajtztaay .
58009011	Peru̶ tu̶ je̱'e̱ Cristo ya naaxwiiñ y'oy , y je̱' jada'achám teedy windzú̶n nigu'ubajk'ajtp ma je̱'e̱ jak'oybyu̶ jembyu̶ ane̱'e̱mu̶ñ . Je̱'e̱ Dios tyu̶jk ma je̱'e̱ tyuñu̶ñ ma tyeedy'átyu̶ñ oy je̱'e̱ ni'igyu̶ y wa'adz ni'igyu̶ , y ka'p je̱'e̱ ja'ay tu̶ kojy ; je̱' u̶u̶ch du'un ndijpy ka'p ñaaxwiiñ chajptu̶jku̶ch .
58009012	Tu̶ je̱'e̱ Cristo jiiby tyu̶gu̶'u̶y ma je̱'e̱ mu̶me̱tzkpu̶ tu̶goot je̱'e̱ mu̶dyiibu̶ xu̶u̶'ajtpu̶ñ It Lugaar Amay'itpu̶ , ka'p jiiby tu̶ tyu̶gu̶'u̶y neby je̱'e̱ chiivu̶ ne'pty y waj'úng ne'pty jiiby yóxu̶chu̶ñ , je̱'e̱ kyu̶'u̶mne'pty je̱'e̱ jiiby tu̶ yoxy , y tu'u'ookpajk je̱'e̱ jiiby je'eyu̶ tu̶ tyu̶gu̶'u̶y mu̶dyiibu̶ du'un wiinu̶u̶xu̶u̶ idu̶bu̶ñ . Y ko jiiby tyu̶gu̶u̶y du'un je̱'e̱ aanu̶mu̶ ni'idzooku̶ñ wiinu̶u̶xu̶u̶bu̶ tu̶ nbaattu̶m ajku̶xy .
58009013	Janch tu̶y'ajt ko je̱'e̱ waj ne'pty y je̱'e̱ chiivu̶ ne'pty , y je̱'e̱ waj'úng to'oxypyu̶ kuyjyaam mu̶dyiibu̶ jim pochkyu̶xp yajno'kp ma je̱'e̱ windzu̶gu̶'u̶ñ yaj'yékyu̶ñ , je̱'e̱ ne'pty mu̶dyiibu̶ je̱'e̱ ka'awa'atzpu̶ ja'ay yajni'ixu̶dujtku̶xypyu̶ñ myu̶u̶d mu̶k'ajt je̱' neby yajpokyñi'iwaatzu̶gu̶xu̶chu̶ñ y yajwaatzu̶gu̶xu̶chu̶ñ ni'igú̶xp ku'uduuy , peru̶ ka'p je̱'e̱ mu̶k'ajt mu̶u̶du̶ch neby jootjooty winma'añjyooty yajwaatzu̶gu̶xu̶chu̶ñ .
58009014	Peru̶ pu̶nu̶ du'un , ¡ ni'igyu̶ je̱'e̱ Cristo ñe'pty mu̶k'ajt mu̶u̶du̶ch ! Je̱' ko nayye̱jku̶ je̱'e̱ ku̶'u̶m ma je̱'e̱ Diosu̶ñ , du'un neby je̱'e̱ windzu̶gu̶'u̶ñ óybyu̶ju̶ñ Espíritu Santo kyu̶xpu̶ , je̱'e̱ mu̶dyiibu̶ wiinu̶xu̶u̶ ijtu̶u̶bu̶ñ . Y je̱'e̱ ñe'pty je̱'e̱ njoot nwinma'añ xyajwaatzu̶yu̶py ajtu̶m ajku̶xy ma je̱'e̱ ju̶bu̶kpu̶ mu̶dyiibu̶ yajtuumb mu̶dyiibu̶ ju̶bu̶ktuum yajka'abu̶ñ , neby je̱'e̱ juugypyu̶ Dios nmu̶duunu̶mu̶chu̶ñ ajku̶xy .
58009015	Paady je̱'e̱ Jesucristo ja'ay ni'i'o'ktuuty neby je̱'e̱ Dios je̱'e̱ ja'ay du'un mu̶wingónu̶chu̶ñ , y neby je̱'e̱ ja'ay du'un tu'ugyu̶ yajpaatku̶xu̶chu̶ñ mu̶u̶d je̱'e̱ Dios mu̶u̶d je̱'e̱ jembyu̶ kapxytyuunu̶ñ mu̶dyiibu̶ je̱'e̱ Dios yajwu̶'u̶mu̶ñ , wan je̱'e̱ pyoky du'un winmekxy wyu̶'u̶mgu̶xu̶ch , je̱'e̱ mu̶dyiibu̶ tyuungu̶xu̶ñ ko je̱'e̱ jayu̶jpu̶ kapxytyuunu̶ñ najty kuydyuungu̶xyñu̶ , je̱'e̱ mu̶dyiibu̶ je̱'e̱ Moisés kyujaayu̶ñ , y neby je̱'e̱ tzu̶naaydyaak wiinu̶u̶xu̶u̶bu̶ mu̶baad paatku̶xyu̶ñ je̱'e̱ mu̶dyiibu̶ je̱'e̱ Dios tu̶ wyin'ijxu̶gu̶xyu̶ñ je̱'e̱ mu̶dyiibu̶ tu̶ yajwinwanu̶u̶yu̶gu̶xyu̶ñ .
58009016	Ko je̱'e̱ ja'ay naky yajkojy pu̶n je̱'e̱ pyu̶da'agy yajmu̶wu̶'u̶mbyu̶ñ , jayu̶jp je̱'e̱ oy y'ok'yajnejwu̶'u̶wu̶ch pu̶nu̶ jaanch je̱'e̱ ja'ay tu̶ y'o'ogy je̱'e̱ mu̶dyiibu̶ je̱'e̱ pu̶da'agy ye̱jkpu̶ñ .
58009017	Ka'p je̱'e̱ pu̶da'agy ñaky mu̶k'ajt mu̶u̶du̶ch pu̶nu̶ jugy'ajtnu̶ je̱'e̱ ja'ay je̱'e̱ mu̶dyiibu̶ je̱'e̱ pu̶da'agy ye̱jkpu̶ñ , mu̶'itnu̶ je̱'e̱ tyuñ u̶xtu̶ koonu̶ naty tu̶ y'o'ogy .
58009018	Paady je̱'e̱ jayu̶jpu̶ kapxytyuunu̶ñ nandu'un kyojy ma nigapxyu̶ñ ko je̱'e̱ ju̶yujk ne'pty chúnu̶ch xyé̱kxu̶ch .
58009019	Ñajtzkapxu̶u̶y je̱'e̱ Moisés ku̶xyu̶ je̱'e̱ Dios kyu'utujk y'ane̱'e̱mu̶ñ ma je̱'e̱ ja'ay nigu̶xyu̶ ajku̶xyu̶ñ . Mu̶'it je̱'e̱ tzaptz laanu̶ nixaju̶u̶y y tu'k'aakx hisopo kepy , chi yajxóky mu̶u̶d je̱'e̱ waj'úng ne'pty y chiivu̶ ne'pty te̱e̱mwu̶díty mu̶u̶d je̱'e̱ nu̶u̶ , y chi je̱'e̱ ane̱'e̱mu̶ñ naky ne'pty ñi'ixu̶dujty y nan ne'pty ni'ixu̶dujty je̱'e̱ ja'ay nigu̶xyu̶ ajku̶xy .
58009020	Mu̶'it nu̶maay ajku̶xy : “ Adaa je̱' je̱'e̱ ne'pty mu̶dyiibu̶ je̱'e̱ kapxytyuunu̶ñ ni'igapxpe̱jtpu̶ñ , je̱'e̱ mu̶dyiibu̶ je̱'e̱ Dios tu̶ nigapxy mu̶u̶d miich ajku̶xy . ”
58009021	Ñe'pty ñi'ixu̶dujt je̱'e̱ Moisés po'o'aktu̶jk nandu'un y ku̶xyu̶ je̱'e̱ tuumbe̱jtk mu̶dyiibu̶ jiiby tuumb ko je̱'e̱ Dios jiiby windzu̶gu̶u̶y o'owu̶dajtku̶xy .
58009022	Du'un je̱'e̱ Dios y'ane̱'e̱mu̶ñ ijty myu̶na'añ je̱'e̱ jékyu̶pu̶ , ko ku̶xyu̶ ñayyajpokyñi'iwaatzu̶gu̶xu̶ch mu̶u̶d je̱'e̱ ne'pty , y ko ka'p je̱'e̱ pokywinmecxu̶ñ paatku̶xu̶ch pu̶nu̶ ka'p je̱'e̱ ne'pty chuñ xyekxy .
58009023	Jatytimychojku̶p najty je̱'e̱ ju̶yujk ne'pty windzu̶gu̶'u̶ñ neby je̱'e̱ tuumbe̱jtk du'un ku̶xyu̶ wya'adzu̶chu̶ñ mu̶dyiijáty ya yajpaatp ma adayaaba naaxwiiñbyu̶ tzajptu̶jk , mu̶dyiibu̶ je̱'e̱ tzajpjootypyu̶ tzajptu̶jk ka'p mu̶baaydyu̶ñ ; peru̶ je̱'e̱ tzajpjootypyu̶ tzajptu̶jk jak'oybyu̶ windzu̶gu̶'u̶ñ je̱'e̱ ni'igyu̶ chojkypy ni'igu̶ ka'p je̱'e̱ mu̶dyiibu̶ ya naaxwiiñu̶ñ .
58009024	Je̱' ko ka'p je̱'e̱ Cristo jiiby tyu̶gu̶u̶y ma je̱'e̱ tzajptu̶jk mu̶dyiibu̶ je̱'e̱ ja'ay kyojku̶xu̶ñ , je̱'e̱ mu̶dyiibu̶ je'eyu̶ ni'igojtuuttu̶ñ'ajtp je̱'e̱ jaanchpyu̶ tzajpjootypyu̶ tzajptu̶jk , jiiby tzajpjooty je̱'e̱ ku̶'u̶m tyu̶gu̶u̶y ma jada'achám yajpaadyu̶ñ Dios winduuy mu̶nukxta'agy je̱'e̱ Dios mu̶u̶d u̶u̶ch kyu̶xpu̶ ajtu̶m ajku̶xy .
58009025	Cristo tu'ookpajk je̱'e̱ je'eyu̶ tzajpjooty tyu̶gu̶u̶y y tu'ookpajk je'eyu̶ y'o'ky y ka'p myay'ooku̶ch , ka'p dyu'unu̶ch neby je̱'e̱ teedy windzú̶n nigu'ubajk'ajtpu̶ jumu̶jt jumu̶jt tzajptu̶gooty tyu̶gu̶'u̶yu̶ñ ko je̱'e̱ no'on ju̶yujk ñe'pty windzu̶gu̶'u̶ñ ye̱jku̶ y ka'p kyu̶'u̶mne'ptyu̶ch .
58009026	Ko u̶xyu̶py kya'a'okdu'unu̶ch , may'ook u̶xyu̶py je̱'e̱ Cristo tu̶ y'o'ogy maabu̶ je̱'e̱ naaxwiiñ chonda'agyu̶ñ . Peru̶ jada'achám ma je̱'e̱ xu̶u̶ tiempo kyu̶xaan tyu̶goyaanu̶ , tu'ookpajk je̱'e̱ Cristo ya naaxwiiñ je'eyu̶ y'ooy je̱'e̱ mu̶dyiibu̶ du'un wiinu̶u̶xu̶u̶ ijtu̶wu̶bu̶ñ ; ñayye̱jku̶ ku̶'u̶m neby je̱'e̱ windzu̶gu̶'u̶ñdyu̶ñ neby je̱'e̱ poky du'un yajwa'adzu̶chu̶ñ .
58009027	Y du'un neby je̱'e̱ ja'ay nigu̶xyu̶ tu'ook y'o'kku̶xu̶chu̶ñ , y mu̶'it je̱'e̱ tu̶ydyuunu̶ñ myina'añ ,
58009028	y du'unu̶tz je̱'e̱ Cristo nandu'un tu'ookpajk tu̶ ñayyegyii neby je̱'e̱ windzu̶gu̶'u̶ñdyu̶ñ neby je̱'e̱ mayjya'ay pyoky du'un yajwaatzu̶chu̶ñ . Mu̶'it ja'adu'ook myina'añ je̱'e̱ mu̶me̱jtz'ookpu̶ , peru̶ ka'p y'okmiinu̶ch pokyyajni'iwaatzpu̶ , je̱' je̱'e̱ ñiminaanu̶py niwa'añ kuwa'ana'añ je̱'e̱ mu̶dyiibu̶ ju̶jp'ijxu̶bu̶ñ ajku̶xy .
58010001	Je̱' ko du'un je̱'e̱ Moisés y'ane̱'e̱mu̶ñ najty nigoo je'eyu̶ neby tii y'awaxku̶'u̶yu̶ñ ma je̱'e̱ mu̶dyiibu̶ najty minaambu̶ñ , y ka'p najty je̱'e̱ jye̱'e̱ju̶ch je̱'e̱ oybyu̶ . Paady je̱'e̱ Moisés y'ane̱'e̱mu̶ñ ka'p mu̶baad yajpoyñi'iwa'ach pu̶n je̱'e̱ Dios jumu̶jt jumu̶jt ja'awinguwa'agu̶u̶ygyu̶xpu̶ñ yojxtu̶gajtzku̶xnu̶bu̶ je̱'e̱ windzu̶gu̶'u̶ñ .
58010002	Ko u̶xyu̶py je̱'e̱ Moisés y'ane̱'e̱mu̶ñ jaanch ok'yaj'awimbíty wa'adz pu̶n pokytyuungu̶xpu̶ñ , ka'p u̶xyu̶py je̱'e̱ pyoky okju̶wu̶u̶ygyu̶xnu̶ , y ka'p u̶xyu̶py je̱'e̱ windzu̶gu̶'u̶ñ ok'yojxku̶xnu̶ .
58010003	Peru̶ adayaaba windzu̶gu̶'u̶ñ ka'p je̱'e̱ maa tyuunu̶xu̶ ajku̶xy , je'eyu̶ je̱'e̱ pyoky jumu̶jt jumu̶jt yajja'aymye̱jtzpaattu̶gu̶xyu̶ .
58010004	Je̱' ko ka'p je̱'e̱ waj ne'pty ni je̱'e̱ chiivu̶ ne'pty poky ku̶dyeey mu̶baad yajwa'ach .
58010005	Paady je̱'e̱ Cristo , Dios nu̶maay ko ya naaxwiiñ myiiñ :
58010006	Ka'p miich je̱'e̱ windzu̶gu̶'u̶ñ ni je̱'e̱ yojxu̶ñ mgu'umáy mu̶dyiibu̶ ja'ayyajno'kp neby je̱'e̱ pyoky kyu̶dyeey du'un ñi'iwaatzu̶gu̶xu̶chu̶ñ .
58010007	Chi u̶u̶ch nmu̶naañ : ‘ Chaa u̶u̶ch , du'un neby jiiby kyuja'ayu̶chu̶ñ mu̶u̶d u̶u̶ch kyu̶xpu̶ ma je̱'e̱ mnakyu̶ñ , wan u̶u̶ch je̱'e̱ mdzojku̶ñ nguydyúnu̶ch , miich Dios . ’ ”
58010008	Chi ja'adu'knáx , du'un je̱'e̱ Cristo myu̶na'añ ko je̱'e̱ Dios ka'p ku'umáy je̱'e̱ windzu̶gu̶'u̶ñ ni je̱'e̱ no'on ju̶yujk mu̶dyiibu̶ yojxku̶xypyu̶ñ , ni je̱'e̱ mu̶dyiibu̶ ño'kku̶xypyu̶ñ neby je̱'e̱ pyoky kyu̶dyeey du'un ñi'iwaatzu̶gu̶xu̶chu̶ñ , oy je̱'e̱ ane̱'e̱mu̶ñ du'un jya'a''ane'emy .
58010009	Y chi jyakmu̶naan'adu̶'u̶ch : “ Chaa u̶u̶ch nmiñ wan u̶u̶ch je̱'e̱ mdzojku̶ñ nguydyúnu̶ch . ” Je̱' u̶u̶ch du'un ndijpy je̱'e̱ mu̶dyiibu̶ je̱'e̱ jeky ane̱'e̱mu̶ñ yajku'udu̶góyu̶bu̶ñ , je̱'e̱ mu̶dyiibu̶ je̱'e̱ windzu̶gu̶'u̶ñ nigapxpu̶ñ ko yajtúnu̶ch y pu̶da'agy je̱'e̱ jembyu̶ tu'ug
58010010	Tu̶ je̱'e̱ Dios xyajpokyñi'iwaatzu̶m ajku̶xy je̱' ko je̱'e̱ Jesucristo Dios chojku̶ñ tu̶ kuydyuunu̶ ko je̱'e̱ kyu̶'u̶mni'kx yejky tu'u'ookpajk je̱'e̱ mu̶dyiibu̶ du'un wiinu̶u̶xu̶u̶ ijtu̶wu̶bu̶ñ neby je̱'e̱ windzu̶gu̶'u̶ñdyu̶ñ .
58010011	Ku̶xyu̶ je̱'e̱ judío teedy jaboom jaboom je̱'e̱ windzu̶gu̶'u̶ñ ye̱jkku̶xy y ni'inaxu̶ydyu̶gajtzku̶xnu̶bu̶ ja'adu'ook jaboom jaboom , je̱'e̱ mu̶dyiibu̶ naty tu̶ oktuungu̶xpu̶ju̶ñ , oy je̱'e̱ poky ku̶dyeey du'un nimu̶naaxu̶u̶ ka'ayajwa'ach je̱'e̱ mu̶dyiibu̶ du'un jya'atuungu̶xypyu̶ñ .
58010012	Peru̶ je̱'e̱ Jesucristo tu'ookpajk o'k je̱'e̱ mu̶dyiibu̶ du'un wiinu̶u̶xu̶u̶ idu̶bu̶ñ mu̶u̶d u̶u̶ch kyu̶xpu̶ nboky ngu̶dyeey ajtu̶m ajku̶xy , y chi ñaxwech ma je̱'e̱ Dios y'a'oy'eembyu̶ñ ane̱'e̱mbu̶ .
58010013	Y jiiby cham jya'ay'éxy u̶xtu̶ koonu̶ je̱'e̱ Dios myu̶dzip myu̶madaakku̶xu̶ch , pyu̶daakku̶xu̶ch tyekypya'tku̶'u̶by ,
58010014	mu̶u̶d je̱'e̱ tu'kpajkpu̶ yojxu̶ñ mu̶dyiibu̶ je̱'e̱ Jesucristo ye̱jku̶ñ du'un je̱'e̱ ja'ay yaj'oybyu̶dzu̶u̶my yajwa'atzpu̶dzu̶u̶my wiinu̶u̶xu̶u̶ , je̱'e̱ mu̶dyiibu̶ je̱'e̱ Dios jyoot wyinma'añ tu̶ yajwaatzu̶xu̶ju̶ñ ajku̶xy .
58010015	Y je̱'e̱ Espíritu Santo ni'igapxpe̱jt ko du'un myu̶naañ :
58010016	“ Je̱'e̱ kapxytyuunu̶ñ mu̶dyiibu̶ u̶u̶ch ndúnu̶byu̶ñ mu̶u̶d je̱' ajku̶xy ko je̱'e̱ xu̶u̶ tiempo naty du'un tu̶ y'oknaxy , adaa je̱' du'un je̱'e̱ Windzú̶n Dios myu̶naañ : Nbu̶da'agu̶byu̶ch je̱'e̱ n'ane̱'e̱mu̶ñ ma je̱'e̱ jyoot wyinma'añ ajku̶xyu̶ñ y nguja'awu̶u̶ybyu̶ch ma je̱'e̱ jyoot kyu'ubajk ajku̶xyu̶ñ .
58010017	Y ka'p u̶u̶ch je̱'e̱ ñu̶u̶ pyoky n'okja'aymye̱jtzu̶ñu̶ch ajku̶xy ni je̱'e̱ jyu̶bu̶kja'ay'ajtu̶ñ ajku̶xy . ”
58010018	Y du'unu̶tz , ko je̱'e̱ poky ku̶dyeey naty tu̶ yajwinmé̱kxnu̶ , ka'p y'oktzojku̶nu̶ yaj'yé̱gu̶ch je̱'e̱ yojxu̶ñ poky kyu̶xpu̶ .
58010019	Paady mu̶gu'uktu̶jk , mu̶baad agujk jootkujk ndu̶gu̶u̶yu̶m ajku̶xy ma je̱'e̱ It Lugaar Amay'ítpu̶ju̶ñ y ka'p ndzu̶gu̶u̶y nju̶wu̶u̶yu̶mu̶ch ajku̶xy , je̱' ko tu̶ je̱'e̱ Jesucristo ñe'pty temy yoky mu̶u̶d u̶u̶ch kyu̶xpu̶ ajtu̶m ajku̶xy ,
58010020	tzu̶k je̱'e̱ jembyu̶ nu̶u̶ tu'u panú̶kxu̶m ajku̶xy , je̱'e̱ nu̶u̶ tu'u mu̶dyiibu̶ je̱'e̱ jugy'ajtu̶ñ wiinu̶u̶xu̶u̶bu̶ ye̱jkpu̶ñ , je̱'e̱ mu̶dyiibu̶ je̱' yaj'awaatzu̶ñ ko je̱'e̱ wit kyu̶tzwa'kxy ma je̱'e̱ It Lugaar Amay'ítpu̶ju̶ñ , je̱' u̶u̶ch du'un ndijpy ko je̱'e̱ kyu̶'u̶mni'kx yojxy ma je̱'e̱ o'ku̶ñ ke̱e̱ku̶ñ .
58010021	Jesús je̱' nmu̶jteedy Windzu̶n'ajtypy ajtu̶m ajku̶xy , je̱'e̱ mu̶dyiibu̶ jiiby tzajpjooty yajpaatp ma je̱'e̱ Dios tyu̶jku̶ñ .
58010022	Paady je̱'e̱ Dios mu̶baad nmu̶wingoonu̶m ajku̶xy mu̶u̶d je̱'e̱ joot winma'añ tu̶y tu'uda'akypyu̶ y mu̶u̶d je̱'e̱ tu̶ybyu̶ jaanchpyu̶ mu̶bu̶jku̶ñ , oy wa'adz je̱'e̱ joot winma'añ natyu̶ñ , ka'p je̱'e̱ nboky ngu̶dyeey maa n'okju̶wu̶u̶yu̶nu̶ch ajku̶xy y pujy je'ech je̱'e̱ ni'kx koptu̶ñ mu̶u̶d je̱'e̱ wa'adz nu̶u̶ .
58010023	Tzu̶k tu'uda'agy ijtu̶m ma je̱'e̱ nmu̶bu̶jku̶ñ ajtu̶m ajku̶xyu̶ñ , y ka'p njootme̱tzku̶u̶yu̶mu̶ch ajku̶xy ma je̱'e̱ mu̶bu̶jku̶ñ mu̶dyiibu̶ nmu̶dajtu̶mbyu̶ñ , je̱' ko kyuydyune̱e̱mby je̱'e̱ Dios je̱'e̱ mu̶dyiibu̶ tu̶ xyajwinwaanu̶u̶yu̶mu̶ñ ajku̶xy .
58010024	Tzu̶k u̶xtaayu̶m ajku̶xy neby amíñ u̶xyu̶py naybyube̱jtu̶mu̶chu̶ñ ajku̶xy neby ni'igyu̶ oy yajxón nnaychojk nnayjyu̶wu̶u̶yu̶mu̶chu̶ñ ajku̶xy , y nduunu̶mu̶ch je̱'e̱ oyjya'ay'ajtu̶ñ ajku̶xy .
58010025	Ka'p nyo'oybyojtu̶m ajku̶xy ma nnayyo'oymyujku̶mu̶ñ ajku̶xy , du'un neby je̱'e̱ ja'ay nije̱' y'adu̶u̶tzku̶xyu̶ñ , tzu̶k nayjyoot'amu̶jmooyu̶mu̶ ajku̶xy amíñ u̶xyu̶py , je̱' ko wingoon'adu̶u̶tznu̶py ni'igyu̶ ma je̱'e̱ Windzú̶n Jesucristo ya naaxwiiñ myinaanu̶ju̶ñ .
58010026	Pu̶nu̶ pokytyuun'adu̶u̶tzu̶m ajku̶xy nijoot ko je̱'e̱ tu̶y'ajt naty tu̶ y'ok'yajnejwu̶'u̶y , ka'p je̱'e̱ wiingpu̶ windzu̶gu̶'u̶ñ maaju̶ñ mu̶dyiibu̶ xyajpokyñi'iwaatzu̶mu̶bu̶ñ ajku̶xy .
58010027	Je̱' je'eyu̶ nju̶jp'ijxu̶nu̶py ajku̶xy je̱'e̱ ju̶bu̶kpu̶ tzu̶gu̶'u̶ñ ju̶wu̶'u̶ñ je̱'e̱ Dios tyu̶ydyuunu̶ñ y je̱'e̱ ju̶u̶n mu̶dyiibu̶ ye̱n ye̱naaybyu̶ñ , je̱'e̱ mu̶dyiibu̶ yajku'udu̶góyu̶bu̶ñ je̱'e̱ Dios myu̶dziptu̶jk .
58010028	Ko je̱'e̱ Moisés y'ane̱'e̱mu̶ñ pu̶n ka'akuydyúñ me̱tzk o tu̶gu̶u̶g je̱'e̱ nidu̶y'ajt'ajtpu̶ ñi'ixu̶'u̶bedyii ko du'un tyu̶y'ajtu̶ch , chi je̱'e̱ o'ku̶ñ yajmo'oy ka'p pa'a''ayo'on maaju̶ñ .
58010029	¿ Nej miich mmu̶naangu̶xy ? ¿ Nej ka'p je̱'e̱ tzaachpyu̶ da'a ni'igyu̶ mu̶j wyinmajtzu̶gu̶xy , je̱'e̱ mu̶dyiibu̶ je̱'e̱ Dios y'Ung yaj'u̶yu̶u̶ygyu̶xpu̶ñ y u̶xtiju̶ je̱'e̱ ñe'pty ajku̶xy , y je̱'e̱ mu̶dyiibu̶ je̱'e̱ Dios y'Espíritu ni'oju̶u̶ygyu̶xpu̶ñ , je̱'e̱ mu̶dyiibu̶ tzojku̶p ju̶wu̶u̶yu̶bu̶ñ ajku̶xy ? Je̱'e̱ ne'pty mu̶dyiibu̶ tye̱e̱m yojku̶ñ je̱' je̱'e̱ kapxytyuunu̶ñ mu̶u̶d nidu̶y'ajt'áty y je̱' mu̶u̶d tu̶ yajpokyñi'iwaatzu̶gu̶xy .
58010030	Nnejwu̶u̶yu̶mby ko je̱'e̱ Windzú̶n Dios du'un tu̶ myu̶na'añ : “ U̶u̶ch xypyaatp nyaj'awimbídu̶chu̶ch je̱'e̱ tzaachpyu̶ , u̶u̶ch nyajkumu̶doogu̶xu̶py . ” Y nandu'un tu'k'ít tu̶ myu̶na'añ : “ Je̱'e̱ Windzú̶n Dios je̱'e̱ jya'ay tu̶ydyúnu̶p . ”
58010031	¡ Janch ju̶bu̶k axu̶u̶g ko je̱'e̱ juugypyu̶ Dios nboky xyajkumu̶doowu̶mu̶ch ajku̶xy !
58010032	Peru̶ ja'aymye̱jtzku̶x miich je̱'e̱ tu̶u̶bu̶ xu̶u̶ tiempo ñaxy , ko je̱'e̱ tu̶y'ajt najty tu̶ mnaammu̶bu̶jkku̶xy , je̱'e̱ mu̶dyiibu̶ du'un neby je̱'e̱ ju̶u̶nu̶ñ , y mmu̶me̱kxtujkku̶xy mu̶u̶d je̱'e̱ mu̶k'ajt je̱'e̱ tzaachpyu̶ ayo'on mu̶dyiibu̶ najty mu̶j mmu̶najx mgu'ubu̶jkku̶xypyu̶ñ .
58010033	Nije̱' miich tu̶ myajwin'oj myajju̶jp'ojku̶xy y tu̶ myajtzaachtyuungu̶xy mayjya'ayjyooty , y nije̱' je̱'e̱ tzaachpyu̶ tu̶ y'abaatnajxu̶gu̶xy mu̶u̶d je̱'e̱ mu̶dyiibu̶ du'un jajtku̶x abe̱jtku̶xu̶ñ .
58010034	Miich mba'a''ayoogu̶x je̱'e̱ mu̶dyiibu̶ najty pujxtu̶gooty ajku̶xyu̶ñ , y u̶xtu̶ mxondaakku̶x ko myajpu̶jkku̶xy ku̶xyu̶ tijaty najty mmu̶dajtku̶xypyu̶ñ y je̱' ko mnejwu̶u̶ygyu̶xypy ko je̱'e̱ mu̶dyiibu̶ jiiby tzajpjooty mmu̶dajtku̶xypyu̶ñ , oy je̱'e̱ ni'igyu̶ y ko wiinu̶u̶xu̶u̶ y'ijtu̶y .
58010035	Pu̶daakku̶x je̱'e̱ mmu̶bu̶jku̶ñ jim tu'ug'aa tu'ugjoot , y ko je̱'e̱ mmu̶bu̶jku̶ñ jim tu'ug'aa tu'ugjoot mbu̶daakku̶xu̶ch , mu̶'it je̱'e̱ oy'ajt mu̶j may mbaatku̶xu̶ch .
58010036	Miich myajmayjyajtku̶xypy miich je̱'e̱ mu̶k'ajt ma je̱'e̱ tzaachpyu̶ ayo'on naty mmu̶najx mgu'ubu̶jkku̶xyu̶ñ , wan du'un nguydyuungu̶xu̶chu̶ñ neby je̱'e̱ Dios tzokyu̶ñ y mbaatku̶xu̶ch du'un mu̶dyiibu̶ je̱'e̱ Dios tu̶ awanu̶'u̶yu̶ñ .
58010037	Du'un je̱'e̱ Dios ñaky myu̶na'añ :
58010038	Je̱'e̱ wa'adzja'ay tzu̶na'awu̶p je̱'e̱ wiinu̶u̶xu̶u̶ mu̶u̶d je̱'e̱ mu̶bu̶jku̶ñ mu̶dyiibu̶ myu̶u̶du̶ñ ; peru̶ pu̶nu̶ u̶xtu̶gu̶'u̶wa'kp ma je̱'e̱ myu̶bu̶jku̶ñ , ka'p u̶u̶ch du'un jootkujk nnayjyu̶wu̶'u̶wu̶u̶ju̶ch mu̶u̶d je̱' . ”
58010039	Y u̶u̶ch ka'p nje̱'e̱ju̶ch ajtu̶m ajku̶xy je̱'e̱ mu̶dyiibu̶ u̶xtu̶gu̶'u̶wa'kku̶xpu̶ñ ma je̱'e̱ myu̶bu̶jku̶ñ y ñú̶kxku̶xy je̱'e̱ y'aanu̶mu̶ ma je̱'e̱ tu̶goydyaaktu̶ñ , je̱' ajtu̶m ajku̶xy je̱'e̱ mu̶dyiibu̶ y'aanu̶mu̶ ni'idzooku̶ñ padaangu̶xpu̶ñ , je̱' ko je̱'e̱ mu̶bu̶jku̶ñ nmu̶dajtu̶m ajku̶xy ma je̱'e̱ Jesucrístoju̶ñ .
58011001	Nmu̶dajtu̶mu̶ch je̱'e̱ mu̶bu̶jku̶ñ , je̱' je̱' ko je̱'e̱ tu̶y'ajt nmu̶dajtu̶mu̶ch ko nbadaanu̶m je̱'e̱ mu̶dyiibu̶ nju̶jp'ijxu̶mbyu̶ñ , y nmu̶naanu̶mu̶ch tu'ug'aa tu'ugjoot ko nbadaanu̶m je̱'e̱ mu̶dyiibu̶ ka'p nidu'uñdyu̶ n'ijxu̶mnu̶ju̶ñ .
58011002	Je̱'e̱ nmu̶j'áp nmu̶jteedy ajtu̶m ajku̶xy ku'umaayu̶gu̶x je̱'e̱ Dios , je̱' ko je̱'e̱ mu̶bu̶jku̶ñ mu̶dajtku̶xy .
58011003	Ko je̱'e̱ Dios nmu̶bu̶jku̶m ajku̶xy , paady nnejwu̶u̶yu̶m ajku̶xy ko je̱'e̱ naaxwiimbu̶ ku̶xyu̶ yajkojy y'ayuukku̶xp , y du'unu̶tz je̱'e̱ mu̶dyiibu̶ cham yaj'ijxpu̶ñ , je̱' je̱' je̱'e̱ mu̶dyiibu̶ ijty ka'p yaj'íxyu̶ñ .
58011004	Ko je̱'e̱ Abel Dios mu̶bu̶jky paady je̱'e̱ windzu̶gu̶'u̶ñ yejky ma je̱'e̱ Diosu̶ñ , je̱'e̱ jak'oybyu̶ ni'igu̶ ka'p je̱'e̱ Caín jye̱'e̱ju̶ñu̶ba , y paady je̱'e̱ Dios kyu'ubu̶jku̶ neby je̱'e̱ wa'adzja'ayu̶ñ y kyu'ubu̶jkku̶xu̶ je̱'e̱ yojxu̶ñ . Y du'unu̶tz oy je̱'e̱ Abel tu̶ jya'a'o'knu̶ xyajmu̶dmu̶dyaaku̶mnu̶ neby je̱'e̱ mu̶bu̶jku̶ñ mu̶dajtyu̶ñ .
58011005	Ko je̱'e̱ Enoc Dios mu̶bu̶jky paady je̱'e̱ Dios juugy tzajpjooty yajnú̶kxu̶ ka'pu̶ y'o'ogu̶ch , y ka'p okpaatku̶xnu̶ je̱' ko je̱'e̱ Dios najty tu̶ yajnu̶kxyii . Y du'un je̱'e̱ Dios ñaky myu̶na'añ ma najty ka'p yajnu̶kxyiiñu̶ju̶ñ , ko tu̶ najty je̱'e̱ Enoc Dios kyu'umayii .
58011006	Janch tzip xykyu'umaayu̶mu̶ch je̱'e̱ Dios pu̶nu̶ ka'p je̱'e̱ mu̶bu̶jku̶ñ naty nmu̶dajtu̶m , je̱' ko pu̶n je̱'e̱ Dios mu̶wingonaambu̶ñ ñi'igu̶ mu̶bu̶gu̶py je̱' ko je̱'e̱ Dios jyiiju̶ch y ko je̱'e̱ Dios oybyu̶ mo'owa'añ pu̶n mu̶bu̶jku̶bu̶ñ .
58011007	Ko je̱'e̱ Noé Dios mu̶bu̶jky paady je̱'e̱ Dios kapxymyu̶dooy ko ñu̶maayu̶ ko je̱'e̱ mu̶jnu̶u̶góm najty myina'añ je̱'e̱ mu̶dyiibu̶ najty ka'p yaj'íxyñu̶ y yaj'oyu̶u̶y je̱'e̱ barcu̶ ma je̱' y je̱'e̱ y'ung y'ana'k ñu̶u̶gomdzookku̶xu̶chu̶ñ . Y mu̶u̶d je̱'e̱ mu̶bu̶jku̶ñ mu̶dyiibu̶ najty myu̶u̶d je̱' je̱'e̱ naaxwiiñjya'ay mu̶u̶d yajpokykya'ay mu̶dyiibu̶ je̱'e̱ tu̶y'ajt ka'p mu̶bu̶jkku̶xyu̶ñ y paaty je̱'e̱ nidzooku̶ñ mu̶dyiibu̶ yajpaatp ko je̱'e̱ Dios y'ayuuk yajmu̶bú̶ky .
58011008	Ko je̱'e̱ Abraham Dios mu̶bu̶jky paady je̱'e̱ Dios wyin'ijxu̶ y kapxymyu̶dooy , chi choñ ñu̶kxy ma je̱'e̱ it lugaar mu̶dyiibu̶ je̱'e̱ Dios najty mo'owaanu̶bu̶ñ ko je̱'e̱'ádu̶ch . Y chi choñ ma je̱' ñaax kyajptu̶ñ ni ka'anejwu̶'u̶y ma najty du'un ñu̶kxyu̶ñ ,
58011009	mu̶u̶d je̱'e̱ mu̶bu̶jku̶ñ mu̶dyiibu̶ najty myu̶u̶du̶ñ , tzu̶naaydyaakpu̶jk jim neby jaybyokxyu̶ñ ma je̱'e̱ naax mu̶dyiibu̶ je̱'e̱ Dios najty tu̶ yajwinwaanu̶'u̶yiiju̶ñ . Po'o'aktu̶jk jim yajtzu̶na'awu̶u̶y , nan po'o'aktu̶jk je̱'e̱ Isaac y Jacob jim yajtzu̶na'awu̶u̶ygyu̶x ma je̱'e̱ Dios naax najty nandu'un tu̶ yajwinwanu̶u̶yu̶gu̶xy .
58011010	Je̱' ko jyu̶jp'ijxypy je̱'e̱ Abraham kajpt najty je̱'e̱ mu̶dyiibu̶ ta'tzpú̶ky kojyu̶ñ , je̱'e̱ tzajpjootypyu̶ kajpt mu̶dyiibu̶ je̱'e̱ Dios ñiwindzu̶n'ajtypyu̶ñ y kyoju̶ñ .
58011011	Nan ko je̱'e̱ Sara Dios nandu'un mu̶bu̶jky , oy najty mu̶baad kya'a'ungpaady , peru̶ pyaat je̱'e̱ mu̶k'ajt neby mu̶baad y'ungpaadyu̶ñ , je̱' ko mu̶bu̶jky ko je̱'e̱ Dios kuydyúnu̶ch neby najty tu̶ yajwinwaanu̶'u̶yiiju̶ñ .
58011012	Y du'unu̶tz je̱'e̱ Abraham oy najty je̱'e̱ xyu̶u̶ tiempo tu̶ jya'awingoonu̶ mu̶naa y'o'ogaanu̶ju̶ñ , peru̶ pyaat je̱'e̱ y'ung y'ana'k y y'ok'ung y'ok'ana'k janchmay du'un neby maymyu̶dza'a y neby pu'u mejypya'aju̶ñ , ka'p ñimu̶cho'on .
58011013	Ku̶xyu̶ adayaaba ja'ay mu̶dyiibu̶ yam yajnimu̶dyaakpu̶ñ o'ktaaygyu̶x je̱' , y ka'p ku̶xyu̶ paattaaygyu̶xy mu̶dyiibu̶ je̱'e̱ Dios najty tu̶ yajwinwanu̶u̶yu̶gu̶xyu̶ñ . Peru̶ je̱' ko myu̶dajtku̶xypy najty je̱'e̱ mu̶bu̶jku̶ñ ñejwu̶u̶ygyu̶x ko je̱'e̱ Dios najty jiinu̶ myo'owaanu̶gu̶xy , y jootkujk najty ajku̶xy myu̶naangu̶xy ku̶'u̶m ko ya jyaybyokxy'ajtku̶xy ma adayaaba naaxwiiñ najty tzojku̶ ñajxku̶xyu̶ñ .
58011014	Y pu̶n du'un mu̶naangu̶xpu̶ñ ko ya tzojku̶ jaybyokxy'ajtpu̶ ñáxku̶xy ma adayaaba naaxwiiñu̶ñ , oy wa'adz du'un yajwinju̶wu̶'u̶y wyu̶dijtku̶xyñu̶ u̶xtaaygyu̶xy je̱'e̱ tzu̶naaydyaakt .
58011015	Ko u̶xyu̶py je̱'e̱ ñaax kyajpt okja'aymye̱jtzku̶xy ma najty tu̶ chóngu̶xyu̶ñ , wimbijt u̶xyu̶py ja'adu'ook ajku̶xy ;
58011016	peru̶ je̱' ajku̶xy jak'oybyu̶ kajpt najty je̱'e̱ chojkku̶xypy , je̱'e̱ tzajpjootypyu̶ kajpt . Paady je̱'e̱ Dios ka'p cho'oydyúñ ko ñaydyijyii , Dios ma je̱' ajku̶xyu̶ñ , je̱' ko ni'ixu̶'u̶ je̱'e̱ kyajpt jiiby tu'ug tzajpjooty mu̶dajtu̶yu̶ ajku̶xy .
58011017	Ko je̱'e̱ Abraham Dios mu̶bu̶jky paady je̱'e̱ Dios wyinma'añ'ijxu̶ , chi je̱'e̱ y'ung Isaac nixaju̶u̶y ko yoxa'añ neby je̱'e̱ windzu̶gu̶'u̶ñdyu̶ñ . Tu'ug'aa tu'ugjoot najty du'un myu̶na'añ ko je̱'e̱ tu'kpajkpu̶ y'ung yoxa'añ , oy najty je̱'e̱ jya'aje̱'e̱ju̶ch je̱'e̱ mu̶dyiibu̶ je̱'e̱ Dios najty tu̶ y'ok'yajwinwanu̶u̶yu̶bu̶ju̶ñ :
58011018	“ Isaac kyu̶xpu̶ miich je̱'e̱ m'ok'ung m'ok'ana'k may mbaadu̶ch . ”
58011019	Je̱'e̱ Abraham ñejwu̶u̶by najty je̱' ko je̱'e̱ Dios mu̶k'ajt mu̶u̶du̶ch neby je̱'e̱ o'ogyjya'aydyu̶jk yajjuugypyú̶ku̶chu̶ñ . Y chi je̱'e̱ Abraham Dios ñu̶maayu̶ñu̶ba ko je̱'e̱ y'ung Isaac ka'ani'iyaj'o'ogu̶ch , y du'un du'un paady neby je̱'e̱ Abraham y'ung ja'adu'ook jyuugypyu̶jkyu̶ñ ma najty tu̶ y'o'ogyu̶ñ .
58011020	Ko je̱'e̱ Isaac Dios mu̶bu̶jky paady je̱'e̱ Jacob y je̱'e̱ Esaú kunukxu̶ñ yajwinwaanu̶u̶y , mo'owa'añ ma je̱'e̱ xu̶u̶ tiempo myiñ kyu̶da'agyu̶ñ .
58011021	Ko je̱'e̱ Jacob Dios mu̶bu̶jky paady ko najty y'o'ogaanu̶ , chi je̱'e̱ José y'ung y'ana'k kunukxu̶ñ nidu'ug nidu'ug yajwinwanu̶u̶yu̶ , chi je̱'e̱ Dios o'owu̶dajty cham je̱'e̱ tyajt ñayyajkudijyii .
58011022	Ko je̱'e̱ José Dios mu̶bu̶jky paady ko najty y'o'ogaanu̶ , chi myu̶naañ ko je̱'e̱ Israel ja'ay kujeky pyu̶dzu̶u̶mgu̶xu̶ch Egipto naaxjooty , y yejky je̱'e̱ ane̱'e̱mu̶ñ ko je̱'e̱ wyaay pyajk jim Egipto naaxjooty yajpu̶dzu̶u̶mu̶xu̶ch .
58011023	Ko je̱'e̱ Moisés tyaj tyeedy Dios mu̶bu̶jkku̶xy paady ko je̱'e̱ Moisés mya'axung'ajty , chi je̱'e̱ tyaj tyeedy tu̶gu̶u̶g po'o yu'uch yaj'ijtu̶ ; je̱' ko oy mu̶k ijxku̶xy y ka'p je̱'e̱ mu̶j'ane̱'e̱mbu̶ y'ane̱'e̱mu̶ñ tzu̶gu̶u̶ygyu̶xy ko je̱'e̱ ma'axungtu̶jk ya'ay'ana'kpu̶ najty ku̶xyu̶ yaj'o'kta'awa'añ .
58011024	Ko je̱'e̱ Moisés Dios mu̶bu̶jky paady ko oy myu̶j'ana'kju̶u̶yñu̶ , ka'p ñaydyujku̶ ko je̱'e̱ mu̶j'ane̱'e̱mbu̶ tyo'oxy'úng y'ung'adu̶u̶ju̶ch .
58011025	Naydyujku̶ ko je̱'e̱ tzaachpyu̶ mu̶nax ku'ubú̶ku̶ch kipxy mu̶u̶d je̱'e̱ Dios jya'ay , ni'igu̶ ka'p ko ya naaxwiiñ tzojku̶ xyonda'agu̶ch , ma je̱'e̱ xondaaku̶ñ tzojku̶ kyu̶xy tyu̶goyu̶ñ .
58011026	Ni'igu̶ oy ni'igyu̶ tijy ko je̱'e̱ tzaachpyu̶ mu̶nax ku'ubú̶ku̶ch Cristo kyu̶xpu̶ je̱'e̱ Dios wyin'ixypyu̶ , ni'igu̶ ka'p ko je̱'e̱ wit meeñ mu̶dádu̶ch mu̶dyiibu̶ jim Egipto yajpaatpu̶ñ ; je̱' ko jyu̶jp'ijxypy najty je̱'e̱ oy'ajtu̶ñ , je̱'e̱ mu̶dyiibu̶ je̱'e̱ Dios najty mo'owaanu̶bu̶ñ .
58011027	Ko je̱'e̱ Moisés Dios mu̶bu̶jky paady jim Egipto naaxjooty choñ , y ka'p je̱'e̱ mu̶j'ane̱'e̱mbu̶ tzu̶gu̶u̶y ko najty jyootma'ady . Ka'p tzu̶gu̶u̶ychooy ko jim chona'añ , du'un najty ñayjyu̶wu̶'u̶yii neby je̱'e̱ Dios du'umbu̶ ixyu̶ñ je̱'e̱ Dios ka'pu̶ yaj'íxy .
58011028	Ko je̱'e̱ Moisés Dios mu̶bu̶jky paady je̱'e̱ Pascua xu̶u̶ tuuñ y yejky je̱'e̱ ane̱'e̱mu̶ñ ko je̱'e̱ tu̶jk'agu̶'u̶ wan tu'ug tu'ug yajne'ptyu̶u̶ygyu̶xy , ka'pu̶ je̱'e̱ ángel ja'ayyaj'o'kpu̶ je̱'e̱ Israel ja'ay kyob'ung ni tu'ug yaj'o'ku̶yu̶ch .
58011029	Ko je̱'e̱ Israel ja'ay Dios mu̶bu̶jkku̶xy paady je̱'e̱ Tzaptz Mejy yajnajxku̶xy , du'un neby tu̶'u̶tznaaxtuumbu̶ nu̶wu̶'u̶y ñajxku̶xyu̶ñ ; y ko je̱'e̱ egipto ja'ay du'un nandu'un jya'a''adu̶'u̶dzaangu̶xpu̶ , chi ku̶jx ñu̶u̶'o'ktaaygyu̶xy .
58011030	Ko je̱'e̱ Israel ja'ay Dios mu̶bu̶jkku̶xy paady je̱'e̱ poch jyijty mu̶dyiibu̶ je̱'e̱ Jericó kajpt najty mu̶u̶d jyu'ubojtz'awu̶dítyu̶chu̶ñ , ko juxtujk'ook ju'uyo'oywyu̶dijtku̶xy .
58011031	Ko je̱'e̱ Rahab Dios mu̶bu̶jky , je̱'e̱ to'oxyu̶jk mu̶dyiibu̶ je̱'e̱ ya'aydyu̶jk najty tu'ug tu'ug mu̶dtuundu̶gooybyu̶ñ , paady je̱'e̱ ka'p kipxy y'o'ky mu̶u̶d je̱'e̱ mu̶dyiibu̶ Dios najty ka'p kapxymyu̶doogu̶xyu̶ñ , je̱' ko je̱'e̱ Israel ja'ay najty tu̶ yajja'tta'agy , je̱'e̱ mu̶dyiibu̶ najty ayu'uch amechu̶ ixu̶u̶ybyu̶ tu̶ yajke̱jxku̶xyu̶ñ .
58011032	¿ Ti u̶u̶ch njaknimu̶dyaak'adu̶'u̶dzu̶py ? Ka'p je̱'e̱ tiempo myu̶baad'ádu̶ch nnimu̶dya'agu̶chu̶ch je̱'e̱ Gedeón , je̱'e̱ Barac , je̱'e̱ Sansón , je̱'e̱ Jefté , je̱'e̱ David , je̱'e̱ Samuel y je̱'e̱ Dios y'ayuuknajtzkapxu̶u̶ybyu̶du̶jk .
58011033	Ko je̱'e̱ Dios mu̶bu̶jkku̶xy paady je̱'e̱ myu̶dzip ka'anaag kajpt mu̶madaakku̶xy , y'ane̱'e̱mgu̶x je̱'e̱ naax kajpt oy yajxón neby tyu̶y'ajtu̶chu̶ñ , pyaatku̶x je̱'e̱ pube̱jtu̶ñ je̱'e̱ mu̶dyiibu̶ je̱'e̱ Dios najty tu̶ yajwinwaanu̶u̶yu̶gu̶xyu̶ñ , y'amo'kxku̶x je̱'e̱ león ka'pu̶ nej tyuunu̶gu̶xu̶ch ,
58011034	yajpi'tzku̶x je̱'e̱ mu̶jju̶u̶n hoornu̶jooty , ni'idzookku̶x ko najty yaj'o'ogaanu̶gu̶xy puxy mu̶u̶d je̱'e̱ espaadu̶ , pyaatku̶x je̱'e̱ myu̶k myu̶jaa je̱'e̱ mu̶dyiibu̶ najty yuu pu̶ma'ayu̶ñ ajku̶xy y pyaatku̶x je̱'e̱ mu̶k'ajt ma najty chiptuungu̶xyu̶ñ , y mu̶madaakku̶xy je̱'e̱ myu̶dziptu̶jk .
58011035	Jim najty to'oxyu̶jktu̶jk nije̱' mu̶dyiibu̶ jyuugy myu̶gu'ug ja'adu'ook juugypyu̶jkku̶xu̶ñ . Nije̱' je̱'e̱ tzaach o'ku̶ñ paatku̶xy ijxku̶xy , ka'p ku'ubu̶jkku̶xy yajnajtzmadzu̶u̶ygyu̶xu̶ch je̱' ko je̱'e̱ myu̶bu̶jku̶ñ najty ka'anajtz'ixu̶'u̶waangu̶xy , je̱' najty je̱'e̱ jyu̶jp'ijxku̶xypy jyuugypyu̶jktu̶gatzaangu̶xy neby je̱'e̱ jak'oybyu̶ jugy'ajtu̶ñ mu̶baad paatku̶xyu̶ñ .
58011036	Nije̱' ñixiik yajxiiku̶gu̶xy y wyojp kya'tzu̶gu̶xy , y yajtzuumgu̶xy yajkuwu̶u̶ngu̶xy cadeenu̶ mu̶u̶d .
58011037	Y nije̱' yajtzaagu'uga'tzku̶xy , nije̱' yaj'aju̶u̶du̶u̶ygyu̶xy kupt , nije̱' jyoot'ijx wyinma'añ'ijxu̶gu̶xy , nije̱' puxy y'o'kku̶xy mu̶u̶d espaadu̶ ; wyu̶dijtku̶xy najty wimbe̱t ku'umu̶nák y yajtuungu̶xy je̱'e̱ borreegu̶ ak y chiivu̶ ak ; du'un je̱'e̱ ayowu̶u̶ mu̶najx ku'ubu̶jkku̶xy , jootmáy mu̶u̶d y yajtzaachtyuungu̶xy .
58011038	Adayaaba ja'ay ajku̶xy ka'p najty je̱'e̱ pyaattu̶gu̶xy chu̶naaygyu̶xu̶ch ya naaxwiiñ , wu̶dijtku̶x wimbe̱t ku'umu̶nák adu'ugtuum , y tunjooty koptjooty , tzaa aangjooty y naax'akpa't .
58011039	Peru̶ ka'p ni tu'ug ni tii paatku̶xy mu̶dyiibu̶ je̱'e̱ Dios najty tu̶ jya'ayajwinwanu̶u̶yu̶gu̶xyu̶ñ , oy jya'aku'umaybyu̶dzu̶u̶mgu̶xy ma je̱'e̱ Diosu̶ñ neby je̱'e̱ mu̶bu̶jku̶ñ najty mu̶dajtku̶xyu̶ñ .
58011040	Je̱' ko je̱'e̱ Dios oybyu̶ najty u̶u̶ch ni'igyu̶ xyajmu̶dzojku̶m ajku̶xy , paady je̱'e̱ kya'atzojk mooyu̶ ajku̶xy je̱'e̱ mu̶dyiibu̶ yajwinwaanu̶u̶yu̶gu̶xu̶ñ , wan du'un y'oybyu̶dzu̶u̶m wya'atzpu̶dzu̶u̶mgu̶xu̶ch niguipxy mu̶u̶d u̶u̶ch ajtu̶m ajku̶xy .
58012001	Je̱' ko janch may je̱'e̱ tu̶y'ajt nmu̶dajtu̶m ajku̶xy ma je̱'e̱ ja'ay mu̶dyiibu̶ je̱'e̱ Dios mu̶bu̶jkku̶xu̶ñ , je̱'e̱ mu̶dyiibu̶ je̱'e̱ myu̶bu̶jku̶ñ yajni'igu̶xu̶'kku̶xu̶ñ , paady mu̶baad nnajtz'ixu̶u̶yu̶nu̶ ku̶xyu̶ je̱'e̱ mu̶dyiibu̶ xy'agugu̶u̶yu̶mbu̶ñ ajku̶xy y je̱'e̱ poky mu̶dyiibu̶ xyajwinma'añdyu̶gooyu̶mbu̶ñ ajku̶xy , y tzu̶k je̱'e̱ tu̶y'ajt yajtu'uyo'oy'adu̶u̶tzu̶m ajku̶xy mu̶u̶d je̱'e̱ mu̶k'ajt , je̱'e̱ mu̶dyiibu̶ tu̶ nyajtzondaaku̶mu̶ñ ajku̶xy .
58012002	Tzu̶k je̱'e̱ nwiin njoot jim pu̶daaku̶m ajku̶xy ma je̱'e̱ Jesúsu̶ñ , je̱' je̱'e̱ nmu̶bu̶jku̶ñ xymyooby ajtu̶m ajku̶xy y jak'yajka'pxy neby ni'igyu̶ oy yajxón nmu̶bu̶jku̶mu̶chu̶ñ ajku̶xy . Je̱'e̱ Jesús jim cruutzkú̶xp ayoow , ka'p je̱'e̱ tzo'oydyu'un o'ku̶ñ kweentu̶tuuñ , je̱' ko ñejwu̶u̶by najty ko jayu̶jp y'ok'ayówu̶ch , mu̶'it je̱'e̱ jootkujk'ajtu̶ñ y xondaaku̶ñ paadu̶ch , y chi ñaxwech ma je̱'e̱ Dios y'a'oy'eembyu̶ñ ane̱'e̱mbu̶ .
58012003	Paady ja'aymye̱jtzku̶x je̱'e̱ Jesús y'ijxpe̱jt , neby je̱'e̱ pokyjya'aydyu̶jk chaachtyuunu̶gu̶xy y kya'a'ixaanu̶gu̶xy . Paady ka'p mmu̶dzijpu̶gu̶xyu̶ ni mga'a'u̶xtu̶gu̶'u̶wa'kku̶xu̶ch .
58012004	Miich ajku̶xy ka'anu̶ miich je̱'e̱ o'ku̶ñ mmu̶najx mgu'ubu̶jkku̶xyñu̶ neby je̱'e̱ Cristo mu̶najxy ku'ubu̶jkyu̶ñ poky kyu̶xpu̶ ,
58012005	y tu̶ miich je̱'e̱ mja'aydyu̶gooygyu̶xnu̶ neby je̱'e̱ Dios xywyingapx xyjyu̶jpkapxu̶u̶ygyu̶xyu̶ñ neby je̱'e̱ kyu̶'u̶m'úngu̶ñ . Du'un myu̶na'añ ma je̱'e̱ Dios ñakyu̶ñ :
58012006	Je̱' ko je̱' je̱'e̱ Windzú̶n Dios y'u̶u̶wijpy kyapxwijpy mu̶dyiibu̶ chojkypyu̶ñ , y je̱' yajkumu̶dooby mu̶dyiibu̶ kyu'ubu̶jkypy neby ungu̶ñ . ”
58012007	Me̱kxtujkku̶x ma je̱'e̱ Dios xyajkumu̶doogu̶xyu̶ñ , y du'un je̱'e̱ Dios xymyu̶dajtku̶xu̶ch neby ung ana'ku̶ñ . ¿ Nej jii ung da'a nije̱' mu̶dyiibu̶ je̱'e̱ tyeedy ka'p yajkumu̶doyii ?
58012008	Pu̶nu̶ ka'p je̱'e̱ Dios miich xyajkumu̶doogu̶xy , du'un neby je̱'e̱ y'ung y'ana'k ku̶xyu̶ yajkumu̶dóyu̶ñ , ka'p naty je̱'e̱ jaanch xy'ung'ajtku̶xy , wiing ung miich naty ajku̶xy .
58012009	Chi ja'adu'knáx , ko najty yajpi'k'ana'k'áty , xyajkumu̶doob najty je̱'e̱ ndeedy ajtu̶m ajku̶xy ya naaxwiiñ , y nwindzu̶gu̶u̶by najty ajtu̶m ajku̶xy oy xyjya'ayajkumu̶doowu̶m ajku̶xy . ¿ Ti mdijy da'a ko ni'igyu̶ nga'a'okkapxymyu̶doowu̶mu̶ch ajku̶xy je̱'e̱ nDios Teedy tzajpjootypyu̶ ajtu̶m ajku̶xy , neby je̱'e̱ jugy'ajtu̶ñ wiinu̶u̶xu̶u̶bu̶ nbaattu̶mu̶chu̶ñ ajku̶xy ?
58012010	Xyajkumu̶doob najty je̱'e̱ ndeedy ajtu̶m ajku̶xy ya naaxwiiñ ma ya tzojku̶ yajjugy'átyu̶ñ , du'un neby najty je̱' ku'umaaygyu̶xyu̶ñ ; peru̶ je̱'e̱ Dios xyajkumu̶doowu̶mb ajku̶xy mu̶u̶d je̱'e̱ jaanchpyu̶ n'oy'ajtu̶ñ gyu̶xpu̶ ajtu̶m ajku̶xy , neby du'un wa'adz nyajpaatu̶mu̶chu̶ñ ajku̶xy neby je̱'e̱ju̶ñ ka'p je̱'e̱ poky maa .
58012011	Jaanch tu̶y'ajt , ni pu̶n je̱'e̱ tzaachpyu̶ ka'a'oyjyu̶wu̶'u̶y ko yaj'íxy yajpaady , yajtzu̶chu̶u̶by je̱' . Peru̶ pu̶n jajtp neby je̱'e̱ tzaachpyu̶ mu̶mada'agu̶chu̶ñ , je̱'e̱ mu̶dyiibu̶ myu̶najxypy kyu'ubu̶jkypyu̶ñ , chi je̱'e̱ jootkujkpu̶ jugy'ajtu̶ñ paadu̶ch ka'p je̱'e̱ tzip ma'ad maa y je̱'e̱ tu̶y tu'uda'agypyu̶ jugy'ajtu̶ñ .
58012012	Y du'unu̶tz , jootmu̶kpu̶jkku̶x ma je̱'e̱ mmu̶bu̶jku̶ñ , du'un neby du'umbu̶ tu̶ myajmu̶kpu̶jkku̶xy je̱'e̱ mgu̶'u̶ mu̶dyiibu̶ tu̶ y'anukxu̶u̶ygyu̶xnu̶ju̶ñ y je̱'e̱ mgox mu̶dyiibu̶ myu̶k myu̶jaa ka'abu̶ñ ,
58012013	y u̶xtaaygyu̶x je̱'e̱ tu̶ybyu̶ nu̶u̶ tu'u , wan xypya'ijxku̶xu̶ch je̱'e̱ mu̶dyiibu̶ myu̶bu̶jku̶ñ we̱e̱nu̶ ajku̶xyu̶ñ , ka'pu̶ tyu'udu̶gooygyu̶xu̶ch y du'un ni'igyu̶ jyootmu̶kpu̶jkku̶xu̶ch . Wan je̱'e̱ teky cho'ogu̶ch mu̶dyiibu̶ du'un neby ma'adpu̶ju̶ñ y ka'pu̶ wyítnu̶ch .
58012014	Jatytimy chu̶naaygyu̶x oy yajxón nigu̶xyu̶ ka'p je̱'e̱ tzip ma'ad maa y tzu̶naaygyu̶x mu̶u̶d je̱'e̱ wa'atzpu̶ tzu̶naayu̶ñ . Pu̶nu̶ ka'p je̱'e̱ wa'atzpu̶ tzu̶naayu̶ñ myajkoptu̶gu̶u̶ygyu̶xy , ni pu̶n je̱'e̱ Windzú̶n Dios ka'a'íxu̶ch .
58012015	Jatytimy yajkoptu̶gu̶u̶ygyu̶x ka'pu̶ ni pu̶n tyu̶goy'ajtku̶xu̶ch je̱'e̱ Dios myay'ajtu̶ñ ka'pu̶ je̱'e̱ jyoot wyinma'añ ni pu̶n ta'am mu̶dádu̶ch , y yajwinma'añdyu̶gooygyu̶xu̶ch je̱'e̱ myu̶gu'ugtu̶jk , du'un neby je̱'e̱ ujtz ta'ambu̶ mu̶dyiibu̶ pa'amduumbu̶ñ y yajpa'amdu̶gu̶'u̶y je̱'e̱ ja'ay .
58012016	Ni tu'ug miich je̱'e̱ wiingpu̶ to'oxyu̶jktu̶jk ka'p mu̶baad mu̶dtuundu̶gooygyu̶xy ni mga'a'u̶xtijku̶xu̶ch je̱'e̱ mu̶dyiibu̶ je̱'e̱ Dios tu̶ xymyooygyu̶xyu̶ñ ; du'un je̱'e̱ Esaú y'adu̶u̶ch ko yajwingubu̶jky mu̶u̶d tu'ktéxy ju̶kxy , je̱'e̱ mu̶dyiibu̶ je̱'e̱ tyeedy najty ku̶xyu̶ mo'owaanu̶bu̶ñ ko kyob'úngu̶ch .
58012017	Y miich mnejwu̶u̶ygyu̶xypy ko je̱'e̱ Esaú tyeedy je̱'e̱ kunukxu̶ñ ja'ayujkwaanu̶ñu̶ , ka'p je̱'e̱ tyeedy y'okmooyu̶nu̶ , y oy mu̶k jyaaju̶u̶y jyaayaaxy , tu̶ najty du'un jyaty y ka'p mu̶baad tii oktuunu̶ .
58012018	Miich ka'anu̶ miich je̱'e̱ Dios y'oy'ajtu̶ñ mmu̶wingoonu̶ ajku̶xy , ka'anu̶ miich je̱'e̱ m'ijxku̶xy mbaatku̶xy je̱'e̱ mu̶dyiibu̶ yaj'ijxp yajni'idoombu̶ñ neby je̱'e̱ Israel ja'ay ijxku̶xy ni'idoongu̶xy ma je̱'e̱ Sinaí koptu̶ñ , ma je̱'e̱ ju̶u̶n najty jyanchtoyu̶ñ , ma najty jyanch'agoodzu̶'u̶yu̶ñ y ma najty jyanchpojyu̶ñ ,
58012019	ni mga'amu̶doogu̶xy ko je̱'e̱ trompeta yaaxy ni je̱'e̱ Dios kyapxy mga'amu̶doogu̶xy . Y pu̶n je̱'e̱ Dios kyapxy mu̶doogu̶xu̶ch y'amdoogu̶x je̱'e̱ may'ajt ma je̱'e̱ Moisesu̶ñ ko ka'p y'okmu̶gapx'adu̶u̶tzu̶gu̶xnu̶ch je̱' ko najty jyanchtzu̶gu̶u̶ygyu̶xy .
58012020	Je̱' ko je̱'e̱ ane̱'e̱mu̶ñ najty ka'p myu̶madaaknu̶ju̶ch , je̱'e̱ mu̶dyiibu̶ ñigapxypyu̶ñ : “ Pu̶n je̱'e̱ tyeky jim pu̶daakp ma je̱'e̱ koptu̶ñ , tzaagu'uga'ach je̱'e̱ y'oyyaj'o'knu̶ch o kepyjyu̶jpxu'uñ mu̶u̶d , oy naty jya'aju̶yujk jya'a'animaalu̶ch .
58012021	Oy chu̶gu̶u̶yñu̶ je̱'e̱ najty mu̶dyiibu̶ najty yaj'ijxpu̶ñ , u̶xtu̶ je̱'e̱ Moisés paad du'un ku̶'u̶m mu̶naan : “ Janch tzu̶yuuby u̶u̶ch yam mu̶u̶d je̱'e̱ tzu̶gu̶'u̶ñ . ”
58012022	Miich , ni'igyu̶ miich je̱'e̱ Sión kopt tu̶ mmu̶wingoongu̶xy , y je̱'e̱ juugypyu̶ Dios kyajpt , je̱'e̱ tzajpjootypyu̶ Jerusalén , y maa je̱'e̱ ángelestu̶jk ka'anaag mil amugu̶'u̶ yajpaatku̶xyu̶ñ windzu̶gu̶'u̶ o'owu̶dattaangu̶xy je̱'e̱ Dios .
58012023	Nan tu̶ mmu̶wingoongu̶xy ma je̱'e̱ jayu̶jpu̶ Dios y'Ung y'ana'k ñayñi'imugu̶u̶yu̶gu̶xyu̶ñ , je̱'e̱ mu̶dyiibu̶ je̱'e̱ Dios mu̶bu̶jkku̶xu̶ñ , y je̱'e̱ mu̶dyiibu̶ xyu̶u̶ jiiby tzajpjooty kuja'ayu̶ñ ajku̶xy . Tu̶ je̱'e̱ Dios mmu̶wingoongu̶xy , mu̶dyiibu̶ ku̶xyu̶ nijueez'ajtpu̶ñ , nan tu̶ miich je̱'e̱ oyjya'aydyu̶jk y'aanu̶mu̶ mmu̶wingoongu̶xy je̱'e̱ mu̶dyiibu̶ je̱'e̱ Dios tu'uda'agy tu̶ yaj'awimbítyu̶ñ .
58012024	Tu̶ mmu̶wingoongu̶xy je̱'e̱ Jesús , je̱'e̱ mu̶dyiibu̶ je̱'e̱ jembyu̶ kapxytyuunu̶ñ tu̶ tuñu̶ñ , y je̱'e̱ ñe'pty mu̶dyiibu̶ tu̶ xyajpokyñi'iwaatzu̶mu̶ñ ajku̶xy ko teemy yojky mu̶u̶d u̶u̶ch kyu̶xpu̶ nboky ajtu̶m ajku̶xy , oy je̱'e̱ ni'igyu̶ ni'igu̶ ka'p je̱'e̱ Abel ñe'pty , je̱'e̱ mu̶dyiibu̶ je̱'e̱ o'ku̶ñ yaj'awimbijtpu̶ñ .
58012025	Paady naygyweentu̶'ajtu̶gu̶x miich ka'p je̱'e̱ Dios m'u̶xtijku̶xy , je̱'e̱ mu̶dyiibu̶ xymyu̶gápxu̶mbu̶ñ ajku̶xy . Je̱' ko je̱'e̱ mu̶dyiibu̶ je̱'e̱ Dios u̶xtijku̶xu̶ñ ko je̱'e̱ Dios ya naaxwiiñ jya'amu̶gápxu̶gu̶xy , ka'p je̱'e̱ ñi'idzookku̶xy , yajkumu̶doowu̶gu̶x je̱' . Y ma je̱' kya'a'okni'idzookku̶xpu̶ , y paady u̶u̶ch ni'igyu̶ anaxy njajtu̶mu̶ch ajku̶xy pu̶nu̶ ngapxykyu'udé̱nu̶mby je̱'e̱ Dios mu̶dyiibu̶ jiiby tzajpjooty xyjya'amu̶gápxu̶mbu̶ñ ajku̶xy .
58012026	Ma je̱'e̱ jeky tiempo , ko je̱'e̱ Dios kyapxy tzu̶yuuy je̱'e̱ naax , peru̶ jada'achám du'un je̱'e̱ Dios myu̶na'añ : “ Nyajtzu̶yuye̱e̱mbyu̶ch je̱'e̱ naax ja'adu'ook nan ka'p ñaaxtu̶'ajtyu̶ch , nandu'un je̱'e̱ tzajp . ”
58012027	Ko du'un myu̶na'añ : “ Chi du'un ja'adu'ook ” yajwinju̶wu̶'u̶y ko ku̶xyu̶ yajku'udu̶goya'añ mu̶dyiibu̶ je̱'e̱ Dios tu̶ yajkojyu̶ñ , je̱'e̱ mu̶dyiibu̶ yu'kxpu̶ñ , wan je̱'e̱ ijtu̶wu̶p je̱'e̱ mu̶dyiibu̶ ka'p yu'kxyu̶ñ .
58012028	Je̱'e̱ ane̱'e̱mu̶ñ mu̶dyiibu̶ je̱'e̱ Dios xymyooyu̶mu̶ñ ajku̶xy , ka'p je̱'e̱ nimu̶naa kyu̶xy tyu̶goy . Paady je̱'e̱ Dioskujuuyu̶p mu̶baad nye̱jku̶m ajku̶xy ma je̱'e̱ Diosu̶ñ mu̶u̶d adaa gyu̶xpu̶ , y tzu̶k je̱'e̱ Dios windzu̶gu̶u̶y o'owu̶dajtu̶m ajku̶xy tu'ug'aa tu'ugjoot y mu̶u̶d je̱'e̱ windzu̶gu̶u̶yu̶ñ mu̶dyiibu̶ kyu'umaaybyu̶ñ .
58012029	Je̱' ko du'un je̱'e̱ nDios ajtu̶m ajku̶xy neby je̱'e̱ ju̶u̶n mu̶dyiibu̶ ku̶xyu̶ yajwindu̶gooybyu̶ñ .
58013001	Ka'p mja'aydyu̶gooygyu̶xy ko mnaychojk mnayjyu̶wu̶u̶yu̶gu̶xu̶ch amíñ u̶xyu̶py neby tu'kmu̶gu'ugpu̶ju̶ñ .
58013002	Ka'p je̱'e̱ oy'ja'ay'ajtu̶ñ mja'aydyu̶gooygyu̶xy mu̶u̶d je̱'e̱ mu̶dyiibu̶ mju̶u̶njooty mdu̶gooty ja'ttaakku̶xpu̶ñ , du'un je̱'e̱ ja'ay ángelestu̶jk nije̱' yajja'ttaakku̶xy , ni ka'anejwu̶u̶ygyu̶xy pu̶nu̶ ángelestu̶jk najty je̱'e̱ ajku̶xy .
58013003	Pube̱jtku̶x je̱'e̱ mu̶dyiibu̶ tzumy'u̶ñaaygyu̶xpu̶ñ , du'un neby miich du'umbu̶ nu̶wu̶'u̶y kipxy mdzumy'u̶ñaaygyu̶xyu̶ñ mu̶u̶d je̱' ajku̶xy . Pube̱jtku̶x je̱'e̱ mu̶dyiibu̶ je̱'e̱ tzaachpyu̶ ayo'on tu̶ mu̶najx tu̶ ku'ubu̶jkku̶xyu̶ñ , je̱' ko ka'p jékyu̶ch mjajtku̶xu̶ch miich du'un nandu'un ajku̶xy .
58013004	Wan je̱'e̱ ja'ay ku̶xyu̶ windzu̶gu̶u̶y yajmu̶j'ajtku̶xy je̱'e̱ pu̶jku̶ñ y wan oy yajxón naymyu̶dtzu̶naayu̶gu̶xy mu̶u̶d je̱'e̱ wa'adz'ajtu̶ñ ya'aydyu̶jku̶ch tyo'oxyu̶jku̶ch , je̱' ko tyu̶ydyúnu̶py je̱'e̱ Dios mu̶dyiibu̶ du'uñyu̶ naymyu̶dtzu̶naayu̶gu̶xpu̶ñ ma ka'anu̶ pyu̶jkku̶xyu̶ñ y je̱'e̱ mu̶dyiibu̶ je̱'e̱ to'oxyu̶jk tu'ug tu'ug mu̶dtuundu̶gooygyu̶xpu̶ñ .
58013005	Ka'p je̱'e̱ meeñ m'adzojkku̶xy ; mu̶jootkujk'ajtku̶x mu̶dyiibu̶ mmu̶dajtku̶xypyu̶ñ , je̱' ko du'un je̱'e̱ Dios tu̶ myu̶na'añ : “ Nimu̶naaxu̶u̶ u̶u̶ch miich nga'a'u̶xmádzu̶ch , nga'a'u̶x'íxu̶ch . ”
58013006	Y du'unu̶tz mu̶baad du'un jootkujk nmu̶naanu̶nu̶ ajku̶xy :
58013007	Ja'aymye̱jtzku̶x pu̶njaty tu̶ xyñigu'ubajk'ajtku̶xyu̶ñ y pu̶njaty je̱'e̱ Dios y'ayuuk tyu̶y'ajt tu̶ xyajmu̶dmu̶dyaakku̶xyu̶ñ ; oktaj okmaaygyu̶x neby je̱'e̱ jyugy'ajtu̶ñ tu̶ kyugu̶x kyumayu̶u̶ygyu̶xyu̶ñ , y pa'ijxku̶x je̱'e̱ y'ijxpe̱jt neby je̱'e̱ mu̶bu̶jku̶ñ najty mu̶dajtku̶xyu̶ñ .
58013008	Je̱'e̱ Jesucristo je̱' je'emy ijtu̶u̶b jékyu̶p , chambaad y wiinu̶u̶xu̶u̶ .
58013009	Ka'p miich myajwin'u̶u̶ngu̶xy mu̶u̶d je̱'e̱ tu̶gachpyu̶ y ka'a'oymyu̶bu̶jknu̶ba u̶xpu̶jku̶ñ . Ni'igu̶ oy ko je̱'e̱ njoot nwinma'añ mu̶k'ajt jim paattu̶m ma je̱'e̱ Dios y'oy'ajtu̶ñ ni'igu̶ ka'p ko je̱'e̱ ku'utujku̶ñ nbanú̶kxu̶mu̶ch mu̶dyiibu̶ je̱'e̱ ju̶kxy pu̶ky nigapxpu̶ñ ko ka'p ndzu'tz njú̶kxu̶mu̶ch . Je̱'e̱ du'umbu̶ ku'utujku̶ñ ni tii oy'ajt je̱'e̱ ka'ayékyñu̶ ma je̱'e̱ mu̶dyiibu̶ je̱'e̱ du'umbu̶ ku'utujku̶ñ ja'apaduungu̶xpu̶ñ .
58013010	U̶u̶ch oy je̱'e̱ nwindzu̶gu̶'u̶ñ ni'igyu̶ ajtu̶m ajku̶xy mu̶dyiibu̶ je̱'e̱ Cristo jim cruutzkú̶xp tyuunu̶ñ mu̶u̶d u̶u̶ch kyu̶xpu̶ ajtu̶m ajku̶xy , ni'igu̶ ka'p je̱'e̱ teedy wyindzu̶gu̶'u̶ñ ajku̶xy , mu̶dyiibu̶ ye̱jkku̶x ma je̱'e̱ jékyu̶p po'o'aktu̶jku̶ñ .
58013011	Je̱'e̱ teedy windzú̶n nigu'ubajk'ajtpu̶ yojxku̶xypy najty je̱'e̱ ju̶yujk ne'pty ma je̱'e̱ Amay'ítpu̶ju̶ñ , neby tu'ug yojxu̶ñ mu̶dyiibu̶ yajpokyñi'iwaatzpu̶ñ , peru̶ je̱'e̱ ju̶yujk o'ogy ñi'kx kajptpa'a najty je̱'e̱ no'kku̶xy .
58013012	Y nan kajptpa'a je̱'e̱ Jesús o'ku̶ñ nandu'un mu̶najxy ku'ubu̶jky , neby je̱'e̱ kajpt yajpokyñi'iwa'adzu̶chu̶ñ mu̶u̶d je̱'e̱ kyu̶'u̶mne'pty .
58013013	Tzu̶k je̱'e̱ Jesús panú̶kxu̶m ajku̶xy y tzu̶k je̱'e̱ jeky ane̱'e̱mu̶ñ u̶xmajtzu̶m ajku̶xy mu̶dyiibu̶ ijty jékyu̶p yajpaduumbu̶ñ , y tzu̶k je̱'e̱ ka'anaymyu̶j'íx ka'anaymyu̶jpu̶da'agu̶u̶ mu̶najx ku'ubu̶jku̶m ajku̶xy , du'un neby je̱'e̱ Jesús mu̶najxy ku'ubu̶jkyu̶ñ .
58013014	Ya naaxwiiñ ka'p je̱'e̱ ndzu̶naaydyaakt yaaju̶ch ajtu̶m ajku̶xy je̱'e̱ mu̶dyiibu̶ wiinu̶u̶xu̶u̶ ijtu̶u̶bu̶ñ , je̱' nju̶jp'ijxypy ajtu̶m ajku̶xy je̱'e̱ tzu̶naaydyaakt mu̶dyiibu̶ miimb ku̶daakpu̶ñ .
58013015	Paady tzu̶k je̱'e̱ Dios ku'umaay ja'aymye̱jtzu̶m ajku̶xy jaboom jaboom mu̶u̶d je̱'e̱ Jesucristo kyu̶xpu̶ . Je̱'e̱ du'umbu̶ ku'umaay ja'aymye̱jtzu̶ñ , du'un je̱' neby je̱'e̱ windzu̶gu̶'u̶ñ nyojxu̶mu̶ñ ajku̶xy . ¡ Tzú̶gu̶tz ku'umaay ja'aymye̱jtzu̶m ajku̶xy mu̶u̶d je̱'e̱ nwiin n'awak ajtu̶m ajku̶xy !
58013016	Ka'p mja'aydyu̶gooygyu̶xu̶ch mduungu̶xu̶ch je̱'e̱ oyjya'ay'ajtu̶ñ y myajwa'kku̶xu̶ch tijaty mmu̶dajtku̶xypyu̶ñ ma je̱'e̱ mu̶dyiibu̶ ka'p tii mu̶dajtku̶xyu̶ñ ; je̱' ko du'un adaa du'umbu̶ neby je̱'e̱ windzu̶gu̶'u̶ñ mu̶dyiibu̶ je̱'e̱ Dios kyu'umaaybyu̶ñ .
58013017	Kapxymyu̶doogu̶x je̱'e̱ mu̶dyiibu̶ xyñigu'ubajk'ajtku̶xpu̶ñ y yajmu̶gápx yaj'ane̱'e̱mgu̶x nebyjyaty xyñu̶maaygyu̶xyu̶ñ , je̱' ko je̱' xykyweentu̶'ajtku̶xp ka'pu̶ mjoottu̶gooy mwinma'añdyu̶gooygyu̶xu̶ch , y ñejwu̶u̶ygyu̶xypy ko je̱'e̱ kyweentu̶ ku̶'u̶ye̱jkku̶xu̶ch ma je̱'e̱ Diosu̶ñ neby tu̶ xykyweentu̶'ajtku̶xyu̶ñ . Jatytimytyuunu̶ je̱'e̱ tyuung oy yajxón ajku̶xy y ka'p jyu̶bu̶k y'axu̶u̶gu̶ch , y pu̶nu̶ ka'p je̱'e̱ tyuung oy yajxón nduunu̶ ajku̶xy ni miich je̱'e̱ jootkujk'ajtu̶ñ du'un mga'amu̶dajtku̶xu̶ch .
58013018	Mu̶bu̶jktzoogu̶x je̱'e̱ Dios mu̶u̶d u̶u̶ch kyu̶xpu̶ ajku̶xy , u̶u̶ch nnejwu̶u̶ygyu̶xypyu̶ch tu̶y tu'uda'agy ko u̶u̶ch je̱'e̱ njoot nwinma'añ tyu'uda'agyu̶ch ajku̶xy , jatytimy ñay'amu̶jaduunu̶bu̶ch ajku̶xy nduungu̶xyu̶ch ku̶xyu̶ oy yajxón .
58013019	Nyujkwe̱e̱mbyu̶ch may'ajt ma miich ajku̶xyu̶ñ ko mmu̶bu̶jktzoogu̶xu̶ch je̱'e̱ Dios mu̶u̶d u̶u̶ch kyu̶xpu̶ wan je̱'e̱ Dios yajmu̶baad'ádu̶ch nnú̶kxu̶chu̶ch tzojku̶ ma miich ajku̶xyu̶ñ .
58013020	Wan je̱'e̱ Dios mu̶dyiibu̶ je̱'e̱ jotkujk'ajtu̶ñ ye̱jkpu̶ñ , je̱'e̱ mu̶dyiibu̶ je̱'e̱ Windzú̶n Jesús yajjuugypyu̶jku̶ñ ko najty tu̶ y'o'ogy , je̱'e̱ mu̶dyiibu̶ je̱'e̱ mu̶bu̶jkpu̶du̶jk kweentu̶'ajtpu̶ñ du'un neby je̱'e̱ maj borreegu̶ kweentu̶'ajtpu̶ju̶ñ , je̱'e̱ mu̶dyiibu̶ mu̶u̶d je̱'e̱ ñe'pty mu̶dyiibu̶ te̱e̱m yojk kyapxytyuunu̶ñ wiinu̶u̶xu̶u̶bu̶ ni'igapxpe̱jtu̶ñ .
58013021	Wan oy wa'adz xyaj'awimbijtku̶xy y oyjya'ay ma ku̶xyu̶ tii mdimytyuungu̶xypyu̶ñ , wan je̱'e̱ chojku̶ñ du'un mguydyuunu̶ch ajku̶xy , y wan tuñ ma u̶u̶ch ajtu̶m ajku̶xyu̶ñ neby je̱' tzokyu̶ñ mu̶u̶d je̱'e̱ Jesucristo kyu̶xpu̶ . ¡ Wan je̱'e̱ Cristo ku'umaay wiinu̶u̶xu̶u̶ ity ! Jaanch adaa du'un .
58013022	“ Mu̶gu'uktu̶jk , cham nmu̶nukxtaakku̶xy ku'ubu̶jkku̶x mu̶u̶d me̱kxtujku̶ñ adaa we̱e̱nu̶ba kapxwiju̶ñ ayuuk mu̶dyiibu̶ tu̶ nyajnijayu̶u̶ygyu̶xyu̶ñ .
58013023	Nejwu̶u̶ygyu̶x miich ko tu̶ je̱'e̱ nmu̶gu'ug Timoteo pyujxtu̶jkpu̶dzu̶u̶mnu̶ ; pu̶nu̶ miimb naty ya tzojku̶ , nmu̶dnú̶kxu̶byu̶ch ma miich ajku̶xyu̶ñ ko naty nu̶kxy ngu'ijxku̶xy .
58013024	Yajpókxku̶x ku̶xyu̶ mu̶dyiibu̶ xyñigu'ubajk'ajtku̶xpu̶ñ y ku̶xyu̶ mu̶dyiibu̶ yajpaatku̶xpu̶ñ ma je̱'e̱ Dios jya'ayu̶ñ . Cham je̱'e̱ yajpókxu̶ñ xyajnigue̱jxku̶xy je̱'e̱ mu̶dyiibu̶ Italia tzóngu̶xpu̶ñ .
58013025	Wan je̱'e̱ Dios oy'ajt may'ajt tuñ ma miich nigu̶xyu̶ ajku̶xyu̶ñ .
59001001	U̶u̶ch , Santiago , je̱'e̱ Dios y je̱'e̱ Windzú̶n Jesucristo tyuumbu̶ , cham u̶u̶ch nyajpókxy ku̶xyu̶ je̱'e̱ Israel ja'ay mu̶dyiibu̶ tu̶ yajke̱e̱ku̶gu̶xy y tu̶ ñú̶kxku̶xy tzu̶naaybyu̶ xii yaa wiing naaxjooty .
59001002	“ Mu̶gu'uktu̶jk , mu̶baad jootkujk mnayjyu̶wu̶u̶yu̶gu̶xy ko je̱'e̱ ayo'on jootmáy naty mayñax mbaatku̶xy m'ijxku̶xy .
59001003	Tu̶ mnejwu̶u̶ygyu̶xy ko je̱'e̱ mmu̶bu̶jku̶ñ naty yaj'ijxmajtzku̶xy ko je̱'e̱ ayo'on jootmáy naty mbaatku̶xy m'ijxku̶xy , mu̶'it du'un mjajtku̶xy neby je̱'e̱ tzaachpyu̶ ayo'on mmu̶madaakku̶xu̶chu̶ñ mu̶u̶d je̱'e̱ mu̶k'ajt .
59001004	Peru̶ jatytimy yajkoptu̶gu̶u̶ygyu̶x je̱'e̱ mu̶k'ajt y wan je̱'e̱ mjoot mwinma'añ xyajwaatzu̶ch ajku̶xy . Mmu̶dajtku̶xnu̶ch ka'pxy je̱'e̱ mmu̶bu̶jku̶ñ y ka'p tii myajtu̶goy'ajtku̶xnu̶ch .
59001005	Pu̶nu̶ jii miich je̱'e̱ wij'ajt ke̱j'ajt ka'p nije̱' mmu̶dajtku̶xy , amdoowu̶ je̱'e̱ Dios ajku̶xy , y xymyooygyu̶xu̶p je̱' , Dios myooby je̱'e̱ ja'ay ku̶xyu̶ mu̶j may y ka'p amaay amaay yeky , y nan ka'p nej myu̶na'añ .
59001006	Peru̶ tu'ug'aa tu'ugjoot yujkwa'anu̶ch mu̶u̶d je̱'e̱ mu̶bu̶jku̶ñ , ka'p nidu'uñdyu̶ y'ame̱tzk jyootme̱tzku̶'u̶wu̶ch , je̱' ko je̱'e̱ mu̶dyiibu̶ aamé̱tzk jootme̱tzku̶u̶by , du'un je̱' neby je̱'e̱ mejy jye̱'tzmíñ jye̱'tzxú̶pyu̶ñ ko pyojy .
59001007	Pu̶n du'un ja'ay'ajtpu̶ñ , ka'p je̱'e̱ tii pada'añ ma je̱'e̱ Windzú̶n Diosu̶ñ ,
59001008	je̱' ko wiing je̱'e̱ cham wyinmay y nan wiing naty jaboom juxtu̶kp wyinmaayñu̶bu̶ , y ka'p je̱'e̱ wyinma'añ tyu'ugyu̶ch ajku̶xy .
59001009	Je̱'e̱ mu̶bu̶jkpu̶du̶jk mu̶dyiibu̶ ayoogu̶xpu̶ñ mu̶baad je̱'e̱ jootkujk ñayjyu̶wu̶u̶yu̶gu̶xy pu̶nu̶ pube̱jt pudu̶gu̶u̶yu̶gu̶xp je̱'e̱ Dios .
59001010	Je̱'e̱ mu̶bu̶jkpu̶du̶jk mu̶dyiibu̶ kume̱e̱ñu̶ñ ajku̶xy mu̶baad je̱'e̱ jootkujk ñayjyu̶wu̶u̶yu̶gu̶xy pu̶nu̶ pu̶jku̶gu̶xp je̱'e̱ Dios wyit myeeñ ajku̶xy . Je̱' ko du'un je̱'e̱ kumeeñdyu̶jk ajku̶xy neby je̱'e̱ pu̶jy ujtz mu̶dyiibu̶ ka'p y'ijttú̶yu̶ñ .
59001011	Ko je̱'e̱ xu̶u̶ pyu̶dzu̶my y y'anda'agy mu̶k , chi je̱'e̱ ujtz tyu̶'u̶ch , chi je̱'e̱ pyu̶jy kya'ay y ka'p oy y'okku̶xu̶'knu̶ . Y du'un je̱'e̱ kumeeñdyu̶jk jyadaangu̶xy , u̶x'o'ogaangu̶xy je̱'e̱ wyit myeeñ ajku̶xy .
59001012	Jootkujk je̱'e̱ ja'ay ajku̶xy mu̶dyiibu̶ je̱'e̱ ayo'on jootmáy mu̶madaakku̶xpu̶ñ mu̶u̶d je̱'e̱ mu̶k'ajt , y ko naty tu̶ mu̶madaakku̶xy mu̶'it je̱'e̱ oy'ajt paatku̶xu̶ch je̱'e̱ jugy'ajtu̶ñ wiinu̶u̶xu̶u̶bu̶ , je̱'e̱ mu̶dyiibu̶ je̱'e̱ Dios tu̶ yajwinwaanu̶u̶yu̶gu̶xyu̶ñ je̱'e̱ mu̶dyiibu̶ je̱'e̱ Dios tzojkku̶xp ju̶wu̶u̶ygyu̶xpu̶ñ .
59001013	Ko naty pu̶n ñayjyu̶wu̶'u̶yii tyuundu̶goya'añ , ka'p myu̶na'anu̶ch ko je̱'e̱ Dios du'un yajtuundu̶goyaanu̶p , je̱' ko ka'p je̱'e̱ Dios pu̶n yajtuundu̶góy , y nan ka'p mu̶baad pu̶n yajtuundu̶goyii .
59001014	Je̱'e̱ kyu̶'u̶m ju̶bu̶k adzojku̶ñ naty je̱'e̱ du'un yajtuundu̶gooyu̶gu̶xp je̱'e̱ mu̶dyiibu̶ yajnixondaaku̶gu̶xpu̶ñ y yajku'ubu̶jku̶gu̶xyu̶ tyuundu̶gooygyu̶xu̶ch .
59001015	Y ma adayaaba ju̶bu̶kwinma'añ , jii je̱'e̱ pokytyuunu̶u̶ chonda'agy , y ko je̱'e̱ poky naty tu̶ ñi'ibe̱jtnu̶ , chi je̱'e̱ o'ku̶ñ myiinu̶ .
59001016	“ Mu̶gu'uktu̶jk mu̶dyiibu̶ u̶u̶ch oy ndzojkypy nju̶wu̶u̶ybyu̶ñ , ka'p mnaywin'u̶nu̶gu̶xy .
59001017	Ku̶xyu̶ je̱'e̱ oybyu̶ y ku̶xyu̶ mu̶dyiibu̶ je̱'e̱ Dios ñi'iyejkypyu̶ñ mu̶dyiibu̶ yajmooyu̶mbu̶ñ ajku̶xy , Dios je̱'e̱ ye̱jkp je̱'e̱ mu̶dyiibu̶ tzajpjootyu̶ñ , je̱'e̱ mu̶dyiibu̶ je̱'e̱ po'o mu̶dza'a yajkoju̶ñ . Dios je̱' je'emy Dios'ajtp y ka'p nimu̶naa tyu̶gach neby je̱'e̱ po'o mu̶dza'a tyu̶gachu̶ñ .
59001018	Du'un je̱' tzojky , paady je̱'e̱ njoot nwinma'añ tu̶ xyajwinje̱e̱mu̶ ajtu̶m ajku̶xy mu̶u̶d je̱'e̱ jaanchpyu̶ ayuuk tu̶y'ajt , paady je̱'e̱ Dios du'un tuuñ wan du'un u̶u̶ch ni'igyu̶ xykyu'umaayu̶mu̶ch ajku̶xy ni'igu̶ ka'p du'un ni pú̶nu̶ñu̶ba .
59001019	Ja'aymye̱jtzku̶x adaa , mu̶gu'uktu̶jk mu̶dyiibu̶ u̶u̶ch oy ndzojkypy nju̶wu̶u̶ybyu̶ñ : ko nigu̶xyu̶ miich ni'ixu̶'u̶ ijtku̶x ko naty je̱'e̱ Dios y'ayuuk tyu̶y'ajt m'amdo'idaanu̶ ajku̶xy ; peru̶ ka'p je̱'e̱ mgapxy m'ayuuk nigoo myaj'anajxku̶xy , y ka'p mja'ani'ijootma'tku̶xu̶ch .
59001020	Je̱' ko je̱'e̱ mu̶dyiibu̶ ja'ay jootma'tpu̶ñ ka'p je̱'e̱ tuñ neby je̱'e̱ Dios ku'umáyu̶ñ .
59001021	Y du'unu̶tz u̶xmajtzku̶xnu̶ miich ku̶xyu̶ je̱'e̱ ka'pu̶ y'óyu̶ch y je̱'e̱ ju̶bu̶kja'ay'ajtu̶ñ mu̶dyiibu̶ ni'igyu̶ mayu̶u̶ybyu̶ñ , y ku'ubu̶jkku̶x je̱'e̱ Dios y'ayuuk tyu̶y'ajt , je̱'e̱ mu̶dyiibu̶ tu̶ myajmooygyu̶xyu̶ñ ma je̱'e̱ mjoot mwinma'añdyu̶ñ , je̱' ko mu̶k'ajt mu̶u̶d je̱'e̱ ayuuk tu̶y'ajt , je̱'e̱ mu̶dyiibu̶ tu̶ myajmooygyu̶xyu̶ñ neby je̱'e̱ m'aanu̶mu̶ xyajni'idzooku̶chu̶ñ ajku̶xy .
59001022	Kuydyuungu̶x je̱'e̱ Dios y'ayuuk tyu̶y'ajt , y ka'p nigoo m'amdo'ijtku̶xy , pu̶nu̶ ka'p mguydyuungu̶xy nigoo naty du'un ku̶'u̶m mnaywin'u̶nu̶gu̶xy .
59001023	Je̱'e̱ mu̶dyiibu̶ je̱'e̱ Dios y'ayuuk tyu̶y'ajt je'eyu̶ amdo'ijtpu̶ñ , y ka'p kuydyúñ , du'un je̱' neby je̱'e̱ ja'ay tu'ug wyiiñjyu̶jp ixyu̶ñ ma je̱'e̱ ijxku̶ñ :
59001024	ku̶'u̶m ñay'ixyii , peru̶ ko wya'agwimbíty , chi ja'aydyu̶góy neby je̱'e̱ wyiiñjyu̶jp natyu̶ñ .
59001025	Peru̶ pu̶n je̱'e̱ Dios y'ayuuk tyu̶y'ajty ka'p ja'aydyu̶góy je̱'e̱ mu̶dyiibu̶ myu̶dooybyu̶ñ , yajkoptu̶gu̶u̶by je̱'e̱ oy yajxón je̱'e̱ ka'pxypyu̶ ane̱'e̱mu̶ñ , je̱'e̱ ane̱'e̱mu̶ñ mu̶dyiibu̶ xyaj'awa'atzpu̶dzu̶u̶mu̶mbu̶ñ ajku̶xy y nan mu̶bu̶ky tu'ug'aa tu'ugjoot , y ka'p y'u̶xtu̶gu̶'u̶wa'agy , cham kuydyúñ neby y'ane'emyu̶ñ , jootkujk je̱'e̱ du'umbu̶ ja'ay y'ídu̶ch y kunukxu̶u̶wu̶p je̱'e̱ Dios mu̶u̶d kú̶xyu̶ mu̶dyiibu̶ tyuumbyu̶ñ .
59001026	Pu̶nu̶ jii pu̶n myu̶na'añ ko je̱'e̱ tu̶y'ajt kuydyúñ , peru̶ ka'p je̱'e̱ tyootz awijtzu̶'u̶gy , ku̶'u̶m je̱'e̱ ñaywyin'u̶u̶ñyii y ka'p je̱'e̱ tu̶y'ajt jaanch kuydyúñ .
59001027	Je̱'e̱ wa'atzpu̶ tu̶y'ajt y ka'p je̱'e̱ ju̶bu̶kpu̶ maa , je̱'e̱ mu̶dyiibu̶ najxp Diosteedy winduuy adaa je̱' : nbube̱jt nbudu̶gu̶u̶yu̶mu̶ch je̱'e̱ ko'ogy'ungtu̶jk y ku'o'ogytyo'oxyu̶jktu̶jk ajku̶xy , je̱'e̱ mu̶dyiibu̶ je̱'e̱ ayo'on jootmáy paatku̶xpu̶ñ y nnaygyweentu̶'ajtu̶mu̶ch ma je̱'e̱ ju̶bu̶kpu̶ mu̶dyiibu̶ yaa naaxwiiñ yajpaatpu̶ñ .
59002001	Miich mu̶gu'uktu̶jk ajku̶xy , je̱'e̱ mu̶dyiibu̶ je̱'e̱ nWindzú̶n Jesucristo oy'ajt mu̶k'ajt mu̶u̶dpu̶ mu̶bu̶jkku̶xpu̶ñ , ka'p je̱'e̱ ja'ay win'ixy mdzojkku̶xu̶ch , m'agu̶tzógu̶py ajku̶xy wanpú̶nu̶ch .
59002002	Tzu̶k okpu̶daaku̶m m'ok'yajpaatku̶xy u̶xyu̶py miich amugu̶'u̶y , y jya'adu̶ch je̱'e̱ kumeeñjya'ay tu'ug mu̶u̶d je̱'e̱ ooru̶ ku̶'u̶jiitz mu̶u̶d je̱'e̱ oybyu̶ wit tukxy , y m'okku'ubu̶jkku̶xu̶ch oy yajxón y mnu̶maaygyu̶xu̶ch : “ U̶ña'a yaa ma adaa oybyu̶ u̶ñaybye̱jtu̶ñ ” , y nan mu̶'it u̶xyu̶py je̱'e̱ ayoobu̶ja'ay tu'ug jya'ady ni'idúk u̶xtuk , y mnu̶maaygyu̶xu̶ch : “ Miich jiiby miich tu̶na'a wu̶'u̶mu̶'u̶ o u̶ña'a miich jiiby naaxkú̶xy . ”
59002003	
59002004	Ko du'un m'adu̶u̶tzku̶xy win'ixy naty je̱'e̱ mmu̶gu'ug du'un mdzojkku̶xy , y m'u̶x'ijx mba'ijxku̶xy mu̶u̶d je̱'e̱ ju̶bu̶kjoot ju̶bu̶kwinma'añ .
59002005	“ Mu̶gu'uktu̶jk mu̶dyiibu̶ u̶u̶ch ndzojkypy nju̶wu̶u̶ybyu̶ñ , okmu̶doogu̶x adaa : Tu̶ je̱'e̱ Dios ja'ay win'ixy , je̱'e̱ mu̶dyiibu̶ ya naaxwiiñ ayoogu̶xpu̶ñ , neby je̱'e̱ Dios mu̶k mu̶bu̶jkku̶xu̶chu̶ñ , y neby paatku̶xu̶chu̶ñ je̱'e̱ Dios y'it lyugaar ma y'ane'emyu̶ñ , je̱'e̱ mu̶dyiibu̶ tu̶ awanu̶'u̶y ma je̱'e̱ mu̶dyiibu̶ tzojku̶p ju̶wu̶u̶yu̶bu̶ñ ajku̶xy .
59002006	Peru̶ miich ajku̶xy m'u̶xtijku̶xypy je̱'e̱ ayoobu̶du̶jk . ¿ Nej ka'p je̱'e̱ kumeeñjya'ay miich xy'ane̱'e̱mgu̶xp y xyajnú̶kxku̶xy pawich papo'oty ma je̱'e̱ tuungmu̶u̶dpu̶du̶jk winduuy ajku̶xyu̶ñ ?
59002007	¿ Nej ka'p je̱'e̱ jye̱'e̱ju̶ch ajku̶xy je̱'e̱ mu̶dyiibu̶ je̱'e̱ Cristo ju̶bu̶k axu̶u̶g nigapxp nimu̶dyaakku̶xpu̶ñ , je̱'e̱ mu̶dyiibu̶ miich myajmu̶j'ajtku̶xypyu̶ñ ?
59002008	Oy naty du'un mduungu̶xy pu̶nu̶ mguydyuungu̶xypy jaanch je̱'e̱ jakmu̶jpu̶ ane̱'e̱mu̶ñ , du'un neby je̱'e̱ Dios ñaky myu̶na'añu̶ñ : “ Mdzógu̶py mju̶wu̶'u̶wu̶py je̱'e̱ mmu̶ju̶u̶n mmu̶du̶jk , du'un neby miich ku̶'u̶m mnaychoky mnayjyu̶wu̶'u̶yiiju̶ñ . ”
59002009	Peru̶ pu̶nu̶ win'ixy je̱'e̱ ja'ay mdzojkku̶xy , mduundu̶gooygyu̶xp naty du'un y tu̶ naty mnayyajpokykya'awu̶gu̶xy ma je̱'e̱ Dios y'ane̱'e̱mu̶ñ .
59002010	Pu̶nu̶ jii je̱'e̱ ja'ay tu'ug je̱'e̱ Dios y'ane̱'e̱mu̶ñ ku̶xyu̶ kuydyuundaayu̶ , peru̶ pu̶nu̶ jii je̱'e̱ ane̱'e̱mu̶ñ tu'kpajk ka'akuydyúñ , ku̶xyu̶ naty je̱'e̱ Dios y'ane̱'e̱mu̶ñ du'un tu̶ mu̶duundu̶gooyu̶ .
59002011	Je̱'e̱ Dios mu̶dyiibu̶ du'un ku̶'u̶m mu̶naan : “ Ka'p je̱'e̱ wiingpu̶ to'oxyu̶jk mmu̶dtuundu̶góyu̶ch ” , nandu'un je̱'e̱ myu̶naañ : “ Ka'p mja'ayyaj'o'ogu̶ch . ” Y du'unu̶tz pu̶nu̶ ka'p je̱'e̱ wiingpu̶ to'oxyu̶jk pu̶n mu̶duundu̶góy , peru̶ pu̶nu̶ ja'ayyaj'o'kp tu̶ naty je̱'e̱ Dios y'ane̱'e̱mu̶ñ du'un mu̶dtuundu̶gooyu̶ .
59002012	Miich ajku̶xy oy yajxón kápxku̶x mu̶dyaakku̶x y oy yajxón ja'ay'ajtku̶x du'un neby je̱'e̱ mu̶dyiibu̶ je̱'e̱ Dios y'ane̱'e̱mu̶ñ tu̶ydyunaanu̶gu̶xpu̶ñ , je̱'e̱ ane̱'e̱mu̶ñ mu̶dyiibu̶ xyaj'awa'atzpu̶dzú̶mu̶mbu̶ñ ajku̶xy .
59002013	Pu̶n je̱'e̱ pa'a''ayoowu̶ñ ka'p tu̶ tuungu̶xy ma je̱'e̱ myu̶gu'ugtu̶jk ajku̶xyu̶ñ , nan ka'p je̱'e̱ yajpa'a''ayoogu̶xu̶ch ko naty yajtu̶ydyuungu̶xy , peru̶ pu̶n je̱'e̱ pa'a''ayoowu̶ñ tu̶ tuungu̶xy ma je̱'e̱ myu̶gu'ugtu̶jk ajku̶xyu̶ñ , je̱' ku'umaybyu̶dzu̶u̶mgu̶xu̶p ko naty yajtu̶ydyuungu̶xy .
59002014	“ Mu̶gu'uktu̶jk ajku̶xy , ¿ ti oy'ajt du'un n'okpaattu̶mu̶p ko du'un nmu̶naanu̶mu̶ch ajku̶xy ko je̱'e̱ mu̶bu̶jku̶ñ yajmu̶dáty ma je̱'e̱ Diosu̶ñ pu̶nu̶ ka'p naty nyajni'igu̶xu̶'ku̶m ajku̶xy ma je̱'e̱ mu̶dyiibu̶ nduunu̶mbyu̶ñ ajku̶xy ? ¿ Nej xyajni'idzooku̶mu̶p je̱'e̱ du'umbu̶ mu̶bu̶jku̶ñ daju̶ ?
59002015	Tzu̶k okpu̶daaku̶m pu̶nu̶ jii miich mmu̶gu'ug tu'ug ajku̶xy ya'aydyu̶jk o to'oxyu̶jk mu̶dyiibu̶ je̱'e̱ wit tukxy y ju̶ch kaagy yajmayjyajtpu̶ñ .
59002016	Y m'oknu̶maaygyu̶xu̶ch miich du'un nidu'ugtu̶ : “ Nú̶kxku̶x agujk jootkujk ; yajtu̶gu̶u̶ygyu̶x je̱'e̱ mni'ijé̱n y kaaygyu̶x uukku̶x tzu'tzku̶x jú̶kxku̶x ku̶xyu̶ tii mdimychojkku̶xypyu̶ñ , ” peru̶ pu̶nu̶ ka'p mmooygyu̶xy tii yajmayjyajtku̶xypyu̶ñ , ¿ ti oyjya'ay'ajtu̶ñ naty du'un mduungu̶xypy ?
59002017	Du'un jyaty mu̶u̶d je̱'e̱ mu̶bu̶jku̶ñ , je̱'e̱ agu̶ mu̶bu̶jku̶ñ , je̱' u̶u̶ch du'un ndijpy pu̶nu̶ ka'p je̱'e̱ oyjya'ay'ajtu̶ñ nyajni'igu̶xu̶'ku̶m ajku̶xy ma je̱'e̱ mu̶dyiibu̶ yajtuumbu̶ñ , ka'p je̱'e̱ du'umbu̶ mu̶bu̶jku̶ñ tyuñ .
59002018	Wandu̶ du'un pu̶n myu̶na'anu̶ch : “ Miich mu̶dajtypy miich je̱'e̱ mu̶bu̶jku̶ñ ma je̱'e̱ Diosu̶ñ , y u̶u̶ch nduumbyu̶ch je̱'e̱ oybyu̶ . ” Y u̶u̶ch mu̶naamb ko je̱'e̱ oyjya'ay'ajtu̶ñ jyatytyimy'óyu̶ch nduunu̶mu̶ch nandu'un je̱' ko miich mu̶dyiibu̶ je̱'e̱ oyjya'ay'ajtu̶ñ ka'p mduñu̶ñ , ka'p mu̶baad myajni'igu̶xu̶'u̶gy ko je̱'e̱ mu̶bu̶jku̶ñ mmu̶u̶du̶ch ma je̱'e̱ Diosu̶ñ . Y du'un neby u̶u̶ch je̱'e̱ mu̶bu̶jku̶ñ u̶u̶ch nmu̶u̶du̶chu̶ñ ma je̱'e̱ Diosu̶ñ oy pu̶n je̱'e̱ oyjya'ay'ajtu̶ñ du'un nejwu̶'u̶y mu̶dyiibu̶ u̶u̶ch nduumbyu̶ñ .
59002019	Miich mmu̶bu̶jkypy ko je̱'e̱ Dios je'eyu̶ tyu'ugu̶ch , y oy du'un ko du'un mmu̶bu̶ky . Peru̶ nan myu̶bu̶jkku̶xypy je̱'e̱ ka'a'óybyu̶ Dios nandu'un y tzu̶gu̶u̶ygyu̶xp mu̶u̶d je̱'e̱ tzu̶gu̶'u̶ñ .
59002020	Ka'p mdzuu'áty , y ku'ubú̶k ko je̱'e̱ mu̶bu̶jku̶ñ mu̶dyiibu̶ yajmu̶dajtp ma je̱'e̱ Diosu̶ñ y pu̶nu̶ ka'p ñaybyubedyii mu̶u̶d je̱'e̱ oyjya'ay'ajtu̶ñ , ka'p je̱'e̱ du'umbu̶ mu̶bu̶jku̶ñ y'óyu̶ch .
59002021	Dios kyu'ubu̶jk je̱'e̱ Abraham neby je̱'e̱ tu'uda'agyjya'ayu̶ñ , je̱'e̱ nmu̶j'áp nmu̶jteedy ajtu̶m ajku̶xy , mu̶u̶d je̱'e̱ mu̶dyiibu̶ tyuun ko je̱'e̱ y'ung Isaac yejky neby je̱'e̱ windzu̶gu̶'u̶ñdyu̶ñ .
59002022	Y mu̶baad m'ixy ma je̱'e̱ Abrahamu̶ñ , ko ni'igu̶xu̶'k je̱'e̱ myu̶bu̶jku̶ñ ko je̱'e̱ Dios mu̶bu̶ky mu̶u̶d je̱'e̱ mu̶dyiibu̶ tyuunu̶ñ , y mu̶u̶d je̱'e̱ mu̶dyiibu̶ tyuunu̶ñ du'un je̱'e̱ myu̶bu̶jku̶ñ du'un kya'pxy .
59002023	Y du'un je̱'e̱ Dios ñaky du'un yajkuydyuuñ je̱'e̱ mu̶dyiibu̶ du'un mu̶naambu̶ñ : “ Abraham myu̶bu̶jk je̱'e̱ Dios , y paady je̱'e̱ Dios kyu'ubu̶jku̶ neby je̱'e̱ tu'uda'agyjya'ayu̶ñ . ” Y chi je̱'e̱ Abraham Dios tyiju̶ je̱'e̱ Dios myu̶gu'ug .
59002024	Tu̶ m'ijxku̶xy mnejwu̶u̶ygyu̶xy , ko kyu'ubu̶jkypy je̱'e̱ Dios ja'ay nandu'un ko je̱'e̱ oyjya'ay'ajtu̶ñ tuungu̶xy , y ka'p myu̶'ittu̶'ajtyu̶ch ko je̱'e̱ mu̶bu̶jku̶ñ je'eyu̶ mu̶dajtku̶xy .
59002025	Nandu'un tyuunu̶ jyajtu̶ mu̶u̶d je̱'e̱ Rahab , je̱'e̱ to'oxyu̶jk mu̶dyiibu̶ je̱'e̱ ya'aydyu̶jk najty tu'ug tu'ug mu̶dtuundu̶gooybyu̶ñ . Ku'ubu̶jku̶ je̱'e̱ Dios neby je̱'e̱ tu'uda'agyjya'ayu̶ñ ko je̱'e̱ oyjya'ay'ajtu̶ñ tuuñ ; je̱' ko je̱'e̱ Israel ja'ay kexyo'oybyu̶du̶jk najty tu̶ ju̶u̶nmo'oy tu̶jkmo'oy , je̱'e̱ mu̶dyiibu̶ najty ayu'uch amechu̶ ixu̶u̶ybyu̶ tu̶ yajke̱jxku̶xyu̶ñ yajke̱e̱ktzookku̶xy y pube̱jtku̶xy nu̶u̶mooy tu'umooygyu̶xy wiing tu'u .
59002026	Du'un neby je̱'e̱ ni'kx kopt o'ogy y'ityu̶ñ , je̱'e̱ mu̶dyiibu̶ aanu̶mu̶ ka'p okmu̶dajtnu̶ju̶ñ , nandu'un jyaty mu̶u̶d je̱'e̱ mu̶bu̶jku̶ñ ka'p je̱'e̱ tyuñ pu̶nu̶ ka'p ñaybyubedyii mu̶u̶d je̱'e̱ oyjya'ay'ajtu̶ñ .
59003001	“ Mu̶gu'uktu̶jk , ka'p nigoo nimay mjanchniwindzu̶n'ajtku̶xy je̱'e̱ Dios y'ayuuk , miich mnejwu̶u̶ygyu̶xypy ko u̶u̶ch mu̶dyiibu̶ yaj'u̶xpu̶jku̶mbu̶ñ ajku̶xy u̶u̶ch ni'igyu̶ mu̶k yajtu̶ydyuunu̶mu̶p ajku̶xy .
59003002	Nigu̶xyu̶ mu̶j nduundu̶gooyu̶m ajku̶xy . Pu̶nu̶ jii pu̶n ka'p nidu'uñdyu̶ tyuundu̶góy neby kyapxy myu̶dya'agyu̶ñ , tu̶ je̱'e̱ du'umbu̶ ja'ay y'oybyu̶dzu̶u̶m wya'atzpu̶dzu̶u̶mnu̶ , y jyajtypy neby je̱'e̱ ñi'kx kyopt nandu'un ku̶xyu̶ ane̱'e̱mu̶chu̶ñ .
59003003	Ko je̱'e̱ kuwaay awonu̶'k nbu̶daaku̶m ajku̶xy ma je̱'e̱ kuwaay awaku̶ñ neby du'un xymyu̶madoowu̶mu̶chu̶ñ ajku̶xy , mu̶'it du'un ku̶xyu̶ n'ane̱'e̱mu̶m ajku̶xy neby naty ndzojku̶mu̶ñ ajku̶xy .
59003004	Y ok'yajkoptu̶gu̶u̶ygyu̶x je̱'e̱ barco nandu'un : oy je̱'e̱ jya'amu̶jjátyu̶ch , y mu̶k je̱'e̱ poj tyijmíñ tyijxu̶byii y je̱'e̱ barco yaj'yo'oybyu̶du̶jk yaj'yo'oygyu̶xypy je̱'e̱ barco maa timychojkku̶xy ñúkxku̶xu̶chu̶ñ mu̶u̶d je̱'e̱ pi'k mutzkpu̶ pujxk mu̶dyiibu̶ xu̶u̶'ajtpu̶ñ timón .
59003005	Nandu'un jyaty mu̶u̶d je̱'e̱ awak . Janch mutzk je̱' ma je̱'e̱ ni'kx koptu̶ñ , peru̶ janch mu̶j y'u̶u̶du̶góy kyapxtu̶goy . ¡ Je̱'e̱ jíndu̶bu̶ ju̶u̶n ño'kypy yajwindu̶gooby je̱'e̱ mu̶jpu̶ tun kopt !
59003006	Je̱'e̱ awak du'un je̱' neby je̱'e̱ ju̶u̶nu̶ñ . Je̱'e̱ ju̶bu̶kpu̶ je̱' je̱'e̱ mu̶dyiibu̶ tu̶ yajpu̶da'agy ma je̱'e̱ nni'kx ngopt ajtu̶m ajku̶xyu̶ñ , je̱'e̱ mu̶dyiibu̶ je̱'e̱ ja'ay ku̶xyu̶ yajwindu̶gooydyaaybyu̶ñ . Je̱'e̱ jiiby ka'a'oydyaaktuuby yajka'ab neby je̱'e̱ njugy'ajtu̶ñ jiiby wiinu̶u̶xu̶u̶ kyugu̶xu̶u̶yu̶mu̶chu̶ñ ajku̶xy .
59003007	Je̱'e̱ naaxwiiñjya'ay myu̶u̶d je̱'e̱ mu̶k'ajt neby je̱'e̱ no'on ju̶yujk awa'anbu̶ ku̶xyu̶ mu̶mada'agu̶chu̶ñ , je̱'e̱ joon muuxy , je̱'e̱ tza'añdy ju̶yujk y je̱'e̱ no'on ju̶yujk mu̶dyiibu̶ nu̶u̶jooty mejyjyooty tzu̶naaygyu̶xpu̶ñ , y tu̶ mu̶madaakku̶xy ;
59003008	peru̶ ka'p je̱'e̱ y'awak ni pu̶n ni tu'ug mu̶mada'agyñu̶ . Je̱'e̱ ju̶bu̶kpu̶ je̱' je̱'e̱ mu̶dyiibu̶ ka'p yajmu̶mada'agyu̶ñ , y je̱' je̱'e̱ ju̶bu̶kpu̶ mu̶u̶d mu̶dyiibu̶ yajtu̶gooybyu̶ñ du'un je̱' neby je̱'e̱ tzooy mu̶dyiibu̶ yaj'o'kp yajtu̶gooybyu̶ñ .
59003009	Mu̶u̶d je̱'e̱ awak je̱'e̱ nDios Teedy n'u̶u̶baat ngapxpaattu̶m ajku̶xy , y nan mu̶u̶d je̱'e̱ awak je̱'e̱ ja'ay ni'oj niyaaxu̶u̶yu̶m ajku̶xy , je̱'e̱ mu̶dyiibu̶ je̱'e̱ Dios tu̶ yajkojyu̶ñ , je̱'e̱ mu̶dyiibu̶ du'un ku̶xu̶'kku̶xpu̶ñ neby je̱'e̱ Dios kyu̶xu̶'u̶gyu̶ñ .
59003010	Ma je̱'e̱ awaku̶ñ jiiby je̱'e̱ oygyapxy oymyu̶dya'agy pyu̶dzu̶my , y nan jiiby je̱'e̱ ju̶bu̶kkapxy ju̶bu̶kmu̶dya'agy pyu̶dzu̶my . Mu̶gu'uktu̶jk , ka'p du'un jya'apadyii nja'ay'ajtu̶mu̶ch ajku̶xy .
59003011	Ma je̱'e̱ tu'ugpu̶ nu̶u̶góptu̶ñ ka'p je̱'e̱ nu̶u̶ ta'ambu̶ jiiby pyu̶dzu̶my cham je̱'e̱ oyñu̶u̶ naty jiiby nandu'un pyu̶dzu̶u̶mbu̶ .
59003012	Du'un neby je̱'e̱ aceituna ka'p mu̶baad tyu̶m'aty ma je̱'e̱ higueeru̶ kepyu̶ñ ni je̱'e̱ higueeru̶ ka'p mu̶baad tyu̶m'aty ma je̱'e̱ uva'aadzu̶ñ . Nan ka'p mu̶baad mu̶gu'uktu̶jk , je̱'e̱ oyñu̶u̶ pyu̶dzu̶my ma je̱'e̱ taamtzpu̶ nu̶u̶góptu̶ñ .
59003013	Pu̶nu̶ jii ma miich ajku̶xy pu̶n nije̱' wijy kejy ñayjyu̶wu̶'u̶yii , wan yajni'igu̶xu̶'u̶gy ko oy yajxón jya'ay'áty , mu̶u̶d je̱'e̱ yuung'ajt naaxypy'ajtu̶ñ mu̶dyiibu̶ je̱'e̱ wij'ajt ke̱j'ajtu̶ñ mooyu̶bu̶ñ .
59003014	Peru̶ pu̶nu̶ mnayye̱jku̶gu̶xp miich ko je̱'e̱ ka'a'oy'ixu̶u̶ mjoot mwinma'añ ta'am xyajju̶wu̶u̶ygyu̶xu̶ch , y mduungu̶xy tii du'umbu̶ neby je̱'e̱ mmu̶gu'ugtu̶jk du'un jyootma'tku̶xu̶chu̶ñ , ka'p du'un mu̶baad mnaygyu'umaayu̶gu̶xy ko du'un mja'ay'ajtku̶xy y je̱'e̱ tu̶y'ajt du'un mmu̶duundu̶gooygyu̶xypy .
59003015	Je̱' ko ka'p adaa du'umbu̶ wij'ajt ke̱j'ajtu̶ñ jye̱'e̱ju̶ch je̱'e̱ mu̶dyiibu̶ jiiby tzomb ma je̱'e̱ Diosu̶ñ , je̱'e̱ wij'ajt ke̱j'ajtu̶ñ je̱' je̱'e̱ mu̶dyiibu̶ yajpaatp ma adayaaba naaxwiiñu̶ñ , je̱'e̱ naaxwiiñjya'ay jye̱' y je̱'e̱ mu̶jku'u .
59003016	Ma je̱'e̱ ka'a'oy'ixu̶u̶ y je̱'e̱ naymyu̶jootma'adu̶u̶ yajpaadyu̶ñ , nan ma je̱'e̱ tzip ma'ad nandu'un yajpaadyu̶ñ y ku̶xyu̶ je̱'e̱ ju̶bu̶kpu̶ axu̶u̶gpu̶ .
59003017	Peru̶ je̱'e̱ mu̶dyiibu̶ je̱'e̱ wij'ajt ke̱j'ajtu̶ñ mu̶dajtku̶xpu̶ñ , je̱'e̱ mu̶dyiibu̶ tzomb ma je̱'e̱ Diosu̶ñ , tu̶y tu'uda'agy je̱'e̱ chu̶naay jyugy'ajtku̶xy . Y nan ka'p chipja'ayu̶ch ajku̶xy , oyjya'ay ajku̶xy y yuung naaxypy jya'ay'ajtku̶xy . Nan pa'a''ayoobu̶ja'ay ajku̶xy , y y'agu̶tzojkku̶xypy wanpú̶nu̶ch y tu'uda'agy jya'ay'ajtku̶xy , y tyuungu̶xypy je̱'e̱ oybyu̶ .
59003018	Pu̶n je̱'e̱ oy'ajt yajkoptu̶gu̶u̶ygyu̶xpu̶ñ y ka'p chípu̶ch mya'adu̶ch y oy je̱'e̱ jya'ay'ajtku̶xy neby je̱'e̱ oy'ajt du'un paatku̶xu̶chu̶ñ .
59004001	¿ Ma je̱'e̱ tzip ma'ad chooñ ko du'un mnaydyuunu̶gu̶xy agu̶ miich ? Jiiby jootjooty winma'añjyooty je̱'e̱ ju̶bu̶k'adzojku̶ñ chooñ mu̶dyiibu̶ je'emy mja'atunaangu̶xypyu̶ñ .
59004002	Miich ajku̶xy mdzojkku̶xypy tii du'umbu̶ , y ko mga'apaatku̶xy , je̱'e̱ mmu̶gu'ug myaj'o'kku̶xy , chi mga'ayajmu̶'oy'ijxku̶xy ku̶xyu̶ tijaty . Y ko mga'apaatku̶xy tijaty mja'atzojkku̶xypyu̶ñ , chi mnaymyu̶dzibu̶u̶yu̶gu̶xy y mdziptuungu̶xy . Ka'p mbaatku̶xy tii mja'atzojkku̶xypyu̶ñ je̱' ko je̱'e̱ Dios mga'a''amdoowu̶ ajku̶xy ,
59004003	y pu̶nu̶ m'amdoowu̶py ajku̶xy , y ka'p mbaatku̶xy , paady je̱'e̱ mga'apaatku̶xy je̱' ko ka'p oy m'amdoogu̶xy , y ko jim myajtunaangu̶xy ma ka'p pyadyiiju̶ñ .
59004004	¡ Miich ja'ay ajku̶xy mu̶dyiibu̶ je̱'e̱ Dios mu̶duundu̶gooygyu̶xpu̶ñ ! ¿ Nej ka'p miich mnejwu̶u̶ygyu̶xy ko je̱'e̱ naaxwiiñ xondaaku̶ñ nmu̶dnaymyu̶gu'ug'ajtu̶mu̶ch ajku̶xy nmu̶dzip'ajtypy naty je̱'e̱ Dios du'un ajtu̶m ajku̶xy ? Wanpú̶nu̶ch pu̶n je̱'e̱ naaxwiiñ xondaaku̶ñ mu̶dnaymyu̶gu'ug'ajtu̶bu̶ñ , mu̶dzip je̱'e̱ du'un wyimbity ma je̱'e̱ Diosu̶ñ .
59004005	Paady je̱'e̱ Dios ñaky du'un myu̶na'añ : “ Dios mu̶j ku̶je̱e̱ je̱'e̱ xychojk xyjyu̶wu̶u̶yu̶m ajku̶xy . ”
59004006	Peru̶ je̱'e̱ Dios xypyube̱jtp xypyudu̶gu̶u̶yu̶mb ajku̶xy mu̶u̶d je̱'e̱ myay'ajtu̶ñ , je̱' ko du'un je̱'e̱ Dios ñaky myu̶na'añ : “ Dios ka'p je̱'e̱ oy'ixy je̱'e̱ mu̶dyiibu̶ mu̶j ku̶xp nayjyu̶wu̶u̶yu̶gu̶xpu̶ñ , peru̶ pyubejtypy pyu̶du̶gu̶u̶by mu̶u̶d je̱'e̱ may'ajtu̶ñ , je̱'e̱ mu̶dyiibu̶ yuung naaxypy ja'ay'ajtku̶xpu̶ñ . ”
59004007	Nayyajku̶'u̶du̶gu̶u̶yu̶gu̶x je̱'e̱ Dios tu'ug'aa tu'ugjoot . Windu̶naaygyu̶x je̱'e̱ mu̶jku'u mu̶k , y ke̱'e̱gu̶p je̱' ma miich ajku̶xyu̶ñ .
59004008	Mu̶wingoongu̶x je̱'e̱ Dios tu'ug'aa tu'ugjoot , y mu̶'it je̱'e̱ Dios miich xymyu̶wingoongu̶xu̶ch y xypyube̱jt xypyudu̶gu̶u̶ygyu̶xu̶ch . ¡ Yajwaatzku̶x je̱'e̱ mboky mgu̶dyeey , miich pokyjya'aydyu̶jk ajku̶xy ! ¡ Yajwaatzku̶x je̱'e̱ mjoot mwinma'añ miich mu̶dyiibu̶ je̱'e̱ Dios tzojkku̶xp ju̶wu̶u̶ygyu̶xpu̶ñ y nan m'adzojkku̶xy nandu'un ku̶xyu̶ mu̶dyiibu̶ yaa naaxwiiñ yajpaatpu̶ñ !
59004009	¡ Tajku̶x maaygyu̶x , ju̶u̶ygyu̶x yaaxku̶x y yajnú̶kx yajju̶wu̶u̶ygyu̶x ! ¡ Wan je̱'e̱ mxiiku̶ñ myaaxu̶ñ awimbijtku̶xy ju̶u̶yu̶ñ yaaxu̶ñ , y je̱'e̱ mjootkujk'ajtu̶ñ wan taju̶ñ maayu̶ñ awimbijtku̶xy !
59004010	Yuung naaxypy naybyu̶daaku̶gu̶x ma je̱'e̱ Windzú̶n Dios wyinduuyu̶ñ , y mu̶'it je̱'e̱ Dios xykyu'umaaygyu̶xu̶ch .
59004011	“ Mu̶gu'uktu̶jk , ka'p ju̶bu̶k amíñ u̶xyu̶py mnayñigapx mnayñimu̶dyaaku̶gu̶xy . Pu̶n je̱'e̱ myu̶gu'ug ju̶bu̶k nigapxp nimu̶dyaakp , o poky'ixy , ñigapxypy ñimu̶dyaakypy je̱'e̱ Dios y'ane̱'e̱mu̶ñ du'un y poky'ixy je̱' Dios y'ane̱'e̱mu̶ñ . Y pu̶nu̶ mboky'ijxypy je̱'e̱ Dios y'ane̱'e̱mu̶ñ , tu̶ydyuumbu̶ naty mnaybyu̶da'agyii ma jya'apadyii mguydyúnu̶chu̶ñ je̱'e̱ Dios y'ane̱'e̱mu̶ñ .
59004012	Tu'ug jii je'eyu̶ mu̶dyiibu̶ je̱'e̱ ane̱'e̱mu̶ñ tu̶ pu̶da'agyu̶ñ y nan je̱' nandu'un tu̶ydyuumbu̶'ajtp , y je̱' je̱' mu̶dyiibu̶ je̱'e̱ ja'ay yajni'idzookp o yajku'udu̶gooybyu̶ñ . Y miich ¿ pu̶n miich ko miich je̱'e̱ mmu̶gu'ug mboky'ixy ?
59004013	Okmu̶doogu̶x adaa mu̶dyiibu̶ u̶u̶ch yam nnigapxypyu̶ñ , miich mu̶dyiibu̶ du'un mu̶naangu̶xpu̶ñ : “ Cham o jaboom wiing kajpt nnú̶kxu̶mu̶ch ajku̶xy , y jim tu'kjumu̶jt n'ajuuy n'adooku̶mu̶ch ajku̶xy , y nganar'ajtu̶mu̶ch je̱'e̱ meeñ ajku̶xy ” ,
59004014	¡ y ni mga'anejwu̶u̶ygyu̶xy tii jaboom juxtu̶kp miimb ku̶daakp ma je̱'e̱ mdzu̶naay mjugy'ajtu̶ñ ajku̶xyu̶ñ ! Miich du'un miich ajku̶xy neby je̱'e̱ nu̶u̶ma'aju̶ñ mu̶dyiibu̶ tzojku̶ ku̶xu̶'kp , y chi tzojku̶ y'adu̶goyu̶'u̶y .
59004015	Du'un u̶xyu̶py miich ni'igyu̶ mmu̶naangu̶xy : “ Pu̶nu̶ je̱'e̱ Windzú̶n Dios du'un tzojkp , tzu̶naay jugy'ajtu̶mu̶p y nduunu̶mu̶py ku̶xyu̶ tijaty ajku̶xy . ”
59004016	Y miich mgu̶'u̶mwinma'añ miich m'oktimyyajtunaangu̶xypy mgápxku̶xy mmu̶dyaakku̶xy du'un amu̶j jootmu̶j . Y ku̶xyu̶ je̱'e̱ du'umbu̶ amu̶j jootmu̶j'adu̶u̶ , ju̶bu̶k je̱' .
59004017	Pu̶n je̱'e̱ oybyu̶ ja'anejwu̶u̶ybyu̶ñ y ka'p tuñ , pokytyuumb je̱'e̱ du'un .
59005001	¡ Okmu̶doogu̶x adaa , miich kumeeñdyu̶jk ajku̶xy ! ¡ Ju̶u̶ygyu̶x yaaxku̶x y yaaxku̶x jojku̶x mu̶u̶d je̱'e̱ ayo'on mu̶dyiibu̶ mbaad m'ixaangu̶xypyu̶ñ !
59005002	Pu'udy je̱'e̱ mwit mmeeñ ajku̶xyu̶ñ . Tu̶ je̱'e̱ ukxytyu̶u̶ng mwit mdukxy xyjyu̶kxtaayu̶nu̶ ajku̶xy .
59005003	Tu̶ je̱'e̱ m'ooru̶ y je̱'e̱ mplata tyok'u̶tztaaygyu̶xnu̶ , y je̱'e̱ toogu̶ñ xyñidu̶y'ajt'adaangu̶xp y xyajku'udu̶goyaangu̶xy neby je̱'e̱ ju̶u̶n toogu̶ñ yajwindu̶góyu̶ñ . Tu̶ je̱'e̱ mwit mmeeñ myajni'igu̶daakku̶xy y tu̶ je̱'e̱ xu̶u̶ jumu̶jt wyingoonu̶ mu̶naa je̱'e̱ tu̶ydyuunu̶ñ myinaanu̶ju̶ñ .
59005004	Je̱'e̱ tuumbu̶du̶jk mu̶dyiibu̶ ka'p mmu̶juuygyu̶xyu̶ñ , mu̶dyiibu̶ je̱'e̱ mbu̶da'agy xyajpu̶du̶'ku̶ju̶ñ ajku̶xy , je̱' jada'achám xyu̶'u̶gu̶xp ma je̱'e̱ Diosu̶ñ . Je̱'e̱ Windzú̶n Dios , je̱' mu̶jmu̶k'ajtmu̶u̶dpu̶ , tu̶ je̱'e̱ tuumbu̶du̶jk xyu̶'u̶wu̶ñ mu̶doowu̶ ajku̶xy .
59005005	Tu̶ miich ya naaxwiiñ jootkujk mdzu̶naay mjuugy'ajtku̶xy y tu̶ mxoongu̶xy ma je̱'e̱ mayñaxpu̶ xondaaku̶ñ ya naaxwiiñu̶ñ , tu̶ mguux mbe̱jtu̶gu̶xyu̶ y je̱'e̱ Dios tyu̶ydyuunu̶ñ je'eyu̶ mja'ay'e̱jxku̶xnu̶py , du'un neby je̱'e̱ ni'kxu̶bu̶ waj je'eyu̶ jya'ay'e̱jxnu̶ mu̶naa je̱'e̱ ja'ay chu'udzaanu̶nu̶ .
59005006	Miich tu̶ miich je̱'e̱ mdzaachtyuungu̶xy y myaj'o'kku̶xy je̱'e̱ ka'pu̶ ja'ay tu̶ tyuundu̶gooygyu̶xy , mu̶dyiibu̶ ka'p tii ijxku̶xy nejwu̶u̶ygyu̶xyu̶ñ y ka'p tu̶ xymyu̶windzoogu̶xy .
59005007	Miich mu̶gu'uktu̶jk , me̱kxtujkku̶x u̶xtu̶ koonu̶ je̱'e̱ Windzú̶n Jesucristo ya naaxwiiñ myínu̶ch , du'un neby je̱'e̱ kamduumbu̶ nu̶u̶ tuu ja'ay'éxyu̶ñ mu̶u̶d je̱'e̱ me̱kxtujku̶ñ neby je̱'e̱ pyu̶da'agy du'un y'oyu̶'u̶wu̶chu̶ñ .
59005008	Me̱kxtujkku̶x miich nandu'un ajku̶xy y mu̶dajtku̶x je̱'e̱ mmu̶bu̶jku̶ñ tu'ug'aa tu'ugjoot y ka'p m'u̶xtu̶gu̶'u̶wa'kku̶xy , je̱' ko tzojku̶ je̱'e̱ Windzú̶n Jesús ya naaxwiiñ wyimbidaanu̶ .
59005009	“ Mu̶gu'uktu̶jk , ka'p amíñ u̶xyu̶py mnayñi'oj mnayñiyaaxu̶u̶yu̶gu̶xy y ka'pu̶ myajtu̶ydyuungu̶xu̶ch , je̱' ko tu̶u̶ je̱'e̱ xu̶u̶ tiempo tyimywyingoonu̶ mu̶naa je̱'e̱ Dios , je̱'e̱ tu̶ydyuumbu̶ , je̱'e̱ ja'ay tu̶ydyuna'añu̶ñ .
59005010	“ Mu̶gu'uktu̶jk , pu̶jkku̶x je̱'e̱ ijxpe̱jt jim ma je̱'e̱ Dios y'ayuuknajtzkapxu̶u̶ybyu̶du̶jk , je̱'e̱ mu̶dyiibu̶ je̱'e̱ Dios y'ayuuk tyu̶y'ajt kapxwa'kxku̶xu̶ñ du'un neby je̱'e̱ tzaachpyu̶ ayo'on ijxku̶xy paatku̶xy y mye̱kxtujkku̶xyu̶ñ .
59005011	U̶u̶ch jootkujk u̶u̶ch je̱'e̱ ja'ay ndijku̶xy mu̶dyiibu̶ je̱'e̱ tzaachpyu̶ ayo'on mu̶madaakku̶xpu̶ñ mu̶u̶d je̱'e̱ me̱kxtujku̶ñ . Miich tu̶ miich je̱'e̱ ayuuk mmu̶doogu̶xy neby je̱'e̱ Job tzaachpyu̶ ayo'on mu̶najxy ku'ubu̶jkyu̶ñ , y nan mnejwu̶u̶ygyu̶xypy neby je̱'e̱ Dios oy'ajt myooyu̶ju̶ñ , je̱' ko mu̶j je̱'e̱ Windzú̶n Dios pa'a''ayoowu̶ñ mu̶u̶du̶ch y pa'a''ayoobu̶ Dios je̱' .
59005012	“ Mu̶gu'uktu̶jk , ka'p du'un mmu̶naangu̶xu̶ch y'ijxypy ñejwu̶u̶by je̱'e̱ Dios : ni mga'amu̶naangu̶xu̶ch y'ijxypy ñejwu̶u̶by je̱'e̱ tzajpjootypyu̶ , ni mga'amu̶naangu̶xu̶ch y'ijxypy ñejwu̶u̶by je̱'e̱ naaxwiimbu̶ , y ni pu̶n mga'akapxpaatku̶xu̶ch . Ko mmu̶naangu̶xu̶ch “ Oy ” , mguydyuungu̶xu̶py je̱' ; y ko mmu̶naangu̶xu̶ch “ Ka'p ” , nan ka'p mguydyuungu̶xu̶ch , ka'pu̶ je̱'e̱ Dios xytyu̶ydyuungu̶xu̶ch .
59005013	Pu̶nu̶ jii miich je̱'e̱ ayo'on jootmáy nije̱' m'ijxku̶xy mbaatku̶xy , mu̶bu̶jktzoogu̶x je̱'e̱ Dios . Pu̶nu̶ jii pu̶n jootkujk ñayjyu̶wu̶'u̶yii , wan je̱'e̱ Dios win'u̶u̶gu̶xy winyaaxku̶xy .
59005014	Pu̶nu̶ jii pu̶n pyu̶gyii , wan je̱'e̱ tzajptu̶jk nigu'ubajk'ajtpu̶du̶jk yaaxtzoogu̶xy , wan je̱'e̱ Dios mu̶bu̶jktzoogu̶xu̶ch mu̶u̶d je̱'e̱ pa'amja'ay gyu̶xpu̶ , y cham je̱'e̱ aceetyu̶ myajjáxku̶xy Windzú̶n Jesús kyu̶xpu̶ .
59005015	Y ko je̱'e̱ Dios mu̶bu̶jktzoogu̶xu̶ch mu̶u̶d je̱'e̱ mu̶bu̶jku̶ñ , tzo'ogu̶p je̱'e̱ pa'amja'ay , y yajmu̶kpú̶gu̶py je̱'e̱ Windzú̶n Dios ; y pu̶nu̶ tu̶ naty tyuundu̶góy , yajwinmé̱kxu̶py je̱'e̱ pyoky .
59005016	Paady , nnayyajnigápxu̶gu̶x je̱'e̱ mboky mgu̶dyeey nidu'ug nidu'ug , y mu̶bu̶jktzoogu̶x je̱'e̱ Dios amíñ u̶xyu̶py wan mdzookku̶xu̶ch . Je̱'e̱ tu'uda'agyjya'ay tu'ug'aa tu'ugjootpu̶ myu̶bu̶jktzoowu̶ñ mu̶j mu̶k'ajtu̶ñ je̱'e̱ mu̶u̶du̶ch .
59005017	Je̱'e̱ Dios y'ayuuknajtzkapxu̶u̶ybyu̶ Elías du'un je̱'e̱ najty neby u̶u̶ch ajtu̶m ajku̶xyu̶ñ , y ko je̱'e̱ Dios mu̶bu̶jktzooy tu'ug'aa tu'ugjoot ko ka'p tyu'uwu̶ch , y ka'p tyuuy tu̶gu̶u̶g jumu̶jt ja'atudujk po'o .
59005018	Kujeky je̱'e̱ Dios ja'adu'ook mu̶bu̶jktzooy ko tyu'uwu̶ch , chi ja'adu'ook tyuuy , y chi je̱'e̱ pu̶da'agy y'oyu̶u̶y .
59005019	“ Mu̶gu'uktu̶jk ajku̶xy , pu̶nu̶ jii miich je̱'e̱ ayuuk tu̶y'ajt nije̱' nidu'ug myajtu̶gooygyu̶xy y pu̶nu̶ je̱'e̱ wiingpu̶ xyajwimbijtku̶xp ma je̱'e̱ Dios y'ayuuk tyu̶y'ajtu̶ñ ,
59005020	nejwu̶u̶ygyu̶x miich ko wanpú̶nu̶ch pu̶n je̱'e̱ pokyjya'ay yajwimbijtp ma naty tu̶ ñu̶u̶du̶góy tyu'udu̶góyu̶ñ , tu̶ naty je̱'e̱ ja'ay y'aanu̶mu̶ du'un tu'ug yajni'idzooku̶ y nan tu̶ naty je̱'e̱ pyoky kyu̶dyeey du'un yajwinme̱kxtaayu̶yu̶ .
60001001	U̶u̶ch , Pedro , je̱'e̱ Jesucristo y'apóstol , cham u̶u̶ch je̱'e̱ naky nyajnigue̱jxku̶xy je̱'e̱ ja'ay mu̶dyiibu̶ tu̶ yajke̱e̱ku̶gu̶xy y tu̶ ñú̶kxku̶xy tzu̶naaybyu̶ wiing naaxjooty , ma je̱'e̱ Ponte naaxjooty , Galacia , Capadocia , Asia y Bitinia naaxjooty ,
60001002	je̱'e̱ mu̶dyiibu̶ je̱'e̱ Dios Teedy najty jékyu̶p tu̶ wyin'ijxu̶gu̶xyu̶ñ du'un neby najty tu̶ niwinmayu̶'u̶yu̶ñ . Espíritu Santo kyu̶xpu̶ je̱'e̱ mjoot mwinma'añ tu̶ xyajwaatzu̶ ajku̶xy neby du'un mgapxymyu̶doogu̶xu̶chu̶ñ y xyajwaatzu̶ je̱'e̱ mboky mgu̶dyeey ajku̶xy mu̶u̶d je̱'e̱ Jesucristo ñe'pty . Wan je̱'e̱ Dios oy'ajt may'ajt mu̶j ku̶je̱e̱ tuñ ma miich ajku̶xyu̶ñ y xyajjootkugu̶u̶ygyu̶xu̶ch .
60001003	Tzuk je̱'e̱ Dios , je̱'e̱ Windzú̶n Jesucristo tyeedy , u̶u̶baat kapxpaattu̶ ajtu̶m ajku̶xy , je̱' ko mu̶u̶d je̱'e̱ myu̶jpa'a''ayoowu̶ñ je̱'e̱ njoot nwinma'añ tu̶ xyajwinje̱e̱mu̶ ajtu̶m ajku̶xy ko je̱'e̱ Jesucristo jyuugypyu̶jky . Y adaa du'un xi'ig xon xyajju̶jp'ijxu̶mb ajku̶xy ko je̱'e̱ aanu̶mu̶ ni'idzooku̶ñ nbadaanu̶m ajku̶xy ,
60001004	y nan xymyooygyu̶xu̶p mu̶dyiibu̶ je̱'e̱ Dios jiiby tzajpjooty ni'ixu̶'u̶ myu̶dajtypyu̶ñ , je̱'e̱ mu̶dyiibu̶ ka'p wyindu̶goyu̶ñ , je̱'e̱ mu̶dyiibu̶ ka'p jyu̶bu̶kku̶'u̶y y je̱'e̱ mu̶dyiibu̶ ka'p ñikxyu̶ñ .
60001005	Mu̶u̶d je̱'e̱ mu̶bu̶jku̶ñ mu̶dyiibu̶ miich mmu̶dajtku̶xypyu̶ñ ma je̱'e̱ Diosu̶ñ , je̱' miich xykyweentu̶'ajtku̶xp mu̶u̶d je̱'e̱ myu̶k'ajtu̶ñ y wan je̱'e̱ aanu̶mu̶ ni'idzooku̶ñ mbaatku̶xu̶ch mu̶dyiibu̶ ni'ixu̶'u̶ myu̶dajtypy xymyo'owaangu̶xy , je̱'e̱ mu̶dyiibu̶ mu̶'it yajni'igu̶xu̶'u̶ge̱e̱mby ko naty je̱'e̱ xu̶u̶ tiempo kyu̶xaan tyu̶goyaanu̶ .
60001006	Paady miich jootkujk m'ijtku̶xy , oy je̱'e̱ tzaachpyu̶ du'un tzojku̶ mu̶j may m'okja'apaat m'okja'a'ijxku̶xy .
60001007	Je̱' ko du'un miich je̱'e̱ mmu̶bu̶jku̶ñ ajku̶xy neby je̱'e̱ ooru̶ju̶ñ . Je̱'e̱ ooru̶ yaj'ijxmajtzp je̱' mu̶u̶d je̱'e̱ ju̶u̶n pu̶nu̶ jaanch wya'adz ooru̶ju̶ch . Je̱'e̱ mu̶bu̶jku̶ñ mu̶dyiibu̶ je̱'e̱ tzaachpyu̶ ayo'on mu̶madaakp mu̶j je̱'e̱ ni'igyu̶ chobaady ni'igu̶ ka'p je̱'e̱ ooru̶ mu̶dyiibu̶ windu̶gooybyu̶ñ . Y du'unu̶tz miich je̱'e̱ mmu̶bu̶jku̶ñ ajku̶xy ko naty du'un tu̶ y'ok'yaj'ijxmach , winmajtzu̶gu̶xp je̱' mu̶j y'ídu̶ch ku'umáy y windzu̶gu̶'u̶y ko naty je̱'e̱ Jesucristo ya naaxwiiñ ja'adu'ook wyimbity .
60001008	Miich ajku̶xy mdzojkku̶xypy mju̶wu̶u̶ygyu̶xypy je̱'e̱ Jesucristo , oy mga'a'ijxku̶xyñu̶ . Y jada'a mmu̶bu̶jkku̶xypy je̱' oy mga'a'ijxku̶xyñu̶ y mxondaakku̶xy mu̶j mu̶u̶d je̱'e̱ ku'umaayu̶ñ , mu̶dyiibu̶ je̱'e̱ Dios yejkypyu̶ñ , y ka'p je̱'e̱ mgapxy mmu̶dya'agy mbaadku̶xy neby mnigápxku̶xu̶chu̶ñ ko mxondaakku̶xy ,
60001009	ko je̱'e̱ m'aanu̶mu̶ ni'idzooku̶ñ tu̶ mbaatku̶xy . Je̱' ko tu̶ je̱'e̱ mwinma'añ jim mbu̶daakku̶xy ko je̱'e̱ m'aanu̶mu̶ ni'idzooku̶ñ mbaadku̶xu̶ch mu̶u̶d je̱'e̱ mmu̶bu̶jku̶ñ mu̶dyiibu̶ mmu̶dajtku̶xypu̶ñ .
60001010	Je̱'e̱ Dios y'ayuuk najtzkapxu̶u̶ybyu̶du̶jk kyu̶'u̶yo'oy tyekyyo'oygyu̶x adayaaba aanu̶mu̶ ni'idzooku̶ñ jékyu̶py ajku̶xy , y ñajtzkapxu̶u̶ygyu̶x mu̶dyiibu̶ je̱'e̱ Dios najty miich xymyo'owaangu̶xpu̶ñ mu̶u̶d je̱'e̱ myay'ajtu̶ñ .
60001011	Je̱'e̱ Dios y'ayuuk najtzkapxu̶u̶ybyu̶du̶jk je̱'e̱ Espíritu Santo najty je̱'e̱ yajnejwu̶u̶yu̶p ajku̶xy neby je̱'e̱ Cristo tzaachpyu̶ najty mu̶nax ku'ubu̶ga'añu̶ñ y neby je̱'e̱ kyu'umaayu̶ñ u̶x'aam paadu̶chu̶ñ . Je̱' jya'anejwu̶'u̶waangu̶xypy je̱'e̱ najty pu̶n je̱'e̱ du'unu̶ñ , y je̱'e̱ xu̶u̶ tiempo mu̶dyiibu̶ je̱'e̱ Espíritu Santo du'un ñigapxypyu̶ñ je̱'e̱ mu̶dyiibu̶ najty yajpaatp ma je̱' ajku̶xyu̶ñ .
60001012	Peru̶ je̱'e̱ Dios je̱'e̱ yajnejwu̶u̶yu̶gu̶x ko je̱'e̱ mu̶dyiibu̶ najty ñajtzkapxu̶u̶ygyu̶xypyu̶ñ ka'p najty je̱'e̱ padaan ixaangu̶xy , miich najty je̱'e̱ mbade̱e̱mby m'ixaangu̶xypy y ka'p jye̱'e̱ju̶ch ajku̶xy . Y je̱'e̱ju̶tz adaa du'un jada'achám je̱'e̱ ayuuk tu̶y'ajt mu̶dyiibu̶ je̱'e̱ aanu̶mu̶ ni'idzooku̶ñ ye̱jkpu̶ñ , mu̶dyiibu̶ je̱' ku̶'u̶m tu̶ xyñajtzkapxu̶u̶yu̶ju̶ñ ajku̶xy mu̶u̶d je̱'e̱ Espíritu Santo myu̶k'ajtu̶ñ , mu̶dyiibu̶ jiiby tzajpjooty yajke̱jxu̶ñ . Du'un neby adaa ku̶xyu̶ tu̶ tyuñ tu̶ jyadyii jya'anejwu̶'u̶waangu̶xypy je̱'e̱ ángelestu̶jk oy wa'adz peru̶ ka'p mu̶winma'añbyaatku̶xy .
60001013	Paady ni'ixu̶'u̶ ijtku̶x ma je̱'e̱ mjoot mwinma'añ ajku̶xyu̶ñ y wijy kejy . Ju̶jp'ijxku̶x tu'ug'aa tu'ugjoot mu̶dyiibu̶ je̱'e̱ Windzú̶n Jesucristo mu̶u̶d je̱'e̱ y'oyjya'ay'ajtu̶ñ xymyo'owaangu̶xpu̶ñ ko naty ja'adu'ook myiñ .
60001014	Yajmu̶gápxku̶x du'un neby je̱'e̱ ung ana'k mu̶dyiibu̶ yajmu̶gápxku̶xpu̶ñ , ka'p du'un m'oktzu̶naaygyu̶xnu̶ neby ijty jeky'ajty mdzu̶naaygyu̶xyu̶ñ , mnijoot'ajtku̶xy je̱'e̱ ju̶bu̶kjoot ju̶bu̶kwinma'añ ma je̱'e̱ Dios y'ayuuk tyu̶y'ajt najty ka'p mnejwu̶u̶ygyu̶xyñu̶ju̶ñ .
60001015	Ni'igyu̶ miich oy wa'adz tzu̶naay juugy'ajtku̶x je̱' ko wa'adz je̱'e̱ Dios mu̶dyiibu̶ miich tu̶ xywyin'ijxku̶xyu̶ñ ,
60001016	je̱' ko du'un je̱'e̱ Dios ñaky myu̶na'añ : “ Mu̶dajtku̶x je̱'e̱ mjoot mwinma'añ oy wa'adz du'un neby u̶u̶ch je̱'e̱ njoot nwinma'añ oy wa'adz nmu̶datyu̶ñ . ”
60001017	Pu̶nu̶ mnu̶maaygyu̶xypy “ Teedy ” je̱'e̱ Dios mu̶dyiibu̶ je̱'e̱ ja'ay ku̶xyu̶ tu̶ydyuumb neby naty tu̶ jya'ay'áty y ka'p win'ixy tyu̶ydyúñ , mwindzu̶gu̶u̶ygyu̶xu̶py je̱'e̱ wiinu̶u̶xu̶u̶ du'uñdyu̶ ya naaxwiiñ mdzu̶naay mjugy'ajtku̶xyu̶ñ .
60001018	Je̱'e̱ Dios miich tu̶ xyajpokyñi'idzookku̶xy , neby ijty mdzu̶naay mjugy'ajtku̶xyu̶ñ , je̱'e̱ mu̶dyiibu̶ ka'p chobaadyu̶ñ neby je̱'e̱ mmu̶j'áp mmu̶jteedy chu̶naay jyugy'ajtku̶xyu̶ñ ; y miich mnejwu̶u̶ygyu̶xypy oy yajxón ko adayaaba pokyñi'idzooku̶ñ ka'p je̱'e̱ meeñ'aam yajkujuuy , je̱'e̱ meeñ mu̶dyiibu̶ windu̶booybyu̶ñ neby je̱'e̱ ooru̶ o neby je̱'e̱ plátu̶ju̶ñ ,
60001019	je̱'e̱ ñe'pty je̱'e̱ Cristo mu̶u̶d xykyujuuyu̶m ajku̶xy , je̱'e̱ ñe'pty mu̶dyiibu̶ mu̶j tzobaadpu̶ñ , je̱'e̱ mu̶dyiibu̶ yaj'yojx neby windzu̶gu̶'u̶ñdyu̶ñ , du'un neby je̱'e̱ borreegu̶'úng ijty yaj'yóxy ma je̱'e̱ Diosu̶ñ je̱'e̱ mu̶dyiibu̶ ka'p pyu̶ma'ayu̶ch y ka'p chu̶chu̶'u̶wu̶chu̶ñ .
60001020	Tu̶ najty je̱'e̱ Jesucristo je̱'e̱ Dios du'un jékyu̶p yajniwinmayu̶'u̶yii ko du'un jyat y'abé̱du̶ch maabu̶ je̱'e̱ naaxwiimbu̶ najty ka'p kyojyñu̶ju̶ñ , peru̶ jada'achám tu̶ je̱'e̱ du'un yajnejwu̶'u̶yii ma je̱'e̱ xu̶u̶ tiempo yam kyu̶x tyu̶goyaanu̶ju̶ñ mu̶u̶d miich kyu̶xpu̶ m'oy'ajtu̶ñ ajku̶xy , je̱'e̱ mu̶dyiibu̶ najty ka'p jékyu̶p yajnejwu̶'u̶y .
60001021	Cristo kyu̶xpu̶ miich je̱'e̱ Dios mmu̶bu̶jkku̶xy , je̱'e̱ Cristo mu̶dyiibu̶ je̱'e̱ Dios yajjuugypyu̶jku̶ñ ko najty tu̶ y'o'ogy y mooy je̱'e̱ ku'umaayu̶ñ , y du'unu̶tz miich je̱'e̱ mmu̶bu̶jku̶ñ jim tu̶ mbu̶daakku̶xy y mju̶jp'ijxku̶xy je̱'e̱ Dios .
60001022	Jada'achám miich ajku̶xy , ko je̱'e̱ tu̶y'ajtpu̶ ayuuk tu̶y'ajt mgapxymyu̶doogu̶xy , tu̶ je̱'e̱ mjoot mwinma'añ wyaatzku̶xnu̶ neby je̱'e̱ mmu̶gu'ugtu̶jk mu̶baad mdzojkku̶xy mju̶wu̶u̶ygyu̶xyu̶ñ mu̶u̶d je̱'e̱ oyjyoot oywyinma'añ . Y du'unu̶tz mnaychojk mnayjyu̶wu̶u̶yu̶gu̶xu̶p amíñ u̶xyu̶py mu̶u̶d je̱'e̱ oyjyoot oywyinma'añ y mu̶u̶d ku̶xyu̶ je̱'e̱ mmu̶k mmu̶jaa ajku̶xy .
60001023	Tu̶ je̱'e̱ Dios mjoot mwinma'añ miich xyajwinje̱e̱mu̶ ajku̶xy , du'un neby nu̶wu̶'u̶y jadu'ook tu̶ mmiindu̶gajtzku̶xyu̶ñ . Peru̶ ka'p je̱' tu̶ xyajmiindu̶gajtzku̶xy je̱'e̱ naaxwiiñbyu̶ taj teedy , je̱'e̱ mu̶dyiibu̶ o'kp tu̶gooygyu̶xpu̶ñ , je̱'e̱ Dios y'ayuuk tyu̶y'ajt tu̶ xyajmiindu̶gajtzku̶xy ja'adu'ook , je̱'e̱ mu̶dyiibu̶ je̱'e̱ jugy'ajt ye̱jkpu̶ñ y je̱'e̱ mu̶dyiibu̶ wiinu̶u̶xu̶u̶ ijtu̶u̶bu̶ñ , y ka'p nimu̶naaxu̶u̶ kyu̶xy tyu̶goy .
60001024	Je̱' ko du'un je̱'e̱ Dios ñaky myu̶na'añ :
60001025	Peru̶ je̱'e̱ Windzú̶n Dios y'ayuuk tyu̶y'ajt wiinu̶u̶xu̶u̶ je̱'e̱ y'ijtu̶y y ka'p nimu̶naaxu̶u̶ kyu̶xy tyu̶goy . ” Y adayaaba ayuuk tu̶y'ajt , je̱'e̱ ayuuk tu̶y'ajt adaa , je̱'e̱ mu̶dyiibu̶ je̱'e̱ aanu̶mu̶ ni'idzooku̶ñ ye̱jkpu̶ñ , je̱'e̱ mu̶dyiibu̶ miich tu̶ mmu̶doy'ajtku̶xyu̶ñ .
60002001	Paady u̶xmajtzku̶xnu̶ je̱'e̱ ju̶bu̶k winma'añ ku̶xyu̶ , ku̶xyu̶ je̱'e̱ anu̶u̶'adu̶u̶ winma'añ , je̱'e̱ tzo'oydyu'untúk winma'añ ka'anay'oy'ixu̶u̶ winma'añ , y ku̶xyu̶ je̱'e̱ agapx'adu̶u̶ winma'añ .
60002002	Du'un neby je̱'e̱ ma'axungtu̶jk chi'tzk u̶xta'ayu̶ñ , du'un je̱'e̱ Dios y'ayuuk tyu̶y'ajt wa'atzpu̶ joottu̶góy u̶xtaaygyu̶x wan je̱'e̱ m'u̶xpu̶jku̶ñ du'un myu̶j myayu̶u̶ygyu̶xu̶ch , y mbaatku̶xu̶ch je̱'e̱ aanu̶mu̶ ni'idzooku̶ñ ,
60002003	pu̶nu̶ tu̶ du'un jaanch mnejwu̶u̶ygyu̶xy ko je̱'e̱ Windzú̶n Dios oy'ajtu̶ñ tu̶ tuñ .
60002004	Yajmu̶j'ajtku̶x je̱'e̱ Windzú̶n Jesucristo , je̱'e̱ mu̶dyiibu̶ du'un neby je̱'e̱ juugypyu̶ tzaaju̶ñ , je̱'e̱ mu̶dyiibu̶ je̱'e̱ naaxwiiñjya'ay y'u̶xtijku̶xu̶ñ y ka'p ku'ubu̶jkku̶xy . Jesucristo du'un je̱'e̱ neby je̱'e̱ oybyu̶ tzaa mu̶dyiibu̶ je̱'e̱ pojtzpu̶du̶jk ka'p yajtuungu̶xyu̶ñ , peru̶ Dios je̱'e̱ win'ijxu̶ y mu̶j chobaady ma je̱'e̱ Diosu̶ñ .
60002005	Miich du'un miich nandu'un ajku̶xy neby je̱'e̱ juugypyu̶ tzaaju̶ñ , je̱'e̱ tu̶jk mu̶dyiibu̶ je̱'e̱ Dios kyojpyu̶ñ , je̱'e̱ jya'ay miich ajku̶xy mu̶dyiibu̶ Dios mu̶duunu̶gu̶xpu̶ñ , y mooygyu̶x je̱'e̱ Dios windzu̶gu̶u̶yu̶ñ mu̶dyiibu̶ kyu'umaaybyu̶ñ Jesucristo kyu̶xpu̶ du'un neby je̱'e̱ ju̶yujk windzu̶gu̶'u̶ñ yaj'yóxyu̶ñ .
60002006	Paady je̱'e̱ Dios ñaky du'un nandu'un myu̶na'añ :
60002007	Mu̶u̶d miich ajku̶xy je̱'e̱ mu̶dyiibu̶ je̱'e̱ Jesucristo mu̶bu̶jkku̶xpu̶ñ , je̱'e̱ mu̶dyiibu̶ du'un neby je̱'e̱ oybyu̶ tzaaju̶ñ y mu̶j je̱'e̱ chobaady . Peru̶ mu̶u̶d je̱'e̱ mu̶dyiibu̶ ka'p mu̶bu̶jkku̶xyu̶ñ jii je̱'e̱ du'un yajkuydyúñ neby je̱'e̱ Dios ñaky myu̶na'añu̶ñ :
60002008	Y nandu'un yajkuydyúñ ma je̱'e̱ Dios ñaky du'un myu̶na'añu̶ñ : “ Tu'ug tzaa ma kyu'une̱jp kyu'ugojxku̶xu̶chu̶ñ . ” Ku'une̱jp ku'ugojxku̶xu̶p , je̱' ko je̱'e̱ ayuuk tu̶y'ajt naty ka'amu̶bu̶jkku̶xy . Du'un je̱'e̱ Dios tu̶ yajnigu'udugu̶u̶yu̶gu̶xy y jyajtku̶x y'abe̱jtku̶xu̶ch du'un .
60002009	Peru̶ miich , je̱'e̱ ja'ay miich ajku̶xy je̱'e̱ mu̶dyiibu̶ je̱'e̱ Dios tu̶ wyin'ijxu̶gu̶xyu̶ñ , je̱'e̱ mu̶j'ane̱'e̱mbu̶ Jesucristo myu̶duumbu̶ ajku̶xy , je̱'e̱ wa'adzpu̶ Dios jya'ay ajku̶xy , je̱'e̱ kajpt mu̶dyiibu̶ je̱'e̱ Dios tu̶ win'ixy y tu̶ ijxtú̶y . Paady je̱'e̱ tu̶ xywyin'ijxku̶xy neby je̱'e̱ Dios oybyu̶ myu̶j'ajt y'oy'ajtu̶ñ mgapxwa'kxku̶xu̶chu̶ñ , je̱'e̱ mu̶dyiibu̶ tu̶ tuñu̶ñ , je̱'e̱ mu̶dyiibu̶ pokyjyooty ku̶dyeeyjyooty xyaaxpu̶dzu̶u̶mgu̶x y xyajnejwu̶u̶ygyu̶xy je̱'e̱ oybyu̶ tu̶y'ajt , du'un neby du'umbu̶ agootztuuby xyaaxpu̶dzu̶u̶mgu̶xy y xypyu̶daakku̶xy ma oy jyajy tyu̶kxyu̶ñ .
60002010	Miich ajku̶xy , ka'p je̱'e̱ Dios ijty jeky'ajty xyjya'ay'ajtku̶xy , peru̶ jada'achám xyjya'ay'ajtku̶xnu̶py je̱' . Jeky'ajty ka'p je̱'e̱ Dios ijty xypya'a''ayoogu̶xy , peru̶ jada'achám xypya'a''ayoogu̶xnu̶py je̱' .
60002011	“ Mu̶gu'uktu̶jk mu̶dyiibu̶ u̶u̶ch oy ndzojkypy nju̶wu̶u̶ygyu̶xypyu̶ñ , cham nmu̶nukxtaakku̶xy neby je̱'e̱ jaybyokxytyu̶jk tzojku̶ ñajxku̶xy ma adayaaba naaxwiiñu̶ñ , ko ka'p mnayye̱jku̶gu̶xy ma je̱'e̱ naaxwiiñjya'ay adzojku̶ñ , je̱'e̱ mu̶dyiibu̶ ka'p ñay'ixaanu̶gu̶xy mu̶u̶d je̱'e̱ aanu̶mu̶ .
60002012	Oy yajxón ja'ay'ajtku̶x ma je̱'e̱ ja'ay mu̶dyiibu̶ je̱'e̱ Dios tyu̶y'ajt ka'p nejwu̶u̶ygyu̶xyu̶ñ . Y du'un je̱'e̱ ajku̶xy , oy je̱'e̱ cham ju̶bu̶k axu̶u̶g xy'okja'anigápx xy'okja'animu̶dyaakku̶xy y xytyijku̶xy ju̶bu̶kja'ay , peru̶ ko ijxku̶xu̶ch ko oy yajxón mja'ay'ajtku̶xy y mduungu̶xy je̱'e̱ oybyu̶ , mu̶'it je̱'e̱ Dios ja'aymye̱jtz o'owu̶dajtku̶xu̶ch ko je̱'e̱ xu̶u̶ myínu̶ch mu̶naa je̱'e̱ Dios ja'ay ku̶xyu̶ tu̶ydyúnu̶chu̶ñ .
60002013	Windzú̶n Jesucristo kyu̶xpu̶ , kapxymyu̶doogu̶x ku̶xyu̶ je̱'e̱ naaxwiiñ tuungmu̶u̶dpu̶du̶jk , kapxymyu̶doogu̶x je̱'e̱ mu̶j'ane̱'e̱mbu̶ , je̱' ko je̱'e̱ mu̶jtuung mu̶u̶du̶ch .
60002014	Nan kapxymyu̶doogu̶x je̱'e̱ ane̱'e̱mbu̶du̶jk mu̶dyiibu̶ je̱'e̱ mu̶j'ane̱'e̱mbu̶ kyejxypy neby je̱'e̱ ju̶bu̶kja'ay tzaachtyuungu̶xu̶chu̶ñ y ku'umaaygyu̶xu̶ch je̱'e̱ mu̶dyiibu̶ je̱'e̱ oybyu̶ tuungu̶xpu̶ñ .
60002015	Je̱' ko du'un je̱'e̱ Dios tzoky ko je̱'e̱ oybyu̶ miich mduungu̶xu̶ch , neby je̱'e̱ ja'ay du'un mu̶dyiibu̶ je̱'e̱ Dios tyu̶y'ajt ka'p winju̶wu̶u̶ygyu̶xy , y je̱'e̱ tzuja'ay myaj'amoongu̶xu̶chu̶ñ ka'pu̶ nej xyñigapx xyñimu̶dyaakku̶xu̶ch ko ju̶bu̶k axu̶u̶g mja'ay'ajtku̶xy .
60002016	Oy yajxón ja'ay'ajtku̶x du'un neby je̱'e̱ ja'ay mu̶dyiibu̶ je̱'e̱ oy'ajt tu̶ paatku̶xyu̶ñ , ka'p je̱'e̱ winma'añ m'u̶xtaaygyu̶xy ko je̱'e̱ oy'ajt tu̶ mbaatku̶xnu̶ y ko je̱'e̱ ju̶bu̶kpu̶ mu̶baad mduungu̶xnu̶ . Oy yajxón ja'ay'ajtku̶x neby je̱'e̱ Dios myu̶duumbu̶du̶jk ajku̶xyu̶ñ .
60002017	Windzu̶gu̶u̶ygyu̶x je̱'e̱ ja'ay ku̶xyu̶ neby pyadyiiju̶ñ . Tzojkku̶x ju̶wu̶u̶ygyu̶x je̱'e̱ mu̶bu̶jkpu̶du̶jk , windzu̶gu̶u̶y o'owu̶dajtku̶x je̱'e̱ Dios , y nan windzu̶gu̶u̶ygyu̶x je̱'e̱ mu̶j'ane̱'e̱mbu̶ .
60002018	Tuumbu̶du̶jk , kapxymyu̶doogu̶x y windzu̶gu̶u̶ygyu̶x je̱'e̱ mwindzu̶ndu̶jk , ka'p jye̱'e̱du̶'ajtyu̶ch je̱'e̱ mu̶dyiibu̶ oyjya'ayu̶ñ ajku̶xy y je̱'e̱ mu̶dyiibu̶ je̱'e̱ ayuuk winju̶wu̶u̶ygyu̶xpu̶ñ , nandu'un je̱'e̱ mu̶dyiibu̶ ju̶bu̶k ja'ay'ajtku̶xpu̶ñ .
60002019	Je̱' ko kyu'umaaby je̱'e̱ Dios du'un ko je̱'e̱ tzaachpyu̶ nmu̶najx ngu'ubu̶jku̶mu̶ch pokytyuk , oy naty xykya'awinmajtzu̶m ajku̶xy .
60002020	Pu̶nu̶ myajtzaachtyuungu̶xp miich ko naty tu̶ m'oktuundu̶gooygyu̶xy ¿ ti ku'umaayu̶ñ du'un m'okpaatku̶xu̶py , oy je̱'e̱ tzaachpyu̶ du'un m'okja'amu̶madaakku̶xy mu̶u̶d je̱'e̱ me̱kxtujku̶ñ ? Peru̶ pu̶nu̶ mdzaachjyajtku̶xp ko je̱'e̱ oybyu̶ naty mduungu̶xy , y mmu̶madaakku̶xy je̱'e̱ tzaachpyu̶ mu̶u̶d je̱'e̱ me̱kxtujku̶ñ . Mu̶'it je̱'e̱ Dios xykyu'umaaygyu̶xu̶ch .
60002021	Paady je̱'e̱ Dios tu̶ xywyin'ijxku̶xy , je̱' ko tu̶ je̱'e̱ Cristo tzaachpyu̶ mu̶naxy ku'ubú̶ky mu̶u̶d miich kyu̶xpu̶ ajku̶xy , tu̶ je̱'e̱ ijxpe̱jt xymyooygyu̶xy neby je̱'e̱ ijxpe̱jt du'un mba'ijxku̶xu̶chu̶ñ .
60002022	Cristo ka'p je̱'e̱ ni tii poky tuuñ y nan ni pu̶n ni mu̶naa ka'awin'u̶u̶ñ .
60002023	Ko yaj'ojy , ka'p ju̶bu̶k axu̶u̶g y'adzoowimbijty , ko yajtzaachtyuuñ , ka'p y'adzooy ko yaj'awimbijtu̶gatza'añ , ni'igyu̶ je̱'e̱ Dios ñayyajku̶'u̶wanu̶u̶yu̶ , je̱'e̱ Dios mu̶dyiibu̶ je̱'e̱ ja'ay tu'uda'agy tu̶ydyuumbu̶ñ .
60002024	Cristo je̱'e̱ nboky ngu̶dyeey ku̶'u̶m xyajnú̶kxu̶ ajtu̶m ajku̶xy ma je̱'e̱ ñi'kx kyoptu̶ñ ko cruutzkú̶xp y'o'ky , wan je̱'e̱ poky ku̶dyeey du'un n'u̶xmajtzu̶mu̶ch ajku̶xy y ndzu̶naay njugy'ajtu̶mu̶ch ajku̶xy mu̶u̶d je̱'e̱ tu'uda'agypyu̶ tzu̶naayu̶ñ . Cristo pyaat y'ijx je̱'e̱ tzaachpyu̶ neby miich je̱'e̱ mjoot mwinma'añ du'un wyinje̱e̱mgu̶xu̶chu̶ñ .
60002025	Miich du'un miich ijty jékyu̶p myajpaatku̶xy neby je̱'e̱ borreegu̶ mu̶dyiibu̶ tu̶ yo'oydyu̶gooygyu̶xyu̶ñ , ju̶gue̱m najty myajpaatku̶xy ma je̱'e̱ Diosu̶ñ , peru̶ tu̶ jada'achám mwimbijtku̶xnu̶ ma je̱'e̱ Crístoju̶ñ , je̱'e̱ mu̶dyiibu̶ xykyweentu̶'ajtku̶xpu̶ñ .
60003001	Nandu'un miich to'oxyu̶jktu̶jk kapxymyu̶doogu̶x je̱'e̱ mniya'aydyu̶jk , wan je̱'e̱ mu̶dyiibu̶ je̱'e̱ ayuuk tu̶y'ajt ka'p mu̶bu̶jkku̶xyu̶ñ du'un mu̶bu̶jkku̶xu̶ch , oy naty je̱'e̱ ayuuk tu̶y'ajt mga'adimyyajmu̶dmu̶dyaakku̶xpu̶ , ko du'un xy'ijxku̶xu̶ch ko naty oy yajxón m'u̶u̶mu̶doow mgapxymyu̶doogu̶xy ,
60003002	y nan ko du'un ijxku̶xu̶ch ko tu'uda'agy mja'ay'ajtku̶xy y myajtuungu̶xy je̱'e̱ windzu̶gu̶u̶yu̶ñ .
60003003	Ka'p je̱'e̱ m'oygyu̶xu̶'ku̶ñ ni'igú̶xp ku'uduuy mbu̶daakku̶xy , neby du'un anaxy mnaygyu't mnaygyaaxu̶gu̶xyu̶ñ , neby je̱'e̱ ooru̶ ku̶'u̶jiitz y ooru̶ taatztú̶y y oyjyatypyu̶ wit tukxy myajtuungu̶xyu̶ñ ,
60003004	jiiby jootjooty je̱'e̱ m'oygyu̶xu̶'ku̶ñ mmu̶dajtku̶x ma je̱'e̱ mjoot mwinma'añdyu̶ñ ajku̶xy , je̱'e̱ oygyu̶xu̶'ku̶ñ mu̶dyiibu̶ ka'p wyindu̶goy ma je̱'e̱ joot winma'añ mu̶dyiibu̶ yuung naaxypy y tu'uda'agyu̶ñ . Adaa du'umbu̶ oygyu̶xu̶'ku̶ñ je̱'e̱ Dios kyu'umaaby .
60003005	Adaa du'umbu̶ oygyu̶xu̶'ku̶ñ je̱'e̱ tu'uda'agypyu̶ to'oxyu̶jktu̶jk ijty nandu'un jeky'ajty myu̶dajtku̶xypy . Myu̶bu̶jkku̶xypy je̱'e̱ Dios ijty y nan kyapxymyu̶doogu̶xypy je̱'e̱ ñiya'aydyu̶jk ijty .
60003006	Du'un neby je̱'e̱ Sara ñiya'aydyu̶jk kapxymyu̶dooyu̶ñ y xu̶u̶mooy , “ u̶u̶ch nwindzú̶n ” . Y miich du'un miich ajku̶xy neby je̱'e̱ Sara du'umbu̶ xytyo'oxy'ung'ajtku̶xyu̶ñ , pu̶nu̶ mduungu̶xypy je̱'e̱ oybyu̶ y ka'p tii je̱'e̱ mniya'aydyu̶jk ko mdzu̶gu̶u̶y mju̶wu̶u̶ygyu̶xu̶chu̶ñ .
60003007	Nandu'un miich ya'aydyu̶jktu̶jk ajku̶xy , mu̶me̱kxtujkku̶x je̱'e̱ mdo'oxyu̶jk . Yajmu̶j'ajtku̶x neby pyadyiiju̶ñ , ka'p pyaadyu̶ch ko je̱'e̱ to'oxyu̶jk ni'igyu̶ y'amaayu̶ch ajku̶xy ni'igu̶ ka'p miich ajku̶xyñu̶ba , je̱' ko je̱'e̱ Dios mu̶u̶d je̱'e̱ myay'ajtu̶ñ je̱'e̱ jugy'ajtu̶ñ nandu'un tu̶ yajwinwanu̶u̶yu̶gu̶xy neby miich tu̶ xyajwinwanu̶u̶ygyu̶xyu̶ñ . Y du'unu̶tz ijxku̶x yajmu̶j'ajtku̶x je̱'e̱ mdo'oxyu̶jk oy yajxón , wan je̱'e̱ mmu̶bu̶jktzoowu̶ñ du'un ñáxu̶ch ajku̶xy ma je̱'e̱ Diosu̶ñ ko je̱'e̱ Dios naty mmu̶bu̶jktzoogu̶xy .
60003008	Y du'unu̶tz tzu̶naaygyu̶x jugy'ajtku̶x jootkujk , tu'ugyu̶ je̱'e̱ mjoot mwinma'añ mu̶dajtku̶x y naychojk nayjyu̶wu̶u̶yu̶gu̶x neby tu'kke̱'e̱xpu̶ju̶ñ . Naybya'a''ayoowu̶gu̶x amíñ u̶xyu̶py , y yuung naaxypy ja'ay'ajtku̶x .
60003009	Ka'p ju̶bu̶k myaj'awimbijtu̶gajtzku̶xu̶ch ko naty pu̶n ju̶bu̶k xytyuungu̶xy ni mga'a'ojtu̶gajtzku̶xu̶ch pu̶n , ko naty pu̶n xy'ojku̶xy . Ni'igyu̶ miich je̱'e̱ Dios kunukxu̶ñ amdoowu̶ ajku̶xy wan je̱'e̱ Dios kyunúkxu̶gu̶xu̶ch , je̱' ko je̱'e̱ Dios miich tu̶ xywyin'ijxku̶xy neby je̱'e̱ kyunukxu̶ñ mbaatku̶xu̶chu̶ñ .
60003010	Je̱' ko :
60003011	Wan je̱'e̱ ju̶bu̶kpu̶ ku'ugue'egy y túnu̶ch je̱'e̱ oybyu̶ , ka'p chipja'ay'ádu̶ch , wan je̱'e̱ oy'ajt yajkoptu̶gu̶'u̶y y ka'p u̶xmádzu̶ch .
60003012	Je̱' ko kyweentu̶'ajtypy je̱'e̱ Windzú̶n Dios jya'ay mu̶dyiibu̶ tu'uda'agy tzu̶naaygyu̶xpu̶ñ y myu̶doowu̶py je̱'e̱ myu̶bu̶jktzoowu̶ñ ko myu̶bu̶jktzoowu̶gu̶xy , peru̶ myu̶dzip'ajtypy je̱'e̱ mu̶dyiibu̶ je̱'e̱ ju̶bu̶kpu̶ tuungu̶xpu̶ñ . ”
60003013	¿ Pu̶n miich da'a ju̶bu̶k axu̶u̶g xy'oktuungu̶xu̶p ko je̱'e̱ oybyu̶ naty miich mduungu̶xy ?
60003014	Peru̶ pu̶nu̶ jii pu̶n tii xyajku'u'ayowu̶u̶ygyu̶xy , oy naty tu̶y tu'uda'agy mja'aja'ay'ajtku̶xy , ¡ jootkugu̶u̶ygyu̶x miich ! Ka'p ni pu̶n mdzu̶gu̶u̶y mju̶wu̶u̶ygyu̶xy .
60003015	Ni'igyu̶ miich je̱'e̱ Windzú̶n Jesucristo mu̶jpu̶daakku̶x , je̱'e̱ mu̶dyiibu̶ je̱'e̱ mjoot mwinma'añ xyñiwindzu̶n'ajtu̶byu̶ñ ajku̶xy . Ijtu̶u̶gu̶x ni'ixu̶'u̶ neby m'adzoogu̶xu̶chu̶ñ ko naty pu̶n xyajtu̶u̶gu̶xy tii je̱'e̱ Jesucristo ko mju̶jp'ijxku̶xy ko je̱'e̱ m'aanu̶mu̶ xyajni'idzo'ogaanu̶gu̶xy ,
60003016	peru̶ yuung naaxypy m'adzoogu̶xu̶ch y mu̶u̶d je̱'e̱ windzu̶gu̶u̶yu̶ñ . Oy yajxón ja'ay'ajtku̶x neby je̱'e̱ mjoot mwinma'añ du'un jootkujk mmu̶dajtku̶xu̶chu̶ñ , wan je̱'e̱ mu̶dyiibu̶ ju̶bu̶k axu̶u̶g xyñigapxp xyñimu̶dyaakku̶xpu̶ñ ko oy yajxón mja'ay'ajtku̶xy neby je̱'e̱ mu̶dyiibu̶ je̱'e̱ Cristo mu̶bu̶jkku̶xpu̶ñ , kyu̶'u̶m'awák du'un mu̶dzo'oydyuungu̶xu̶ch neby naty tu̶ xyñigápxku̶xy xyñimu̶dyaakku̶xyu̶ñ .
60003017	Ni'igu̶ oy ko je̱'e̱ tzaachpyu̶ n'ijx mbaattu̶mu̶ch ajku̶xy ko je̱'e̱ oybyu̶ naty nduunu̶m ajku̶xy , pu̶nu̶ je̱'e̱ Dios naty du'un xyajmu̶dzojku̶mb ajku̶xy , y ka'p ko je̱'e̱ ju̶bu̶kpu̶ ngu'ayoowu̶mu̶ch ajku̶xy .
60003018	Je̱' ko y'ijx pyaat je̱'e̱ Cristo tzaachpyu̶ nandu'un ku̶'u̶m mu̶u̶d u̶u̶ch kyu̶xpu̶ nboky ngu̶dyeey ajtu̶m ajku̶xy , y tu'u'ooku̶ je'eyu̶ mu̶najxy ku'ubu̶jky . Ka'p najty poky ku̶dyeey je̱'e̱ mu̶u̶du̶ch , peru̶ kyu'u'ayowu̶u̶y je̱'e̱ pokyjya'aydyu̶jk , neby du'un xyajnu̶kxaangu̶xyu̶ñ ma je̱'e̱ Diosu̶ñ . Cristo oy je̱'e̱ ñaaxni'kx jya'a'o'ky , peru̶ ka'p je̱'e̱ y'aanu̶mu̶ y'o'ky , jugy'ajt'adu̶u̶tz je̱' ,
60003019	y chi je̱'e̱ y'aanu̶mu̶ ñu̶kxy ma je̱'e̱ aanu̶mu̶ jiiby tzumy mach y'ijtku̶xyu̶ñ y kapxwa'kxy je̱'e̱ ayuuk tu̶y'ajt jiiby .
60003020	Adayaaba ja'ay mu̶dyiibu̶ je̱'e̱ y'aanu̶mu̶ najty jiiby tzumy mach ijtku̶xpu̶ñ , je̱' najty je̱'e̱ ajku̶xy je̱'e̱ mu̶dyiibu̶ je̱'e̱ Dios najty ka'p jékyu̶p tu̶ kapxymyu̶doogu̶xyu̶ñ , mu̶naaba je̱'e̱ Noé chu̶naay jyugy'ajtyu̶ñ , mu̶naaba je̱'e̱ Dios jya'aja'ay'éxyu̶ñ mu̶u̶d je̱'e̱ me̱kxtujku̶ñ ko je̱'e̱ barco najty kyojy , ma je̱'e̱ tuktujkpu̶ ja'ay ñi'idzookku̶xyu̶ñ ma je̱'e̱ nu̶u̶gómu̶ñ .
60003021	Je̱'e̱ nu̶u̶góm nu̶u̶ , je̱'e̱ nu̶u̶ je̱'e̱ myu̶baatypy je̱'e̱ mu̶dyiibu̶ mu̶u̶d nnu̶u̶be̱jtu̶mu̶ñ ajku̶xy , je̱'e̱ mu̶dyiibu̶ jada'achám xyajpokyñi'iwaatzu̶mbu̶ñ ajku̶xy . Je̱'e̱ nu̶u̶be̱jtu̶ñ ka'p je̱'e̱ nni'kx ngopt xyajwaatzu̶ ajtu̶m ajku̶xy , je̱' je̱'e̱ je'eyu̶ tyuumby ko n'amdoowu̶mu̶ch ma je̱'e̱ Diosu̶ñ ko je̱'e̱ njoot nwinma'añ xyajwaatzu̶yu̶ch ajtu̶m ajku̶xy ; y xyajpokyñi'iwaatzu̶m ajku̶xy ko je̱'e̱ Jesucristo jyugypyu̶jky ko najty tu̶ y'o'ogy ,
60003022	je̱'e̱ mu̶dyiibu̶ tzajpjooty nu̶kxu̶ñ y yajpaady ma je̱'e̱ Dios y'a'oy'eembyu̶ñ ane̱'e̱mbu̶ , ane'emy je̱'e̱ ángelestu̶jk y ku̶xyu̶ mu̶dyiibu̶ je̱'e̱ ku'utujku̶ñ y mu̶k'ajt jiiby tzajpjooty mu̶dajtku̶xpu̶ñ .
60004001	Paady , du'un neby je̱'e̱ Cristo tzaachpyu̶ mu̶najxy ku'ubu̶jky ma je̱'e̱ ñi'kx kyoptu̶ñ , nandu'un miich je̱'e̱ tzaachpyu̶ mmu̶najx mgu'ubu̶jkku̶xu̶ch . Y pu̶nu̶ mduungu̶xypy du'un tu̶ naty je̱'e̱ poky du'un mmu̶madaakku̶xy ,
60004002	neby du'un mjaktzu̶naaygyu̶xu̶chu̶ñ ya naaxwiiñ neby je̱'e̱ Dios tzokyu̶ñ y ka'p dyu'unu̶ch neby je̱'e̱ naaxwiiñjya'ay ju̶bu̶k adzojku̶ñ mu̶dajtku̶xyu̶ñ .
60004003	Jeky miich du'un tu̶ m'adu̶u̶tzku̶xy neby je̱'e̱ ja'ay y'adu̶u̶tzku̶xy mu̶dyiibu̶ je̱'e̱ ayuuk tu̶y'ajt ka'p nejwu̶u̶ygyu̶xyu̶ñ . Mdzu̶naay mjugy'ajtku̶xy najty mu̶u̶d je̱'e̱ du'umbu̶ winma'añ mu̶dyiibu̶ ka'p mu̶baad m'u̶xmajtzku̶xyu̶ñ , je̱'e̱ ju̶bu̶k adzojku̶ñ , je̱'e̱ u'ugu̶u̶ ju̶kxu̶u̶ , je̱'e̱ anaxypyu̶ mu̶gay mu̶'u'ugu̶u̶ , m'uukku̶x mjú̶kxku̶xnu̶ anaxy y mwindzu̶gu̶u̶y m'o'owu̶dajtku̶xy je̱'e̱ tzaadzéch kepychech mu̶dyiibu̶ je̱'e̱ Dios chaachju̶wu̶u̶ybyu̶ñ .
60004004	Jada'achám , je̱' ko ka'p miich je̱'e̱ du'umbu̶ ja'ay m'okpuyo'oy m'okpunaxu̶u̶ygyu̶xnu̶ ma je̱'e̱ anaxypyu̶ jyu̶bu̶ktzu̶naay jyu̶bu̶kjugy'ajtu̶ñ ajku̶xyu̶ñ , paady je̱'e̱ mu̶k yajju̶wu̶u̶ygyu̶xy y xyñigapx xyñimu̶dyaakku̶xy ju̶bu̶kjaty axu̶u̶játy .
60004005	Peru̶ ka'p miich je̱'e̱ mu̶jpu̶daakku̶xy , je̱' ko kyu̶'u̶ye̱jkku̶xu̶py tyu̶y'ajt je̱' Dios winduuy je̱'e̱ mu̶dyiibu̶ paattu̶p tu̶ydyúnu̶ch je̱'e̱ ja'ay je̱'e̱ o'ogypyu̶ y je̱'e̱ juugypyu̶ ajku̶xy .
60004006	Paady je̱'e̱ ayuuk tu̶y'ajt tu̶ yajkapxwa'kxy ma je̱'e̱ o'ogyjya'ay ajku̶xyu̶ñ , wan je̱'e̱ y'aanu̶mu̶ du'un jyugy'ajtku̶xu̶ch du'un neby je̱'e̱ Dios jyugy'atyu̶ñ , oy u̶xyu̶py je̱'e̱ ñi'kx kyopt yaa naaxwiiñ tu̶ jya'ayajtu̶ydyuungu̶xpu̶ o jya'a'o'k jya'ake̱e̱kku̶xpu̶ neby oy mu̶dyiibu̶ ja'ayu̶ñ .
60004007	Tu̶ je̱'e̱ xu̶u̶ tiempo wyingoonu̶ mu̶naa je̱'e̱ naaxwiimbu̶ ku̶xyu̶ tyu̶goyaanu̶ju̶ñ . Paady wijy kejy ja'ay'ajtku̶x y yajkoptu̶gu̶u̶ygyu̶x je̱'e̱ Dios mu̶bu̶jktzowu̶u̶ tu̶y tu'uda'agy .
60004008	Nnaychojk nnayjyu̶wu̶u̶yu̶gu̶x amíñ u̶xyu̶py mu̶k , je̱' ko je̱'e̱ mu̶dyiibu̶ mu̶k naychojk nayjyu̶wu̶u̶yu̶gu̶xpu̶ñ naywyinmé̱kxu̶gu̶xp je̱'e̱ ajku̶xy , oy naty mu̶j ku̶je̱e̱ tu̶ jya'anaymyu̶duundu̶gooyu̶gu̶xpu̶ .
60004009	Nayjyu̶u̶nmooy naydyu̶jkmooyu̶gu̶x oy amíñ u̶xyu̶py ko naty pu̶n myiinda'aga'añ jya'tta'aga'añ ma je̱'e̱ mju̶u̶n mdu̶jk ajku̶xyu̶ñ , y ka'p y'adzip y'ama'adu̶ch .
60004010	Yajtuungu̶x oy yajxón je̱'e̱ mayñaxpu̶ kunukxu̶ñ mu̶dyiibu̶ je̱'e̱ Dios tu̶ xymyooygyu̶xyu̶ñ , y pube̱jt pudu̶gu̶u̶ygyu̶x je̱'e̱ mmu̶gu'ug miich nidu'ug nidu'ug mu̶u̶d je̱'e̱ may'ajt mu̶dyiibu̶ je̱'e̱ Dios nidu'ug nidu'ug tu̶ xyñi'imooygyu̶xyu̶ñ , du'un neby je̱'e̱ oybyu̶ tuumbu̶du̶jk ajku̶xyu̶ñ .
60004011	Ko naty je̱'e̱ Dios y'ayuuk tyu̶y'ajt pu̶n kapxwa'kxy , du'un wan kapxwa'kxy neby je̱'e̱ Dios y'ayuuk tyu̶y'ajt myu̶na'añu̶ñ . Ko naty pu̶n tii tuung tuñ mu̶dyiibu̶ tu̶ yajmo'oyu̶ñ , du'un wan tuñ mu̶u̶d je̱'e̱ mu̶k'ajt mu̶dyiibu̶ je̱'e̱ Dios mooyu̶bu̶ñ . Ku̶xyu̶ tijaty mduungu̶xypyu̶ñ , tuungu̶x oy yajxón wan je̱'e̱ Dios du'un ku'umáy y'ídu̶ch Jesucristo kyu̶xpu̶ , je̱'e̱ mu̶dyiibu̶ je̱'e̱ ku'umaayu̶ñ y je̱'e̱ mu̶k'ajt wiinu̶u̶xu̶u̶ mu̶dajtpu̶ñ . Jaanch adaa du'un .
60004012	“ Mu̶gu'uktu̶jk mu̶dyiibu̶ u̶u̶ch oy ndzojkypy nju̶wu̶u̶ygyu̶xypyu̶ñ , ka'p myajju̶wu̶u̶ygyu̶xy ko je̱'e̱ mu̶kpu̶ tzaachpyu̶ m'ijxku̶xy mbaatku̶xy , ka'p mmu̶naangu̶xy ko du'un kya'apaadyii .
60004013	Ni'igyu̶ miich xondaakku̶x , ko je̱'e̱ tzaachpyu̶ du'un m'ijxku̶xy mbaatku̶xy neby je̱'e̱ Crístoju̶ñ , wan du'un nandu'un mjootkugu̶u̶ygyu̶xu̶ch ko naty je̱'e̱ Cristo yaa naaxwiiñ ja'adu'ook ñayyajni'igu̶xu̶'u̶gyii mu̶u̶d je̱'e̱ y'oy'ajt myu̶k'ajt .
60004014	Jootkugu̶u̶ygyu̶x miich , pu̶nu̶ jii pu̶n xy'ojku̶xy xyaaxku̶xy Cristo kyu̶xpu̶ , je̱' ko je̱'e̱ oybyu̶ Espíritu Santo je'emy ijtu̶u̶b ma miich ajku̶xyu̶ñ .
60004015	Pu̶nu̶ jii miich je̱'e̱ tzaachpyu̶ ayo'on nidu'ugtu̶ m'ijxku̶xy mbaatku̶xy , oy naty tu̶ mga'aja'ayyaj'o'kku̶xy , oy naty tu̶ mga'ame̱e̱tzku̶xy o mga'aju̶bu̶kja'ayu̶ch ajku̶xy , y oy naty tii tu̶ mga'ayajtu̶gu̶u̶ygyu̶xy mu̶dyiibu̶ ka'p xypyaatku̶xyu̶ñ .
60004016	Peru̶ pu̶nu̶ m'ijxku̶xypy mbaatku̶xypy je̱'e̱ tzaachpyu̶ ayo'on ko je̱'e̱ Jesucristo mmu̶bu̶jkku̶xy , ka'p mmu̶dzo'oydyuungu̶xu̶ch y ni'igyu̶ je̱'e̱ Dios mja'aymye̱jtz m'o'owu̶dajtku̶xu̶ch ko naty du'un mjajt m'abe̱jtku̶xy .
60004017	Tu̶ je̱'e̱ xu̶u̶ tiempo paatnu̶ mu̶naa je̱'e̱ Dios tyu̶ydyuunu̶ñ chonda'aga'añ ma je̱'e̱ Dios jya'ayu̶ñ . Y pu̶nu̶ tzondaakp je̱'e̱ Dios tyu̶ydyuunu̶ñ ma u̶u̶ch ajtu̶m ajku̶xy mu̶dyiibu̶ mu̶bu̶jku̶mbu̶ñ ajku̶xy , ¿ neby je̱'e̱ jye̱' da'a y'okmiingu̶xy mu̶dyiibu̶ je̱'e̱ Dios y'ayuuk tyu̶y'ajt ka'p mu̶bu̶jkku̶xyu̶ñ ?
60004018	Y pu̶nu̶ adzaach je̱'e̱ wa'adzja'ay ñi'idzooku̶ñ paady , ¿ neby je̱'e̱ ju̶bu̶kja'ay axu̶u̶gja'ay y je̱'e̱ pokyjya'ay da'a y'okjajtku̶xu̶ch ?
60004019	Y du'unu̶tz pu̶n je̱'e̱ tzaachpyu̶ ijxku̶xp paatku̶xpu̶ñ neby je̱'e̱ Dios yajmu̶dzojku̶gu̶xyu̶ñ , wan je̱'e̱ oybyu̶ tuun'adu̶u̶tzku̶xy y yajku̶'u̶du̶gu̶u̶ygyu̶xy je̱'e̱ Dios y'aanu̶mu̶ , je̱'e̱ Dios mu̶dyiibu̶ tu̶ yajkoju̶gu̶xyu̶ñ y je̱' ka'p je̱'e̱ nimu̶naa y'u̶xmajtzu̶gu̶xu̶ch .
60005001	Nwingapx nju̶jpkapxu̶'u̶we̱e̱mbyu̶ch jada'achám je̱'e̱ mu̶dyiibu̶ je̱'e̱ mu̶bu̶jkpu̶du̶jk nigu'ubajk'ajtku̶xp ma miich mnayo'oymyujku̶gu̶xyu̶ñ , u̶u̶ch nan nigu'ubajk'ajtypyu̶ch je̱'e̱ mu̶bu̶jkpu̶du̶jk nandu'un neby je̱' ajku̶xyu̶ñ , y n'ijxu̶ch neby je̱'e̱ Cristo tzaachpyu̶ ijxy paatyu̶ñ , y mbade̱e̱mbyu̶ch je̱'e̱ oy'ajt nandu'un neby je̱' ajku̶xyu̶ñ ko naty ya naaxwiiñ ja'adu'ook ñayyajni'igu̶xu̶'u̶gyii .
60005002	Kweentu̶'ajtku̶x je̱'e̱ Dios jya'ay , mu̶dyiibu̶ je̱' tu̶ xyajni'ipu̶jkku̶xyu̶ñ ko mgweentu̶'ajtku̶xu̶ch , tuungu̶x oy yajxón du'un neby je̱'e̱ Dios tzokyu̶ñ , y ka'p y'adzip y'ama'adu̶ch ni kya'ameeñgyú̶xpu̶ch . Tuungu̶x je̱'e̱ mduung oy yajxón ,
60005003	ka'p m'ojku̶x myaaxku̶xu̶ch je̱'e̱ mu̶dyiibu̶ mgu̶'u̶'aam'ajtku̶xypyu̶ñ , neby je̱'e̱ ane̱'e̱mu̶ñ miichtyu̶'ajty je'eyu̶ tu'kpajk mmu̶dajtku̶xypyu̶ñ , yuung naaxypy mu̶gapx ane̱'e̱mgu̶x wan je̱'e̱ ijxpe̱jt jim du'un pu̶jkku̶xu̶ch ma miich ajku̶xyu̶ñ .
60005004	Y du'un , ko naty je̱'e̱ Majkueentu̶'ajtpu̶ ya naaxwiiñ ja'adu'ook wyimbity , miich mbaatku̶xu̶py je̱'e̱ ku'umaaybyu̶ oy'ajtu̶ñ , je̱'e̱ oy'ajt mu̶dyiibu̶ ka'p nimu̶naaxu̶u̶ kyú̶xu̶ch tyu̶góyu̶chu̶ñ .
60005005	Nandu'un miich cham nwingapx nju̶jpkapxu̶u̶ygyu̶xy , miich tzugajy'ana'ktu̶jk ajku̶xy , u̶u̶mu̶doogu̶x kapxymyu̶doogu̶x neby je̱'e̱ mu̶bu̶jkpu̶du̶jk nigu'ubajk'ajtpu̶du̶jk xy'ane̱'e̱mgu̶xyu̶ñ . Nigu̶xyu̶ mu̶baad amíñ u̶xyu̶py mnay'u̶mu̶doow mnaygyapxymyu̶doowu̶gu̶xy mu̶u̶d je̱'e̱ yuungpu̶ joot winma'añ , je̱' ko :
60005006	Yuung naaxypy naybyu̶daaku̶gu̶x ma je̱'e̱ Dios mu̶k'ajtmu̶u̶dpu̶ y'ane̱'e̱mu̶ñ , wan du'un xykyu'umaaygyu̶xu̶ch ko naty je̱'e̱ xu̶u̶ tiempo myu̶baad'ajtnu̶ .
60005007	Yajku̶'u̶du̶gu̶u̶ygyu̶x je̱'e̱ Dios ku̶xyu̶ je̱'e̱ mjootmáy ajku̶xy , je̱' ko je̱' xyajmayjyajtku̶xp neby xypyube̱jt xypyudu̶gu̶u̶ygyu̶xu̶chu̶ñ y xykyweentu̶'ajtku̶xu̶chu̶ñ .
60005008	Naygyweentu̶'ajtu̶gu̶x y wijy kejy ijtku̶x , je̱' ko je̱'e̱ mmu̶dzip ajku̶xy je̱'e̱ mu̶jku'u xy'u̶xwu̶dijt xypyawu̶dijtku̶xy neby xyajwinma'añdyu̶goyaangu̶xyu̶ñ , du'un neby je̱'e̱ kaa u̶xwu̶dity pawu̶dityu̶ñ pu̶n chu'udze̱e̱mbyu̶ñ .
60005009	Windu̶naaygyu̶x , ka'p m'u̶xtu̶gu̶'u̶wa'kku̶xy ma je̱'e̱ mmu̶bu̶jku̶ñ ajku̶xyu̶ñ , y tu'ug'aa tu'ugjoot je̱'e̱ mmu̶bu̶jku̶ñ mu̶dajtku̶x , ka'p mja'aydyu̶gooygyu̶xy ko nandu'un je̱'e̱ mmu̶gu'ugtu̶jk , mu̶dyiibu̶ je̱'e̱ ayuuk tu̶y'ajt mu̶bu̶jkku̶xpu̶ñ je̱'e̱ tzaachpyu̶ nandu'un xii yaa ijxku̶xy paatku̶xy majaty chu̶naaygyu̶xyu̶ñ .
60005010	Peru̶ ko naty je̱'e̱ tzaachpyu̶ miich tzojku̶ tu̶ m'okmu̶najx m'okku'ubu̶jkku̶xy , mu̶'it je̱'e̱ Dios xyaj'oybyu̶dzu̶u̶m xyajwa'adzpu̶dzu̶u̶mgu̶xnu̶ch , mmu̶bu̶jkku̶xnu̶ch tu'ug'aa tu'ugjoot y ka'p m'u̶xtu̶gu̶'u̶wa'kku̶xu̶ch ma je̱'e̱ mmu̶bu̶jku̶ñ ajku̶xyu̶ñ , y m'ijtku̶xu̶ch mu̶k y jootkujk mu̶dyiibu̶ mmu̶bu̶jkku̶xypyu̶ñ . Je̱' je̱'e̱ Dios je̱'e̱ mu̶dyiibu̶ tu̶ xywyin'ijxu̶mu̶ñ ajku̶xy ko mu̶j xychojk xyjyu̶wu̶u̶yu̶m ajku̶xy y ko je̱'e̱ y'oy'ajt wiinu̶u̶xu̶u̶bu̶ mbaattu̶mu̶ch ajku̶xy ko tu'ugyu̶ nyajpaatu̶m ajku̶xy mu̶u̶d je̱'e̱ Jesucristo .
60005011	Je̱' je̱'e̱ myu̶k'ajt wiinu̶u̶xu̶u̶ ijtu̶wu̶p . Jaanch adaa du'un .
60005012	Nyajnigue̱jxku̶xypy adaa naky mu̶u̶d je̱'e̱ Silvano , je̱'e̱ mu̶gu'ug mu̶dyiibu̶ je̱'e̱ ayuuk tu̶y'ajt tu'uda'agy mu̶bu̶jkpu̶ñ , ma we̱e̱nu̶ nnijayu̶u̶ygyu̶xyu̶ñ nwingapx nju̶jpkapxu̶u̶ygyu̶xy y nmooygyu̶xy je̱'e̱ tu̶y'ajt ko je̱'e̱ kunukxu̶ñ mu̶dyiibu̶ tu̶ mbaatku̶xyu̶ñ , je̱' je̱'e̱ du'un yajni'igu̶xu̶'kp ko je̱'e̱ Dios jaanch xychojkku̶xy xyjyu̶wu̶u̶ygyu̶xy . Tzojkku̶x ju̶wu̶u̶ygyu̶x je̱'e̱ Dios y ka'p m'u̶xmajtzku̶xy .
60005013	Cham je̱'e̱ mu̶bu̶jkpu̶du̶jk mu̶dyiibu̶ ya Babilonia tzu̶naaygyu̶xpu̶ñ , je̱'e̱ mu̶dyiibu̶ je̱'e̱ Dios tu̶ wyin'ijxu̶gu̶xyu̶ñ du'un neby miich tu̶ xywyin'ijxku̶xyu̶ñ , yajpókxu̶ñ xyajnigue̱jxku̶xy y je̱'e̱ Marcos nandu'un mu̶dyiibu̶ u̶u̶ch du'un nju̶wu̶u̶by neby ungu̶ñ .
60005014	Nayyajpókxu̶gu̶x xi'ig xon amíñ u̶xyu̶py ; cham mnaymyajtz mnaymyu̶ne̱e̱nu̶gu̶xy ko amuumdu'ugjoot mnaychojk mnaybya'a''ayoowu̶gu̶xy . Jootkujk miich nigu̶xyu̶ ijtku̶x , mu̶dyiibu̶ yajpaatku̶xpu̶ñ ma je̱'e̱ Crístoju̶ñ .
61001001	U̶u̶ch Simón Pedro , Jesucristo myu̶duumbu̶ y y'apóstol nandu'un , cham adayaaba naky miich nyajnigue̱jxku̶xy , je̱'e̱ mu̶dyiibu̶ je̱'e̱ janch oybyu̶ mu̶bu̶jku̶ñ tu̶ paatku̶xy du'un neby u̶u̶ch ajku̶xyu̶ñ , je̱' ko tu'uda'agy je̱'e̱ nDios y je̱'e̱ Nyajni'idzookpu̶ Jesucristo ajtu̶m ajku̶xy .
61001002	Wan je̱'e̱ Dios oy'ajt may'ajt mu̶j ku̶je̱e̱ tuñ ma miich ajku̶xyu̶ñ , y xyajjootkujk'ajtku̶xu̶ch mu̶u̶d je̱'e̱ tu̶y'ajt mu̶dyiibu̶ mmu̶dajtku̶xypy ma je̱'e̱ Dios y je̱'e̱ Jesúsu̶ñ u̶u̶ch nWindzú̶n ajtu̶m ajku̶xy .
61001003	Dios mu̶u̶d je̱'e̱ myu̶k'ajt tu̶ xymyooyu̶m ajku̶xy ku̶xyu̶ tijaty nyajmayjyajtu̶mbyu̶ñ ajku̶xy ma je̱'e̱ ndzu̶naay njugy'ajtu̶ñ ajtu̶m ajku̶xyu̶ñ y neby mu̶baad oy yajxón ndzu̶naay njugy'ajtu̶mu̶chu̶ñ ajku̶xy , tu̶ je̱'e̱ Jesucristo xyajnejwu̶u̶yu̶m ajku̶xy je̱'e̱ mu̶dyiibu̶ xywyin'ijxu̶mu̶ñ ajku̶xy mu̶u̶d je̱'e̱ kyu̶'u̶m mu̶j'ajt y mu̶u̶d ku̶xyu̶ je̱'e̱ oybyu̶ mu̶dyiibu̶ tu̶ tuñu̶ñ .
61001004	Y du'un du'un tu̶ xymyooyu̶m ajku̶xy , je̱'e̱ mu̶dyiibu̶ y'awaanu̶u̶y , je̱'e̱ mu̶dyiibu̶ janch mu̶j y mu̶j tzobaatpu̶ñ , wan du'un oy wa'adz ndzu̶naay njugy'ajtu̶mu̶ch ajku̶xy neby je̱'e̱ Dios tzokyu̶ñ y ngu'ugue̱e̱ku̶mu̶ch je̱'e̱ ju̶bu̶kpu̶ ajku̶xy je̱'e̱ naaxwiiñjya'ay adzojku̶ñ .
61001005	Y paady mu̶baad mnay'amu̶jaduunu̶gu̶xy ko jak'yajmu̶jju̶u̶ygyu̶x je̱'e̱ mmu̶bu̶jku̶ñ mu̶u̶d je̱'e̱ tu'uda'agy'ajtu̶ñ ; je̱'e̱ tu'uda'agy'ajtu̶ñ jak'yajmu̶jju̶u̶ygyu̶x mu̶u̶d je̱'e̱ wij'ajt ke̱j'ajtu̶ñ ;
61001006	je̱'e̱ wij'ajt ke̱j'ajtu̶ñ jak'yajmu̶jju̶u̶ygyu̶x mu̶u̶d je̱'e̱ ku̶'u̶m nay'awijtzu̶'u̶gu̶u̶ ; je̱'e̱ ku̶'u̶m nay'awijtzu̶'u̶gu̶u̶ jak'yajmu̶jju̶u̶ygyu̶x mu̶u̶d je̱'e̱ me̱kxtujku̶ñ ; je̱'e̱ me̱kxtujku̶ñ jak'yajmu̶jju̶u̶ygyu̶x mu̶u̶d je̱'e̱ Dios windzu̶gu̶u̶yu̶ñ ;
61001007	je̱'e̱ Dios windzu̶gu̶u̶yu̶ñ jak'yajmu̶jju̶u̶ygyu̶x mu̶u̶d je̱'e̱ amuumdu'ugjoot naychoky naybya'a''ayoyiibyu̶ ; je̱'e̱ amuumdu'ugjoot naychoky naybya'a''ayoyiibyu̶ jak'yajmu̶jju̶u̶ygyu̶x mu̶u̶d je̱'e̱ tzojku̶ñ ju̶wu̶u̶yu̶ñ .
61001008	Pu̶nu̶ mduungu̶xypy adayaaba du'un y pu̶nu̶ myajmu̶j myajmayu̶u̶ygyu̶xypy , ka'p je̱'e̱ mjugy'ajtu̶ñ ñadu̶gu̶'u̶'ádu̶ch ajku̶xy y nan ka'p naty du'un nigoo tu̶ mni'imu̶bu̶jkku̶xy je̱'e̱ nWindzú̶n Jesucristo ajtu̶m ajku̶xy .
61001009	Peru̶ pu̶n adaa du'un ka'atuungu̶xpu̶ñ , du'un je̱' ajku̶xy neby tu'ug wiindzja'ayu̶ñ o neby je̱'e̱ mu̶dyiibu̶ ka'p ju̶gue̱m y'ixyu̶ñ . Tu̶ ja'aydyu̶gooydya'ay ko je̱'e̱ Windzú̶n Jesucristo pyoky kyu̶dyeey tu̶ wyinmé̱kxu̶xu̶ mu̶dyiibu̶ jékyu̶p tyuun y'ijxu̶ñ .
61001010	Paady mu̶gu'uktu̶jk , je̱' ko tu̶ miich je̱'e̱ Dios xymyu̶j'yaaxku̶xy y xywyin'ijxku̶xy , jatytimyyajkoptu̶gu̶u̶ygyu̶x adaa tu̶y'ajt , y ko du'un mduungu̶xu̶ch nimu̶naa mga'ajoottu̶gooy mga'awinma'añdyu̶gooygyu̶xu̶ch .
61001011	Y du'un miich je̱'e̱ tu̶gu̶u̶ydyaakt agujk jootkujk myajmooygyu̶xu̶ch ma je̱'e̱ Windzú̶n Jesucristo , je̱'e̱ Yajni'idzookpu̶ y'ane̱'e̱mdaakt wiinu̶u̶xu̶u̶bu̶ju̶ñ .
61001012	Paady miich adaa tu̶y'ajt je'emy ku̶xyu̶ nyajja'aymye̱jtz'o'kku̶xy , oy miich je̱'e̱ mja'anejwu̶u̶ygyu̶xy y tu'ug'aa tu'ugjoot mja'amu̶bu̶jkku̶xy , y ka'p m'u̶xtu̶gu̶'u̶wa'kku̶xy ma je̱'e̱ tu̶y'ajt mu̶dyiibu̶ tu̶ mjajtku̶xyu̶ñ .
61001013	Mabaadu̶ch njugy'atyu̶ñ , njakwingapx njakju̶jpkapxu̶u̶ygyu̶xu̶py mu̶u̶d adayaaba u̶u̶wij kapxwiju̶ñ .
61001014	Je̱'e̱ nWindzú̶n Jesucristo ajtu̶m ajku̶xy tu̶ xyajnejwu̶'u̶y ko u̶u̶ch ya naaxwiiñ tzojku̶ njakjugy'ada'añ ,
61001015	peru̶ nay'amu̶jaduunu̶bu̶ch ma miich ajku̶xyu̶ñ mu̶u̶d adayaaba u̶u̶wij kapxwiju̶ñ wan du'un mja'aymye̱jtzku̶xu̶ch ko u̶u̶ch naty tu̶ n'o'knu̶ .
61001016	Du'un neby miich je̱'e̱ nyaj'u̶xpu̶jkku̶xy je̱'e̱ mu̶dyiibu̶ je̱'e̱ Windzú̶n Jesucristo myu̶k'ajt nigapxp y neby ya naaxwiiñ ja'adu'ook wyimbida'añu̶ñ , ka'p je̱'e̱ kapxy mu̶dya'agy u̶u̶ch ku̶'u̶m tu̶ nyajkojku̶xy . N'ijxku̶xu̶ch je̱'e̱ Windzú̶n Jesucristo myu̶j'ajtu̶ñ mu̶u̶d u̶u̶ch je̱'e̱ ngu̶'u̶mwiin ajku̶xy .
61001017	N'ijxku̶xu̶ch ko je̱'e̱ Dios Teedy ku'umaayu̶ñ y oy'ajtu̶ñ myooyu̶ , y nan nmu̶doogu̶xu̶ch je̱'e̱ Dios y'ayuuk ko du'un ñu̶maayu̶ je̱'e̱ mu̶'it tiempo : “ Adaa , u̶u̶ch adaa n'ung , mu̶dyiibu̶ u̶u̶ch oy ndzojkypy nju̶wu̶u̶ybyu̶ñ , mu̶dyiibu̶ u̶u̶ch tu̶ nwin'íxyu̶ñ . ”
61001018	U̶u̶ch je̱'e̱ ayuuk ku̶'u̶m nmu̶doogu̶x je̱'e̱ mu̶dyiibu̶ najty tzajpjooty tzombu̶ñ , y u̶u̶ch najty tzooñ ajku̶xy mu̶u̶d je̱'e̱ Windzú̶n Jesús ma je̱'e̱ kunukxypyu̶ koptu̶ñ .
61001019	Tu̶y'ajt adaa ayuuk tu̶y'ajt du'un neby je̱'e̱ Dios y'ayuuknajtzkapxu̶u̶ybyu̶du̶jk kujaaygyu̶xyu̶ñ , je̱'e̱ mu̶dyiibu̶ miich mguydyuungu̶xypyu̶ñ . Je̱' ko du'un je̱'e̱ ayuuk tu̶y'ajt neby je̱'e̱ lámpara tu'ug y'adu̶kxy y'ajajy ma y'agoodzu̶chu̶ñ , y du'un nandu'un neby xyu̶u̶mu̶'u̶yu̶ñ , y pyu̶dzu̶my je̱'e̱ mu̶dza'a jayjyuxtujk neby je̱'e̱ mjoot mwinma'añ xykyudú̶kxu̶chu̶ñ ajku̶xy y xyajwinju̶wu̶u̶ygyu̶xu̶ch je̱'e̱ ayuuk tu̶y'ajt mu̶dyiibu̶ ka'p mwinju̶wu̶u̶ygyu̶xyu̶ñ .
61001020	Peru̶ jatytimy ñejwu̶u̶ygyu̶x adaa jaywiin , ko ka'p mu̶baad pu̶n ku̶'u̶m winma'añ winju̶wu̶'u̶y je̱'e̱ Dios y'ayuuk mu̶dyiibu̶ tunaan jadaanu̶bu̶ñ .
61001021	Je̱' ko ka'p je̱'e̱ Dios y'ayuuknajtzkapxu̶u̶ybyu̶du̶jk je̱'e̱ ayuuk tu̶y'ajt nimu̶naa ku̶'u̶mjoot ku̶'u̶mwinma'añ kapxwa'kxku̶xy , Dios najty y'ayuuk je̱'e̱ ñajtzkapxu̶u̶yu̶py ajku̶xy , nebyjyaty je̱'e̱ Espíritu Santo wyinma'añmyooyu̶gu̶xyu̶ñ .
61002001	Nan jii najty anu̶u̶'ajtpu̶du̶jk ma je̱'e̱ Israel ja'ay ajku̶xyu̶ñ mu̶dyiibu̶ mu̶naangu̶xpu̶ñ ko jye̱'e̱ju̶ch ajku̶xy je̱'e̱ Dios y'ayuuknajtzkapxu̶u̶ybyu̶du̶jk . Y nan jii'ádu̶p anu̶u̶'ajtpu̶du̶jk nandu'un ma miich ajku̶xyu̶ñ mu̶dyiibu̶ mu̶naangu̶xu̶bu̶ñ ko je̱'e̱ ayuuk tu̶y'ajt yaj'u̶xpu̶jkku̶xy . Je̱' ayu'uch amechu̶ je̱'e̱ kyu̶'u̶m'ayuuk kyu̶'u̶mwinma'añ yaj'u̶xpu̶jkku̶xu̶ch mu̶dyiibu̶ yajjoottu̶gooby yajwinma'añdyu̶gooybyu̶ñ . Myu̶naangu̶xu̶ch ko je̱'e̱ Windzú̶n Jesús y'ayuuk tyu̶y'ajt ka'p jyaanchu̶ch , je̱'e̱ mu̶dyiibu̶ xyajni'idzooku̶mu̶ñ ajku̶xy , y ku̶'u̶m naty je̱'e̱ du'un pe̱kyu̶ ñay'ayo'onmooyu̶gu̶xy .
61002002	May je̱'e̱ ja'ay pyanú̶kxu̶gu̶xu̶ch neby je̱'e̱ ju̶bu̶kpu̶ tzu̶naayu̶ñ jugy'ajtu̶ñ mu̶dajtku̶xyu̶ñ , y mu̶u̶d je̱' gyu̶xpu̶ ajku̶xy je̱'e̱ tu̶y'ajtpu̶ ayuuk tu̶y'ajt ju̶bu̶k axu̶u̶g yajnigápx yajnimu̶dya'agu̶ch .
61002003	Mu̶u̶d je̱'e̱ myeeñ'adzojku̶ñ ajku̶xy , xymyeeñ'ajtku̶xu̶p miich je̱' mu̶u̶d je̱'e̱ u̶xpu̶jku̶ñ ka'pu̶ tyu̶y'ajtu̶ch , peru̶ ja'ay'e̱jxu̶gu̶xnu̶py y'ayo'on je̱' ajku̶xy , y ka'p nineby'eemby ñi'idzookku̶xu̶ch , je̱' ko jékyu̶p je̱'e̱ Dios tzaachpyu̶ yajnigu'udugu̶u̶yu̶gu̶xyu̶ .
61002004	Dios ka'p je̱'e̱ ángelestu̶jk winmé̱kxku̶xy , je̱'e̱ mu̶dyiibu̶ tuundu̶gooygyu̶xu̶ñ , jiiby ayoodaaktuuby je̱'e̱ ku'uwojpnajxtaaygyu̶xy y yajwu̶'u̶mgu̶xy agootztuuby , y'ijtku̶xy jiiby cadeenu̶mu̶u̶d kweentu̶'áty u̶xtu̶ koonu̶ je̱'e̱ tiempo paadu̶ch mu̶naa yajtu̶ydyuungu̶xu̶chu̶ñ .
61002005	Nan ka'p je̱'e̱ Dios ja'ay winmekxy mu̶dyiibu̶ jékyu̶p tzu̶naaygyu̶xu̶ñ ko je̱'e̱ Noé jyugy'ajty y je̱'e̱ komduu je̱'e̱ ju̶bu̶kja'aydyu̶jk yajni'ike̱jxku̶x , y yajni'idzooky je̱'e̱ Noé je'eyu̶du̶'ajty , mu̶dyiibu̶ je̱'e̱ tu̶y tu'uda'agypyu̶ tzu̶naayu̶ñ kapxwa'kxu̶ñ y mu̶u̶d je̱'e̱ ja'ay juxtujk .
61002006	Nan y'ayo'onmooy , y yajku'udu̶gooy je̱'e̱ Dios Sodoma kajpt y Gomorra kajpt , ni'ino'ky u̶xtu̶ yajwu̶'u̶my pu'k pu'k , wan du'un y'ijxpe̱jt'ádu̶ch ma je̱'e̱ ju̶bu̶kja'aydyu̶jk ajku̶xy mu̶dyiibu̶ u̶x'aam jaktzu̶na'awaangu̶xpu̶ñ .
61002007	Peru̶ yajni'idzook je̱'e̱ Lot , tu'ug je̱'e̱ ja'ay mu̶dyiibu̶ najty tu̶y tu'uda'agy tzu̶naaby jugy'ajtpu̶ñ , mu̶dyiibu̶ najty nidaj nimaaby neby je̱'e̱ ju̶bu̶kja'aydyu̶jk ju̶bu̶k axu̶u̶g chu̶naay jyugy'ajtku̶xyu̶ñ .
61002008	Adayaaba ja'ay mu̶dyiibu̶ najty tu̶y tu'uda'agy tzu̶naaby jugy'ajtp ma je̱' ajku̶xyu̶ñ , jaboom jaboom najty je̱'e̱ tyajy myay ko du'un ixy tu̶kxy nebyjyaty je̱'e̱ ju̶bu̶kja'aydyu̶jk ju̶bu̶kjaty axu̶u̶gjáty y'adu̶u̶tzku̶xyu̶ñ .
61002009	Je̱'e̱ Windzú̶n Dios ñiwe̱e̱mby yajtzookypy je̱'e̱ ja'ay mu̶dyiibu̶ je̱'e̱ mu̶jku'u joot'ijx winma'añ'ijxu̶gu̶xpu̶ñ , mu̶dyiibu̶ tu'ug'aa tu'ugjoot mu̶bu̶jku̶gu̶xpu̶ñ , y tzaachtyuna'añ je̱'e̱ ju̶bu̶kja'aydyu̶jk ko naty je̱'e̱ tiempo paady mu̶naa yajtu̶ydyuungu̶xu̶chu̶ñ .
61002010	Je̱' je̱'e̱ Dios mu̶kta'agy chaachtyúnu̶py pu̶n je̱'e̱ ju̶bu̶k adzojku̶ñ tuungu̶xpu̶ñ , y u̶xtijku̶xy je̱'e̱ Windzú̶n Jesús kyu'utujku̶ñ . Je̱'e̱ du'umbu̶ ja'ay janch xe̱x jyoot wyinma'añ je̱'e̱ ajku̶xy y janch tu̶goy jya'ay'ajtku̶xy , y ka'p tzu̶gu̶u̶ygyu̶xy , ni'oj niyaxu̶u̶ygyu̶xy oy nejpy je̱'e̱ mu̶dyiibu̶ je̱'e̱ mu̶k'ajt jiiby tzajpjooty mu̶dajtku̶xpu̶ñ .
61002011	Oy je̱'e̱ ángelestu̶jk mu̶k'ajt y ku'utujku̶ñ ni'igyu̶ ja'amu̶dajtku̶xy , peru̶ ka'p je̱'e̱ winma'añ du'un mu̶dajtku̶xy nu̶kxy Dios winduuy ni'oj niyaxu̶u̶ygyu̶xy je̱'e̱ mu̶dyiibu̶ je̱'e̱ mu̶k'ajt jiiby tzajpjooty mu̶dajtku̶xpu̶ñ .
61002012	Adayaaba ja'ay du'un je̱'e̱ ajku̶xy neby je̱'e̱ ju̶yujk animaalu̶ñ : ka'p je̱'e̱ jyoot wyinma'añ ajku̶xy , nigoobu̶ je̱'e̱ jyugy'ajtku̶xy y mya'axung'ajtku̶xy neby je̱'e̱ ja'ay myajtzu̶gu̶xu̶ch y yaj'o'ku̶gu̶xu̶ch . Ju̶bu̶k axu̶u̶g je̱'e̱ nigapx nimu̶dyaakku̶xy mu̶dyiibu̶ ka'p winju̶wu̶u̶ygyu̶xyu̶ñ ; peru̶ nandu'un je̱'e̱ y'o'ktu̶gajtzku̶xu̶ch neby je̱'e̱ ju̶yujk animaalu̶ñ ajku̶xy ;
61002013	ku'ayoodu̶gajtzku̶xu̶ch neby je̱'e̱ myu̶gu'ug tu̶ yaj'ayoogu̶xyu̶ñ . Janch jootkujk je̱'e̱ ñaydyiju̶gu̶xy xyondaakku̶xy ma je̱'e̱ tu'kjaxu̶'u̶gypyu̶ xondaaku̶ñ . Oycho'oydyuunu̶ du'un ko du'un y'adu̶u̶tzku̶xy y xypyuyo'oy xypyunaxu̶u̶ygyu̶xy ma mxu̶u̶duungu̶xyu̶ñ , xyondaakku̶xy neby jaanchpyu̶ju̶ñ y ka'p naty du'un ñi'ijaanchu̶chpyu̶ .
61002014	Ka'p je̱'e̱ to'oxyu̶jk mu̶baad nigoo ni'i''ijxku̶xy , tyimy mu̶dtuundu̶goyaangu̶xypy je̱' . Pokytyuundu̶u̶gu̶xp y ka'p chijpu̶gu̶xyu̶ , wyin'u̶u̶ngu̶xypy je̱'e̱ ja'ay oy yajxón mu̶dyiibu̶ je̱'e̱ mu̶bu̶jku̶ñ we̱e̱nu̶ mu̶dajtku̶xpu̶ñ ; y janch kuwinma'añ ajku̶xy ma je̱'e̱ adzojku̶ñ winma'añdyu̶ñ ; mu̶k je̱'e̱ Dios yajkumu̶doowu̶gu̶xu̶ch .
61002015	Tu̶goydyuum je̱'e̱ yajpaatku̶xy , je̱' ko je̱'e̱ tu̶y'ajtpu̶ nu̶u̶ tu'u tu̶ u̶xmajtzku̶xnu̶ . Je̱' je̱'e̱ pya'ijxku̶xypy je̱'e̱ ayuuknajtzkapxu̶u̶ybyu̶ Balaam y'ijxpe̱jt , je̱'e̱ Beor y'ung , je̱'e̱ mu̶dyiibu̶ oy tii ju̶bu̶kpu̶ tuumb nigoo ko je̱'e̱ meeñ adzoky .
61002016	Y chi je̱'e̱ pyoky yaj'oju̶ : myu̶gapxu̶ je̱'e̱ buurru̶to'oxy tu'ug neby je̱'e̱ ja'ayu̶ñ , y du'un je̱'e̱ lyooku̶winma'añ yaj'u̶xmajtzu̶ .
61002017	Adaa anu̶u̶ yaj'u̶xpu̶jkpu̶du̶jk du'un je̱'e̱ ajku̶xy neby je̱'e̱ nu̶u̶gópt tu̶'u̶tzpu̶ju̶ñ , neby je̱'e̱ jok ye̱e̱g mu̶dyiibu̶ pojnajxpu̶ñ y ka'p yajtu'uy . Jiiby je̱'e̱ wiinu̶u̶xu̶u̶ tu̶ yajnigu'udugu̶u̶yu̶gu̶xnu̶ ma mu̶k y'agoodztuuybyu̶chu̶ñ .
61002018	Mu̶k je̱'e̱ tii nigapx nimu̶dyaakku̶xy y kápxku̶xy mu̶dyaakku̶xy je̱'e̱ ayuuk mu̶dyiibu̶ ka'p chobaadyu̶ñ , y mu̶u̶d je̱'e̱ ju̶bu̶kwinma'añ y naaxwiiñ adzojku̶ñ win'u̶u̶ngu̶xy oy yajxón je̱'e̱ mu̶dyiibu̶ adzaach tu̶ jya'apu̶dzu̶u̶mgu̶xyu̶ñ ma je̱'e̱ mu̶dyiibu̶ pokymyu̶u̶d ku̶dyeeymyu̶u̶d tzu̶naaygyu̶xpu̶ñ .
61002019	Je̱'e̱ du'umbu̶ tzu̶naayu̶ñ je̱'e̱ ja'ay yajwinwanu̶u̶ygyu̶xypy ma mu̶baad oy nejpy y'adu̶u̶tzku̶xyu̶ñ , ma je̱'e̱ ju̶bu̶kpu̶ ku̶'u̶m y'ane̱'e̱mu̶gu̶xyu̶ñ ; je̱' ko ku̶xyu̶ je̱'e̱ ja'ay je̱'e̱ poky je̱'e̱ ane̱'e̱mu̶gu̶xp je̱'e̱ mu̶dyiibu̶ tu̶ myu̶madaaku̶gu̶xyu̶ñ .
61002020	Pu̶n je̱'e̱ Windzú̶n y je̱'e̱ Yajni'idzookpu̶ Jesucristo tu̶ mu̶bu̶jkku̶xy , tu̶ je̱'e̱ du'un pyu̶dzu̶u̶mgu̶xy ma je̱'e̱ ju̶bu̶ktzu̶naayu̶ñ ya naaxwiiñu̶ñ , peru̶ pu̶nu̶ yajwin'u̶u̶ngu̶xp ja'adu'ook y pu̶nu̶ mu̶madaaku̶gu̶xp je̱'e̱ ju̶bu̶ktzu̶naayu̶ñ ja'adu'ook , o'ktú̶y je̱'e̱ du'umbu̶ ja'ay ni'igyu̶ jyajtku̶xy .
61002021	Ni'igu̶ oy u̶xyu̶py ni'igyu̶ ko je̱'e̱ tu̶y'ajtpu̶ nu̶u̶ tu'u tu̶ ka'amu̶bu̶jkku̶xy , y ko o'kja'amu̶bu̶jkku̶xy , chi je̱'e̱ wa'adzpu̶ Dios kyu'utujku̶ñ tu̶ u̶xmajtzku̶xnu̶ , je̱'e̱ mu̶dyiibu̶ ja'ayajmooygyu̶xu̶ñ .
61002022	Peru̶ jii je̱'e̱ tu̶y'ajtpu̶ ayuuk du'un yajkuydyúñ , je̱'e̱ mu̶dyiibu̶ du'un mu̶naambu̶ñ : “ Je̱'e̱ uk ñiwimbijtypy je̱'e̱ y'u̶u̶ch , ju̶kxu̶'knu̶ba ja'adu'ook y je̱'e̱ kuch mu̶dyiibu̶ naamdziidaaybyu̶ñ , chi ja'adu'ook yajtztu̶gu̶u̶y kyi'ttu̶gu̶u̶yñu̶ba mo'ondzjooty .
61003001	Adaa je̱' je̱'e̱ mu̶me̱tzkpu̶ naky mu̶dyiibu̶ nyajnijayu̶u̶ygyu̶xypyu̶ñ , miich mu̶gu'uktu̶jk mu̶dyiibu̶ u̶u̶ch oy ndzojkypy nju̶wu̶u̶ygyu̶xypyu̶ñ . Nandu'un yam nnijayu̶u̶ygyu̶xy neby jayu̶jp'ajt nwingapx nju̶jpkapxu̶u̶ygyu̶xyu̶ñ , neby je̱'e̱ mjoot mwinma'añ du'un tu̶y tu'uda'agy myiin mye̱jtzku̶xu̶chu̶ñ .
61003002	Ja'aymye̱jtzku̶x je̱'e̱ ayuuk neby je̱'e̱ Dios y'ayuuknajtzkapxu̶u̶ybyu̶du̶jk jékyu̶p myu̶naangu̶xyu̶ñ , je̱'e̱ mu̶dyiibu̶ jyoot wyinma'añ wa'adzu̶ñ ajku̶xy ; y je̱'e̱ Windzú̶n Jesucristo , je̱'e̱ Yajni'idzookpu̶ y'ane̱'e̱mu̶ñ , je̱'e̱ je̱'e̱ ane̱'e̱mu̶ñ mu̶dyiibu̶ je̱'e̱ apóstolestu̶jk miich xyajni'ixu̶u̶ygyu̶xu̶ñ .
61003003	Jatytimy ja'aymye̱jtzku̶x adaa : ko je̱'e̱ xu̶u̶ tiempo naty myu̶baad'ajtnu̶ , mu̶naa je̱'e̱ naaxwiimbu̶ kyu̶xaan tyu̶goyaanu̶ju̶ñ , miingu̶xu̶p je̱'e̱ ja'ay chu̶naay jyugy'ajtku̶xu̶ch mu̶u̶d je̱'e̱ kyu̶'u̶mju̶bu̶k'adzojku̶ñ ajku̶xy , y ñixi'ig yajxi'igaangu̶xy ,
61003004	myu̶naangu̶xu̶ch : “ ¿ Neby je̱'e̱ ayuuk tu̶ jyaty mu̶dyiibu̶ je̱'e̱ Cristo xyajwinwanu̶u̶ygyu̶xu̶ñ ko najty ya naaxwiiñ ja'adu'ook wyimbida'añ ? Tu̶ je̱'e̱ nmu̶j'áp nmu̶jteedy y'o'ktaayu̶nu̶ ajtu̶m ajku̶xy , y je'emy du'un ku̶xyu̶ y'ityñu̶ maabu̶ je̱'e̱ naaxwiiñ chonda'agyu̶ñ y ka'p tii tyuñ jyadyiiñyu̶ neby je̱'e̱ Cristo xyajwinwanu̶u̶ygyu̶xyu̶ñ . ”
61003005	Je̱'e̱ du'umbu̶ ja'ay ka'p je̱'e̱ mu̶bu̶jkku̶xy ko je̱'e̱ tzajp najty jii jeky'ajty jye'emyu̶ch , y ko mu̶u̶d je̱'e̱ Dios y'ane̱'e̱mu̶ñ , je̱'e̱ naax nu̶u̶jooty pyu̶dzu̶u̶my mu̶dyiibu̶ najty nu̶u̶jooty ijtpu̶ñ .
61003006	Nan mu̶u̶d je̱'e̱ Dios y'ane̱'e̱mu̶ñ je̱'e̱ ayo'onduu jékyu̶p yajku'udu̶gooydya'ay je̱'e̱ naaxwiiñjya'ay mu̶u̶d je̱' nu̶u̶ .
61003007	Peru̶ je̱'e̱ tzajp y je̱'e̱ naaxwiimbu̶ je̱'e̱ mu̶dyiibu̶ jada'achám jii'ajtpu̶ñ , ju̶u̶n'aam je̱'e̱ nandu'un kyu̶xa'añ tyu̶goya'añ mu̶u̶d je̱'e̱ Dios y'ane̱'e̱mu̶ñ . Je̱'e̱ ju̶u̶n je̱'e̱ no'kta'awu̶u̶ju̶p ajku̶xy ko naty je̱'e̱ tu̶ydyuunu̶ñ paady , mu̶naa je̱'e̱ ju̶bu̶kja'aydyu̶jk kyu'udu̶gooygyu̶xu̶chu̶ñ .
61003008	Jadu'knáx , mu̶gu'uktu̶jk mu̶dyiibu̶ u̶u̶ch oy ndzojkypy nju̶wu̶u̶ybyu̶ñ , ka'p mja'aydyu̶gooygyu̶xy ko ma je̱'e̱ Windzú̶n Diosu̶ñ du'un je̱'e̱ tu'kxu̶u̶bu̶ neby tu'kmíl jumu̶jtpu̶ju̶ñ , y je̱'e̱ tu'kmíl jumu̶jtpu̶ neby je̱'e̱ tu'kxu̶u̶bu̶ju̶ñ .
61003009	Ka'p it je̱'e̱ Windzú̶n Jesús du'un ja'aje̱jkpu̶ch ma je̱'e̱ y'ayuuk kuydyuna'añ mu̶dyiibu̶ tu̶ awanu̶'u̶yu̶ñ , neby je̱'e̱ ja'ay nije̱' myu̶naangu̶xyu̶ñ , miich je̱'e̱ du'un xyjya'amu̶me̱kxtujkku̶xp , je̱' ko ka'p je̱'e̱ tzoky nu̶kxy pu̶n ayoduum ñu̶kxy , je̱' je̱'e̱ chojkypy neby je̱'e̱ ja'ay jyootwimbijtku̶xu̶chu̶ñ ma je̱'e̱ Diosu̶ñ .
61003010	Peru̶ ko naty je̱'e̱ Windzú̶n Jesús ya naaxwiiñ jadu'ook myiñ tu̶ydyuumbu̶ , du'un je̱'e̱ myínu̶ch neby je̱'e̱ me̱e̱tzpu̶ ixy ka'a'íxy myiñu̶ñ . Mu̶'it je̱'e̱ tzajp du'uñyu̶ y'adu̶goyu̶'u̶wu̶ch mu̶u̶d je̱'e̱ oychu̶gu̶u̶yñu̶bu̶ ne̱'e̱mu̶ñ , tooydya'awu̶p je̱'e̱ xu̶u̶ , je̱'e̱ po'o , je̱'e̱ mu̶dza'a y je̱'e̱ naax mu̶u̶d ku̶xyu̶ mu̶dyiibu̶ ya yajpaatpu̶ñ ni'itooydya'awu̶p je̱'e̱ ku̶xyu̶ mu̶u̶d je̱'e̱ Dios tyu̶ydyuunu̶ñ .
61003011	Je̱' ko ku̶xyu̶ wyindu̶gooydya'awa'añ mu̶u̶d je̱'e̱ mu̶kpu̶ ayo'on , paadyu̶tz oy yajxón mdzu̶naaygyu̶xu̶ch mu̶u̶d je̱'e̱ wa'adz'ajtu̶ñ y mu̶duungu̶xu̶ch je̱'e̱ Dios tu'ug'aa tu'ugjoot .
61003012	Ja'ay'e̱jxku̶x je̱'e̱ xu̶u̶ tzuu mu̶naa je̱'e̱ Dios ya naaxwiiñ wyimbida'añu̶ñ , nay'adzijpu̶gu̶x y joottu̶gooygyu̶x . Je̱'e̱ mu̶'it xu̶u̶ je̱'e̱ tzajp ju̶u̶n'aam tyu̶góyu̶ch , y je̱'e̱ xu̶u̶ , je̱'e̱ po'o y je̱'e̱ mu̶dza'a aju̶yu̶ydya'awu̶p je̱'e̱ ku̶xyu̶ ju̶u̶njooty ;
61003013	peru̶ u̶u̶ch ajtu̶m ajku̶xy je̱' nja'ay'e̱jxu̶mby ajku̶xy je̱'e̱ jembyu̶ tzajp y je̱'e̱ jembyu̶ naax , je̱'e̱ mu̶dyiibu̶ je̱'e̱ Dios tu̶ xyajwinwanu̶u̶yu̶mu̶ñ ajku̶xy , ma je̱'e̱ tu'uda'agy'ajtu̶ñ y je̱'e̱ oybyu̶ ku̶xyu̶ yajpaadyu̶ñ .
61003014	Paady , mu̶gu'uktu̶jk mu̶dyiibu̶ u̶u̶ch oy ndzojkypy nju̶wu̶u̶ygyu̶xypyu̶ñ , ma adaa du'un mja'ay'e̱jxku̶xy mu̶dyiibu̶ tunaan jadaanu̶bu̶ñ , nay'adzijpu̶gu̶x ma je̱'e̱ mdzu̶naay mjugy'ajtu̶ñ ajku̶xyu̶ñ wan je̱'e̱ Dios oy yajxón xypyaatku̶xu̶ch ka'p je̱'e̱ tzip ma'ad maa , ka'p je̱'e̱ ju̶bu̶kpu̶ y ka'p je̱'e̱ poky ku̶dyeey maa .
61003015	Kweentu̶tuungu̶x ko je̱'e̱ me̱kxtujku̶ñ mu̶dyiibu̶ je̱'e̱ Windzú̶n Jesucristo myu̶dajtypy ma u̶u̶ch ajtu̶m ajku̶xy , je̱' je̱' neby je̱'e̱ n'aanu̶mu̶ ni'idzooku̶ñ du'un nbaattu̶mu̶chu̶ñ ajku̶xy . Nan tu̶ adaa du'un miich xyajnijayu̶u̶ygyu̶xy je̱'e̱ nmu̶gu'ug Pablo ajtu̶m ajku̶xy , je̱'e̱ mu̶dyiibu̶ oy ndzojkypy nju̶wu̶u̶yu̶mbyu̶ñ ajku̶xy , du'un neby je̱'e̱ Dios wij'ajt ke̱j'ajt tu̶ myo'oyiiju̶ñ .
61003016	Ku̶xyu̶ majaty je̱'e̱ ñaky tu̶ je̱' du'un xyajmu̶dmu̶dyaakku̶xy , oy nije̱' jya'atzipwinju̶wu̶u̶ygyu̶ch mu̶dyiibu̶ je̱'e̱ tzuuja'ay wiing ñi'igue̱jku̶xypyu̶ñ y je̱'e̱ mu̶dyiibu̶ myu̶bu̶jku̶ñ yuu pu̶ma'ayu̶ñ ajku̶xy , du'un neby je̱'e̱ jakmaybyu̶ Dios ñaky wiingjáty ni'igue̱jku̶xyu̶ñ , ñay'ayo'ongu'udiju̶gu̶xy du'un ku̶'u̶m .
61003017	Paady , mu̶gu'uktu̶jk mu̶dyiibu̶ u̶u̶ch oy ndzojkypy nju̶wu̶u̶ybyu̶ñ , je̱' ko tu̶ miich adayaaba tu̶y'ajt du'un pa'kyu̶ mnejwu̶u̶ygyu̶xy , naygyweentu̶'ajtu̶gu̶x ka'pu̶ je̱'e̱ ju̶bu̶kja'aydyu̶jk xywyin'u̶u̶ngu̶xu̶ch ni mga'ayajwin'u̶u̶ngu̶xu̶ch ma je̱'e̱ tu̶y tu'uda'agypyu̶ mmu̶bu̶jku̶ñ mmu̶dajtku̶xyu̶ñ .
61003018	Peru̶ nejwu̶u̶ygyu̶x miich ni'igyu̶ je̱'e̱ nWindzú̶n y Nyajni'idzookpu̶ Jesucristo tyu̶y'ajt ajtu̶m ajku̶xy , y yajmu̶j yajmayu̶u̶ygyu̶x je̱'e̱ tzojk ju̶wu̶u̶yu̶ñ mu̶dyiibu̶ tu̶ xymyooygyu̶xyu̶ñ . ¡ Wan ku'umáy ity jada'achám y wiinu̶u̶xu̶u̶ wiinu̶u̶tiempo ! Jaanch adaa du'un .
62001001	Cham miich adaa tu̶y'ajt nyajnijayu̶u̶ygyu̶xy je̱'e̱ mu̶dyiibu̶ najty jii je'emy ko je̱'e̱ naaxwiimbu̶ aga'an chonda'agy , je̱'e̱ mu̶dyiibu̶ u̶u̶ch tu̶ n'ijxku̶xy y tu̶ mu̶doogu̶xyu̶ñ mu̶u̶d u̶u̶ch je̱'e̱ ngu̶'u̶mwiin , y mu̶u̶d je̱'e̱ ngu̶'u̶mdadzák ajku̶xy . Je̱'e̱ tu̶ u̶u̶ch je̱'e̱ n'ijxku̶xy y tu̶ u̶u̶ch nni'idoongu̶xy mu̶u̶d u̶u̶ch je̱'e̱ ngu̶'u̶ ajku̶xy . Je̱' u̶u̶ch du'un ndijpy je̱'e̱ tu̶y'ajt mu̶dyiibu̶ je̱'e̱ jugy'ajt ye̱jkpu̶ñ .
62001002	Adayaaba jugy'ajt wiinu̶u̶xu̶u̶bu̶ tu̶ je̱'e̱ ñayyajni'igu̶xu̶'u̶gyii , u̶u̶ch je̱'e̱ n'ijxku̶x y tu̶ u̶u̶ch je̱'e̱ tu̶y'ajt nye̱jkku̶xy neby u̶u̶ch n'ijxku̶xy nmu̶doogu̶xyu̶ñ . Y nyajmu̶dmu̶dyaakku̶xypy miich adayaaba jugy'ajt wiinu̶u̶xu̶u̶bu̶ , je̱'e̱ mu̶dyiibu̶ najty jiiby ijtp ma je̱'e̱ Dios Teedy y chi tu̶ ñayyajni'igu̶xu̶'u̶gyii ma u̶u̶ch ajtu̶m ajku̶xyu̶ñ .
62001003	Nyajmu̶dmu̶dyaakku̶xypy adaa mu̶dyiibu̶ u̶u̶ch tu̶ n'ijxku̶xy tu̶ nmu̶doogu̶xyu̶ñ , wan miich du'un tu'ugyu̶ m'ijtku̶xu̶ch mu̶u̶d u̶u̶ch ajku̶xy , du'un neby u̶u̶ch tu'ugyu̶ n'ijtku̶xyu̶ñ mu̶u̶d je̱'e̱ Dios Teedy y mu̶u̶d je̱'e̱ y'Ung Jesucristo .
62001004	Nyajnijayu̶u̶ygyu̶xypy adaa wan du'un ni'igyu̶ anaxy njootkugu̶u̶yu̶mu̶ch ajku̶xy .
62001005	Adaa je̱' je̱'e̱ ayuuk tu̶y'ajt mu̶dyiibu̶ u̶u̶ch je̱'e̱ Jesucristo xyaj'u̶xpu̶jkku̶xu̶ñ , y je̱'e̱ mu̶dyiibu̶ miich tu̶ nyajmu̶dmu̶dyaakku̶xyu̶ñ : ko je̱'e̱ Dios du'un je̱' neby je̱'e̱ tu̶kxu̶ñ jaju̶ñ , y ma je̱'e̱ju̶ñ ka'p je̱'e̱ koodzpu̶ nimaa .
62001006	Pu̶nu̶ mu̶naanu̶mb ajku̶xy ko tu'ugyu̶ n'ijtu̶m ajku̶xy mu̶u̶d je̱'e̱ Dios , y ndzu̶naayu̶mu̶tz naty agootztuum ajku̶xy , anu̶u̶'ajtp naty du'un ajtu̶m ajku̶xy y ka'p je̱'e̱ tu̶y'ajt naty nguydyuunu̶m ajku̶xy .
62001007	Peru̶ pu̶nu̶ tzu̶naayu̶mb ajku̶xy ma je̱'e̱ tu̶y'ajt yajpaadyu̶ñ du'un neby je̱'e̱ chu̶naay ma je̱'e̱ tu̶y'ajt yajpaadyu̶ñ , je̱'e̱ mu̶dyiibu̶ du'un neby du'umbu̶ ndzu̶naayu̶mu̶ñ ajku̶xy ma je̱'e̱ tu̶kxu̶ñ jaju̶ñ , mu̶'it tu'ugyu̶ oy yajxón n'ijtu̶mu̶ch ajku̶xy , y je̱'e̱ Dios ku̶xyu̶ xyajpokyñi'iwaatzu̶mu̶p ajku̶xy mu̶u̶d je̱'e̱ y'Ung Jesucristo ñe'pty mu̶dyiibu̶ te̱e̱m yojk mu̶u̶d u̶u̶ch kyu̶xpu̶ ajtu̶m ajku̶xy .
62001008	Pu̶nu̶ mu̶naanu̶mb ajku̶xy ko ka'p nbokymyu̶u̶du̶ch ajtu̶m ajku̶xy , ku̶'u̶m naty du'un nnaywyin'u̶nu̶mu̶ ajku̶xy y ka'p je̱'e̱ tu̶y'ajt naty ni'imu̶dajtu̶mbu̶ ajku̶xy ;
62001009	peru̶ pu̶nu̶ nnigápxu̶mby je̱'e̱ nboky ngu̶dyeey ma je̱'e̱ Diosu̶ñ , mu̶baad je̱'e̱ tu̶y'ajt nmu̶dajtu̶m ajku̶xy ko tyúnu̶py je̱'e̱ Dios neby tyu'uda'agyu̶chu̶ñ . Xwyinmé̱kxu̶py je̱'e̱ nboky ngu̶dyeey ajtu̶m ajku̶xy y xyajwaatzu̶py je̱'e̱ njoot nwinma'añ ajtu̶m ajku̶xy ma je̱'e̱ ju̶bu̶kpu̶ kú̶xyu̶ju̶ñ .
62001010	Pu̶nu̶ mu̶naanu̶mb ajku̶xy ko ka'p nduundu̶gooyu̶m ajku̶xy , anu̶u̶ je̱'e̱ Dios du'un nyajnajxu̶m ajku̶xy y ka'p naty je̱' y'ayuuk tyu̶y'ajt jaanch ngu'ubu̶jku̶m ajku̶xy .
62002001	“ Mu̶gu'uktu̶jk , mu̶dyiibu̶ u̶u̶ch du'un nju̶wu̶u̶by neby je̱'e̱ ung ana'ku̶ñ , cham adaa tu̶y'ajt nyajnijayu̶u̶ygyu̶xy ka'pu̶ mduundu̶gooygyu̶xu̶ch . Peru̶ pu̶nu̶ tuundu̶gooby pu̶n nidu'ugtu̶ , nmu̶dajtu̶mby je̱'e̱ wingapxpu̶ tu'ug ma je̱'e̱ Dios Teedy winduuyu̶ñ , je̱'e̱ Jesucristo je̱' y tu'uda'agy je̱' .
62002002	Jesucristo nayyojxu̶ je̱' ma je̱'e̱ o'ku̶ñ ke̱e̱ku̶ñ neby je̱'e̱ windzu̶gu̶'u̶ñdyu̶ñ , neby je̱'e̱ nboky ngu̶dyeey du'un yajwinmé̱kxu̶mu̶chu̶ñ ajku̶xy , y ka'p u̶u̶ch nboky ngu̶dyeey ajtu̶m ajku̶xy , ku̶xyu̶ je̱'e̱ naaxwiiñjya'ay pyoky kyu̶dyeey nandu'un ajku̶xy .
62002003	Pu̶nu̶ nguydyuunu̶py je̱'e̱ Dios y'ane̱'e̱mu̶ñ ajtu̶m ajku̶xy , mu̶'it je̱'e̱ tu̶y'ajt nmu̶dajtu̶m ajku̶xy ko je̱'e̱ Dios nmu̶bu̶jku̶m ajku̶xy .
62002004	Peru̶ pu̶nu̶ jii pu̶n myu̶na'añ : “ U̶u̶ch nmu̶bu̶jkypyu̶ch je̱'e̱ Dios ” y ka'p je̱'e̱ y'ane̱'e̱mu̶ñ kuydyuunu̶ , anu̶u̶'ajtp naty je̱'e̱ du'un y ka'p je̱'e̱ tu̶y'ajt yajpaady ma je̱'e̱ju̶ñ .
62002005	Peru̶ pu̶n je̱'e̱ Dios y'ayuuk tyu̶y'ajt yajkoptu̶gu̶u̶ybyu̶ñ , jim je̱'e̱ ñi'igu̶xu̶'u̶gy tu'kku̶'u̶yu̶ ma je̱'e̱ju̶ñ ko je̱'e̱ Dios jaanch tzoky ju̶wu̶'u̶y , y mu̶'it du'un nnejwu̶u̶yu̶m ajku̶xy ko tu'ugyu̶ n'ijtu̶m ajku̶xy mu̶u̶d je̱'e̱ Dios .
62002006	Pu̶n mu̶maamb ko tu'ugyu̶ y'ity mu̶u̶d je̱'e̱ Dios , du'un je̱'e̱ chu̶na'awu̶ch neby je̱'e̱ Jesucristo chu̶naayu̶ñ .
62002007	“ Mu̶gu'uktu̶jk , adaa ane̱'e̱mu̶ñ mu̶dyiibu̶ yam nyajnijayu̶u̶ygyu̶xypyu̶ñ ka'p adaa jyémyu̶ch . Je̱' ane̱'e̱mu̶ñ adaa mu̶dyiibu̶ mgu'ubu̶jkku̶xu̶ñ ko je̱'e̱ Jesucristo mmu̶bu̶jktzóngu̶xy . Adaa jekypyu̶ ane̱'e̱mu̶ñ , je̱'e̱ ayuuk tu̶y'ajt adaa mu̶dyiibu̶ tu̶ mmu̶doogu̶xyu̶ñ .
62002008	Oy adaa ane̱'e̱mu̶ñ kya'ajémyu̶ch peru̶ du'un adaa yam nyajnijayu̶u̶ygyu̶xy neby jémbyu̶ju̶ñ , je̱'e̱ mu̶dyiibu̶ je̱'e̱ tu̶y'ajt mu̶u̶d ma je̱'e̱ Cristo y ma miich ajku̶xyu̶ñ , y ko je̱'e̱ ane̱'e̱mu̶ñ nguydyuunu̶mu̶ch ajku̶xy , mu̶'it je̱'e̱ ju̶bu̶kpu̶ yaj'u̶xmách y yajpanú̶kxnu̶ je̱'e̱ tu̶y'ajtpu̶ tu̶y'ajt , du'un neby je̱'e̱ koodzpu̶ ñaxyu̶ñ , y myiñ je̱'e̱ tu̶kxu̶ñ jaju̶ñ .
62002009	Pu̶nu̶ jii pu̶n myu̶na'añ ko yajpaady ma je̱'e̱ tu̶y'ajt mu̶dyiibu̶ du'un neby je̱'e̱ tu̶kxu̶ñ jaju̶ñ , peru̶ myu̶'ixnaaby je̱'e̱ myu̶gu'ug y ka'p ixa'añ , agootztuum je̱'e̱ yajpaatyñu̶ .
62002010	Pu̶n je̱'e̱ myu̶gu'ug tzojkp ju̶wu̶u̶by je̱'e̱ tu̶y'ajt je̱'e̱ kyuydyuumby , je̱'e̱ mu̶dyiibu̶ du'un neby je̱'e̱ tu̶kxu̶ñ jaju̶ñ , y ka'p je̱'e̱ ni pu̶n yajtuundu̶goyu̶u̶wu̶ch .
62002011	Peru̶ pu̶n je̱'e̱ myu̶gu'ug mu̶'ixnaaby y ka'p ixa'añ , agoodztuum je̱'e̱ chu̶na'ay y yajpaady , y ka'p nejwu̶'u̶y maa ñu̶kxyu̶ñ , je̱' ko je̱'e̱ pokytuñyiibyu̶ je̱'e̱ du'un tu̶ yajwimbidyii neby wiindzpu̶ju̶ñ .
62002012	“ Mu̶gu'uktu̶jk , mu̶dyiibu̶ u̶u̶ch du'un nju̶wu̶u̶by neby je̱'e̱ ung ana'ku̶ñ , cham nnijayu̶u̶ygyu̶xy je̱' ko je̱'e̱ Dios mboky mgu̶dyeey tu̶ xywyinme̱kxu̶ ajku̶xy Jesucristo kyu̶xpu̶ .
62002013	Mu̶j'ana'ktu̶jk , mu̶dyiibu̶ u̶u̶ch du'un nju̶wu̶u̶by neby je̱'e̱ taj teedyu̶ñ , cham miich nnijayu̶u̶ygyu̶xy je̱' ko tu̶ miich je̱'e̱ Cristo mmu̶bu̶jkku̶xy , je̱'e̱ mu̶dyiibu̶ najty jii je'emy ko je̱'e̱ naaxwiimbu̶ aga'an chonda'agy . Tzugajy'ana'ktu̶jk , cham miich nnijayu̶u̶ygyu̶xy je̱' ko tu̶ miich je̱'e̱ ju̶bu̶kpu̶ ka'a'óybyu̶ mmu̶madaakku̶xy .
62002014	Tu̶ miich nnijayu̶u̶ygyu̶xy , miich mu̶dyiibu̶ u̶u̶ch du'un nju̶wu̶u̶by neby je̱'e̱ ung ana'ku̶ñ , je̱' ko tu̶ miich je̱'e̱ Dios Teedy mmu̶bu̶jkku̶xy . Tu̶ miich nnijayu̶u̶ygyu̶xy mu̶j'ana'ktu̶jk , mu̶dyiibu̶ u̶u̶ch du'un nju̶wu̶u̶by neby je̱'e̱ taj teedyu̶ñ je̱' ko tu̶ miich je̱'e̱ Cristo mmu̶bu̶jkku̶xy , je̱'e̱ mu̶dyiibu̶ najty jii je'emy ko je̱'e̱ naaxwiimbu̶ aga'an chonda'agy . Nan tu̶ miich nandu'un nnijayu̶u̶ygyu̶xy , miich tzugajy'ana'ktu̶jk ajku̶xy je̱' ko mu̶k miich ajku̶xy ma je̱'e̱ mjoot mwinma'añdyu̶ñ y tu̶ miich je̱'e̱ Dios y'ayuuk tyu̶y'ajt mgu'ubu̶jkku̶xy ma je̱'e̱ mjoot mwinma'añdyu̶ñ ajku̶xy , y tu̶ miich je̱'e̱ ju̶bu̶kpu̶ ka'a'óybyu̶ mmu̶madaakku̶xy .
62002015	Ka'p je̱'e̱ pokytyunu̶u̶ m'adzojkku̶xy ni je̱'e̱ ju̶bu̶kpu̶ mu̶dyiibu̶ ya naaxwiiñ yajpaatpu̶ñ . Pu̶n je̱'e̱ pokytyunu̶u̶ adzojkpu̶ñ , ka'p Dios je̱'e̱ mu̶bu̶ky ;
62002016	ku̶xyu̶ mu̶dyiibu̶ je̱'e̱ naaxwiiñ y'awanu̶u̶by , ka'p je̱'e̱ jiiby chooñ ma je̱'e̱ Dios Teedyu̶ñ , yaayu̶ je̱'e̱ chooñ ya naaxwiiñ . Y adaaju̶tz je̱'e̱ naaxwiiñ y'awanu̶u̶by : je̱'e̱ ju̶bu̶k naaxwiiñjya'ay adzojku̶ñ winma'añ , ku̶xyu̶ tii adzojku̶ñ mu̶dyiibu̶ nayyajnaygyu'umaayu̶bu̶ñ ma je̱'e̱ ja'ay ajku̶xyu̶ñ y je̱'e̱ amu̶j jootmu̶j'ajtu̶ñ winma'añ ko ku̶xyu̶ tii yajmu̶dáty .
62002017	Ku̶xyu̶ tijaty ya naaxwiiñ yajpaatp , kú̶xu̶p tu̶góyu̶p je̱' mu̶u̶d je̱'e̱ jyu̶bu̶k'adzojku̶ñ ku̶xyu̶ ; peru̶ pu̶n je̱'e̱ Dios chojku̶ñ kuydyuumb jugy'ajtku̶xu̶p je̱'e̱ wiinu̶u̶xu̶u̶ .
62002018	“ Mu̶gu'uktu̶jk , mu̶dyiibu̶ u̶u̶ch du'un nju̶wu̶u̶by neby je̱'e̱ ung ana'ku̶ñ , tu̶ je̱'e̱ xu̶u̶ tiempo paatnu̶ mu̶naa je̱'e̱ naaxwiimbu̶ tyu̶goyaanu̶ju̶ñ . Miich tu̶ mnejwu̶u̶ygyu̶xy ko je̱'e̱ ja'ay tu'ug myina'añ , je̱'e̱ mu̶dyiibu̶ je̱'e̱ Cristo mu̶dzip'ajtpu̶ñ . Y jada'achám jii je̱'e̱ ja'ay may mu̶dyiibu̶ je̱'e̱ Cristo mu̶dzip'ajtku̶xpu̶ñ . Y paady du'un nnejwu̶u̶yu̶m ajku̶xy ko je̱'e̱ xu̶u̶ tiempo tu̶ paatnu̶ mu̶naa je̱'e̱ naaxwiimbu̶ tyu̶goyaanu̶ju̶ñ .
62002019	Je̱'e̱ du'umbu̶ ja'ay ajku̶xy jii je̱'e̱ tu̶ pyu̶dzu̶u̶mgu̶xy ma u̶u̶ch ajtu̶m ajku̶xyu̶ñ . Peru̶ ka'p najty je̱'e̱ tu'ugyu̶ tu'ug'aa tu'ugjoot y'ijtku̶xy mu̶u̶d u̶u̶ch ajtu̶m ajku̶xy , ko u̶xyu̶py najty tu'ugyu̶ tu'ug'aa tu'ugjoot y'ok'ijtku̶xy mu̶u̶d u̶u̶ch ajtu̶m ajku̶xy , ka'p u̶xyu̶py tu̶ xypyuyo'oydyuuttu̶m ajku̶xy , peru̶ tu̶ je̱'e̱ du'un tyuñyii jyadyii wan du'un oy wa'adz ñi'igu̶xu̶'u̶gu̶ch ko ka'p najty je̱'e̱ nigu̶xyu̶ tu'ug'aa tu'ugjoot y'ijtku̶xy mu̶u̶d u̶u̶ch ajtu̶m ajku̶xy .
62002020	Miich ajku̶xy tu̶ miich je̱'e̱ Cristo je̱'e̱ Espíritu Santo xymyooygyu̶xy y nigu̶xyu̶ miich mnejwu̶u̶ygyu̶xnu̶ ku̶xyu̶ je̱'e̱ tu̶y'ajt .
62002021	Cham nnijayu̶u̶ygyu̶xy , ka'p ko je̱'e̱ tu̶y'ajt mga'anejwu̶u̶ygyu̶xy , paady nnijayu̶u̶ygyu̶xy ko je̱'e̱ tu̶y'ajt mnejwu̶u̶ygyu̶xy . Y miich mnejwu̶u̶ygyu̶xypy ko ka'p je̱'e̱ ja'ay tu̶y'ajt mu̶dajtku̶xy je̱'e̱ mu̶dyiibu̶ anu̶u̶'ajtku̶xpu̶ñ .
62002022	¿ Y pu̶n je̱' je̱'e̱ anu̶u̶'ajtpu̶ ? Je̱' je̱' je̱'e̱ mu̶dyiibu̶ du'un mu̶naamb ko ka'p je̱'e̱ Jesús jye̱'e̱ju̶ch je̱'e̱ Cristo . Y je̱' je̱'e̱ Cristo mu̶dzip'ajtp , je̱'e̱ mu̶dyiibu̶ je̱'e̱ Dios Teedy ni je̱'e̱ Dios Ung ka'p ku'ubú̶kyu̶ñ .
62002023	Wanpú̶nu̶ch pu̶n je̱'e̱ Dios y'Ung ka'p mu̶bu̶jku̶ , nan ka'p je̱'e̱ Dios Teedy mu̶bu̶ky , peru̶ pu̶n je̱'e̱ Dios y'Ung mu̶bu̶jku̶py , nan myu̶bu̶jkypy je̱'e̱ Dios Teedy nandu'un .
62002024	Paady mu̶dajtku̶x je̱'e̱ ayuuk tu̶y'ajt ma je̱'e̱ mjoot mwinma'añ ajku̶xyu̶ñ mu̶dyiibu̶ mmu̶doogu̶xu̶ñ ko aga'an mmu̶bu̶jktzóngu̶xy . Y pu̶nu̶ mmu̶'ijtku̶xypy je̱'e̱ ayuuk tu̶y'ajt mu̶dyiibu̶ mmu̶doogu̶xu̶ñ ko aga'an mmu̶bu̶jktzógu̶xy , mu̶'it du'un nandu'un tu'ugyu̶ myajpaatku̶xu̶ch mu̶u̶d je̱'e̱ Dios Ung y mu̶u̶d je̱'e̱ Dios Teedy .
62002025	Y adaa je̱'e̱ Jesucristo tu̶ xyajwinwaanu̶u̶yu̶m ajku̶xy je̱'e̱ jugy'ajt wiinu̶u̶xu̶u̶bu̶ .
62002026	Paady yam nnijayu̶u̶ygyu̶xy ka'pu̶ myajwin'u̶u̶ngu̶xu̶ch ma je̱'e̱ du'umbu̶ ja'ay ajku̶xyu̶ñ .
62002027	Peru̶ miich mmu̶dajtku̶xypy miich je̱'e̱ Espíritu Santo , je̱'e̱ mu̶dyiibu̶ je̱'e̱ Jesucristo tu̶ xyaj'adu̶gu̶u̶y xyajjoottu̶gu̶u̶ygyu̶xyu̶ñ , y paady miich ka'p myajmayjyajtku̶xy pu̶n xyaj'u̶xpu̶jkku̶xu̶bu̶ñ , je̱' ko je̱'e̱ Espíritu Santo miich ku̶'u̶m xyaj'u̶xpu̶jkku̶xp ku̶xyu̶ je̱'e̱ tu̶y'ajt , y tu̶y'ajt je̱'e̱ y'u̶xpu̶jku̶ñ y ka'p y'anu̶u̶ju̶ch . Ijtku̶x tu'ugyu̶ mu̶u̶d je̱'e̱ Cristo , du'un neby je̱'e̱ Espíritu Santo tu̶ xyajni'ixu̶u̶ygyu̶xyu̶ñ .
62002028	Jada'achám , mu̶gu'uktu̶jk mu̶dyiibu̶ u̶u̶ch du'un nju̶wu̶u̶by neby je̱'e̱ ung ana'ku̶ñ , ijtku̶x tu'ugyu̶ mu̶u̶d je̱'e̱ Cristo wan jootkujk nju̶jp'ijxu̶mu̶ch ajku̶xy ko naty ya naaxwiiñ ja'adu'ook wyimbity y ka'pu̶ ndzu̶gu̶u̶y ndzo'oydyuunu̶mu̶ch ajku̶xy ko naty myiñ .
62002029	Miich ajku̶xy mnejwu̶u̶ygyu̶xypy ko je̱'e̱ Jesucristo tyu'uda'agyu̶ch y mnejwu̶u̶ygyu̶xypy nandu'un ko ku̶xyu̶ pu̶n tii tuumb mu̶dyiibu̶ tu'uda'agyu̶ñ , je̱' je̱'e̱ Dios ung'ajtu̶p ajku̶xy .
62003001	Ok'ijxku̶x , mu̶j je̱'e̱ Dios Teedy xychojku̶m xyjyu̶wu̶u̶yu̶m ajku̶xy neby mu̶baad Dios ung nnaydyiju̶mu̶ñ ajku̶xy , y je̱' ajtu̶m ajku̶xy . Paady je̱'e̱ naaxwiiñjya'ay xykya'a'u̶jxkajpu̶m pu̶n ajtu̶m ajku̶xy , je̱' ko ka'p je̱'e̱ nejwu̶u̶ygyu̶xy pu̶n Diosu̶ñ .
62003002	“ Mu̶gu'uktu̶jk , mu̶dyiibu̶ u̶u̶ch oy ndzojkypy nju̶wu̶u̶ybyu̶ñ , Dios ung ajtu̶m ajku̶xy . Y oy nga'anejwu̶u̶yu̶m ajku̶xy neby jiinu̶ njajtu̶mu̶chu̶ñ ajku̶xy , peru̶ nnejwu̶u̶yu̶mby ajku̶xy ko je̱'e̱ Jesucristo naty ya naaxwiiñ ja'adu'ook wyimbity du'un nja'ay'ajtu̶mu̶ch ajku̶xy neby je̱'e̱ju̶ñ , je̱' ko n'ijxu̶mu̶py je̱' ajku̶xy neby je̱'e̱ju̶ñ .
62003003	Y ku̶xyu̶ pu̶n je̱'e̱ Jesucristo ju̶jp'ijxpu̶ñ , nayyajpokyñi'iwaatzu̶py je̱' ma je̱'e̱ jyoot wyinma'añdyu̶ñ , du'un neby je̱'e̱ Jesucristo jyoot wyinma'añ wa'adz mu̶u̶du̶chu̶ñ .
62003004	Peru̶ ku̶xyu̶ pu̶n pokytyuumb , je̱'e̱ Dios naty kyu'utujku̶ñ je̱'e̱ myu̶duundu̶gooyu̶py , je̱' ko je̱'e̱ poky je̱'e̱ Dios kyu'utujku̶ñ mu̶u̶d yajmu̶duundu̶góy .
62003005	Miich mnejwu̶u̶ygyu̶xypy ko je̱'e̱ Jesucristo ya naaxwiiñ y'ooy neby xyajpokyñi'iwaatzu̶mu̶chu̶ñ ajku̶xy , y nan mnejwu̶u̶ygyu̶xypy ko wya'adzu̶ch , ka'p je̱'e̱ ni tii poky mu̶u̶du̶ch .
62003006	Y du'unu̶tz , ku̶xyu̶ pu̶n tu'ugyu̶ ijtp mu̶u̶d je̱'e̱ Jesucristo , ka'p je̱'e̱ pyokytyúñ ; peru̶ ku̶xyu̶ pu̶n pokytyuumb , ka'p je̱'e̱ Jesucristo ijxku̶xyñu̶ y nan ka'p nejwu̶u̶ygyu̶xyñu̶ pu̶n je̱'e̱ju̶ñ .
62003007	“ Mu̶gu'uktu̶jk , mu̶dyiibu̶ u̶u̶ch du'un nju̶wu̶u̶by neby je̱'e̱ ung ana'ku̶ñ , ka'p myajwin'u̶u̶ngu̶xy . Pu̶n je̱'e̱ tu'uda'agy'ajtu̶ñ tuumb tu'uda'agy je̱' , du'un neby je̱'e̱ Jesucristo tyu'uda'agyu̶chu̶ñ .
62003008	Peru̶ pu̶n pokytyuumb je̱'e̱ mu̶jku'u jye̱' je̱'e̱ pyaduunu̶py , je̱' ko je̱' je̱'e̱ poky ku̶dyeey yajtzondaak mu̶naa je̱'e̱ naaxwiiñ aga'an chonda'agyu̶ñ . Y paady je̱'e̱ Dios y'Ung ya naaxwiiñ myiiñ neby je̱'e̱ poky yajku'udu̶góyu̶chu̶ñ mu̶dyiibu̶ je̱'e̱ mu̶jku'u yajtzondaaku̶ñ .
62003009	Pu̶n je̱'e̱ Dios ung'ajtu̶bu̶ñ ka'p je̱'e̱ y'okpokytyuunu̶ , je̱' ko jembyu̶ jugy'ajt je̱'e̱ myu̶u̶d , mu̶dyiibu̶ je̱'e̱ Dios tu̶ myo'oyiiju̶ñ . Y ka'p mu̶baad y'okpokytyuunu̶ je̱' ko Dios ung je̱'e̱ju̶ñ .
62003010	Paady yajnejwu̶u̶by pu̶n Dios ungu̶ñ y pu̶n mu̶jku'u ungu̶ñ , wanpú̶nu̶ch pu̶n je̱'e̱ oybyu̶ ka'p tuñ o pu̶nu̶ ka'p je̱'e̱ myu̶gu'ug tzoky ju̶wu̶'u̶y , ka'p je̱'e̱ Dios y'ung'adyii .
62003011	Adaa je̱'e̱ ayuuk tu̶y'ajt mu̶dyiibu̶ mmu̶doogu̶xu̶ñ ko aga'an mmu̶bu̶jktzóngu̶xy , ko amíñ u̶xyu̶py naychojk nayjyu̶wu̶u̶yu̶mu̶ch ajku̶xy .
62003012	Ka'p du'un n'adu̶u̶tzu̶mu̶ch ajku̶xy neby je̱'e̱ Caín y'adu̶u̶chu̶ñ , je̱'e̱ ju̶bu̶kpu̶ ka'a'óybyu̶ najty jye̱' je̱' pyaduunu̶py y chi je̱'e̱ y'uch yaj'o'ky . ¿ Y tii ko yaj'o'ky ? Je̱' ko je̱'e̱ ju̶bu̶kwinma'añ najty mu̶u̶du̶ch , y je̱'e̱ y'uch oy tu'uda'agy najty jyoot wyinma'añ je̱' .
62003013	“ Mu̶gu'uktu̶jk , ka'p myajju̶wu̶u̶ygyu̶xy pu̶nu̶ ka'p je̱'e̱ naaxwiiñjya'ay xy'ixaangu̶xy , je̱'e̱ mu̶dyiibu̶ je̱'e̱ Dios y'ayuuk ka'p mu̶bu̶jkku̶xyu̶ñ .
62003014	U̶u̶ch ka'p jada'achám ndzu̶naayu̶m ajku̶xy ma je̱'e̱ ayodaakt nbaattu̶mu̶chu̶ñ ajku̶xy , jii jada'achám ndzu̶naayu̶m ajku̶xy ma je̱'e̱ jugy'ajt wiinu̶u̶xu̶u̶bu̶ nbaattu̶mu̶chu̶ñ ajku̶xy , y nnejwu̶u̶by du'un ajtu̶m ajku̶xy je̱' ko je̱'e̱ nmu̶gu'ugtu̶jk ndzojk nju̶wu̶u̶yu̶m ajku̶xy . Pu̶n je̱'e̱ myu̶gu'ug ka'p tzoky ju̶wu̶'u̶y , je̱'e̱ ju̶bu̶kpu̶ ka'a'óybyu̶ je̱'e̱ mu̶dajtu̶p ajku̶xy .
62003015	Ku̶xyu̶ pu̶n je̱'e̱ myu̶gu'ug ka'p ixa'añ du'un je̱' neby je̱'e̱ ja'ayyaj'o'kpu̶ju̶ñ , y miich mnejwu̶u̶ygyu̶xypy ko ni tu'ug je̱'e̱ ja'ayyaj'o'kpu̶ jugy'ajtu̶ñ wiinu̶u̶xu̶u̶bu̶ ka'apaatku̶xu̶ch .
62003016	Nnejwu̶u̶yu̶mby neby je̱'e̱ Jesucristo xychojk xyjyu̶wu̶u̶yu̶mu̶ñ , paady xykyu'u'o'ogu̶u̶yu̶m ajku̶xy . Y nandu'un je̱'e̱ nmu̶gu'ug u̶u̶ch mu̶baad ndzojk nju̶wu̶u̶yu̶m ajku̶xy y ngu'u'o'ogu̶u̶yu̶mu̶ch ajku̶xy .
62003017	Pu̶nu̶ jii pu̶n kyumeeñu̶ch y ixy ko je̱'e̱ myu̶gu'ug y'ayoy yajmayjyáty ku̶xyu̶ tii , y ka'p pubety , ka'p je̱'e̱ du'umbu̶ ja'ay Dios tzoky ju̶wu̶'u̶y .
62003018	“ Mu̶gu'uktu̶jk , mu̶dyiibu̶ u̶u̶ch du'un nju̶wu̶u̶by neby je̱'e̱ ung ana'ku̶ñ , ka'p nigoo nmu̶naanu̶mu̶ch ajku̶xy ko je̱'e̱ nmu̶gu'ug ndzojk nju̶wu̶u̶yu̶m ajku̶xy , tzu̶k du'un tuunu̶m ajku̶xy , wan du'un ñi'igu̶xu̶'u̶gu̶ch ko jaanch ndzojk nju̶wu̶u̶yu̶m ajku̶xy .
62003019	Y du'un nnejwu̶u̶yu̶m ajku̶xy ko je̱'e̱ tu̶y'ajt nguydyuunu̶m ajku̶xy , y nnayjyu̶wu̶u̶yu̶nu̶ch jootkujk ajtu̶m ajku̶xy Dios winduuy ;
62003020	pu̶nu̶ je̱'e̱ njoot winma'añ oy xykya'ayajnayjyu̶wu̶u̶yu̶mb ajku̶xy ko je̱'e̱ oybyu̶ nga'atuunu̶m ajku̶xy ko je̱'e̱ tzaachpyu̶ xywyinmajtzu̶m ajku̶xy , mu̶j je̱'e̱ Dios ni'igyu̶ mu̶dyiibu̶ ku̶xyu̶ nejwu̶ydyaaybyu̶ñ , ni'igu̶ ka'p je̱'e̱ njoot nwinma'añ du'un myu̶daaknu̶ba ajtu̶m ajku̶xy .
62003021	“ Mu̶gu'uktu̶jk , mu̶dyiibu̶ u̶u̶ch oy ndzojkypy nju̶wu̶u̶ybyu̶ñ , pu̶nu̶ ka'p je̱'e̱ njoot nwinma'añ ju̶bu̶k xyajnayjyu̶wu̶u̶yu̶mu̶ ajku̶xy ko je̱'e̱ oybyu̶ nduunu̶m ajku̶xy , mu̶baad jootkujk Dios winduuy nnayjyu̶wu̶u̶yu̶mu̶ ajku̶xy ;
62003022	y xymyooyu̶mu̶p je̱'e̱ Dios ku̶xyu̶ tii naty nyujkwaanu̶yu̶py ajtu̶m ajku̶xy , je̱' ko nguydyuunu̶yu̶py je̱'e̱ y'ane̱'e̱mu̶ñ ajtu̶m ajku̶xy y nduunu̶mby ajku̶xy mu̶dyiibu̶ Dios kyu'umaaybyu̶ñ .
62003023	Y du'un je̱'e̱ y'ane̱'e̱mu̶ñ myu̶na'añ ko je̱' Dios y'Ung Jesucristo nmu̶bu̶jku̶yu̶ch ajtu̶m ajku̶xy , y ko amíñ u̶xyu̶py nnaychojk nnayjyu̶wu̶u̶yu̶mu̶ch ajku̶xy du'un neby je̱' tu̶ xy'ane̱'e̱mu̶mu̶ñ ajku̶xy .
62003024	Pu̶n je̱'e̱ Dios y'ane̱'e̱mu̶ñ kuydyuungu̶xpu̶ñ Dios je̱'e̱ mu̶u̶d y'ijtku̶xy , y je̱'e̱ Dios ijtp mu̶u̶d je̱' ajku̶xy . Y adaa du'un xyajnejwu̶u̶yu̶mb ajku̶xy ko je̱'e̱ Dios yajpaady ma u̶u̶ch ajtu̶m ajku̶xyu̶ñ mu̶u̶d je̱'e̱ y'Espíritu Santo mu̶dyiibu̶ tu̶ xyaj'adu̶gu̶u̶y xyajjoottu̶gu̶u̶yu̶mu̶ñ ajku̶xy .
62004001	“ Mu̶gu'uktu̶jk mu̶dyiibu̶ u̶u̶ch oy ndzojkypy nju̶wu̶u̶ybyu̶ñ , ka'p miich nigoo ku̶xyu̶ mmu̶bu̶jkku̶xy pu̶njaty du'un mu̶naangu̶xpu̶ñ ko je̱'e̱ Dios y'ayuukkapxwa'kxpu̶ch ajku̶xy , jaywiin ok'ijxmajtzku̶x pu̶nu̶ jaanch je̱'e̱ Dios y'Espíritu mu̶dajtku̶xy o pu̶nu̶ ka'p . Je̱' ko may je̱'e̱ anu̶u̶'ajtpu̶du̶jk ya naaxwiiñ ajku̶xy , je̱'e̱ mu̶dyiibu̶ du'un mu̶naangu̶xpu̶ñ ko Dios y'ayuuknajtzkapxu̶u̶ybyu̶ch ajku̶xy .
62004002	Y du'un miich mnejwu̶u̶ygyu̶xu̶ch pu̶n je̱'e̱ Dios y'Espíritu mu̶dajtku̶xpu̶ñ : ku̶xyu̶ pu̶n ku'ubu̶jkku̶xpu̶ñ ko je̱'e̱ Jesucristo ya naaxwiiñ mya'axung'ajty mu̶u̶d je̱'e̱ ñi'kx kyopt , je̱' je̱'e̱ Espíritu Santo mu̶dajtku̶xp .
62004003	Pu̶n je̱'e̱ Jesús ka'aku'ubu̶jkku̶xpu̶ñ , ka'p je̱'e̱ Dios y'Espíritu mu̶dajtu̶ ajku̶xy ; je̱'e̱ espíritu je̱'e̱ myu̶dajtku̶xypy mu̶dyiibu̶ je̱'e̱ Cristo mu̶dzip'ajtpu̶ñ . Miich tu̶ miich mmu̶doogu̶xy ko je̱'e̱ du'umbu̶ espíritu anu̶u̶'ajtpu̶ myinaangu̶xy : y tu̶ je̱'e̱ myiingu̶xy , ya naaxwiiñ je̱'e̱ cham ajku̶xyu̶ñ .
62004004	“ Mu̶gu'uktu̶jk mu̶dyiibu̶ u̶u̶ch du'un nju̶wu̶u̶by neby je̱'e̱ ung ana'ku̶ñ , miich Dios miich xyjya'ay'ajtku̶xp , y tu̶ miich je̱'e̱ anu̶u̶'ajtpu̶du̶jk mmu̶madaakku̶xy , mu̶dyiibu̶ du'un mu̶naangu̶xpu̶ñ ko Dios y'ayuukkapxwa'kxpu̶ch ajku̶xy , je̱' ko mu̶j je̱'e̱ Dios ni'igyu̶ , mu̶dyiibu̶ ijtp mu̶u̶d miich ajku̶xy ni'igu̶ ka'p je̱'e̱ mu̶jku'u mu̶dyiibu̶ ijtp mu̶u̶d je̱'e̱ naaxwiiñjya'ay ajku̶xy .
62004005	Ka'p je̱'e̱ Dios y'ayuuk tyu̶y'ajt mu̶bu̶jku̶ ajku̶xy y paady je̱'e̱ nigapx nimu̶dyaakku̶xy mu̶dyiibu̶ ya naaxwiiñ yajpaatpu̶ñ , wan je̱'e̱ kyapxy myu̶dya'agy y'amdo'ijtu̶gu̶xu̶ch , je̱'e̱ mu̶dyiibu̶ je̱'e̱ Dios y'ayuuk tyu̶y'ajt ka'p mu̶bu̶jkku̶xyu̶ñ .
62004006	Y u̶u̶ch Dios xyjya'ay'ajtp ajtu̶m ajku̶xy . Pu̶n je̱'e̱ Dios y'ayuuk tyu̶y'ajt mu̶bu̶jkku̶xpu̶ñ xy'amdo'ijtu̶yu̶py n'ayuuk je̱'e̱ ajtu̶m ajku̶xy , peru̶ je̱'e̱ mu̶dyiibu̶ je̱'e̱ Dios ka'p jya'ay'adyii ka'p je̱'e̱ n'ayuuk xy'amdo'ijtu̶ ajtu̶m ajku̶xy . Y adaaju̶tz je̱'e̱ du'un nyajnejwu̶u̶yu̶mu̶py ajku̶xy pu̶n je̱'e̱ tu̶y'ajt jaanch mu̶dajtpu̶ñ y pu̶n je̱'e̱ anu̶u̶ mu̶dya'agy mu̶dajtpu̶ñ .
62004007	“ Mu̶gu'uktu̶jk mu̶dyiibu̶ u̶u̶ch oy ndzojkypy nju̶wu̶u̶ybyu̶ñ , tzu̶k amíñ u̶xyu̶py nnaychojk nnayjyu̶wu̶u̶yu̶mu̶ ajku̶xy , je̱' ko jiiby je̱'e̱ du'umbu̶ tzojku̶ñ chooñ ma je̱'e̱ Diosu̶ñ . Ku̶xyu̶ pu̶n je̱'e̱ myu̶gu'ug tzojkp ju̶wu̶u̶by , myu̶bu̶jkypy Dios y'ayuuk je̱' y ung'ajtu̶p Dios je̱' .
62004008	Pu̶n je̱'e̱ myu̶gu'ug ka'p tzoky ju̶wu̶'u̶y ka'p je̱'e̱ Dios mu̶bu̶kyñu̶ , je̱' ko je̱' Dios chojkypy jyu̶wu̶u̶by je̱'e̱ ja'ay .
62004009	Dios yajni'igu̶xu̶'k ma u̶u̶ch ajtu̶m ajku̶xyu̶ñ ko xychojk xyjyu̶wu̶u̶yu̶m ajku̶xy ko je̱'e̱ tu'kpajkpu̶ y'Ung ya naaxwiiñ kejxy neby je̱'e̱ jugy'ajt wiinu̶u̶xu̶u̶bu̶ du'un nbaattu̶mu̶ñ ajku̶xy mu̶u̶d je̱' gyu̶xpu̶ .
62004010	Adaaju̶tz je̱'e̱ jaanchpyu̶ tzojku̶ñ ju̶wu̶u̶yu̶ñ : ka'p je̱'e̱ Dios u̶u̶ch jayu̶jp tu̶ ndzojk tu̶ nju̶wu̶u̶yu̶m ajku̶xy , je̱' jayu̶jp tu̶ xychojk tu̶ xyjyu̶wu̶u̶yu̶m ajku̶xy y kejxy je̱'e̱ y'Ung ya naaxwiiñ ñayyojxu̶ du'un , neby je̱'e̱ windzu̶gu̶'u̶ñdyu̶ñ , neby je̱'e̱ nboky ngu̶dyeey du'un yajwinmé̱kxu̶mu̶chu̶ñ ajku̶xy .
62004011	“ Mu̶gu'uktu̶jk mu̶dyiibu̶ u̶u̶ch oy ndzojkypy nju̶wu̶u̶ybyu̶ñ , pu̶nu̶ je̱'e̱ Dios du'un tu̶ xychojk xyjyu̶wu̶u̶yu̶m ajku̶xy , tzu̶k u̶u̶ch nandu'un amíñ u̶xyu̶py naychojk nayjyu̶wu̶u̶yu̶mu̶ ajku̶xy .
62004012	Ka'p je̱'e̱ Dios ni pu̶n nimu̶naa ixyñu̶ . Peru̶ pu̶nu̶ nnaychojk nnayjyu̶wu̶u̶yu̶p amíñ u̶xyu̶py ajtu̶m ajku̶xy , mu̶'it je̱'e̱ Dios yajpaady ma u̶u̶ch ajtu̶m ajku̶xyu̶ñ y mu̶'it du'un jaanch nnaychojk nnayjyu̶wu̶u̶yu̶mu̶ch ajku̶xy .
62004013	Je̱'e̱ tu̶y'ajt ko je̱'e̱ Dios yajpaady ma u̶u̶ch ajtu̶m ajku̶xy y u̶u̶ch ajtu̶m ajku̶xy mu̶u̶d je̱' , je̱' je̱' ko je̱'e̱ Espíritu Santo tu̶ xyaj'adu̶gu̶u̶y xyajjoottu̶gu̶u̶yu̶m ajku̶xy .
62004014	Y u̶u̶ch ajku̶xy tu̶ u̶u̶ch je̱'e̱ Jesucristo ku̶'u̶m n'ijxku̶xy y nmu̶dajtku̶xypyu̶ch je̱'e̱ tu̶y'ajt ko je̱'e̱ Dios Teedy je̱'e̱ y'Ung ya naaxwiiñ tu̶ kexy neby je̱'e̱ naaxwiiñjya'ay yajni'idzo'ogu̶chu̶ñ .
62004015	Wanpú̶nu̶ch pu̶n ku'ubu̶jkp ko je̱'e̱ Jesús Dios Ung je̱' , je̱' yajpaatp mu̶u̶d je̱'e̱ Dios y je̱'e̱ Dios yajpaatp mu̶u̶d je̱' .
62004016	Y du'un tu̶ nnejwu̶u̶yu̶m y tu̶ nmu̶bu̶jku̶m ajku̶xy ko je̱'e̱ Dios xychojku̶m xyjyu̶wu̶u̶yu̶m ajku̶xy . Dios chojkypy jyu̶wu̶u̶by je̱'e̱ ja'ay , y pu̶n je̱'e̱ myu̶gu'ug tzojkp ju̶wu̶u̶by , je̱' yajpaatp mu̶u̶d je̱'e̱ Dios y Dios yajpaatp mu̶u̶d je̱' .
62004017	Ko je̱'e̱ oybyu̶ nguydyuunu̶m ajku̶xy mu̶'it du'un ñi'igu̶xu̶'u̶gy ko je̱'e̱ nmu̶gu'ug ndzojku̶m nju̶wu̶u̶yu̶m ajku̶xy y n'ijtu̶mu̶ch jootkujk ajku̶xy ko je̱'e̱ tu̶ydyuunu̶ñ naty paatnu̶ ; je̱' ko du'un u̶u̶ch ya naaxwiiñ ajtu̶m ajku̶xy neby je̱'e̱ Jesucrístoju̶ñ .
62004018	Ka'p mu̶baad yajtzu̶gu̶'u̶y je̱'e̱ mu̶dyiibu̶ xychojku̶mb xyjyu̶wu̶u̶yu̶mb ajku̶xy . Je̱'e̱ oybyu̶ tzojku̶ñ mu̶dyiibu̶ je̱'e̱ Dios yejkypyu̶ñ , je̱' je̱'e̱ tzu̶gu̶'u̶ñ yajtu̶gooby ; je̱' ko pu̶n tzu̶gu̶u̶by , je̱'e̱ tzaachpyu̶ je̱'e̱ chu̶gu̶u̶dzooby . Paady pu̶nu̶ jii pu̶n chu̶gu̶'u̶y , ka'p je̱'e̱ Dios amuumdu'ugjoot tzoky ju̶wu̶'u̶y .
62004019	U̶u̶ch ndzojkypy nju̶wu̶u̶by je̱'e̱ Dios ajtu̶m ajku̶xy je̱' ko je̱' jayu̶jp tu̶ xychojk tu̶ xyjyu̶wu̶u̶yu̶m ajku̶xy .
62004020	Pu̶nu̶ jii pu̶n myu̶na'añ : “ U̶u̶ch ndzojkypyu̶ch je̱'e̱ Dios ” , y myu̶'ixnaaby je̱'e̱ myu̶gu'ug y ka'p ixa'añ , anu̶u̶'ajtp je̱'e̱ du'un . Pu̶n je̱'e̱ myu̶gu'ug ka'p tzoky ju̶wu̶'u̶y , je̱'e̱ mu̶dyiibu̶ y'ijxypy , nan ka'p je̱'e̱ Dios tzoky ju̶wu̶'u̶y , je̱'e̱ mu̶dyiibu̶ ka'p ixyu̶ñ .
62004021	Jesucristo adayaaba ane̱'e̱mu̶ñ tu̶ xymyooyu̶m ajku̶xy : ko pu̶n je̱'e̱ Dios tzojkp ju̶wu̶u̶by , wan je̱'e̱ myu̶gu'ug nandu'un tzoky ju̶wu̶'u̶y .
62005001	Ku̶xyu̶ pu̶n mu̶bu̶jkp ko je̱'e̱ Jesús je̱' je̱'e̱ Cristo , je̱' je̱'e̱ Dios y'Ung ; y pu̶n je̱'e̱ ung teedy tu'ug tzojkku̶xp ju̶wu̶u̶ygyu̶xpu̶ñ nan chojku̶yu̶py je̱'e̱ y'ung y'ana'k ajku̶xy .
62005002	Ko je̱'e̱ Dios ndzojku̶m nju̶wu̶u̶yu̶m ajku̶xy y nduunu̶mby ajku̶xy neby xy'ane̱'e̱mu̶mu̶ñ ajku̶xy , y nnejwu̶u̶yu̶mby ko nandu'un ndzojk nju̶wu̶u̶yu̶m ajku̶xy , je̱'e̱ mu̶dyiibu̶ je̱'e̱ Dios ung'ajtu̶gu̶xpu̶ñ .
62005003	Ko je̱'e̱ Dios ndzojk nju̶wu̶u̶yu̶mu̶ch ajku̶xy ngapxymyu̶doowu̶yu̶py je̱'e̱ y'ane̱'e̱mu̶ñ ajtu̶m ajku̶xy . Y ka'p je̱'e̱ y'ane̱'e̱mu̶ñ chipjátyu̶ch neby tii chípu̶ch jyémchu̶chu̶ñ ,
62005004	je̱' ko ku̶xyu̶ pu̶n je̱'e̱ Dios ung'ajtu̶bu̶ñ myu̶madaakypy je̱'e̱ ju̶bu̶kpu̶ ya naaxwiiñ . Y je̱'e̱ mu̶bu̶jku̶ñ mu̶dyiibu̶ nmu̶dajtu̶mbyu̶ñ , je̱' je̱'e̱ mu̶daaku̶ñ tu̶ xymyooyu̶m ajku̶xy neby je̱'e̱ ju̶bu̶kpu̶ ya naaxwiiñ nmu̶madaaku̶mu̶chu̶ñ ajku̶xy .
62005005	Pu̶n mu̶bu̶jkp ko je̱'e̱ Jesús jye̱'e̱ju̶ch je̱'e̱ Dios Ung , myu̶madaakypy je̱'e̱ ju̶bu̶kpu̶ ya naaxwiiñ .
62005006	Ko je̱'e̱ Jesucristo ya naaxwiiñ y'ooy je̱'e̱ nu̶u̶ y je̱'e̱ ne'pty je̱'e̱ mu̶u̶d yaj'u̶xkajpy ko Dios Ungu̶ch , je̱'e̱ nu̶u̶ ko ñu̶u̶bejty y je̱'e̱ ne'pty ko y'o'ky ; ka'p je'eyu̶ ñu̶u̶bejty , o'k nandu'un . Je̱'e̱ Espíritu Santo adaa du'un ku̶'u̶m nidu̶y'ajt'ajtp , y je̱'e̱ Espíritu Santo je̱'e̱ tu̶y'ajt mu̶dajtp .
62005007	Tu̶gu̶u̶g je̱' mu̶dyiibu̶ nidu̶y'ajt'ajtp ko je̱'e̱ Jesús Dios Ungu̶ch :
62005008	je̱'e̱ Espíritu Santo , je̱'e̱ nu̶u̶ ko ñu̶u̶bejty , y je̱'e̱ ne'pty ko y'o'ky . Y je̱'e̱ nidu̶gu̶u̶gpu̶ tu'ugyu̶ju̶u̶ygyu̶xp je̱'e̱ tyu̶y'ajt du'un ajku̶xy .
62005009	Ngu'ubu̶jku̶mby je̱'e̱ ja'ay tyu̶y'ajt ko tii yaj'awingujku̶u̶ygyu̶xy ma je̱'e̱ jueez winduuyu̶ñ , peru̶ ni'igu̶ ni'igyu̶ je̱'e̱ Dios tyu̶y'ajt mu̶j chobaady , je̱' ko je̱' je̱'e̱ Dios tyu̶y'ajt nigapxp neby je̱'e̱ y'Ung Jesús jyajty y'abejtyu̶ñ .
62005010	Pu̶n je̱'e̱ Dios y'Ung mu̶bu̶jku̶yu̶py , myu̶u̶d je̱'e̱ tu̶y'ajt ku̶'u̶m ma je̱'e̱ jyoot wyinma'añdyu̶ñ ; peru̶ pu̶n je̱'e̱ Dios ka'p mu̶bu̶kyu̶ñ , du'un je̱'e̱ Dios pu̶da'agy neby anu̶u̶bu̶ju̶ñ je̱' ko ka'p je̱'e̱ tu̶y'ajt mu̶bu̶ky mu̶dyiibu̶ je̱'e̱ Dios tu̶ nigapxy neby je̱'e̱ y'Ung Jesús jyajty y'abejtyu̶ñ .
62005011	Adaa tu̶y'ajt xyajnejwu̶u̶yu̶mb ko je̱'e̱ Dios jugy'ajt wiinu̶u̶xu̶u̶bu̶ tu̶ xymyooyu̶m ajku̶xy , je̱'e̱ mu̶dyiibu̶ ka'p nimu̶naaxu̶u̶ kyu̶xy tyu̶goyu̶ñ , y adaa jugy'ajt jim je̱'e̱ yajpaady ma je̱'e̱ y'Ung Jesucrístoju̶ñ ko je̱'e̱ y'Ung Jesucristo nmu̶bu̶jku̶yu̶ch ajtu̶m ajku̶xy .
62005012	Pu̶n je̱'e̱ Dios Ung mu̶bu̶jkp , nan pyaadu̶py je̱'e̱ jugy'ajt wiinu̶u̶xu̶u̶bu̶ nandu'un ; peru̶ pu̶n je̱'e̱ Dios Ung ka'p mu̶bu̶kyu̶ñ , ka'p je̱'e̱ jugy'ajtu̶ñ wiinu̶u̶xu̶u̶bu̶ paadu̶ch .
62005013	Cham adayaaba naky nyajnijayu̶u̶ygyu̶xy miich mu̶dyiibu̶ je̱'e̱ Dios Ung mu̶bu̶jkku̶xpu̶ñ , wan du'un mnejwu̶u̶ygyu̶xu̶ch ko je̱'e̱ jugy'ajt wiinu̶u̶xu̶u̶bu̶ mmu̶dajtku̶xy .
62005014	Nmu̶dajtu̶mby je̱'e̱ jootkujk'ajt ma je̱'e̱ Diosu̶ñ , je̱' ko nnejwu̶u̶yu̶mby ko naty tii n'amdoowu̶ ajtu̶m ajku̶xy , xymyooyu̶mu̶p je̱'e̱ ajku̶xy du'un neby naty xyajmu̶dzojku̶mu̶ñ ajku̶xy .
62005015	Y du'un neby nnejwu̶u̶yu̶mu̶ñ ajku̶xy ko je̱'e̱ Dios nmu̶bu̶jktzoowu̶ñ xy'amdoo'ijtu̶ ajtu̶m ajku̶xy , nan nmu̶dajtu̶mby je̱'e̱ tu̶y'ajt ajtu̶m ajku̶xy ko xymyooyu̶mu̶ch je̱'e̱ mu̶dyiibu̶ naty tu̶ n'amdoowu̶yu̶ ajtu̶m ajku̶xy .
62005016	Pu̶nu̶ jii je̱'e̱ myu̶gu'ug pu̶n ixy ko pyokytyúñ , je̱'e̱ poky mu̶dyiibu̶ je̱'e̱ Dios mu̶baad mekxyu̶ñ , wan je̱'e̱ Dios mu̶bu̶jktzóy mu̶u̶d je̱' gyu̶xpu̶ , y winme̱kxu̶u̶ju̶p je̱'e̱ Dios , pu̶nu̶ je̱'e̱ poky naty tu̶ tuñ mu̶dyiibu̶ je̱'e̱ Dios mu̶baad mekxyu̶ñ . Jii poky mu̶dyiibu̶ je̱'e̱ Dios ka'p mu̶baad mekxyu̶ñ y ka'p u̶u̶ch je̱'e̱ du'umbu̶ poky yam ndijpy ko je̱'e̱ Dios mmu̶bu̶jktzoogu̶xu̶ch mu̶u̶d je̱'e̱ du'umbu̶ poky .
62005017	Ku̶xyu̶ je̱'e̱ ju̶bu̶kwinma'añ poky je̱'e̱ . Peru̶ jii poky mu̶dyiibu̶ je̱'e̱ Dios myekxypyu̶ñ .
62005018	Nnejwu̶u̶yu̶mby ko pu̶n je̱'e̱ Dios Teedy Teedy'ajtp , ka'p je̱'e̱ pyokytyúñ , je̱' ko Dios Ung je̱'e̱ kueentu̶'ajtu̶p , y ka'p je̱'e̱ ju̶bu̶kpu̶ ka'a'óybyu̶ myu̶wa'añyii .
62005019	Nnejwu̶u̶yu̶mby ko je̱'e̱ Dios xy'ung'ajtp ajtu̶m ajku̶xy y ko je̱'e̱ naaxwiiñjya'ay je̱'e̱ ju̶bu̶kpu̶ ka'a'óybyu̶ ku̶xyu̶ y'ane̱'e̱mu̶gu̶xyu̶ .
62005020	Nan nnejwu̶u̶yu̶mby nandu'un ajku̶xy ko je̱'e̱ Dios Ung ya naaxwiiñ tu̶ y'oy y tu̶ je̱'e̱ wij'ajt ke̱j'ajt xymyooyu̶m ajku̶xy , neby je̱'e̱ jaanchpyu̶ Dios y'ayuuk tyu̶y'ajt nnejwu̶u̶yu̶mu̶chu̶ñ ajku̶xy . Tu'ugyu̶ du'un n'ijtu̶m ajku̶xy mu̶u̶d je̱'e̱ mu̶dyiibu̶ tu̶y'ajt mu̶u̶du̶ñ , je̱' u̶u̶ch du'un ndijpy , je̱'e̱ y'Ung Jesucristo . Y adaaju̶tz je̱'e̱ jaanchpyu̶ Dios y je̱'e̱ mu̶dyiibu̶ je̱'e̱ jaanchpyu̶ jugy'ajt wiinu̶u̶xu̶u̶bu̶ ye̱jkpu̶ñ .
62005021	“ Mu̶gu'uktu̶jk mu̶dyiibu̶ u̶u̶ch du'un nju̶wu̶u̶by neby je̱'e̱ ung ana'ku̶ñ , naygyweentu̶'ajtu̶gu̶x , ka'p oy tii oy pu̶n mdios'ajtku̶xu̶ch , je̱'e̱ mu̶dyiibu̶ ka'p jaanch dyiosu̶chu̶ñ ajku̶xy .
63001001	U̶u̶ch Juan , je̱'e̱ mu̶dyiibu̶ je̱'e̱ Dios jya'ay nigu'ubajk'ajtpu̶ñ , cham adaa naky nyajnijayu̶u̶ygyu̶xy miich mu̶bu̶jkpu̶du̶jk mu̶dyiibu̶ je̱'e̱ Dios tu̶ wyin'ijxu̶gu̶xyu̶ñ y je̱'e̱ mu̶dyiibu̶ tu'ugyu̶ yajpaatku̶xpu̶ñ mu̶u̶d miich ajku̶xy , je̱'e̱ mu̶dyiibu̶ du'un neby tu'ug to'oxyu̶jk y mu̶u̶d je̱'e̱ y'ung y'ana'k ajku̶xy je̱'e̱ mu̶dyiibu̶ u̶u̶ch jaanch ndzojkku̶xypy nju̶wu̶u̶ygyu̶xypy nan chojkku̶xp xyjyu̶wu̶u̶ygyu̶xp je̱'e̱ nandu'un nigu̶xyu̶ mu̶dyiibu̶ je̱'e̱ tu̶y'ajt tu̶ mu̶bu̶jkku̶xyu̶ñ .
63001002	Ndzojkku̶xypy nju̶wu̶u̶ygyu̶xypy miich je̱' ko u̶u̶ch je̱'e̱ tu̶y'ajt nmu̶dajtku̶xy ma u̶u̶ch je̱'e̱ njoot nwinma'añ ajku̶xyu̶ñ y ídu̶p je̱'e̱ wiinu̶u̶xu̶u̶ ma u̶u̶ch ajku̶xyu̶ñ .
63001003	Wan je̱'e̱ Dios Teedy y je̱'e̱ Jesucristo , je̱'e̱ Dios Teedy y'Ung oy'ajt may'ajt tuñ ma miich ajku̶xyu̶ñ y xymyooygyu̶xu̶ch je̱'e̱ pa'a''ayoowu̶ñ , y je̱'e̱ jootkujk'ajtu̶ñ tu̶ybyu̶ jaanchpyu̶ y je̱'e̱ tzojku̶ñ ju̶wu̶u̶yu̶ñ tu̶ybyu̶ jaanchpyu̶ .
63001004	Tu̶ u̶u̶ch mu̶j njootkugu̶'u̶y ko u̶u̶ch nije̱' tu̶ nbaatku̶xy , je̱'e̱ mu̶dyiibu̶ du'un neby je̱'e̱ m'ung m'ana'k ajku̶xyu̶ñ , je̱'e̱ mu̶dyiibu̶ tu'ugyu̶ yajpaatku̶xpu̶ñ mu̶u̶d miich ajku̶xy ; chu̶naay jyugy'ajtku̶xy y kuydyuungu̶xy du'un neby je̱'e̱ tu̶y'ajt y'ane'emyu̶ñ , du'un neby je̱'e̱ Dios Teedy tu̶ xy'ane̱'e̱mu̶mu̶ñ ajku̶xy .
63001005	Jada'achám nmu̶nukxtaakku̶xy mu̶gu'uktu̶jk mu̶dyiibu̶ u̶u̶ch oy ndzojkypy nju̶wu̶u̶ybyu̶ñ , ko amíñ u̶xyu̶py nnaychojk nnayjyu̶wu̶u̶yu̶mu̶ch ajku̶xy . Adaa mu̶dyiibu̶ yam nyajnijayu̶u̶ygyu̶xypyu̶ñ ka'p adaa jyembyu̶ ane̱'e̱mu̶ch , je̱'e̱ ane̱'e̱mu̶ñ adaa mu̶dyiibu̶ je'emy nmu̶dajtu̶mbyu̶ñ ajku̶xy ko je̱'e̱ Jesucristo aga'an nmu̶bu̶jktzónu̶m ajku̶xy .
63001006	Je̱'e̱ naychojk nayjyu̶wu̶u̶yu̶ñ je̱' je̱' ndzu̶naay njugy'ajtu̶mu̶ch cham je̱'e̱ Dios y'ane̱'e̱mu̶ñ naty nguydyuunu̶m ajku̶xy , y je̱'e̱ Dios y'ane̱'e̱mu̶ñ du'un neby miich mmu̶doogu̶xyu̶ñ ko je̱'e̱ ayuuk tu̶y'ajt aga'an mmu̶bu̶jktzóngu̶xy ; je̱' ko cham amíñ u̶xyu̶py mnaychojk mnayjyu̶wu̶u̶yu̶gu̶xy .
63001007	May je̱'e̱ win'u̶u̶nbu̶du̶jk ya naaxwiiñ wyu̶dijtku̶xy , je̱'e̱ mu̶dyiibu̶ ka'p ku'ubu̶jkku̶xy ko je̱'e̱ Jesucristo ya naaxwiiñ y'ooy neby je̱'e̱ ja'ayu̶ñ . Je̱'e̱ mu̶dyiibu̶ du'un adu̶u̶tzpu̶ñ , je̱'e̱ anu̶u̶'ajtpu̶ je̱' y Cristo myu̶dzip je̱' .
63001008	Naygyweentu̶'ajtu̶gu̶x miich , ka'pu̶ je̱'e̱ m'u̶xpu̶jku̶ñ myajtu̶gooygyu̶xu̶ch mu̶dyiibu̶ tu̶ mjajtku̶xy m'abu̶jkku̶xyu̶ñ , wan je̱'e̱ Dios ka'pxy xymyooygyu̶xu̶ch mu̶dyiibu̶ xypyaatku̶xpu̶ñ .
63001009	Wanpú̶nu̶ch pu̶n anaxy yajni'igyu̶ju̶u̶by neby je̱'e̱ Cristo yaj'u̶xpu̶jkyu̶ñ , ka'p je̱'e̱ Dios myu̶d'idyii . Peru̶ pu̶n je̱'e̱ du'umbu̶ u̶xpu̶jku̶ñ kuydyuumbu̶ñ , mu̶d'ijtu̶p Dios Teedy je̱' y je̱'e̱ Dios Ung nandu'un .
63001010	Pu̶nu̶ jii pu̶n nije̱' ku'ijx mu̶gapxpu̶ ñu̶kxy ma je̱'e̱ mju̶u̶n mdu̶jk miich ajku̶xyu̶ñ y pu̶nu̶ ka'p je̱'e̱ Cristo y'u̶xpu̶jku̶ñ mu̶dajtu̶yu̶ , ka'p myajju̶u̶ndu̶gu̶u̶y myajtu̶jktu̶gu̶u̶ygyu̶xu̶ch y ni mga'ayajpókxku̶xu̶ch ;
63001011	je̱' ko pu̶n je̱'e̱ du'umbu̶ ja'ay yajpókxp tu'ugyu̶ naty je̱'e̱ du'un ñaybyaattu̶gu̶xy mu̶u̶d je̱'e̱ du'umbu̶ u̶xpu̶jku̶ñ , mu̶dyiibu̶ ka'p tyu̶y'ajtu̶chu̶ñ .
63001012	May u̶u̶ch je̱'e̱ ayuuk nmu̶u̶du̶ch mu̶dyiibu̶ miich nja'ayajmu̶dmu̶dya'agaangu̶xypyu̶ñ , peru̶ ka'p naky'aam nyajnijayu̶'u̶waangu̶xy , ndimyñinu̶kxaangu̶xypy ku̶'u̶m nu̶kxy ngu'ix nmu̶gapxaangu̶xy y nmu̶dmu̶dya'agaangu̶xy miich wiinu̶ ju̶jpu̶ , wan du'un njootkugu̶u̶yu̶mu̶ch ajku̶xy .
63001013	Cham je̱'e̱ mu̶bu̶jkpu̶du̶jk miich mmu̶gu'ugtu̶jk yajpókxu̶ñ xyajnigue̱jxku̶xy , je̱'e̱ mu̶dyiibu̶ je̱'e̱ Dios nandu'un tu̶ wyin'ijxu̶gu̶xyu̶ñ , je̱'e̱ mu̶dyiibu̶ du'un neby je̱'e̱ mdzu̶'u̶ y'ung y'ana'k ajku̶xyu̶ñ .
64001001	U̶u̶ch , je̱'e̱ mu̶bu̶jkpu̶du̶jk nigu'ubajk'ajtpu̶ , cham u̶u̶ch je̱'e̱ nmu̶gu'ug Gayo adaa naky nyajnijayu̶'u̶y , je̱'e̱ mu̶dyiibu̶ u̶u̶ch jaanch ndzojkypy nju̶wu̶u̶ybyu̶ñ .
64001002	Mu̶gu'ug mu̶dyiibu̶ u̶u̶ch oy ndzojkypy nju̶wu̶u̶ybyu̶ñ , nmu̶bu̶jktzooybyu̶ch je̱'e̱ Dios mu̶u̶d miich kyu̶xpu̶ , ko du'un neby je̱'e̱ Dios y'ayuuk tyu̶y'ajt myajmu̶jtu̶gu̶u̶yu̶ju̶ñ , wan du'un xy'oyu̶u̶yu̶ch ku̶xyu̶ tijaty naty mduumbyu̶ñ y m'oy'at mu̶k'ádu̶ch .
64001003	Jootkugu̶u̶yu̶ch ko je̱'e̱ mu̶bu̶jkpu̶du̶jk ya nije̱' mye̱jtzku̶xy y xyajmu̶dmu̶dyaakku̶xyu̶ch ko je̱'e̱ tu̶y'ajt oy tu'uda'agy myajtu'uyo'oy y ka'p m'u̶xtu̶gu̶'u̶wa'agy .
64001004	Janch jootkujku̶ch ko u̶u̶ch du'un nnejwu̶'u̶y ko u̶u̶ch je̱'e̱ nmu̶gu'ugtu̶jk du'un chu̶naay jyugy'ajtku̶xy kuydyuungu̶xy neby je̱'e̱ tu̶y'ajt myu̶na'añu̶ñ , je̱'e̱ mu̶dyiibu̶ u̶u̶ch du'un nju̶wu̶u̶by neby je̱'e̱ ung ana'ku̶ñ ajku̶xy .
64001005	Mu̶gu'ug mu̶dyiibu̶ u̶u̶ch oy ndzojkypy nju̶wu̶u̶ybyu̶ñ , miich tu̶y tu'uda'agy miich mja'ay'áty ko je̱'e̱ mmu̶gu'ugtu̶jk mbubety mbudu̶gu̶'u̶y , je̱' ni'igyu̶ mu̶dyiibu̶ ka'p m'ixy'atyu̶ñ , mu̶dyiibu̶ wiing naax wiing kajpt tzóngu̶xpu̶ñ .
64001006	Ko ya tu̶ mye̱jtzku̶xy tu̶ je̱'e̱ mu̶bu̶jkpu̶du̶jk nnu̶maaygyu̶xy ko miich je̱'e̱ mdzojkku̶xy mju̶wu̶u̶ygyu̶xy . Tun je̱'e̱ may'ajt , pube̱jt pudu̶gu̶u̶ygyu̶x y mooygyu̶x ñidu'uyo'oyu̶u̶k ku̶xyu̶ tijaty yajmayjyajtku̶xypyu̶ñ , du'un neby je̱'e̱ Dios ku'umáyu̶ñ .
64001007	Je̱' tu̶ je̱'e̱ tyu'ubu̶jkku̶xy ko je̱'e̱ Jesucristo y'ayuuk tyu̶y'ajt yajwa'kxaanu̶ ajku̶xy , y ka'p je̱'e̱ ni tii pube̱jtu̶ñ ku'ubu̶jkku̶xy ma je̱'e̱ ja'ay ajku̶xy mu̶dyiibu̶ je̱'e̱ Dios y'ayuuk tyu̶y'ajt ka'p mu̶bu̶jkku̶xyu̶ñ .
64001008	Paady je̱'e̱ du'umbu̶ mu̶bu̶jkpu̶du̶jk u̶u̶ch mu̶baad nbube̱jtu̶m ajku̶xy , wan du'un u̶u̶ch nandu'un nbube̱jtu̶mu̶ch ajku̶xy ma je̱'e̱ tu̶y'ajt kapxwa'kxku̶xyu̶ñ .
64001009	U̶u̶ch je̱'e̱ mu̶bu̶jkpu̶du̶jk naky tu'ug nyajnijayu̶u̶ygyu̶x , peru̶ ka'p u̶u̶ch je̱'e̱ Diótrefes n'ane̱'e̱mu̶ñ xykyu'ubu̶jku̶ ajku̶xy , je'eyu̶ je̱'e̱ nigoo ku̶'u̶m y'ane̱'e̱ma'añ .
64001010	Paady ko u̶u̶ch naty jim nnu̶kxy nyajnu̶ma'awu̶byu̶ch je̱' ku̶xyu̶ nebyjyaty u̶u̶ch xyñigapx xyñimu̶dyaakku̶xyu̶ñ y nebyjyaty je̱'e̱ anu̶u̶ mu̶wu̶dityu̶ñ . Y ko du'un kya'ajootkujk'áty ka'p je̱'e̱ myu̶gu'ug yajmiin yajja'tta'agy pu̶n je̱'e̱ ayuuk tu̶y'ajt mu̶wu̶dijtku̶xpu̶ñ , y ko je̱'e̱ myu̶gu'ug pu̶n ja'ayajja'ttaga'añ y'agapxtujkypy je̱'e̱ myu̶gu'ug ka'pu̶ yajja'tta'agu̶ch y u̶x'ojy ma ñayyo'oymyujku̶gu̶xyu̶ñ .
64001011	Mu̶gu'ug mu̶dyiibu̶ u̶u̶ch oy ndzojkypy nju̶wu̶u̶ybyu̶ñ , ka'p je̱'e̱ ju̶bu̶k ijxpe̱jt mba'ixy , je̱'e̱ oybyu̶ ijxpe̱jt mba'íxu̶py . Pu̶n je̱'e̱ oybyu̶ tuumbu̶ñ Dios je̱'e̱ ja'ay'ajtu̶p , peru̶ pu̶n je̱'e̱ ju̶bu̶kpu̶ tuumbu̶ñ , ka'p je̱'e̱ Dios ixyñu̶ pu̶n je̱'e̱ju̶ñ .
64001012	Ku̶xyu̶ je̱'e̱ Demetrio oy nimu̶dyaakku̶xy y je̱'e̱ tu̶y'ajt ku̶'u̶m yajni'igu̶xu̶'kp ko oy jya'ay'áty . Nan ngu'umaaybyu̶ch nandu'un ajku̶xy ko oy jya'ay'áty , y mnejwu̶u̶by miich ko u̶u̶ch tu̶y'ajt nmu̶dyaakku̶xy .
64001013	May u̶u̶ch najty je̱'e̱ ayuuk nmu̶u̶du̶ch mu̶dyiibu̶ najty nyajmu̶dmu̶dya'age̱e̱mbyu̶ñ , peru̶ ka'p naky'aam nyajnijayu̶'u̶wa'añ ,
64001014	je̱' ko u̶u̶ch nju̶jp'ijxypy nnu̶kxa'añu̶ch tzojku̶ ma miichu̶ñ y nmu̶dmu̶dya'aga'añ wiinu̶ ju̶jpu̶ .
64001015	Yajpaad jootkujk . Cham je̱'e̱ nmu̶gu'ugtu̶jk yajpókxu̶ñ xyajnigue̱jxku̶xy . Tun may'ajt , yajpókx jim nidu'ug nidu'ug je̱'e̱ nmu̶gu'ugtu̶jk ajtu̶m ajku̶xy .
65001001	U̶u̶ch Judas , je̱'e̱ Jesucristo tyuumbu̶ y je̱'e̱ Santiago pyuya'ay , cham u̶u̶ch je̱'e̱ naky nyajnijayu̶'u̶y je̱'e̱ mu̶dyiibu̶ je̱'e̱ Dios Teedy tzojku̶p ju̶wu̶u̶yu̶bu̶ñ y mu̶dyiibu̶ tu̶ wyin'ixyiiju̶ñ ajku̶xy , je̱'e̱ mu̶dyiibu̶ je̱'e̱ Jesucristo kweentu̶'ajtu̶bu̶ñ ajku̶xy .
65001002	Wan je̱'e̱ Dios miich mu̶j ku̶je̱e̱ xypya'a''ayoogu̶xy , wan xyajjootkugu̶u̶ygyu̶xy y xychojkku̶xy xyjyu̶wu̶u̶ygyu̶xy .
65001003	“ Mu̶gu'uktu̶jk mu̶dyiibu̶ u̶u̶ch ndzojkypy nju̶wu̶u̶ybyu̶ñ , je'emy u̶u̶ch du'un nja'amu̶na'añ ko nnijayu̶'u̶waangu̶xy neby je̱'e̱ aanu̶mu̶ ni'idzooku̶ñ u̶u̶ch y miich tu̶ nbaattu̶mu̶ñ ajku̶xy . Peru̶ cham u̶u̶ch je̱'e̱ adzijpu̶ñ nduñ nnijayu̶u̶ygyu̶xy ko nmu̶nukxta'agaangu̶xy ko mmu̶dajtku̶x je̱'e̱ mmu̶bu̶jku̶ñ y ka'p myajtu̶gooygyu̶xy je̱'e̱ mu̶dyiibu̶ je̱'e̱ Dios tu'ook xymyooygyu̶xu̶ñ , je̱'e̱ mu̶dyiibu̶ yajpaatku̶xpu̶ñ ma je̱'e̱ju̶ñ .
65001004	Tu̶ je̱'e̱ ja'ay nije̱' tyu̶gu̶u̶ygyu̶xy mu̶u̶d je̱'e̱ anu̶u̶ ma miich ajku̶xyu̶ñ , je̱'e̱ mu̶dyiibu̶ jékyu̶p yajnigápxku̶x ma je̱'e̱ Dios ñakyu̶ñ ko ayo'onduum ñú̶kxku̶xu̶ch . Ju̶bu̶kja'ay je̱'e̱ du'umbu̶ ja'ay ajku̶xy , myu̶naangu̶xy ko je̱'e̱ tu'ukpajkpu̶ Windzú̶n Dios may'ajt tu̶ tuñ mu̶u̶d u̶u̶ch ajtu̶m ajku̶xy y ko mu̶baad ku̶xyu̶ ju̶bu̶kpu̶ nduunu̶m ajku̶xy , mu̶dyiibu̶ ndimychojku̶mbyu̶ñ ajku̶xy y ka'p je̱'e̱ Dios y'ayuuk tyu̶y'ajt ku'ubu̶jku̶ ajku̶xy , je̱'e̱ mu̶dyiibu̶ tu'kpajk nni'igu'ubajk'ajtu̶m y nwindzu̶n'ajtu̶mbyu̶ñ ajku̶xy .
65001005	Oy miich ada mja'anejwu̶u̶ygyu̶xy , peru̶ nyajja'aymye̱jtzku̶xypy ja'adu'ook ko je̱'e̱ Windzú̶n Dios je̱'e̱ Israel ja'ay yajpu̶dzu̶u̶my jim Egipto naaxjooty , chi u̶x'aam yajku'udu̶gooy pu̶njaty najty ka'amu̶bu̶jku̶bu̶ñ ajku̶xy .
65001006	Y je̱'e̱ ángelestu̶jk mu̶dyiibu̶ je̱'e̱ tyuung ka'p yajkoptu̶gu̶u̶ygyu̶xy ma je̱'e̱ Dios najty tu̶ pyu̶da'agyiiju̶ñ y u̶xmajtzku̶xy je̱'e̱ y'ijttaakt , mach je̱'e̱ agoodztuum je̱'e̱ Dios wiinu̶u̶xu̶u̶ yaj'ijtu̶gu̶xyu̶ u̶xtu̶ koonu̶ je̱'e̱ xu̶u̶ tiempo myu̶baad'ádu̶ch mu̶naa je̱'e̱ Dios je̱'e̱ naaxwiiñjya'ay tu̶ydyúnu̶chu̶ñ .
65001007	Du'un neby je̱'e̱ ángelestu̶jk jyajtku̶xyu̶ñ , nandu'un je̱'e̱ Sodoma y Gomorra kajpt y je̱'e̱ winduuy wingonbu̶ kajpt jyajtku̶xy ; ñayye̱jku̶gu̶xy ma je̱'e̱ ya'aydyu̶jk mu̶dtuundu̶goyu̶u̶ mu̶u̶d je̱'e̱ wiingpu̶ to'oxyu̶jk y to'oxyu̶jk mu̶u̶d je̱'e̱ wiingpu̶ ya'aydyu̶jk , y ñayye̱jku̶gu̶xy ma je̱'e̱ ju̶bu̶kpu̶ adzojku̶ñ , ñaymyu̶duundu̶gooyu̶gu̶xy je̱'e̱ ya'aydyu̶jk mu̶u̶d je̱'e̱ myu̶ya'aydyu̶jk y je̱'e̱ to'oxyu̶jk mu̶u̶d je̱'e̱ myu̶do'oxyu̶jk . Paady je̱'e̱ Dios chaachtyuungu̶xy mu̶u̶d je̱'e̱ ju̶u̶n y je̱' du'un ijxpe̱jt wu̶'u̶mgu̶x ma u̶u̶ch nigu̶xyu̶ ajtu̶m ajku̶xyu̶ñ ko jii je̱'e̱ ayoodaakt ma je̱'e̱ pokyjya'ay ñú̶kxku̶xyu̶ñ .
65001008	Nandu'un je̱'e̱ du'umbu̶ ja'ay anu̶u̶'ajtpu̶du̶jk myu̶naangu̶xy ko je̱'e̱ Dios tu̶ myu̶gápxu̶gu̶xy y ko paady mu̶baad ju̶bu̶k axu̶u̶g y'adu̶u̶tzku̶xy , yajtuundu̶gooygyu̶xypy je̱'e̱ ñi'kx kyopt mu̶u̶d je̱'e̱ ju̶bu̶kwinma'añ , y'u̶xtijku̶xypy je̱'e̱ Dios y'ane̱'e̱mu̶ñ y ñi'oj ñiyaaxu̶u̶ygyu̶xypy je̱'e̱ mu̶dyiibu̶ je̱'e̱ mu̶k'ajt jiiby tzajpjooty mu̶dajtku̶xpu̶ñ .
65001009	Je̱'e̱ arcángel Miguel , je̱'e̱ ángel mu̶dyiibu̶ je̱'e̱ mu̶j'ane̱'e̱mu̶ñ mu̶u̶d , ko najty je̱'e̱ mu̶jku'u mu̶dtziptúñ yajtzibu̶u̶yu̶ je̱'e̱ Moisés ñi'kx , ka'p je̱'e̱ mu̶jku'u ojy y ka'p poky'ijxy , je'eyu̶ je̱'e̱ du'un nu̶maay : “ ¡ Je̱'e̱ Windzú̶n Dios miich xy'óju̶p ! ”
65001010	Peru̶ ada du'umbu̶ ja'ay ajku̶xy ñigapxypy ñimu̶dyaakku̶xypy je̱'e̱ ju̶bu̶k axu̶u̶g , je̱'e̱ mu̶dyiibu̶ ka'p nejwu̶u̶ygyu̶xyu̶ñ , y je̱'e̱ mu̶dyiibu̶ jya'anejwu̶u̶ygyu̶xypyu̶ñ du'un je̱'e̱ ijxku̶xy neby je̱'e̱ ju̶yujk animal ka'pu̶ jyoot wyinma'añ , y ko du'un y'adu̶u̶tzku̶xy ku̶'u̶m je̱'e̱ du'un ñayyajtu̶gooyu̶gu̶xy .
65001011	¡ Ayo'onbaatku̶xu̶p je̱' ! , je̱' ko je̱'e̱ Caín y'ijxpe̱jt panu̶kxu̶ ajku̶xy . Ko jyanch'ameeñu̶ch ajku̶xy paady je̱'e̱ ayuuk tu̶y'ajt tu̶ yajtu̶gooygyu̶xy neby je̱'e̱ Balaamu̶ñ , y du'un y'o'kku̶xu̶ch neby je̱'e̱ Coré y'o'kyu̶ñ ko je̱'e̱ Moisés ka'akapxymyu̶doogu̶xy .
65001012	Xyajtzo'oydyuungu̶xp je̱'e̱ du'umbu̶ ja'ay ko tu'ugmúky mmu̶dkaay mmu̶d'uukku̶xy agu̶ mu̶bu̶jkpu̶du̶jk ko mxu̶u̶duungu̶xy , y kyaaygyu̶xy y'uukku̶xy xi'ig xon y ka'p xywyindzu̶gu̶u̶ygyu̶xy . Du'un je̱'e̱ ajku̶xy neby je̱'e̱ kweentu̶'ajtpu̶du̶jk mu̶dyiibu̶ ku̶'u̶m naygyweentu̶'ajtu̶gu̶xpu̶ñ . Du'un je̱'e̱ ajku̶xy neby jok ye̱e̱g mu̶dyiibu̶ nu̶u̶ ka'p mu̶u̶du̶chu̶ñ y du'uñyu̶ pyojnáxy . Du'un je̱'e̱ ajku̶xy neby kepy mu̶dyiibu̶ ka'p tyu̶u̶m'áty mu̶naa je̱'e̱ y'aatzu̶ñ , jayu̶jp y'ok'yajpúxy y chi tiktzjooty jyaktimyyajkupuxu̶'u̶y .
65001013	Du'un neby y'adu̶u̶tzku̶xyu̶ñ oy cho'oydyuunu̶ je̱'e̱ du'un , du'un y'awa'anu̶ch ajku̶xy neby je̱'e̱ mejy opyky y'awa'anda'agyu̶ñ ko mu̶kjaty jyanchpu̶du̶'u̶gy . Du'un je̱'e̱ ajku̶xy neby je̱'e̱ mu̶dza'a mu̶dyiibu̶ tu̶ tyu'udu̶gooygyu̶xyu̶ñ y y'ijtku̶xy tu̶goydyuum ma wiinu̶u̶xu̶u̶ mu̶j agoodztuumb y'ijtku̶xu̶chu̶ñ .
65001014	Nandu'un je̱'e̱ Enoc , je̱'e̱ Adán myu̶juxtujk najtzke̱'e̱xu̶'u̶bu̶ , ñajtzkapxu̶u̶yu̶ je̱'e̱ Dios y'ayuuk ko je̱'e̱ ja'ay nigapxy myu̶naañ : “ N'ijxu̶ch je̱'e̱ Windzú̶n Dios , ko je̱'e̱ y'ángelestu̶jk mil'aam mu̶dmiñ ,
65001015	y tu̶ydyuna'añ je̱'e̱ naaxwiiñjya'ay ku̶xyu̶ y yajpokykya'awa'añ ku̶xyu̶ je̱'e̱ ju̶bu̶kja'aydyu̶jk ajku̶xy , mu̶u̶d je̱'e̱ ju̶bu̶kpu̶ mu̶dyiibu̶ tu̶ tuungu̶xyu̶ñ y mu̶u̶d je̱'e̱ jyu̶bu̶kja'ay'ajtu̶ñ ajku̶xy y mu̶u̶d je̱'e̱ ju̶bu̶k ayuuk mu̶dyiibu̶ je̱'e̱ Dios mu̶u̶d tu̶ ni'oj niyaxu̶u̶ygyu̶xyu̶ñ . ”
65001016	Je̱'e̱ du'umbu̶ ja'ay anu̶u̶'ajtpu̶du̶jk janch ne̱'e̱mgu̶xp je̱' , ka'p je̱'e̱ tii oy'ijxku̶xy y ku̶xyu̶ ni'oj niyaxu̶u̶ygyu̶xy , je̱'e̱ kyu̶'u̶mjootkujk'ajtu̶ñ je̱'e̱ je'eyu̶ y'u̶xtaaygyu̶xypy . Amu̶j jootmu̶j kyápxku̶xy myu̶dyaakku̶xy , oy je̱'e̱ ja'ay nigapx nimu̶dyaakku̶xy neby du'un ku̶xyu̶ tii ijxku̶x paatku̶xu̶chu̶ñ ma je̱'e̱ju̶ñ .
65001017	Peru̶ miich mu̶gu'uktu̶jk mu̶dyiibu̶ u̶u̶ch oy ndzojkypy nju̶wu̶u̶ybyu̶ñ , ja'aymye̱jtzku̶x neby je̱'e̱ nWindzú̶n Jesucristo ajtu̶m ajku̶xy y'apóstol
65001018	xyñu̶maaygyu̶xyu̶ñ : “ Ko naty je̱'e̱ xu̶u̶ tiempo kyu̶xaan tyu̶goyaanu̶ , jii'ádu̶p je̱'e̱ ja'ay mu̶dyiibu̶ je̱'e̱ Dios jye̱' nixi'igu̶p yajxi'igu̶bu̶ñ , chu̶naaygyu̶xu̶ch jyugy'ajtku̶xu̶ch du'un neby je̱'e̱ ju̶bu̶kwinma'añ ku̶'u̶m ñayyajmu̶dzojku̶gu̶xyu̶ñ . ”
65001019	Je̱'e̱ du'umbu̶ ja'ay je̱'e̱ mu̶bu̶jkpu̶du̶jk nayyajmu̶dzibu̶u̶yu̶gu̶xp : je̱'e̱ mu̶dyiibu̶ je̱'e̱ ñi'kx ju̶bu̶kpu̶ adzojkku̶xpu̶ñ , je̱'e̱ mu̶dyiibu̶ ya naaxwiiñ yajpaatpu̶ñ y ka'p je̱'e̱ Dios y'Espíritu mu̶dajtu̶ ajku̶xy .
65001020	Peru̶ miich mu̶gu'uktu̶jk mu̶dyiibu̶ u̶u̶ch oy ndzojkypy nju̶wu̶u̶ygyu̶xypyu̶ñ , mmu̶dajtku̶x je̱'e̱ mmu̶bu̶jku̶ñ tu'ug'aa tu'ugjoot , je̱'e̱ mu̶dyiibu̶ je̱'e̱ Dios tu̶ xymyooygyu̶xyu̶ñ y ka'p m'u̶xtu̶gu̶'u̶wa'kku̶xy . Mu̶bu̶jktzoogu̶x je̱'e̱ Dios mu̶u̶d je̱'e̱ Espíritu Santo pyube̱jtu̶ñ .
65001021	Naygyweentu̶'ajtu̶gu̶x neby je̱'e̱ Dios xychojkku̶xy xyjyu̶wu̶u̶ygyu̶xyu̶ñ , y ja'ay'e̱jxku̶x je̱'e̱ xu̶u̶ mu̶naa je̱'e̱ nWindzú̶n Jesucristo ajtu̶m ajku̶xy mu̶u̶d je̱'e̱ pya'a''ayo'on je̱'e̱ jugy'ajt wiinu̶u̶xu̶u̶bu̶ xymyooyu̶mu̶chu̶ñ ajku̶xy .
65001022	Pa'a''ayoogu̶x pu̶njaty amuumdu'ugjoot ka'amu̶bu̶jkku̶xpu̶ñ .
65001023	Pube̱jtku̶x nije̱' ka'pu̶ ayo'onduum ñú̶kxku̶xu̶ch , du'un neby du'umbu̶ ju̶u̶njooty myajpu̶dzu̶u̶mgu̶xyu̶ñ , y pa'a''ayoogu̶x pu̶n pokytyuungu̶xpu̶ñ , peru̶ naygyweentu̶'ajtu̶gu̶x ma je̱'e̱ du'umbu̶ ja'ay ajku̶xyu̶ñ u̶xtu̶ je̱'e̱ wyitpaad , je̱' ko du'un wyit tyukxy je̱'e̱ ajku̶xy neby du'umbu̶ tu̶ jyu̶bu̶kku̶'u̶yu̶ñ mu̶u̶d je̱'e̱ jyu̶bu̶ktzu̶naay jyu̶bu̶kjugy'ajtu̶ñ ajku̶xy .
65001024	Je̱'e̱ tu'kpajkpu̶ Dios , u̶u̶ch nniwaambu̶ nyajtzookpu̶ ajtu̶m ajku̶xy mu̶k'ajt mu̶dajtp neby miich xykyweentu̶'ajtku̶xu̶chu̶ñ ka'pu̶ pokyjyooty mga'agu̶xu̶ch , y xyajwinguwa'agu̶u̶ygyu̶xu̶ch jaybyokymyu̶u̶d y xi'ig xon ma je̱'e̱ y'oy'ajt yajpaadyu̶ñ . Je̱' je̱'e̱ oy'ajt , je̱'e̱ mu̶j'ajt , je̱'e̱ mu̶k'ajt y je̱'e̱ ane̱'e̱mu̶ñ paattu̶p , mu̶u̶d je̱'e̱ nWindzú̶n Jesucristo kyu̶xpu̶ ajtu̶m ajku̶xy , jékyu̶p , jada'achám y wiinu̶u̶xu̶u̶ . Jaanch adaa du'un .
65001025	
66001001	Adaa tu̶y'ajt je̱'e̱ Dios je̱'e̱ Jesucristo yaj'ijx yajnejwu̶u̶y , wan je̱'e̱ Jesucristo du'un yajmu̶doy'ádu̶ch je̱'e̱ Dios tyuumbu̶du̶jk mu̶dyiibu̶ ya naaxwiiñ tzojku̶ tunán jadánu̶bu̶ñ . Tu̶ je̱'e̱ Jesucristo Juan je̱'e̱ tu̶y'ajt du'un yajnejwu̶'u̶y ko je̱'e̱ y'ángel kejxy ma je̱'e̱ju̶ñ ,
66001002	je̱' je̱'e̱ tu̶y'ajt ku̶xyu̶ tu̶ nigapxyu̶ñ tii y'ijx myu̶doowu̶ñ , y je̱' je̱'e̱ Dios y'ayuuk nidu̶y'ajt'ajtp , je̱'e̱ mu̶dyiibu̶ je̱'e̱ Jesucristo ñi'igapxpe̱jtu̶ñ .
66001003	Jootkujk pu̶n adaa naky kapxpu̶ñ y jootkujk pu̶n amdoo'ijtku̶xpu̶ñ adaa Dios y'ayuuk , mu̶dyiibu̶ je̱'e̱ Juan tu̶ yajmo'oyu̶ñ y pu̶n adaa kuydyuungu̶xpu̶ñ , mu̶dyiibu̶ ya kuja'ay ma adayaaba nakyu̶ñ , je̱' ko tu̶ je̱'e̱ xu̶u̶ tiempo wyingoonu̶ mu̶naa adaa du'un tyuna'añyii jyada'añyiiju̶ñ .
66001004	U̶u̶ch Juan , nnijayu̶u̶byu̶ch je̱'e̱ juxtujkpú̶kypyu̶ mu̶bu̶jkpu̶du̶jk mu̶dyiibu̶ jim Asia naaxjooty yajpaatku̶xpu̶ñ . Wan je̱'e̱ Dios oy'ajt may'ajt tuñ ma miich ajku̶xyu̶ñ y xymyooygyu̶xu̶ch je̱'e̱ jootkujk'ajtu̶ñ , je̱'e̱ mu̶dyiibu̶ cham Dios'ajtpu̶ñ y je̱'e̱ mu̶dyiibu̶ jékyu̶p Dios'ajtu̶ñ y je̱'e̱ mu̶dyiibu̶ minaambu̶ñ , y je̱'e̱ juxtujkpu̶ espíritu mu̶dyiibu̶ yajpaatku̶xpu̶ñ ma je̱' y'ane̱'e̱mdaakt winduuyu̶ñ .
66001005	Wan je̱'e̱ Jesucristo oy'ajt may'ajt nandu'un tuñ ma miich ajku̶xyu̶ñ , je̱'e̱ tu'uda'agypyu̶ nidu̶y'ajt'ajtpu̶ , je̱'e̱ mu̶dyiibu̶ timyjyayu̶jp jugypyu̶jku̶ñ ko najty tu̶ y'o'ogy y je̱' ane̱'e̱mu̶ñ mu̶dajtp ma je̱'e̱ ane̱'e̱mbu̶du̶jk mu̶dyiibu̶ ya naaxwiiñ ane̱'e̱mgu̶xpu̶ñ . Cristo xychojkp xyjyu̶wu̶u̶by ajtu̶m ajku̶xy , y tu̶ je̱'e̱ nboky ngu̶dyeey xyajni'iwaatz xyajku'uwaatzu̶m ajku̶xy ko je̱'e̱ ñe'pty te̱e̱m yojky mu̶u̶d u̶u̶ch kyu̶xpu̶ ajtu̶m ajku̶xy ,
66001006	y tu̶ je̱'e̱ ane̱'e̱mu̶ñ xymyooyu̶m ajku̶xy du'un neby je̱'e̱ ane̱'e̱mbu̶ ane̱'e̱mu̶ñ yajmooygyu̶xyu̶ñ , y tu̶ je̱'e̱ tuung xymyooyu̶m ajku̶xy du'un neby je̱'e̱ teedytyu̶jk tuung yajmooygyu̶xyu̶ñ , wan je̱'e̱ Dyios y je̱'e̱ Tyeedy nmu̶duunu̶yu̶ch ajtu̶m ajku̶xy . ¡ Wan je̱'e̱ kyu'umaayu̶ñ y je̱'e̱ myu̶k'ajtu̶ñ wiinu̶u̶xu̶u̶ ity ! Jaanch adaa du'un .
66001007	Ok'ijxku̶x okmu̶doogu̶x , ¡ mínu̶p je̱'e̱ Cristo jokjooty ! y ku̶xyu̶ je̱'e̱ ja'ay y'ixu̶u̶ tyu̶kxu̶u̶ju̶ch , u̶xtu̶ je̱'e̱baad mu̶dyiibu̶ tzaachtyuunu̶gu̶xu̶ñ . Y ku̶xyu̶ je̱'e̱ naax kajpt ya naaxwiimbu̶ tyajku̶x myaaygyu̶xu̶ch y jyu̶u̶ygyu̶x yaaxku̶xu̶ch mu̶u̶d je̱' gyu̶xpu̶ . Jaanch , du'un adaa .
66001008	“ U̶u̶ch du'un u̶u̶ch neby je̱'e̱ leetru̶ A mu̶dyiibu̶ tzondaakp ma je̱'e̱ alfabeto y neby je̱'e̱ leetru̶ Z mu̶dyiibu̶ ku̶jxnu̶byu̶ñ , ” [ je̱'e̱ mu̶dyiibu̶ ku̶xyu̶ yajtzondaakp y je̱'e̱ mu̶dyiibu̶ ku̶xyu̶ yajku̶jxp yajmaaybyu̶ñ ] , du'un je̱'e̱ Windzú̶n myu̶na'añ , je̱'e̱ Dios mu̶jmu̶k'ajtmu̶u̶dpu̶ , je̱'e̱ mu̶dyiibu̶ cham Dios'ajtpu̶ñ y je̱'e̱ mu̶dyiibu̶ jékyu̶p Dios'ajtu̶ñ y je̱'e̱ mu̶dyiibu̶ minaambu̶ñ .
66001009	U̶u̶ch Juan , miich mmu̶gu'ugtu̶jk ajku̶xy , y ko u̶u̶ch tu'ugyu̶ nyajpaady mu̶u̶d je̱'e̱ Jesús nan yajpaadu̶bu̶ch jiiby mu̶u̶d miich ajku̶xy ma je̱'e̱ Dios y'ane̱'e̱mdaaktu̶ñ du'un neby u̶u̶ch tu̶ njaty tu̶ n'ayoy mu̶u̶d miich ajku̶xy nan tu̶ je̱'e̱ mu̶k'ajt nbaattu̶m ajku̶xy neby tu̶ nmu̶madaaku̶mu̶ñ ajku̶xy . Jim u̶u̶ch najty mach n'ity ma je̱'e̱ naax mejy'agujkpu̶ mu̶dyiibu̶ xu̶u̶'ajtpu̶ñ Patmos je̱' gyu̶xpu̶ ko u̶u̶ch je̱'e̱ Dios y'ayuuk tyu̶y'ajt ngapxwa'kxu̶ , y neby je̱'e̱ Jesús ni'igapxpejtyu̶ñ .
66001010	Y chi u̶u̶ch du'un njajty , domingo xu̶u̶ najty ko u̶u̶ch je̱'e̱ Dios y'Espíritu xyajtu̶gu̶u̶y , y chi u̶u̶ch ju̶xku̶'u̶by'eemby nmu̶dooy tu'ug je̱'e̱ ayuuk janch mu̶k , du'un neby je̱'e̱ trompeta ya'axyu̶ñ ,
66001011	xyñu̶ma'ayu̶ch : [ U̶u̶ch du'un u̶u̶ch neby je̱'e̱ leetru̶ A mu̶dyiibu̶ tzondaakp ma je̱'e̱ alfabeto y neby je̱'e̱ leetru̶ Z mu̶dyiibu̶ ku̶jxnu̶byu̶ñ , je̱'e̱ mu̶dyiibu̶ ku̶xyu̶ yajtzondaakp y je̱'e̱ mu̶dyiibu̶ ku̶xyu̶ yajku̶jxp yajmaaybyu̶ñ . ] Kuja'aw ma tu'ug libro mu̶dyiibu̶ yam m'ijxypyu̶ñ , yajnigue̱jxku̶x je̱'e̱ juxtujkpú̶kypyu̶ mu̶bu̶jkpu̶du̶jk jim Asia naaxjooty : jim Éfeso , Esmirna , Pérgamo , Tiatira , Sardis , Filadelfia y Laodicea .
66001012	Chi u̶u̶ch nwa'agwimbijty n'ixa'añu̶ch pu̶n u̶u̶ch du'un xymyu̶gapxpu̶ñ ; y ko u̶u̶ch nnayjyu̶'ijxu̶ chi u̶u̶ch je̱'e̱ ju̶u̶ndooybye̱jt juxtujk n'ijxy agu̶ ooru̶ .
66001013	Y n'ijxyu̶ch ma je̱'e̱ juxtujkpu̶ ju̶u̶ndooybye̱jt'agujk tu'ug je̱'e̱ ja'ay neby oy mu̶dyiibu̶ ja'ayu̶ñ , janch yoñ je̱'e̱ wyit tekyyo'kpaad kyu̶da'agy y wyu̶u̶ñu̶ch mu̶u̶d je̱'e̱ ooru̶ wu̶u̶n kachju̶jp je̱'e̱ wyu̶u̶n jya'ady .
66001014	Janch poob je̱'e̱ kyu'ubajk y je̱'e̱ kyu'uwaay neby je̱'e̱ poob pixyu̶ñ , o neby nieve pyoobu̶chu̶ñ , y du'un je̱'e̱ wyiin najty kyu̶xu̶'u̶gy neby je̱'e̱ ju̶u̶nyé̱ngu̶ñ .
66001015	Du'un je̱'e̱ tyeky najty y'adu̶kxy y'ajajy neby je̱'e̱ pujxk y'adu̶kxyu̶ñ ko yajpo'ody , neby ju̶u̶njooty hoornu̶jooty pyu̶dzu̶myu̶ñ . Y janch mu̶k kyapxy du'un neby je̱'e̱ mu̶jnu̶u̶ may'it y'u̶u̶chu̶ñ .
66001016	Y ma je̱'e̱ y'a'oygyu̶'u̶ju̶ñ mu̶dza'a najty juxtujk mu̶u̶du̶ch , y pyu̶dzu̶my pujxk espaadu̶ tu'ug ju̶jpxu'uñbyu̶ ma je̱'e̱ y'awaku̶ñ mu̶dyiibu̶ me̱jtz'adu'um'eemby ju̶jpu̶ñ . Du'un wyiin jyu̶jp najty kyu̶xu̶'u̶gy neby je̱'e̱ xu̶u̶ mu̶k y'añu̶ñ mu̶u̶d ku̶xyu̶ je̱'e̱ myu̶k myu̶jaa .
66001017	Ko u̶u̶ch du'un n'ijxy , chi u̶u̶ch ngu̶daay y nwu̶'u̶myu̶ch neby je̱'e̱ o'ogypyu̶ ma je̱'e̱ tyekymyu̶jku̶ñ . Peru̶ je̱' u̶u̶ch je̱'e̱ y'a'oygyu̶'u̶ xyajni'ixaj , y xyñu̶maayu̶ch : “ Ka'p mdzu̶gu̶'u̶y ; u̶u̶ch je̱' je̱'e̱ mu̶dyiibu̶ ku̶xyu̶ yajdzondaakpu̶ñ y je̱'e̱ mu̶dyiibu̶ ku̶xyu̶ yajku̶jxp yajmaaybyu̶ñ ,
66001018	y je̱'e̱ mu̶dyiibu̶ jugy'ajtpu̶ñ . Oy u̶u̶ch nja'a'o'ky , jugy'ajtpu̶ch jada'achám wiinu̶u̶xu̶u̶ . U̶u̶ch je̱'e̱ mu̶k'ajtu̶ñ nmu̶u̶d ma je̱'e̱ o'ku̶ñ y ma je̱'e̱ ayodaaktu̶ñ , du'un neby u̶u̶ch je̱'e̱ o'kpu̶ it awaatzk du'umbu̶ nmu̶u̶du̶chu̶ñ .
66001019	Kuja'aw mu̶dyiibu̶ tu̶ m'ixyu̶ñ , je̱'e̱ mu̶dyiibu̶ jada'achám tuunu̶p jajtu̶p y je̱'e̱ mu̶dyiibu̶ jiinu̶ tunaan jadaanu̶bu̶ñ .
66001020	Du'un je̱'e̱ yu'uchpyu̶ tu̶y'ajt wyimbu̶dzu̶my ma je̱'e̱ juxtujkpu̶ mu̶dza'a mu̶dyiibu̶ tu̶ m'ixy ma u̶u̶ch je̱'e̱ n'a'oygyu̶'u̶ju̶ñ , je̱'e̱ juxtujkpu̶ ju̶u̶ndooybye̱jt agu̶ ooru̶bu̶ : y je̱'e̱ juxtujkpu̶ mu̶dza'a je̱'e̱ ángelestu̶jk je̱'e̱ ajku̶xy , je̱'e̱ mu̶dyiibu̶ kugapxy'ajtku̶xpu̶ñ ma je̱'e̱ juxtujkpú̶kypyu̶ mu̶bu̶jkpu̶du̶jk ajku̶xyu̶ñ , y je̱'e̱ juxtujkpu̶ ju̶u̶ndooybye̱jt je̱' je̱'e̱ ajku̶xy je̱'e̱ juxtujkpú̶kypyu̶ mu̶bu̶jkpu̶du̶jk ajku̶xy .
66002001	“ Nijayu̶'u̶ je̱'e̱ ángel mu̶dyiibu̶ kugapxy'ajtpu̶ñ ma je̱'e̱ mu̶bu̶jkpu̶du̶jk jim Éfeso : ‘ Du'un je̱'e̱ myu̶na'añ je̱'e̱ mu̶dyiibu̶ je̱'e̱ mu̶dza'a juxtujk mu̶dajtp ma je̱'e̱ y'a'oygyu̶'u̶ju̶ñ y wyu̶dity ma je̱'e̱ juxtujkpu̶ ju̶u̶ndooybye̱jt'agujk agu̶ ooru̶bu̶ju̶ñ .
66002002	U̶u̶ch nnejwu̶u̶ybyu̶ch ku̶xyu̶ tii miich mduumbyu̶ñ . Nnejwu̶u̶ybyu̶ch ko mu̶k mduñ mu̶u̶d u̶u̶ch kyu̶xpu̶ y mduundú̶y mu̶u̶d je̱'e̱ me̱kxtujku̶ñ , y nnejwu̶u̶ybyu̶ch ko ka'p je̱'e̱ ju̶bu̶kja'aydyu̶jk m'okmu̶me̱kxtujknu̶ . Nan nnejwu̶u̶ybyu̶ch nandu'un ko je̱'e̱ ja'ay tu̶ mjoot'íxy mwinma'añ'ixy mu̶dyiibu̶ apóstolestu̶jk naydyiju̶gu̶xpu̶ñ y ka'p ñi'ijaanchu̶chpyu̶ , y tu̶ myaj'anu̶u̶gudu̶dzu̶'u̶y ko ka'p jye̱'e̱ju̶ch ajku̶xy y ko anu̶u̶'ajtpu̶du̶jk je̱'e̱ ajku̶xy .
66002003	Mduun'adu̶u̶tzp mu̶u̶d u̶u̶ch kyu̶xpu̶ mu̶u̶d je̱'e̱ me̱kxtujku̶ñ , y mu̶k je̱'e̱ tzaachpyu̶ ayo'on tu̶ m'ixy tu̶ mbaady mu̶u̶d u̶u̶ch kyu̶xpu̶ y ka'p tu̶ mmu̶dzibyii .
66002004	Peru̶ jii tu'ug mu̶dyiibu̶ u̶u̶ch nga'a'oyjyu̶wu̶u̶by mu̶u̶d miich neby mja'ay'átyu̶ñ : ko ka'p u̶u̶ch miich xy'oktzojknu̶ neby ijty jeky'ajtyu̶ñ ko je̱'e̱ ayuuk tu̶y'ajt aga'an mmu̶bu̶jktzooñ .
66002005	Paady ja'aymyé̱tz ko je̱'e̱ mmu̶bu̶jku̶ñ tu̶ kyu'uga'ay y jootwimbít ma je̱'e̱ Diosu̶ñ y tun du'un jadu'ook neby ijty jeky'ajty mduñu̶ñ ko je̱'e̱ ayuuk tu̶y'ajt aga'an mmu̶bu̶jktzooñ . Pu̶nu̶ ka'p du'un mduñ , nninú̶kxu̶py tzojku̶ y nbu̶jku̶yu̶py je̱'e̱ mju̶u̶ndooybye̱jt ma y'ityu̶ñ , y pu̶nu̶ mjootwimbijtpu̶tz ma je̱'e̱ Diosu̶ñ , mu̶'it je̱'e̱ mju̶u̶ndooybye̱jt ka'p nbu̶jku̶yu̶ch .
66002006	Peru̶ je̱'e̱ miich mu̶u̶d m'oybyu̶dzu̶my ko je̱'e̱ nicolaítas ja'ay y'u̶xpu̶jku̶ñ mga'a'oy'ijxu̶ ajku̶xy , je̱'e̱ mu̶dyiibu̶ u̶u̶ch nandu'un ka'p n'oy'ixyu̶ñ .
66002007	¡ Pu̶n tadzak mu̶u̶d , wan amdo'íty neby je̱'e̱ Espíritu Santo je̱'e̱ mu̶bu̶jkpu̶du̶jk nu̶ma'ayu̶ñ ! Pu̶njaty je̱'e̱ ju̶bu̶kpu̶ mu̶madaakku̶xpu̶ñ nmooygyu̶xu̶byu̶ch je̱'e̱ jugy'ajt wiinu̶u̶xu̶u̶bu̶ mu̶dyiibu̶ jiiby yajpaatp ma je̱'e̱ Dios y'ityu̶ñ . Du'un neby u̶u̶ch du'umbu̶ tu̶u̶m tza'am nmooygyu̶xyu̶ñ , je̱'e̱ mu̶dyiibu̶ jim yajpaatp ma je̱'e̱ kepy mu̶dyiibu̶ jugy'ajt wiinu̶u̶xu̶u̶bu̶ ye̱jkpu̶ñ , je̱'e̱ mu̶dyiibu̶ jiiby yajpaatp ma je̱'e̱ Dios y'ityu̶ñ . ’ ”
66002008	“ Nijayu̶'u̶ nandu'un je̱'e̱ ángel mu̶dyiibu̶ kugapxy'ajtpu̶ñ ma je̱'e̱ mu̶bu̶jkpu̶du̶jk jim Esmirna : ‘ Du'un je̱'e̱ myu̶na'añ je̱'e̱ mu̶dyiibu̶ ku̶xyu̶ yajtzondaakp y je̱'e̱ mu̶dyiibu̶ ku̶xyu̶ yajku̶jxp yajmaaybyu̶ñ , je̱'e̱ mu̶dyiibu̶ o'ku̶ñ , y tu̶ jadu'ook jyuugypyú̶ky .
66002009	U̶u̶ch nnejwu̶u̶ybyu̶ch neby miich je̱'e̱ tzaachpyu̶ ayo'on mmu̶naxy mgu'ubú̶kyu̶ñ y neby je̱'e̱ ayoyiibyu̶ m'ixy mbaadyu̶ñ , peru̶ tu̶ je̱'e̱ Dios y'oy'ajtu̶ñ xymyo'oy , du'un miich neby kumeeñjya'ayu̶ñ oy je̱'e̱ ayoyiibyu̶ du'un mja'a'íxy mja'apaady . Y nnejwu̶u̶ybyu̶ch ko je̱'e̱ ja'ay ju̶bu̶k axu̶u̶g xyñigapx xyñimu̶dyaakku̶xy , je̱'e̱ mu̶dyiibu̶ judío ja'ay naydyiju̶gu̶xpu̶ñ , peru̶ ka'p jyaanchu̶ch , je̱'e̱ mu̶jku'u je̱'e̱ mu̶u̶d y'ijtku̶xy .
66002010	Ka'p mdzu̶gu̶'u̶y neby mjat m'ayowa'añu̶ñ , je̱'e̱ mu̶jku'u miich nije̱' xyajpujxtu̶jkka'awaangu̶xp , wan miich du'un nigu̶xyu̶ myajjoot'ijx myajwinma'añ'ijxku̶xu̶ch pu̶nu̶ jaanch je̱'e̱ tu̶y'ajt mmu̶bu̶jkku̶xy ; y majk xu̶u̶ miich m'ayoogu̶xu̶ch . Tu̶y tu'uda'agy je̱'e̱ mmu̶bu̶jku̶ñ mmu̶dat , y ka'p m'u̶xtu̶gu̶'u̶wa'agy , u̶xtu̶ koonu̶ m'o'ogu̶ch , y u̶u̶ch miich je̱'e̱ jugy'ajtu̶ñ wiinu̶u̶xu̶u̶bu̶ nmo'owu̶py , du'un neby je̱'e̱ ja'ay tii yajmo'oyu̶ñ ko naty tu̶ kyanar'aty .
66002011	¡ Pu̶n tadzak mu̶u̶d , wan amdo'íty neby je̱'e̱ Espíritu Santo je̱'e̱ mu̶bu̶jkpu̶du̶jk nu̶ma'ayu̶ñ ! Pu̶njaty je̱'e̱ ju̶bu̶kpu̶ mu̶madaakku̶xpu̶ñ ka'p tzaachpyu̶ ayo'on je̱'e̱ ijxku̶x paatku̶xu̶ch ma je̱'e̱ mu̶me̱jtz'ookpu̶ o'ku̶ñ . ’ ”
66002012	“ Nijayu̶'u̶ nandu'un je̱'e̱ ángel mu̶dyiibu̶ kugapxy'ajtpu̶ñ ma je̱'e̱ mu̶bu̶jkpu̶du̶jk jim Pérgamo : ‘ Du'un je̱'e̱ myu̶na'añ je̱'e̱ mu̶dyiibu̶ je̱'e̱ pujxk espaadu̶ ju̶jpxu'uñbyu̶ mu̶u̶d , je̱'e̱ mu̶dyiibu̶ me̱jtz'adu'um'eeemby ju̶jpu̶ñ .
66002013	U̶u̶ch nnejwu̶u̶ybyu̶ch ko mdzu̶na'ay ma je̱'e̱ mu̶jku'u y'ane'emyu̶ñ . Peru̶ tu̶y tu'uda'agy miich m'ity ma u̶u̶chu̶ñ , y ka'p m'u̶xtu̶gu̶'u̶wa'agy . Ka'p miich je̱'e̱ mu̶bu̶jku̶ñ myajtu̶góyñu̶ ma u̶u̶chu̶ñ , ni je̱'e̱ mu̶'it xu̶u̶ mga'ayajtu̶gooy mu̶naa je̱'e̱ Antipas , u̶u̶ch nnidu̶y'ajt'ajtpu̶ tu'uda'agypyu̶ yaj'o'ku̶ju̶ñ ma je̱'e̱ jimbu̶ kajpt ma je̱'e̱ mu̶jku'u chu̶na'ayu̶ñ .
66002014	Peru̶ jii nije̱' mu̶dyiibu̶ u̶u̶ch nga'a'oyjyu̶wu̶u̶by mu̶u̶d miich neby mja'ay'átyu̶ñ ; ko jim je̱'e̱ ja'ay nije̱' ma miichu̶ñ , mu̶dyiibu̶ je̱'e̱ Balaam y'u̶xpu̶jku̶ñ ka'p u̶xmadzaangu̶xy , je̱'e̱ mu̶dyiibu̶ je̱'e̱ Balac ju̶jpkapxu̶u̶yu̶ñ ko je̱'e̱ Israel ja'ay yajtuundu̶gooygyu̶xu̶ch y nu̶maaygyu̶xy ko mu̶baad tzu'tzku̶xy jú̶kxku̶xy , je̱'e̱ mu̶dyiibu̶ je̱'e̱ ja'ay tzaadzéch kepychech tu̶ yajwindzu̶gu̶u̶ygyu̶xyu̶ñ y ko je̱'e̱ to'oxyu̶jk mu̶baad tu'ug tu'ug mu̶dtuundu̶gooygyu̶xy .
66002015	Nan jim je̱'e̱ ja'ay nandu'un nije̱' ma miichu̶ñ , je̱'e̱ mu̶dyiibu̶ je̱'e̱ nicolaítas y'u̶xpu̶jku̶ñ ka'p u̶xmadzaangu̶xyu̶ñ , je̱'e̱ mu̶dyiibu̶ u̶u̶ch nga'a'oyjyu̶wu̶u̶ybyu̶ñ .
66002016	Paady jootwimbít ma je̱'e̱ Diosu̶ñ . Pu̶nu̶ ka'p mjootwimbíty ma je̱'e̱ Diosu̶ñ , nninú̶kxu̶py tzojku̶ y tziptúnu̶bu̶ch mu̶u̶d je̱' ajku̶xy mu̶dyiibu̶ ka'p myu̶doogu̶xyu̶ñ mu̶u̶d je̱'e̱ pujxk espaadu̶ mu̶dyiibu̶ u̶u̶ch n'awakjooty pu̶dzu̶u̶mbu̶ñ .
66002017	¡ Pu̶n tadzak mu̶u̶d , wan amdo'íty neby je̱'e̱ Espíritu Santo je̱'e̱ mu̶bu̶jkpu̶du̶jk nu̶ma'ayu̶ñ ! Pu̶njaty je̱'e̱ ju̶bu̶kpu̶ mu̶madaakku̶xpu̶ñ je̱'e̱ maná u̶u̶ch je̱'e̱ nyajkaaygyu̶xu̶py , je̱'e̱ mu̶dyiibu̶ yu'uch ijtpu̶ñ . Y nan nmooygyu̶xu̶byu̶ch je̱'e̱ poob tzaa tu'ug nandu'un , ma je̱'e̱ jembyu̶ xu̶u̶ tu'ug yujkja'ayu̶chu̶ñ , mu̶dyiibu̶ ka'p pu̶n u̶xkapyu̶ñ , je̱' je'eyu̶ u̶xkajp pu̶n je̱'e̱ tzaa yajmooybyu̶ñ . ’
66002018	“ Nijayu̶'u̶ nandu'un je̱'e̱ ángel mu̶dyiibu̶ kugapxy'ajtpu̶ñ ma je̱'e̱ mu̶bu̶jkpu̶du̶jk jim Tiatira : ‘ Du'un je̱'e̱ Dios Ung myu̶na'añ , je̱'e̱ mu̶dyiibu̶ wyin du'unu̶ñ neby je̱'e̱ ju̶u̶nyé̱ngu̶ñ y je̱'e̱ mu̶dyiibu̶ tyeky du'unu̶ñ neby je̱'e̱ pujxk y'adu̶kxyu̶ñ ko yajpo'ody .
66002019	U̶u̶ch nnejwu̶u̶ybyu̶ch ku̶xyu̶ tii miich mduumbyu̶ñ : neby je̱'e̱ mmu̶gu'ug mdzoky mju̶wu̶'u̶yu̶ñ , neby je̱'e̱ mmu̶bu̶jku̶ñ mmu̶u̶du̶chu̶ñ , neby je̱'e̱ mmu̶gu'ug mbubety mbudu̶gu̶'u̶yu̶ñ , y neby mduundú̶yu̶ñ , y nnejwu̶u̶ybyu̶ch ko ni'igyu̶ je̱'e̱ Dios jada'achám mu̶k mmu̶dúñ ni'igu̶ ka'p jeky'ajty ko aga'an mmu̶bu̶jktzooñ .
66002020	Peru̶ jii tu'ug mu̶dyiibu̶ u̶u̶ch nga'awinju̶wu̶u̶by mu̶u̶d miich neby mja'ay'átyu̶ñ ; ko je̱'e̱ to'oxyu̶jk Jezabel mgu'ubú̶ky , je̱'e̱ mu̶dyiibu̶ naydyiju̶p ko je̱'e̱ Dios y'ayuuk tyu̶y'ajt najtzkapxu̶u̶yu̶ , peru̶ xywyin'u̶u̶nu̶byu̶ch je̱'e̱ nduumbu̶du̶jk du'un ajku̶xy mu̶u̶d je̱'e̱ y'u̶xpu̶jku̶ñ . Yajmu̶dtuundu̶gooygyu̶xy je̱'e̱ to'oxyu̶jk tu'ug tu'ug y yajtzu'tz yajjú̶kxku̶xy mu̶dyiibu̶ je̱'e̱ tzaadzéch kepychech tu̶ yajwindzu̶gu̶u̶ygyu̶xyu̶ñ .
66002021	U̶u̶ch tu̶ u̶u̶ch je̱'e̱ Jezabel xu̶u̶ tiempo nja'amo'oy neby yjootwimbídu̶chu̶ñ ma je̱'e̱ Diosu̶ñ ; peru̶ ka'p du'un ku'ubú̶ky , ka'p je̱'e̱ ya'aydyu̶jk mu̶dtuundu̶goyu̶u̶ najtz'ixu̶'u̶wa'añ .
66002022	Paady u̶u̶ch je̱'e̱ Jezabel nyajpa'ambe̱da'añ , y nyaj'o'ktaayu̶byu̶ch je̱'e̱ jya'ay y mu̶u̶d mu̶dyiijáty ju̶bu̶k axu̶u̶k tu̶ mu̶d'adu̶u̶tzku̶xyu̶ñ pu̶nu̶ ka'p je̱'e̱ jyu̶bu̶kwinma'añ u̶xmajtzku̶xy , y mú̶ju̶ch je̱'e̱ ayo'on nyajnigue̱jxku̶xu̶ch . Y du'un je̱'e̱ mu̶bu̶jkpu̶du̶jk nigu̶xyu̶ nejwu̶u̶ydyaaygyu̶xu̶ch ko nnejwu̶u̶ydyaayu̶byu̶ch je̱'e̱ ja'ay jyoot wyinma'añ ku̶xyu̶ ; y miich nmooygyu̶xu̶py miich nidu'ug nidu'ug neby naty tu̶ mja'ay'ajtku̶xyu̶ñ .
66002023	
66002024	Miich ajku̶xy mu̶dyiibu̶ jim Tiatira yajpaatku̶xpu̶ñ , ka'p miich je̱'e̱ Jezabel y'u̶xpu̶jku̶ñ mbanu̶kxu̶ ajku̶xy y ni mga'anejwu̶u̶ygyu̶xyñu̶ mu̶dyiibu̶ tyijku̶xypyu̶ñ mu̶jku'u u̶xpu̶jku̶ñ , mu̶dyiibu̶ yu'uch y'ityu̶ñ y mu̶dyiibu̶ tzip winju̶wu̶u̶yu̶ñ , u̶u̶ch miich nnu̶maaygyu̶xypy ko ka'p miich je̱'e̱ wiingpu̶ u̶xpu̶jku̶ñ nyajmu̶dzibu̶u̶ygyu̶xnu̶ch .
66002025	Yajtu'uyo'oy'adu̶u̶tzku̶x je̱'e̱ tu̶y'ajt mu̶dyiibu̶ mmu̶dajtku̶xypyu̶ñ , u̶xtu̶ koonu̶ u̶u̶ch nmínu̶ch .
66002026	Pu̶njaty je̱'e̱ ju̶bu̶kpu̶ mu̶madaakku̶xpu̶ñ y kuydyuun'adu̶u̶tzku̶xy u̶xtu̶ mabaad y'o'kku̶xy tyu̶gooygyu̶xy du'un nébyu̶ch u̶u̶ch ndzokyu̶ñ tuungu̶xu̶chu̶ñ , nmooygyu̶xu̶byu̶ch ane̱'e̱mu̶ñ je̱' neby je̱'e̱ naax kajpt ane̱'e̱mgu̶xu̶chu̶ñ ,
66002027	du'un neby u̶u̶ch je̱'e̱ nDios Teedy ane̱'e̱mu̶ñ u̶u̶ch tu̶ xymyo'oyu̶ñ , y y'ane̱'e̱mgu̶xu̶py je̱'e̱ naax kajpt mu̶k mu̶u̶d je̱'e̱ mu̶kpu̶ ane̱'e̱mu̶ñ y chaachtyuungu̶xu̶py mu̶k du'un neby je̱'e̱ ja'ay naaxtu'tz apu'u ajiidzu̶'u̶yu̶ñ . Y nan nmooygyu̶xu̶byu̶ch je̱'e̱ ane̱'e̱mu̶ñ nandu'un , du'un neby je̱'e̱ mu̶dza'a jayjyuxktujku̶ñ .
66002028	
66002029	¡ Pu̶n tadzak mu̶u̶d , wan amdo'ity neby je̱'e̱ Espíritu Santo je̱'e̱ mu̶bu̶jkpu̶du̶jk nu̶ma'ayu̶ñ ! ’ ”
66003001	“ Nijayu̶'u̶ nandu'un je̱'e̱ ángel mu̶dyiibu̶ kugapxy'ajtpu̶ñ ma je̱'e̱ mu̶bu̶jkpu̶du̶jk jim Sardis : ‘ Du'un je̱'e̱ myu̶na'añ je̱'e̱ mu̶dyiibu̶ je̱'e̱ juxtujkpu̶ Dios y'espíritu mu̶dajtpu̶ñ y je̱'e̱ juxtujkpu̶ mu̶dza'a . U̶u̶ch nnejwu̶u̶ybyu̶ch ku̶xyu̶ tii miich mduumbyu̶ñ y nnejwu̶u̶ybyu̶ch ko ka'p , miich du'un mja'ayajnigápxy mja'ayajnimu̶dya'agy ko oy yajxón mduñ , du'un miich neby je̱'e̱ o'ogypyu̶ju̶ñ oy mja'ayajnigápxy mja'ayajnimu̶dya'agy ko mjuugyu̶ch .
66003002	Ma'aywyij y yajmu̶jtu̶gu̶'u̶ je̱'e̱ mmu̶bu̶jku̶ñ mu̶dyiibu̶ xyjyakniwu̶'u̶mbu̶ñ , y nan ja'awe̱njáty je̱'e̱ nandu'un kya'atu̶gooyñu̶ , u̶u̶ch , tu̶ u̶u̶ch n'ixy ko je̱'e̱ mu̶dyiibu̶ mduumbyu̶ñ ka'p je̱'e̱ jim ku̶xyu̶ ñaxy ma u̶u̶ch je̱'e̱ nDios winduuyu̶ñ .
66003003	Ja'aymyé̱tz je̱'e̱ u̶xpu̶jku̶ñ mu̶dyiibu̶ tu̶ myajmo'oyu̶ñ ; panu̶kx y jootwimbít ma je̱'e̱ Diosu̶ñ . Pu̶nu̶ ka'p ni'ixu̶'u̶ m'ity , nninú̶kxu̶py du'un neby tu'ug me̱e̱tzpu̶ju̶ñ ma naty ka'p tii mdajy mmayu̶ñ y ka'p tii mju̶jp'íxyu̶ñ .
66003004	Peru̶ jim Sardis je̱'e̱ ja'ay we̱e̱nu̶ mu̶dyiibu̶ je̱'e̱ jyoot wyinma'añ ka'p tu̶ yajju̶bu̶ku̶u̶ygyu̶xyu̶ñ , du'un neby je̱'e̱ wyit tyukxy tu̶ ka'ayajju̶bu̶ku̶u̶ygyu̶xyu̶ñ ; je̱' u̶u̶ch xymyu̶d'ídu̶p ajku̶xy mu̶u̶d je̱'e̱ wa'adzpu̶ jyoot wyinma'añ ajku̶xy , du'un neby u̶u̶ch poob wit mu̶u̶dpu̶ du'umbu̶ xymyu̶d'ijtku̶xyu̶ñ , je̱' ko paattu̶p je̱'e̱ du'un ajku̶xy .
66003005	Pu̶njaty je̱'e̱ ju̶bu̶kpu̶ mu̶madaakku̶xpu̶ñ wa'adz jyoot wyinma'añ je̱'e̱ y'ijtku̶xnu̶ch , du'un neby poob wit mu̶u̶dpu̶ du'umbu̶ ajku̶xyu̶ñ , y ka'p u̶u̶ch je̱'e̱ xyu̶u̶ njo'tzu̶ch ajku̶xy ma je̱'e̱ jugy'ajt libroju̶ñ , nnigápxu̶byu̶ch xyu̶u̶ je̱'e̱ ajku̶xy ma u̶u̶ch je̱'e̱ nDios Teedy winduuyu̶ñ y ma je̱'e̱ y'ángelestu̶jk winduuyu̶ñ .
66003006	¡ Pu̶n tadzak mu̶u̶d , wan amdo'íty neby je̱'e̱ Espíritu Santo je̱'e̱ mu̶bu̶jkpu̶du̶jk nu̶ma'ayu̶ñ ! ’ ”
66003007	“ Nijayu̶'u̶ nandu'un je̱'e̱ ángel mu̶dyiibu̶ kugapxy'ajtpu̶ñ ma je̱'e̱ mu̶bu̶jkpu̶du̶jk jim Filadelfia : ‘ Du'un je̱'e̱ myu̶na'añ je̱'e̱ mu̶dyiibu̶ wa'adzu̶ñ y tu̶y'ajt mu̶u̶du̶ñ , je̱'e̱ mu̶dyiibu̶ je̱'e̱ ane̱'e̱mbu̶ David y'awaatzk mu̶dajtpu̶ñ , je̱'e̱ mu̶dyiibu̶ ko tii yaj'awa'ach ka'p mu̶baad ni pu̶n yaj'adúky y ko tii yaj'adúky ka'p mu̶baad ni pu̶n yaj'awa'ach .
66003008	U̶u̶ch nnejwu̶u̶ybyu̶ch ku̶xyu̶ tii miich mduumbyu̶ñ ; ok'ix tu̶ u̶u̶ch je̱'e̱ tu̶gu̶u̶ydyaakt tu'ug nbu̶da'agy ma je̱'e̱ mwinduuyu̶ñ , mu̶dyiibu̶ ka'p mu̶baad ni pu̶n yaj'adúkyu̶ñ , oy je̱'e̱ mu̶k'ajt we̱e̱nu̶ mja'amu̶dáty , tu̶ u̶u̶ch miich je̱'e̱ n'ayuuk ndu̶y'ajt xyñimu̶doowu̶ y ka'p u̶u̶ch miich mu̶naa tu̶ xykyuyu'uch .
66003009	U̶u̶ch miich je̱'e̱ Mu̶jku'u jya'ay nyajku̶'u̶du̶gu̶u̶ygyu̶xu̶py wan xywyingojxtu̶naaygyu̶xu̶ch , je̱'e̱ anu̶u̶'ajtpu̶du̶jk je̱'e̱ mu̶dyiibu̶ judío ja'ay naydyiju̶gu̶xpu̶ñ y ka'p ñi'ijaanchu̶chpyu̶ , wan du'un ijxku̶x nejwu̶u̶ygyu̶xu̶ch ko miich tu̶ ndzoky tu̶ nju̶wu̶'u̶y .
66003010	Y tu̶ u̶u̶ch miich je̱'e̱ n'ane̱'e̱mu̶ñ xykyuydyuunu̶ y mduundú̶y mu̶u̶d je̱'e̱ me̱kxtujku̶ñ mu̶u̶d u̶u̶ch kyu̶xpu̶ , y paadyu̶tz nniwa'añ nyajtzo'oga'añ ko naty tu̶ myu̶baad'áty mu̶naa je̱'e̱ ja'ay xyjyoot'ijx xywyinma'añ'ijxku̶xu̶chu̶ñ je̱'e̱ ayo'on mu̶dyiibu̶ ya naaxwiiñ ku̶xyu̶ minaambu̶ñ neby je̱'e̱ ja'ay nigu̶xyu̶ yajjoot'ijx yajwinma'añ'ijxku̶xu̶chu̶ñ mu̶dyiibu̶ ya naaxwiiñ tzu̶naaygyu̶xpu̶ñ .
66003011	Mínu̶p u̶u̶ch tzojku̶ . Kweentu̶'át je̱'e̱ oybyu̶ mu̶dyiibu̶ mmu̶dajtypyu̶ñ , ka'pu̶ je̱'e̱ mmay'ajt pu̶n xypyu̶jku̶yu̶ch mu̶dyiibu̶ jiiby tzajpjooty mbade̱e̱mbyu̶ñ .
66003012	Pu̶njaty je̱'e̱ ju̶bu̶kpu̶ mu̶madaakku̶xpu̶ñ nbu̶da'agu̶byu̶ch je̱'e̱ ane̱'e̱mbu̶ ajku̶xy ma u̶u̶ch je̱'e̱ nDios y'ityu̶ñ , du'un neby je̱'e̱ kup mu̶dyiibu̶ u̶u̶ch je̱'e̱ nDios tyu̶jk mu̶du̶naaybyu̶ñ , y nimu̶naa je̱'e̱ jiiby kya'apu̶dzu̶u̶mgu̶xu̶ch . Y jim u̶u̶ch je̱'e̱ nDios xyu̶u̶ nyujkjaayu̶ch y je̱'e̱ nDios u̶u̶ch kyajpt xu̶u̶ ma je̱' ajku̶xyu̶ñ , je̱'e̱ jembyu̶ Jerusalén kajpt mu̶dyiibu̶ jiiby tzajpjooty tzombu̶ñ ma u̶u̶ch je̱'e̱ nDiosu̶ñ ; y nan jim u̶u̶ch je̱'e̱ jembyu̶ nxu̶u̶ nyujkja'awu̶ch ma je̱' ajku̶xyu̶ñ .
66003013	¡ Pu̶n tadzak mu̶u̶d , wan amdo'ity neby je̱'e̱ Espíritu Santo je̱'e̱ mu̶bu̶jkpu̶du̶jk nu̶ma'ayu̶ñ ! ’ ”
66003014	“ Nijayu̶'u̶ nandu'un je̱'e̱ ángel mu̶dyiibu̶ kugapxy'ajtpu̶ñ ma je̱'e̱ mu̶bu̶jkpu̶du̶jk jim Laodicea : ‘ Du'un je̱'e̱ myu̶na'añ je̱'e̱ mu̶dyiibu̶ tu̶y'ajt mu̶u̶du̶ñ , je̱'e̱ mu̶dyiibu̶ je̱'e̱ tu̶y'ajt tu̶y tu'uda'agy nidu̶y'ajt'ajtpu̶ñ ko jyaanchu̶ch ko je̱'e̱ Dios ku̶xyu̶ yajkoj mu̶dyiibu̶ jii'ajtpu̶ñ .
66003015	U̶u̶ch nnejwu̶u̶ybyu̶ch ku̶xyu̶ tii miich mduumbyu̶ñ . Nnejwu̶u̶ybyu̶ch ko ka'p it mga'adimymyu̶bu̶jkpu̶ch , nan ka'p je̱'e̱ mmu̶bu̶jku̶ñ myu̶j myáyu̶ch . ¡ Ni'igu̶ oy ko u̶xyu̶py ka'p mdimymyu̶bu̶ky o ko u̶xyu̶py je̱'e̱ mmu̶bu̶jku̶ñ myu̶j myáyu̶ch !
66003016	Peru̶ je̱' ko we̱e̱nu̶ miich je̱'e̱ tu̶y'ajt mmu̶bu̶ky , y ka'p it mga'adimymyu̶bu̶jkypyu̶ch , nan ka'p je̱'e̱ mmu̶bu̶jku̶ñ myu̶j myáyu̶ch , paady miich nga'aku'ubú̶gu̶ch du'un neby je̱'e̱ ja'ay tii yajwimbítyu̶ñ ko naty je̱'e̱ jyoot ka'aku'ubú̶ky .
66003017	Miich du'un miich mmu̶na'añ ko miich mgume̱e̱ñu̶ch , ko oy yajxón mdzu̶na'ay mjuugy'áty y ko ka'p tii myajmayjyáty ; y ka'p mnejwu̶'u̶y ko nigoo mguyo'oy mgunaxu̶'u̶y y du'un miich neby je̱'e̱ ayoobu̶ja'ay , neby je̱'e̱ wiindzja'ay y neby ni'iwa'adz u̶xwa'adzpu̶ju̶ñ .
66003018	Paady nwingapx nju̶jpkapxu̶'u̶y ko juy ma u̶u̶chu̶ñ je̱'e̱ wa'adz ooru̶ wan du'un jaanch mgumeeñ'ádu̶ch y juy je̱'e̱ poob wit ma u̶u̶chu̶ñ wan myajtu̶gu̶'u̶wu̶ch , y xyu'udzu̶ch xy'amé̱du̶ch ka'pu̶ du'un mdzo'oydyúnu̶ch ko du'un ni'iwa'adz u̶xwa'adz m'ity , y nan juy je̱'e̱ mdzooy wan mbu̶da'agu̶ch ma je̱'e̱ mwiinu̶ñ y m'ijxnu̶ch oy wa'adz .
66003019	U̶u̶ch n'ojpyu̶ch y nyajkumu̶dooybyu̶ch ku̶xyu̶ pu̶n u̶u̶ch ndzojkypy nju̶wu̶u̶ybyu̶ñ . Paady windu̶na'a je̱'e̱ ayuuk tu̶y'ajt mu̶k y jootwimbít ma je̱'e̱ Diosu̶ñ .
66003020	Okkweentu̶tuungu̶x , u̶u̶ch du'un u̶u̶ch neby u̶u̶ch je̱'e̱ tu̶jk'agu̶'u̶ du'umbu̶ nu̶wu̶'u̶y ngojxnókyu̶ñ ; pu̶nu̶ jii u̶u̶ch je̱'e̱ n'ayuuk pu̶n xymyu̶doowu̶ y yaj'awa'ach je̱'e̱ tyu̶jk , tu̶gu̶'u̶wu̶bu̶ch ma je̱'e̱ tyu̶jku̶ñ y káyu̶bu̶ch uuku̶bu̶ch mu̶u̶d je̱' y je̱' mu̶u̶d u̶u̶ch .
66003021	Pu̶njaty je̱'e̱ ju̶bu̶kpu̶ mu̶madaakku̶xpu̶ñ nmo'owu̶byu̶ch it je̱' ma kipxy y'ane̱'e̱mu̶chu̶ñ mu̶u̶d u̶u̶ch ma u̶u̶ch je̱'e̱ n'ane̱'e̱mdaaktu̶ñ , du'un neby u̶u̶ch je̱'e̱ ju̶bu̶kpu̶ u̶u̶ch tu̶ nmu̶mada'agyu̶ñ y tu̶ nnaxweechu̶ch ane̱'e̱mbu̶ mu̶u̶d u̶u̶ch je̱'e̱ nDeedy ma je̱'e̱ y'ane̱'e̱mdaaktu̶ñ .
66003022	¡ Pu̶n tadzak mu̶u̶d , wan amdo'ity neby je̱'e̱ Espíritu Santo je̱'e̱ mu̶bu̶jkpu̶du̶jk nu̶ma'ayu̶ñ ! ’ ”
66004001	Ko adaa du'un tyuunu̶ jyajtu̶ , chi u̶u̶ch je̱'e̱ tu̶jk'agu̶'u̶ tu'ug n'ijxy awa'adz jiiby tzajpjooty , y xyñu̶maayu̶ch je̱'e̱ ayuuk je̱'e̱ mu̶dyiibu̶ u̶u̶ch najty jayu̶jp tu̶ n'okmu̶doobu̶ju̶ñ neby je̱'e̱ trompeta ya'axyu̶ñ : “ Pe̱t yaa y nyajni'ixu̶'u̶wu̶py ku̶xyu̶ tijaty tunaan jadaanu̶bu̶ñ jiinu̶ ko naty adayaaba tiempo tu̶ y'oknaxy . ”
66004002	Je̱'e̱ mu̶'ítyu̶ch je̱'e̱ Dios y'Espíritu Santo xyajtu̶gu̶u̶y , y n'ijxyu̶ch ane̱'e̱mdaakt tu'ug jiiby tzajpjooty , y y'u̶ña'ay je̱'e̱ ja'ay nidu'ugtu̶ ma je̱'e̱ ane̱'e̱mdaaktu̶ñ .
66004003	Je̱'e̱ mu̶dyiibu̶ najty jim u̶ñaaybyu̶ñ ma je̱'e̱ ane̱'e̱mdaaktu̶ñ du'un najty je̱'e̱ kyu̶xu̶'u̶gy neby je̱'e̱ jaspe tzaa o kornalina tzaa janch oy kyu̶xu̶'u̶gyu̶ñ , y ma je̱'e̱ ane̱'e̱mdaakt ju'uwu̶dítyu̶ñ jim najty i'inch tu'ug mu̶dyiibu̶ du'un adu̶kxp ajajp neby je̱'e̱ esmeralda tzaaju̶ñ .
66004004	Nan ma je̱'e̱ ane̱'e̱mdaakt ju'uwu̶dítyu̶ñ n'ijxu̶ch wiingpu̶ ane̱'e̱mdaakt ipxmu̶daaxk , ma je̱'e̱ amu̶jja'aydyu̶jk najty ipxmu̶daaxk y'u̶ñaaygyu̶xyu̶ñ agu̶ poob wit mu̶u̶d ajku̶xy y mu̶dajtku̶xy ooru̶ corona ma je̱'e̱ kyu'ubajku̶ñ .
66004005	Ma je̱'e̱ ane̱'e̱mdaaktu̶ñ jim najty wu̶dzuk pyu̶dzu̶my , yajmu̶dóy je̱'e̱ ne̱'e̱mu̶ñ y ya'axy jyoky je̱'e̱ ane̱e̱ najty jim ; y ane̱'e̱mdaakt winduuy najty tziinwáty juxtujk tyoy , je̱' je̱'e̱ du'un je̱'e̱ juxtujkpu̶ Dios y'espíritu .
66004006	Ane̱'e̱mdaakt winduuy najty tu'ug mu̶dyiibu̶ du'un ku̶xu̶'kpu̶ñ neby mejyu̶ñ , yaj'ijxnajxp neby ijxku̶ñ . Kujkjooty ma je̱'e̱ ane̱'e̱mdaakt najtyu̶ñ y ju'uwu̶dítyu̶ , jim najty juugypyu̶ ju̶yujk mu̶daaxk , mu̶dyiibu̶ wyiin janch mayu̶ñ winduuy y ju̶xku̶'u̶by .
66004007	Je̱'e̱ jayu̶jpu̶ ju̶yujk du'un najty je̱'e̱ kyu̶xu̶'u̶gy neby jaamgaaju̶ñ , je̱'e̱ mu̶me̱tzkpu̶ du'un najty je̱'e̱ kyu̶xu̶'u̶gy neby waj'úng ya'aybyu̶ju̶ñ , je̱'e̱ mu̶du̶gu̶u̶kpu̶ du'un je̱'e̱ wyiin jyu̶jp neby ja'ayu̶ñ , y je̱'e̱ mu̶madaaxkpu̶ neby ku'uwaj kye̱e̱kwu̶dítyu̶ñ .
66004008	Tudujkjáty je̱'e̱ mu̶daaxkpu̶ juugypyu̶ ju̶yujk kye̱e̱kt najty nidu'ugjáty nidu'ugjáty ajku̶xy , y janch may je̱'e̱ wyiin ke̱e̱kni'igu̶xy y ke̱e̱kpa'tku̶'u̶by ajku̶xy . Xu̶u̶m tzum je̱'e̱ Dios ja'aymye̱jtz o'owu̶dajtku̶xy myu̶naangu̶xy :
66004009	Naag'ook naag'ook je̱'e̱ juugypyu̶ ju̶yujk ku'umaay ja'aymye̱jtzku̶xy y windzu̶gu̶u̶ygyu̶xy y ye̱jkku̶xy je̱'e̱ Dioskujuuyu̶p ma je̱'e̱ Diosu̶ñ je̱'e̱ mu̶dyiibu̶ wiinu̶u̶xu̶u̶ tzu̶naaby jugy'ajtpu̶ñ . Chi je̱'e̱ ipxmu̶daaxkpu̶ amu̶jja'aydyu̶jk wingojxtu̶naaygyu̶xy je̱'e̱ mu̶dyiibu̶ u̶ñaaby ma je̱'e̱ ane̱'e̱mdaaktu̶ñ , y windzu̶gu̶u̶y o'owu̶dajtku̶xy y najtzju̶bipu̶u̶ygyu̶xy je̱'e̱ kyoronu̶ jim ane̱'e̱mdaakt winduuy ; cham myu̶naangu̶xy :
66004010	
66004011	“ Miich xypyaatp Windzú̶n y u̶u̶ch nDios ajku̶xy , myajmo'owu̶ch je̱'e̱ ku'umaay ja'aymye̱jtzu̶ñ , je̱'e̱ windzu̶gu̶u̶yu̶ñ y mu̶k'ajtu̶ñ . Je̱' ko miich ku̶xyu̶ wiinu̶ tu̶ myajkojy , y paady jii ku̶xyu̶ tii yajpaady y tu̶ myajkojy , je̱' ko du'un tu̶ mdzoky ”
66005001	Chi u̶u̶ch n'ijxy ma je̱'e̱ y'a'oygyu̶'u̶ju̶ñ , je̱'e̱ mu̶dyiibu̶ najty u̶ñaaby ma je̱'e̱ ane̱'e̱mdaaktu̶ñ tu'ug naky abu̶dity jya'ayu̶ch winduuy y ju̶xku̶'u̶by , aduky je̱'e̱ y juxtujk'ook cha'ayu̶ch .
66005002	Y n'ijxu̶ch je̱'e̱ ángel tu'ug mu̶dyiibu̶ mu̶k'ajt mu̶k mu̶dajtpu̶ñ yajtú̶y janch mu̶k : “ ¿ Pu̶n paattu̶p yaj'awa'adzu̶ch je̱'e̱ naky abu̶dity y katzku̶u̶dzu̶ch je̱'e̱ sellu̶ ? ”
66005003	Peru̶ ni jiiby tzajpjooty ni ya naaxwiiñ ni naaxpa'tku̶'u̶by najty kya'a'íty pu̶n je̱'e̱ naky abu̶dity yaj'awa'adzu̶bu̶ñ y pu̶n íxu̶bu̶ñ .
66005004	Y u̶u̶ch janch yaaxpu̶ch najty , je̱' ko najty ni pu̶n tu̶ kya'ayajpaady pu̶n je̱'e̱ naky abu̶dity yaj'awa'adzu̶bu̶ñ y pu̶n íxu̶bu̶ñ .
66005005	Peru̶ chi u̶u̶ch je̱'e̱ amu̶jja'aydyu̶jk nidu'ugtu̶ xyñu̶maay : “ Ka'p myaaxnu̶ , tu̶ je̱'e̱ mu̶k'ajt mu̶u̶dpu̶ je̱'e̱ ju̶bu̶kpu̶ mu̶mada'agy ma je̱'e̱ judaja'ayu̶ñ , je̱'e̱ mu̶dyiibu̶ du'un neby je̱'e̱ jaamgaaju̶ñ , je̱'e̱ ane̱'e̱mbu̶ David y'ok'ung y'o'k'ana'k . Y je̱'e̱ju̶tz je̱'e̱ naky abu̶dity mu̶baad yaj'awa'ach y katzku̶u̶dzu̶ch je̱'e̱ juxtujkpu̶ sellu̶ . ”
66005006	Mu̶'it u̶u̶ch n'ijxy kujkjooty ma je̱'e̱ ane̱'e̱mdaakt y ma je̱'e̱ mu̶daaxkpu̶ juugypyu̶ ju̶yujk y ma je̱'e̱ amu̶jja'aydyu̶jk kyujkjootyu̶ñ ; tyu̶na'ay Borreegu̶'úng tu'ug , oy najty du'un jya'aku̶xu̶'u̶gy neby du'umbu̶ najty tu̶ wyindzu̶gu̶'u̶ñ'átyu̶ñ . Juxtujk najty kyapt je̱' y juxtujk wyiin , y je̱' je̱' je̱'e̱ juxtujkpu̶ Dios y'espíritu mu̶dyiibu̶ ku̶xyu̶ naaxwiiñ kye̱jxu̶ñ .
66005007	Chi je̱'e̱ Borreegu̶'úng ñu̶kxy ma je̱'e̱ mu̶dyiibu̶ najty u̶ñaaby ma je̱'e̱ ane̱'e̱mdaaktu̶ñ y ku̶u̶ychooy je̱'e̱ naky abu̶dity mu̶dyiibu̶ najty myu̶u̶d ma je̱'e̱ y'a'oygyu̶'u̶ju̶ñ ;
66005008	y ko je̱'e̱ naky abu̶dity ku̶u̶ychooy , mu̶'it je̱'e̱ mu̶daaxkpu̶ juugypyu̶ ju̶yujk y je̱'e̱ ipxmu̶daaxkpu̶ amu̶jja'aydyu̶jk ñayñajtzkojxtu̶na'awu̶u̶yu̶gu̶xy ma je̱'e̱ Borreegu̶'úng winduuyu̶ñ . Nigu̶xyu̶ najty je̱'e̱ arpu̶ mu̶dajtku̶xy y mu̶nú̶kxku̶xy je̱'e̱ ooru̶ koopu̶ ujtzjáty mu̶u̶d je̱'e̱ poom , y je̱'e̱ poom najty du'un yajmu̶baadku̶xypy neby je̱'e̱ myu̶bu̶jktzoowu̶ñ ajku̶xyu̶ñ , je̱'e̱ mu̶dyiibu̶ yajpaatku̶xpu̶ñ ma je̱'e̱ Dios jya'ayu̶ñ .
66005009	Y adayaaba jembyu̶ u̶y najty y'u̶u̶gu̶xypy :
66005010	Tu̶ miich je̱'e̱ ane̱'e̱mbu̶ mbu̶da'agy ma je̱'e̱ ja'ayu̶ñ , tu̶ miich je̱'e̱ mu̶jtuungmu̶u̶dpu̶ mbu̶da'agy ko u̶u̶ch je̱'e̱ nDios xymyu̶duunu̶ch ajku̶xy neby je̱'e̱ teedyu̶ñ , y ane̱'e̱mgu̶xu̶p ya naaxwiiñ . ”
66005011	Chi u̶u̶ch n'ijxy y nmu̶dooyu̶ch ko je̱'e̱ ángelestu̶jk nimay kyápxku̶xy myu̶dyaakku̶xy ju'uwu̶dítyu̶ ma je̱'e̱ ane̱'e̱mdaaktu̶ñ , ma je̱'e̱ nimu̶daaxkpu̶ juugypyu̶ ju̶yujku̶ñ y ma je̱'e̱ amu̶jja'aydyu̶jku̶ñ . Janch ka'anaag millón najty je̱'e̱ ángelestu̶jk ajku̶xy ,
66005012	y myu̶naangu̶xy janch mu̶kjaty :
66005013	Y nmu̶doowu̶ch nandu'un ko ku̶xyu̶ mu̶dyiibu̶ je̱'e̱ Dios yajkoju̶ñ mu̶dyiibu̶ jiiby tzajpjooty , y mu̶dyiibu̶ ya naaxwiiñ , mu̶dyiibu̶ jiiby naaxpa'tku̶'u̶by mu̶dyiibu̶ jiiby mejyjyootyu̶ñ , myu̶naangu̶xy :
66005014	Je̱'e̱ mu̶daaxkpu̶ juugypyu̶ ju̶yujk du'un najty je̱'e̱ y'adzoogu̶xy : “ ¡ Jaanch adaa du'un ! ” Y je̱'e̱ ipxmu̶daaxkpu̶ amu̶jja'aydyu̶jk nayñajtzkojxtu̶na'awu̶u̶yu̶gu̶x je̱' y windzu̶gu̶u̶y o'owu̶dajtku̶xy je̱'e̱ Dios .
66006001	Chi u̶u̶ch n'ijxy neby je̱'e̱ Borreegu̶'úng je̱'e̱ juxtujkpu̶ sellu̶ tu'ug agu̶tztuutyu̶ñ y nmu̶dooyu̶ch ko nidu'ugtu̶ je̱'e̱ mu̶daaxkpu̶ juugypyu̶ ju̶yujk janch mu̶k myu̶na'añ du'un neby je̱'e̱ ane̱e̱ jyu̶dityu̶ñ : “ ¡ Min ! ”
66006002	Y chi u̶u̶ch je̱'e̱ poob kuwaay tu'ug n'ijxy , y je̱'e̱ mu̶dyiibu̶ najty yaj'u̶ñaaybyu̶ñ jim najty tu̶p je̱'e̱ tu'ug ku̶'u̶yu̶ch . Chi je̱'e̱ koronu̶ tu'ug yajmooy , y mu̶jadaak ma je̱'e̱ tzipu̶ñ y nan mu̶jada'agaamnu̶ nandu'un .
66006003	Ko je̱'e̱ Borreegu̶'úng je̱'e̱ mu̶me̱tzkpu̶ sellu̶ agu̶tztuuty , chi u̶u̶ch nmu̶dooy ko je̱'e̱ mu̶me̱tzkpu̶ juugypyu̶ ju̶yujk myu̶na'añ : “ ¡ Min ! ”
66006004	Y chi je̱'e̱ kuwaay ja'adu'ug pyu̶dzu̶u̶my . Tzaptz najty kyolor je̱' , y je̱'e̱ mu̶dyiibu̶ najty yaj'u̶ñaaybyu̶ñ yajmooy mu̶k'ajt je̱' neby je̱'e̱ naaxwiiñjya'ay yajwinma'añdyu̶góyu̶chu̶ñ ka'pu̶ ñaymyu̶jootkujk'ajtu̶gu̶xu̶ch y neby amíñ u̶xyu̶py ñayyaj'o'ku̶gu̶xu̶chu̶ñ , y yajmooy mu̶j pujxk tu'ug .
66006005	Ko je̱'e̱ Borreegu̶'úng je̱'e̱ mu̶du̶gu̶u̶kpu̶ sellu̶ agu̶tztuuty , chi u̶u̶ch nmu̶dooy ko je̱'e̱ mu̶du̶gu̶u̶kpu̶ juugypyu̶ ju̶yujk myu̶na'añ : “ ¡ Min ! ” Y chi u̶u̶ch je̱'e̱ tzixy kuwaay tu'ug n'ijxy , y je̱'e̱ mu̶dyiibu̶ najty yaj'u̶ñaaybyu̶ñ jim najty kipxu̶'u̶ñ je̱'e̱ tu'ug wíchu̶ch .
66006006	Y chi u̶u̶ch je̱'e̱ ayuuk tu'ug nmu̶dooy myu̶na'añ ma je̱'e̱ mu̶daaxkpu̶ juugypyu̶ ju̶yujk kyujkjootyu̶ñ : “ Je̱'e̱ tu'kkiilu̶ba trigo tu'kxu̶u̶ kudúñ je̱'e̱ chobe̱da'añ , y je̱'e̱ tu̶gu̶u̶g kiilu̶ba cebada tzajkaagy tu'kxu̶u̶ kudúñ je̱'e̱ chobe̱da'añ ; peru̶ ka'p je̱'e̱ aceetyu̶ ni je̱'e̱ viino myaj'u̶x'ayoogu̶xy . ”
66006007	Ko je̱'e̱ Borreegu̶'úng je̱'e̱ mu̶mu̶daaxkpu̶ sellu̶ agu̶tztuuty , chi u̶u̶ch nmu̶dooy ko je̱'e̱ mu̶mu̶daaxkpu̶ juugypyu̶ ju̶yujk myu̶na'añ : “ ¡ Min ! ”
66006008	Y chi u̶u̶ch je̱'e̱ pu'tz kuwaay tu'ug n'ijxy , y je̱'e̱ mu̶dyiibu̶ najty yaj'u̶ñaaybyu̶ñ je̱' najty je̱'e̱ xyu̶u̶'áty o'kpu̶ . Y u̶x'aam najty myiñ je̱'e̱ mu̶dyiibu̶ je̱'e̱ it lugaar ane̱'e̱mb ma je̱'e̱ o'kpu̶ ñi'igu̶daakku̶xyu̶ñ y yajmooy je̱'e̱ mu̶k'ajt neby je̱'e̱ naaxwiiñjya'ay tu'kpú̶ky yaj'ayówu̶chu̶ñ ma je̱'e̱ mu̶daaxpú̶kypyu̶ju̶ñ , neby tzipjooty yaj'o'kku̶xu̶chu̶ñ , neby yaj'yu'o'kku̶xu̶chu̶ñ , neby yajpa'am'o'kku̶xu̶chu̶ñ y neby yaj'o'kku̶xu̶chu̶ñ mu̶u̶d je̱'e̱ awa'an ju̶yujk mu̶dyiibu̶ ya naaxwiiñu̶ñ .
66006009	Ko je̱'e̱ Borreegu̶'úng je̱'e̱ mu̶mu̶gooxkpu̶ sellu̶ agu̶tztuuty , chi u̶u̶ch poch pya'tku̶'u̶by n'ijxy ma je̱'e̱ windzu̶gu̶'u̶ñ yaj'yékyu̶ñ je̱'e̱ y'aanu̶mu̶ ajku̶xy , je̱'e̱ mu̶dyiibu̶ ku'u'o'ogu̶u̶ygyu̶xu̶ñ ko je̱'e̱ Dios y'ayuuk tyu̶y'ajt kapxwa'kxku̶xy .
66006010	Du'un mu̶kjaty jyanchmu̶naangu̶xy : “ Windzú̶n mu̶jpu̶ wa'atzpu̶ y tu'uda'agypyu̶ , ¿ mu̶naa je̱'e̱ naaxwiiñjya'ay mdu̶ydyuna'añ y myaj'awimbida'añ ko u̶u̶ch tu̶ xyaj'o'kku̶xy ? ”
66006011	Mu̶'it je̱'e̱ poob wit yajmooygyu̶xy , y yajnu̶maaygyu̶xy ko wan tzojku̶ jakpókxku̶xy , u̶xtu̶ koonu̶ kya'pxu̶ch mu̶u̶d je̱'e̱ myu̶gu'ugtu̶jk mu̶dyiibu̶ jak'o'ogaangu̶xpu̶ñ , du'un neby je̱' ajku̶xyu̶ñ ko je̱'e̱ Cristo mu̶duungu̶xy .
66006012	Ko je̱'e̱ Borreegu̶'úng je̱'e̱ mu̶dudujkpu̶ sellu̶ agu̶tztuuty , chi mu̶k temblor ñajxy . Chi je̱'e̱ xu̶u̶ tzixy jyajty , du'un neby je̱'e̱ tzixy wit mu̶dyiibu̶ je̱'e̱ ja'ay pyu̶daakypy ko je̱'e̱ jyuugy myu̶gu'ug naty tu̶ y'o'kku̶xy . Y je̱'e̱ po'o tzaptz je̱'e̱ jyajty , du'un neby je̱'e̱ ne'ptyu̶ñ .
66006013	Y ka'aw je̱'e̱ mu̶dza'a tzajpjooty , du'un neby je̱'e̱ higueeru̶ chux tu̶u̶m'úng kya'ayu̶ñ ko je̱'e̱ mu̶kpoj ñaxy .
66006014	Chi je̱'e̱ tzajp y'adu̶goyu̶u̶y du'un neby je̱'e̱ naky y'abu̶dijtmúkyu̶ñ , y ku̶xyu̶ je̱'e̱ kopt y je̱'e̱ naax mejy'agujkpu̶ jyu̶du̶gajtznajxtaay ma najty y'ijtku̶xyu̶ñ .
66006015	Y chi je̱'e̱ naaxwiiñ ane̱'e̱mbu̶du̶jk ñayyu'tztaayu̶gu̶xy ma je̱'e̱ tzaa'aangu̶ñ y tzaa'agujk , kipxy mu̶u̶d je̱'e̱ windzu̶ndu̶jk , je̱'e̱ tziptuumbu̶ windzu̶ndu̶jk , je̱'e̱ kumeeñjya'aydyu̶jk y je̱'e̱ mu̶dyiibu̶ je̱'e̱ mu̶j'ajt mu̶dajtku̶xpu̶ñ y ku̶xyu̶ je̱'e̱ ja'ay ni'idoogypyu̶ y ka'pu̶ ñi'idoogyu̶ch
66006016	y nu̶maaygyu̶xy je̱'e̱ tun kopt y je̱'e̱ tzaagópt : “ ¡ Ni'ija'abe̱jtku̶ch ajku̶xy y yu'tzku̶ch ajku̶xy ka'pu̶ u̶u̶ch je̱'e̱ wyiin jyu̶jp n'ijxu̶ch ajku̶xy , je̱'e̱ mu̶dyiibu̶ u̶ñaaby ma je̱'e̱ ane̱'e̱mdaaktu̶ñ , y ka'pu̶ u̶u̶ch je̱'e̱ Borreegu̶'úng tzaachpyu̶ xymyooygyu̶xu̶ch !
66006017	Je̱' ko tu̶ je̱'e̱ xu̶u̶ tiempo paady mu̶naa je̱'e̱ naaxwiiñjya'ay mu̶k yajtzaachtyuungu̶xu̶chu̶ñ , ¿ y pu̶n da'a mu̶baad okmu̶mada'agy ? ”
66007001	Ko adaa du'un tyuundaay jyajttaayu̶ , chi u̶u̶ch je̱'e̱ ángelestu̶jk mu̶daaxk n'ijxy tyu̶naaygyu̶xy naaxwiiñ mu̶daaxk esquina y axajtujkku̶xy je̱'e̱ mu̶daaxk'ítpu̶ poj ka'pu̶ ya naaxwiiñ pyóju̶ch ni ma je̱'e̱ mejyu̶ñ ni ma je̱'e̱ kepy tzaaju̶ñ .
66007002	Nan n'ijxu̶ch je̱'e̱ ángel ja'adu'ug myiñ najty xu̶u̶bu̶dzu̶my'eemby , y mu̶dajtu̶ je̱'e̱ Dios jugy'ajtpu̶ syellu̶ . Adayaaba ángel mu̶k yaaxke̱e̱k ma je̱'e̱ mu̶daaxkpu̶ ángelestu̶jk , mu̶dyiibu̶ je̱'e̱ mu̶k'ajt najty tu̶ yajmooygyu̶xyu̶ñ neby mu̶baad yajwindu̶gooydyaaygyu̶xy tijaty ya naaxwiiñ y ma je̱'e̱ mejyu̶ñ :
66007003	“ ¡ Ka'p je̱'e̱ naaxwiiñ ni je̱'e̱ mejy y ni je̱'e̱ kepy tzaa myajwindu̶gooygyu̶xy , pu̶nu̶ ka'anu̶ naty wimbokku̶xp ndzaayu̶m ajku̶xy je̱'e̱ nWindzú̶n Dios tyuumbu̶du̶jk ajtu̶m ajku̶xy ! ”
66007004	Y nmu̶doowu̶ch je̱'e̱ mu̶dyiibu̶ yaj'ijxpe̱jtu̶u̶ygyu̶xu̶ñ : mu̶go'px ja'ajuxytyíkxy mu̶daaxk mil kyu̶xy'ajttaaygyu̶xy , je̱'e̱ mu̶dyiibu̶ yaj'ijxpe̱jtu̶u̶ygyu̶xu̶ñ je̱'e̱ Israel ja'ay y'ok'ungtu̶jk y'ok'ana'ktu̶jk ajku̶xy .
66007005	Majmé̱tzk mil je̱'e̱ Judá y'ok'ungtu̶jk y'ok'ana'ktu̶jk yaj'ijxpe̱jtu̶u̶ygyu̶xy , majmé̱tzk mil je̱'e̱ Rubén y'ok'ungtu̶jk y'ok'ana'ktu̶jk , majmé̱tzk mil je̱'e̱ Gad y'ok'ungtu̶jk y'ok'ana'ktu̶jk ,
66007006	majmé̱tzk mil je̱'e̱ Aser y'ok'ungtu̶jk y'ok'ana'ktu̶jk , majmé̱tzk mil je̱'e̱ Neftalí y'ok'ungtu̶jk y'ok'ana'ktu̶jk , majmé̱tzk mil je̱'e̱ Manasés y'ok'ungtu̶jk y'ok'ana'ktu̶jk ,
66007007	majmé̱tzk mil je̱'e̱ Simeón y'ok'ungtu̶jk y'ok'ana'ktu̶jk , majmé̱tzk mil je̱'e̱ Leví y'ok'ungtu̶jk y'ok'ana'ktu̶jk , majmé̱tzk mil je̱'e̱ Isacar y'ok'ungtu̶jk y'ok'ana'ktu̶jk ,
66007008	majmé̱tzk mil je̱'e̱ Zabulón y'ok'ungtu̶jk y'ok'ana'ktu̶jk , majmé̱tzk mil je̱'e̱ José y'ok'ungtu̶jk y'ok'ana'ktu̶jk y majmé̱tzk mil je̱'e̱ Benjamín y'ok'ungtu̶jk y'ok'ana'ktu̶jk ajku̶xy .
66007009	Ko adaa du'un tyuundaay jyajttaayu̶ , chi u̶u̶ch je̱'e̱ mayjya'ay n'ijxy du'uñdyu̶ je̱'e̱ naax kajpt kyu̶xy'atyu̶ñ , jim mu̶dyiibu̶ je̱'e̱ ñi'kx kyopt kyolor tu̶gachjyaty ajku̶xy , jim mu̶dyiibu̶ tu̶gachjyaty kápxku̶xpu̶ñ y mu̶dyiibu̶ tzóngu̶xpu̶ñ majaty je̱'e̱ mutzk naax mutzk kajptu̶ñ . Jim najty tyu̶naaygyu̶xy ma je̱'e̱ ane̱'e̱mdaakt winduuy y ma je̱'e̱ Borreegu̶'úng winduuyu̶ñ , y janch mayjya'ay najty jim ka'p mu̶baad y'oymyu̶choonu̶ch y agu̶ poob wit mu̶u̶d najty ajku̶xy y aaydyuuñ aaygyáp ajku̶xy .
66007010	Nigu̶xyu̶ najty mu̶k yaaxku̶xy jyojku̶xy myu̶naangu̶xy :
66007011	Y nigu̶xyu̶ je̱'e̱ ángelestu̶jk najty tyu̶naaygyu̶xy ane̱'e̱mdaakt ju'uduuy y ma je̱'e̱ amu̶jja'aydyu̶jk , y je̱'e̱ mu̶daaxkpu̶ juugypyu̶ ju̶yujk jyu'uduuyu̶ñ . Y ñayñajtzkojxtu̶na'awu̶u̶yu̶gu̶xy windzu̶gu̶u̶ygyu̶xy ane̱'e̱mdaakt winduuy u̶xtu̶ yajnaaxpaatku̶xy je̱'e̱ wyimbok y o'owu̶dajtku̶xy je̱'e̱ Dios .
66007012	Myu̶naangu̶xy : “ ¡ Jaanch adaa du'un ! Je̱'e̱ u̶u̶wu̶ñ yaaxu̶ñ , je̱'e̱ oy'ajt , je̱'e̱ wij'ajt ke̱j'ajtu̶ñ , je̱'e̱ yajmu̶ju̶wu̶u̶yu̶ñ , je̱'e̱ ku'umaayu̶ñ , je̱'e̱ ane̱'e̱mu̶ñ y je̱'e̱ mu̶k'ajt je̱'e̱ nDios paattu̶p ajtu̶m ajku̶xy wiinu̶u̶xu̶u̶ wiinu̶u̶jumu̶jt . ¡ Jaanch adaa du'un ! ”
66007013	Mu̶'it u̶u̶ch je̱'e̱ amu̶jja'aydyu̶jk nidu'ugtu̶ xyajtu̶u̶y : “ ¿ Pu̶nja'ay adaa ajku̶xy mu̶dyiibu̶ agu̶ poob wit mu̶u̶d ajku̶xy y ma tu̶ chóngu̶xy ? ”
66007014	Chi u̶u̶ch n'adzooy , “ Miich mnejwu̶u̶by Windzú̶n ” chi u̶u̶ch je̱' xyñu̶maay : “ Je̱'e̱ adaa ajku̶xy je̱'e̱ mu̶dyiibu̶ je̱'e̱ mu̶j ayo'on tu̶ yajnajxku̶xyu̶ñ , je̱'e̱ mu̶dyiibu̶ je̱'e̱ Borreegu̶'úng ñe'pty tu̶ yajpokyñi'iwaatzu̶gu̶xyu̶ñ , du'un neby je̱'e̱ wyit du'umbu̶ tu̶ pujku̶xyu̶ñ y tu̶ yajwaatzku̶xyu̶ñ ma je̱'e̱ Borreegu̶'úng ñe'ptyu̶ñ .
66007015	“ Paady je̱'e̱ Dios ane̱'e̱mdaakt winduuy yajpaatku̶xy , y xu̶u̶m tzum je̱'e̱ Dios mu̶duungu̶xy ma je̱'e̱ tyu̶jku̶ñ jiiby tzajpjooty . Je̱'e̱ Dios Ung , mu̶dyiibu̶ u̶ñaaby ma je̱'e̱ ane̱'e̱mdaaktu̶ñ ku̶'u̶m kweentu̶'adu̶u̶ju̶p ajku̶xy .
66007016	Ka'p je̱'e̱ yuu tu̶dzu̶'u̶ okju̶wu̶u̶ygyu̶xnu̶ch , y ni je̱'e̱ xu̶u̶ kya'a'okno'ku̶gu̶xnu̶ch , y ka'p je̱'e̱ ambu̶ okju̶wu̶u̶ygyu̶xnu̶ch ;
66007017	je̱' ko je̱'e̱ Borreegu̶'úng , je̱'e̱ mu̶dyiibu̶ ane̱'e̱mdaakt kujkjooty yajpaatp , je̱'e̱ kweentu̶'adu̶u̶ju̶p ajku̶xy , du'un neby je̱'e̱ borreegu̶ yajkweentu̶'átyu̶ñ , y yajnú̶kxu̶gu̶xu̶ch ajku̶xy ma je̱'e̱ wa'atzpu̶ nu̶u̶ pyu̶dzu̶myu̶ñ , mu̶dyiibu̶ je̱'e̱ jugy'ajt wiinu̶u̶xu̶u̶bu̶ ye̱jkpu̶ñ , y Dios je̱'e̱ tyaju̶ñ myaayu̶ñ pu̶jkku̶xu̶p ajku̶xy ka'pu̶ tyajku̶x myaaygyu̶xnu̶ch . ”
66008001	Ko je̱'e̱ Borreegu̶'úng je̱'e̱ mu̶juxtujkpu̶ sellu̶ agu̶tztuuty , chi jiiby tzajpjooty amoñyu̶ nigu̶xyu̶ y'ijtku̶xy ja'awe̱e̱n kya'akúpt hooru̶ju̶ch .
66008002	Chi u̶u̶ch je̱'e̱ juxtujkpu̶ ángel n'ijxy tyu̶naaygyu̶xy Dios winduuy , y yajmooygyu̶xy je̱'e̱ trompeta juxtujk .
66008003	Kujeky je̱'e̱ ángel jadu'ug myiiñ mu̶u̶d je̱'e̱ ooru̶ poomjogu̶'u̶ñ , y chi poch winduuy tyu̶naayxyu̶jpy ma je̱'e̱ windzu̶gu̶'u̶ñ yaj'yékyu̶ñ , y chi je̱'e̱ poom may yajmooy , neby jim jyógu̶chu̶ñ ma je̱'e̱ ooru̶ altaaru̶ñ kipxy mu̶u̶d je̱'e̱ myu̶bu̶jktzoowu̶ñ nigu̶xyu̶ ajku̶xy , je̱'e̱ mu̶dyiibu̶ yajpaatku̶xpu̶ñ ma je̱'e̱ Dios jya'ayu̶ñ .
66008004	Chi je̱'e̱ poomjók pyejty ma je̱'e̱ ángel kyu̶'u̶ju̶ñ y jya'ty jiiby ma je̱'e̱ mu̶dyiibu̶ najty jim ma je̱'e̱ ane̱'e̱mdaakt winduuyu̶ñ , Dios winduuy , kipxy mu̶u̶d je̱'e̱ myu̶bu̶jktzoowu̶ñ ajku̶xy , je̱'e̱ mu̶dyiibu̶ yajpaatku̶xpu̶ñ ma je̱'e̱ Dios jya'ayu̶ñ .
66008005	Mu̶'it je̱'e̱ ángel poomjogu̶'u̶ñ majch y yaj'ujch mu̶u̶d je̱'e̱ ju̶u̶nbajk , mu̶dyiibu̶ najty jim poch winduuy ma je̱'e̱ windzu̶gu̶'u̶ñ yaj'yékyu̶ñ , y chi naaxwiiñ ku'uju̶bijpnajxy , y chi je̱'e̱ ane̱e̱ mu̶k yaaxy jyojky , yajmu̶dooy ne̱'e̱mu̶ñ , wyu̶dzujky y temblor ñajxy .
66008006	Chi je̱'e̱ juxtujkpu̶ ángel mu̶dyiibu̶ je̱'e̱ trompeta najty mu̶dajtku̶xpu̶ñ ñayñi'ixu̶u̶yu̶gu̶xy yajxu'uxaangu̶xy je̱'e̱ tyrompeta .
66008007	Chi je̱'e̱ jayu̶jpu̶ ángel tyrompeta yajxuuxy , chi je̱'e̱ tu̶u̶tztuu ya naaxwiiñ kya'ay y ju̶u̶n mugu̶'u̶ wu̶dittu̶'u̶ mu̶u̶d je̱'e̱ ne'pty . Chi je̱'e̱ naaxwiiñ tu'kpú̶ky tyooy ma je̱'e̱ tu̶gu̶u̶gpú̶kypyu̶ju̶ñ mu̶u̶d je̱'e̱ kepy tzaa tu'kpú̶ky ma je̱'e̱ tu̶gu̶u̶gpú̶kypyu̶ju̶ñ y ku̶xyu̶ je̱'e̱ aay ujtz tzuxkjatypyu̶ .
66008008	Chi je̱'e̱ mu̶me̱tzkpu̶ ángel tyrompeta yajxuuxy , y chi mejyjyooty kya'ay cham jyanchtoy mu̶dyiibu̶ du'un ku̶xu̶'kp neby mu̶jkóptu̶ñ ; y chi je̱'e̱ mejy ne'pty tu'kpú̶ky wyimbijty ma je̱'e̱ tu̶gu̶u̶gpú̶kypyu̶ju̶ñ .
66008009	Tu'kpú̶ky je̱'e̱ tu̶gu̶u̶gpú̶kypyu̶ ku̶xyu̶ y'o'kku̶xy , je̱'e̱ mu̶dyiijáty najty mejyjyooty tzu̶naaygyu̶xpu̶ñ , y nan tu'kpú̶ky je̱'e̱ tu̶gu̶u̶gpú̶kypyu̶ barco wyindu̶gooydyaay .
66008010	Chi je̱'e̱ mu̶du̶gu̶u̶kpu̶ ángel tyrompeta yajxuuxy , y chi mu̶dza'a tu'ug kya'ay tzajpjooty janch mu̶j , cham tyoy neby mu̶jju̶u̶nu̶ñ oy tu'kpú̶ky kyu̶da'agy ma je̱'e̱ tu̶gu̶u̶gpú̶kypyu̶ mu̶jnu̶u̶ y ma je̱'e̱ nu̶u̶ pyu̶dzu̶myu̶ñ .
66008011	Je̱'e̱ mu̶dza'a je̱' najty je̱'e̱ xyu̶u̶'áty Ta'ambu̶ ; y chi je̱'e̱ nu̶u̶ ta'am tu'kpú̶ky wyimbijty ma je̱'e̱ tu̶gu̶u̶gpú̶kypyu̶ju̶ñ , y chi je̱'e̱ ja'ay may y'o'kku̶xy je̱' ko je̱'e̱ nu̶u̶ najty jyanchta'amu̶ch .
66008012	Chi je̱'e̱ mu̶mu̶daaxkpu̶ ángel tyrompeta yajxuuxy , y chi je̱'e̱ xu̶u̶ tu'kpú̶ky wyindu̶gooy ma je̱'e̱ tu̶gu̶u̶gpú̶kypyu̶ju̶ñ , je̱'e̱ po'o , y je̱'e̱ mu̶dza'a . Chi tu'kpú̶ky koodz wyu̶'u̶my ma je̱'e̱ tu̶gu̶u̶gpú̶kypyu̶ xu̶u̶ po'o y mu̶dza'a ajku̶xyu̶ñ , y ka'p je̱'e̱ xu̶u̶ ka'pxy xu̶u̶m y'aañ ni je̱'e̱ po'o ka'pxy kya'a'aañ tzum .
66008013	Chi u̶u̶ch n'ijxy y nmu̶dooyu̶ch ko je̱'e̱ mu̶xywiitz tu'ug tzajp'itkujk kye̱e̱kwu̶díty y myu̶na'añ janch mu̶k : “ ¡ Miich y'yoobu̶ naaxwiiñjya'ay ajku̶xy m'ayo'onbadaangu̶xp miich ko naty je̱'e̱ trompeta ya'axy , je̱'e̱ mu̶dyiibu̶ je̱'e̱ mu̶du̶gu̶u̶kpu̶ ángel jyakyajxu'uxaangu̶xypyu̶ñ ! ”
66009001	Chi je̱'e̱ mu̶mu̶gooxkpu̶ ángel tyrompeta yajxuuxy , y chi u̶u̶ch je̱'e̱ mu̶dza'a tu'ug n'ijxy tu̶ kya'ay najty tzajpjooty ; y chi je̱'e̱ awaatzk yajmooy je̱'e̱ jut ayodaakt awaatz .
66009002	Chi je̱'e̱ jut ayodaakt yaj'awaach , y chi je̱'e̱ jok jiiby jutjooty pyu̶dzu̶u̶my , du'un neby je̱'e̱ mu̶j hoornu̶ joku̶ñ ; y chi je̱'e̱ jut ayodaakt jok je̱'e̱ xu̶u̶ yajwingoodzu̶u̶y , y ka'p je̱'e̱ poj y'ok'yo'oyñu̶ .
66009003	Chi je̱'e̱ mu̶jjáty mu'u jiiby jokjooty pyu̶dzu̶u̶mgu̶xy y kye̱e̱kwa'kxtaaygyu̶xy ya naaxwiiñ . Y chi je̱'e̱ mu̶k'ajt yajmooygyu̶xy du'un neby je̱'e̱ ka'typy mu̶k'ajt mu̶dajtku̶xyu̶ñ .
66009004	Chi je̱'e̱ ane̱'e̱mu̶ñ yajmooygyu̶xy ko ka'p je̱'e̱ aay ujtz yajwindu̶gooygyu̶xu̶ch mu̶dyiibu̶ ya naaxwiiñ yajpaatpu̶ñ ni je̱'e̱ mu̶dyiibu̶ aay ujtz tzuxk yajpaatpu̶ñ y ni je̱'e̱ kepy tzaa , je̱' je'eyu̶ chaachtyuungu̶xu̶py je̱'e̱ mu̶dyiibu̶ je̱'e̱ Dios chaayu̶ñ ka'p wimbokku̶xy mu̶dajtku̶xyu̶ñ .
66009005	Peru̶ ka'p je̱'e̱ ane̱'e̱mu̶ñ yajmooygyu̶xy ko je̱'e̱ ja'ay yaj'o'kku̶xu̶ch , je'eyu̶ je̱'e̱ tzaachpyu̶ mu̶k mooygyu̶xu̶ch mu̶gooxk po'o ; y je̱'e̱ tzaachpyu̶ mu̶dyiibu̶ najty ye̱jkku̶xypyu̶ñ , du'un najty je̱' neby je̱'e̱ ka'typy tyu̶pyu̶ñ .
66009006	Je̱'e̱ mu̶'it xu̶u̶ je̱'e̱ ja'ay y'o'ku̶ñ ja'a'u̶xtaaygyu̶xu̶ch , y ka'p paatku̶xu̶ch ; jya'anijoot'ajtku̶xu̶py ko y'o'kku̶xu̶ch peru̶ ka'p je̱'e̱ y'o'ku̶ñ myiingu̶xu̶ch .
66009007	Je̱'e̱ mu̶jjáty mu'u du'un najty je̱'e̱ kyu̶xu̶'kku̶xy neby je̱'e̱ kuwaay ni'ixu̶'u̶ y'ijtku̶xy ñu̶kxaangu̶xy tziptuumbu̶ ; y ma je̱'e̱ kyu'ubajku̶ñ jim najty mu̶dajtku̶xy mu̶dyiibu̶ du'un ku̶xu̶'kp neby je̱'e̱ ooru̶ korónu̶ju̶ñ , y du'un je̱'e̱ wyiin jyu̶jp neby je̱'e̱ ja'ay wyiin jyu̶jpu̶ñ .
66009008	Du'un je̱'e̱ kyu'uwaay ajku̶xy neby je̱'e̱ to'oxyu̶jk ku'uwaayu̶ñ , y du'un je̱'e̱ tyu̶u̶tz kyu̶xu̶'kku̶xy neby je̱'e̱ jaamgaa tyu̶u̶tzu̶ñ .
66009009	Ma je̱'e̱ ñi'kxu̶ñ je̱'e̱ pujxk najty myu̶dajtku̶xypy mu̶dyiibu̶ niwaanu̶bu̶ñ ajku̶xy , y ko kye̱e̱kwu̶dijtku̶xy du'un je̱'e̱ kye̱e̱kt y'amuugu̶xy neby je̱'e̱ may carreetu̶ mu̶dyiibu̶ je̱'e̱ may kuwaay pyawijchpy ko tziptuumbu̶ ñú̶kxku̶xy .
66009010	Ma je̱'e̱ pyi'ixyu̶ñ jim najty je̱'e̱ tyu̶jpt mu̶dajtku̶xy , y du'un je̱'e̱ tyu̶jpt kyu̶xu̶'kku̶xy neby je̱'e̱ ka'typy tyu̶jptu̶ñ , y jim je̱'e̱ mu̶k'ajt mu̶dajtku̶xy ma je̱'e̱ pyi'ixyu̶ñ neby je̱'e̱ ja'ay du'un mu̶gooxk po'o yaj'ayoogu̶xu̶chu̶ñ .
66009011	Je̱'e̱ mu̶jjáty mu'u windzú̶n ajku̶xy , je̱' je̱' je̱'e̱ ángel mu̶dyiibu̶ jiiby ayodaaktuuby tzombu̶ñ , je̱' je̱'e̱ hebreo'eemby xyu̶u̶'áty Abadón y griego'eemby xyu̶u̶'áty Apolión , je̱'e̱ mu̶dyiibu̶ wimbu̶dzu̶u̶mbu̶ñ yajku'udu̶gooybyu̶ .
66009012	Tu̶ je̱'e̱ jayu̶jpu̶ ayo'on ñaxy , peru̶ me̱tzk jyaktu̶goy'atyñu̶ .
66009013	Chi je̱'e̱ mu̶dudujkpu̶ ángel tyrompeta yajxuuxy , y chi u̶u̶ch je̱'e̱ ayuuk tu'ug nmu̶dooy choñ jim ma je̱'e̱ mu̶daaxkpu̶ wajkapt agujk ooru̶ pochkyu̶xp , mu̶dyiibu̶ najty jim Dios winduuyu̶ñ .
66009014	Y du'un je̱'e̱ ayuuk myu̶naañ nu̶maay je̱'e̱ mu̶dudujkpu̶ ángel , mu̶dyiibu̶ je̱'e̱ trompeta najty mu̶dajtpu̶ñ : “ Mu̶gue̱ju̶'u̶ je̱'e̱ mu̶daaxkpu̶ ángelestu̶jk , je̱'e̱ mu̶dyiibu̶ jim kuxoch ijtku̶xpu̶ñ ma je̱'e̱ Eufrates mu̶jnu̶u̶ju̶ñ . ”
66009015	Mu̶'it je̱'e̱ mu̶daaxkpu̶ ángelestu̶jk yajmu̶gue̱ju̶u̶ygyu̶xy , wan je̱'e̱ ja'ay tu'kpú̶ky yaj'o'kku̶xu̶ch je̱'e̱ tu̶gu̶u̶gpú̶kypyu̶ , je̱' ko ni'ixu̶'u̶ najty je̱'e̱ y'ijtku̶xnu̶ je̱'e̱ mu̶'it xu̶u̶ , je̱'e̱ mu̶'it hooru̶ , je̱'e̱ mu̶'it po'o y je̱'e̱ mu̶'it jumu̶jt .
66009016	Y nmu̶doowu̶ch du'uñdyu̶ je̱'e̱ tziptuumbu̶tu̶jk kuwaaygyú̶xpu̶ najty ajku̶xyu̶ñ : me̱jtz mu̶go'px millón najty kyu̶xy'ajttaaygyu̶xy .
66009017	Y du'unu̶ch je̱'e̱ kuwaay kuma'ayjyooty n'ijxy , y je̱'e̱ mu̶dyiibu̶ najty yaj'u̶ñaaygyu̶xpu̶ñ agu̶ pujxk mu̶u̶d najty je̱' ajku̶xy ma je̱'e̱ kyach ajku̶xyu̶ñ , je̱'e̱ mu̶dyiibu̶ je̱'e̱ ñi'kx mu̶u̶d niwaangu̶xyu̶ñ , y je̱' najty je̱'e̱ pujxk kyolor tzaptz , azul y pu'tz . Y du'un je̱'e̱ kuwaay kyu'ubajk najty ajku̶xy neby je̱'e̱ jaamgaa kyu'ubajku̶ñ , y ma je̱'e̱ y'awaku̶ñ jim najty ju̶u̶n pyu̶dzu̶my , ju̶u̶njók y azufre .
66009018	Tu'kpú̶ky je̱'e̱ tu̶gu̶u̶gpú̶kypyu̶ ja'ay y'o'kku̶xy mu̶u̶d je̱'e̱ tu̶gu̶u̶gnáxpu̶ ayo'on , je̱'e̱ mu̶dyiibu̶ najty pu̶dzu̶u̶mb ma je̱'e̱ kuwaay awak ajku̶xyu̶ñ ; ju̶u̶n , ju̶u̶njók y azufre .
66009019	Je̱' ko jim najty je̱'e̱ kuwaay mu̶k'ajt mu̶dajtku̶xy ma je̱'e̱ y'awaku̶ñ y ma je̱'e̱ pyi'ixyu̶ñ ; du'un je̱'e̱ pyi'ixy najty ajku̶xy neby je̱'e̱ tza'añdyu̶ñ y ku'ubajk mu̶u̶d , y je̱' je̱'e̱ ja'ay najty tzaachpyu̶mooygyu̶xy .
66009020	Peru̶ je̱'e̱ ja'ay mu̶dyiibu̶ jakwu̶'u̶mgu̶xu̶ñ , je̱'e̱ mu̶dyiibu̶ ka'p y'o'kku̶xy mu̶u̶d adayaaba ayo'on , ni chamnu̶baad je̱'e̱ ju̶bu̶kpu̶ ka'a'u̶xmajtzku̶xyñu̶ , je̱'e̱ mu̶dyiibu̶ najty tyuungu̶xypyu̶ñ , je̱'e̱ ka'a'óybyu̶ windzu̶gu̶'u̶wu̶u̶ , je̱'e̱ tzaadzéch kepychech windzu̶gu̶'u̶wu̶u̶ ni je̱'e̱ mu̶dyiibu̶ oydyuñu̶ñ mu̶u̶d je̱'e̱ ooru̶ , mu̶u̶d je̱'e̱ platu̶ y mu̶u̶d je̱'e̱ bronce y je̱'e̱ mu̶dyiibu̶ ka'p y'ijxku̶xy myu̶doogu̶xyu̶ñ y ka'p yo'oygyu̶xy ñajxku̶xyu̶ñ .
66009021	Y ni ka'a'u̶xmajtzku̶xyñu̶ neby jya'ayyaj'o'kku̶xyu̶ñ , y neby kyu̶xpojkku̶xyu̶ñ , neby je̱'e̱ wiingpu̶ to'oxyu̶jk tu'ug tu'ug mu̶dtuundu̶gooygyu̶xyu̶ñ y neby myé̱tzku̶xyu̶ñ .
66010001	Chi u̶u̶ch je̱'e̱ ángel mu̶k'ajtmu̶u̶dpu̶ ja'adu'ug n'ijxy ko tzajpjooty kyu̶da'agy jok'agujk ; jim najty i'inch tu'ug mu̶u̶du̶ch ma je̱'e̱ kyu'ubajku̶ñ , janch adu̶kxp najty je̱'e̱ wyiin jyu̶jp , neby je̱'e̱ xu̶u̶ju̶ñ , y je̱'e̱ tyeky du'un je̱'e̱ kyu̶xu̶'u̶gy neby je̱'e̱ mu̶jju̶u̶nyé̱ngu̶ñ .
66010002	Jim najty mutzk naky abu̶dity ja'aybyu̶ tu'ug ku̶u̶ywa'kxy ku̶'u̶yu̶ch , y chi je̱'e̱ a'oy'eembyu̶ tyeky pu̶daaky mejywingú̶xy y je̱'e̱ anajty'eembyu̶ tyeky pu̶daaky naaxwiingú̶xy .
66010003	Y chi janch mu̶k yaaxkeeky du'un neby je̱'e̱ jaamgaa myu'uyu̶ñ ; y ko yaaxkeeky , chi je̱'e̱ ane̱e̱ juxtujk y'adzoowimbijtu̶ .
66010004	Ko je̱'e̱ juxtujkpu̶ ane̱e̱ y'adzodaaygyu̶xy , u̶u̶ch nguja'awe̱e̱mbyu̶ch je̱'e̱ najty ; peru̶ u̶u̶ch je̱'e̱ ayuuk tu'ug nmu̶dooy chooñ tzajpjooty , xyñu̶ma'ayu̶ch : “ Mu̶dat adaa ayuuk yu'uch neby je̱'e̱ juxtujkpu̶ ane̱e̱ tu̶ myu̶naangu̶xyu̶ñ y ka'p mguja'ay . ”
66010005	Mu̶'it je̱'e̱ ángel mu̶dyiibu̶ u̶u̶ch n'ijxu̶ñ tyu̶na'ay mejywingú̶xy y naaxwingú̶xy , y'a'oygyu̶'u̶ tzajpxajju̶'ky ,
66010006	y chi je̱'e̱ y'ayuuk awanu̶u̶y ma je̱'e̱ mu̶dyiibu̶ wiinu̶u̶xu̶u̶ jugy'ajtpu̶ñ , je̱'e̱ mu̶dyiibu̶ je̱'e̱ tzajp yajkoju̶ñ , je̱'e̱ naaxwiimbu̶ , je̱'e̱ mejy y ku̶xyu̶ mu̶dyiibu̶ jii yajpaattaaybyu̶ñ . Y myu̶naañ : “ Tu̶ je̱'e̱ xu̶u̶ tiempo wyingoonu̶ mu̶naa u̶u̶ch je̱'e̱ tzaachpyu̶ ayo'on ya naaxwiiñ ngue̱xa'añu̶ñ .
66010007	Ko naty tu̶ myu̶baad'áty mu̶naa je̱'e̱ mu̶juxtujkpu̶ ángel tyrompeta yajxuuxtu̶gu̶'u̶wu̶chu̶ñ , tu̶ naty je̱'e̱ Dios yu'uchpyu̶ tyu̶y'ajt du'un kya'pxy , neby je̱'e̱ tyuumbu̶du̶jk ku̶'u̶m yajnejwu̶u̶ygyu̶xyu̶ñ je̱'e̱ y'ayuuknajtzkapxu̶u̶ybyu̶du̶jk ajku̶xy . ”
66010008	Je̱'e̱ ayuuk mu̶dyiibu̶ u̶u̶ch najty tu̶ n'okmu̶doobu̶ju̶ñ , je̱'e̱ mu̶dyiibu̶ tzajpjooty tzombu̶ñ ja'adu'ook xymyu̶gápxnu̶ba , y xyñu̶maayu̶ch : “ Nu̶kx y ku̶u̶ychów je̱'e̱ ku̶u̶ywa'kxypyu̶ mutzk naky abu̶dity ja'aybyu̶ , je̱'e̱ mu̶dyiibu̶ je̱'e̱ ángel jim ku̶'u̶gú̶y myu̶dajtypyu̶ñ , je̱'e̱ mu̶dyiibu̶ tu̶naaybyu̶ñ mejywingú̶xy y naaxwingú̶xy . ”
66010009	Chi u̶u̶ch je̱'e̱ ángel nninu̶kxy y nyujkwaañu̶ch ko u̶u̶ch je̱'e̱ mutzk naky abu̶dity ja'aybyu̶ wan xymyo'oy , y chi u̶u̶ch xy'adzooy : “ Chaa matz y pu'uy . Pa'ag yu̶'u̶ xy'adu̶gu̶'u̶wa'añ neby je̱'e̱ ceru̶pa'agnu̶u̶ju̶ñ , peru̶ ko jiiby mjootjooty kyu̶da'agu̶ch jiiby je̱'e̱ tya'amu̶'u̶wu̶ch . ”
66010010	Chi u̶u̶ch je̱'e̱ mutzk naky abu̶dity ja'aybyu̶ ngu̶u̶ychooy , je̱'e̱ mu̶dyiibu̶ je̱'e̱ ángel najty kyu̶'u̶yu̶ñ , y chi u̶u̶ch nbu'uy ; y janch pa'ag u̶u̶ch je̱'e̱ xy'adu̶gu̶u̶y neby je̱'e̱ ceru̶pa'agnu̶u̶ju̶ñ , peru̶ ko u̶u̶ch najty tu̶ n'okku'u''uuknáxy , chi u̶u̶ch jiiby njootjooty tya'amu̶u̶y .
66010011	Mu̶'it u̶u̶ch xyñu̶maaygyu̶xy : “ Mjatytimyñigápxu̶py ja'adu'ook neby je̱'e̱ Dios myu̶na'añu̶ñ ma je̱'e̱ mutzk naax mutzk kajpt mayu̶ñ , y du'uñdyu̶ je̱'e̱ naax kajpt kyu̶xy'ajta'ayu̶ñ , ma je̱'e̱ mu̶dyiibu̶ tu̶gachjyaty kápxku̶xpu̶ñ y ma je̱'e̱ ane̱'e̱mbu̶du̶jk ajku̶xyu̶ñ . ”
66011001	Chi u̶u̶ch je̱'e̱ paxykyipxt tu'ug xymyooygyu̶xy , y xyñu̶maaygyu̶xyu̶ch : “ Pu̶du̶'u̶g y kipxu̶ je̱'e̱ Dios tyu̶jk y je̱'e̱ poch ma je̱'e̱ windzu̶gu̶'u̶ñ yaj'yékyu̶ñ , y mu̶chow naag je̱'e̱ ja'ay Dios jiiby windzu̶gu̶u̶ygyu̶xyu̶ñ .
66011002	Peru̶ ka'p je̱'e̱ Dios tyu̶jk tu̶ba'a mkípxu̶ch , je̱' ko je̱'e̱ ka'pu̶ judío ja'ay tu̶ kyu̶'u̶du̶gu̶u̶yu̶gu̶xy , je̱'e̱ mu̶dyiibu̶ je̱'e̱ Dios kajpt naaxmu̶te̱e̱nu̶u̶ygyu̶xu̶bu̶ñ , y'ane̱'e̱mgu̶xu̶ch juxytyikxy me̱tzk po'o .
66011003	Y u̶u̶ch je̱'e̱ nidu̶y'ajt'ajtpu̶ me̱tzk ngué̱xu̶py mu̶u̶d je̱'e̱ wyit tyukxy ni'ikuyjyaam u̶xkuyjyaam , je̱'e̱ mu̶dyiibu̶ u̶u̶ch je̱'e̱ n'ayuuk xykyapxwa'kxu̶byu̶ñ ajku̶xy tu'k mil ja'ame̱jtzmu̶go'px ja'atu̶gu̶'px xu̶u̶ . ”
66011004	Adaa me̱tzkpu̶ nidu̶y'ajt'ajtpu̶ du'un je̱' neby je̱'e̱ me̱tzkpu̶ olivo kepy y neby je̱'e̱ me̱tzkpu̶ ju̶u̶ndooybye̱jtk , mu̶dyiibu̶ jim ijtp ma je̱'e̱ Windzú̶n wyinduuyu̶ñ , je̱'e̱ mu̶dyiibu̶ je̱'e̱ naaxwiimbu̶ ane̱'e̱mbu̶ñ .
66011005	Pu̶nu̶ jii naty pu̶n nej tyuna'añyii ajku̶xy , je̱' yajpu̶dzu̶u̶mgu̶xypy ju̶u̶n je̱'e̱ awakjooty y tyimyyaj'o'kku̶xypy je̱'e̱ myu̶dziptu̶jk , mu̶dyiibu̶ naty oy nejpy tunaanu̶bu̶ñ ajku̶xy .
66011006	Adaa me̱tzkpu̶ nidu̶y'ajt'ajtpu̶ myu̶dajtku̶xypy mu̶k'ajt yu̶'u̶ neby je̱'e̱ tzajp yaj'adujkku̶xu̶chu̶ñ , ka'pu̶ tyu'uwu̶ch du'uñyu̶ naty je̱'e̱ Dios y'ayuuk tyu̶y'ajt kapxwa'kxku̶xyu̶ñ ; y nan myu̶dajtku̶xypy je̱'e̱ mu̶k'ajt neby je̱'e̱ nu̶u̶ ne'pty yaj'awimbijtku̶xu̶chu̶ñ y neby je̱'e̱ ayo'on ka'anaagnáx ye̱jkku̶xu̶chu̶ñ ya naaxwiiñ naag'ook naty timychojkku̶xyu̶ñ .
66011007	Peru̶ ko naty je̱'e̱ tyu̶y'ajt tu̶ ok'ye̱jktaaygyu̶xy , mu̶'it je̱'e̱ ju̶bu̶k ju̶yujk mu̶dyiibu̶ pu̶dzu̶u̶mb ma je̱'e̱ jut ayoodaakt myajtzú̶gu̶xu̶ch , myu̶madaaku̶gu̶xu̶ch y yaj'o'ku̶gu̶xu̶ch .
66011008	Jim mu̶jtu'ugujk je̱'e̱ ñi'kx wyu̶'u̶mgu̶xu̶ch ma je̱'e̱ kajpt ma je̱'e̱ Wyindzú̶n yajcruutzpe̱jtu̶gu̶xyu̶ñ , je̱'e̱ mu̶dyiibu̶ du'un nigoo yajtijpu̶ñ Sodoma y Egipto .
66011009	Y tu̶gu̶u̶g xu̶u̶ ja'akúpt je̱'e̱ ñi'kx du'un y'ijtku̶xu̶ch , chi je̱'e̱ ja'ay y'ijx tyú̶kxu̶gu̶xu̶ch mu̶dyiibu̶ xii yaa mutzk naax mutzk kajpt tzóngu̶xpu̶ñ , mu̶dyiibu̶ ñi'kx kyopt kyolor tu̶gachjyatyu̶ñ ajku̶xy , mu̶dyiibu̶ tu̶gachjyaty kápxku̶xpu̶ñ y du'uñdyu̶ je̱'e̱ naax kajpt kyu̶xy'ajta'ayu̶ñ , y ka'p ku'ubu̶jkku̶xu̶ch ko je̱'e̱ o'ogyjya'ay yajnaaxtu̶gu̶u̶yu̶gu̶xu̶ch .
66011010	Je̱'e̱ ja'ay mu̶dyiibu̶ yaa naaxwiiñ tzu̶naaygyu̶xpu̶ñ jootkugu̶u̶ygyu̶xu̶p je̱' ko naty je̱'e̱ me̱tzkpu̶ nidu̶y'ajt'ajtpu̶ tu̶ y'o'kku̶xy . Xoongu̶x ijtku̶xu̶p y ñaymyooyu̶gu̶xu̶ch ku̶xyu̶ tijaty amíñ u̶xyu̶py , je̱' ko je̱'e̱ me̱tzkpu̶ ayuuknajtzkapxu̶u̶ybyu̶ najty nigoo y'ayo'onmooyu̶gu̶xy .
66011011	Peru̶ kudu̶gu̶u̶g xu̶u̶ ja'akúpt , chi je̱'e̱ Dios yajjuugypyu̶jktu̶gajtzu̶gu̶xy y pyu̶du̶'kku̶xy ja'adu'ook , y ku̶xyu̶ pu̶n du'un ijxku̶x tú̶kxku̶xu̶ñ tzu̶gu̶u̶ygyu̶x je̱'e̱ mu̶k .
66011012	Mu̶'it je̱'e̱ me̱tzkpu̶ nidu̶y'ajt'ajtpu̶ ayuuk tu'ug mu̶k mu̶doogu̶xy chooñ tzajpjooty , ñu̶maayu̶gu̶xy : “ ¡ Pe̱jtku̶x yam ! ” Y Mu̶'it jokjooty chajppe̱jtku̶xy , y ijx tú̶kxu̶gu̶x je̱'e̱ myu̶dziptu̶jk ajku̶xy .
66011013	Y mu̶'ityu̶ je̱'e̱ temblor mu̶k ñajxy , chi je̱'e̱ kajpt tu'kpú̶ky jyijty wyindu̶gooy je̱'e̱ majkpú̶kypyu̶ kajpt , mu̶u̶d je̱'e̱ mu̶k temblor y juxtujk mil je̱'e̱ ja'ay y'o'kku̶xy . Je̱'e̱ mu̶dyiibu̶ ja'ay jakwu̶'u̶mgu̶xu̶ñ kyu'umaay jya'aymye̱jtzku̶x je̱'e̱ Dios , je̱'e̱ mu̶dyiibu̶ jiiby tzajpjootyu̶ñ , cham mu̶k jyanchtzu̶gu̶u̶ygyu̶xy .
66011014	Najx je̱'e̱ mu̶me̱tzkpu̶ ayo'on , peru̶ tzojku̶ je̱'e̱ mu̶du̶gu̶u̶kpu̶ myiinu̶ .
66011015	Chi je̱'e̱ mu̶juxtujkpu̶ ángel tyrompeta yajxuuxy , y chi je̱'e̱ ayuuk jiiby tzajpjooty may yajmu̶dooy , mu̶dyiibu̶ mu̶naangu̶xpu̶ñ :
66011016	Je̱'e̱ ipxmu̶daaxkpu̶ amu̶jja'aydyu̶jk , mu̶dyiibu̶ najty u̶ñaaygyu̶xpu̶ñ ma je̱'e̱ y'ane̱'e̱mdaakt ajku̶xyu̶ñ jim Dios winduuy , ku̶jx je̱'e̱ wyindaaktaaygyu̶xy naaxkú̶xy y o'owu̶dajtku̶xy je̱'e̱ Dios ,
66011017	myu̶naangu̶xy : “ Cham je̱'e̱ Dioskujuuyu̶p nmooygyu̶xy , Windzú̶n , Dios mu̶jmu̶k'ajtmu̶u̶dpu̶ , miich je̱' je̱'e̱ mu̶dyiibu̶ ijtpu̶ñ y je̱'e̱ mu̶dyiibu̶ najty je'emy ijtpu̶ñ , je̱' ko tu̶ miich je̱'e̱ mu̶jmu̶k'ajtu̶ñ mbaady y tu̶ m'ane̱'e̱mdu̶gu̶'u̶y .
66011018	Ku̶xyu̶ je̱'e̱ naax kajpt xymyu̶joot'ambu̶jkku̶xy , peru̶ tu̶ je̱'e̱ xu̶u̶ tiempo paady mu̶naa miich je̱'e̱ myajkumu̶dowaangu̶xyu̶ñ , mu̶naa miich je̱'e̱ o'ogyjya'ay mdu̶ydyuna'añu̶ñ . Y mmooygyu̶xu̶py miich oy'ajt je̱' je̱'e̱ mduumbu̶ ayuuknajtzkapxu̶u̶ybyu̶du̶jk ajku̶xy , je̱'e̱ mu̶dyiibu̶ yajpaatku̶xpu̶ñ ma je̱'e̱ mja'ayu̶ñ , y je̱'e̱ mu̶dyiibu̶ je̱'e̱ mxu̶u̶ xymyu̶jpu̶daaku̶yu̶byu̶ñ ajku̶xy , wan myu̶ju̶ch myútzku̶ch ajku̶xy . Y myajku'udu̶gooygyu̶xu̶py je̱' je̱'e̱ mu̶dyiibu̶ je̱'e̱ ja'ay ya naaxwiiñ yajtuundu̶gooygyu̶xpu̶ñ . ”
66011019	Mu̶'it je̱'e̱ Dios tyu̶jk y'awaach , je̱'e̱ mu̶dyiibu̶ jiiby tzajpjootyu̶ñ , chi je̱'e̱ kaaxu̶ jiiby yaj'ijxy ma je̱'e̱ Dios tyu̶jku̶ñ ma je̱'e̱ Dios kyapxytyuunu̶ñ y'ityu̶ñ . Y chi wyu̶dzujky , yajmu̶dooy je̱'e̱ ne̱'e̱mu̶ñ , je̱'e̱ ane̱e̱ mu̶k yaaxy jyojky , je̱'e̱ temblor ñajxy y mu̶k tu̶u̶tz tuu .
66012001	Mu̶'it mu̶j ijxpe̱jt tu'ug tzajpkú̶xy yaj'ijxy : tu'ug to'oxyu̶jk ñi'idu̶góyu̶ch mu̶u̶d je̱'e̱ xu̶u̶ , du'un neby du'umbu̶ wyit ni'imóchu̶chu̶ñ , cham je̱'e̱ po'o yajwa'kpéty y mu̶u̶du̶ch tu'ug koronu̶ ma je̱'e̱ kyu'ubajku̶ñ , mu̶dyiibu̶ mu̶dza'a majmé̱tzk mu̶dajtpu̶ñ .
66012002	Je̱'e̱ to'oxyu̶jk ungmu̶u̶d je̱'e̱ najty , y mu̶kjaty najty ya'axy jyoky mu̶u̶d je̱'e̱ tzaachpyu̶ ko je̱'e̱ y'ung najty pada'añ .
66012003	Mu̶'it ijxpe̱jt ja'adu'ug tzajpkú̶xy yaj'ijxy : tu'ug mu̶j awa'an tza'añdy , tzaptz je̱'e̱ ñi'kx y juxtujk je̱'e̱ kyu'ubajk , majk kyapt y tu'ugjáty koronu̶ ma je̱'e̱ kyu'ubajku̶ñ .
66012004	Mu̶u̶d je̱'e̱ pyi'ixy yajpapeety yajpajáxy tu'kpú̶ky je̱'e̱ tu̶gu̶u̶gpú̶kypyu̶ mu̶dza'a , je̱'e̱ mu̶dyiibu̶ jim tzajpku̶xyu̶ñ , y ku'uxijtnajxy ya naaxwiiñ . Je̱'e̱ awa'an tza'añdy jim je̱'e̱ wya'kxu̶jpy ma je̱'e̱ to'oxyu̶jk wyinduuyu̶ñ , je̱'e̱ mu̶dyiibu̶ najty ungpadaambu̶ñ , neby je̱'e̱ y'ung mu̶'ityu̶ tzu'udzaanu̶ju̶ñ ko naty myiñ .
66012005	Y chi je̱'e̱ to'oxyu̶jk y'ungpaaty ; yajma'axung'ajty tu'ug ya'ay'ana'k , je̱'e̱ mu̶dyiibu̶ je̱'e̱ naax kajpt najty mu̶k ane̱'e̱maambu̶ñ , mu̶u̶d je̱'e̱ mu̶kpu̶ ane̱'e̱mu̶ñ . Peru̶ chi je̱'e̱ y'ung yajpu̶jky y yajnú̶kxu̶xu̶ ma je̱'e̱ Diosu̶ñ y ma je̱'e̱ y'ane̱'e̱mdaaktu̶ñ ,
66012006	y ke̱e̱k je̱'e̱ to'oxyu̶jk ñu̶kxy adu'ugtuum , ma je̱'e̱ Dios it lugaar najty tu'ug tu̶ ñi'ixu̶u̶yu̶xu̶ju̶ñ ma yajkáy yaj'u'ugu̶u̶wu̶chu̶ñ tu'k mil ja'ame̱jtzmu̶go'px ja'atu̶gu̶'px xu̶u̶ .
66012007	Chi je̱'e̱ tzip jiiby tzajpjooty tyuunu̶ : Miguel mu̶dyiibu̶ je̱'e̱ mu̶j'ane̱'e̱mu̶ñ mu̶u̶du̶ñ y mu̶u̶d je̱'e̱ maybyu̶ ángelestu̶jk tziptuungu̶x mu̶u̶d je̱'e̱ awa'an tza'añdy y mu̶u̶d je̱'e̱ y'ángelestu̶jk nandu'un ,
66012008	peru̶ ka'p je̱'e̱ awa'an tza'añdy y mu̶u̶d je̱'e̱ y'ángelestu̶jk myu̶madaakku̶xy , y ka'p je̱'e̱ tu̶gu̶ydyaakt jiiby tzajpjooty okpaatku̶xnu̶ .
66012009	Y du'un je̱'e̱ mu̶j awa'an tza'añdy jiiby tzajpjooty yaj'u̶x'ojy , je̱'e̱ jekycha'añdy je̱'e̱ mu̶dyiibu̶ xu̶u̶'ajtpu̶ñ Mu̶jku'u y ka'a'óybyu̶ windzú̶n , je̱'e̱ mu̶dyiibu̶ je̱'e̱ naaxwiiñjya'ay ku̶xyu̶ win'u̶u̶mbu̶ñ . Chi ya naaxwiiñ yajku'uju̶bijpnajxku̶xy je̱' y mu̶u̶d je̱'e̱ y'ángelestu̶jk .
66012010	Mu̶'it u̶u̶ch je̱'e̱ ayuuk tu'ug janch mu̶k nmu̶dooy chooñ tzajpjooty , myu̶na'añ :
66012011	Je̱'e̱ nmu̶gu'ugtu̶jk je̱'e̱ mu̶jku'u tu̶ mu̶madaakku̶xy mu̶u̶d je̱'e̱ Borreegu̶'úng ñe'pty mu̶dyiibu̶ te̱e̱m yojku̶ñ , y mu̶u̶d je̱'e̱ ayuuk tu̶y'ajt mu̶dyiibu̶ kyapxwa'kxku̶xu̶ñ ; ka'p je̱'e̱ y'o'ku̶ñ tzu̶gu̶u̶ygyu̶xy , y naydyujku̶gu̶x ko y'o'kku̶xu̶ch .
66012012	¡ Jootkugu̶u̶ygyu̶x , miich mu̶dyiibu̶ jiiby tzajpjooty tzu̶naaygyu̶xpu̶ñ ! ¡ Peru̶ ayo'on padaangu̶xp je̱'e̱ mu̶dyiibu̶ ya naaxwiiñ y mejyjyooty tzu̶naaygyu̶xpu̶ñ , je̱' ko ñejwu̶u̶yñu̶py je̱'e̱ mu̶jku'u ko je̱'e̱ tyiempo tu̶ myu̶baad'ajtnu̶ , paady je̱'e̱ miich ju̶u̶n awa'an xyñimiingu̶xy ! ”
66012013	Ko je̱'e̱ awa'an tza'añdy ñay'ijxu̶ najty tu̶ yajku'uju̶bijpnáxy ya naaxwiiñ , chi je̱'e̱ to'oxyu̶jk padu'ubu̶jky je̱'e̱ mu̶dyiibu̶ najty tu̶ y'ungpaadyu̶ñ .
66012014	Peru̶ yajmooy je̱'e̱ to'oxyu̶jk me̱tzk ku'uwajke̱e̱kt mu̶jjátypyu̶ neby du'un jyu̶yú̶yu̶chu̶ñ ñú̶kxu̶ch adu'ugtuum ma je̱'e̱ y'itu̶ñ , ma je̱'e̱ awa'an tza'añdy ka'p pyadu̶u̶wu̶chu̶ñ , ma tu̶gu̶u̶g jumu̶jt ja'akúpt yajkaay yaj'uuku̶ju̶ñ .
66012015	Chi je̱'e̱ awa'an tza'añdy nu̶u̶ yajpu̶dzu̶u̶my ma je̱'e̱ y'awaku̶ñ , neby du'un kom nu̶u̶ y'awimbídu̶chu̶ñ y ñu̶u̶dzu̶mu̶u̶ju̶ch je̱'e̱ to'oxyu̶jk ,
66012016	peru̶ je̱'e̱ naax je̱'e̱ to'oxyu̶jk pube̱jtu̶ , awaatz je̱'e̱ naax y uuktu̶u̶ch je̱'e̱ kom nu̶u̶ mu̶dyiibu̶ je̱'e̱ awa'an tza'añdy najty tu̶ yajpu̶dzú̶my ma je̱'e̱ y'awaku̶ñ .
66012017	Je̱' gyu̶xpu̶ je̱'e̱ awa'an tza'añdy mu̶u̶d y'awa'andaaky mu̶u̶d je̱'e̱ to'oxyu̶jk , y chi ñu̶kxy tziptuumbu̶ ma je̱'e̱ to'oxyu̶jk y'ok'ungtu̶jk y'ok'ana'ktu̶jku̶ñ , mu̶dyiibu̶ je̱'e̱ Dios y'ane̱'e̱mu̶ñ kuydyuungu̶xpu̶ñ y mu̶dyiibu̶ tu̶y tu'uda'agy kuydyuungu̶xpu̶ñ je̱'e̱ ayuuk tu̶y'ajt mu̶dyiibu̶ je̱'e̱ Jesús kyapxwa'kxu̶ñ .
66013001	Y chi je̱'e̱ awa'an tza'añdy tyu̶naayxyu̶jpy jim mejypya' . Chi u̶u̶ch n'ijxy pyu̶dzu̶u̶my mejyjyooty tu'ug ju̶bu̶kju̶yujk , mu̶dyiibu̶ kyu'ubajk najty juxtujku̶ñ y majk kyapt . Y tu'ugjáty koronu̶ ma je̱'e̱ kyaptu̶ñ , y majaty je̱'e̱ kyu'ubajku̶ñ jim najty xyu̶u̶ yujkja'ayu̶ch , je̱'e̱ mu̶dyiibu̶ je̱'e̱ Dios mu̶gapxtu̶gooygyu̶xpu̶ñ .
66013002	Adaa ju̶bu̶kju̶yujk mu̶dyiibu̶ u̶u̶ch n'ijxu̶ñ , du'un najty je̱'e̱ kyu̶xu̶'u̶gy neby tu'ug kuxyu̶bu̶jyu̶ñ , y du'un najty je̱'e̱ tyeky kyu̶xu̶'u̶gy neby oso tekyu̶ñ , y du'un y'awak neby je̱'e̱ jaamgaa y'awaku̶ñ . Chi je̱'e̱ awa'an tza'añdy mu̶k'ajt y ku'utujku̶ñ , y mu̶k ane̱'e̱mu̶ñ myooyu̶ .
66013003	Tu'ug je̱'e̱ ju̶bu̶kju̶yujk kyu'ubajk najty chu̶chu̶'u̶wu̶ch , y du'un najty je̱'e̱ kyu̶xu̶'u̶gy neby tyimyyaj'o'ogu̶u̶wu̶chu̶ñ ; peru̶ tzook je̱' , y mu̶k je̱'e̱ naaxwiiñjya'ay ku̶xyu̶ yajnú̶kx yajju̶wu̶u̶ygyu̶xy y chi je̱'e̱ ju̶bu̶kju̶yujk panú̶kxku̶xy .
66013004	Chi je̱'e̱ naaxwiiñjya'ay windzu̶gu̶u̶ygyu̶xy je̱'e̱ awa'an tza'añdy , je̱' ko je̱' je̱'e̱ ju̶bu̶kju̶yujk ane̱'e̱mu̶ñ najty tu̶ mo'oy , y nan wyindzu̶gu̶u̶ygyu̶x je̱'e̱ ju̶bu̶kju̶yujk nandu'un , cham myu̶naangu̶xy : “ ¿ Pu̶n da'a jii okdu'un neby adaa ju̶bu̶kju̶yujku̶ñ , y pu̶n da'a mu̶baad okmu̶dtziptúñ ? ”
66013005	Nan yajmooy je̱'e̱ ju̶bu̶kju̶yujk mu̶k'ajt neby je̱'e̱ Dios aamu̶j jootmu̶j oy nejpy tíju̶chu̶ñ y ju̶bu̶k axu̶u̶g nigapx nimu̶dya'agu̶chu̶ñ , y neby je̱'e̱ ane̱'e̱mu̶ñ juxytyikxymyé̱tzk po'o mu̶dádu̶chu̶ñ .
66013006	Y tyuun je̱'e̱ du'un , ñigapx ñimu̶dyaak je̱'e̱ Dios ju̶bu̶k axu̶u̶g , y oy nejpy je̱' tijy y nandu'un oy nejpy tijku̶xy je̱'e̱ Dios tyu̶jk y je̱'e̱ mu̶dyiibu̶ jiiby tzajpjooty tzu̶naaygyu̶xpu̶ñ .
66013007	Nan yajmooy je̱'e̱ mu̶k'ajt neby mu̶dtziptúnu̶chu̶ñ , je̱'e̱ mu̶dyiibu̶ yajpaatku̶xpu̶ñ ma je̱'e̱ Dios jya'ayu̶ñ , u̶xtu̶ koonu̶ mu̶madaakku̶xu̶ch ; y yajmooy neby je̱'e̱ ja'ay ku̶xyu̶ ane̱'e̱mu̶chu̶ñ , je̱'e̱ mu̶dyiibu̶ je̱'e̱ ñi'kx kyopt kyolor tu̶gachjyaty ajku̶xy , mu̶dyiibu̶ mutzk naax mutzk kajpt tzóngu̶xpu̶ñ , mu̶dyiibu̶ tu̶gachjyaty kápxku̶xpu̶ñ y du'uñdyu̶ je̱'e̱ naax kajpt kyu̶xy'ajtta'ayu̶ñ .
66013008	Ku̶xyu̶ je̱'e̱ naaxwiiñjya'ay je̱'e̱ ju̶bu̶kju̶yujk windzu̶gu̶u̶ygyu̶xu̶ch , je̱'e̱ du'umbu̶ ja'ay ka'p xyu̶u̶ je̱'e̱ jiiby yajkujaaygyu̶xy , maabu̶ je̱'e̱ naaxwiiñ aga'an chonda'agy ma je̱'e̱ Borreegu̶'úng jyugy'ajt libro mu̶dyiibu̶ windzu̶gu̶'u̶ñ'ajtu̶ñ .
66013009	Pu̶n tadzak mu̶u̶d , wan amdo'íty :
66013010	“ Pu̶n je̱'e̱ myu̶gu'ug tzuumgu̶xpu̶ñ , nan yajtzuumdu̶gajtzku̶xu̶p je̱'e̱ nandu'un . Y pu̶n je̱'e̱ myu̶gu'ug yaj'o'kku̶xpu̶ñ , nan yaj'o'ktu̶gajtzu̶gu̶xu̶p je̱' du'un neby naty je̱'e̱ myu̶gu'ug tu̶ yaj'o'ogyu̶ñ . ” Y yaaju̶tz je̱'e̱ mye̱kxtujk y je̱'e̱ myu̶bu̶jku̶ñ tyúnu̶ch , je̱'e̱ mu̶dyiibu̶ yajpaatku̶xpu̶ñ ma je̱'e̱ Dios jya'ayu̶ñ .
66013011	Kujeky u̶u̶ch je̱'e̱ ju̶bu̶kju̶yujk jadu'ug n'ijxy pyu̶dzu̶my naaxjooty . Me̱tzk najty kyapt mu̶u̶du̶ch y du'un je̱'e̱ kyapt najty kyu̶xu̶'u̶gy neby je̱'e̱ borreegu̶'úng kaptu̶ñ , peru̶ du'un najty kyapxy neby je̱'e̱ awa'an tza'añdy kyapxyu̶ñ .
66013012	Y myu̶dajtypy je̱'e̱ ane̱'e̱mu̶ñ najty ku̶xyu̶ mu̶dyiibu̶ je̱'e̱ jayu̶jpu̶ ju̶bu̶kju̶yujk najty myu̶dajtypyu̶ñ , y ma je̱'e̱ wyinduuyu̶ñ ane'emy ku̶xyu̶ je̱'e̱ naax kajpt ko je̱'e̱ jayu̶jpu̶ ju̶bu̶kju̶yujk windzu̶gu̶u̶ygyu̶xu̶ch , je̱'e̱ mu̶dyiibu̶ je̱'e̱ chu̶chu̶'u̶'aa najty tu̶ cho'ogyu̶ñ , je̱'e̱ mu̶dyiibu̶ najty du'un ku̶xu̶'kp neby du'umbu̶ tyimyyaj'o'ogu̶u̶wu̶chu̶ñ .
66013013	Nan tyuumby je̱'e̱ mu̶j ijxpe̱jt mu̶jwinma'añbyu̶ najty . U̶xtu̶ ju̶u̶n najty tzajpjooty yajka'aby mayjya'ay winduuy .
66013014	Y mu̶u̶d je̱'e̱ mu̶k'ajt mu̶dyiibu̶ yajmooyu̶ñ ko je̱'e̱ ijxpe̱jt túnu̶ch ma je̱'e̱ jayu̶jpu̶ ju̶bu̶kju̶yujk wyinduuyu̶ñ , may je̱'e̱ ja'ay win'ú̶ñ mu̶dyiibu̶ ya naaxwiiñ tzu̶naaygyu̶xpu̶ñ y chi ane̱'e̱mgu̶xy ko je̱'e̱ jayu̶jpu̶ ju̶bu̶kju̶yujk yajni'igojtuutku̶xu̶ch , je̱'e̱ mu̶dyiibu̶ najty jakjugy'ajtpu̶ñ , oy najty tu̶ jya'ayajtzu̶chu̶'u̶yii pujxk espaadu̶'aam .
66013015	Y chi je̱'e̱ mu̶me̱tzkpu̶ ju̶bu̶kju̶yujk mu̶k'ajt yajmooy ko yajjuugypyú̶gu̶ch je̱'e̱ jayu̶jpu̶ ju̶bu̶kju̶yujk y'agojnáx , wan je̱'e̱ jayu̶jpu̶ ju̶bu̶kju̶yujk kyápxu̶ch y yaj'o'ogu̶ch ku̶xyu̶ je̱'e̱ ja'ay mu̶dyiijáty ka'p y'o'owu̶datyiiju̶ñ .
66013016	Chi je̱'e̱ ane̱'e̱mu̶ñ yejky ko ku̶xyu̶ pi'k'ana'ktu̶jk y amu̶jja'aydyu̶jk , kumeeñjya'aydyu̶jk y ayoobu̶du̶jk , ni'ijúy ni'idoogypyu̶ ajku̶xy y ka'pu̶ ñi'ijúy ñi'idoogyu̶ch ajku̶xy , y'ijxpe̱jt yajpu̶daakku̶xu̶ch ma je̱'e̱ y'a'oygyu̶'u̶ju̶ñ o ma je̱'e̱ wyimboku̶ñ ajku̶xy .
66013017	Y ka'p najty mu̶baad pu̶n jyuy tyoogy , pu̶nu̶ ka'p je̱'e̱ ijxpe̱jt najty mu̶dajtku̶xy o je̱'e̱ ju̶bu̶kju̶yujk xyu̶u̶ , o je̱'e̱ xyu̶u̶ ñinúmero .
66013018	Yaa yaj'ixa'añ pu̶n je̱'e̱ wij'ajt ke̱j'ajt mu̶u̶du̶ñ . Pu̶n winju̶wu̶u̶ybyu̶ñ , wan je̱'e̱ ju̶bu̶kju̶yujk ñúmero payo'oyu̶ , je̱'e̱ ja'ay ñúmero je̱' . Je̱'e̱ número je̱' tudujk mugo'px ja'atu̶gu̶'px tudujk .
66014001	Chi u̶u̶ch je̱'e̱ Borreegu̶'úng n'ijxy tyu̶na'ay ma je̱'e̱ Sión koptu̶ñ . Jim najty je̱'e̱ ja'ay mu̶go'px ja'ajuxytyíkxy mu̶daaxk mil mu̶u̶du̶ch , mu̶dyiibu̶ najty jim wimbokku̶xy kuja'ay mu̶dajtku̶xpu̶ñ je̱'e̱ Borreegu̶'úng xyu̶u̶ y je̱'e̱ tyeedy xyu̶u̶ .
66014002	Mu̶'it u̶u̶ch nmu̶dooy chooñ tzajpjooty du'un neby je̱'e̱ tax y'u̶u̶chu̶ñ , du'un neby je̱'e̱ ane̱e̱ mu̶k ya'axy jyokyu̶ñ . Du'un yajmu̶dooy neby je̱'e̱ maygyoobu̶du̶jk y'arpa yajkoogu̶xyu̶ñ .
66014003	Y u̶u̶gu̶xy je̱'e̱ jembyu̶ u̶y jim ane̱'e̱mdaakt winduuy y ma je̱'e̱ mu̶daaxkpu̶ juugypyu̶ ju̶yujk winduuy , y nan ma je̱'e̱ amu̶jja'aydyu̶jk winduuyu̶ñ . Ni pu̶n najty je̱'e̱ jembyu̶ u̶y ka'ajáty neby ú̶wu̶chu̶ñ , je̱'e̱du̶'ajty je'eyu̶ ajku̶xy je̱'e̱ mu̶go'px ja'ajuxytyíkxy mu̶daaxk milpu̶ ja'ay ajku̶xy , je̱'e̱ mu̶dyiibu̶ ya naaxwiiñ aanu̶mu̶ ni'idzookku̶xu̶ñ .
66014004	Adaa je̱' ajku̶xy je̱'e̱ mu̶dyiibu̶ ka'p tu̶ ñayyajma'ttu̶gu̶xyu̶ñ mu̶u̶d je̱'e̱ to'oxyu̶jktu̶jk , ka'p je̱'e̱ to'oxyu̶jk tu̶ mu̶dtuundu̶gooygyu̶xy . Adaa je̱' ajku̶xy mu̶dyiibu̶ je̱'e̱ Borreegu̶'úng panú̶kxku̶xpu̶ñ ma naty tyimyñu̶kxyu̶ñ . Adaa jayu̶jp tu̶ ñi'idzookku̶xy ma je̱'e̱ naaxwiiñjya'ayu̶ñ , du'un neby je̱'e̱ jayu̶jpu̶ yojxu̶ñ ma je̱'e̱ Dios y ma je̱'e̱ Borreegu̶''úngu̶ñ .
66014005	Ka'p ni tii anu̶u̶ tu̶ yajpaady ma je̱'e̱ wyiin y'awak ajku̶xyu̶ñ , y ka'p pyoky kyu̶dyeey je̱'e̱ ma ajku̶xy .
66014006	Chi u̶u̶ch je̱'e̱ ángel jadu'ug n'ijxy kye̱e̱kwu̶díty kuptzajp y mu̶nu̶kxy je̱'e̱ ayuuk tu̶y'ajt mu̶dyiibu̶ wiinu̶u̶xu̶u̶ ijtpu̶ñ ma je̱'e̱ mu̶dyiibu̶ ya naaxwiiñ tzu̶naaygyu̶xpu̶ñ , du'uñdyu̶ je̱'e̱ naax kajpt kyu̶xy'ajtta'ayu̶ñ , ma je̱'e̱ mu̶dyiibu̶ ñi'kx kyopt kyolor tu̶gachjyatyu̶ñ ajku̶xy , ma je̱'e̱ mu̶dyiibu̶ tu̶gachjyaty kápxku̶xpu̶ñ y mu̶dyiibu̶ tzóngu̶xpu̶ñ majaty je̱'e̱ mutzk naax mutzk kajptu̶ñ .
66014007	Y cham janch mu̶k myu̶na'añ : “ Tzu̶gu̶u̶ygyu̶x je̱'e̱ Dios y ku'umaaygyu̶x ja'aymye̱jtzku̶x , je̱' ko tu̶ je̱'e̱ hooru̶ paady mu̶naa je̱'e̱ naaxwiiñjya'ay tu̶ydyuna'añu̶ñ . Windzu̶gu̶u̶y o'owu̶dajtku̶x je̱'e̱ mu̶dyiibu̶ yajkoju̶ñ je̱'e̱ tzajp , je̱'e̱ naax , je̱'e̱ mejy y majaty je̱'e̱ nu̶u̶ pyu̶dzu̶myu̶ñ .
66014008	Chi je̱'e̱ mu̶me̱tzkpu̶ ángel pyanu̶kxu̶ , cham myu̶na'añ : “ ¡ Tu̶ kyu'udu̶góy , tu̶ kyu'udu̶góy je̱'e̱ Babilonia mu̶j kajpt , je̱'e̱ mu̶dyiibu̶ je̱'e̱ naaxwiiñjya'ay ku̶xyu̶ win'u̶nu̶ñ mu̶u̶d je̱'e̱ jyu̶bu̶kwinma'añ , du'un neby je̱'e̱ to'oxyu̶jk ya'aydyu̶jktu̶jk a'uugu̶'u̶yu̶ñ ju̶gu'uwin'u̶u̶nu̶'u̶y y chi mu̶dtuundu̶góy ! ”
66014009	Chi je̱'e̱ ángel jadu'ug pyanu̶kxu̶ je̱'e̱ mu̶du̶gu̶u̶kpu̶ , cham janch mu̶k myu̶na'añ : “ Pu̶nu̶ jii je̱'e̱ ju̶bu̶kju̶yujk pu̶n windzu̶gu̶'u̶y , y windzu̶gu̶u̶yu̶ je̱'e̱ y'agojnáx , y ñayyegyii ko je̱'e̱ y'ijxpe̱jt pyu̶daakku̶xu̶ch ma je̱'e̱ wyimboku̶ñ o ma je̱'e̱ kyu̶'u̶ju̶ñ ,
66014010	ñi'igu̶ paadu̶py je̱'e̱ mu̶kpu̶ tzaachpyu̶ ajku̶xy , je̱'e̱ mu̶dyiibu̶ je̱'e̱ Dios kye̱xe̱e̱mbyu̶ñ , je̱'e̱ mu̶dyiibu̶ tu̶ ni'ixu̶'u̶yu̶ñ mu̶u̶d je̱'e̱ jyootma'tu̶ñ ku̶xyu̶ ; y yajtzaachtyuungu̶xu̶p je̱' mu̶u̶d je̱'e̱ ju̶u̶n y azufre ma je̱'e̱ ángelestu̶jk winduuyu̶ñ ajku̶xy , y ma je̱'e̱ Borreegu̶'úng winduuyu̶ñ .
66014011	Je̱'e̱ ju̶u̶njók ma naty y'ayoogu̶xyu̶ñ ídu̶p je̱'e̱ wiinu̶u̶xu̶u̶ , y ka'p pokxu̶ñ je̱'e̱ jiiby paatku̶xu̶ch , xu̶u̶m tzum je̱'e̱ y'ayoogu̶xu̶ch pu̶njaty naty je̱'e̱ ju̶bu̶kju̶yujk windzu̶gu̶u̶ygyu̶xpu̶ñ y je̱'e̱ y'agojnáx , y pu̶njaty je̱'e̱ ijxpe̱jt ku'ubu̶jkku̶xpu̶ñ ko je̱'e̱ ju̶bu̶kju̶yujk xyu̶u̶ pyu̶daakku̶xu̶ch ajku̶xy . ”
66014012	¡ Y yaaju̶tz je̱'e̱ Dios jya'ay mye̱kxtujku̶ñ tyúnu̶ch , je̱'e̱ mu̶dyiibu̶ je̱'e̱ Dios y'ane̱'e̱mu̶ñ kuydyuungu̶xpu̶ñ y mu̶dyiibu̶ je̱'e̱ Jesús tu'ug'aa tu'ugjoot mu̶duungu̶xpu̶ñ !
66014013	Mu̶'it u̶u̶ch je̱'e̱ ayuuk tu'ug nmu̶dooy chooñ tzajpjooty , xyñu̶ma'ayu̶ch : “ Kuja'aw adaa : ‘ Jootkujk cham y jiinu̶ , je̱'e̱ mu̶dyiibu̶ Dios ku̶'u̶'aam o'kku̶xpu̶ñ mu̶bu̶jkku̶xy je̱'e̱ Windzú̶n Jesús . ’ ” “ Jaanch — du'un je̱'e̱ Espíritu Santo myu̶na'añ — , pókxku̶xnu̶py je̱' , neby tu̶ tyuungu̶xyu̶ñ , je̱' pube̱du̶u̶ju̶p ajku̶xy je̱'e̱ oybyu̶ mu̶dyiibu̶ tu̶ tuungu̶xyu̶ñ . ”
66014014	Chi u̶u̶ch je̱'e̱ jok tu'ug n'ijxy janch poob , y chi u̶u̶ch jiiby jok'agujk n'ijxy y'u̶ña'ay du'un neby je̱'e̱ ja'ayu̶ñ . Corona kyu'ujup'ajtypy agu̶ ooru̶ y ku̶'u̶gápyu̶ch tu'ug tzujkt janch ju̶jpu̶ .
66014015	Y chi je̱'e̱ ángel jiiby jadu'ug pyu̶dzu̶u̶my ma je̱'e̱ Dios tyu̶jku̶ñ , cham mu̶k mu̶ya'axy , je̱'e̱ mu̶dyiibu̶ najty jok'agujk u̶ñaaybyu̶ñ : “ ¡ Yajtún yu̶'u̶ mdzujkt y yajpu̶du̶'u̶g yu̶'u̶ pu̶da'aky , je̱' ko tu̶ je̱'e̱ tiempo paatnu̶ mu̶naa pyu̶du̶'knu̶chu̶ñ , y tu̶ je̱'e̱ pu̶da'aky myu̶jaanu̶ mu̶dyiibu̶ ya naaxwiiñu̶ñ ! ”
66014016	Chi je̱'e̱ mu̶dyiibu̶ najty jok'agujk u̶ñaaby je̱'e̱ chujkt ya naaxwiiñ yajnajxy , y yajpu̶du̶'ky je̱'e̱ pu̶da'aky mu̶dyiibu̶ najty ya naaxwiiñu̶ñ .
66014017	Mu̶'it je̱'e̱ ángel jadu'ug pyu̶dzu̶u̶my ma je̱'e̱ Dios tyu̶jku̶ñ , je̱'e̱ mu̶dyiibu̶ jiiby tzajpjootyu̶ñ , cham je̱'e̱ tzujkt nandu'un ku̶'u̶gápyu̶ch janch ju̶jp .
66014018	Y chi je̱'e̱ ángel jiiby jadu'ug pyu̶dzu̶u̶my ma je̱'e̱ poch ma je̱'e̱ windzu̶gu̶'u̶ñ yaj'yékyu̶ñ , je̱'e̱ mu̶dyiibu̶ je̱'e̱ ane̱'e̱mu̶ñ najty mu̶dajtp ma je̱'e̱ ju̶u̶nu̶ñ , chi mu̶j'yaaxy janch mu̶k je̱'e̱ mu̶dyiibu̶ je̱'e̱ tzujkt ju̶jpu̶ najty mu̶dajtpu̶ñ , cham myu̶na'añ : “ ¡ Yajtún yu̶'u̶ mdzujkt ju̶jpu̶ , yajpu̶du̶'u̶g je̱'e̱ uva tu'kje'egyjyáty ma je̱'e̱ uva kamu̶ñ , je̱'e̱ mu̶dyiibu̶ ya naaxwiiñu̶ñ , je̱' ko tu̶ je̱'e̱ uva chaamnu̶ ! ”
66014019	Chi je̱'e̱ ángel chujkt ya naaxwiiñ yajnajxy y yajpu̶du̶'ky je̱'e̱ uva ma je̱'e̱ uvakamu̶ñ , je̱'e̱ mu̶dyiibu̶ ya naaxwiiñu̶ñ , y chi pu̶daaky ma yaj'amu̶kxu̶'u̶wu̶chu̶ñ ma mu̶j ku̶je̱e̱ y'awa'adzu̶chu̶ñ wan jiiby yajmú̶kxu̶ch . Adaa je̱'e̱ mu̶j'ayo'on adaa du'un tyijpy mu̶dyiibu̶ je̱'e̱ Dios kye̱xe̱e̱mbyu̶ñ .
66014020	Je̱'e̱ uva kajppa'a je̱'e̱ yajmú̶kxy , y ma yaj'amu̶kxu̶u̶yu̶ñ kom ne'pty jiiby pu̶dzu̶u̶m ; jya'ty ma je̱'e̱ kuwaay awonu̶'kt mu̶dajtku̶xyu̶ñ y y'ayo'oyu̶u̶y tu̶gu̶u̶g mu̶go'px kilómetro .
66015001	Chi u̶u̶ch je̱'e̱ mu̶jpu̶ y oyyajju̶wu̶u̶yñu̶ba ijxpe̱jt jadu'ug tzajpjooty n'ijxy ; juxtujk je̱'e̱ ángelestu̶jk mu̶u̶d je̱'e̱ juxtujknáxpu̶ ayo'on , je̱'e̱ mu̶dyiibu̶ ku̶jxp maayñu̶byu̶ñ , je̱'e̱ mu̶dyiibu̶ je̱'e̱ Dios jyootma'tu̶ñ mu̶u̶d kyugu̶xu̶u̶yñu̶ju̶ñ .
66015002	N'ijxu̶ch nandu'un mu̶dyiibu̶ du'un ku̶xu̶'kp neby mejy ijxc mu̶u̶dpu̶ju̶ñ , y nandu'un je̱'e̱ ijxc kyu̶xu̶'u̶gy neby ju̶u̶nmu̶gonu̶'u̶byu̶ju̶ñ . Y mu̶wingón je̱'e̱ mejy ijxc mu̶u̶dpu̶ najty tyu̶naaygyu̶xy mu̶u̶d je̱'e̱ arpu̶ mu̶dyiibu̶ je̱'e̱ Dios najty tu̶ myooyu̶gu̶xyu̶ñ , je̱'e̱ mu̶dyiibu̶ najty tu̶ myu̶daakku̶xyu̶ñ tu̶ ka'awindzu̶gu̶u̶ygyu̶xy je̱'e̱ ju̶bu̶kju̶yujk y je̱'e̱ y'agojnáx , y je̱'e̱ xyu̶u̶ ñinúmero .
66015003	Y u̶u̶gu̶xy najty je̱'e̱ Moisés y'u̶y , je̱'e̱ Dios tyuumbu̶ , y je̱'e̱ Borreegu̶'úng y'u̶y . Myu̶naangu̶xy :
66015004	¿ Pu̶n miich da'a xykya'a'oktzu̶gu̶'u̶wu̶p , miich Windzú̶n ? ¿ Pu̶n miich da'a xykya'a'okku'umáyu̶p ? Je̱' ko miich tuk'pajktu̶'ajty wa'adz . Miingu̶xu̶p je̱'e̱ naax kajpt du'uñdyu̶ kyu̶xy'ajtta'ayu̶ñ y xywyindzu̶gu̶u̶ygyu̶xu̶ch , je̱' ko tu̶ je̱'e̱ mdu'uda'agy'ajt myajni'igu̶xu̶'u̶gy neby mduñu̶ñ . ”
66015005	Ko najty du'un tu̶ tyuñ tu̶ jyadyii , y chi u̶u̶ch n'ijxy y'awa'ach jiiby tzajpjooty je̱'e̱ Dios y'it , je̱'e̱ po'o'aktu̶jk ma je̱'e̱ Dios tyu̶y'ajt najty y'ityu̶ñ .
66015006	Ma je̱'e̱ Dios y'itu̶ñ pyu̶dzu̶u̶mgu̶xy ángelestu̶jk juxtujk , mu̶dajtku̶xy je̱'e̱ juxtujknáxpu̶ ayo'on . Agu̶ oybyu̶ wit najty wyit'ajtku̶xypy y adu̶kxpjáty , y wyu̶u̶ñu̶ch ajku̶xy mu̶u̶d ooru̶ wu̶u̶n kachju̶jp'aam .
66015007	Y chi je̱'e̱ mu̶daaxkpu̶ juugypyu̶ ju̶yujk nidu'ugtu̶ ooru̶ koopu̶ ku̶j tu'ug mooygyu̶xy je̱'e̱ juxtujkpu̶ ángelestu̶jk , ujtzjáty mu̶u̶d je̱'e̱ mu̶j ayo'on mu̶dyiibu̶ je̱'e̱ Dios kye̱xe̱e̱mbyu̶ñ , je̱'e̱ Dios mu̶dyiibu̶ wiinu̶u̶xu̶u̶ jugy'ajtpu̶ñ .
66015008	Y ujtz je̱'e̱ Dios y'it mu̶u̶d je̱'e̱ jok , je̱' ko je̱'e̱ Dios myu̶j'ajt y myu̶k'ajt najty jiiby yajpaady , y ka'p najty jiiby mu̶baad ni pu̶n tyu̶gu̶'u̶y , u̶xtu̶ koonu̶ je̱'e̱ juxtujknáxpu̶ ayo'on najty tu̶ y'oknaxy mu̶dyiibu̶ je̱'e̱ juxtujkpu̶ ángelestu̶jk najty myu̶dajtku̶xypyu̶ñ .
66016001	Chi u̶u̶ch je̱'e̱ ayuuk mu̶k nmu̶dooy , chooñ jiiby tzajpjooty ma je̱'e̱ Dios y'itu̶ñ y nu̶maaygyu̶xy najty je̱'e̱ juxtujkpu̶ ángelestu̶jk : “ Nú̶kxku̶x , y yaj'yojktuutku̶x jiiby naaxwiiñ yu̶'u̶ juxtujkpu̶ koopu̶ je̱'e̱ mu̶j ayo'on mu̶dyiibu̶ je̱'e̱ Dios kye̱xe̱e̱mbyu̶ñ . ”
66016002	Chi je̱'e̱ jayu̶jpu̶ ángel ñu̶kxy , y yaj'yojktuuty je̱'e̱ kyoopu̶ jiiby naaxwiiñ ; y chi je̱'e̱ ja'ay ku̶xyu̶ mu̶dyiibu̶ je̱'e̱ ju̶bu̶kju̶yujk y'ijxpe̱jt najty mu̶dajtku̶xpu̶ñ y nan mu̶dyiibu̶ je̱'e̱ ju̶bu̶kju̶yujk y'agojnáx najty windzu̶gu̶u̶ygyu̶xpu̶ñ ju̶bu̶k pu'udz ñi'ibu̶dzu̶u̶mu̶gu̶xyu̶ mu̶dyiibu̶ janch pu̶jkpu̶ñ .
66016003	Chi je̱'e̱ mu̶me̱tzkpu̶ ángel kyoopu̶ yaj'yojktuuty mejyjyooty , y chi je̱'e̱ mejy ne'pty y'awimbijty , du'un neby je̱'e̱ o'ogyjya'ay ñe'ptyu̶ñ , y chi ku̶jx y'o'kta'ay mu̶dyiijáty najty jiiby mejyjyooty tzu̶naaygyu̶xpu̶ñ .
66016004	Chi je̱'e̱ mu̶du̶gu̶u̶kpu̶ ángel kyoopu̶ yaj'yojktuuty majaty je̱'e̱ mu̶jnu̶u̶ y majaty je̱'e̱ nu̶u̶ pyu̶dzu̶myu̶ñ , y chi ne'pty ku̶jx y'awimbijtta'ay .
66016005	Mu̶'it u̶u̶ch nmu̶dooy ko je̱'e̱ ángel myu̶na'añ mu̶dyiibu̶ je̱'e̱ nu̶u̶ niwindzu̶n'ajtpu̶ñ :
66016006	je̱' ko paady du'un tu̶ tyuñ tu̶ jyadyii ko je̱'e̱ naaxwiiñjya'ay ñe'pty te̱e̱mu̶ yojku̶ ajku̶xy je̱'e̱ m'ayuuknajtzkapxu̶u̶ybyu̶du̶jk , y je̱'e̱ mu̶dyiibu̶ yajpaatku̶xpu̶ñ ma je̱'e̱ mja'ayu̶ñ , y jada'achám tu̶ je̱'e̱ ne'pty myaj'uukku̶xy ko je̱'e̱ mejy wa'adz ne'pty tu̶ myaj'awimbíty , ¡ Winmajtzu̶p najty du'un ajku̶xy ! ”
66016007	Nan nmu̶doowu̶ch nandu'un ma je̱'e̱ poch ma je̱'e̱ windzu̶gu̶'u̶ñ yaj'yékyu̶ñ myu̶na'añ : “ Jaanch , Windzú̶n , Dios mu̶jmu̶k'ajtmu̶u̶dpu̶ , tu̶ miich je̱'e̱ naaxwiiñjya'ay mdu̶ydyúñ mu̶u̶d je̱'e̱ tu̶y'ajtu̶ñ y tu'uda'agy'ajtu̶ñ . ”
66016008	Chi je̱'e̱ mu̶mu̶daaxkpu̶ ángel kyoopu̶ yaj'yojktuuty ma je̱'e̱ xu̶u̶ju̶ñ , chi je̱'e̱ xu̶u̶ mu̶k'ajt yajmooy neby je̱'e̱ ja'ay no'ogu̶chu̶ñ mu̶u̶d je̱'e̱ ambu̶ .
66016009	Y ku̶xyu̶ je̱'e̱ ja'ay janch mu̶k xyu̶u̶no'ktaayu̶gu̶xy ; peru̶ ka'p jyootwimbijtku̶xy ma je̱'e̱ Diosu̶ñ ni ka'aku'umaay ka'aja'aymye̱jtzku̶xy , ni'igyu̶ je̱'e̱ Dios ju̶bu̶k axu̶u̶g mu̶gapxtu̶gooygyu̶xy , je̱'e̱ mu̶dyiibu̶ je̱'e̱ mu̶k'ajt mu̶dajtp ma adayaaba ayo'ondu̶ñ .
66016010	Chi je̱'e̱ mu̶mu̶gooxkpu̶ ángel kyoopu̶ yaj'yojktuuty ma je̱'e̱ ju̶bu̶kju̶yujk y'ane̱'e̱mdaaktu̶ñ , y chi kyoodzu̶ydyaay mabaad y'ane'emyu̶ñ . Du'un je̱'e̱ ja'ay tyootz janch tzu'tzku̶xy ko je̱'e̱ tzaachpyu̶ du'un ijxku̶xy paatku̶xy ;
66016011	peru̶ ni du'un je̱'e̱ ju̶bu̶kpu̶ ka'a'u̶xmajtzku̶xy mu̶dyiibu̶ najty tyuungu̶xypyu̶ñ , ni'igyu̶ je̱'e̱ tzajpjootypyu̶ Dios ju̶bu̶k axu̶u̶g mu̶gapxtu̶gooygyu̶xy ko je̱'e̱ tzaachpyu̶ najty du'un ijxku̶xy paatku̶xy y je̱'e̱ ju̶bu̶k pu'udz .
66016012	Chi je̱'e̱ mu̶dudujkpu̶ ángel kyoopu̶ yaj'yojktuuty ma je̱'e̱ Eufrates mu̶jnu̶u̶ju̶ñ , chi je̱'e̱ mu̶jnu̶u̶ tyu̶u̶ch neby je̱'e̱ ane̱'e̱mbu̶du̶jk du'un ñajxku̶xu̶chu̶ñ , je̱'e̱ mu̶dyiibu̶ najty xu̶u̶bu̶dzu̶my'eemby tzóngu̶xpu̶ñ .
66016013	Chi u̶u̶ch n'ijxy ma je̱'e̱ awa'an tza'añdy y'awaku̶ñ , ma je̱'e̱ ju̶bu̶kju̶yujk y'awaku̶ñ y ma je̱'e̱ y'awaku̶ñ , je̱'e̱ mu̶dyiibu̶ naydyiju̶bu̶ñ Dios y'ayuuknajtzkapxu̶u̶ybyu̶ y ka'p ñi'ijaanchu̶chpyu̶ , pyu̶dzu̶my tu̶gu̶u̶g ka'a'óybyu̶ du'un neby yokychu̶ñ .
66016014	Je̱'e̱ tu̶gu̶u̶gpu̶ ju̶bu̶k espíritu tyuungu̶xypy najty mu̶j ijxpe̱jt je̱' y'u̶xtaaygyu̶xypy y wyoomujkku̶xypy najty ku̶xyu̶ je̱'e̱ ane̱'e̱mbu̶du̶jk mu̶dyiibu̶ ya naaxwiiñ yajpaatku̶xpu̶ñ , neby je̱'e̱ Dios mu̶j mu̶k'ajtmu̶u̶dpu̶ mu̶dtziptuungu̶xu̶chu̶ñ ko naty je̱'e̱ mu̶j xu̶u̶ paady mu̶naa je̱'e̱ Dios tu̶ yajnigu'udugu̶'u̶yu̶ñ .
66016015	“ Okmu̶doogu̶x , u̶u̶ch du'un u̶u̶ch ixy ka'a'íxy tzojku̶ nmínu̶ch , neby je̱'e̱ me̱e̱tzpu̶ ixy ka'a'íxy tzojku̶ myiñu̶ñ . Jootkujk je̱'e̱ mu̶dyiibu̶ ni'ixu̶'u̶ ijtku̶xpu̶ñ y kweentu̶'ajtku̶xy je̱'e̱ wyit y ka'pu̶ ni'iwa'adz u̶xwa'adz wyu̶dijtku̶xu̶ch , y cho'oydyuungu̶xu̶ch ko naty ñi'iwa'adz y'u̶xwa'adzu̶ch ajku̶xy . ”
66016016	Chi je̱'e̱ tu̶gu̶u̶gpu̶ ju̶bu̶k espíritu ane̱'e̱mbu̶du̶jk woomujktaaygyu̶xy ma je̱'e̱ it naaxwiiñ hebreo'eemby xyu̶u̶'átyu̶ñ Armagedón .
66016017	Chi je̱'e̱ mu̶juxtujkpu̶ ángel kyoopu̶ yaj'yojktuuty jim pojjooty , y chi jiiby tzajpjooty ma je̱'e̱ Dios chu̶naaydyaaktu̶ñ ayuuk tu'ug mu̶k yajmu̶dooy , chooñ najty ma je̱'e̱ y'ane̱'e̱mdaaktu̶ñ y myu̶na'añ najty : “ ¡ Tu̶ je̱'e̱ du'un tyuñyii jyadyii ! ”
66016018	Y chi wyu̶dzujky , yajmu̶dooy ne̱'e̱mu̶ñ , ane̱e̱ mu̶k yaaxy jyojky , y chi je̱'e̱ naaxwiimbu̶ mu̶k chu̶yuuy mu̶u̶d je̱'e̱ mu̶k temblor , neby ka'p nimu̶naa tyuñyii jyadyiiñyu̶ju̶ñ maabu̶ je̱'e̱ ja'ay ya naaxwiiñ chu̶naaydyu̶gu̶u̶y jyugy'ajtu̶gu̶u̶ygyu̶xyu̶ñ .
66016019	Je̱'e̱ Babilonia mu̶j kajpt tu̶gu̶u̶gpú̶ky je̱'e̱ y'aja'awu̶u̶y , y ku̶xyu̶ je̱'e̱ naax kajpt y'apu'u y'ajiidzu̶u̶y , y jya'aymye̱jtzpaat je̱'e̱ Dios je̱'e̱ Babilonia mu̶j kajpt , neby du'un tzaachtyúnu̶chu̶ñ mu̶u̶d je̱'e̱ jyootma'tu̶ñ mu̶dyiibu̶ yajnigue̱jxu̶ñ , du'un neby je̱'e̱ viino du'umbu̶ yaj'uukyu̶ñ mu̶dyiibu̶ tzaachtyuumbu̶ñ .
66016020	Ku̶xyu̶ je̱'e̱ naax mejy'agujkpu̶ y tun kopt tyu̶gooydya'ay ,
66016021	y kya'ay tu̶u̶tz tuu tzajpjooty majaty je̱'e̱ ja'ay ajku̶xyu̶ñ janch mu̶jjáty y jemchjyaty juxytyikxy kilo naxy tu'ugjátypyu̶ , y chi je̱'e̱ ja'ay Dios ju̶bu̶k axu̶u̶g mu̶gapxtu̶gooygyu̶xy ko je̱'e̱ ayo'on tu̶u̶tz tuu ñajxy , je̱' ko janch mu̶k je̱'e̱ tzaachpyu̶ ijxku̶xy paatku̶xy .
66017001	Nidu'ugpu̶ je̱'e̱ juxtujkpu̶ ángelestu̶jk mu̶dyiibu̶ je̱'e̱ juxtujkpu̶ koopu̶ najty mu̶dajtku̶xpu̶ñ , xyñimiiñu̶ch y xyñu̶maayu̶ch : “ Okmín , cham je̱'e̱ tzaachpyu̶ nyajni'ixu̶'u̶wa'añ mu̶dyiibu̶ je̱'e̱ mu̶j to'oxyu̶jk pyade̱e̱mby mu̶dyiibu̶ je̱'e̱ ya'aydyu̶jk tu'ug tu'ug mu̶dtuundu̶gooybyu̶ñ , je̱'e̱ mu̶dyiibu̶ jim mejywingú̶xy u̶ñaaybyu̶ñ .
66017002	Yu̶'u̶ naaxwiimbu̶ ane̱'e̱mbu̶du̶jk tu̶ yu̶'u̶ jiibu̶ to'oxyu̶jk mu̶dtuundu̶gooygyu̶xy , y ku̶xyu̶ je̱'e̱ naax kajpt tu̶ win'u̶u̶ngu̶xy mu̶u̶d je̱'e̱ jyu̶bu̶kwinma'añ , du'un neby je̱'e̱ to'oxyu̶jk ya'aydyu̶jktu̶jk a'uugu̶'u̶yu̶ñ ju̶gu'uwin'u̶u̶nu̶'u̶y y chi mu̶dtuundu̶góy . ”
66017003	Mu̶'it u̶u̶ch je̱'e̱ Dios y'Espíritu xyaj'ijxy , xyajnú̶kxyu̶ch je̱'e̱ ángel jim adu'ugtuum . Jim u̶u̶ch je̱'e̱ to'oxyu̶jk tu'ug n'ijxy y'u̶ña'ay tzaptz ju̶bu̶kju̶yujkkú̶xp , y ni'ija'ay ku'uja'ay najty je̱'e̱ ju̶bu̶kju̶yujk ñi'kx tu'kku̶'u̶yu̶ mu̶u̶d je̱'e̱ ayuuk mu̶dyiibu̶ je̱'e̱ Dios yajjootma'tpu̶ñ , y juxtujk najty je̱'e̱ kyu'ubajk y majk kyapt .
66017004	Je̱'e̱ to'oxyu̶jk oy'uky y tzaptz najty wyit je̱' , y xoxy najty mu̶u̶d je̱'e̱ ooru̶ , mu̶u̶d je̱'e̱ oyjyatypyu̶ tzaa y mu̶u̶d je̱'e̱ perlas . Jim najty koopu̶ tu'ug ku̶'u̶gu̶'u̶yu̶ch agu̶ ooru̶ ujtz mu̶u̶d mu̶dyiibu̶ je̱'e̱ Dios kya'amu̶dnay'ixaanu̶byu̶ñ , y ju̶bu̶kpu̶ neby je̱'e̱ ya'aydyu̶jk tu'ug tu'ug mu̶dtuundu̶góyu̶ñ .
66017005	Y wyimbokku̶xp najty je̱'e̱ leetru̶ kuja'ay mu̶u̶du̶ch mu̶dyiibu̶ ka'p yajwinju̶wu̶'u̶yu̶ñ mu̶dyiibu̶ du'un mu̶naambu̶ñ : “ Je̱'e̱ mu̶j Babilonia , mu̶dyiibu̶ je̱'e̱ to'oxyu̶jk ya'aydyu̶jk mu̶dtuundu̶goyu̶u̶ nigopt'ajtpu̶ñ y ku̶xyu̶ mu̶dyiibu̶ ya naaxwiiñ ka'p yajmu̶dnay'ixa'añyiiju̶ñ . ”
66017006	Chi u̶u̶ch n'ijxy ko je̱'e̱ to'oxyu̶jk najty muuku̶bu̶ch , je̱'e̱ ne'pty najty je̱'e̱ tu̶ myu'ugyii je̱'e̱ mu̶dyiibu̶ najty tu̶ yaj'o'kku̶xyu̶ñ , je̱'e̱ mu̶dyiibu̶ yajpaatku̶xpu̶ñ ma je̱'e̱ Dios jya'ayu̶ñ , y je̱'e̱ mu̶dyiibu̶ najty tu̶ ku'u'o'ogu̶u̶ygyu̶xyu̶ñ ko je̱'e̱ Jesús nidu̶y'ajt'ajtku̶xy . Ko u̶u̶ch du'un n'ijxy , chi u̶u̶ch mu̶k nyajnú̶kxy nyajju̶wu̶u̶y .
66017007	Mu̶'it u̶u̶ch je̱'e̱ ángel xyñu̶maay : “ ¿ Tii ko mu̶k myajnú̶kxy myajju̶wu̶'u̶y ? Cham n'awa'anaanu̶ neby je̱'e̱ yu'uchpyu̶ to'oxyu̶jk y'ayuuk y je̱'e̱ ju̶bu̶kju̶yujk y'ayuuk wyimbu̶dzu̶myu̶ñ , je̱'e̱ mu̶dyiibu̶ yaj'u̶ñaaybyu̶ñ , je̱'e̱ mu̶dyiibu̶ je̱'e̱ kyu'ubajk juxtujku̶ñ y majk kyapt .
66017008	Je̱'e̱ ju̶bu̶kju̶yujk mu̶dyiibu̶ tu̶ m'ixyu̶ñ je̱' je̱' je̱'e̱ mu̶dyiibu̶ jékyu̶p tzu̶naayu̶ñ , peru̶ ka'p je̱'e̱ jada'achám y'ok'yajpaatnu̶ , peru̶ pu̶dzú̶mu̶p je̱' ma je̱'e̱ jut ayodaakt ma naty ka'p tu'u'ook ku'udu̶góy kyu'udu̶gooyñu̶ju̶ñ . Je̱'e̱ naaxwiiñjya'ay mu̶dyiibu̶ je̱'e̱ xyu̶u̶ jiiby ka'p kyuja'ayu̶chu̶ñ ajku̶xy , maabu̶ je̱'e̱ naaxwiiñ aga'an chonda'agy , ma je̱'e̱ jugy'ajt libroju̶ñ , mu̶k je̱'e̱ yajnú̶kx yajju̶wu̶u̶ygyu̶xu̶ch ko je̱'e̱ ju̶bu̶kju̶yujk ijxku̶xu̶ch mu̶dyiibu̶ ijty jékyu̶p tzu̶naaybyu̶ñ y ka'p jada'achám y'ok'yajpaatnu̶ , peru̶ mínu̶p je̱'e̱ ja'adu'ook .
66017009	“ Yaa yaj'ixa'añ pu̶n je̱'e̱ wij'ajt ke̱j'ajt mu̶dajtpu̶ñ y winju̶wu̶u̶ybyu̶ñ : Je̱'e̱ juxtujkpu̶ ku'ubajk , je̱' je̱' je̱'e̱ juxtujkpu̶ kopt ma je̱'e̱ to'oxyu̶jk y'u̶ña'ayu̶ñ , y je̱' nandu'un je̱'e̱ juxtujkpu̶ mu̶j'ane̱'e̱mbu̶ .
66017010	Peru̶ mu̶gooxk je̱'e̱ juxtujkpu̶ ane̱'e̱mbu̶ myu̶k'ajt tu̶ tyu̶gooygyu̶xy , tu'ug je̱'e̱ nime̱tzkpu̶ je'eyu̶ mu̶dyiibu̶ jakwu̶'u̶mnu̶ju̶ñ cham y'ane'emy , y je̱'e̱ ja'adu'ukpu̶ ka'p je̱'e̱ myiñyu̶ . Peru̶ ko naty je̱'e̱ jak'u̶x'aambu̶ myiñ , ka'p je̱'e̱ jeky y'ane̱'e̱ma'añ .
66017011	Je̱'e̱ ju̶bu̶kju̶yujk mu̶dyiibu̶ jékyu̶p tzu̶naayu̶ñ y ka'p jada'achám y'ok'yajpaatnu̶ , je̱' je̱'e̱ mu̶duktujkpu̶ mu̶j'ane̱'e̱mbu̶ . Nan je̱' je̱'e̱ nandu'un nidu'ugtu̶ je̱'e̱ mu̶juxtujkpu̶ mu̶j'ane̱'e̱mbu̶ , nan jim je̱'e̱ nandu'un ñu̶kxy ma tu'ook ku'udu̶góyu̶ kyu'udu̶góyu̶chu̶ñ .
66017012	“ Je̱'e̱ majkpu̶ kapt mu̶dyiibu̶ tu̶ m'ixyu̶ñ , je̱'e̱ majkpu̶ mu̶j ane̱'e̱mbu̶ je̱'e̱ ajku̶xy , je̱'e̱ mu̶dyiibu̶ ka'p y'ane̱'e̱mdu̶gu̶u̶ygyu̶xyñu̶ju̶ñ ; peru̶ pyaatku̶xu̶py je̱'e̱ ane̱'e̱mu̶ñ tu'k hooru̶ je'eyu̶ kipxy mu̶u̶d je̱'e̱ ju̶bu̶kju̶yujk ko y'ane̱'e̱mgu̶xu̶ch neby je̱'e̱ mu̶j ane̱'e̱mbu̶du̶jk ajku̶xyu̶ñ .
66017013	Adayaaba majkpu̶ mu̶j ane̱'e̱mbu̶du̶jk ajku̶xy tu'ugyu̶ je̱' ajku̶xy y tu'ugyu̶ je̱'e̱ jyoot wyinma'añ ajku̶xy , y myooygyu̶xu̶py je̱'e̱ ju̶bu̶kju̶yujk y'ane̱'e̱mu̶ñ y myu̶k'ajtu̶ñ ajku̶xy .
66017014	Tziptuungu̶xu̶p mu̶u̶d je̱'e̱ Borreegu̶'úng , peru̶ mu̶madaaku̶gu̶xu̶p je̱'e̱ Borreegu̶'úng mu̶u̶d je̱'e̱ mu̶dyiibu̶ je̱'e̱ Dios tu̶ win'ixyu̶ñ y tu̶ ijxtú̶yu̶ñ y tu'uda'agyu̶ñ ajku̶xy , je̱' ko je̱'e̱ Borreegu̶'úng Ane̱'e̱mb ma je̱'e̱ mu̶dyiibu̶ ane̱'e̱mbu̶ñ , y Windzú̶n ma je̱'e̱ mu̶dyiibu̶ windzu̶n'ajtpu̶ñ . ”
66017015	Du'un u̶u̶ch je̱'e̱ ángel nandu'un xyñu̶maay : “ Je̱'e̱ mejy mu̶dyiibu̶ tu̶ m'ixyu̶ñ ma je̱'e̱ to'oxyu̶jk y'u̶ña'ayu̶ñ , je̱'e̱ mu̶dyiibu̶ je̱'e̱ ya'aydyu̶jk tu'ug tu'ug mu̶dtuundu̶gooybyu̶ñ , je̱' je̱'e̱ ajku̶xy je̱'e̱ mutzk naax mutzk kajpt , je̱'e̱ ja'ay ajku̶xy , je̱'e̱ mu̶dyiibu̶ tu̶gachjyaty kápxku̶xpu̶ñ y ku̶xyu̶ je̱'e̱ naax kajpt ajku̶xy .
66017016	Y je̱'e̱ majkpu̶ kapt mu̶dyiibu̶ tu̶ m'ixyu̶ñ ma je̱'e̱ ju̶bu̶kju̶yujku̶ñ , myu̶'ixnaaygyu̶xu̶py je̱'e̱ to'oxyu̶jk mu̶dyiibu̶ je̱'e̱ ya'aydyu̶jk tu'ug tu'ug mu̶dtuundu̶gooybyu̶ñ , y ni'iwa'adz u̶xwa'adz u̶xmajtzku̶xu̶ch naydyu'um . Chu'tzu̶py je̱'e̱ ñi'kx chu'uch ajku̶xy y ño'kku̶xu̶py mu̶u̶d je̱'e̱ ju̶u̶n .
66017017	Tu̶ je̱'e̱ Dios pu̶da'agy ma je̱' y'aa jyoot ajku̶xyu̶ñ ko wan tuungu̶xy neby je̱'e̱ Dios tzokyu̶ñ : y tyuungu̶xu̶py je̱'e̱ ane̱'e̱mbu̶du̶jk kipxy kapxy ko je̱'e̱ ju̶bu̶kju̶yujk y'ane̱'e̱mu̶ñ mooygyu̶xu̶ch , u̶xtu̶ koonu̶ je̱'e̱ ayuuk kuydyuungu̶xu̶ch neby je̱'e̱ Dios tu̶ myu̶na'añu̶ñ .
66017018	Je̱'e̱ to'oxyu̶jk mu̶dyiibu̶ tu̶ m'ixyu̶ñ , je̱'e̱ mu̶jkajpt je̱' , mu̶dyiibu̶ je̱'e̱ ane̱'e̱mbu̶du̶jk ya naaxwiiñ ku̶xyu̶ ane̱'e̱mdaaybyu̶ñ . ”
66018001	Kujeky ko najty adaa du'un tu̶ y'oktúñ y'okjadyii , chi u̶u̶ch je̱'e̱ ángel jadu'ug n'ijxy kyu̶da'agy tzajpjooty . Mu̶k najty je̱'e̱ ane̱'e̱mu̶ñ mu̶míñ , y chi je̱'e̱ naaxwiiñ yaj'anu̶u̶y mu̶u̶d je̱'e̱ y'adu̶kx y'ajaju̶ñ .
66018002	Janch mu̶k najty yaaxke'egy :
66018003	Ku̶xyu̶ je̱'e̱ naaxwiiñjya'ay wyinma'añdyu̶gooygyu̶xy mu̶u̶d je̱'e̱ Babilonia mu̶j kajpt jyu̶bu̶kwinma'añ mu̶dyiibu̶ mu̶u̶d wyin'u̶nu̶gu̶xyu̶ñ , du'un neby je̱'e̱ to'oxyu̶jk ya'aydyu̶jktu̶jk a'uugu̶'u̶yu̶ñ ju̶gu'uwin'u̶u̶nu̶'u̶y y chi mu̶dtuundu̶góy ; y je̱'e̱ naaxwiimbu̶ mu̶j ane̱'e̱mbu̶du̶jk myu̶dtuundu̶gooygyu̶x je̱'e̱ to'oxyu̶jk , y je̱'e̱ ajuubyu̶ adokpu̶ mu̶dyiibu̶ ya naaxwiiñ ajku̶xyu̶ñ tu̶ je̱'e̱ kyuwitkoj kyumeeñgyojku̶xy je̱' ko je̱'e̱ Babilonia ku̶xyu̶ tii nigoo yaj'u̶x'ayóy . ”
66018004	Chi u̶u̶ch je̱'e̱ ayuuk ja'adu'ook nmu̶dooy chooñ tzajpjooty , myu̶na'añ : “ Pu̶dzu̶u̶mgu̶x ma je̱'e̱ jimbu̶ kajptu̶ñ , miich ajku̶xy mu̶dyiibu̶ u̶u̶ch nja'ay'ajtypyu̶ñ , ka'pu̶ je̱'e̱ pyoky kyu̶dyeey xy'abaatnajxku̶xu̶ch y ni xykya'a''abaatnajxku̶xu̶ch je̱'e̱ y'ayo'on ajku̶xy ;
66018005	tu̶ yu̶'u̶ jiibu̶ kajpt pyoky mu̶j ñi'ibe̱jtku̶xnu̶ , y ka'p je̱'e̱ Dios ja'aydyu̶góy ko ju̶bu̶k jya'ay'ajtku̶xy .
66018006	Du'un tuundu̶gátz neby je̱'e̱ myu̶gu'ug tu̶ tuungu̶xyu̶ñ . Me̱jtz du'uñyu̶ yajmu̶gubé̱t neby tu̶ y'adu̶u̶tzku̶xyu̶ñ , anaxy je̱'e̱ tzaachpyu̶ ni'igyu̶ mo'ow , nigu̶ ka'p neby je̱'e̱ myu̶gu'ug tu̶ tuungu̶xyu̶ñ ;
66018007	Du'un tuundu̶gátz neby je̱'e̱ myu̶gu'ug tu̶ tuungu̶xyu̶ñ . Me̱jtz du'uñyu̶ yajmu̶gubé̱t neby tu̶ y'adu̶u̶tzku̶xyu̶ñ , anaxy je̱'e̱ tzaachpyu̶ ni'igyu̶ mo'ow , nigu̶ ka'p neby je̱'e̱ myu̶gu'ug tu̶ tuungu̶xyu̶ñ ;
66018008	Paady , je̱'e̱ tu'ugpu̶ xu̶u̶ je̱'e̱ ayo'on may ñiminu̶u̶ju̶ch : je̱'e̱ o'ku̶ñ , je̱'e̱ taju̶ñ maayu̶ñ y je̱'e̱ yuu xu̶u̶ , y yajni'ino'ogu̶p ma je̱'e̱ ju̶u̶nu̶ñ , je̱' ko mu̶k'ajt mu̶u̶d je̱'e̱ Dios je̱'e̱ Windzú̶n mu̶dyiibu̶ tu̶ yajpokykya'ayiiju̶ñ . ”
66018009	Je̱'e̱ naaxwiimbu̶ ane̱'e̱mbu̶du̶jk mu̶dyiibu̶ je̱'e̱ to'oxyu̶jk mu̶dtuundu̶gooygyu̶xu̶ñ y yaj'u̶x'ayoogu̶xy ku̶xyu̶ tii du'umbu̶ , ju̶u̶ygyu̶x yaaxku̶xu̶p je̱' y tajku̶xp maaygyu̶xu̶p mu̶u̶d je̱'e̱ Babilonia kajpt kyu̶xpu̶ ko naty je̱'e̱ ju̶u̶njók ijxku̶xy tu̶ tyoybyu̶ky naty .
66018010	Ju̶gue̱m je̱'e̱ wyu̶'u̶mgu̶xu̶ch mu̶u̶d je̱'e̱ tzu̶gu̶'u̶ju̶u̶ ko je̱'e̱ chaachpyu̶ naty padaangu̶xy , y myu̶naangu̶xu̶ch :
66018011	Je̱'e̱ ajuuybyu̶ adokpu̶ ajku̶xy , mu̶dyiibu̶ ya naaxwiiñ ajku̶xyu̶ñ nan ju̶u̶ygyu̶x yaaxku̶xu̶p y tajku̶xp maaygyu̶xu̶p nandu'un mu̶u̶d je̱'e̱ kajpt kyu̶xpu̶ , je̱' ko ka'p je̱'e̱ jyuy tyoogy pu̶n y'okjuuyu̶gu̶xnu̶ch ;
66018012	je̱'e̱ ooru̶bu̶ juy toogy , je̱'e̱ platu̶ , je̱'e̱ oyjyatypyu̶ tzaa , je̱'e̱ perlas , je̱'e̱ lino wit oyjyatypyu̶ y je̱'e̱ seda wit oy'uky y tzaptzpu̶ color ; ku̶xyu̶ mayñax kepy mu̶dyiibu̶ pa'agxúkpu̶ñ ; ku̶xyu̶ tii oydyuñu̶ñ y ni'igojtu'udyu̶ñ mu̶u̶d je̱'e̱ pajk mu̶u̶d je̱'e̱ oyjyatypyu̶ kepy , mu̶u̶d je̱'e̱ bronce , mu̶u̶d je̱'e̱ pujxk y mu̶u̶d mármol tzaa ,
66018013	mu̶u̶d je̱'e̱ caneela juy toogy , y ku̶xyu̶ je̱'e̱ ujtz mu̶dyiibu̶ pa'agxúkpu̶ñ . Du'un neby je̱'e̱ poom juy toogy , je̱'e̱ mirra y je̱'e̱ perfume , je̱'e̱ viino , je̱'e̱ aceetyu̶ , je̱'e̱ oybyu̶ hariina , je̱'e̱ oybyu̶ trigo , je̱'e̱ ju̶yujk mu̶dyiibu̶ tzu̶mychu̶u̶mbu̶ñ , je̱'e̱ borreegu̶ , je̱'e̱ kuwaay , je̱'e̱ carreetu̶ y u̶xtu̶ tuumbu̶ ni'idoogypyu̶ mu̶dyiibu̶ du'un tuungu̶xpu̶ñ neby je̱'e̱ ju̶yujku̶ñ .
66018014	Chi je̱'e̱ ajuuy adokpu̶du̶jk Babilonia ja'ay nu̶maaygyu̶xu̶ch :
66018015	Je̱'e̱ mu̶dyiibu̶ najty ajuuy adókku̶xpu̶ñ y tu̶ kyuwitkoj kyumeeñgyojku̶xy ma je̱'e̱ jimbu̶ kajptu̶ñ , ju̶gue̱m je̱'e̱ wyu̶'u̶mgu̶xu̶ch mu̶u̶d je̱'e̱ tzu̶gu̶'u̶ju̶u̶ ko je̱'e̱ chaachpyu̶ naty padaangu̶xy , jyu̶u̶ygyu̶x yaaxku̶xu̶ch y tyajku̶x myaaygyu̶xu̶ch ,
66018016	y myu̶naangu̶xu̶ch : Ku̶xyu̶ je̱'e̱ barco windzu̶ndu̶jk y pu̶njaty najty jiiby barcu̶jooty ajku̶xyu̶ñ , y ku̶xyu̶ pu̶njaty najty jiiby barcu̶jooty tuungu̶xpu̶ñ , ju̶gue̱mduum je̱'e̱ wyu̶'u̶mgu̶xy ,
66018017	¡ Y janch tu'ktzojku̶ je̱'e̱ myu̶jkume̱e̱ñ'ajtu̶ñ tu̶ kyu̶xy tu̶ tyu̶goy ! ” Ku̶xyu̶ je̱'e̱ barco windzu̶ndu̶jk y pu̶njaty najty jiiby barcu̶jooty ajku̶xyu̶ñ , y ku̶xyu̶ pu̶njaty najty jiiby barcu̶jooty tuungu̶xpu̶ñ , ju̶gue̱mduum je̱'e̱ wyu̶'u̶mgu̶xy ,
66018018	y ko je̱'e̱ ju̶u̶njók ijxku̶xy ko je̱'e̱ kajpt najty tyoy , chi yaaxke̱e̱kku̶xy : “ ¿ Mu̶dyii kajpt da'a ja'adu'ug mu̶baad okmu̶baady adayaaba mu̶j kajpt ? ”
66018019	Y chi naax pu'u ñayyajku'uwoogu̶u̶yu̶gu̶xy , cham jyu̶u̶ygyu̶xy yaaxku̶xy , y tyajku̶xy myaaygyu̶xy , y yaaxke̱e̱kku̶xy :
66018020	Xondaakku̶x miich pu̶njaty jiiby tzajpjootyu̶ñ ko je̱'e̱ kajpt tu̶ tyu̶goy . Y xondaakku̶x miich je̱'e̱ mu̶dyiibu̶ yajpaatku̶xpu̶ñ ma je̱'e̱ Dios jya'ayu̶ñ , y je̱'e̱ apóstolestu̶jk y je̱'e̱ ayuuk najtzkapxu̶u̶ybyu̶du̶jk ajku̶xy , je̱' ko tu̶ je̱'e̱ Dios kajpt yajkumu̶dóy tu̶ yaj'awimbíty neby tu̶ xytyuungu̶xyu̶ñ .
66018021	Mu̶'it je̱'e̱ ángel tu'ug mu̶k'ajtmu̶u̶dpu̶ tzaa tu'ug konu̶'ky , du'un najty je̱'e̱ kyu̶xu̶'u̶gy neby mu̶j molino paandzaaju̶ñ , y ko ka'tzkeeky mejyjyooty chi myu̶naañ :
66018022	Ni mu̶naa kya'a'okyajmu̶doonu̶ch ma je̱'e̱ mmu̶jnu̶u̶ mmu̶jtu'uju̶ñ je̱'e̱ arpu̶ koobu̶ , flauta xuuxpu̶ y je̱'e̱ trompeta xuuxpu̶du̶jk ajku̶xy , ni je̱'e̱ tuumbu̶du̶jk jim ni tu'ug kya'a'okyajpaatnu̶ch ma miichu̶ñ , ni je̱'e̱ molino paandzaa ñe̱'e̱mu̶ñ kya'a'okyajmu̶doonu̶ch .
66018023	Ni mu̶naa je̱'e̱ ju̶u̶n jim kya'a'oktú̶kx kya'a'okjajnu̶ch ma miichu̶ñ , y ni kya'a'okyajmu̶doonu̶ch je̱'e̱ ne̱'e̱mu̶ñ ko ijty mxu̶u̶duungu̶xy mbu̶jkku̶xy m'uukku̶xy , oy je̱'e̱ m'ajuuy m'adokpu̶du̶jk ya naaxwiiñ najty jya'akumeeñu̶ch ajku̶xy , y mwin'u̶u̶ngu̶x je̱'e̱ naax kajpt ku̶xyu̶ mu̶u̶d je̱'e̱ mguxu̶u̶winma'añ ajku̶xy . ”
66018024	Je̱' ko jim ma je̱'e̱ jimbu̶ kajpt tu̶ yajpaady je̱'e̱ Dios y'ayuuknajtzkapxu̶u̶ybyu̶du̶jk ñe'pty ajku̶xy , y je̱'e̱ mu̶dyiibu̶ yajpaatku̶xpu̶ñ ma je̱'e̱ Dios jya'ayu̶ñ je̱'e̱ ñe'pty nandu'un ajku̶xy , y ku̶xyu̶ je̱'e̱ Dios jya'ay mu̶dyiibu̶ ya naaxwiiñ tu̶ yaj'o'ku̶gu̶xyu̶ñ .
66019001	Kujeky ko najty adaa du'un tu̶ y'oktúñ y'okjadyii , chi u̶u̶ch je̱'e̱ ayuuk janch mu̶k nmu̶dooy ko je̱'e̱ mayjya'ay jiiby tzajpjooty myu̶naangu̶xy :
66019002	Je̱' ko je̱' tu'uda'agy tu̶ydyuumb y mu̶u̶d je̱'e̱ tu̶y'ajtu̶ñ tyu̶ydyúñ . Tu̶ je̱'e̱ majto'oxyu̶jk ayo'onmo'oy , je̱'e̱ mu̶dyiibu̶ je̱'e̱ ya'aydyu̶jktu̶jk tu'ug tu'ug mu̶dtuundu̶goobyu̶ñ , je̱'e̱ mu̶dyiibu̶ je̱'e̱ naaxwiiñjya'ay win'u̶u̶nu̶ñ mu̶u̶d je̱'e̱ jyu̶bu̶kwinma'añ . Tu̶ yaj'awimbíty ma je̱'e̱ jimbu̶ Babilonia kajptu̶ñ ko je̱'e̱ Dios tyuumbu̶du̶jk jim yaj'o'kku̶xu̶ . ”
66019003	Chi ja'adu'ook myu̶naangu̶xnu̶ba : “ ¡ Windzu̶gu̶'u̶y je̱'e̱ Windzú̶n y'ity ! Je̱'e̱ ju̶u̶njók pa'ttu̶gu̶u̶ydyu̶waamb je̱'e̱ tzajpjooty ma je̱'e̱ majto'oxyu̶jk tu̶ yajni'ino'ogyu̶ñ mu̶dyiibu̶ je̱'e̱ ya'aydyu̶jktu̶jk tu'ug tu'ug mu̶dtuundu̶gooybyu̶ñ , y ni mu̶naa je̱'e̱ kya'api'idzu̶ch . ”
66019004	Y chi je̱'e̱ ipxmu̶daaxkpu̶ amu̶jja'aydyu̶jk y je̱'e̱ mu̶daaxkpu̶ juugypyu̶ ju̶yujk ñayñajtzkojxtu̶na'awu̶u̶yu̶gu̶xy naaxkú̶xy y o'owu̶dajtku̶xy je̱'e̱ Dios , je̱'e̱ mu̶dyiibu̶ najty jim u̶ñaaby ma je̱'e̱ ane̱'e̱mdaaktu̶ñ . Y myu̶naangu̶xy : “ ¡ Jaanch ada du'un ! ¡ Windzu̶gu̶'u̶y je̱'e̱ Windzú̶n y'ity ! ”
66019005	Chi je̱'e̱ ayuuk yajmu̶dooy ma je̱'e̱ ane̱'e̱mdaaktu̶ñ myu̶na'añ :
66019006	Nan nmu̶doowu̶ch du'un neby je̱'e̱ mayjya'ay y'amayu̶'u̶yu̶ñ , du'un neby je̱'e̱ mu̶jnu̶u̶ may'it y'u̶u̶chu̶ñ y neby je̱'e̱ ane̱e̱ mu̶k jyu̶dityu̶ñ . Myu̶naangu̶xy :
66019007	Jootkugu̶u̶yu̶m ajku̶xy , xondaaku̶m ajku̶xy y ku'umaayu̶m ajku̶xy , je̱' ko je̱'e̱ xu̶u̶ tiempo tu̶ paady mu̶naa je̱'e̱ Borreegu̶'úng pyu̶ga'añu̶ñ . Tu̶ je̱'e̱ tyo'oxyu̶jk ñayñi'ixu̶u̶yu̶nu̶:
66019008	tu̶ je̱'e̱ ane̱'e̱mu̶ñ yajmo'oy ko ñaygyubu̶gu̶u̶wu̶ch mu̶u̶d je̱'e̱ lino wit oyjyatypyu̶ , wa'adzpu̶ y adu̶kxp ajajpu̶ , je̱' ko je̱'e̱ lino wit oyjyatypyu̶ je̱' je̱'e̱ du'un tyijpy je̱'e̱ tu'uda'agypyu̶ ja'ay'ajtu̶ñ je̱'e̱ mu̶dyiibu̶ yajpaatku̶xpu̶ñ ma je̱'e̱ Dios jya'ayu̶ñ . ”
66019009	Je̱'e̱ ángel u̶u̶ch xyñu̶maay : “ Kuja'aw adaa : ‘ Jootkujk je̱'e̱ mu̶dyiibu̶ tu̶ yajwoogu̶xy ma je̱'e̱ pu̶jkpu̶ Borreegu̶'úng yajwinxu̶u̶dúñu̶ñ . ’ ” Y chi u̶u̶ch xyjyaknu̶maay : “ Adaa , je̱'e̱ jaanchpyu̶ Dios ayuuk tu̶y'ajtpu̶ adaa . ”
66019010	Chi u̶u̶ch nnayñajtzkojxtu̶na'awu̶u̶yu̶ ma je̱'e̱ ángel tyekymyu̶jku̶ñ nwindzu̶gu̶'u̶wa'añu̶ch , peru̶ je̱' u̶u̶ch xyñu̶maay : “ Ka'p du'un m'adu̶'u̶ch , Dios mu̶duumbu̶ju̶ch u̶u̶ch nandu'un , du'un neby miichu̶ñ y neby je̱'e̱ mmu̶gu'ugtu̶jk mu̶dyiibu̶ je̱'e̱ Jesús ñidu̶y'ajt'ajt tu'uda'agy paduungu̶xpu̶ñ . Windzu̶gu̶'u̶ je̱'e̱ Dios . ” Je̱' ko je̱'e̱ Jesús ñidu̶y'ajt'ajtu̶ñ je̱'e̱ Dios y'ayuuk najtzkapxu̶u̶ybyu̶du̶jk pube̱jtu̶p ajku̶xy .
66019011	Chi u̶u̶ch je̱'e̱ tzajp awa'adz n'ijxy , y chi je̱'e̱ poob kuwaay tu'ug y'abu̶dzu̶mu̶u̶y , y je̱'e̱ mu̶dyiibu̶ najty yaj'u̶ñaaybyu̶ñ je̱' najty je̱'e̱ xyu̶u̶'áty Tu'uda'agypyu̶ y Tu̶y'ajtpu̶ , je̱' ko najty tu'uda'agy y'ane'emy y tu'uda'agy chiptúñ .
66019012	Du'un najty je̱'e̱ wyiin y'adu̶kxy neby je̱'e̱ ju̶u̶nyé̱ngu̶ñ , may corona najty kyu'uje̱n'ajtypy y jim najty xu̶u̶ tu'ug yujkja'ayu̶ch , y ka'p najty je̱'e̱ ni pu̶n u̶xkapy , je̱'e̱du̶'ajty najty je̱'e̱ u̶xkajp .
66019013	Ne'pty je̱'e̱ wyit najty mu̶u̶d y'uukyu̶ch , y xyu̶u̶'áty : Je̱'e̱ Dios Y'ayuuk .
66019014	Tzajpjootypyu̶ tziptuumbu̶du̶jk najty panú̶kxu̶gu̶xp , kyubú̶kyu̶ch ajku̶xy mu̶u̶d je̱'e̱ lino wit oyjyatypyu̶ , poobpu̶ y wa'adzpu̶ , y y'u̶ñaaygyu̶xy poob kuwaaygyú̶xp .
66019015	Ma je̱'e̱ y'awaku̶ñ pujxk espaadu̶ ju̶jpu̶ najty tu'ug pyu̶dzu̶my , neby je̱'e̱ naax kajpt du'un yajtzu̶chu̶'u̶wa'añu̶ñ . Ane̱'e̱ma'añ mu̶k mu̶u̶d je̱'e̱ mu̶kpu̶ ane̱'e̱mu̶ñ . Y tu̶ydyuna'añ mu̶k du'un neby je̱'e̱ ja'ay uva winmu̶kxyu̶ñ y te̱nmoody mu̶u̶d je̱'e̱ tyeky , y tzaachtyuna'añ mu̶k , du'un neby je̱'e̱ viino mu̶kpu̶ yaj'u'uga'añu̶ñ , je̱'e̱ mu̶dyiibu̶ je̱'e̱ Dios chaachpyu̶ y jyootma'tu̶ñ mu̶miimbu̶ñ , je̱'e̱ Dios mu̶jmu̶k'ajtmu̶u̶dpu̶ .
66019016	Jim wyitku̶xp y pyuuygyú̶xp najty je̱'e̱ xyu̶u̶ kyuja'ayu̶ch : “ Je̱'e̱ Ane̱'e̱mbu̶ mu̶dyiibu̶ Ane̱'e̱mb ma je̱'e̱ ane̱'e̱mbu̶du̶jku̶ñ y je̱'e̱ Windzú̶n mu̶dyiibu̶ Windzu̶n'ajtp ma je̱'e̱ windzu̶ndu̶jku̶ñ . ”
66019017	Y chi u̶u̶ch je̱'e̱ ángel tu'ug n'ijxy tyu̶na'ay ma je̱'e̱ xu̶u̶ju̶ñ , yaaxu̶ janch mu̶k ku̶xyu̶ je̱'e̱ joon luud mu̶dyiijáty tzajpkú̶xy ke̱e̱kwu̶dijtku̶xpu̶ñ : “ ¡ Miingu̶x y naymyujku̶gu̶x ma je̱'e̱ Dios myu̶j'adzuuju̶ñ .
66019018	Wan je̱'e̱ ane̱'e̱mbu̶du̶jk chu'uch mdzu'tzu̶ch ajku̶xy , je̱'e̱ tziptuumbu̶ windzu̶ndu̶jk chu'uch ajku̶xy y je̱'e̱ jootmu̶kja'ay chu'uch ajku̶xy , je̱'e̱ kuwaay chu'uch y mu̶u̶d je̱'e̱ yaj'u̶ñaaybyu̶du̶jk chu'uch ajku̶xy , ku̶xyu̶ tzu'uch : je̱'e̱ awa'atztuumbu̶ ja'ay chu'uch ajku̶xy y je̱'e̱ ni'idoogypyu̶ ja'ay chu'uch ajku̶xy , y je̱'e̱ mu̶jpu̶ mutzkpu̶ chu'uch ajku̶xy ! ”
66019019	Chi u̶u̶ch je̱'e̱ ju̶bu̶kju̶yujk n'ijxy y je̱'e̱ ane̱'e̱mbu̶du̶jk ajku̶xy mu̶dyiibu̶ ya naaxwiiñ yajpaatku̶xpu̶ñ mu̶u̶d je̱'e̱ syoldadotu̶jk ajku̶xy , tu̶ ñayyo'oymyujktaayu̶gu̶xy mu̶dtziptunaangu̶xy je̱'e̱ mu̶dyiibu̶ najty poob kuaaygyú̶xp u̶ñaaybyu̶ñ , y nan mu̶dtziptunaanu̶gu̶xy je̱'e̱ y'ángelestu̶jk nandu'un ajku̶xy .
66019020	Je̱'e̱ ju̶bu̶kju̶yujk yajtzuum je̱' , kipxy mu̶u̶d je̱'e̱ win'u̶u̶mbu̶ ayuuknajtzkapxu̶u̶ybyu̶ , mu̶dyiibu̶ je̱'e̱ ijxpe̱jt mu̶jwinma'añbyu̶ najty tu̶ tuñ ju̶bu̶kju̶yujk winduuy . Ko je̱'e̱ win'u̶u̶mbu̶ ayuuknajtzkapxu̶u̶ybyu̶ ijxpe̱jt du'un tuuñ , paady najty je̱'e̱ ja'ay may tu̶ win'u̶u̶ñ tu̶ ñayye̱jku̶gu̶xy ko je̱'e̱ ju̶bu̶kju̶yujk y'ijxpe̱jt ku'ubu̶jku̶ch ajku̶xy y windzu̶gu̶u̶ygyu̶xu̶ch je̱'e̱ y'agojnáx . Mu̶'it je̱'e̱ ju̶bu̶kju̶yujk y je̱'e̱ win'u̶u̶mbu̶ ayuuknajtzkapxu̶u̶ybyu̶ juugy yajku'uju̶bijpnajxku̶xy ma je̱'e̱ ju̶u̶n tyoyu̶ñ mu̶u̶d je̱'e̱ azufre , du'un je̱'e̱ ju̶u̶n neby tu'ug mejyu̶ñ wa'adz ju̶u̶n .
66019021	Y je̱'e̱ wiingpu̶ myu̶gu'ugtu̶jk pujxk espaadu̶'aam je̱'e̱ y'o'kku̶xy mu̶u̶d je̱'e̱ pyujxk espaadu̶ , mu̶dyiibu̶ najty y'awakjooty pu̶dzu̶u̶mb , je̱'e̱ mu̶dyiibu̶ najty poob kuaaygyú̶xp u̶ñaaybyu̶ñ y ku̶xyu̶ je̱'e̱ joon luud kyuuxu̶gu̶xy ko je̱'e̱ ja'ay chu'uch tzu'tzku̶xy .
66020001	Chi u̶u̶ch je̱'e̱ ángel tu'ug n'ijxy ko kyu̶da'agy tzajpjooty kóñu̶ch je̱'e̱ ayodaakt awaatzk y wiichu̶ch je̱'e̱ mu̶j cadeenu̶ .
66020002	Chi je̱'e̱ ángel awa'an tza'añdy majch , je̱'e̱ jekycha'añdy je̱'e̱ mu̶jku'u y Mu̶jku'u windzú̶n , y chi je̱'e̱ cadeenu̶ yajkuwu̶u̶ñ tu'kmíl jumu̶jt .
66020003	Chi jiiby ayodaaktuuby ku'uju̶bijpnajxy , chi yajku'u'adujky , y atzaay je̱'e̱ tu̶gu̶u̶ydyaakt ka'pu̶ je̱'e̱ naaxwiiñjya'ay win'u̶u̶n'adu̶'u̶dzu̶ch , u̶xtu̶ koonu̶ tu'kmíl jumu̶jt kyápxu̶ch , y ko naty tu'kmíl jumu̶jt tu̶ ñaxy , mu̶'it tzojku̶ yajnajtzmadzu̶'u̶wu̶ch .
66020004	Chi u̶u̶ch je̱'e̱ ane̱'e̱mdaakt n'ijxy , y jim najty y'u̶ñaaygyu̶xy mu̶dyiibu̶ je̱'e̱ ane̱'e̱mu̶ñ najty tu̶ yajmooygyu̶xyu̶ñ ko tyu̶ydyuungu̶xu̶ch . N'ijxu̶ch y'aanu̶mu̶ je̱'e̱ nandu'un ajku̶xy je̱'e̱ mu̶dyiibu̶ yaj'yo'kpujxtuutku̶xu̶ñ mu̶dyiibu̶ je̱'e̱ Jesús najty tu'uda'agy nidu̶y'ajt'ajtku̶xpu̶ñ y je̱'e̱ Dios y'ayuuk tyu̶y'ajt . Je̱' ajku̶xy ka'p najty je̱'e̱ ju̶bu̶kju̶yujk ni je̱'e̱ y'agojnáx tu̶ windzu̶gu̶u̶ygyu̶xy , nan ka'p najty tu̶ ñayye̱jku̶gu̶xy ko je̱'e̱ ju̶bu̶kju̶yujk y'ijxpe̱jt pyu̶daaku̶gu̶xu̶ch ma je̱'e̱ wyimboku̶ñ o ma je̱'e̱ kyu̶'u̶ju̶ñ . Y n'ijxu̶ch ko ja'adu'ook jyuugypyu̶jkku̶xy y y'ane̱'e̱mgu̶xy mu̶u̶d je̱'e̱ Cristo tu'kmíl jumu̶jt .
66020005	Peru̶ je̱'e̱ wiingpu̶ o'ogyjya'aydyu̶jk ka'p je̱'e̱ jyuugypyu̶jkku̶xy , u̶xtu̶ koonu̶ naty tu'kmíl jumu̶jt tu̶ ñaxy . Adaa je̱' je̱'e̱ jayu̶jpu̶ juugypyu̶jku̶ñ .
66020006	¡ Jootkujk je̱'e̱ o'ogyjya'aydyu̶jk je̱'e̱ mu̶dyiibu̶ jayu̶jp juugypyu̶jkku̶xpu̶ñ , je̱' ko je̱' yajpaatku̶xp ma je̱'e̱ Dios jya'ayu̶ñ ! Ka'p je̱'e̱ y'o'ogaangu̶xnu̶ ma je̱'e̱ mu̶me̱jtz'ookpu̶ o'ku̶ñ , je̱' ko ka'p je̱'e̱ mu̶me̱jtz'ookpu̶ o'ku̶ñ ni tii mu̶k'ajt okmu̶dajtnu̶ ma je̱' ajku̶xyu̶ñ . Teedy'adaanu̶py je̱'e̱ ajku̶xy ma je̱'e̱ Dios y ma je̱'e̱ Crístoju̶ñ , y y'ane̱'e̱mgu̶xu̶ch kipxy mu̶u̶d je̱'e̱ Cristo tu'kmíl jumu̶jt .
66020007	Ko naty tu'kmíl jumu̶jt tu̶ ñaxy , chi je̱'e̱ Mu̶jku'u windzú̶n yajmu̶gue̱ju̶'u̶wu̶ch ma naty tzumy y'ityu̶ñ ,
66020008	y chi pyu̶dzú̶mu̶ch nu̶kxy je̱'e̱ naax kajpt win'u̶u̶ñ ; nú̶kxu̶p je̱'e̱ Got y Magod nandu'un win'u̶u̶ñ , y chi je̱'e̱ syoldadotu̶jk nimay yajnaymyujku̶gu̶xu̶ch mu̶dyiibu̶ du'un neby je̱'e̱ pu'u mejypya'aju̶ñ neby chiptuungu̶xu̶chu̶ñ .
66020009	Y chi ñayyo'oymyujku̶gu̶xy du'uñdyu̶ je̱'e̱ naax kajptu̶ñ , y ju'ubigu̶u̶ygyu̶xy je̱'e̱ it ma je̱'e̱ Dios jya'ay chu̶naaygyu̶xyu̶ñ , y je̱'e̱ kajpt mu̶dyiibu̶ je̱'e̱ Dios chojkypyu̶ñ . Peru̶ je̱'e̱ Dios ju̶u̶n tzajpjooty yajka'ay mu̶dyiibu̶ wa'adzu̶ ni'ino'ktaayu̶ju̶ñ ajku̶xy .
66020010	Y chi je̱'e̱ mu̶jku'u mu̶dyiibu̶ je̱'e̱ naaxwiiñjya'ay najty tu̶ win'u̶u̶ñu̶ñ yajku'uju̶bijpnajxy ma je̱'e̱ ju̶u̶n tyoyu̶ñ mu̶u̶d je̱'e̱ azufre , du'un je̱'e̱ ju̶u̶n neby tu'ug mejyu̶ñ wa'adz ju̶u̶n , ma najty nandu'un tu̶ yajku'uju̶bijpnajxku̶xyu̶ñ je̱'e̱ ju̶bu̶kju̶yujk y je̱'e̱ wyin'u̶u̶mbu̶ ayuuknajtzkapxu̶u̶ybyu̶ . Y jiiby xu̶u̶m tzum y wiinu̶u̶xu̶u̶ y'ayoogu̶xu̶ch .
66020011	N'ijxu̶ch tu'ug poobpu̶ mu̶j'ane̱'e̱mdaakt , y je̱'e̱ mu̶dyiibu̶ najty jim u̶ñaaby ma je̱'e̱ju̶ñ . Ma je̱' wyinduuyu̶ñ y'adu̶goyu̶ydyaay ku̶xyu̶ je̱'e̱ naax y je̱'e̱ tzajp , y ka'p ni tii maa y'o'kku̶xu̶'knu̶ .
66020012	Chi u̶u̶ch je̱'e̱ ja'ay mu̶j mutzk n'ijxy , mu̶dyiibu̶ najty tu̶ y'o'kku̶xyu̶ñ , tyu̶naaygyu̶xy ane̱'e̱mdaakt winduuy ma je̱'e̱ Diosu̶ñ ; y chi je̱'e̱ may libro yajku̶u̶ywya'kxtaay , y nandu'un je̱'e̱ jadu'ugpu̶ libro , je̱'e̱ jugy'ajt libro . Chi je̱'e̱ o'ogyjya'ay yajtu̶ydyuungu̶xy , du'un neby najty ya naaxwiiñ tu̶ chu̶naay tu̶ jyugy'ajtku̶xy y neby najty jiiby may librojooty kyuja'ayu̶chu̶ñ .
66020013	Je̱'e̱ mejy kyu̶'u̶ye̱jk je̱'e̱ y'o'ogyjya'ay mu̶dyiibu̶ najty jiiby yajpaatku̶xpu̶ñ , y je̱'e̱ o'ku̶ñ y je̱'e̱ it ma je̱'e̱ o'ogyjya'ay ñi'igu̶daakku̶xyu̶ñ kyu̶'u̶ye̱jk je̱'e̱ y'o'ogyjya'ay mu̶dyiibu̶ najty jiiby yajpaatku̶xpu̶ñ ; y nigu̶xyu̶ yajtu̶ydyuungu̶xy , nidu'ugjáty nidu'ugjáty nebyjyaty najty tu̶ chu̶naay tu̶ jyugy'ajtku̶xyu̶ñ .
66020014	Mu̶'it je̱'e̱ o'ku̶ñ y je̱'e̱ it ma je̱'e̱ o'ogyjya'ay ñi'igu̶daakku̶xyu̶ñ mu̶jju̶u̶njooty yajku'uju̶bijpnajxy , du'un je̱'e̱ ju̶u̶n neby tu'ug mejyu̶ñ wa'adz ju̶u̶n . Y adayaaba ju̶u̶n mu̶dyiibu̶ du'un neby tu'ug mejyu̶ñ , je̱' adaa je̱'e̱ mu̶me̱tzkpu̶ o'ku̶ñ ,
66020015	y jiiby yajku'uju̶bijpnajxtaaygyu̶xy je̱'e̱ mu̶dyiibu̶ je̱'e̱ xyu̶u̶ najty jiiby ka'p kuja'ay myiingu̶xy ma je̱'e̱ jugy'ajt libroju̶ñ .
66021001	Kujékyu̶ch je̱'e̱ jembyu̶ tzajp tu'ug y je̱'e̱ jembyu̶ naax tu'ug n'ijxy ; je̱' ko tu̶ najty je̱'e̱ jayu̶jpu̶ tzajp y je̱'e̱ jayu̶jpu̶ naax kyu̶xy tyu̶goy , y nan tu̶ najty je̱'e̱ mejy nandu'un kyu̶xy tyu̶goy .
66021002	N'ijxu̶ch je̱'e̱ wa'adzpu̶ kajpt , je̱'e̱ jembyu̶ Jerusalén ko tzajpjooty kyu̶da'agy ma je̱'e̱ Dios wyinduuyu̶ñ . Kubu̶ky ku'ixy najty neby je̱'e̱ to'oxyu̶jk tu'ug kyubu̶ky kyu'íxyu̶chu̶ñ ko pyu̶ga'añ mu̶u̶d je̱'e̱ ya'aydyu̶jk .
66021003	Y chi u̶u̶ch je̱'e̱ ayuuk tu'ug mu̶k nmu̶dooy , chooñ jiiby tzajpjooty ma je̱'e̱ Dios y'ane̱'e̱mdaaktu̶ñ , y myu̶na'añ : “ Dios jada'achám tzu̶naayñu̶py ma je̱'e̱ naaxwiiñjya'ayu̶ñ . Tzu̶na'awaamb mu̶u̶d je̱' ajku̶xy , y je̱' je̱'e̱ Dios ja'ay'adu̶u̶wu̶p ajku̶xy , y je̱'e̱ Dios ku̶'u̶m yajpadaamb mu̶u̶d je̱' ajku̶xy neby je̱'e̱ Dyios ajku̶xyu̶ñ .
66021004	Yajtu̶gooyu̶xu̶p je̱'e̱ Dios jyootmay'adu̶u̶ ajku̶xy , du'un neby je̱'e̱ wyinnu̶u̶ du'umbu̶ pyo'ttu̶u̶tzu̶xu̶ñ ajku̶xy , ka'p y'ok'o'kku̶xnu̶ch , ka'p y'okju̶u̶y y'ok'yaaxku̶xnu̶ch , y ka'p y'oktaj y'okmaaygyu̶xnu̶ch , ni kya'a'okpu̶jk kya'a'ok'ijxu̶gu̶xnu̶ch , je̱' ko tu̶ naty je̱'e̱ ku̶xyu̶ ñajxnu̶ mu̶dyiibu̶ najty jékyu̶p ijtpu̶ñ . ”
66021005	Chi myu̶naañ je̱'e̱ mu̶dyiibu̶ najty u̶ñaaby ma je̱'e̱ mu̶j'ane̱'e̱mdaaktu̶ñ : “ U̶u̶ch ku̶xyu̶ tii n'oydyuundu̶gajchpy . ” Y nandu'un myu̶naañ : “ Kuja'aw adayaaba ayuuk , je̱' ko tu̶y'ajt adayaaba ayuuk y paattu̶p nmu̶bu̶jku̶mu̶ch . ”
66021006	Kujeekyu̶ch xyñu̶maay : “ Tu̶ ku̶xyu̶ kyojta'ay . U̶u̶ch du'un u̶u̶ch neby je̱'e̱ leetru̶ A mu̶dyiibu̶ tzondaakp ma je̱'e̱ alfabeto y neby je̱'e̱ leetru̶ Z mu̶dyiibu̶ ku̶jxnu̶byu̶ñ , je̱'e̱ mu̶dyiibu̶ ku̶xyu̶ yajtzondaakp y je̱'e̱ mu̶dyiibu̶ ku̶xyu̶ yajmaaybyu̶ñ . Pu̶n tu̶dzu̶u̶yu̶p u̶u̶ch je̱'e̱ nyajnu̶u̶'u'ugu̶py je̱'e̱ nu̶u̶ mu̶dyiibu̶ jugy'ajtu̶ñ wiinu̶u̶xu̶u̶bu̶ ye̱jkpu̶ñ , je̱'e̱ mu̶dyiibu̶ du'un neby tu'ug nu̶u̶gópt ma je̱'e̱ nu̶u̶ pyu̶dzu̶u̶mdu̶yu̶ñ , y ka'p nidu'uñdyu̶ yajmeeñdyuungu̶xu̶ch .
66021007	Pu̶n je̱'e̱ ju̶bu̶kpu̶ mu̶madaakpu̶ñ , je̱' je̱'e̱ oy'ajtu̶ñ ku̶xyu̶ ku̶'u̶du̶gu̶u̶ydya'awu̶u̶ju̶p ; y u̶u̶ch je̱'e̱ xyDyios'ádu̶p y je̱' u̶u̶ch n'ung'ádu̶py .
66021008	Peru̶ je̱'e̱ windze'tytyu̶jk , je̱'e̱ mu̶dyiibu̶ je̱'e̱ ayuuk tu̶y'ajt ka'p mu̶bu̶jkku̶xyu̶ñ , je̱'e̱ mu̶dyiibu̶ ka'p tii mu̶dnay'ixa'añyiiju̶ñ ajku̶xy , je̱'e̱ ja'ayyaj'o'kpu̶du̶jk ajku̶xy , je̱'e̱ mu̶dyiibu̶ je̱'e̱ ya'aydyu̶jk o je̱'e̱ to'oxyu̶jk tu'ug tu'ug mu̶dtuundu̶gooygyu̶xpu̶ñ , je̱'e̱ mu̶dyiibu̶ je̱'e̱ kuxu̶u̶'adu̶u̶ tuungu̶xpu̶ñ , je̱'e̱ mu̶dyiibu̶ je̱'e̱ tzaadzéch kepychech windzu̶gu̶u̶ygyu̶xpu̶ñ , y ku̶xyu̶ je̱'e̱ anu̶u̶'ajtpu̶du̶jk ajku̶xy , jiiby je̱'e̱ ñú̶kxku̶xu̶ch ma je̱'e̱ mu̶jju̶u̶n tyoyu̶ñ mu̶u̶d je̱'e̱ azufre , du'un je̱'e̱ ju̶u̶n neby tu'ug mejyu̶ñ wa'adz ju̶u̶n , y je̱' je̱' je̱'e̱ mu̶me̱tzkpu̶ o'ku̶ñ . ”
66021009	Chi nidu'ugtu̶ myiiñ je̱'e̱ juxtujkpu̶ ángelestu̶jk je̱'e̱ mu̶dyiibu̶ je̱'e̱ juxtujkpu̶ koopu̶ najty mu̶dajtku̶xpu̶ñ ujtz mu̶u̶d je̱'e̱ juxtujkpu̶ ayo'on mu̶dyiibu̶ kugu̶xu̶u̶yñu̶byu̶ñ , y chi u̶u̶ch xyñu̶maay : “ Min , cham nyajni'ixu̶'u̶wa'añ je̱'e̱ wyin'ixy , je̱'e̱ Borreegu̶'úng tyo'oxyu̶jk . ”
66021010	Y ma je̱'e̱ kuma'ayjyooty mu̶dyiibu̶ u̶u̶ch je̱'e̱ Espíritu Santo xyaj'ijxu̶ñ , chi u̶u̶ch je̱'e̱ ángel xyajnú̶kxy ma tu'ug mu̶jkóptu̶ñ y janch ku̶xp , y xyaj'ijxyu̶ch je̱'e̱ mu̶jpu̶ wa'adz kajpt Jerusalén , ko myu̶naky tzajpjooty Dios winduuy .
66021011	Janch adu̶kxp ajajp najty je̱'e̱ mu̶j kajpt mu̶u̶d je̱'e̱ Dios y'oy'atu̶ñ ; du'un najty y'adu̶kxy y'ajajy neby je̱'e̱ oybyu̶ tzaaju̶ñ , neby je̱'e̱ jaspe tzaaju̶ñ , du'un yaj'ijxnáxy neby vídrioju̶ñ .
66021012	Ju'uwu̶dítyu̶ je̱'e̱ kajpt najty mu̶j y ku̶xp jyu'ubojtz'awu̶dítyu̶ch , y majmé̱tzk je̱'e̱ y'agu̶'u̶ najty , y majaty je̱'e̱ tu̶gu̶ydyaaktu̶ñ tu'ugjáty najty je̱'e̱ ángel jim y'adu̶naaygyu̶xy y majaty je̱'e̱ tu̶gu̶ydyaaktu̶ñ jim najty je̱'e̱ xyu̶u̶ nidu'ug nidu'ug yujkja'ayu̶ch ajku̶xy je̱'e̱ majme̱tzpú̶kypyu̶ Israel ja'ay ajku̶xy .
66021013	Tu̶gu̶u̶g je̱'e̱ y'agu̶'u̶ najty xu̶u̶bu̶dzu̶my'eemby , tu̶gu̶u̶g ma je̱'e̱ tu̶u̶chpyoj myinu̶'u̶yu̶ñ , tu̶gu̶u̶g ma je̱'e̱ ju̶u̶nboj myinu̶'u̶yu̶ñ y tu̶gu̶u̶g xu̶u̶gu̶da'agy'eemby .
66021014	Je̱'e̱ poch mu̶dyiibu̶ je̱'e̱ kajpt najty mu̶u̶d jyu'ubojtz'awu̶dítyu̶ch , majmé̱tzk najty tzaa je̱'e̱ mu̶u̶du̶ch ma pyojtzu̶'u̶gyu̶chu̶ñ , y jim najty je̱'e̱ Borreegu̶'úng y'apóstolestu̶jk xyu̶u̶ nidu'ugjáty nidu'ugjáty yujkja'ayu̶ch ajku̶xy ma je̱'e̱ majmé̱tzkpu̶ tzaaju̶ñ .
66021015	Je̱'e̱ ángel mu̶dyiibu̶ u̶u̶ch najty xymyu̶dmu̶dyaakpu̶ñ jim najty ooru̶ paxy tu'ug kápyu̶ch , je̱'e̱ mu̶dyiibu̶ je̱'e̱ kajpt mu̶u̶d kipxa'añu̶ñ je̱'e̱ y'agu̶'u̶ y je̱'e̱ pyoch .
66021016	Je̱'e̱ kajpt mu̶daaxte̱e̱k je̱'e̱ najty , tu'knáx je̱'e̱ wyiin y ñuux najty . Chi je̱'e̱ ángel kajpt kipxy mu̶u̶d je̱'e̱ y'ooru̶ paxy ; je̱' najty je̱'e̱ kyipxy me̱jtz mil ja'ame̱jtzmu̶go'px kilómetros . Tu'knáx je̱'e̱ wyiin , kyu̶xp'ajtu̶ñ y ñuux .
66021017	Chi je̱'e̱ poch kipxy : je̱' najty je̱'e̱ kyipxy tu̶gu̶'pxmu̶gooxk metro , je̱'e̱ du'umbu̶ kipxt je̱'e̱ ángel yajtuun neby je̱'e̱ naaxwiiñjya'ay kyipxtu̶ñ .
66021018	Je̱'e̱ poch je̱'e̱ oybyu̶ jaspe tzaa najty je̱'e̱ mu̶u̶d y'oydyúñu̶ch , y je̱'e̱ kajpt agu̶ ooru̶ je̱'e̱ najty , neby je̱'e̱ ijxk wa'adzpu̶ju̶ñ .
66021019	Je̱'e̱ tzaa ma je̱'e̱ poch pyojtzu̶'u̶gyu̶chu̶ñ xoxy je̱'e̱ najty mu̶u̶d je̱'e̱ oybyu̶ tzaa ku̶xyu̶ : je̱'e̱ jayu̶jpu̶ tzaa , jaspe tzaa najty je̱'e̱ myu̶u̶d ; je̱'e̱ mu̶me̱tzkpu̶ tzaa , zafiro tzaa najty je̱'e̱ myu̶u̶d ; je̱'e̱ mu̶du̶gu̶u̶kpu̶ tzaa , tzaa najty je̱'e̱ myu̶u̶d ; je̱'e̱ mu̶mu̶daaxkpu̶ tzaa , esmeralda tzaa najty je̱'e̱ myu̶u̶d ;
66021020	je̱'e̱ mu̶mu̶gooxkpu̶ tzaa , ónice tzaa najty je̱'e̱ myu̶u̶d ; je̱'e̱ mu̶dudujkpu̶ tzaa , kornalina tzaa najty je̱'e̱ myu̶u̶d ; je̱'e̱ mu̶juxtujkpu̶ tzaa , crisólito tzaa najty je̱'e̱ myu̶u̶d ; je̱'e̱ mu̶duktujkpu̶ tzaa , berilo tzaa najty je̱'e̱ myu̶u̶d ; je̱'e̱ mu̶daaxtujkpu̶ tzaa , topacio tzaa najty je̱'e̱ myu̶u̶d ; je̱'e̱ mu̶majkpu̶ tzaa , crisopraza tzaa najty je̱'e̱ myu̶u̶d ; je̱'e̱ mu̶majktu'ugpu̶ tzaa , jacinto tzaa najty je̱'e̱ myu̶u̶d ; y je̱'e̱ mu̶majmé̱tzkpu̶ tzaa , amatista tzaa najty je̱'e̱ myu̶u̶d .
66021021	Je̱'e̱ majmé̱tzkpu̶ poch agu̶'u̶ agu̶ perla najty je̱'e̱ mu̶u̶d y'oydyúñu̶ch , tu'ugjátypyu̶ y'agu̶'u̶ tu'ugjáty najty perla je̱'e̱ mu̶nu̶kxy , y je̱'e̱ mu̶jtu'u mu̶dyiibu̶ kajptkujk najxp agu̶ wa'adz ooru̶ je̱'e̱ najty , du'un neby je̱'e̱ vidrio mu̶dyiibu̶ yaj'ijxnajxpu̶ñ .
66021022	Ka'p u̶u̶ch je̱'e̱ tzajptu̶jk jiiby ni tu'ug n'ijxy ma je̱'e̱ jemygyajptu̶ñ , je̱' ko je̱' je̱'e̱ Windzú̶n , je̱'e̱ Dios mu̶j mu̶k'ajtmu̶u̶dpu̶ chajptu̶jk'ajtypy y je̱'e̱ Borreegu̶'úng .
66021023	Je̱'e̱ kajpt ka'p je̱'e̱ yajmayjyáty je̱'e̱ xu̶u̶ , je̱'e̱ po'o mu̶dyiibu̶ kudu̶kx kujaju̶u̶wu̶bu̶ñ , je̱' ko je̱'e̱ Dios y'oy'ajt je̱'e̱ kudu̶kx kujaju̶p , y je̱'e̱ Borreegu̶'úng mu̶dyiibu̶ du'un kudu̶kxp kujajp neby lámparu̶ju̶ñ .
66021024	Najxku̶x tu̶gu̶u̶ygyu̶xu̶p je̱'e̱ mayñaaxwiiñjya'ay , je̱'e̱ mu̶dyiibu̶ je̱'e̱ y'aanu̶mu̶ ni'idzooku̶ñ tu̶ paatku̶xy ma je̱'e̱ jemygyajpt tyu̶kxu̶ñ jyajju̶ñ , y je̱'e̱ ane̱'e̱mbu̶du̶jk mu̶dyiibu̶ ya naaxwiiñ ane̱'e̱mgu̶xpu̶ñ yajku̶'u̶du̶gu̶u̶yu̶gu̶xu̶p je̱'e̱ y'oy'ajtu̶ñ y kyu'umaay'ajtu̶ñ ajku̶xy .
66021025	Ka'p je̱'e̱ poch agu̶'u̶ xu̶u̶m y'adúgu̶ch , y nan ka'p jim kyodzu̶'u̶wu̶ch .
66021026	Yajku̶'u̶du̶gu̶u̶yu̶gu̶xu̶p je̱'e̱ mayñaaxwiiñjya'ay je̱'e̱ y'oy'ajtu̶ñ y kyu'umaayu̶ñ ajku̶xy ;
66021027	peru̶ nimu̶naa jiiby ni tu'ug kya'atu̶gu̶'u̶wu̶ch je̱'e̱ pokymyu̶u̶dpu̶ , ni je̱'e̱ mu̶dyiibu̶ ku̶xyu̶ tuumb mu̶dyiibu̶ je̱'e̱ Dios ka'p mu̶dnay'ixa'añyii y mu̶dyiibu̶ anu̶u̶'ajtpu̶ñ . Je̱'e̱du̶'ajty jiiby tu̶gu̶u̶ygyu̶xu̶p , je̱'e̱ mu̶dyiibu̶ je̱'e̱ xyu̶u̶ jiiby kuja'ay miingu̶xpu̶ñ ma je̱'e̱ Borreegu̶'úng jyugy'ajt libroju̶ñ .
66022001	Chi u̶u̶ch je̱'e̱ ángel wa'adzpu̶ mu̶jnu̶u̶ tu'ug xyaj'ijxy , je̱'e̱ nu̶u̶ mu̶dyiibu̶ je̱'e̱ jugy'ajt wiinu̶u̶xu̶u̶bu̶ ye̱jkpu̶ñ . Janch wa'adz neby tu'ug vidrio , y pyu̶dzu̶my ma je̱'e̱ Dios y je̱'e̱ Borreegu̶'úng y'ane̱'e̱mdaaktu̶ñ .
66022002	Mu̶j kajptkujk najty je̱'e̱ nu̶u̶ ñaxy , y ma je̱'e̱ me̱jtz'adu'um'eembyu̶ mu̶jnu̶u̶ba'aju̶ñ jim najty je̱'e̱ kepy jugy'ajtmu̶u̶dpu̶ tyu̶na'ay , je̱'e̱ mu̶dyiibu̶ wimbo'o tu̶u̶m'ajtpu̶ñ , majkme̱tzk'ook tu'kjumu̶jtpu̶ . Y je̱'e̱ kepy aay je̱' najty je̱'e̱ naaxwiiñjya'ay mu̶u̶d chookku̶xy .
66022003	Ka'p jiiby ni tii ju̶bu̶kpu̶ axu̶u̶gpu̶ yajpaatnu̶ch . Je̱'e̱ Dios Teedy y je̱'e̱ Borreegu̶'úng y'ane̱'e̱mdaakt jiiby yajpaadu̶p ma je̱'e̱ jiipyu̶ kajptu̶ñ , y je̱'e̱ myu̶duumbu̶du̶jk windzu̶gu̶u̶y o'owu̶dajtu̶gu̶xu̶p .
66022004	Y wiinu̶ ju̶jpu̶ je̱'e̱ Dios ijxku̶xu̶ch , y myu̶dajtu̶py je̱'e̱ xyu̶u̶ kuja'ay ajku̶xy ma je̱'e̱ wyimbok ajku̶xyu̶ñ .
66022005	Jiiby ka'p jiiby kyodzu̶'u̶wu̶ch , y je̱'e̱ mu̶dyiibu̶ jiiby tzu̶naaygyu̶xpu̶ñ ka'p je̱'e̱ tu̶kxu̶ñ jaju̶ñ ni je̱'e̱ xu̶u̶ tyu̶kxu̶ñ jyajju̶ñ ok'yajmayjyajtku̶xnu̶ch , je̱' ko je̱'e̱ Dios je̱'e̱ Windzú̶n kudu̶kx kujaju̶gu̶xu̶p , y je̱' jiiby wiinu̶u̶xu̶u̶ ane̱'e̱mgu̶xu̶p .
66022006	Mu̶'it u̶u̶ch je̱'e̱ ángel xyñu̶maay : “ Adayaaba ayuuk , tu̶y'ajt adaa y paattu̶p nmu̶bu̶jku̶mu̶ch . Je̱'e̱ Windzú̶n , je̱'e̱ Dios je̱'e̱ mu̶dyiibu̶ je̱'e̱ ayuuknajtzkapxu̶u̶ybyu̶du̶jk ayuuk mooygyu̶xu̶ñ , tu̶ je̱'e̱ y'ángel kexy ko je̱'e̱ tyuumbu̶du̶jk yajni'ixu̶'u̶wu̶ch tii tzojku̶ tunaan jadaanu̶bu̶ñ . ”
66022007	“ ¡ Miinu̶p u̶u̶ch tzojku̶ ! ¡ Jootkujk pu̶n kweentu̶tuumb y kuydyuumb je̱'e̱ Dios y'ayuuk tyu̶y'ajt mu̶dyiibu̶ tu̶ yajnajtzkapxu̶'u̶yu̶ñ , je̱'e̱ mu̶dyiibu̶ kuja'ay miimb ma adayaaba libroju̶ñ ! ”
66022008	U̶u̶ch Juan , n'ijxu̶ch ndú̶kxu̶ch y n'ijxu̶ch nmu̶doowu̶ch adayaaba mu̶dyiibu̶ u̶u̶ch tu̶ njaaywu̶'u̶myu̶ñ . Y ko u̶u̶ch najty tu̶ n'ok'ixy n'oktu̶kxy y n'ok'ixy n'okmu̶doy chi u̶u̶ch nayñajtzkojxtu̶na'awu̶u̶yu̶ ma je̱'e̱ ángel tyekymyu̶jku̶ñ , je̱'e̱ mu̶dyiibu̶ u̶u̶ch najty du'un tu̶ xyaj'íxyu̶ñ , nwindzu̶gu̶'u̶ n'o'owu̶datta'añu̶ch du'un .
66022009	Peru̶ chi u̶u̶ch je̱'e̱ ángel xyñu̶maay : “ Ka'p du'un m'adu̶u̶ch , u̶u̶ch Dios mu̶duumbu̶ u̶u̶ch nandu'un du'un neby miichu̶ñ y neby je̱'e̱ mmu̶gu'ugtu̶jk je̱'e̱ ayuuknajtzkapxu̶u̶ybyu̶du̶jk ajku̶xy , y ku̶xyu̶ mu̶dyiibu̶ adaa ayuuk kweentu̶tuungu̶xpu̶ñ y kuydyuungu̶xpu̶ñ adaa mu̶dyiibu̶ kuja'ay miimb ma adayaaba libroju̶ñ . Windzu̶gu̶'u̶ o'owu̶dát je̱'e̱ Dios . ”
66022010	Nandu'un u̶u̶ch xyñu̶maay : “ Ka'p mguyu'uch je̱'e̱ Dios y'ayuuk tyu̶y'ajt mu̶dyiibu̶ tu̶ yajnajtzkapxu̶'u̶y , je̱'e̱ mu̶dyiibu̶ kuja'ay miimb ma adayaaba libroju̶ñ , je̱' ko tu̶ je̱'e̱ xu̶u̶ tiempo wyingoonu̶ mu̶naa je̱'e̱ Dios y'ayuuk kuydyuna'añ neby tu̶ myu̶na'añu̶ñ .
66022011	Pu̶n je̱'e̱ ju̶bu̶kpu̶ tuungu̶xpu̶ñ wan je̱'e̱ ju̶bu̶kpu̶ tuun'adu̶u̶tzku̶xy , y pu̶n je̱'e̱ ju̶bu̶kpu̶ axu̶u̶gpu̶ tuungu̶xpu̶ñ wan je̱'e̱ ju̶bu̶kpu̶ axu̶u̶gpu̶ tuun'adu̶u̶tzku̶xy ; peru̶ pu̶n je̱'e̱ oybyu̶ tuungu̶xpu̶ñ wan je̱'e̱ oybyu̶ tuun'adu̶u̶tzku̶xy , y je̱'e̱ ja'ay mu̶dyiibu̶ je̱'e̱ jyoot wyinma'añ oy wa'adz mu̶u̶d ma je̱'e̱ Diosu̶ñ wan je̱'e̱ jyoot wyinma'añ oy wa'adz mu̶dajtu̶y , y ka'p wyinma'añdyu̶góyu̶ch . ”
66022012	“ Jaanch miinu̶p u̶u̶ch tzojku̶ , y nmu̶miinu̶byu̶ch je̱'e̱ oy'ajtu̶ñ mu̶dyiibu̶ u̶u̶ch nidu'ug nidu'ug nmo'owu̶byu̶ñ , du'un neby naty tu̶ jya'ay'ajtku̶xyu̶ñ .
66022013	U̶u̶ch du'un u̶u̶ch neby je̱'e̱ leetru̶ A mu̶dyiibu̶ tzondaakp ma je̱'e̱ alfabeto y neby je̱'e̱ leetru̶ Z mu̶dyiibu̶ ku̶jxnu̶byu̶ñ , je̱'e̱ jayu̶jpu̶ y je̱'e̱ u̶x'aambu̶ , je̱'e̱ mu̶dyiibu̶ ku̶xyu̶ yajtzondaakp y je̱'e̱ mu̶dyiibu̶ ku̶xyu̶ yajku̶jxp yajmaaybyu̶ñ . ”
66022014	Jootkujk je̱' ajku̶xy , je̱'e̱ mu̶dyiibu̶ tu̶ pyokyñi'iwaatzku̶xyu̶ñ , du'un je̱' ajku̶xy neby je̱'e̱ wyit du'umbu̶ tu̶ pujku̶xy tu̶ yajwaatzku̶xyu̶ñ y neby je̱'e̱ ujtz tza'am mu̶baad jú̶kxku̶xyu̶ñ mu̶dyiibu̶ je̱'e̱ jugy'ajt wiinu̶u̶xu̶u̶bu̶ ye̱jkpu̶ñ , y neby mu̶baad tyu̶gu̶u̶ygyu̶xyu̶ñ ma je̱'e̱ jemygyajptu̶ñ .
66022015	Peru̶ ka'p je̱'e̱ jiiby tyu̶gu̶u̶ygyu̶xu̶ch , tu̶be̱'py je̱'e̱ wyu̶'u̶mgu̶xu̶ch je̱'e̱ mu̶dyiibu̶ je̱'e̱ ju̶bu̶kwinma'añ mu̶dajtku̶xpu̶ñ , je̱'e̱ mu̶dyiibu̶ kuxu̶u̶'ajtku̶xpu̶ñ , je̱'e̱ mu̶dyiibu̶ je̱'e̱ ya'aydyu̶jk y to'oxyu̶jk tu'ug tu'ug mu̶dtuundu̶gooygyu̶xpu̶ñ , je̱'e̱ ja'ayyaj'o'kpu̶du̶jk ajku̶xy , je̱'e̱ mu̶dyiibu̶ je̱'e̱ tzaadzéch kepychech wiindzu̶gu̶u̶y o'owu̶dajtku̶xpu̶ñ , y ku̶xyu̶ pu̶n tii adzojkku̶xpu̶ñ y tuungu̶xpu̶ñ je̱'e̱ anu̶u̶ .
66022016	“ U̶u̶ch Jesús , tu̶ u̶u̶ch je̱'e̱ n'ángel nguexy neby je̱'e̱ tu̶y'ajt ku̶xyu̶ yajnáxu̶chu̶ñ majaty je̱'e̱ mu̶bu̶jkpu̶du̶jku̶ñ . U̶u̶ch je̱'e̱ David y'u̶jx tyiktz y xy'ok'ung xy'ok'ana'k'ajtp . U̶u̶ch du'un u̶u̶ch neby je̱'e̱ mu̶j mu̶dza'a jayxu̶u̶mu̶ñ . ”
66022017	Je̱'e̱ Espíritu Santo y je̱'e̱ Borreegu̶'úng tyo'oxyu̶jk mu̶naangu̶xp : “ ¡ Min ! ” Y je̱'e̱ mu̶dyiibu̶ mu̶doobu̶ñ , wan du'un nandu'un mu̶na'añ : “ ¡ Min ! ” Y pu̶n je̱'e̱ jugy'ajtu̶ñ tzojkp y yajmayjyajtpu̶ñ , je̱'e̱ mu̶dyiibu̶ ka'p nimu̶naaxu̶u̶ kyu̶xy tyu̶goyu̶ñ , wan miñ , du'un neby du'umbu̶ tyu̶dzu̶'u̶yiiju̶ñ wan miñ y u'ugu̶ch je̱'e̱ nu̶u̶ mu̶dyiibu̶ je̱'e̱ jugy'ajtu̶ñ wiinu̶u̶xu̶u̶bu̶ ye̱jkpu̶ñ , y ka'p nidu'uñdyu̶ yajmeeñdyúnu̶ch .
66022018	Ku̶xyu̶ pu̶n je̱'e̱ Dios y'ayuuk tyu̶y'ajt mu̶doogu̶xpu̶ñ , je̱'e̱ mu̶dyiibu̶ tu̶ yajnajtzkapxu̶'u̶yu̶ñ , je̱'e̱ mu̶dyiibu̶ kuja'ay miimb ma adayaaba libroju̶ñ , cham u̶u̶ch nnajtzkapxu̶u̶yu̶ ajku̶xy . Pu̶nu̶ jii pu̶n jak'yajni'igyu̶ju̶'u̶y adaa ayuuk ma adayaaba libroju̶ñ , jak'yajni'igyu̶ju̶u̶ygu̶xu̶p je̱'e̱ Dios y'ayo'on , je̱'e̱ mu̶dyiibu̶ ya yajnigápxp ma adayaaba libroju̶ñ .
66022019	Y pu̶nu̶ jii pu̶n we̱e̱nu̶ puwich adayaaba ayuuk tu̶y'ajt je̱'e̱ mu̶dyiibu̶ tu̶ yajnajtzkapxu̶'u̶yu̶ñ , je̱'e̱ mu̶dyiibu̶ kuja'ay miimb ma adayaaba libroju̶ñ , jo'tzu̶xu̶p je̱'e̱ Dios xyu̶u̶ mu̶dyiibu̶ kuja'ay miimb ma je̱'e̱ jugy'ajt libroju̶ñ y ka'p jiiby tyu̶gu̶'u̶wu̶ch ma je̱'e̱ wa'adzpu̶ jemygyajptu̶ñ , je̱'e̱ mu̶dyiibu̶ ya yajnigápxp ma adayaaba libroju̶ñ .
66022020	Pu̶n adaa du'un nigapxpu̶ñ , du'un je̱'e̱ myu̶na'añ : “ Jaanch , miinu̶p u̶u̶ch tzojku̶ . ”
66022021	Wan je̱'e̱ Windzú̶n Jesús oy'ajt may'ajt tuñ ma miich nigu̶xyu̶ ajku̶xyu̶ñ . Jaanch adaa du'un .
