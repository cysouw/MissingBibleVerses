# language_name:        Northern Kurdish
# closest ISO 639-3:    kmr
# ISO_15924:            Latn
# year_short:           2008
# year_long:            2008-2011
# vernacular_title:     
# english_title:        The New Testament in Northern Kurdish
# URL:                  http://www.kitebipiroz.com/en/bible/mrk/1
# copyright_short:      © IBS - Kurdistan 2008-2011
# copyright_long:       Copyright 2008-2011 © IBS - Kurdistan - An Affiliate of Biblica
# notes:                
40001001	Kitêba malbata Îsa Mesîhê kurê Dawid ê kurê Birahîm ev e :
40001002	Birahîm bavê Îshaq bû , Îshaq bavê Aqûb bû , Aqûb bavê Cihûda û birayên wî bû ,
40001003	Cihûda bavê Perez û Zerah bû , ku diya wan Tamara bû , Perez bavê Hesrûn bû , Hesrûn bavê Aram bû ,
40001004	Aram bavê Amînadav bû , Amînadav bavê Nehşon bû , Nehşon bavê Salmon bû ,
40001005	Salmon bavê Bowaz bû , ku diya wî Rexab bû , Bowaz bavê Ovêd bû , ku diya wî Rût bû , Ovêd bavê Yêşa bû
40001006	Û Yêşa jî bavê Dawid padîşah bû . Dawid bavê Silêman bû , diya wî jina Ûrya bû ,
40001007	Silêman bavê Rêhoboam bû , Rêhoboam bavê Ebiya bû , Ebiya bavê Asaf bû ,
40001008	Asaf bavê Yehoşafat bû , Yehoşafat bavê Yoram bû , Yoram bavê Ûzya bû ,
40001009	Ûzya bavê Yotam bû , Yotam bavê Ahaz bû , Ahaz bavê Hizqiya bû ,
40001010	Hizqiya bavê Minaşe bû , Minaşe bavê Amos bû , Amos bavê Yoşiya bû
40001011	Û Yoşiya jî bavê Yexonya û birayên wî bû , ku di dema sirgûnbûna Babîlê de çêbûn .
40001012	Yexonya bavê Şaltiyêl bû , ku piştî sirgûnbûna Babîlê çêbû , Şaltiyêl bavê Zerûbabel bû ,
40001013	Zerûbabel bavê Abiyûd bû , Abiyûd bavê Êlyaqîm bû , Êlyaqîm bavê Azûr bû ,
40001014	Azûr bavê Sadoq bû , Sadoq bavê Axîn bû , Axîn bavê Êlyûd bû ,
40001015	Êlyûd bavê Êlazar bû , Êlazar bavê Metan bû , Metan bavê Aqûb bû
40001016	Û Aqûb jî bavê Ûsivê mêrê Meryemê bû . Ji Meryemê jî Îsa yê ku jê re ‹ Mesîh › tê gotin çêbû .
40001017	Bi vî awayî ji Birahîm heta Dawid çardeh nifş , ji Dawid heta sirgûnbûna Babîlê çardeh nifşên din û ji sirgûnbûnê heta Mesîh jî çardeh nifş derbas bûn .
40001018	Bûyîna Îsa Mesîh jî bi vî awayî çêbû : Diya wî Meryem dergistiya Ûsiv bû , lê berî ku ew bizewicin û bigihîjin hev , xuya bû ku ew bi Ruhê Pîroz bizaro ye .
40001019	Dergistiyê wê Ûsiv mirovekî rast bû û ji ber ku nedixwest Meryemê li ber xelkê bide şermê , wî niyet kir ku wê bi dizî berde .
40001020	Ew hê li ser vê yekê difikirî , milyaketekî Xudan di xewnê de lê xuya bû û got : « Ey Ûsivê Kurê Dawid ! Netirse ku tu Meryemê ji xwe re bi jinîtî bînî . Çimkî yê ku di malzaroka wê de çêbûye ji Ruhê Pîroz e .
40001021	Ewê kurekî bîne û tê navê wî Îsa deynî , çimkî ewê gelê xwe ji gunehên wan xilas bike . »
40001022	Ev hemû çêbûn , da ku peyva ku Xudan bi devê pêxember gotibû , bê cih :
40001023	« Va ye , keçik wê bizaro bibe û ewê kurekî bîne . Û wê navê wî Îmanûêl deynin » , ku bê wergerandin : « Xwedê bi me re ye . »
40001024	Gava ku Ûsiv ji xewê hişyar bû , wek ku milyaketê Xudan jê re gotibû kir û Meryem ji xwe re bi jinîtî anî .
40001025	Lê ew neçû ba wê , heta ku wê kurê xwe anî . Û wî navê zarok Îsa danî .
40002001	Îcar di dema Hêrodês padîşah de , çaxê Îsa li Beytlehma Cihûstanê çêbû , ji Rojhilat stêrnas hatin Orşelîmê
40002002	û pirsîn : « Ka padîşahê Cihûyan ê ku çêbûye li ku derê ye ? Me li Rojhilat stêra wî dît û em hatin ku biperizin wî . »
40002003	Gava ku Hêrodês padîşah ev yek bihîst , ew û hemû Orşelîm jî pê re bizdiya .
40002004	Wî hemû serekên kahînan û Şerîetzan li hevdû civandin û ji wan pirsî , ka Mesîh wê li ku derê çêbe .
40002005	Wan jê re got : « Li Beytlehma Cihûstanê , çimkî bi destê pêxember weha hatiye nivîsîn :
40002006	‹ Û tu , ey Beytlehma li welatê Cihûda ! Tu di nav serwerên Cihûda de bi tu awayî ne ya herî kêm î . Çimkî ew serdarê ku şivantiya gelê min ê Îsraêl bike wê ji te rabe ! › »
40002007	Li ser vê yekê Hêrodês bi dizî gazî stêrnasan kir û ji wan qenc hîn bû ku stêr kengê xuya bûye .
40002008	Di pey de wî ew şandin Beytlehmê û ji wan re got : « Herin û qenc li zarok bigerin . Gava ku we ew dît , haya min pê bixin , da ku ez jî bêm û biperizim wî . »
40002009	Piştî bihîstina gotina padîşah ew ketin riya xwe . Ew stêra ku li Rojhilat dîtibûn li pêşiya wan çû , heta li ser cihê ku zarok lê bû rawesta .
40002010	Gava ku wan jî stêr dît , bi şahiyeke mezin dilgeş bûn .
40002011	Ew ketin malê û zarok bi diya wî Meryemê re dîtin , çûn ser çokan û perizîn wî . Sindoqa xwe ya xezînê vekirin û diyariyên ji zêr , cewîşêrîn û murê pêşkêşî wî kirin .
40002012	Piştî ku di xewna xwe de hatin tembîhkirin , da ku venegerin ba Hêrodês , ew di riyeke din re çûn welatê xwe .
40002013	Piştî çûyîna stêrnasan , milyaketekî Xudan di xewnê de li Ûsiv xuya bû û got : « Rabe , rahêje zarok û diya wî û bireve Misrê . Li wê derê bimîne heta ku ez ji te re bêjim . Çimkî Hêrodês wê li zarok bigere , da ku wî bikuje . »
40002014	Hingê Ûsiv rabû , rahişt zarok û diya wî û bi şev çû Misrê
40002015	û heta mirina Hêrodês li wê derê ma . Ev çêbû , da ew peyva ku Xudan bi devê pêxember gotibû , bê cih : « Min ji Misrê gazî kurê xwe kir . »
40002016	Gava Hêrodês fêm kir ku ji aliyê stêrnasan ve hatiye xapandin , gelek hêrs bû . Li ser vê yekê , tam li gor wî çaxê ku ji stêrnasan hîn bûbû , li Beytlehm û li hemû der û dora wê , fermana kuştina hemû zarokên kurîn ên du salî û ji diduyan biçûktir derxist .
40002017	Hingê ew peyva ku bi devê Yêremya pêxember hatibû gotin hat cih :
40002018	« Ji Ramayê dengek hat bihîstin , Şîn û girîn û li xwe xistin ! Rahêl ji bo zarokên xwe digirîÛ ew naxwaze bê aşkirin . Çimkî êdî ew tunin . »
40002019	Piştî ku Hêrodês mir , milyaketekî Xudan li Misrê di xewnê de li Ûsiv xuya bû
40002020	û got : « Rabe , rahêje zarok û diya wî û vegere welatê Îsraêlê , çimkî ew ên ku li kuştina zarok digeriyan mirin . »
40002021	Îcar Ûsiv rabû , zarok û diya wî hildan û vegeriyan welatê Îsraêlê .
40002022	Lê gava wî bihîst ku Arxêlayos di cihê bavê xwe Hêrodês de li ser Cihûstanê bûye padîşah , ew tirsiya ku here wê derê . Piştî ku di xewnê de hat tembîhkirin , bi aliyê herêma Celîlê ve çû .
40002023	Li wir , li bajarê ku jê re dibêjin Nisret bi cih bû . Ev çêbû , da ku ew peyva ku bi devê pêxemberan hatibû gotin , bê cih : « Wê ji wî re yê Nisretî bê gotin » .
40003001	Di wan rojan de Yûhennayê imadkar li çola Cihûstanê derket meydanê û weha dest bi hînkirinê kir :
40003002	« Tobe bikin , çimkî Padîşahiya Ezmanan nêzîk e ! »
40003003	Yûhenna ew e ku Îşaya pêxember weha li ser wî gotiye : « Dengê yê li çolê gazî dike : ‹ Riya Xudan amade bikin , Şiveriyên wî sererast bikin ! › »
40003004	Cilên Yûhenna ji pirça devê bûn û qayîşeke çermîn li pişta wî girêdayî bû . Xwarina wî kulî û hingivê çolê bû .
40003005	Hingê ji Orşelîmê , ji hemû Cihûstanê û ji tevahiya herêma Çemê Urdunê dihatin ba wî
40003006	gunehên xwe eşkere dikirin û di Çemê Urdunê de bi destê wî imad dibûn .
40003007	Lê gava Yûhenna dît ku ji Fêrisî û Sadûqiyan gelek tên ku imad bibin , wî ji wan re got : « Hey têjikên koremaran ! Kê ji we re gotiye ku hûn ji ber xezeba ku tê birevin ?
40003008	Îcar fêkiyê ku li tobekirinê tê , bidin .
40003009	Ji xwe re nebêjin : ‹ Birahîm bavê me ye . › Çimkî ez ji we re dibêjim ku Xwedê dikare ji van keviran jî zarokan ji Birahîm re rake !
40003010	Ji xwe bivir li ser qurmê daran e ! Her dara ku berê qenc nede wê bê birrîn û bê avêtin nav êgir .
40003011	Erê , ez we ji bo tobê bi avê imad dikim , lê yê ku piştî min tê ji min bihêztir e . Ez ne hêja me ku çaroxa wî hilgirim . Ewê we bi Ruhê Pîroz û bi êgir imad bike .
40003012	Melhêba wî di destê wî de ye . Ewê bêndera xwe qenc paqij bike , genimê xwe di embarê de bicivîne , lê ewê kayê bi agirê ku venamire bişewitîne . »
40003013	Hingê Îsa ji Celîlê hat Çemê Urdunê ba Yûhenna , da ku bi destê wî imad bibe .
40003014	Lê Yûhenna xwest ku ji wî re bibe asteng û got : « Ji dêla ku divê ez bi destê te bêm imadkirin , ma tu têyî ba min ? »
40003015	Îsa bersîv da û got : « Niha bihêle , çimkî divê em hemû rastiyan bi vî awayî bînin cih . » Li ser vê yekê Yûhenna razî bû .
40003016	Îsa imad bû , ji avê derket derneket û pêre pêre ezman qelişî û wî dît ku Ruhê Xwedê wek kevokekê hat xwarê û li ser wî danî .
40003017	Û dengekî ji ezmanan weha got : « Ev e Kurê min ê delal . Dilê min bi wî xweş e . »
40004001	Hingê Ruh Îsa bir çolê , da ku ji aliyê Îblîs ve bê ceribandin .
40004002	Piştî ku Îsa çil roj û çil şevî rojî girt , birçî bû
40004003	û yê ku diceribîne hat ba wî û jê re got : « Eger tu Kurê Xwedê yî , ji van keviran re bêje bila bibin nan . »
40004004	Îsa bersîva wî da û got : « Hatiye nivîsîn ku : ‹ Mirov ne bi nên tenê dijî , lê bi her peyva ku ji devê Xwedê derdikeve dijî . › »
40004005	Piştre Îblîs ew bir Bajarê Pîroz , ew danî ser birca Perestgehê û jê re got :
40004006	« Eger tu Kurê Xwedê yî , ka xwe ji vir bavêje xwarê . Çimkî hatiye nivîsîn : ‹ Ewê ji bo te li milyaketên xwe emir bike û ewê te li ser destên xwe hilgirin , da ku lingê te li kevirekî nekeve . › »
40004007	Îsa bersîva wî da û got : « Ev jî hatiye nivîsîn : ‹ Xudan Xwedayê xwe neceribîne . › »
40004008	Îcar Îblîs ew derxist serê çiyayekî gelek bilind û hemû padîşahiyên dinyayê û rûmet û bedewiya wan nîşanî wî da
40004009	û jê re got : « Eger tu li ber min herî ser çokan û biperizî min , ezê van hemûyan bidim te . »
40004010	Hingê Îsa jê re got : « Ji min dûr keve , Îblîs ! Çimkî hatiye nivîsîn : ‹ Biperize Xudan Xwedayê xwe û bi tenê ji wî re xizmetê bike . › »
40004011	Piştî vê yekê Îblîs dev ji wî berda û milyaket hatin û ji wî re xizmet kirin .
40004012	Gava Îsa bihîst ku Yûhenna hatiye girtin , xwe da aliyê Celîlê .
40004013	Ew ji Nisretê derket , çû Kefernahûma li qeraxê golê ya li herêma Zebûlon û Nefteliyê bi cih bû ,
40004014	da ku ew peyva ku bi devê Îşaya pêxember hatibû gotin , bê cih :
40004015	« Welatê Zebûlonê û welatê NefteliyêBer bi golê ve , ji Çemê Urdunê wê ve , Celîla miletan !
40004016	Ew gelê ku di tariyê de rûdine , Ronahiyeke mezin dît . Û li ser wan ên ku li welatê di bin siya mirinê de rûdininRonahî derket . »
40004017	Ji wê demê û pê ve , Îsa dest bi hînkirinê kir û got : « Tobe bikin , çimkî Padîşahiya Ezmanan nêzîk bûye . »
40004018	Gava ku Îsa li perê Gola Celîlê digeriya , wî du bira dîtin , Şimûnê ku jê re Petrûs digotin û birayê wî Endrawis . Wan tor davêtin golê , çimkî ew masîgir bûn .
40004019	Îsa ji wan re got : « Li pey min werin ! Ezê we bikim nêçîrvanên mirovan . »
40004020	Wan jî di cih de torên xwe hiştin û li pey wî çûn .
40004021	Îsa ji wê derê pêşve çû , wî du birayên din jî dîtin , Aqûbê Zebedî û birayê wî Yûhenna . Wan bi bavê xwe Zebedî re di qeyikê de torên xwe vediçinîn . Îsa gazî wan jî kir .
40004022	Wan jî di cih de qeyik û bavê xwe hiştin û ew li pey wî çûn .
40004023	Îsa li seranserê herêma Celîlê digeriya , di kinîştên wan de hîn dikir , Mizgîniya Padîşahiyê dida û hemû êş û nexweşiyên di nav xelkê de qenc dikirin .
40004024	Nav û dengê wî li seranserê Sûriyê belav bû û xelkê hemû nexweşên ku ketibûn êş û janên cûr bi cûr , cinoyî , atî û felcî anîn ba wî û wî hemû qenc kirin .
40004025	Îcar elaletên mezin ji Celîlê , ji Dêkapolîsê , ji Orşelîmê , ji Cihûstanê û ji aliyê din ê Çemê Urdunê li pey wî çûn .
40005001	Îsa elalet dîtin û hilkişiya çiyê . Çaxê rûnişt , şagirtên wî hatin ba wî .
40005002	Wî dest bi hînkirina wan kir û got :
40005003	« Xwezî bi wan ên ku bi ruh belengaz in , Çimkî Padîşahiya Ezmanan ya wan e .
40005004	Xwezî bi wan ên ku şîndar in , Çimkî ewê bên aşkirin .
40005005	Xwezî bi wan ên ku nefsbiçûk in , Çimkî ewê erdê par bistînin .
40005006	Xwezî bi wan ên ku tî û birçiyên rastdariyê ne , Çimkî ewê bên têrkirin .
40005007	Xwezî bi wan ên ku dilbirehm in , Çimkî dilrehmî wê li wan bê kirin .
40005008	Xwezî bi wan ên ku dilpak in , Çimkî ewê Xwedê bibînin .
40005009	Xwezî bi wan ên ku aştîker in , Çimkî wê ji wan re zarokên Xwedê bê gotin .
40005010	Xwezî bi wan ên ku di ber rastdariyê de mirov tengahiyê didin wan , Çimkî Padîşahiya Ezmanan a wan e .
40005011	Xwezî bi we , gava ku ew di ber navê min de we nizim bikin , tengahiyê bidin we û bi bêbextî her cûreyê gotinên xerab ji bo we bêjin .
40005012	Şa bibin û dilgeş bin ! Çimkî xelata we li ezmanan mezin e . Ji ber ku wan bi vî awayî tengahî da wan pêxemberên beriya we jî .
40005013	« Hûn xwêya dinyayê ne , lê eger xwê tama xwe winda bike , careke din ewê bi çi bê bitamkirin ? Êdî bi kêrî tiştekî nayê , ji bilî ku bê avêtin derve û di bin lingên mirovan de bê perçiqandin .
40005014	« Hûn ronahiya dinyayê ne . Bajarê ku li ser çiyê ye nikare bê veşartin .
40005015	Ne jî kes qendîlê pêdixe û dike bin melkebê , lê belê datîne ser şamdankê ku ronahiyê bide her kesên hundir .
40005016	Bi vî awayî bila ronahiya we jî li ber mirovan wusa şewq bide , da ku kirinên we yên qenc bibînin û pesnê Bavê we yê li ezmanan bidin .
40005017	« Nefikirin ku ez hatime Şerîetê û nivîsarên pêxemberan ji holê rakim . Ez nehatime ku ji holê rakim , lê ez hatime ku temam bikim .
40005018	Beriya ku erd û ezman bibihûre , herfek an nuqteyeke biçûk ji Şerîetê winda nabe , heta ku her tişt bê cih .
40005019	Loma kî ku ji van emran ê herî biçûk bişikêne û bi wî awayî mirovan hîn bike , wê di Padîşahiya Ezmanan de ji wî re yê herî biçûk bê gotin . Lê kî ku van emran bîne cih û hîn bike , wê di Padîşahiya Ezmanan de ji wî re mezin bê gotin .
40005020	De îcar ez ji we re dibêjim , eger rastdariya we ne di ser a Şerîetzan û Fêrisiyan re be , hûn tu caran nakevin Padîşahiya Ezmanan .
40005021	« We bihîstiye ku ji pêşiyan re hatiye gotin : ‹ Nekuje ! Kî ku bikuje , wê bê dîwankirin ! ›
40005022	Lê ez ji we re dibêjim , her kesê ku li birayê xwe hêrs bibe , wê bê dîwankirin . Û kî ku ji birayê xwe re bêje : ‹ Bêmejî ! › wê li ber Dîwana Bilind bê kişandin pirsyarê . Û kî ku bêje : ‹ Ehmeq ! › ewê agirê dojehê heq bike .
40005023	Loma , gava ku tu li ser gorîgehê diyariya xwe pêşkêş dikî , eger bê bîra te ku dilê birayê te ji te maye ,
40005024	diyariya xwe li wir , li ber gorîgehê bihêle . Pêşî here bi birayê xwe re li hev were û hingê vegere , diyariya xwe pêşkêş bike .
40005025	Hê ku tu di riya dadgehê de yî , zû bi sûcdarkerê xwe re li hev were . An na , ewê te bide destê dadger û dadger jî te bide destê qerdiyan û tê bikevî zîndanê .
40005026	Bi rastî ez ji te re dibêjim , heta ku tu qurişê dawî nedî , tu ji wê derê qet dernakevî .
40005027	« We bihîstiye ku hatiye gotin : ‹ Zînayê neke ! ›
40005028	Lê ez ji we re dibêjim , her kesê ku bi dilxwazî li jinekê binêre , ji xwe wî di dilê xwe de bi wê re zîna kiriye .
40005029	Eger çavê te yê rastê te bixe guneh , wî derxe û ji xwe bavêje ! Ji bo te çêtir e ku tu endamekî ji bedena xwe winda bikî , lê hemû bedena te nekeve dojehê .
40005030	Û eger destê te yê rastê te bixe guneh , wî jêke û ji xwe bavêje ! Ji bo te çêtir e ku tu endamekî ji bedena xwe winda bikî , lê hemû bedena te neçe dojehê .
40005031	« Hatiye gotin : ‹ Kî ku jina xwe berde , bila kaxeza jinberdanê bide wê . ›
40005032	Lê ez ji we re dibêjim , her kesê ku zîna ne tê de , ji ber sedemekî din jina xwe berde , dibe sedemê zînakirina wê . Û kî ku bi jineke berdayî re bizewice zînayê dike .
40005033	« We ev jî bihîstiye ku ji pêşiyan re hatiye gotin : ‹ Bi derew sond nexwe û sondên xwe li ber Xudan bîne cih . ›
40005034	Lê ez ji we re dibêjim , qet sond nexwin ! Ne bi ezmên , çimkî ew textê Xwedê ye ,
40005035	ne jî bi erdê , çimkî binlingê wî ye , ne jî bi Orşelîmê , çimkî ew bajarê Padîşahê Mezin e
40005036	û ne jî bi serê xwe sond bixwe , çimkî tu nikarî mûyekî spî an reş bikî .
40005037	Bila erêya we « Erê » be û naya we « Na » be . Ji vê zêdetir ji Yê Xerab e .
40005038	« We bihîstiye ku hatiye gotin : ‹ Çav di ber çav de , diran di ber diran de . ›
40005039	Lê belê ez ji we re dibêjim , li ber ê xerab ranebin . Eger yek sîleyekê li lama te ya rastê bixe , ya din jî bide ber .
40005040	Û eger yek bixwaze te bide dadgehê û kirasê te ji te bistîne , ebayê xwe jî bi dest wî ve berde .
40005041	Eger yek bi zorê te kîlometrekê rêve bibe , bi wî re du kîlometreyan here .
40005042	Bide wî yê ku ji te dixwaze , rûyê xwe ji yê ku ji te deyn dixwaze , nezivirîne .
40005043	« We bihîstiye ku hatiye gotin : ‹ Ji cîranê xwe hez bike , ji dijminê xwe nefret bike ! ›
40005044	Lê ez ji we re dibêjim , ji dijminên xwe hez bikin û ji bo yên ku tengahiyê didin we dua bikin ,
40005045	da ku hûn bibin zarokên Bavê xwe yê li ezmanan . Çimkî ew tava xwe hem li ser xeraban û hem jî li ser qencan dertîne û barana xwe bi ser rast û nerastan de dibarîne .
40005046	Eger hûn ji wan hez bikin , yên ku ji we hez dikin , ma wê xelata we çi be ? Ma bacgir jî weha nakin ?
40005047	Û eger hûn bi tenê silavê bidin birayên xwe , ma hûn ji yên din zêdetir çi dikin ? Ma pûtperest jî weha nakin ?
40005048	Loma bêkêmahî bin , çawa ku Bavê we yê li ezmanan bêkêmahî ye .
40006001	« Hay ji xwe hebin , kirinên xwe yên qenc li ber çavên mirovan nekin , ji bo ku ji aliyê wan ve bên dîtin . An na , wê ji Bavê we yê li ezmanan ji bo we xelat nebe .
40006002	Loma , çaxê ku tu xêrê bikî , li pêşiya xwe li boriyê nexe , wek ku durû li kuçê û di kinîştan de dikin , da ku pesnê wan bê dayîn . Bi rastî ez ji we re dibêjim , wan xelata xwe standiye .
40006003	Îcar çaxê ku tu xêrê bikî , bila destê te yê çepê nezane ku destê te yê rastê çi dike ,
40006004	da ku xêra te veşartî be . Bavê te yê ku tiştê veşartî tê kirin jî dibîne , wê bergîdana te bide te .
40006005	« Gava ku hûn dua dikin , wek ên durû nebin , çimkî ew hez dikin ku li serê kuçeyan û di kinîştan de dua bikin , da ku ji aliyê mirovan ve bên dîtin . Bi rastî ez ji we re dibêjim , wan xelata xwe standiye .
40006006	Lê çaxê ku tu dua dikî , bikeve hundirê odeya xwe , deriyê xwe bigire û ji Bavê xwe yê ku nayê dîtin re dua bike û Bavê te yê ku tiştê veşartî tê kirin dibîne , wê bergîdana te bide te .
40006007	« Çaxê ku hûn dua dikin , wek pûtperestan gotinên pûç pircar nekin ; ew guman dikin bi pircarkirina peyvan wê bên bihîstin .
40006008	Îcar hûn nebin wek wan , çimkî Bavê we hê berî ku hûn ji wî bixwazin bi hewcedariya we dizane .
40006009	« Hûn bi vî awayî dua bikin : Bavê me yê li ezmanan , Navê te pîroz be .
40006010	Bila padîşahiya te bê . Daxwaza te wek li ezmên , Bila li ser rûyê erdê jî bê cih .
40006011	Nanê me yê rojane roj bi roj bide me .
40006012	Û li deynên me bibihûre , Wek ku em li deyndarên xwe bihûrtine .
40006013	Û me nebe ceribandinê , Lê me ji Yê Xerab xilas bike . Çimkî padîşahî , karîn û rûmet her û her ên te ne ! Amîn .
40006014	Eger hûn li sûcên mirovan bibihûrin , Bavê we yê li ezmanan jî wê li sûcên we bibihûre .
40006015	Lê eger hûn li sûcên mirovan nebihûrin , Bavê we jî li sûcên we nabihûre .
40006016	« Û çaxê ku hûn rojiyê bigirin , wek durûyan mirûzê xwe nekin ; ew rûyê xwe tirş dikin , da ku mirov bibînin ku ew bi rojî ne . Bi rastî ez ji we re dibêjim , wan xelata xwe standiye .
40006017	Lê çaxê ku tu rojiyê bigirî , rûn li porê xwe bide û serçavê xwe bişo ,
40006018	da ku mirov nebînin ku tu bi rojî yî , lê Bavê te yê ku nayê dîtin bibîne . Û Bavê te yê ku tiştê veşartî tê kirin dibîne , wê bergîdana te bide te .
40006019	« Li ser rûyê erdê ji bo xwe xezîneyan necivînin , ku li wir zeng û bizûzk wan xera dikin , dixwin û diz dikevinê û didizin .
40006020	Lê ji bo xwe xezîneyan li ezmên bicivînin , ku li wir ne zeng û bizûzk dikarin wê xera bikin , bixwin û ne jî diz dikarin bikevinê û bidizin .
40006021	Çimkî xezîneya we li ku derê be , dilê we jî wê li wê derê be .
40006022	« Çiraya bedenê çav e . Eger çavê te qenc be , wê tevahiya bedena te bibe ronahî .
40006023	Lê eger çavê te xerab be , wê tevahiya bedena te di tariyê de be . Îcar , eger ronahiya di dilê te de tarî ye , ew çi tariyeke mezin e !
40006024	« Tu kes nikare xulamtiyê ji du axayan re bike ; çimkî an ewê ji yekî nefret bike û ji yê din hez bike , an jî ewê qedrê yekî bigire û yê din biçûk bibîne . Hûn nikarin xulamtiyê hem ji Xwedê re û hem jî ji dewlemendiyê re bikin .
40006025	« Ji ber vê yekê ez ji we re dibêjim , ji bo jiyana xwe xeman nexwin , ka hûnê çi bixwin , an çi vexwin û ne jî ji bo bedena xwe , ka hûnê çi li xwe bikin . Ma jiyan ne di ser xwarinê re û beden jî ne di ser lixwekirinê re ye ?
40006026	Li teyrên ezmanan binêrin ! Ew ne diçînin , ne didirûn û ne jî di embaran de dicivînin . Dîsa jî Bavê we yê li ezmanan wan têr dike . Ma hûn ne di ser wan re ne ?
40006027	Îcar kî ji we bi xemxwarinê dikare kêlîkekê bi ser jiyana xwe ve dirêjtir bike ?
40006028	« Û hûn çima ji bo cilan xeman dixwin ? Li sosinên çolê binêrin ku çawa mezin dibin , ew ne dixebitin û ne jî rîs dirêsin .
40006029	Lê ez ji we re dibêjim ku Silêman jî di hemû rûmeta xwe de wek yeke ji wan cil li xwe nekirin .
40006030	Îcar , eger Xwedê giyayê çolê yê ku îro heye û sibê di tendûrê de tê şewitandin , bi vî awayî bi cil dike , ma ew we hê bêtir bi cil nake , hey kêmîmanno ?
40006031	Loma xeman nexwin û nebêjin : ‹ Emê çi bixwin ? › an ‹ Emê çi vexwin ? › an jî ‹ Emê çi li xwe bikin ? ›
40006032	Pûtperest li van hemû tiştan digerin . Lê Bavê we yê li ezmanan dizane ku hûn hewcedarê van hemû tiştan in .
40006033	Lê hûn berî her tiştî li Padîşahiya Xwedê û li rastdariya wî bigerin û ev hemû tişt jî wê ji we re bên dayîn .
40006034	Loma ji bo sibê xeman nexwin , çimkî sibe wê ji bo xwe xeman bixwe . Derdê rojê têra rojê dike .
40007001	« Dadbar nekin , da ku hûn jî neyên dadbarkirin .
40007002	Çimkî hûn bi çi awayî yên din dadbar bikin , hûn jî , hûnê bi wî awayî bên dadbarkirin . Hûn bi kîjan pîvanê bipîvin , wê bi wê pîvanê ji we re jî bê pîvandin .
40007003	Tu çima qirşikê di çavê birayê xwe de dibînî , lê girşê di çavê xwe de nabînî ?
40007004	An çawa tu dikarî ji birayê xwe re bêjî : ‹ Bihêle ku ez qirşikê di çavê te de derxim › hê ku girş di çavê te de ye ?
40007005	Hey mirovê durû , pêşî girşê di çavê xwe de derxe , hingê tê zelal bibînî ku tu qirşikê di çavê birayê xwe de derxî .
40007006	« Tiştê pîroz nedin kûçikan û ne jî durên xwe bavêjin ber berazan . An na , ewê wan di bin lingên xwe de biperçiqînin û bizivirin we perçe perçe bikin !
40007007	« Bixwazin , wê ji we re bê dayîn ; lê bigerin , hûnê bibînin ; li derî bixin , ewê ji we re vebe .
40007008	Çimkî her kesê ku dixwaze , distîne û yê digere , dibîne û yê li derî dixe , jê re vedibe .
40007009	Kî ji we , gava ku kurê wî nên jê bixwaze , wê kevir bide wî ?
40007010	An gava ku masî bixwaze , wê mar bide wî ?
40007011	Bi ser ku hûn xerab in jî , hûn dizanin diyariyên qenc bidin zarokên xwe . Îcar Bavê we yê li ezmanan wê çiqas bêtir tiştên qenc bide wan ên ku ji wî dixwazin !
40007012	« Loma her çi ku hûn dixwazin xelk ji we re bikin , hûn jî wusa ji wan re bikin , çimkî hînkirina Şerîetê û pêxemberan ev e .
40007013	« Di deriyê teng re derbas bibin . Çimkî deriyê ku dibe helakê fireh e , riya ku diçe wê rihet e û yên ku pê ve diçin gelek in .
40007014	Lê deriyê ku dibe jiyanê teng e , rê jî dijwar e û yên ku wê dibînin hindik in .
40007015	« Hay ji pêxemberên derewîn hebin . Ew di postê miyan de tên ba we , lê di hundir de ew gurên har in .
40007016	Hûnê wan ji berê wan nas bikin . Ma mirov ji stiriyan tirî û ji diriyan hêjîran diçinin ?
40007017	Bi vî awayî her dara qenc berê qenc , lê her dara xerab jî berê xerab dide .
40007018	Dara qenc nikare berê xerab bide û dara xerab nikare berê qenc bide .
40007019	Her dara ku berê qenc nede tê birrîn û avêtin nav êgir .
40007020	Îcar hûnê wan ji berê wan nas bikin .
40007021	« Ne ku her kesên ji min re dibêjin : ‹ Ya Xudan , ya Xudan › wê bikevin Padîşahiya Ezmanan ! Bi tenê yên ku daxwaza Bavê min ê li ezmanan dikin , wê bikevinê .
40007022	Wê rojê gelek wê ji min re bêjin : ‹ Ya Xudan , ya Xudan ! Ma bi navê te me pêxemberîtî nekir ? Bi navê te me cin dernexistin ? Ma bi navê te me gelek keramet nekirin ? ›
40007023	Hingê ezê bi eşkereyî ji wan re bêjim : ‹ Min hûn qet nas nekirin ! Ji min dûr kevin , hûn ên ku neheqiyê dikin ! ›
40007024	« Îcar her kesê ku van peyvên min dibihîze û tîne cih , mîna wî mirovê aqilmend e ku xaniyê xwe li ser latê ava kiriye .
40007025	Baran dibare , bahoz radibe , lehî tên û li wî xaniyî dixin , lê ew hilnaweşe , çimkî li ser latê hatiye avakirin .
40007026	Û her kesê ku van peyvên min dibihîze û nake , mîna wî mirovê bêaqil e ku xaniyê xwe li ser seylakê ava kiriye .
40007027	Baran dibare , bahoz radibe , lehî tê û li wî xaniyî dixin û xanî hildiweşe . Û bi hilweşîneke mezin dikeve . »
40007028	Gava ku Îsa ev gotinên xwe xilas kirin , elalet li hînkirina wî gelek şaş ma .
40007029	Çimkî wî ne wek Şerîetzanên wan , lê wek yekî xweyî desthilatî ew hîn dikirin .
40008001	Çaxê ku Îsa ji çiyê hat xwarê , elaleteke mezin li pey wî çû .
40008002	Îcar kotiyek hat ba wî , li ber wî deverû çû erdê û got : « Ya Xudan , eger tu bixwazî , tu dikarî min paqij bikî ! »
40008003	Îsa jî destê xwe dirêj kir , dest li wî da û got : « Ez dixwazim , paqij bibe ! » Di cih de kotîbûna wî paqij bû .
40008004	Hingê Îsa jê re got : « Binêre ! Tu ji kesî re nebêjî ! Lê here , xwe nîşanî kahîn bide û diyariya ku Mûsa emir kiriye pêşkêş bike , da ku ji wan re bibe şahidî . »
40008005	Gava ku Îsa ket Kefernahûmê , sersedek hat ba wî û bi lava jê re got :
40008006	« Ya Xudan , xulamê min felcbûyî , bi êşeke giran li malê di nav nivînan de ye . »
40008007	Îsa ji wî re got : « Ezê bêm û wî qenc bikim . »
40008008	Sersed lê vegerand û got : « Ya Xudan , ez ne hêja me ku tu bêyî bin banê min , lê bi tenê peyvekê bêje û xulamê min wê qenc bibe .
40008009	Çimkî ez jî mirovekî di bin emir de me û di bin emrê min de leşker hene . Ez ji yekî re dibêjim ‹ Here › , ew diçe ; ji yekî din re dibêjim ‹ Were › , ew tê . Ez ji xulamê xwe re dibêjim ‹ Vê bike › , ew dike . »
40008010	Gava ku Îsa ev yek bihîst , şaş ma û ji yên ku li pey wî dihatin re got : « Bi rastî , ez ji we re dibêjim , di Îsraêlê de jî min baweriyeke weha di dilê kesekî de nedît .
40008011	Ez ji we re dibêjim ku ji Rojhilat û ji Rojava gelek wê bên û di Padîşahiya Ezmanan de bi Birahîm , Îshaq û Aqûb re li ser sifrê rûnin .
40008012	Lê zarokên Padîşahiyê wê bên avêtin nav tariya derve û wê li wê derê bibe girîn û qirçîna diranan . »
40008013	Îcar Îsa li sersed zivirî û jê re got : « Here , bila wek ku te bawer kir , ji te re bibe . » Û di wê gavê de xulam wî qenc bû .
40008014	Gava ku Îsa ket mala Petrûs , wî xesûya wî bi tayêketî razayî dît .
40008015	Îsa destê xwe danî ser destê wê , tayê ew berda , jinik rabû û ji wî re xizmet kir .
40008016	Gava ku bû êvar , gelek mirovên cinoyî anîn ba wî . Wî bi gotinekê cin derxistin û hemû nexweş qenc kirin .
40008017	Ev çêbû , da ku ew peyva ku bi devê Îşaya pêxember hatibû gotin , bê cih : « Wî êşên me kişandinÛ nexweşiyên me hildan ser xwe . »
40008018	Gava Îsa elalet li dora xwe dît , wî li wan emir kir ku derbasî aliyê din ê golê bibin .
40008019	Hingê Şerîetzanek nêzîkî wî bû û jê re got : « Mamoste , tu herî ku derê , ezê li pey te bêm . »
40008020	Îsa jê re got : « Kunên roviyan hene , hêlînên teyrên ezmanan jî hene , lê cihekî Kurê Mirov tune ku serê xwe lê deyne . »
40008021	Ji şagirtên wî yekî jê re got : « Ya Xudan ! Destûrê bide min ku ez pêşî herim bavê xwe veşêrim . »
40008022	Lê Îsa ji wî re got : « Tu li pey min were ! Bihêle , bila mirî miriyên xwe veşêrin ! »
40008023	Gava ew ket qeyikê , şagirtên wî jî li pey wî siwar bûn .
40008024	Ji nişkê ve di golê de bagereke mezin rabû , wusa ku pêlên avê bi ser qeyikê diketin . Heçî Îsa bû , radiza .
40008025	Şagirt nêzîkî wî bûn , ew hişyar kirin û gotin : « Ya Xudan ! Me xilas bike ! Em helak dibin ! »
40008026	Îsa li wan vegerand : « Hey kêmîmanno , hûn çima ditirsin ? » Hingê ew rabû , li bayê û li golê hilat û bêpêjiniyeke mezin çêbû .
40008027	Hemû şaş man û gotin : « Ma ev mirovekî çawa ye ? Ba û gol jî bi ya wî dikin ! »
40008028	Gava ku Îsa derbasî aliyê din bû û gihîşt herêma Gedarîniyan , du mirovên cinoyî ji nav goristanê derketin û hatin pêşiya wî . Ew ewqas har bûn ku kes nikaribû di wê riyê re derbas bibûya .
40008029	Îcar wan bi qîrîn gotin : « Ya Kurê Xwedê , ma te çi ji me ye ? Ma ji berî ku wext bê , tu hatî vir ku me bidî ezabê ? »
40008030	Ji wan wêvetir garaneke mezin a berazan diçêriya .
40008031	Cinan ji wî lava kirin û gotin : « Eger tu me derxî , me bişîne nav garana berazan . »
40008032	Wî ji wan re got : « Herin ! » Hingê ew derketin û çûn nav berazan . Hemû garanê xwe di kaşê re avêt golê û di avê de xeniqî .
40008033	Gavanên berazan reviyan , çûn bajêr , her tişt û çi ji bo yên cinoyî çêbû , gotin .
40008034	Hingê hemû xelkê bajêr hat pêşiya Îsa û gava ku ew dîtin , jê lava kirin ku ji herêma wan here .
40009001	Îsa ket qeyikekê , derbasî aliyê din bû û hat bajarê xwe .
40009002	Çend mirovan felciyekî ku di nav nivînan de bû anî ba wî . Gava ku Îsa baweriya wan dît , wî ji yê felcî re got : « Bi zirav be lawo , li gunehên te hat bihûrtin . »
40009003	Hingê ji Şerîetzanan hinekan di dilê xwe de got : « Ev mirov çêran dike ! »
40009004	Lê Îsa bi fikrên wan dizanibû û got : « Hûn çima di dilê xwe de tiştên xerab difikirin ?
40009005	Ma kîjan hêsanîtir e ? Gotina ‹ Li gunehên te hat bihûrtin › , an gotina ku ‹ Rabe û rêve here › ?
40009006	Lê ji bo ku hûn bizanin ku desthilatiya Kurê Mirov heye ku li ser rûyê erdê li gunehan bibihûre … » Hingê ji yê felcî re got : « Rabe , nivînên xwe hilîne û here mala xwe . »
40009007	Û mirov jî rabû û çû mala xwe .
40009008	Gava ku elaletê ev yek dît , tirsiya û pesnê Xwedayê ku desthilatiya weha daye mirovan dan .
40009009	Gava Îsa ji wê derê çû , wî mirovek bi navê Metta li cihê bacxanê rûniştî dît . Îsa ji wî re got : « Li pey min were . » Metta jî rabû û li pey wî çû .
40009010	Çaxê ku Îsa li mala Metta li ser xwarinê bû , gelek bacgir û gunehkar hatin , bi wî û şagirtên wî re li ser sifrê rûniştin .
40009011	Dema ku Fêrisiyan ev yek dît , wan ji şagirtên wî pirsî : « Çima Mamosteyê we bi bacgir û gunehkaran re xwarinê dixwe ? »
40009012	Gava Îsa ev bihîst , got : « Ne yên saxlem , lê yên nexweş hewcedarê hekîm in .
40009013	Îcar hûn herin û mana peyva : ‹ Ez rehmê dixwazim , ne goriyê › hîn bibin . Ji ber ku ez nehatime gazî yên rast bikim , lê ez hatime ku gazî yên gunehkar bikim . »
40009014	Hingê şagirtên Yûhenna hatin ba Îsa û ji wî pirsîn : « Çima em û Fêrisî gelek caran rojiyê digirin , lê şagirtên te rojiyê nagirin ? »
40009015	Wî ji wan re got : « Heta ku zava bi wan re be , ma dibe ku xelkê dawetê şînê bigirin ? Lê rojên ku zava ji wan bê standin wê bên û hingê ewê rojiyê bigirin .
40009016	« Tu kes bi perçê qumaşê ku neçûye hev , cilê kevin pîne nake , çimkî ew pînê ku hatiye lêxistin ji cil dikeve û cihê qetiyayî hê xerabtir dibe .
40009017	Ne jî kes şeraba nû dixe meşkên kevin . Eger bixeyê , meşk diteqin , şerab dirije û meşk ziyan dibin . Na , şeraba nû dixin meşkên nû û herdu jî tên parastin . »
40009018	Gava ku Îsa ev digotin , serekek hat , li ber wî çû ser çokan û got : « Ha niha keça min mir . Lê were û destê xwe deyne ser wê , ewê bijî . »
40009019	Îsa rabû û tevî şagirtên xwe li pey wî çû .
40009020	Di wê navê de jinikek ku ji diwanzdeh salan ve xwîn jê diçû , ji paş Îsa ve hat û destê xwe li rêşiyên kirasê wî da .
40009021	Jinikê di dilê xwe de digot : « Bi tenê ez destê xwe li kirasê wî bidim , ezê qenc bibim . »
40009022	Îsa zivirî , ew dît û jê re got : « Bi zirav be keça min , baweriya te tu qenc kirî . » Û jinik ji wê gavê ve sax bû .
40009023	Gava Îsa ket mala serekê kinîştê , bilûrvan û elaleta ku dikirin qîjeqîj dîtin ,
40009024	wî got : « Xwe bidin aliyekî . Keçik nemiriye , lê ew di xew de ye . » Îcar ew pê keniyan .
40009025	Piştî ku elalet hat derxistin derve , ew ket hundir , wî bi destê keçikê girt û keçik rabû .
40009026	Ev xeber li seranserê wê herêmê belav bû .
40009027	Gava Îsa ji wir derbas dibû , du mirovên kor li pey wî hatin û bi qîrîn gotin : « Li me were rehmê , ey Kurê Dawid ! »
40009028	Çaxê Îsa gihîşt malê , mirovên kor hatin ba wî . Hingê Îsa ji wan pirsî : « Hûn bawer dikin ku ez dikarim vê bikim ? » Koran lê vegerand û gotin : « Erê , ya Xudan . »
40009029	Hingê Îsa destê xwe danî ser çavên wan û got : « Bila li gor baweriya we ji we re bibe . »
40009030	Û çavên wan vebûn . Wî bi hişkî tembîh li wan kir û got : « Hay jê hebin , bila tu kes bi vê nizanibe . »
40009031	Lê ew derketin , wan navê wî li seranserê wê herêmê belav kir .
40009032	Çaxê ku ew derketin , mirovekî lal û cinoyî anîn ba Îsa .
40009033	Gava ku cinê wî hat derxistin , mirovê ku lal bû peyivî . Elalet şaş ma û got : « Li Îsraêlê tiştekî weha qet nehatiye dîtin . »
40009034	Lê Fêrisiyan got : « Ew bi destê mîrê cinan , cinan derdixe . »
40009035	Îsa li hemû bajar û gundan digeriya , di kinîştên wan de hîn dikir , Mizgîniya Padîşahiyê dida û hemû êş û nexweşî qenc dikirin .
40009036	Gava wî elalet dîtin , dilê wî bi wan şewitî . Çimkî ew mîna miyên bê şivan ên şaşbûyî û belavbûyî bûn .
40009037	Hingê wî ji şagirtên xwe re got : « Dexil gelek e , lê pale hindik in .
40009038	Loma lava ji Xudanê dexlê bikin , da ku ji bo dexla xwe paleyan bişîne . »
40010001	Îsa her diwanzdeh şagirtên xwe gazî ba xwe kirin û desthilatî da wan ku ruhên nepak derxin , her cûreyê êş û nexweşiyan qenc bikin .
40010002	Navên her diwanzdeh Şandiyan ev in : Yê pêşî , Şimûn , ku jê re Petrûs digotin û birayê wî Endrawis , Aqûbê kurê Zebedî û birayê wî Yûhenna .
40010003	Filîpos û Bertolomeyos , Tûma û Mettayê bacgir , Aqûbê kurê Halfayos û Tedayos .
40010004	Şimûnê Welatparêz û Cihûdayê Îsxeryotî yê ku Îsa da dest .
40010005	Îsa ew her diwanzdeh şandin û li wan emir kir û got : « Neçin nav miletên ne Cihû û nekevin tu bajarê Sameriyan .
40010006	Lê hê bêtir herin ba miyên windabûyî yên mala Îsraêl .
40010007	Gava ku hûn herin , Mizgîniyê bidin û bêjin : ‹ Padîşahiya Ezmanan nêzîk e ! ›
40010008	Nexweşan qenc bikin , miriyan rakin , kotiyan paqij bikin û cinan derxin . We belaş stand , belaş bidin .
40010009	Di kemberên xwe de ne zêr , ne zîv û ne jî sifir hildin .
40010010	Ji bo rêwîtiyê bi xwe re ne tûrik , ne du kiras , ne du cot çarox û ne jî dar bibin . Çimkî pale hêjayî xwarina xwe ye .
40010011	« Kîjan bajar û gundê ku hûn herinê , bipirsin ka kî hêja ye û heta ku hûn derkevin , li ba wî bimînin .
40010012	Gava ku hûn ketin malekê , silavê lê bikin .
40010013	Eger ew mal hêja be , bila aştiya we li ser wê be ; eger ne hêja be , bila aştiya we li we vegere .
40010014	Kî ku we qebûl neke û guh nede peyva we , gava hûn ji wê malê an ji wî bajarî derkevin , toza lingên xwe biweşînin .
40010015	Bi rastî ez ji we re dibêjim , di Roja Dawî de , rewşa diyarê Sodom û Gomorayê wê ji ya wî bajarî çêtir be .
40010016	« Va ye , ez we wek miyan dişînim nav guran . Loma wek maran bi aqil û wek kevokan dilpak bin .
40010017	Îcar li hember mirovan hay ji xwe hebin . Çimkî ewê we bidin destê civînên giregiran û di kinîştên xwe de bidin ber qamçiyan ;
40010018	ji rûyê min ewê we bibin ber walî û padîşahan , da ku hûn ji wan û ji miletan re şahidiyê bikin .
40010019	Lê çaxê ku ew we bidin dest , xeman nexwin ku hûnê çi bêjin û çawa bêjin . Di wê demê de wê ji we re bê dayîn ku hûn çi bêjin .
40010020	Çimkî yê dipeyive ne hûn in , lê Ruhê Bavê we wê bi devê we bipeyive .
40010021	« Bira wê birayê xwe , bav wê zarokê xwe teslîmî mirinê bike ; zarok wê li hember dê û bavê xwe rabin û wan bidin kuştin .
40010022	Hemû wê di ber navê min de ji we nefret bikin . Lê yê ku heta dawiyê ragire , ewê xilas bibe .
40010023	« Gava ku li bajarekî tengahiyê bidin we , hûn birevin bajarekî din . Bi rastî ez ji we re dibêjim , beriya hatina Kurê Mirov , hûn pê re nagihîjin ku li hemû bajarên Îsraêlê bigerin .
40010024	« Şagirt ne di ser mamosteyê xwe re ye , ne jî xulam di ser axayê xwe re ye .
40010025	Têra şagirt dike ku bibe wek mamosteyê xwe û têra xulam jî dike ku bibe wek axayê xwe . Eger ji malxwê malê re Belzebûl gotin , îcar ewê ji maliyan re çi û çi nebêjin !
40010026	« Îcar ji wan netirsin . Çimkî tu tiştê nixumandî tune ku xuya nebe , ne jî tiştekî veşartî heye ku neyê zanîn .
40010027	Tiştê ku ez di tariyê de ji we re bêjim , di ronahiyê de bêjin ; tiştê ku di guhê we de tê gotin , li ser banî gazî bikin .
40010028	Ji wan ên ku bedenê dikujin , lê nikarin can bikujin netirsin . Hê bêtir ji wî bitirsin ê ku dikare hem can û hem bedenê di dojehê de helak bike .
40010029	Ma du çivîk bi çerxiyekî nayên firotin ? Dîsa jî bê destûra Bavê we yek ji wan nakeve erdê .
40010030	Heçî hûn in , mûyên serê we jî hemû hejmartî ne .
40010031	Loma netirsin , hûn ji gelek çivîkan hêjatir in .
40010032	« Îcar her kesê ku li ber mirovan min eşkere bike , ez jî , ezê wî li ber Bavê xwe yê li ezmanan eşkere bikim .
40010033	Lê kî ku min li ber mirovan înkar bike , ez jî , ezê wî li ber Bavê xwe yê li ezmanan înkar bikim .
40010034	« Nefikirin ku ez hatime aştiyê bînim ser rûyê erdê . Ez nehatime ku aştiyê bînim , lê ez hatime ku şûr bînim .
40010035	Çimkî ez hatime ku ‹ dijraberiyê bixim navbera bav û kur , dê û keçê , bûkê û xesûyê .
40010036	Dijminê mirov wê maliyên mala wî bi xwe bin › .
40010037	« Yê ku dê an bavê xwe ji min bêtir hez dike , ne hêjayî min e . Yê ku kur an keça xwe ji min bêtir hez dike jî , ne hêjayî min e .
40010038	Û ewê ku xaça xwe hilneyne û li pey min neyê , ne hêjayî min e .
40010039	Yê ku jiyana xwe bibîne , ewê we winda bike ; lê yê ku jiyana xwe di ber min de winda bike , ewê we bibîne .
40010040	« Yê ku we qebûl bike , min qebûl dike û yê ku min qebûl bike , wî yê ku ez şandime qebûl dike .
40010041	Yê ku pêxemberekî ji ber ku pêxember e qebûl bike , ewê xelata ku ji bo pêxember e bistîne . Û yê ku mirovê rast ji ber ku rast e qebûl bike , ewê xelata yê rast bistîne .
40010042	Û kî ku tasek ava sar bide yekî ji van biçûkan , ji ber ku ew şagirtê min e , bi rastî ez ji we re dibêjim , ew tu caran xelata xwe winda nake . »
40011001	Çaxê ku Îsa tembîhkirina li her diwanzdeh şagirtên xwe xilas kir , ew ji wir çû bajarên wan , da ku hîn bike û Mizgîniyê bide .
40011002	Gava Yûhenna di girtîgehê de bihîst ku Mesîh çi dike , wî şagirtên xwe şandin ba wî
40011003	ku ji wî bipirsin : « Ma yê ku wê bihata tu yî , an divê em li benda yekî din bimînin ? »
40011004	Îsa li wan vegerand û got : « Herin tiştên ku hûn dibihîzin û dibînin ji Yûhenna re bêjin :
40011005	Kor dibînin , şil û şeht rêve diçin , kotî paqij dibin , kerr dibihîzin , mirî radibin û Mizgînî ji belengazan re tê dayîn .
40011006	Xwezî bi wî yê ku ji min neenire . »
40011007	Gava ku şagirtên Yûhenna diçûn , Îsa dest pê kir û ji elaletê re li ser Yûhenna peyivî û got : « Hûn derketin çolê , da ku hûn çi bibînin ? Ma çîtikeke ku li ber bayê diheje ?
40011008	Nexwe , hûn çûn ku çi bibînin ? Ma mirovekî ku cilên nermîn li xwe kirine ? Ew ên ku cilên nermîn li xwe dikin di qesrên padîşahan de ne .
40011009	Nexwe hûn derketin ku çi bibînin ? Ma pêxemberekî ? Erê , ez ji we re dibêjim ji pêxemberekî hê zêdetir .
40011010	Ev ew e yê ku li ser hatiye nivîsîn : ‹ Va ye , ez qasidê xwe di pêşiya te de dişînim , Ewê li pêşiya te riya te amade bike . ›
40011011	Bi rastî ez ji we re dibêjim , di nav wan ên ku ji jinan çêbûn de , yekî ji Yûhennayê imadkar mezintir derneketiye . Lê di Padîşahiya Ezmanan de yê herî biçûk ji wî mezintir e .
40011012	Ji roja Yûhennayê imadkar û heta niha , zor li Padîşahiya Ezmanan tê kirin û yên zordar wê bi dest dixin .
40011013	Çimkî hemû pêxemberan û Şerîetê heta dema Yûhenna pêxemberîtî kirin .
40011014	Û eger hûn dixwazin vê yekê qebûl bikin , Êlyasê ku diviya bihata ew e .
40011015	Yê ku guhên wî hene bila bibihîze .
40011016	« Îcar ez vî nifşî bimînînim çi ? Ew mîna wan zarokan in ku li meydanan rûniştine û gazî hevdû dikin
40011017	û dibêjin : ‹ Me ji bo we li bilûrê xist û hûn nereqisîn . Me avêt ser miriyan û we şîn negirt . ›
40011018	Çimkî Yûhenna hat , ne dixwar û ne jî şerab vedixwar , lê ew dibêjin : ‹ Ew bi cinan ketiye . ›
40011019	Kurê Mirov hat , dixwe û vedixwe , îcar dibêjin : ‹ Va ye xwera û serxweş , dostê bacgir û gunehkaran . Lê şehrezayî bi kirinên xwe rast tê dîtin . › »
40011020	Hingê Îsa dest pê kir li wan bajaran hilat , ku di wan de gelek ji kerametên wî çêbûbûn . Çimkî wan tobe nekir .
40011021	« Wey li te Xorazînê ! Wey li te Beytsaydayê ! Eger ew kerametên ku li nav we hatin kirin , li Sûr û Saydayê bihatana kirin , wanê ji zû ve di nav xirarî û xweliyê de tobe bikira .
40011022	Lê ez ji we re dibêjim , di Roja Dawî de rewşa Sûr û Saydayê wê ji ya we çêtir be .
40011023	Û tu hey Kefernahûm ! Ma tê heta bi ezmên bilind bibî ? Na , tê heta bi diyarê miriyan herî xwarê ! Eger ew kerametên ku li nav te hatin kirin , li Sodomê bihatana kirin , ewê heta îro li cihê xwe bima .
40011024	Lê ez ji we re dibêjim ku di Roja Dawî de rewşa Sodomê wê ji ya we çêtir be . »
40011025	Di wî wextî de Îsa got : « Ey Bavo , ez ji te re şikir dikim , Xudanê erd û ezmên ! Çimkî te ev tiştên ha ji şehreza û zaneyan veşartin û ji zarokên biçûk re eşkere kirine .
40011026	Erê Bavo , çimkî li ba te ya bi dil ev bû .
40011027	« Her tişt ji aliyê Bavê min ve ji min re hat dayîn . Ji bilî Bav tu kes Kur nas nake û ji bilî Kur û yên ku Kur dixwaze Bav bi wan bide eşkerekirin , tu kes jî Bav nas nake .
40011028	« Werin ba min , ey hemû yên westayî û bargiran , ezê rihetiyê bidim we .
40011029	Nîrê min deynin ser stûyê xwe û ji min hîn bibin , çimkî ez nerm û ji dil nefsbiçûk im û hûnê rihetiyê ji bo canê xwe bibînin .
40011030	Çimkî nîrê min hêsanî û barê min sivik e . »
40012001	Di wî wextî de Îsa rojeke Şemiyê di nav dexlan re derbas dibû . Şagirtên wî birçî bûbûn û dest pê kirin , simbil çinîn û xwarin .
40012002	Gava ku Fêrisiyan ev yek dît , wan ji wî re got : « Binêre ! Şagirtên te tiştê ku roja Şemiyê nabe dikin . »
40012003	Îsa li wan vegerand û got : « Ma we nexwendiye ku Dawid çi kir , gava ew û yên pê re birçî bûn ?
40012004	Ew ket Mala Xwedê , wî û yên bi wî re nanê pêşberiyê xwarin , ku ji bo wî û yên bi wî re çênedibû , lê bi tenê ji bo kahînan bû .
40012005	Ma we di Şerîetê de nexwendiye ku kahîn di rojên Şemiyan de , di Perestgehê de roja Şemiyê xera dikin û dîsa jî bêsûc in ?
40012006	Lê ez ji we re dibêjim yekî ji Perestgehê mezintir li vir e .
40012007	Eger we mana vê gotina ‹ Ez rehmê dixwazim , ne goriyê › bizaniya , weyê yên bêsûc sûcdar dernexistana .
40012008	Çimkî Kurê Mirov Xudanê roja Şemiyê ye . »
40012009	Îsa ji wê derê rabû , çû kinîşta wan .
40012010	Li wir mirovek hebû , ku destê wî hişkbûyî bû . Ji bo ku Îsa sûcdar bikin , wan jê pirsî : « Ma cayîz e ku mirov roja Şemiyê nexweşan qenc bike ? »
40012011	Îsa ji wan re got : « Ma kî ji we ku miyeke wî hebe û roja Şemiyê bikeve çalê , ew wê nagire û dernaxe ?
40012012	Lê mirov hê çiqas ji miyê hêjatir e ! Loma roja Şemiyê qencîkirin dibe . »
40012013	Piştre Îsa ji zilam re got : « Destê xwe dirêj bike . » Wî jî dirêj kir û wek destê din qenc bû .
40012014	Lê Fêrisî derketin derve û bi hev şêwirîn ku ewê çawa Îsa bidin kuştin .
40012015	Ji ber ku Îsa bi vê yekê dizanibû , xwe ji wir da aliyekî . Elaleteke mezin li pey wî çûn û wî hemû nexweşên wan qenc kirin .
40012016	Wî li wan hişk emir kir ku nebêjin ew kî ye .
40012017	Da ku ew peyva ku bi devê Îşaya pêxember hatibû gotin bê cih :
40012018	« Va ye xulamê min ê ku min bijartiye , Yê ku ez jê hez dikim û bi dilê min e . Ezê Ruhê xwe deynim ser wîÛ ewê edaletê bi miletan bide zanîn .
40012019	Ew pev naçe û naqîreÛ tu kes dengê wî li kuçeyan nabihîze .
40012020	Çîtikê perçiqandî naşkêne , Û fitîla ku dû dike natemirîne , Heta ku edaletê bigihîne serketinê .
40012021	Û milet wê hêviya xwe bi navê wî ve girêdin . »
40012022	Hingê wan yekî cinoyiyê kor û lal anî ba Îsa û wî ew qenc kir , êdî hem peyivî û hem jî dît .
40012023	Tevahiya elaletê şaşmayî ma û gotin : « Gelo Kurê Dawid ev e ? »
40012024	Lê gava ku Fêrisiyan ev bihîst , wan got : « Ev mirov bi destê mîrê cinan Belzebûl , cinan derdixe . »
40012025	Îsa bi fikrên wan dizanibû û ji wan re got : « Her padîşahiya ku di nav wê de dubendî hebe wêran dibe û her bajar an mala ku di nav wê de dubendî hebe , namîne .
40012026	Eger Îblîs Îblîs derxe , di nav wî de dubendî heye . Êdî padîşahiya wî wê çawa bimîne ?
40012027	Eger ez bi Belzebûl cinan derxim , ma kurên we wan bi kê derdixin ? Ji ber vê yekê ewê bibin dadgerên we .
40012028	Îcar , eger ez bi Ruhê Xwedê cinan derdixim , hingê Padîşahiya Xwedê gihîştiye we .
40012029	Nexwe çawa yek dikare bikeve mala mêrxasekî û tiştên wî talan bike ? Eger pêşî wî girêde , hingê dikare mala wî talan bike .
40012030	« Yê ku ne bi min re ye , li hember min e û yê ku bi min re nacivîne , belav dike .
40012031	Ji bo vê yekê ez ji we re dibêjim , her çêr û guneh wê li mirovan bê bihûrtin , lê li wê çêrkirina ku li Ruhê Pîroz tê kirin nayê bihûrtin .
40012032	Kî ku li dijî Kurê Mirov gotinekê bêje wê li wî bê bihûrtin , lê kî ku li dijî Ruhê Pîroz gotinekê bêje ne li vê dinyayê û ne jî li dinya ku bê , li wî nayê bihûrtin .
40012033	« An darê qenc bikin , wê berê wê qenc be , an jî darê xerab bikin , wê berê wê xerab be . Çimkî dar ji berê xwe tê naskirin .
40012034	Hey nifşê koremaran ! Hûn bi xwe xerab in , çawa hûnê bikarin tiştên qenc bêjin ? Çimkî dev ji tijebûna dil dibêje .
40012035	Mirovê qenc ji xezîna dilê xwe ya qenc tiştên qenc derdixe , lê mirovê xerab ji xezîna dilê xwe ya xerab tiştên xerab derdixe .
40012036	Lê ez ji we re dibêjim , mirov wê ji bo her peyva pûç a ku bêje , di Roja Dawî de hesab bide .
40012037	Çimkî tê bi peyvên xwe bêsûc û bi peyvên xwe sûcdar bêyî derxistin . »
40012038	Hingê ji Fêrisî û Şerîetzanan hinekan ji wî re got : « Mamoste , em dixwazin ku nîşanekê ji te bibînin . »
40012039	Lê Îsa bersîva wan da û got : « Nifşê xerab û zînakar li nîşanekê digere , lê ji nîşana Ûnis pêxember pê ve , nîşaneke din jê re nayê dayîn .
40012040	Çawa ku ‹ Ûnis sê roj û sê şevan di zikê masiyê mezin de ma › , wusa jî Kurê Mirov wê sê roj û sê şevan di dilê erdê de bimîne .
40012041	Di Roja Dawî de xelkê Nînewê wê bi vî nifşî re rabe û wî sûcdar derxe . Çimkî wan bi danezana Ûnis tobe kir û va ye , yekî ji Ûnis mezintir li vir e .
40012042	Şahbanûya Başûr wê di Roja Dawî de bi vî nifşî re rabe û wî sûcdar derxe . Çimkî ew ji wî kujê dinyayê hat , da ku guhdariya şehrezayiya Silêman bike û va ye , yekî ji Silêman mezintir li vir e .
40012043	« Çaxê ku ruhê nepak ji mirov derdikeve , ew di cihên bêav re derbas dibe , ku li rihetiyê bigere , lê nabîne .
40012044	Hingê ew dibêje : ‹ Ezê vegerim mala xwe ya ku ez jê derketime . › Îcar tê û dibîne ku ew vala , maliştî û xemilandî ye .
40012045	Hingê ew diçe , heft cinên din ên ji xwe hê xerabtir tîne ba xwe û dikevinê û li wê derê rûdinin . Êdî halê wî mirovî yê dawî ji yê pêşî xerabtir dibe . Wê weha bê ser vî nifşê xerab jî . »
40012046	Hê ku Îsa ji elaletê re dipeyivî , dê û birayên wî li derve rawestan , xwestin ku bi wî re bipeyivin .
40012047	Yekî jê re got : « Va ye , diya te û birayên te li derve ne û dixwazin ku bi te re bipeyivin . »
40012048	Îsa li wî vegerand û got : « Diya min kî ye û birayên min kî ne ? »
40012049	Bi destê xwe şagirtên xwe nîşan da û got : « Va ne , diya min û birayên min .
40012050	Çimkî kî ku daxwaza Bavê min ê li ezmanan bike , birayê min , xwişka min û diya min ew e . »
40013001	Wê rojê Îsa ji mal derket û li perê golê rûnişt .
40013002	Elaleteke wusa mezin li dora wî civiya ku ew li qeyikekê siwar bû û rûnişt . Hingê tevahiya elaletê li qerax rawesta .
40013003	Îcar Îsa bi meselan ji wan re li ser gelek tiştan peyivî û got : « Cotkar derket ku tov biçîne .
40013004	Gava ku wî tov direşand , hinek jê ket tenişta rê , teyr hatin û ew xwarin .
40013005	Hinek ket ser erdê kevirî yê ku axa wî kêm bû û ji ber ku ax ne kûr bû , ew zû şîn bû .
40013006	Lê çaxê ku roj hilat ew kizirî û ji ber ku rayên wî tunebûn , hişk bû .
40013007	Hinekî din ket nav stiriyan , stirî mezin bûn û ew fetisandin .
40013008	Û hinek ket ser erdekî qenc , hinekan sed , hinekan şêst û hinekan jî sî qat ber dan .
40013009	Yê ku guhên wî hene bila bibihîze . »
40013010	Îcar şagirt hatin ba Îsa û jê pirsîn : « Tu çima bi wan re bi meselan dipeyivî ? »
40013011	Wî li wan vegerand û got : « Zanîna sirên Padîşahiya Ezmanan ji we re hatiye dayîn , lê ji wan re nehatiye dayîn .
40013012	Çimkî bi kê re hebe , wê bêtir ji wî re bê dayîn û jê re zêde bibe . Lê bi kê re tunebe , tiştê ku pê re heye jî wê jê bê standin .
40013013	Ji ber vê yekê ez ji wan re bi meselan dibêjim : Ew dibînin , lê nabînin , ew dibihîzin , lê nabihîzin û fêm nakin .
40013014	Li ser wan , ev pêxemberîtiya Îşaya tê cih ku dibêje : ‹ Hûn çiqas bibihîzin jî , hûn tu caran fêm nakin , Hûn çiqas bibînin jî , hûn tu caran tênagihîjin .
40013015	Çimkî dilê vî gelî hişk bûye , Guhên wan giran bûneÛ wan çavên xwe girtine . Nebe ku ew bi çavên xwe bibîninÛ bi guhên xwe bibihîzinÛ bi dilê xwe fêm bikinÛ vegerin ku ez wan qenc bikim . ›
40013016	« Lê xwezî bi çavên we , çimkî ew dibînin ; xwezî bi guhên we , çimkî ew dibihîzin .
40013017	Bi rastî ez ji we re dibêjim , gelek pêxember û mirovên rast , dixwestin van tiştên ku hûn dibînin bibînin , lê nedîtin . Dixwestin van tiştên ku hûn dibihîzin bibihîzin , lê nebihîstin .
40013018	« De îcar guhdariya mesela yê cotkar bikin :
40013019	Her kesê ku peyva li ser Padîşahiyê dibihîze û fêm nake , Yê Xerab tê û tiştê ku di dilê wî de hatiye çandin direvîne . Tovê ku ketiye tenişta rê ev e .
40013020	Ewê ku li ser erdê kevirî hatiye çandin jî , ew e ku peyvê dibihîze û di cih de bi şahî wê qebûl dike .
40013021	Lê ji ber ku rayê wî tune , tenê demeke kurt dimîne . Gava ku ji bo peyvê cefa û tengahiyê dikişîne , ew zû ji rê derdikeve .
40013022	Ewê ku di nav stiriyan de hatiye çandin jî , ew e ku peyvê dibihîze , lê xemên vê dinyayê û xapandina dewlemendiyê peyvê difetisînin û peyv bêber dimîne .
40013023	Lê ewê ku li erdê qenc hatiye çandin , ew e ku peyvê dibihîze û wê fêm dike . Ew jî ber dide . Hinek jê sed , hinek jê şêst , hinek jî sî qat ber dide .
40013024	Îsa meseleyeke din ji wan re got : « Padîşahiya Ezmanan dimîne vê yekê : Zilamekî tovê qenc li erdê xwe çand .
40013025	Lê çaxê ku her kes di xew de bû , dijminê wî hat , di nav genim de zîwan çand û çû .
40013026	Çaxê ku genim gihîşt û ber da , hingê zîwan jî xuya bû .
40013027	Xulamên malxwê malê hatin û gotin : ‹ Ezbenî , ma te tovê qenc di zeviya xwe de neçand ? Îcar ev zîwan ji ku derê çêbû ? ›
40013028	Wî ji wan re got : ‹ Dijminekî ev yek kiriye . › Xulaman jî jê pirsî : ‹ Tu dixwazî ku em herin û wan aşêf bikin ? ›
40013029	Wî got : ‹ Na , çimkî çaxê ku hûn aşêfa zîwanê bikin , dibe ku hûn genim jî pê re hilkin .
40013030	Bihêlin , bila herdu bi hev re mezin bibin , heta dema dirûnê . Wî çaxî ezê ji paleyan re bêjim : Pêşî zîwanê berhev bikin û ji bo şewitandinê bikin gurz , piştre genim berhev bikin û bînin bixin embara min . › »
40013031	Îsa meseleyeke din ji wan re got : « Padîşahiya Ezmanan dimîne vê yekê : Zilamekî rahişt libeke xerdelê û ew di zeviya xwe de çand .
40013032	Ew liba ku ji hemû tovan biçûktir e , dîsa jî gava ku ew mezin dibe , ji pincaran mezintir e û dibe dar . Wusa ku teyrên ezmanan tên û li ser çiqilên wê bi cih dibin . »
40013033	Wî meseleyeke din jî ji wan re got : « Padîşahiya Ezmanan dimîne hevîrtirşkê ku jinekê ew hilda û xist nav sê çap ar , heta hemû tirş bû . »
40013034	Îsa ev tiştên ha hemû bi meselan ji elaletê re gotin û bê mesele wî tu tişt ji wan re nedigot .
40013035	Ev çêbû , da ku ew peyva ku bi devê pêxember hatibû gotin , bê cih : « Ezê bi meselan devê xwe vekimÛ ezê tiştên ku ji damezrandina dinyayê vir ve veşartî mane eşkere bikim . »
40013036	Hingê Îsa elalet hişt û çû mal . Şagirtên wî hatin balê û jê re gotin : « Mana mesela zîwana zeviyê ji me re bêje . »
40013037	Wî bersîva wan da û got : « Yê ku tovê qenc diçîne Kurê Mirov e .
40013038	Zevî dinya ye û tovê qenc jî zarokên Padîşahiyê ne . Zîwan zarokên Yê Xerab in
40013039	û dijminê ku ew çandiye jî Îblîs e . Dirûn dawiya dinyayê ye û pale jî milyaket in .
40013040	Îcar çawa ku zîwan tê berhevkirin û di nav êgir de tê şewitandin , di dawiya dinyayê de jî wê wusa bibe .
40013041	Kurê Mirov wê milyaketên xwe bişîne û ewê her tiştên ku mirov ji rê derdixin û yên ku neheqiyê dikin ji Padîşahiya wî bicivînin .
40013042	Ewê wan bavêjin nav firna dadayî û li wir wê bibe girîn û qirçîna diranan .
40013043	Hingê yên rast wê di Padîşahiya Bavê xwe de wek rojê şewq bidin . Yê ku guhên wî hene bila bibihîze .
40013044	« Padîşahiya Ezmanan dimîne vê yekê : Di nav zeviyekê de xezîneke veşartî hebû . Zilamekî ew dît , dîsa ew veşart , bi şahî çû , hemû hebûna xwe firot û ew zevî kirrî .
40013045	« Dîsa Padîşahiya Ezmanan dimîne vê yekê : Bazirganek li durên spehî digeriya .
40013046	Gava ku wî durekî gelek giranbiha dît , çû hemû hebûna xwe firot û ew kirrî .
40013047	« Dîsa Padîşahiya Ezmanan dimîne vê yekê : Tora ku her cûreyê masiyan dicivîne , tê avêtin nav deryayê .
40013048	Gava ku ew tije dibe , masîgir wê dikişînin qerêx . Hingê ew rûdinin , yên qenc dixin selikan û yên neqenc jî davêjin .
40013049	Di dawiya dinyayê de wê weha bibe . Milyaket wê bên û wê xeraban ji nav rastan veqetînin
40013050	û wan bavêjin firna dadayî . Li wir wê bibe girîn û qirçîna diranan . »
40013051	Îsa ji wan pirsî : « Ma we ev tiştên ha hemû fêm kirin ? » Wan got : « Erê . »
40013052	Hingê wî ji wan re got : « Ji ber vê yekê her Şerîetzanê ku li ser Padîşahiya Ezmanan hatiye perwerdekirin , mîna malxwê malê ye ku ji xezîna xwe tiştên nû û kevin derdixe . »
40013053	Piştî ku Îsa ev mesele xilas kirin , ji wê derê veqetiya .
40013054	Ew hat bajarê xwe û wî xelk di kinîşta wan de hîn kir , wusa ku ew gelek şaş man û wan got : « Ev keramet û şehrezayiya wî ji ku derê ne ?
40013055	Ma ev ne kurê xerat e ? Ma navê diya wî ne Meryem e ? Ma Aqûb , Ûsiv , Şimûn û Cihûda ne birayên wî ne ?
40013056	Ma hemû xwişkên wî ne di nav me de ne ? Vî mirovî ev hemû tişt ji ku derê anîn ? »
40013057	Û bi vî awayî ew ji wî enirîn . Lê Îsa ji wan re got : « Pêxemberek ji bajarê xwe û ji mala xwe pê ve , li tu cihê din ne bê siyanet e . »
40013058	Û ji ber bêbaweriya wan wî li wê derê gelek keramet nekirin .
40014001	Di wî wextî de Mîr Hêrodês nav û dengê Îsa bihîst
40014002	û ji xulamên xwe re got : « Ev Yûhennayê imadkar e , ji nav miriyan rabûye . Ji ber vê yekê ev karên hêzdar bi destê wî tên kirin . »
40014003	Çimkî Hêrodês ji ber Hêrodiya jina birayê xwe Filîpos , Yûhenna girtibû û ew avêtibû zîndanê .
40014004	Ji ber ku Yûhenna ji wî re digot : « Nabe ku tu jinbira xwe bînî . »
40014005	Loma Hêrodês dixwest ku wî bikuje , lê ji xelkê ditirsiya . Çimkî wan ew pêxember hesab dikirin .
40014006	Îcar di rojbûyîna Hêrodês de keça Hêrodiyayê li ber vexwendiyan reqisî . Ev yek li Hêrodês gelek xweş hat
40014007	û wî soz da û sond xwar ku keçik her çi jê bixwaze , ewê bide wê .
40014008	Keçika ku ji aliyê diya xwe ve hatibû şîretkirin , ji Hêrodês re got : « Serê Yûhennayê imadkar , li vir li ser sêniyekê bide min . »
40014009	Padîşah xemgirtî bû , lê ji ber sonda xwe û ji ber ên ku bi wî re li ser sifrê rûniştibûn , wî emir kir ku daxwaza wê bê cih .
40014010	Wî şand û di zîndanê de serê Yûhennayê imadkar da jêkirin .
40014011	Serê wî li ser sêniyekê anîn û dan keçikê . Wê jî ew ji diya xwe re bir .
40014012	Hingê şagirtên Yûhenna hatin , cesedê wî birin û ew veşartin . Paşê çûn û ji Îsa re gotin .
40014013	Gava Îsa ev yek bihîst , ji wê derê bi serê xwe ket qeyikekê û xwe da cihekî bêpêjin . Lê gava elaletê ev yek bihîst , bi peyatî ji bajaran li pey wî çûn .
40014014	Çaxê Îsa derket bejê , wî elaleteke mezin dît û dilê wî bi wan şewitî û nexweşên wan qenc kirin .
40014015	Dema ku bû êvar , şagirtên wî hatin ba wî û jê re gotin : « Ev der cihekî bêpêjin e û wext jî êdî dereng e . Destûra elaletê bide , da ku herin gundan û ji xwe re xwarinê bikirrin . »
40014016	Lê Îsa ji wan re got : « Ne hewce ye ku ew herin . Hûn xwarinê bidin wan ! »
40014017	Şagirtan bersîv da û gotin : « Li vir bi tenê pênc nan û du masiyên me hene . »
40014018	Wî got : « Wan bînin vir ba min . »
40014019	Û wî emir li hemû elaletê kir ku li ser giyê rûnin . Hingê wî her pênc nan û herdu masî hildan , li ezmên nêrî , şikir kir û nan şikandin . Wî ew dan şagirtên xwe û şagirtan jî ew li xelkê belav kirin .
40014020	Hemûyan xwar û têr bûn . Wan diwanzdeh selik pariyên ku zêde mabûn dan hev .
40014021	Hejmara yên ku xwarin , ji bilî jin û zarokan , li dora pênc hezar mêr bû .
40014022	Gava ku Îsa elalet verê dikir , wî zû pêştûrî li şagirtên xwe kir ku ew li qeyikê siwar bibin û ji beriya wî derbasî aliyê din ê golê bibin .
40014023	Piştî ku wî elalet verê kir , hingê bi serê xwe hilkişiya çiyê , da ku dua bike . Dema ku bû êvar , ew li wir bi tenê bû .
40014024	Di wê navê de qeyik ji bejê gelek dûr ketibû û ber pêlan diket , çimkî ba ji hember wan ve dihat .
40014025	Nêzîkî berbanga sibehê Îsa li ser golê rêve çû û nêzîkî şagirtan bû .
40014026	Gava wan dît ku ew li ser golê rêve diçe , bizdiyan û ji tirsan kirin qîrîn û gotin : « Ev xeyalet e ! »
40014027	Lê Îsa di cih de bi wan re peyivî û got : « Bi zirav bin ! Ez im . Netirsin ! »
40014028	Petrûs lê vegerand û got : « Ya Xudan , eger tu yî , emir bide ku ez li ser avê bêm ba te . »
40014029	Wî got : « Were ! » Hingê Petrûs jî ji qeyikê peya bû , li ser avê rêve çû û ber bi Îsa ve hat .
40014030	Lê çaxê dît ku bager xurt bû , tirsiya û xewirî nav avê , qîriya û got : « Ya Xudan , min xilas bike ! »
40014031	Îsa di cih de destê xwe dirêj kir , ew girt û jê re got : « Ey kêmîmano ! Tu çima dudilî bûyî ? »
40014032	Dema ku ew hilkişiyan qeyikê , ba rawesta .
40014033	Hingê yên ku di qeyikê de bûn , perizîn wî û gotin : « Bi rastî tu Kurê Xwedê yî . »
40014034	Gava ew derbasî aliyê din bûn , ketin bejê û hatin bajarê Cênîsartê .
40014035	Çaxê mirovên wî cihî Îsa nas kirin , wan xeber şand wan der û doran û xelkê hemû nexweşên xwe anîn ba wî
40014036	û ji bo ku destê xwe li rêşiyên kirasê wî bidin lava dikirin . Hemû yên ku destê xwe lê dan qenc bûn .
40015001	Hingê ji Orşelîmê hinek Fêrisî û Şerîetzan hatin ba Îsa û jê pirsîn :
40015002	« Ma çima şagirtên te adetên bav û kalan dişikênin ? Beriya xwarinê ew destên xwe naşon ! »
40015003	Îsa li wan vegerand û got : « Îcar hûn jî çima ji bo adetên xwe emrê Xwedê dişikênin ?
40015004	Çimkî Xwedê gotiye : ‹ Qedrê dê û bavê xwe bigire › û ‹ Yê ku tiştê xerab ji dê û bavê xwe re bêje , divê bê kuştin . ›
40015005	Lê hûn dibêjin : ‹ Eger yek ji dê an jî ji bavê xwe re bêje : Ew alîkariya ku wê ji min bigihîşta te , ji Xwedê re hatiye dayîn ,
40015006	êdî ew ne mecbûr e ku qedrê bavê xwe bigire . › Bi vî awayî we ji bo adetên xwe peyva Xwedê rakir .
40015007	Hey durûno ! Îşaya li ser we rast pêxemberîtî kiriye :
40015008	‹ Ev gel bi devê xwe rûmetê dide minLê dilê wan ji min dûr e .
40015009	Bi pûçîtî diperizin min , Di hîndariya xwe de , Emrên mirovan hîn dikin . › »
40015010	Îsa elalet gazî ba xwe kir û ji wan re got : « Guh bidinê û fêm bikin .
40015011	Tiştê ku di dev re diçe hundirê mirov , wî murdar neke , lê tiştê ji dev dertê , ew mirov murdar dike . »
40015012	Hingê şagirt nêzîkî wî bûn û jê pirsîn : « Ma tu dizanî gava ku Fêrisiyan ev bihîst , enirîn ? »
40015013	Îsa li wan vegerand : « Her şitilê ku Bavê min ê li ezmanan neçandiye , ewê ji ra ve bê rakirin .
40015014	Dev ji wan berdin ! Ew kor in , rêberên koran in . Eger kor rêberiya yê kor bike , herdu jî wê bikevin çalê . »
40015015	Hingê Petrûs jê re got : « Mana vê meselê ji me re bêje . »
40015016	Îsa ji wan pirsî : « Ma hûn jî hê fêmkor in ?
40015017	Ma hûn fêm nakin her tiştê ku dikeve dev , diçe zik û ji wê derê dertê derve ?
40015018	Lê tiştên ku ji dev derdikevin , ji dil tên û ew mirov murdar dikin .
40015019	Çimkî fikrên xerab , kuştin , zîna , fuhûşî , dizî , şahidiya derewîn û çêr ji dil dertên .
40015020	Tiştên ku mirov murdar dikin ev in , lê xwarina bi destê neşuştî mirov murdar nake . »
40015021	Îsa ji wê derê derket û xwe da aliyê herêma Sûr û Saydayê .
40015022	Jineke Kenanî ya ku ji wê herêmê bû hat ba wî , gazî kir û got : « Ya Xudan , Kurê Dawid , li min were rehmê ! Keça min ji destê cinan êşeke mezin dikişîne . »
40015023	Lê wî tu peyv jê re negot . Hingê şagirtên wî nêzîkî wî bûn û hêvî kirin : « Wê bişîne bila here , çimkî li pey me tê , dike qîrîn . »
40015024	Îsa bersîv da û got : « Ez tenê ji bo miyên windabûyî yên mala Îsraêl hatime şandin . »
40015025	Lê jinik nêzîk bû , xwe avêt lingên wî û got : « Ya Xudan , alîkariya min bike ! »
40015026	Wî lê vegerand û got : « Ne rast e ku mirov nanê zarokan bistîne û bavêje ber kûçikan . »
40015027	Wê got : « Erê ya Xudan , lê kûçik jî hûrikên ku ji ber xwediyên wan dikevin erdê , dixwin . »
40015028	Hingê Îsa got : « Ya sitiyê , baweriya te xurt e ! Bila wek ku tu dixwazî ji te re bibe . » Ji wê gavê ve keça wê qenc bû .
40015029	Îsa ji wê derê derket û hat ber Gola Celîlê . Ew hilkişiya çiyayekî û li wir rûnişt .
40015030	Elaleteke mezin hat ba wî . Bi xwe re şil û şeht , kor , seqet , kerr û lal û gelek nexweşên din anîn û ew li ber lingên wî dirêj kirin û wî ew qenc kirin .
40015031	Gava ku elaletê dît lal dipeyivin , seqet sax dibin , şil û şeht rêve diçin û kor dibînin , şaş man û pesnê Xwedayê Îsraêl dan .
40015032	Îsa şagirtên xwe gazî ba xwe kirin û got : « Dilê min bi vê elaletê dişewite , ev sê roj e ku ew bi min re ne û tiştekî wan tune ku ew bixwin . Ez naxwazim ku wan birçî bişînim , da ku di rê de dilê wan nebihûre ! »
40015033	Hingê şagirtên wî bersîv dan : « Li vê çolê emê ji ku derê evqas nan bînin ku vê elaletê têr bikin ? »
40015034	Îsa ji wan pirsî : « Ma çend nanên we hene ? » Wan got : « Heft nan û çend masiyên me yên biçûk hene . »
40015035	Wî li elaletê emir kir ku li erdê rûnin .
40015036	Hingê wî heft nan û masî hildan , şikir kir , ew şikandin , dan şagirtan û wan jî dan elaletê .
40015037	Hemûyan xwar û ew têr bûn . Piştre wan heft selik pariyên bermayî dan hev .
40015038	Hejmara yên ku xwaribûn jî , ji bilî jin û zarokan çar hezar mêr bû .
40015039	Piştî ku Îsa elalet verê kir , li qeyikê siwar bû û çû herêma Megedanê .
40016001	Hingê Fêrisî û Sadûqî hatin ba Îsa û ji bo ku wî biceribînin , jê xwestin ku ji ezmên nîşanekê raberî wan bike .
40016002	Wî li wan vegerand û got : « Gava ku dibe êvar , hûn dibêjin ‹ Hewa wê xweş be , çimkî ezman sor e ! ›
40016003	Îcar serê sibê hûn dibêjin : ‹ Îro hewa wê nexweş be , çimkî ezman sor e û ewr belek in . › Hûn li ezmên dinêrin û dizanin ku hewa wê çawa be ; ma hûn nîşanên deman fêm nakin ?
40016004	Nifşê xerab û zînakar li nîşanekê digere , lê ji nîşana Ûnis pêxember pê ve , nîşanek jê re nayê dayîn . » Îsa ew hiştin û çû .
40016005	Gava ku şagirt derbasî aliyê din ê golê bûn , ji bîr kirin ku bi xwe re nên bibin .
40016006	Îsa ji wan re got : « Hay ji xwe hebin û xwe ji hevîrtirşkê Fêrisî û Sadûqiyan biparêzin . »
40016007	Şagirt di nav xwe de peyivîn û gotin : « Ji ber ku me nan bi xwe re neaniye weha dibêje . »
40016008	Îsa dizanibû ku ew çi dibêjin , îcar wî got : « Ey kêmîmanno ! Ji ber ku nanê we tune hûn çima di nav xwe de dipeyivin ?
40016009	Ma hûn hê jî fêm nakin ? Ma nayê bîra we ku çawa pênc nanan pênc hezar mirov têr kirin û we çend selik dan hev ?
40016010	Û çawa heft nanan çar hezar mirov têr kirin û we çend selik jî dan hev ?
40016011	Ma çawa hûn fêm nakin ku ez ne li ser nên ji we re dibêjim ? Lê li hember hevîrtirşkê Fêrisî û Sadûqiyan hay ji xwe hebin . »
40016012	Hingê wan fêm kir ku ew nabêje li hember hevîrtirşkê nên hay ji xwe hebin , lê ji hînkirina Fêrisî û Sadûqiyan xwe biparêzin .
40016013	Gava Îsa hat herêma Qeyseriya Filîpos , wî ji şagirtên xwe pirsî : « Li gor gotina xelkê Kurê Mirov kî ye ? »
40016014	Wan lê vegerand û gotin : « Hinek dibêjin Yûhennayê imadkar , hinek dibêjin Êlyas û hinekên din jî dibêjin Yêremya an jî yek ji pêxemberan e . »
40016015	Îsa ji wan re got : « Lê hûn çi dibêjin ? Bi ya we ez kî me ? »
40016016	Şimûn-Petrûs bersîv da û got : « Tu Mesîh î , Kurê wî Xwedayê jîndar î . »
40016017	Îsa lê vegerand û got : « Xwezî bi te , ey Şimûnê kurê Ûnis , çimkî yê ku ev ji te re vekiriye ne xwîn û goşt e , lê Bavê min ê li ezmanan e .
40016018	Û ez ji te re dibêjim : Tu Petrûs î û ezê li ser vê latê Civîna xwe ava bikim . Hêza diyarê miriyan nikare wê bindest bike .
40016019	Ezê mifta Padîşahiya Ezmanan bidim te , tu her çi li ser erdê girêdî , ewê li ezmanan jî bê girêdan û tu her çi li ser erdê vekî , ewê li ezmanan jî bê vekirin . »
40016020	Hingê wî li şagirtên xwe emir kir ku ji kesî re nebêjin ew Mesîh e .
40016021	Ji hingê ve Îsa dest pê kir nîşanî şagirtên xwe da , ku divê ew here Orşelîmê û ji destê rihspî , serekên kahînan û Şerîetzanan gelek cefayê bikişîne , bê kuştin û roja sisiyan rabe .
40016022	Petrûs ew kişand aliyekî , lê hilat û got : « Ev ji te dûr be , ya Xudan ! Ev tişt tu caran bi te nayê ! »
40016023	Lê Îsa zivirî û ji Petrûs re got : « Xwe bide pey min , Îblîs ! Tu ji min re dibî asteng ; çimkî tu ne tiştên xwedayî , lê tiştên mirovî difikirî . »
40016024	Hingê Îsa ji şagirtên xwe re got : « Eger yek bixwaze li pey min bê , bila xwe înkar bike , rahêje xaça xwe û li pey min bê .
40016025	Çimkî kî ku bixwaze jiyana xwe xilas bike , ewê wê winda bike ; lê kî ku jiyana xwe di ber min de winda bike , ewê wê bibîne .
40016026	Mirovek hemû dinyayê bi dest bixe jî , lê jiyana xwe winda bike , çi feyda wî heye ? An dikare çi di ber jiyana xwe de bide ?
40016027	Çimkî Kurê Mirov wê bi rûmeta Bavê xwe ve , tevî milyaketên xwe bê û hingê wê li gor kirinên her kesî bide wî .
40016028	Bi rastî ez ji we re dibêjim , hin ji van kesên ku li vir radiwestin , heta ku nebînin Kurê Mirov di Padîşahiya xwe de tê , ew mirinê qet tam nakin . »
40017001	Piştî şeş rojan Îsa Petrûs , Aqûb û birayê wî Yûhenna bi xwe re birin û ew bi serê xwe derxistin çiyayekî bilind .
40017002	Li wir , li ber wan dîtina wî hat guhertin . Rûyê wî wek rojê şewq da û cilên wî wek ronahiyê çîlspî bûn .
40017003	Ji nişkê ve Mûsa û Êlyas li wan xuya bûn û bi Îsa re peyivîn .
40017004	Petrûs ji Îsa re got : « Ya Xudan , qenc e ku em li vir in ! Eger tu bixwazî , ezê li vir sê holikan çêkim . Yekê ji te re , yekê ji Mûsa re û yekê jî ji Êlyas re . »
40017005	Hê ew dipeyivî , ewrekî ronahîdar li ser wan kir sî û dengek ji ewr hat û got : « Ev e Kurê min ê delal . Dilê min bi wî xweş e . Guhdariya wî bikin ! »
40017006	Gava şagirtan ev bihîst , ji tirsan deverû ketin erdê .
40017007	Lê Îsa hat , destê xwe li wan da û got : « Rabin , netirsin ! »
40017008	Gava şagirtan çavên xwe hildan , wan ji Îsa pê ve tu kesî din nedît .
40017009	Çaxê ji çiyê dihatin xwarê , Îsa li wan emir kir û got : « Heta ku Kurê Mirov ji nav miriyan ranebe , tiştên ku we dîtin , ji kesî re nebêjin . »
40017010	Şagirtan ji wî pirsî û gotin : « Nexwe çima Şerîetzan dibêjin , divê pêşî Êlyas bê ? »
40017011	Îsa li wan vegerand û got : « Bi rastî , Êlyas tê û her tiştî sererast dike .
40017012	Lê ez ji we re dibêjim , ji xwe Êlyas hatiye û wan ew nas nekir . Lê çi ku dilê wan xwest bi wî kirin . Bi vî awayî wê Kurê Mirov jî ji destê wan cefayê bikişîne . »
40017013	Hingê şagirtan fêm kir ku ew ji wan re li ser Yûhennayê imadkar dibêje .
40017014	Çaxê hatin ba elaletê , mirovek nêzîkî Îsa bû , li ber wî çû ser çokan
40017015	û got : « Ya Xudan , li kurê min were rehmê ! Bi atiyê dikeve û êşeke mezin dikişîne . Ew gelek caran dikeve nav êgir û nav avê .
40017016	Min ew anî ba şagirtên te , lê wan nikaribû wî qenc bikin . »
40017017	Îsa bersîv da û got : « Hey nifşê bêbawer û jirêderketî ! Ezê heta kengê bi we re bim , heta kengê ezê li we sebir bikim ? Wî bînin vir ba min . »
40017018	Îsa li cin hilat û ew jê derket . Ji wê gavê ve kurik qenc bû .
40017019	Hingê şagirt bi serê xwe hatin ba Îsa û jê pirsîn : « Çima me nikaribû em cin derxin ? »
40017020	Wî li wan vegerand : « Ji ber ku baweriya we kêm e . Bi rastî ez ji we re dibêjim , eger wek liba xerdelê baweriya we hebe , hûn ji vî çiyayî re bêjin : ‹ Ji vir here wir › , ewê here . Tu tişt tune ku ji bo we çênebe . »
40017021	
40017022	Gava ku ew bi hev re li Celîlê bûn , Îsa ji wan re got : « Hindik maye ku Kurê Mirov bidin destê mirovan .
40017023	Ewê wî bikujin û roja sisiyan ewê rabe . » Şagirt bi vê yekê gelek xemgîn bûn .
40017024	Çaxê ew gihîştin Kefernahûmê , bacgir hatin ba Petrûs û jê pirsîn : « Ma Mamosteyê we baca Perestgehê nade ? »
40017025	Wî got : « Belê . » Dema Petrûs hat malê , pêşî Îsa ji wî re got : « Tu çawa dibînî , Şimûn ? Padîşahên dinyayê bac û bêşê ji kê distînin ? Ma ji kurên xwe an ji yên biyanî ? »
40017026	Petrûs got : « Ji yên biyanî . » Hingê Îsa ji wî re got : « Nexwe kur serbest in .
40017027	Lê ji bo ku em dilê wan nehêlin , tu here golê û şewkê xwe bavêje . Masiyê ku pêşî hat , bigire , devê wî veke , tê zîvekî mezin bibînî . Wî bibe , ji bo min û ji bo xwe bide wan . »
40018001	Wê gavê şagirt hatin ba Îsa û jê pirsîn : « Di Padîşahiya Ezmanan de yê herî mezin kî ye ? »
40018002	Wî gazî zarokekî kir , di nav wan de da rawestandin
40018003	û got : « Bi rastî ez ji we re dibêjim , heta ku hûn venegirin û nebin wek zarokan , hûn tu caran nakevin Padîşahiya Ezmanan .
40018004	Loma , kî xwe wek vî zarokî nizim bike , di Padîşahiya Ezmanan de yê herî mezin ew e .
40018005	Û kî ku zarokekî weha bi navê min qebûl bike , ew min qebûl dike .
40018006	Lê kî ku yekî ji van biçûkên ku bawerî bi min anîne ji rê derxe , ji bo wî çêtir e ku beraşekî mezin bi stûyê wî ve bê daleqandin û bikeve binê deryayê .
40018007	« Ji ber tiştên ku mirov ji rê derxin , wey li serê dinyayê ! Nabe ku ev sedem neyên , lê belê wey li wî mirovê ku ew sedem bi destê wî bên .
40018008	Eger destê te an lingê te , te bixe guneh , wî jêke û ji xwe bavêje . Ji bo te çêtir e ku tu bê dest an bê ling bikevî jiyanê , ne ku tu bi herdu dest û bi herdu lingên xwe ve bêyî avêtin nav agirê herheyî .
40018009	Û eger çavê te , te bixe guneh , wî derxe û ji xwe bavêje . Ji bo te çêtir e ku tu bi çavekî bikevî jiyanê , ne ku bi herdu çavan ve tu bêyî avêtin nav agirê dojehê .
40018010	Hay jê hebin , yekî ji van biçûkan kêm nebînin . Çimkî ez ji we re dibêjim ku milyaketên wan li ezmanan hergav li rûyê Bavê min ê li ezmanan dinêrin .
40018011	
40018012	« Gelo hûn çawa dibînin ? Eger sed miyên mirovekî hebin û yek ji wan riya xwe winda bike , ma ew not û nehan li çiyê nahêle û naçe li ya windabûyî nagere ?
40018013	Û eger wê bibîne , bi rastî ez ji we re dibêjim , ewê ji wan not û nehên ku riya xwe winda nekirine bêtir bi wê şa bibe .
40018014	Bi vî awayî Bavê we yê li ezmanan jî naxwaze ku yek ji van biçûkan winda bibe .
40018015	« Eger birayê te li hember te guneh bike , here û gava ku hûn herdu bi tenê ne , sûcê wî nîşanî wî bide . Eger ew guhdariya te bike , te birayê xwe kar kir .
40018016	Lê eger ew guhdariya te neke , kesek an du kesên din jî bi xwe re bibe , ‹ da ku her gotin bi devê dido an sê şahidan rast derkeve . ›
40018017	Lê eger ew nexwaze guhdariya wan jî bike , ji civîna bawermendan re bêje . Îcar , eger ew nexwaze guhdariya civîna bawermendan jî bike , bila êdî ew ji bo te bibe wek yekî pûtperest û bacgir .
40018018	« Bi rastî ez ji we re dibêjim , hûn çi li ser rûyê erdê girêdin , ewê li ezmên jî bê girêdan . Û hûn çi li ser rûyê erdê vekin , ewê li ezmên jî bê vekirin .
40018019	Careke din bi rastî ez ji we re dibêjim , eger dido ji we li ser rûyê erdê , li ser her tiştê ku bixwazin , bibin yek , ewê ji aliyê Bavê min ê li ezmanan ve ji wan re çêbe .
40018020	Çimkî li ku derê dido an sisê bi navê min bên ba hev , li wir ez jî di nav wan de me . »
40018021	Hingê Petrûs hat ba Îsa û jê re got : « Ya Xudan , gava ku birayê min li hember min guneh bike , divê ez çend caran li wî bibihûrim ? Ma heta heft caran ? »
40018022	Îsa bersîva wî da : « Ez ji te re dibêjim , ne heta heft caran , lê heta heftê caran heft .
40018023	Çimkî Padîşahiya Ezmanan dimîne vê yekê : Padîşahek hebû ku xwest bi xulamên xwe re li hesab binêre .
40018024	Gava ku padîşah dest bi hesab kir , yekî ku bi deh hezar telant deyndarê wî bû , anîn ba wî .
40018025	Ji ber ku nikaribû deynê xwe bide , axayê wî emir kir ku ew , jina wî , zarokên wî û hemû malê wî bên firotin û deynê wî bê dayîn .
40018026	Xulam xwe avêt ber lingên wî , jê lava kir û got : ‹ Li min sebir bike , ezê hemû deynê xwe bidim . ›
40018027	Dilê axa bi wî şewitî , ew berda û li deynê wî jî bihûrt .
40018028	« Lê gava ku xulam derket derve , wî hevalekî xwe yê xulam dît ku bi sed zîvî deyndarê wî bû . Wî destê xwe avêt qirika wî û got : ‹ Deynê min ê ku li te ye bide . ›
40018029	Hevalê wî yê xulam xwe avêt ber lingên wî û jê lava kir û got : ‹ Li min sebir bike , ezê deynê xwe bidim . ›
40018030	Lê wî nexwest , çû û ew avêt zîndanê heta ku wî deynê xwe bide .
40018031	« Gava ku hevalên wî yên xulam ev yek dîtin , gelek xemgirtî bûn , rabûn çûn ba axayê xwe û hemû tiştên bûyî jê re gotin .
40018032	Hingê axa xulam gazî ba xwe kir û jê re got : ‹ Hey xulamê xerab ! Ji ber ku te ji min lava kir , ez li hemû deynê te bihûrîm .
40018033	Wek ku ez li te hatim rehmê , ma ne diviya ku tu jî li hevalê xwe yê xulam bihatayî rehmê ? ›
40018034	Axayê wî hêrs bû û ew da destê cefakeran , heta ku ew hemû deynê xwe bide .
40018035	« Eger her yek ji we ji dil li birayê xwe nebihûre , Bavê min ê li ezmên jî wê bi vî awayî li we bike . »
40019001	Gava ku Îsa gotina xwe xilas kir , hingê ji Celîlê derket û derbasî herêma Cihûstanê ya aliyê din ê Çemê Urdunê bû .
40019002	Elaleteke mezin li pey wî çû û wî ew li wir qenc kirin .
40019003	Hinek ji Fêrisiyan ji bo ku wî biceribînin nêzîkî wî bûn û jê pirsîn : « Ma dibe ku bi her sedemî mêr jina xwe berde ? »
40019004	Îsa bersîva wan da û got : « Ma we nexwendiye ku Afirandar di destpêkê de ew ‹ nêr û mê afirandin ›
40019005	û got : ‹ Ji ber vê yekê mêr wê dê û bavê xwe berde , bi jina xwe re bibe yek û herdu jî wê bibin bedenek . ›
40019006	Wusa ku êdî ew ne dido ne , lê bedenek in . Ji ber vê yekê yên ku Xwedê ew kirine yek , bila mirov wan ji hevdû veneqetînin . »
40019007	Hingê Fêrisiyan pirsî : « Nexwe çima Mûsa emir kir ku mêr ‹ kaxeza jinberdanê bide jina xwe û wê berde › ? »
40019008	Îsa li wan vegerand û got : « Ji ber serhişkiya we Mûsa destûr da we ku hûn jinên xwe berdin . Lê di destpêkê de ne weha bû .
40019009	Ez ji we re dibêjim , kî ku ji zînayê pê ve bi sedemekî din jina xwe berde û yeke din bîne , zînayê dike . »
40019010	Şagirtên wî jê re gotin : « Eger rewşa navbera jin û mêr bi vî awayî ye , çêtir e ku nezewicin . »
40019011	Wî ji wan re got : « Her kes nikare vê gotinê qebûl bike , bi tenê yên ku ji wan re hatiye dayîn dikarin qebûl bikin .
40019012	Çimkî hin hene ji zikmakî ve nemêr in , hin hene ji aliyê mirovan ve tên nemêrkirin û hin jî hene ku di ber Padîşahiya Ezmanan de xwe nemêr dikin . Yê ku dikare vê qebûl bike , bila qebûl bike . »
40019013	Hingê zarok anîn ba Îsa , da ku destên xwe deyne ser wan û ji bo wan dua bike . Îcar şagirtan li yên ku ew anîn hilat .
40019014	Lê Îsa got : « Bihêlin , bila zarok bên ba min û pêşiya wan negirin , çimkî Padîşahiya Ezmanan ji yên weha re ye . »
40019015	Û wî destên xwe danîn ser wan û ji wê derê çû .
40019016	Îcar mirovek nêzîkî Îsa bû û jê pirsî : « Mamoste , divê ez çi qenciyê bikim , da ku ez jiyana herheyî bi dest bixim ? »
40019017	Îsa lê vegerand û got : « Tu çima li ser qenciyê ji min dipirsî ? Bi tenê Yek heye ku qenc e . Lê eger tu dixwazî bikevî jiyanê , emran bîne cih . »
40019018	Yê xort jê pirsî : « Kîjanan ? » Îsa lê vegerand : « ‹ Nekuje ! › , ‹ Zînayê neke ! › , ‹ Nedize ! › , ‹ Şahidiya derewîn neke ! › ,
40019019	‹ Qedrê dê û bavê xwe bigire ! › û ‹ Wek ku tu ji xwe hez dikî , ji cîranê xwe hez bike ! › »
40019020	Yê xort jê re got : « Min ev tişt hemû pêk anîne . Hê çi kêmahiya min heye ? »
40019021	Îsa bersîva wî da : « Eger tu dixwazî bêkêmahî bî , here , her tiştê xwe bifiroşe û li belengazan belav bike . Hingê wê li ezmanan xezîna te hebe . Û were , bikeve pey min . »
40019022	Gava ku yê xort ev peyv bihîst bi xemgînî çû , çimkî gelek mal û milkê wî hebû .
40019023	Hingê Îsa ji şagirtên xwe re got : « Bi rastî ez ji we re dibêjim , ji bo mirovê dewlemend ketina Padîşahiya Ezmanan zehmet e .
40019024	Dîsa ez ji we re dibêjim , derbasbûna devê ya di qula derziyê re , ji ketina mirovê dewlemend a Padîşahiya Xwedê hêsanîtir e . »
40019025	Gava ku şagirtan ev bihîst , gelek şaş man û wan pirsî : « Eger wusa ye , kî dikare xilas bibe ? »
40019026	Îsa li wan nêrî û got : « Li ba mirovan ev nabe , lê li ba Xwedê her tişt dibe . »
40019027	Hingê Petrûs li Îsa vegerand û got : « Va ye , me her tişt hiştine û em li pey te hatine . Îcar wê ji bo me çi hebe ? »
40019028	Wî ji wan re got : « Bi rastî ez ji we re dibêjim , di nûbûna hemû tiştan de , çaxê ku Kurê Mirov li ser textê xwe yê rûmetê rûne , hûn ên ku li pey min hatine jî hûnê li ser diwanzdeh textan rûnin û dîwana diwanzdeh eşîrên Îsraêl bikin .
40019029	Her kesê ku di ber navê min de dev ji mal , an xwişk , an bira , an dê an bav , an zarok an zeviyên xwe berdaye , wê sed qatî li wan bistîne û jiyana herheyî par bistîne .
40019030	Lê gelek ên pêşî wê bibin ên paşî û yên paşî wê bibin ên pêşî . »
40020001	« Padîşahiya Ezmanan dimîne vê yekê : Malxwêyekî malê hebû , ku serê sibê zû derket , da ku ji bo rezê xwe paleyan bigire .
40020002	Ew ji bo rojê bi zîvekî bi paleyan re li hev hat û ew şandin nav rezê xwe .
40020003	« Saet li dora nehan ew derket û li meydana sûkê hin kesên din dîtin , ku betal radiwestan .
40020004	Wî ji wan re got : ‹ Hûn jî herin di rezê min de bixebitin û heqê we çi be , ezê bidim . ›
40020005	Ew jî rabûn û çûn . Dîsa ew li dora nîvro û saet sisiyan derket û eynî tişt kirin .
40020006	Saet li dora pêncan jî derket , hinekên din jî dîtin ku betal radiwestan . Wî ji wan re got : ‹ Çima hûn tevahiya rojê li vir disekinin û tiştekî nakin ? ›
40020007	Wan bersîv da : ‹ Çimkî tu kesî em bi paleyî negirtin . › Wî ji wan re got : ‹ Hûn jî herin nav rêz . ›
40020008	« Gava ku bû êvar , xwediyê rêz ji serkarê xwe re got : ‹ Gazî paleyan bike û ji yên paşî dest pê bike heta yên pêşî heqê hemûyan bide . ›
40020009	Paleyên ku piştî nîvro li dora saet pêncan hatibûn girtin , hatin û her yekî zîvek stand .
40020010	Îcar gava ku yên pêşî hatin , wan guman kir ku wê bêtir bistînin . Lê her yekî ji wan jî zîvek stand .
40020011	Çaxê ku perê xwe standin , dest pê kirin , li hember malxwê malê kirin pitepit
40020012	û gotin : ‹ Evên ku paşiyê hatin , tenê saetekê xebitîn , lê te em ên ku hemû giraniya rojê û germiya wê kişandin , bi wan re yek girtin . ›
40020013	Lê malxwê malê ji yekî ji wan re got : ‹ Heval , ez neheqiyê li te nakim . Ma tu bi min re bi zîvekî li hev nehatî ?
40020014	Rahêje heqê xwe û here . Ez dixwazim bi qasî ku min da te , bidim ê paşî jî .
40020015	Ma heqê min tune ku ez çi bixwazim , ez bi malê xwe bikim ? An tu çavnebariya camêriya min dikî ? ›
40020016	« Bi vî awayî yên paşî wê bibin ên pêşî û yên pêşî wê bibin ên paşî . »
40020017	Gava ku Îsa hildikişiya Orşelîmê , wî diwanzdeh şagirtên xwe dan aliyekî û di rê de ji wan re got :
40020018	« Va ye , em hildikişin Orşelîmê . Kurê Mirov wê bê dayîn destê serekên kahînan û Şerîetzanan . Ewê cezayê mirinê li ser wî bidin
40020019	û wî bidin destê miletan , da ku tinazên xwe bi wî bikin , bidin ber qamçiyan û wî xaç bikin . Û roja sisiyan ewê ji nav miriyan rabe . »
40020020	Hingê diya kurên Zebedî bi kurên xwe re nêzîkî Îsa bû , li ber wî çû ser çokan û ji wî xwest ku tiştekî ji bo wê bike .
40020021	Îsa ji wê pirsî : « Tu çi dixwazî ? » Wê jî got : « Emir bike ku ev herdu kurên min , di Padîşahiya te de yek li milê te yê rastê , yê din li milê te yê çepê rûne . »
40020022	Îsa bersîv da û got : « Hûn nizanin ku hûn çi dixwazin . Ma hûn dikarin wê kasa tehl a ku ezê vexwim , vexwin ? » Wan got : « Em dikarin . »
40020023	Îsa ji wan re got : « Bi rastî hûnê ji kasa min vexwin , lê rûnandina li milê min ê rastê û çepê ne di destê min de ye . Ev ji bo wan e ku ji aliyê Bavê min ve ji wan re hatiye amadekirin . »
40020024	Gava her deh şagirtan ev yek bihîst , li herdu birayan hêrs bûn .
40020025	Lê Îsa ew gazî ba xwe kirin û got : « Hûn dizanin ku serekên miletan serdestiyê li wan dikin û giregirên wan jî hukumdariya xwe li ser wan dikin .
40020026	Lê di nav we de wê ne weha be . Di nav we de , kî ku bixwaze bibe yê mezin , divê bibe xizmetkarê we .
40020027	Û di nav we de kî ku bixwaze bibe yê pêşî , divê bibe xulamê we .
40020028	Çawa ku Kurê Mirov jî nehatiye ku jê re xizmet bê kirin , lê hatiye ku xizmetê bike û di ber gelekan de canê xwe berdêl bide . »
40020029	Çaxê ku ew ji bajarê Erîhayê derdiketin , elaleteke mezin li pey Îsa çû .
40020030	Du mirovên kor li tenişta rê rûdiniştin . Gava bihîstin ku Îsa di wê derê re derbas dibe , qîriyan û gotin : « Ya Xudan , Kurê Dawid , li me were rehmê ! »
40020031	Elaletê li wan hilat , da ku dengê xwe bibirin , lê ew bêtir qîriyan û gotin : « Ya Xudan , Kurê Dawid , li me were rehmê ! »
40020032	Îsa rawesta , gazî wan kir û got : « Hûn çi dixwazin ku ez ji bo we bikim ? »
40020033	Wan bersîv da û got : « Ya Xudan , bila çavên me bibînin . »
40020034	Dilê wî bi wan şewitî û destê xwe danî ser çavên wan . Di cih de çavên wan vebûn û li pey Îsa çûn .
40021001	Gava ku ew nêzîkî Orşelîmê bûn û hatin Beytfacê li ba Çiyayê Zeytûnê , Îsa du şagirtên xwe şandin û
40021002	ji wan re got : « Herin gundê pêşberî xwe , hema hûnê li wir kereke girêdayî ya bi dehşik bibînin . Wan vekin û ji min re bînin .
40021003	Eger kesek tiştekî ji we re bêje , jê re bêjin : ‹ Ew ji Xudan re lazim in û ewê zû wan bi şûn de bişîne . › »
40021004	Ev wusa çêbû , da ku ew peyva ku bi devê pêxember hatibû gotin , bê cih :
40021005	« Ji keç û kurên Siyonê re bêjin : ‹ Va ye , Padîşahê teBi nefsbiçûkî li kerê siwarbûyî , Li dehşikê , yanî li dehşikê kerê siwarbûyî tê ba te . › »
40021006	Şagirt çûn û wek ku Îsa ji wan re gotibû kirin .
40021007	Wan ker û dehşik anîn , cilên xwe danîn ser wan û Îsa siwar bû .
40021008	Elaleteke mezin cilên xwe li ser rê raxistin . Hinekên din jî ji daran çiqil birrîn û avêtin ser rê .
40021009	Elaleta ku li pêşiya wî diçû û yên ku li pey dihatin weha diqîriyan û digotin : « Hosanna ji Kurê Dawid re ! Yê ku bi navê Xudan tê pîroz be ! Li bilindahiyên herî jorîn Hosanna ! »
40021010	Gava Îsa ket Orşelîmê , tevahiya bajêr hejiya û gotin : « Ev kî ye ? »
40021011	Elaletê got : « Ev Îsa pêxember e ! Ji bajarê Nisreta Celîlê ye . »
40021012	Îsa ket Perestgehê û hemû yên ku li wê derê kirrîn û firotin dikirin , avêtin derve . Maseyên pereguhêran û kursiyên kevokfiroşan gêr kirin .
40021013	Wî ji wan re got : « Hatiye nivîsîn : ‹ Wê ji mala min re mala duayê bê gotin . › Lê hûn wê dikin ‹ şkefta rêbiran › . »
40021014	Li Perestgehê , kor û şil û şeht anîn ba wî û wî ew qenc kirin .
40021015	Lê gava ku serekên kahînan û Şerîetzanan karên nedîtî yên ku Îsa dikirin dîtin û dengê zarokan bihîstin ên ku di Perestgehê de digotin : « Hosanna ji Kurê Dawid re ! » , hêrs bûn
40021016	û gotin : « Ma tu nabihîzî ku ev zarok çi dibêjin ? » Îsa li wan vegerand û got : « Belê , ma we ev qet nexwendiye : ‹ Te ji devê zarokên biçûk û yên li ber şîr şikir deranî . › »
40021017	Wî ew li wir hiştin û ji bajêr derket , çû Beytanyayê û şev li wir bihûrand .
40021018	Serê sibê çaxê ku Îsa vedigeriya bajêr ew birçî bû .
40021019	Li kêleka rê dareke hêjîrê dît û nêzîkî wê bû , lê ji pelan pê ve tiştek bi wê ve nedît . Hingê wî ji darê re got : « Bila careke din êdî tu caran tu ber nedî ! » Dara hêjîrê di cih de hişk bû .
40021020	Gava ku şagirtan ev yek dît , şaş man û gotin : « Ma dara hêjîrê çawa di cih de hişk bû ? »
40021021	Îsa li wan vegerand û got : « Bi rastî ez ji we re dibêjim , eger baweriya we hebe û hûn nekevin şikê , hûn ne bi tenê dikarin tiştê ku bi vê dara hêjîrê bûye bikin , lê eger hûn ji vî çiyayî re bêjin : ‹ Ji cihê xwe rabe û xwe bavêje deryayê › wê bibe .
40021022	Eger baweriya we hebe , hûn bi dua çi bixwazin hûnê bistînin . »
40021023	Îsa ketibû Perestgehê û hîn dikir , hingê serekên kahînan û rihspiyên gel hatin ba wî û jê pirsîn : « Tu bi kîjan desthilatiyê van tiştan dikî ? Û kê ev desthilatî daye te ? »
40021024	Îsa li wan vegerand û got : « Ez jî , ezê pirsekê ji we bikim . Eger hûn bersîva min bidin , ezê ji we re bêjim ka ez bi kîjan desthilatiyê van tiştan dikim :
40021025	Imadkirina Yûhenna ji ku derê bû ? Ma ew ji ezmên bû an ji mirovan ? » Ew di nav xwe de şêwirîn û gotin : « Eger em bêjin : ‹ Ji ezmên e › , hingê ewê bêje : ‹ Nexwe we çima ji wî bawer nekir ? ›
40021026	Lê eger em bêjin : ‹ Ji mirovan e › , em ji xelkê ditirsin , çimkî hemû Yûhenna pêxember dihesibînin . »
40021027	Wan bersîv da Îsa û gotin : « Em nizanin . » Hingê wî ji wan re got : « Ez jî ji we re nabêjim ku ez van tiştan bi çi desthilatiyê dikim . »
40021028	« Hûn çi difikirin ? Du kurên mirovekî hebûn . Ew çû ba yê pêşî û jê re got : ‹ Lawo , tu here , îro di nav rêz de bixebite . ›
40021029	Wî got : ‹ Ez naçim › , lê paşê poşman bû û çû .
40021030	Îcar bav çû ba kurê xwe yê din û eynî tişt jê re got . Wî jî bersîv da û got : ‹ Baş e , ezê herim , bavo › , lê ew neçû .
40021031	Ji herduyan kîjanî bi daxwaza bavê xwe kir ? » Wan bersîv da û got : « Yê pêşî . » Îsa ji wan re got : « Bi rastî ez ji we re dibêjim , bacgir û fahîşe jî wê beriya we bikevin Padîşahiya Xwedê .
40021032	Çimkî Yûhenna hat ku riya rast nîşanî we bide û we ji wî bawer nekir , lê bacgir û fahîşeyan jê bawer kir . Piştî ku we ev dît jî hûn poşman nebûn ku ji wî bawer bikin .
40021033	« Guhdariya meseleyeke din bikin : Malxwêyekî malê hebû ku rez danî . Wî hawirdora wî sênc kir , li navê mahserek kola û birca nobedaran çêkir . Piştre wî rez bi kirê da rezvanan û çû welatekî din .
40021034	Gava ku dema rezçinînê nêzîk bû , wî xulamên xwe şandin ba rezvanan , da ku berê wî bicivînin .
40021035	Rezvanan xulamên wî girtin , li yekî xistin , yek kuştin û yê din jî dane ber keviran .
40021036	Îcar wî mirovî ji cara pêşî bêtir xulam şandin . Rezvanan eynî tişt anîn serê wan jî .
40021037	Li dawiyê ew rabû û kurê xwe şand û got : ‹ Ewê siyaneta kurê min bigirin . ›
40021038	Lê gava ku rezvanan kur dît , ji hevdû re gotin : ‹ Ev wêris e ! Werin , em wî bikujin û bibin xwediyê mîrasa wî . ›
40021039	Wan ew girt , avêtin derveyî rêz û kuştin .
40021040	Îcar gava ku xwediyê rêz bê , ewê çi bi van rezvanan bike ? »
40021041	Wan jî lê vegerand û gotin : « Ewê wan mirovên xerab bi awayekî xerab bikuje û rêz bide hinekên wusa ku di dema rezçinînê de berê wî bidinê . »
40021042	Îsa ji wan re got : « Ma we qet di Nivîsarên Pîroz de ev nexwendiye : ‹ Ew kevirê ku hostayan red kir , Bû kevirê serê rikin . Ev ji aliyê Xudan ve çêbû , Û ev li ber çavê me karekî ecêb e ! › »
40021043	« Ji bo vê yekê ez ji we re dibêjim , Padîşahiya Xwedê wê ji we bê standin û ji miletekî wusa re bê dayîn , ku berê wî bigihîne .
40021044	Yê ku bi ser vî kevirî de bikeve , wê bibe perçe perçe û ev kevir bi ser kê de bikeve , wê wî hûrhûr bike . »
40021045	Gava ku serekên kahînan û Fêrisiyan ev mesele bihîst , wan fêm kir ku ew li ser wan dibêje .
40021046	Wan xwest ku Îsa bigirin , lê ji elaletê tirsiyan , çimkî wan ew pêxember didît .
40022001	Îsa careke din bi meselan ji wan re peyivî û got :
40022002	« Padîşahiya Ezmanan dimîne vê yekê : Padîşahekî ji bo kurê xwe dawet amade kir .
40022003	Wî xizmetkarên xwe şandin ba wan ên ku ji bo dawetê hatine vexwendin , lê wan nexwest ku bên .
40022004	Piştre wî hin xizmetkarên din şandin û got : ‹ Ji yên vexwendî re bêjin : Min şîva xwe amade kiriye ; conega û dewarên min ên dermale hatine şerjêkirin û hemû tişt amade ye . Kerem bikin , werin dawetê . ›
40022005	Lê wan qet bala xwe nedayê , lêxistin û çûn . Yek çû zeviya xwe , yê din çû bazirganiya xwe .
40022006	Yên mayî jî xizmetkarên wî girtin , riswa kirin û ew kuştin .
40022007	Padîşah hêrs bû . Wî leşkerên xwe şandin , ev mêrkujên ha kuştin û bajarê wan şewitand .
40022008	Hingê wî ji xizmetkarên xwe re got : ‹ Dawet amade ye , lê yên vexwendî ne hêja bûn .
40022009	De herin serê kuçeyan û hûn kê bibînin , gazî dawetê bikin . ›
40022010	Hingê xizmetkar derketin kuçeyan , qenc û xerab , her kesên ku dîtin civandin û eywana dîlanê bi vexwendiyan tije bû .
40022011	« Lê gava ku padîşah çû hundir da ku vexwendiyan bibîne , mirovek dît ku cilên dawetê li xwe nekiribû .
40022012	Hingê wî jê pirsî û got : ‹ Heval , bê cilên dawetê ma çawa tu ketî vir ? › Zimanê wî negeriya .
40022013	Li ser vê yekê padîşah ji xizmetkaran re got : ‹ Dest û lingên wî girêdin û wî bavêjin derve , nav tariyê . Li wir wê bibe girîn û qirçîna diranan . ›
40022014	« Çimkî yên ku hatine gazîkirin pirr in , lê yên ku hatine hilbijartin hindik in . »
40022015	Hingê Fêrisî derketin û bi hev şêwirîn , ka ewê çawa Îsa bi peyva wî bixin xefikê .
40022016	Wan şagirtên xwe û alîgirên Hêrodês şandin ba wî û gotin : « Mamoste , em dizanin ku tu mirovekî rast î û tu riya Xwedê bi rastî hîn dikî . Tu cihêtiyê naxî nav mirovan , çimkî tu li rûyê mirovan nanêrî .
40022017	Îcar ji me re bêje ka tu çawa dibînî ? Ma dibe ku em bacê bidin Qeyser an na ? »
40022018	Ji ber ku Îsa bi niyetxerabiya wan dizanibû , got : « Hey durûno ! Çima hûn min diceribînin ?
40022019	Ka perê bacê nîşanî min bidin ! » Wan zîvek ji wî re anî
40022020	û wî ji wan pirsî : « Ev resm û nivîsîn ên kê ne ? »
40022021	Wan got : « Yên Qeyser in . » Hingê Îsa ji wan re got : « Nexwe tiştên Qeyser bidin Qeyser û tiştên Xwedê bidin Xwedê . »
40022022	Gava ku wan ev bihîst , şaş man , dev ji wî berdan û çûn .
40022023	Eynî rojê Sadûqiyên ku digotin vejîna miriyan tune , hatin ba Îsa
40022024	û jê pirsîn : « Mamoste , Mûsa got : ‹ Eger yekî ku zarokên wî nebin bimire , divê birayê wî jina wî bîne û dûndanê ji birayê xwe re rake . ›
40022025	Îcar li ba me heft bira hebûn . Yê pêşî jin anî û mir . Ji ber ku zarokên wî çênebûn , jina xwe ji birayê xwe re hişt .
40022026	Eynî tişt hat serê yê dido û yê sisiyan jî , heta bi yê heftan , hemû mirin .
40022027	Piştî hemûyan jin jî mir .
40022028	Îcar Roja Vejînê , ji her heftan ew jin wê bibe ya kê ? Çimkî hemûyan ew anîbû ! »
40022029	Îsa li wan vegerand û got : « Hûn şaş dibin , ji ber ku hûn Nivîsarên Pîroz û hêza Xwedê nizanin .
40022030	Piştî Roja Vejînê ew ne jinê tînin û ne jî mêr dikin ; çimkî wê bibin wek milyaketên ezmên .
40022031	Ma we nexwendiye ku li ser vejîna miriyan Xwedê ji we re çi dibêje ?
40022032	‹ Ez Xwedayê Birahîm , Xwedayê Îshaq û Xwedayê Aqûb im . › Ew ne Xwedayê miriyan , lê Xwedayê zindiyan e . »
40022033	Gava ku elaletê ev yek bihîst li hînkirina wî gelek şaş ma .
40022034	Gava Fêrisiyan bihîst ku Îsa devê Sadûqiyan girtiye , li hev civiyan .
40022035	Ji nav wan yekî Şerîetzan ew ceriband û pirsî :
40022036	« Mamoste , di Şerîetê de emrê herî mezin kîjan e ? »
40022037	Îsa lê vegerand û got : « ‹ Ji Xudan Xwedayê xwe bi hemû dilê xwe , bi hemû canê xwe û bi hemû hişê xwe hez bike . ›
40022038	Emrê pêşî û mezin ev e .
40022039	Yê diduyan jî wek vî ye : ‹ Wek ku tu ji xwe hez dikî , ji cîranê xwe hez bike . ›
40022040	Hemû Şerîet û pêxember li ser bingeha van herdu emran in . »
40022041	Gava ku Fêrisî li hev civiyabûn Îsa ji wan pirsî :
40022042	« Hûn li ser Mesîh çi difikirin ? Ew kurê kê ye ? » Wan lê vegerand û gotin : « Ew kurê Dawid e . »
40022043	Îsa ji wan re got : « Nexwe çawa Dawid bi saya Ruh navê Xudan hildide û dibêje :
40022044	‹ Xudan ji Xudanê min re got : Li milê min ê rastê rûneHeta ku ez dijminên te bikim bin lingên te . ›
40022045	« Eger Dawid ji wî re dibêje ‹ Xudan › , çawa ew dibe kurê wî ? »
40022046	Îcar tu kesî nikaribû peyvekê bersîva wî bide . Û ji wê rojê pê ve tu kesî newêribû ku tiştekî jê bipirse .
40023001	Hingê Îsa ji elaletê û ji şagirtên xwe re got :
40023002	« Şerîetzan û Fêrisî li ser kursiyê Mûsa rûdinin .
40023003	Loma her tiştê ku ji we re dibêjin , bikin û bînin cih . Lê li gor kirinên wan nekin , çimkî ew dibêjin û nakin ;
40023004	barên giran û hilgirtina wan zehmet girêdidin û datînin ser pişta mirovan , lê ew bi xwe naxwazin ji bo rakirina wan baran tiliya xwe jî bilebitînin .
40023005	« Hemû tiştên ku dikin ji bo dîtina mirovan e . Bazbendên xwe pehn dikin û rêşiyên kirasên xwe dirêj dikin .
40023006	Di ziyafetan de ji cihên jorîn , li kinîştan jî ji kursiyên pêşî hez dikin .
40023007	Hez dikin ku di sûkan de silav li wan bê kirin û ji aliyê xelkê ve jî bi awayê ‹ ya mamoste › bên gazîkirin .
40023008	Lê bila ji we re nebêjin ‹ mamoste › , çimkî Mamosteyê we yek e û hûn hemû bira ne .
40023009	Û li ser rûyê erdê ji tu kesî re nebêjin ‹ Bavo › , çimkî Bavê we yek e , Bavê ezmanî ye .
40023010	Ne jî bila kes ji we re bêje ‹ rêber › , çimkî Rêberê we yek e , Mesîh e .
40023011	Di nav we de yê herî mezin bila bibe xizmetkarê we .
40023012	Çimkî kî xwe bilind bike , wê nizim bibe û kî xwe nizim bike , ewê bilind bibe .
40023013	« Wey li we hûn Şerîetzan û Fêrisîno ! Hûn durûno ! Hûn Padîşahiya Ezmanan li ber mirovan digirin . Hûn bi xwe nakevinê û ne jî hûn dihêlin ên ku dixwazin bikevinê , derbas bibin .
40023014	
40023015	« Wey li we hûn Şerîetzan û Fêrisîno ! Hûn durûno ! Hûn derya û bejê li hev didin , da ku hûn yekî bînin ser baweriya xwe , lê gava ku we ew anî jî hûn du caran ji xwe bêtir wî dikin kurê dojehê .
40023016	« Wey li we hûn rêberên kor ! Hûn dibêjin : ‹ Eger yek bi Perestgehê sond bixwe , ne tiştek e , lê eger yek bi zêrê Perestgehê sond bixwe , divê ew sonda xwe bîne cih . ›
40023017	Hey bêhişên kor ! Kîjan mezintir e ? Zêr an Perestgeha ku zêr pîroz dike ?
40023018	Dîsa hûn dibêjin : ‹ Eger yek bi gorîgehê sond bixwe tiştek nabe , lê eger ew bi diyariya li ser gorîgehê sond bixwe , divê ew sonda xwe bîne cih . ›
40023019	Hey korno ! Kîjan mezintir e ? Diyarî , an gorîgeha ku diyariyê pîroz dike ?
40023020	Loma yê ku bi gorîgehê sond bixwe , hem bi wê û hem jî bi hemûyên ku li ser wê ne sond dixwe .
40023021	Û yê ku bi Perestgehê sond bixwe , hem bi wê û hem jî bi yê ku di nav wê de ye sond dixwe .
40023022	Îcar yê ku bi ezmên sond bixwe , ew hem bi textê Xwedê û hem jî bi yê ku li ser rûdine sond dixwe .
40023023	« Wey li we hûn Şerîetzan û Fêrisîno ! Hey hûn durûno ! Hûn dehyeka pûng , rizyan û kîmyona xwe didin , lê hûn tiştên Şerîetê yên hê girîngtir , dadperwerî , rehm û baweriyê dihêlin . Diviya ku we ev bikirana û dev ji yên din jî bernedana .
40023024	Hey rêberên kor ! Hûn pêşûyê dipalînin , lê devê dadiqurtînin .
40023025	« Wey li we hûn Şerîetzan û Fêrisîno ! Hûn durûno ! Hûn derveyî tas û sêniyan dişon , lê hundirê wan ji tiştên talankirî û çavbirçîtiyê tije ye .
40023026	Hey Fêrisiyê kor ! Pêşî hundirê tas û sêniyan bişo , wê derveyê wan jî paqij bibe .
40023027	« Wey li we hûn Şerîetzan û Fêrisîno ! Hey hûn durûno ! Hûn wek gorên spîkirî ne , ku ji derve xweşik xuya dibin , lê hundirê wan tije hestiyên miriyan û hemû tiştên qirêjî ne .
40023028	Bi vî awayî hûn jî ji derve wek ên rast li mirovan xuya dibin , lê ji hundir ve hûn tije durûtî û neheqî ne .
40023029	« Wey li we hûn Şerîetzan û Fêrisîno ! Hey durûno ! Hûn gorên pêxemberan ava dikin û qubên mirovên rast dixemilînin .
40023030	Û hûn dibêjin : ‹ Eger em di dema bav û kalên xwe de bijiyana , meyê bi wan re xwîna pêxemberan nerijanda . ›
40023031	Bi vî awayî hûn li hember xwe şahidiyê dikin ku hûn kurên wan in ên ku pêxember kuştine .
40023032	De hûn jî rabin , çapa xerabiya bav û kalên xwe tije bikin !
40023033	« Hey marno ! Hûn nifşên koremaran ! Hûnê ji cezayê dojehê çawa birevin ?
40023034	Ji ber vê yekê , va ye , ez ji we re pêxember , mirovên şehreza û mamosteyan dişînim . Hûnê hinekan ji van bikujin û xaç bikin û yên din jî li kinîştên xwe bidin ber qamçiyan û ji bajarekî biteriqînin bajarê din .
40023035	Bi vî awayî hemû xwîna bêsûc a ku li ser rûyê erdê hatiye rijandin , wê bikeve stûyê we : Ji xwîna Habîlê rast heta bi xwîna Zekeryayê Kurê Berexya yê ku we di navbera Perestgeh û gorîgehê de kuşt .
40023036	Bi rastî ez ji we re dibêjim , ev tiştên ha hemû wê bên ser vî nifşî .
40023037	« Wax Orşelîm , heywax Orşelîma ku pêxemberan dikuje û yên ku ji wê re hatine şandin dide ber keviran . Ka çawa mirîşk çîçikên xwe di bin çengên xwe de dicivîne , çend caran min jî xwest ku ez zarokên te bicivînim , lê we nexwest .
40023038	Va ye , mala we wê li we wêran û vala bimîne .
40023039	Çimkî ez ji we re dibêjim , êdî careke din hûn min nabînin , heta ku hûn bêjin : ‹ Yê ku bi navê Xudan tê pîroz be ! › »
40024001	Gava ku Îsa ji Perestgehê derket û çû , şagirtên wî nêzîkî wî bûn û xwestin ku bala wî bikişînin ser avahiyên Perestgehê .
40024002	Wî ji wan re got : « Hûn van hemûyan dibînin ? Bi rastî ez ji we re dibêjim , li vir kevir li ser kevir namîne . Qet tiştek namîne ku neyê hilweşandin ! »
40024003	Çaxê Îsa li Çiyayê Zeytûnê rûdinişt , şagirtên wî bi serê xwe hatin ba wî û jê re gotin : « Ji me re bêje , ka ev tişt wê kengê bibin ? Çi wê bibe nîşana hatina te û dawiya dinyayê ? »
40024004	Îsa bersîva wan da û got : « Hay ji xwe hebin , ku tu kes we nexapîne .
40024005	Çimkî gelek wê bi navê min bên û bêjin : ‹ Mesîh ez im › û wê gelekan bixapînin .
40024006	Hûnê dengê şeran û li ser şeran bibihîzin . Hay jê hebin û netirsin . Tiştên weha divê bibin , lê hê dawî nehatiye .
40024007	Milet wê li hember miletan , padîşahî li hember padîşahiyan rabin . Û wê li cih cihan xela û erdhejîn çêbin .
40024008	Lê ev tiştên ha hemû destpêka janan in .
40024009	« Hingê wê we teslîm bikin , da ku êşê bi we bidin kişandin û we bikujin . Ji ber navê min hemû milet wê ji we nefret bikin .
40024010	Hingê gelek wê ji rê derkevin , hevdû bidin dest û ji hev nefret bikin .
40024011	Û gelek pêxemberên derewîn wê derkevin û gelekan bixapînin .
40024012	Bi zêdebûna neheqiyê , hezkirina gelekan wê sar bibe .
40024013	Lê yê ku heta dawiyê ragire , ewê xilas bibe .
40024014	Û ev Mizgîniya Padîşahiyê wê li seranserê dinyayê bê dayîn , da ku ji hemû miletan re bibe şahidî û hingê dawî wê bê .
40024015	« Çaxê hûn tiştê mekruh ê ku xerakirinê tîne , çawa ku Daniyêl pêxember got , li cihê pîroz rawestayî bibînin » — bila yê ku dixwîne fêm bike —
40024016	« hingê yên ku di Cihûstanê de ne bila birevin çiyan .
40024017	Yê ku li ser banî be , bila neyê xwarê û tiştekî ji hundir hilnede .
40024018	Û yê ku li nav zeviyê be jî , bila venegere ku ebayê xwe hilde .
40024019	Lê wey li wan ên ku di wan rojan de bizaro ne û dimêjînin !
40024020	Dua bikin ku reva we nekeve zivistanê an roja Şemiyê .
40024021	Çimkî hingê tengahiyeke wusa mezin wê çêbe , ku ji destpêka dinyayê ve tiştekî weha çênebûye û tu caran çênabe jî .
40024022	Eger ew roj nehatana kurtkirin , tu kes xilas nedibû , lê ji bo xatirê yên bijartî ew roj wê bên kurtkirin .
40024023	Hingê eger yek ji we re bêje : ‹ Va ye , Mesîh li vir e ! › an jî : ‹ Wa ye , ew li wir e ! › , bawer nekin .
40024024	Çimkî mesîhên derewîn û pêxemberên derewîn wê derkevin , wê nîşan û karên mezin çêkin , wusa ku eger bibe , ewê bijartiyan jî bixapînin .
40024025	Va ye , min ji pêşî ve ev ji we re got .
40024026	Îcar , eger yek ji we re bêje : ‹ Wa ye , Mesîh li çolê ye ! › dernekevin derve , an bêje : ‹ Va ye , li oda hundir e ! › , bawer nekin .
40024027	Çawa ku birûsk ji Rojhilat davêje û heta Rojava ronahî dike , hatina Kurê Mirov jî wê bi vî awayî be .
40024028	Kelaş li ku derê be , teyrên kelaşan jî wê li wê derê bicivin .
40024029	« Di pey tengahiya wan rojan de , di cih de , Roj wê tarî bibe , Û heyv ronahiya xwe nede , Stêr wê ji ezmên bikevin . Û rojgêranên ezmanan wê ji riya xwe derkevin .
40024030	« Hingê nîşana Kurê Mirov wê li ezmên xuya bibe û hemû miletên li ser erdê wê li xwe bixin . Ewê bibînin ku ‹ Kurê Mirov bi hêz û rûmeta mezin li ser ewrên ezmên tê . ›
40024031	Ewê milyaketên xwe bi boriya dengbilind bişîne û milyaket wê bijartiyên wî ji çar aliyan , ji perekî ezmanan heta perê din bicivînin .
40024032	« Îcar ji dara hêjîrê vê dersê hîn bibin : Çaxê ku çiqilên wê dibişkivin û pelên wê şîn dibin , hûn dizanin ku havîn nêzîk e .
40024033	Bi vî awayî , çaxê ku hûn jî van hemû tiştan bibînin , bizanin ku ew nêzîk e , li devê derî ye .
40024034	Bi rastî ez ji we re dibêjim , heta ku ev tiştên ha hemû çênebin , ev nifş qet nabihûre .
40024035	Erd û ezman wê bibihûrin , lê peyvên min tu caran nabihûrin .
40024036	« Lê heçî ew roj û ew saet e , ne milyaketên ezmanan û ne jî Kur , ji Bav pê ve tu kes pê nizane .
40024037	Ka di rojên Nûh de çawa bû , hatina Kurê Mirov jî wê wusa be .
40024038	Çimkî di wan rojên beriya tofanê de , mirovan dixwar û vedixwarin , jin dianîn û mêr dikirin ; heta wê roja ku Nûh ket gemiyê ,
40024039	wan pê nizanibû ku wê çi bibe , heta ku tofan rabû û ew hemû bi xwe re birin . Hatina Kurê Mirov jî wê bi vî awayî be .
40024040	Hingê du mirov wê li nav zeviyê bin , yek wê bê birin û yek bê hiştin .
40024041	Du jin wê bi destar bihêrin , yek wê bê birin û yek bê hiştin .
40024042	« Loma hişyar bimînin , çimkî hûn nizanin Xudanê we wê kîjan rojê bê .
40024043	Lê vê yekê bizanin : Eger malxwê malê bizaniya ku bi şev çi çaxî diz wê bê , ewê hişyar bima û nedihişt ku ew bikeve xaniyê wî .
40024044	Ji ber vê yekê hûn jî amade bin , çimkî Kurê Mirov wê di saetekê de bê ku hûn nizanin .
40024045	« Xulamê dilsoz û şehreza kî ye ? Ewê ku axayê wî ew daniye ser xulamên xwe , da ku xwarina wan di dema wan de bide wan .
40024046	Xwezî bi wî xulamê ku gava axayê wî bê , wî li ser karê wî bibîne .
40024047	Bi rastî ez ji we re dibêjim , ewê wî deyne ser hemû malê xwe .
40024048	Lê eger ew xulamê xerab ji xwe re bêje : ‹ Axayê min wê bi derengî bikeve ›
40024049	û dest pê bike li hevalên xwe yên xulam bixe , bi serxweşan re bixwe û vexwe ,
40024050	axayê wî xulamî wê di wê rojê de bê ku ew ne li hêviya wî ye û di wê saetê de ku ew pê nizane
40024051	û wê wî perçe perçe bike û para wî bi durûyan re bide . Li wir wê bibe girîn û qirçîna diranan .
40025001	« Hingê Padîşahiya Ezmanan wê bimîne vê yekê : Deh keçikan qendîlên xwe hildan û çûn pêşiya zavê .
40025002	Pênc ji wan bêaqil û pênc ji wan şehreza bûn .
40025003	Yên bêaqil rahiştin qendîlên xwe , lê bi xwe re dohn hilnedan .
40025004	Lê yên şehreza bi qendîlên xwe re , di derdanan de dohn jî hildan .
40025005	Gava ku zava bi derengî ket , xewê ew hemû girtin û razan .
40025006	« Nîvê şevê dengek hat : ‹ Va ye , zava tê ! Derkevin pêşiya wî ! ›
40025007	Hingê hemû keçik rabûn û qendîlên xwe amade kirin .
40025008	Yên bêaqil ji yên şehreza re gotin : ‹ Hinekî ji dohnê xwe bidin me , çimkî qendîlên me ditemirin . ›
40025009	Wan bersîv da û gotin : ‹ Na , çênabe , ew têra me û we nake . Çêtir e ku hûn herin ba dohnfiroşan û ji xwe re bikirrin . ›
40025010	Lê çaxê ew çûn ku dohn bikirrin , zava hat . Keçikên ku amade bûn bi wî re ketin şahiya dîlanê û derî hat dadan .
40025011	Paşê keçên din jî hatin û gotin : ‹ Mîrza , mîrza ! Derî li me veke ! ›
40025012	Wî li wan vegerand û got : ‹ Bi rastî ez ji we re dibêjim , ez we nas nakim . ›
40025013	« Loma hişyar bimînin , çimkî hûn ne wê rojê û ne jî wê saetê dizanin . »
40025014	« Dîsa Padîşahiya Ezmanan dimîne vê yekê : Zilamek hebû , gava ku çû welatekî din , gazî xulamên xwe kir û malê xwe spart wan .
40025015	Wî li gor karîna her yekî ji wan da wan : Pênc telant dan yekî , du telant dan yekî û telantek jî da yekî û derket riya xwe .
40025016	Yê ku pênc telant standibûn , zû rabû , perê xwe da xebitandin û pênc telantên din kar kirin .
40025017	Bi vî awayî yê ku du telant standibûn jî du telantên din kar kirin .
40025018	Lê yê ku telantek standibû , rabû erd kola û perê axayê xwe veşart .
40025019	« Piştî demeke dirêj axayê xulaman vegeriya û bi wan re hesabê xwe kir .
40025020	Yê ku pênc telant standibûn , hat û pênc telantên din jî anîn . Wî got : ‹ Ezbenî , te pênc telant dabûn min . Binêre , min pêncên din jî qezenc kirin . ›
40025021	Axayê wî jê re got : ‹ Aferim , xizmetkarê qenc û dilsoz ! Tu di tiştên hindik de dilsoz derketî , ezê te deynim ser gelek tiştan . Were û beşdarî şahiya axayê xwe bibe ! ›
40025022	« Yê ku du telant standibûn jî hat û got : ‹ Ezbenî , te du telant dabûn min ; binêre , min diduyên din jî qezenc kirin . ›
40025023	Axayê wî got : ‹ Aferim , xizmetkarê qenc û dilsoz ! Tu di tiştên hindik de dilsoz derketî , ezê te deynim ser gelek tiştan . Were û beşdarî şahiya axayê xwe bibe ! ›
40025024	« Piştre yê ku telantek standibû hat û got : ‹ Ezbenî , min dizanibû ku tu mirovekî hişk î û cihê ku te lê neçandiye tu didirûyî û cihê ku te tov lê nereşandiye tu berhev dikî .
40025025	Loma ez tirsiyam , ez çûm , min telantê te di nav axê de veşart . Ha , ji te re telantê te . ›
40025026	Axayê wî lê vegerand û got : ‹ Hey xizmetkarê xerab û tiral ! Madem te dizanibû cihê ku min lê neçandiye ez didirûm û cihê ku min tov lê nereşandiye ez berhev dikim ?
40025027	Nexwe diviya te perên min danîna banqê , gava ku ez vegeriyam minê bi fayiza wan ve bistanda .
40025028	Ji bo vê yekê wî telantî ji wî bistînin û bidin wî yê ku deh telantên wî hene .
40025029	Çimkî yê ku pê re heye , wê ji wî re bê dayîn û bi ser de bê zêde kirin . Lê yê ku pê re tunebe , tiştê ku di destê wî de ye jî wê jê bê standin .
40025030	Lê vî xizmetkarê bêkêr bavêjin tariya derve . Li wir wê bibe girîn û qirçîna diranan . › »
40025031	« Gava ku Kurê Mirov bi rûmeta xwe ve bê û hemû milyaket pê re , hingê ewê li ser textê xwe yê rûmetê rûne .
40025032	Hemû milet wê li ber wî bicivin û ewê wan ji hevdû veqetîne , wek ku şivan miyan ji bizinan vediqetîne .
40025033	Ewê miyan bide aliyê xwe yê rastê , bizinan bide aliyê xwe yê çepê .
40025034	Hingê Padîşah wê ji yên li aliyê xwe yê rastê re bêje : ‹ Werin , hûn pîrozên Bavê min , wê Padîşahiya ku ji damezrandina dinyayê ve ji bo we hatiye amade kirin , bistînin .
40025035	Çimkî ez birçî bûm , we xwarin da min ; ez tî bûm we av da min ; ez xerîb bûm we ez hewandim ;
40025036	ez tazî bûm , we ez bi cil kirim ; ez nexweş bûm , hûn hatin serdana min ; ez di zîndanê de bûm , hûn hatin ba min . ›
40025037	« Hingê yên rast wê li wî vegerînin û bêjin : ‹ Ya Xudan , me kengê tu birçî dîtî û tu têr kirî , an kengê me tu tî dîtî û av da te ?
40025038	Me kengê tu xerîb dîtî û tu hewandî , an tazî dîtî û tu bi cil kirî ?
40025039	Me kengê tu nexweş an di zîndanê de dîtî û em hatin ba te ? ›
40025040	Padîşah wê bersîvê bide û ji wan re bêje : ‹ Bi rastî ez ji we re dibêjim , we çi ji yekî ji van birayên min ên herî biçûk re kiribe , we ew ji min re kiriye . ›
40025041	« Hingê wê ji yên li milê xwe yê çepê re jî bêje : ‹ Ji min dûr bikevin , hûn ên ku nifir lêbûyî , herin agirê herheyî yê ku ji bo Îblîs û milyaketên wî hatiye amadekirin .
40025042	Çimkî ez birçî bûm , we xwarin neda min , ez tî bûm , we av neda min .
40025043	Ez xerîb bûm , we ez nehewandim . Ez tazî bûm , we ez bi cil nekirim . Ez nexweş û di zîndanê de bûm , hûn nehatin ba min . ›
40025044	« Hingê ewê li wî vegerînin û bêjin : ‹ Ya Xudan , me kengê tu birçî , an tî , an xerîb , an tazî , an nexweş , an jî di zîndanê de dîtî û me alîkariya te nekir ? ›
40025045	Hingê ewê bersîva wan bide û bêje : ‹ Bi rastî ez ji we re dibêjim , we çi ji bo yekî ji vanên herî biçûk nekiribe , we ew ji bo min jî nekiriye . ›
40025046	Îcar evên ha wê herin ezaba herheyî , lê yên rast wê herin jiyana herheyî . »
40026001	Gava ku Îsa ev hemû peyvên ha xilas kirin , ji şagirtên xwe re got :
40026002	« Hûn dizanin ku piştî du rojan Cejna Derbasbûnê ye . Wê Kurê Mirov bidin dest , da ku bê xaçkirin . »
40026003	Hingê serekên kahînan û rihspiyên gel , li qesra Serokkahînê ku navê wî Qeyafa bû civiyan
40026004	û bi hev şêwirîn ku Îsa bi hîle bigirin û wî bikujin .
40026005	Lê wan digot : « Bila ne di cejnê de be , da ku di nav xelkê de hengame çênebe . »
40026006	Gava Îsa li Beytanyayê li mala Şimûnê kotî bû ,
40026007	jinikekê di firaxeke mermerê spî de rûnê bîhnxweş ê gelek giranbiha anî . Çaxê ku Îsa li ser sifrê rûniştibû , wê rûn bi serê wî de rijand .
40026008	Gava şagirtan ev dît , hêrs bûn û gotin : « Çima ev rûnê ha badîhewa çû ?
40026009	Ev dikaribû bi bihayekî giran bihata firotin û li belengazan bihata belavkirin . »
40026010	Lê Îsa bi vê yekê dizanibû û ji wan re got : « Çima hûn jinikê diêşînin ? Wê ji bo min tiştekî qenc kir .
40026011	Çimkî belengaz hergav di nav we de ne , lê ez hergav ne li ba we me .
40026012	Jinikê ev rûnê bîhnxweş bi ser bedena min de rijand , da ku min ji bo veşartinê amade bike .
40026013	Bi rastî ez ji we re dibêjim , ev Mizgînî li ku dera dinyayê bê dayîn , ev tiştê ku vê jinikê kir jî wê ji bo bîranîna wê bê gotin . »
40026014	Hingê yek ji diwanzdehan ku jê re Cihûdayê Îsxeryotî digotin , çû ba serekên kahînan
40026015	û ji wan pirsî : « Eger ez wî bidim destê we hûnê çi bidin min ? » Îcar wan jî sî zîv hejmartin û danê .
40026016	Ji wê demê ve Cihûda li keysekê digeriya ku Îsa bide dest .
40026017	Di roja pêşî ya Cejna Nanê Şkeva de şagirt hatin ba Îsa û jê pirsîn : « Tu dixwazî em li ku derê ji te re şîva Cejna Derbasbûnê amade bikin ku tu bixwî ? »
40026018	Wî li wan vegerand û got : « Herin bajêr , ba filan mirovî û jê re bêjin : ‹ Mamoste dibêje : Wextê min nêzîk bûye . Ezê Cejna Derbasbûnê bi şagirtên xwe re li mala te pîroz bikim . › »
40026019	Wek ku Îsa ji wan re gotibû şagirtan kir û şîva Cejna Derbasbûnê amade kirin .
40026020	Gava bû êvar , ew bi diwanzdehan re li ser sifrê rûnişt .
40026021	Îcar çaxê ku wan şîv dixwar Îsa got : « Bi rastî ez ji we re dibêjim , yek ji we wê min bide dest . »
40026022	Ew gelek xemgîn bûn û dest pê kirin yek bi yek ji wî pirsîn : « Gelo ez im , ya Xudan ? »
40026023	Îsa li wan vegerand û got : « Yê ku bi min re pariyê xwe li firaxê xist , ew e yê ku wê min bide dest .
40026024	Ji xwe Kurê Mirov wek ku li ser wî hatiye nivîsîn , wê here . Lê wey li wî mirovê ku Kurê Mirov bide dest ! Wê ji bo wî çêtir bûya ku ew nehata dinyayê . »
40026025	Hingê Cihûdayê ku wê ew bida dest , got : « Mamoste , ma ew kes ez im ? » Îsa bersîv da : « Erê , te bi xwe got . »
40026026	Gava wan xwarin dixwar , Îsa nan hilda , şikir kir , ew şikand , da şagirtan û got : « Bigirin û bixwin , ev bedena min e . »
40026027	Piştre wî kasek hilda , şikir kir , da wan û got : « Hûn hemû ji vê vexwin .
40026028	Çimkî ev xwîna min a Peymanê ye ku ji bo lêbihûrtina gunehan di ber gelekan de tê rijandin .
40026029	Ez ji we re dibêjim : ‹ Êdî ez ji vî berê mêwê tu caran venaxwim , heta wê roja ku ez di Padîşahiya Bavê xwe de bi we re ji ya nû vexwim . › »
40026030	Piştî ku wan zebûrek strand , derketin Çiyayê Zeytûnê .
40026031	Hingê Îsa ji wan re got : « Îşev hûnê hemû li ser min dudilî û sist bibin , çimkî hatiye nivîsîn : ‹ Ezê li şivên biximÛ miyên kerî wê belav bibin . ›
40026032	Lê piştî ku ez ji mirinê rabim , ezê beriya we herim Celîlê . »
40026033	Petrûs lê vegerand û got : « Hemû jî li ser te dudilî û sist bibin , ez tu caran dudilî û sist nabim . »
40026034	Îsa ji wî re got : « Bi rastî ez ji te re dibêjim , hema îşev , berî ku dîk bang bide tê sê caran min înkar bikî . »
40026035	Petrûs got : « Eger lazim be ku ez bi te re bimirim jî , ez tu caran te înkar nakim . » Hemû şagirtan jî weha got .
40026036	Hingê Îsa bi şagirtên xwe ve çû cihê ku jê re ‹ Gêtşemanî › digotin û ji wan re got : « Hûn li vir rûnin , heta ku ez herim dera ha û dua bikim . »
40026037	Wî Petrûs û herdu kurên Zebedî bi xwe re birin û dest pê kir , keder û diltengiyê ew girt .
40026038	Hingê wî ji wan re got : « Dilê min gelek teng dibe , ez dikim bimirim . Li vir bin û bi min re hişyar bimînin . »
40026039	Hinekî pêşve çû , xwe deverû avêt erdê û dua kir : « Bavê min , eger bibe bila ev kasa tehl ji min derbas bibe . Lê bila ne wek ez dixwazim , lê wek ku tu dixwazî be . »
40026040	Piştre ew vegeriya ba şagirtan û ew di xew de dîtin . Ji Petrûs re got : « Ma we nikaribû hûn saetekê jî bi min re hişyar bimînin ?
40026041	Hişyar bimînin û dua bikin , da ku hûn nekevin ceribandinê . Erê , ruh bi daxwaz e , lê beden lewaz e . »
40026042	Cara diduyan ew çû û dua kir : « Ya Bavê min , eger bêyî ku ez vê kasa tehl vexwim , ew ji min derbas nebe , bila daxwaza te bibe .
40026043	Îsa vegeriya û ew dîsa di xew de dîtin . Çimkî çavên wan ji xewê diçûn serhev .
40026044	Wî ew hiştin , careke din dûr ket , cara sisiyan dua kir û eynî peyv gotin .
40026045	Paşê vegeriya ba şagirtên xwe û ji wan re got : « Ma hûn hê jî radizin û bîhna xwe vedidin ? Va ye , saet hat ; Kurê Mirov dikeve destê gunehkaran .
40026046	Rabin , em herin . Va ye , yê ku min dide dest nêzîk bû . »
40026047	Hê ew dipeyivî Cihûdayê ku yek ji diwanzdehan bû hat . Bi wî re elaleteke mezin a bi şûr û daran hebû . Ev ji aliyê serekên kahînan û rihspiyên gel ve hatibûn şandin .
40026048	Îcar ê ku ew bida dest bi wan re li ser îşaretekê li hev hatibû : « Ez kê ramûsim ew e , wî bigirin . »
40026049	Cihûda sererast hat ba Îsa û got : « Silav li te , mamoste ! » û ew ramûsa .
40026050	Îsa lê vegerand û got : « Heval , tu ji bo çi hatiyî , wê bike . » Hingê ew mirov nêzîk bûn , dest avêtin Îsa û ew girtin .
40026051	Li ser vê yekê , yekî ku bi Îsa re bû , şûrê xwe kişand , li xulamê Serokkahîn xist û guhê wî pekand .
40026052	Hingê Îsa ji wî re got : « Şûrê xwe bixe kalanê wî . Çimkî her kesê ku şûr bikişîne , ewê bi şûr bê kuştin .
40026053	Ma tu dibêjî qey ez nikarim ji Bavê xwe bixwazim û ew jî di cih de ji diwanzdeh lejyonan zêdetir milyaketan bigihîne min ?
40026054	Lê hingê Nivîsarên Pîroz ên ku dibêjin divê weha bibe , wê çawa bên cih ? »
40026055	Wê gavê Îsa ji elaletê re got : « Ma ez rêbirek im ku hûn bi dar û şûran hatine ku min bigirin ? Her roj ez li Perestgehê rûdiniştim û min hîn dikir , lê we ez negirtim .
40026056	Lê ev hemû çêbûn , da ku nivîsarên pêxemberan bên cih . » Hingê hemû şagirtan ew hişt û reviyan .
40026057	Yên ku Îsa girtin , ew birin ba Qeyafayê Serokkahîn . Li wir Şerîetzan û rihspî civiyabûn .
40026058	Petrûs ji dûr ve li pey wî hat , heta hewşa Serokkahîn . Ew derbasî hundir bû , bi parêzgeran re rûnişt , da ku dawiyê bibîne .
40026059	Îcar serekên kahînan û tevahiya civîna giregiran li hember Îsa li şahidiya derewîn digeriyan ku biryara kuştina wî bidin .
40026060	Bi ser ku gelek şahidên derewîn derketin jî , tiştê ku lê digeriyan peyda nekirin . Li dawiyê du şahidên derewîn hatin
40026061	û gotin : « Vî mirovî got : ‹ Ez dikarim Perestgeha Xwedê hilweşînim û di sê rojan de ava bikim . › »
40026062	Hingê Serokkahîn rabû ser lingan û ji Îsa re got : « Ma tu bersîvê nadî ? Ev çi şahidî ye ku evên ha li ser te didin ? »
40026063	Lê Îsa tu tişt negot . Serokkahîn ji wî re got : « Ez te bi navê wî Xwedayê jîndar didim sondê , eger tu Kurê Xwedê Mesîh bî , ji me re bêje . »
40026064	Îsa ji wî re got : « Erê , wek ku te got , lê ez ji we re dibêjim : Ji niha û pê ve , hûnê bibînin ku ‹ Kurê MirovLi milê rastê yê hêza Xwedê rûniştî yeÛ li ser ewrên ezmên tê . › »
40026065	Hingê Serokkahîn cilên xwe çirandin û got : « Wî çêr kir ! Êdî çi hewcedariya me bi şahidan heye ? Va ye , we çêrkirina wî bihîst .
40026066	Hûn çi dibêjin ? » Wan lê vegerand û gotin : « Ew yê kuştinê ye ! »
40026067	Hingê tif kirin rûyê wî û ew dan ber kulman . Hinekan jî sîle lê xistin
40026068	û gotin : « Ji me re pêxemberîtiyê bike , ey Mesîh ! Ka kî bû ku li te xist ? »
40026069	Hingê Petrûs li derve , li hewşê rûniştibû . Keçikeke xizmetkar hat ba wî û got : « Tu jî bi Îsayê Celîlî re bûyî . »
40026070	Lê wî li ber hemûyan înkar kir û got : « Ez nizanim ku tu çi dibêjî . »
40026071	Çaxê ew çû ber dergeh , keçikeke din ew dît û ji yên li wê derê re got : « Evê ha bi Îsayê Nisretî re bû . »
40026072	Wî dîsa bi sond înkar kir û got : « Ez wî nas nakim ! »
40026073	Piştî gavekê yên ku li wir bûn çûn ba Petrûs û gotin : « Bi rastî tu bi xwe jî yek ji wan î . Çimkî devoka te , te dide zanîn . »
40026074	Hingê wî dest bi nifiran kir , sond xwar û got : « Ez wî mirovî nas nakim ! » Di cih de dîk bang da .
40026075	Li ser vê yekê peyva ku Îsa gotibû hat bîra Petrûs : « Berî ku dîk bang bide tê sê caran min înkar bikî . » Hingê ew derket derve û bi dilşewatî giriya .
40027001	Çaxê bû sibe hemû serekên kahînan û rihspiyên gel ji bo ku Îsa bikujin bi hev şêwirîn .
40027002	Ew girêdan , birin û dan destê Pîlatosê walî .
40027003	Hingê Cihûdayê ku Îsa dabû dest , gava dît ku çi biryar li ser wî hat dayîn , li kirina xwe poşman bû û sî zîv li serekên kahînan û rihspiyan zivirandin û got :
40027004	« Min guneh kir . Ez bûm sedemê xwîna bêsûc . » Wan lê vegerand û gotin : « Me çi ji vê ye ? Tu bifikire . »
40027005	Cihûda zîv avêtin nav Perestgehê û derket . Ew çû û wî xwe daleqand .
40027006	Serekên kahînan zîv hildan û gotin : « Nabe ku em van peran bixin xezîna Perestgehê , çimkî perên xwînê ne . »
40027007	Bi hev şêwirîn û ji bo veşartina biyaniyan Zeviya Cerçêker kirrîn .
40027008	Loma ji wê zeviyê re heta îro jî Zeviya Xwînê tê gotin .
40027009	Hingê ew peyva ku bi devê Yêremya pêxember hatibû gotin hat cih : « Wan sî zîv girtin , bi wî bihayê ku hinekan ji zaryên Îsraêl ji bo wî vebirrîbûn
40027010	û wan pê Zeviya Cerçêker kirrî , wek ku Xudan li min emir kiribû . »
40027011	Îsa li ber walî rawesta û wî jê pirsî : « Ma tu padîşahê Cihûyan î ? » Îsa lê vegerand û got : « Erê , wek ku te got . »
40027012	Çaxê ku ew ji aliyê serekên kahînan û rihspiyan ve hat sûcdarkirin , wî tu bersîv neda .
40027013	Hingê Pîlatos jê pirsî : « Ma tu nabihîzî ku ew li hember te çiqas şahidiyê dikin ? »
40027014	Îsa bersîv neda û peyvek jî negot , wusa ku walî gelek şaş ma .
40027015	Adeta walî bû ku di cejnê de girtiyekî ku xelkê dixwest berde .
40027016	Wê demê bi navê Barabas girtiyekî navdar hebû .
40027017	Gava ku elalet civiya Pîlatos ji wan pirsî : « Hûn dixwazin ez kîjanî ji bo we berdim ? Barabas an Îsayê ku jê re dibêjin Mesîh ? »
40027018	Çimkî wî dizanibû ku wan Îsa ji çavnebarî girtiye û dane destê wî .
40027019	Çaxê Pîlatos li ser kursiyê dîwanê rûniştibû , jina wî jê re ev xeber şand : « Nebe ku tu tiştekî bi wî mirovê rast bikî , çimkî îşev di xewna xwe de min ji rûyê wî gelek tengahî dît . »
40027020	Lê serekên kahînan û rihspiyan elalet qanî kirin ku bixwazin Barabas bê berdan û Îsa bê kuştin .
40027021	Walî ji wan pirsî : « Ji herduyan hûn dixwazin ku ez kîjanî ji bo we berdim ? » Wan jî got : « Barabas ! »
40027022	Pîlatos got : « Nexwe ez bi Îsayê ku jê re dibêjin Mesîh çi bikim ? » Hemûyan bersîv da : « Bila bê xaçkirin ! »
40027023	Pîlatos pirsî : « Wî çi xerabî kiriye ? » Lê ew hê bêtir qîriyan : « Bila bê xaçkirin ! »
40027024	Gava Pîlatos dît ku tiştek ji destê wî nayê , lê hê bêtir hengame çêbibe , wî av hilda , li ber elaletê destê xwe şuşt û got : « Ez ji xwîna vî mirovî bêrî me . Ev karê we ye . »
40027025	Hemû xelkê bersîv da : « Bila xwîna wî di stûyê me û zarokên me de be ! »
40027026	Hingê wî Barabas ji bo wan berda , Îsa da ber qamçiyan û da destê wan , da ku bê xaçkirin .
40027027	Hingê leşkerên walî Îsa birin qesrê û hemû tabûra leşkeran li ser serê wî civandin .
40027028	Wan ew tazî kir û xiftanekî sor li wî kirin .
40027029	Tacek ji stiriyan honandin û dan serê wî . Çîtikek kirin destê wî yê rastê , li ber wî çûn ser çokan , tinazên xwe pê kirin û gotin : « Bijî padîşahê Cihûyan ! »
40027030	Tif kirinê , çîtik ji dest standin û li serê wî xistin .
40027031	Piştî ku tinazên xwe pê kirin , xiftan hilanîn û cilên wî lê kirin . Piştre ew birin ku wî xaç bikin .
40027032	Gava ku derketin derve , wan yekî Kûrênî dît ku navê wî Şimûn bû , wan bi zorê xaça Îsa bi wî dan hilgirtin .
40027033	Çaxê ew hatin wî cihê ku jê re ‹ Golgota › digotin — ku tê mana « Qoqê Serî » —
40027034	wan li wir şerab û zirav tevlihevkirî danê . Lê dema ku Îsa tam kir , nexwest vexwe .
40027035	Piştî ku wan ew xaç kir , wan cilên wî bi pişk li xwe leva kirin .
40027036	Û li wir rûniştin û çavdêriya wî kirin .
40027037	Nivîsa sûcdarkirinê raserî serê wî danîn : EV ÎSAYÊ PADÎŞAHÊ CIHÛYAN E .
40027038	Hingê du rêbir jî bi wî re hatin xaçkirin ; yek li milê wî yê rastê , yê din li milê wî yê çepê .
40027039	Yên ku di wir re derbas dibûn , serê xwe dihejandin , Îsa şermezar dikirin
40027040	û digotin : « Ka teyê Perestgeh hilweşanda û di sê rojan de ava bikira ! Eger tu Kurê Xwedê bî , ji xaçê were xwarê û xwe xilas bike ! »
40027041	Bi vî awayî serekên kahînan , Şerîetzan û rihspiyan jî tinazên xwe pê dikir û digotin :
40027042	« Yên din xilas kirin , lê nikare xwe xilas bike ! Ew Padîşahê Îsraêlê ye ! Ka bila niha ji xaçê bê xwarê , emê baweriyê bi wî bînin .
40027043	Ew xwe dispêre Xwedê . Eger Xwedê ji wî hez bike , bila niha wî xilas bike . Çimkî wî got : ‹ Ez Kurê Xwedê me . › »
40027044	Rêbirên ku bi wî re hatibûn xaçkirin jî bi vî awayî ew şermezar kirin .
40027045	Piştî nîvro saet ji diwanzdehan heta saet sisiyan tarî ket ser seranserê welêt .
40027046	Saet li dora sisiyan Îsa bi dengekî bilind qîriya : « Elî , Elî , lama sabaxtanî ? » ku tê maneya : « Xwedayê min , Xwedayê min , te çima ez berdam ? »
40027047	Gava hin ji yên ku li wir rawesta bûn ev bihîstin , gotin : « Ew gazî Êlyas dike . »
40027048	Di cih de yek ji wan bezî û avgirek hilda . Wî ew bi sihikê tije kir , bi serê çîtikekê ve danî û dirêjî Îsa kir ku vexwe .
40027049	Yên din jî gotin : « Ka bihêle , em bibînin ma Êlyas wê bê ku wî xilas bike . »
40027050	Îsa careke din bi dengekî bilind qîriya û ruhê xwe da .
40027051	Di wê gavê de perda Perestgehê ji serî heta binî çiriya û bû du perçe . Erd hejiya û lat qelişîn .
40027052	Gor vebûn û gelek kesên pîroz ên ku miribûn , rabûn .
40027053	Ew ji goran derketin û piştî rabûna Îsa çûn Bajarê Pîroz û ji aliyê gelekan ve hatin dîtin .
40027054	Gava sersed û yên ku bi wî re çavdêriya Îsa dikirin erdhejîn û tiştên bûyî dîtin , ji tirsa bizdiyan û gotin : « Bi rastî jî , ev Kurê Xwedê bû ! »
40027055	Gelek jin li wir bûn û ji dûr ve temaşe dikirin . Ew ji Celîlê li pey Îsa hatibûn û ji wî re xizmet kiribûn .
40027056	Meryema Mejdelanî , Meryema diya Aqûb û Ûsiv û diya kurên Zebedî di nav wan de bûn .
40027057	Gava ku bû êvar , mirovekî dewlemend ê ji Arîmetyayê hat . Navê wî Ûsiv bû û ew bi xwe jî şagirtê Îsa bû .
40027058	Çû ba Pîlatos û cesedê Îsa jê xwest . Pîlatos jî emir kir ku bidin wî .
40027059	Ûsiv cesed hilanî , bi cawekî paqij ê keten pêça
40027060	û ew di gora xwe ya nû de ya ku di latê de kolabû veşart . Wî kevirekî mezin gêr kir ber devê gorê û çû .
40027061	Meryema Mejdelanî û Meryema din li pêşberî gorê rûniştibûn .
40027062	Dotira rojê — rojekê piştî roja Amadekirinê — serekên kahînan û Fêrisî çûn ba Pîlatos û gotin :
40027063	« Ezbenî , di bîra me de ye hê ku ewê xapînok dijiya , gotibû : ‹ Piştî sê rojan ezê rabim . ›
40027064	Ji bo vê yekê emir bide , da ku gor heta sê rojan bê parastin . An na , şagirtên wî dikarin bên cesedê wî bidizin û ji gel re bêjin ku ew ji nav miriyan rabûye . Hingê xapandina dawîn wê ji ya pêşî xerabtir be . »
40027065	Pîlatos got : « Nobedarên di emrê we de hene . Herin û hûn çawa dizanin , wusa gorê biparêzin . »
40027066	Ew jî çûn gor parastin , kevir mor kirin û nobedar danîn ber .
40028001	Piştî Şemiyê , roja pêşî ya heftiyê serê sibê zû Meryema Mejdelanî û Meryema din çûn ku li gorê binêrin .
40028002	Ji nişkê ve erdhejîneke mezin çêbû . Çimkî milyaketekî Xudan ji ezmên hat xwarê , çû ser gorê , kevir gêr kir û li ser rûnişt .
40028003	Dîtina wî wek birûskê bû û cilên wî wek berfê spî bûn .
40028004	Nobedar ji tirsa wî lerizîn û bûn wek miriyan .
40028005	Milyaket ji jinan re got : « Hûn netirsin , ez dizanim ku hûn li Îsayê ku hatibû xaçkirin digerin .
40028006	Ew ne li vir e , wek ku wî gotibû , ew rabûye . Werin û wî cihê ku ew lê dirêjkirî bû bibînin .
40028007	Îcar zû herin ji şagirtên wî re bêjin : ‹ Ew ji nav miriyan rabûye û niha beriya we diçe Celîlê . Hûnê wî li wê derê bibînin . Va ye min ji we re got . › »
40028008	Jin bi lez ji gorê vegeriyan , bi tirs û bi şahiyeke mezin bezîn , da ku ji şagirtên wî re bêjin .
40028009	Ji nişkê ve Îsa rastî wan hat û got : « Silav li we . » Ew nêzîkî wî bûn , xwe avêtin lingên wî û perizînê .
40028010	Hingê Îsa ji wan re got : « Netirsin . Herin û ji birayên min re bêjin , bila biçin Celîlê . Li wir ewê min bibînin . »
40028011	Gava ku hê jin di rê de bûn , hinek ji nobedaran gihîştin bajêr û hemû tiştên bûyî ji serekên kahînan re gotin .
40028012	Piştî ku serekên kahînan bi rihspiyan re civiyan û şêwirîn , gelek pere dan leşkeran
40028013	û gotin : « Bêjin : ‹ Gava ku bi şev em razayî bûn şagirtên wî hatin û ew dizîn . ›
40028014	Eger ev bigihîje guhê walî , emê wî qanî bikin û xemê bi we nadin xwarin . »
40028015	Wan jî pere standin û wek ku li wan hatibû şîretkirin , kirin . Ev gotin heta îro jî di nav Cihûyan de belav bûye .
40028016	Her yanzdeh şagirt çûn Celîlê , wî çiyayê ku Îsa ji wan re gotibû herinê .
40028017	Gava ku wan ew dît , perizîn wî ; lê hinek ji wan dudilî bûn .
40028018	Hingê Îsa nêzîkî wan bû û ji wan re got : « Li erdê û li ezmên hemû desthilatî ji min re hatiye dayîn .
40028019	Loma herin û hemû miletan bikin şagirtên min : Wan bi navê Bav , Kur û Ruhê Pîroz imad bikin ,
40028020	hemû tiştên ku min li we emir kirine , hînî wan bikin , da ku pêk bînin . Va ye , ez herdem heta dawiya dinyayê bi we re me . »
41001001	Ev destpêka Mizgîniya Îsa Mesîhê Kurê Xwedê ye .
41001002	Di nivîsara Îşaya pêxember de weha hatiye nivîsîn : « Va ye , ez qasidê xwe di pêşiya te de dişînim . Ewê riya te amade bike .
41001003	‹ Dengek li çolê gazî dike : Riya Xudan amade bikin , Şiveriyên wî sererast bikin ! › »
41001004	Û Yûhennayê imadkar li çolê derket meydanê , mirov hîn dikirin ku tobe bikin , da ku li gunehên wan bê bihûrtin û ew bên imadkirin .
41001005	Hemû xelkê Cihûstanê û tevahiya Orşelîmiyan dihatin ba wî , gunehên xwe eşkere dikirin û di Çemê Urdunê de bi destê wî imad dibûn .
41001006	Yûhenna cilekî ji pirça devê li xwe kiribû û li pişta wî jî qayîşeke çermîn hebû . Wî kulî û hingivê çolê dixwarin .
41001007	Wî dida bihîstin û digot : « Yê ku piştî min tê , ji min hêzdartir e û ez ne hêja me ku xwe bitewînim û benên çaroxa wî jî vekim .
41001008	Min hûn bi avê imad kirin , lê ewê we bi Ruhê Pîroz imad bike . »
41001009	Îcar wan rojan Îsa ji bajarê Nisreta Celîlê hat û bi destê Yûhenna di Çemê Urdunê de imad bû .
41001010	Îsa ji avê derket derneket , dît ku ezman qelişî û Ruh wek kevokekê li ser wî danî .
41001011	Û dengek ji ezmanan hat : « Tu yî Kurê min ê delal . Dilê min bi te xweş e . »
41001012	Di cih de Ruh , berê Îsa da çolê ,
41001013	ew çil rojî li çolê ma û ji aliyê Îblîs ve hat ceribandin . Ew bi heywanên çolê re ma û milyaketan jê re xizmet dikir .
41001014	Piştî girtina Yûhenna , Îsa hat herêma Celîlê û dest bi dayîna Mizgîniya Xwedê kir
41001015	û got : « Wext hat , Padîşahiya Xwedê nêzîk bûye ; tobe bikin û baweriya xwe bi Mizgîniyê bînin ! »
41001016	Gava ku Îsa di perê Gola Celîlê re diçû , Şimûn û birayê wî Endrawis dîtin . Wan tor davêtin golê , çimkî ew masîgir bûn .
41001017	Îsa ji wan re got : « Li pey min werin , ezê we bikim nêçîrvanên mirovan . »
41001018	Wan jî di cih de torên xwe hiştin û li pey wî çûn .
41001019	Dema ku Îsa ji wê derê hinekî pêşve çû , kurên Zebedî , Aqûb û birayê wî Yûhenna dîtin . Wan di qeyikê de torên xwe vediçinîn .
41001020	Îsa ew dîtin nedîtin gazî wan kir , wan jî bavê xwe bi karkeran re di qeyikê de hişt û li pey wî çûn .
41001021	Îcar ew gihîştin Kefernahûmê . Roja Şemiyê hat û nehat , Îsa çû kinîştê û dest bi hînkirinê kir .
41001022	Ew jî li hînkirina wî gelek şaş man . Çimkî wî ne wek Şerîetzanan , lê bi desthilatî hînî wan dikir .
41001023	Hema hingê di kinîşta wan de mirovek hebû ku ruhê nepak ew girtibû . Wî bi qîrîn got :
41001024	« Ya Îsayê Nisretî , te çi ji me ye ? Ma tu hatî ku me helak bikî ? Ez dizanim tu kî yî : Tu Pîrozê Xwedê yî ! »
41001025	Îsa lê hilat û got : « Deng neke û derkeve ! »
41001026	Ruhê nepak jî ew vehejand û bi dengekî bilind qîriya û jê derket .
41001027	Hemû heyirîn , ji hev pirsîn û gotin : « Ev çi kar e ? Hînkirineke nû ! Bi desthilatî ew emir li ruhên nepak dike û ew jî bi ya wî dikin . »
41001028	Û nav û dengê Îsa zûka li hawirdora Celîlê , li her cihî belav bû .
41001029	Îsa ji kinîştê derket derneket , bi Aqûb û Yûhenna re çû mala Şimûn û Endrawis .
41001030	Xesûya Şimûn bi tayêketî radiza . Di cih de ji bo wê , ji Îsa re gotin .
41001031	Ew jî çû ba wê , bi destê wê girt û rakir . Tayê ew berda û jinikê ji wan re xizmet kir .
41001032	Êvarê , piştî ku roj çû ava , xelkê hemû nexweş û yên cinoyî anîn ba wî .
41001033	Hemû xelkê bajêr li ber derî civiyabû .
41001034	Îsa gelek kesên bi nexweşiyên cûr bi cûr qenc kirin , gelek cin jî derxistin û nedihişt ku cin gotinekê bêjin . Çimkî wan dizanibû ku ew kî ye .
41001035	Bi berbangê re , serê sibê zû Îsa rabû û derket , çû cihekî bêpêjin û li wir dua kir .
41001036	Şimûn û yên bi wî re , li Îsa geriyan
41001037	û gava ku wan ew dît , jê re gotin : « Her kes li te digere . »
41001038	Wî ji wan re got : « Em herin cihêkî din , nav bajarên nêzîk , da ku ez li wan deran jî hîn bikim , çimkî ez ji bo vê yekê hatime . »
41001039	Îcar ew li hemû herêma Celîlê digeriya û di kinîştên wan de hîn dikir û cin derdixistin .
41001040	Û kotiyek hat , li ber Îsa çû ser çokan , lava kir û got : « Eger tu bixwazî , tu dikarî min paqij bikî . »
41001041	Dilê Îsa pê şewitî , destê xwe dirêj kir , li wî da û got : « Ez dixwazim , paqij bibe ! »
41001042	Û di cih de kotîbûn jê çû û ew paqij bû .
41001043	Îsa bi hişkî tembîh li wî kir , di cih de ew ji ba xwe rêkir
41001044	û ji wî re got : « Binêre ! Ji kesî re tiştekî nebêje . Lê here , xwe nîşanî kahîn bide û tiştê ku Mûsa emir kiriye , pêşkêş bike , da ji wan re bibe şahidî , ku tu paqij bûyî . »
41001045	Lê ew derket , dest pê kir , bi eşkereyî peyivî û ev gotin belav kir , wusa ku Îsa êdî nikaribû bi eşkereyî here bajarekî , lê li derve , li cihên bêpêjin dima . Û xelk ji her aliyî ve dihatin ba wî .
41002001	Piştî çend rojan , dema ku Îsa vegeriya Kefernahûmê , hat bihîstin ku ew li mal e .
41002002	Mirov di malê de wusa pirr civiyabûn ku heta li ber derî jî cih nemabû . Îsa peyva Xwedê hînî wan dikir .
41002003	Îcar hin mirov hatin , felciyek ku ji aliyê çar kesan ve dihat hilgirtin anîn ba Îsa .
41002004	Lê gava ji ber elaletê rê nedîtin ku nêzîkî wî bibin , wan banê xaniyê ku ew lê dima qul kir û mirovê felcî tevî nivînên wî daxistin jêr .
41002005	Gava ku Îsa baweriya wan dît , wî ji yê felcî re got : « Lawo , li gunehên te hat bihûrtin . »
41002006	Hinek Şerîetzan li wir rûniştibûn û di dilê xwe de digotin :
41002007	« Ev mirov çima wusa dibêje ? Çêran dike ! Ma ji Xwedê pê ve , kî dikare li gunehan bibihûre ? »
41002008	Îsa jî di cih de bi ruhê xwe bi fikrên wan hesiya û got : « Hûn çima tiştên weha di dilê xwe de dibêjin ?
41002009	Ma kîjan hêsanîtir e ? Mirov ji yê felcî re bêje : ‹ Li gunehên te hat bihûrtin › an bêje : ‹ Rabe , nivînên xwe hilîne û rêve here › ?
41002010	Lê ji bo hûn bizanin ku desthilatiya Kurê Mirov heye ku li ser erdê li gunehan bibihûre … »
41002011	ji yê felcî re got : « Ez ji te re dibêjim : Rabe , nivînên xwe hilîne û here mala xwe . »
41002012	Zilam jî rabû , di cih de nivînên xwe hilanîn û li ber hemûyan derket û çû . Hemû jî heyirî man , pesnê Xwedê dan û gotin : « Me tiştekî wusa tu caran nedîtiye ! »
41002013	Îsa careke din çû perê golê . Hemû elalet dihat ba wî û wî jî ew hîn dikirin .
41002014	Çaxê ku Îsa derbas dibû , Lêwiyê kurê Halfayos li cihê bacxanê rûniştî dît û jê re got : « Li pey min were . » Ew jî rabû û li pey wî çû .
41002015	Gava ku Îsa li mala Lêwî li ser xwarinê bû , gelek bacgir û gunehkar tevî wî û şagirtên wî li ser sifrê rûdiniştin , çimkî yên li pey wî diçûn gelek bûn .
41002016	Şerîetzanên ku Fêrisî bûn , dema ku Îsa bi bacgir û gunehkaran re li ser sifrê dîtin , ji şagirtên wî pirsîn : « Çima ew bi bacgir û gunehkaran re xwarinê dixwe ? »
41002017	Gava ku Îsa ev bihîst , ji wan re got : « Ne yên saxlem , lê yên nexweş hewcedarê hekîm in . Ez nehatime gazî yên rast bikim , lê ez hatime gazî yên gunehkar bikim . »
41002018	Şagirtên Yûhenna û Fêrisî bi rojî bûn . Hinek hatin ba Îsa û jê pirsîn : « Çima şagirtên Yûhenna û yên Fêrisiyan rojiyê digirin , lê şagirtên te rojiyê nagirin ? »
41002019	Îsa ji wan re got : « Heta zava bi wan re be , ma dibe ku xelkê dawetê rojiyê bigirin ? Heta zava bi wan re be , ew nikarin rojiyê bigirin !
41002020	Lê rojên ku zava ji wan bê standin wê bên . Hingê , wê rojê , ewê rojiyê bigirin .
41002021	« Tu kes bi perçê qumaşê ku neçûye hev cilê kevin pîne nake . Eger bike , pînê nû ji cilê kevin diqete û cihê qetiyayî hê xerabtir dibe .
41002022	Û tu kes şeraba nû naxe meşkên kevin . Eger bixeyê , şerab wê meşkan bidirîne , hem şerab ziyan dibe , hem jî meşk . Na , şeraba nû dixin meşkên nû . »
41002023	Îsa rojeke Şemiyê di nav dexlan re dibihûrî . Çaxê şagirtên wî rêve diçûn , dest pê kirin , simbilên genim çinîn .
41002024	Fêrisiyan ji Îsa re got : « Binêre ! Çima şagirtên te tiştê ku roja Şemiyê nabe dikin ? »
41002025	Îsa li wan vegerand û got : « Ma we nexwendiye ku Dawid û yên pê re gava birçî bûn û hewcedariya wan hebû , wî çi kir ?
41002026	Di dema Evyatarê Serokkahîn de ew ket Mala Xwedê û nanê pêşberiyê xwar , ku xwarina wî nanî ji bilî kahînan ji kesî din re çênabe . Bi ser de jî , Dawid nan da yên bi xwe re . »
41002027	Hingê Îsa ji wan re got : « Roja Şemiyê ji bo mirovan hat danîn , ne ku mirov ji bo roja Şemiyê !
41002028	Bi vî awayî Kurê Mirov Xudanê roja Şemiyê ye jî . »
41003001	Îcar Îsa careke din ket kinîştê . Li wê derê mirovek hebû ku destê wî hişk bûbû .
41003002	Çavên wan li Îsa bûn , ka ewê roja Şemiyê wî qenc bike , da ku wî sûcdar bikin .
41003003	Îsa ji mirovê ku destê wî hişk bûbû re got : « Ka rabe , li navendê raweste ! »
41003004	Piştre ji wan re got : « Ma di roja Şemiyê de qencîkirin an xerabîkirin , xilaskirina jiyana mirovekî an kuştin cayîz e ? » Lê wan devê xwe girt .
41003005	Îsa bi hêrs li wan ên ku li hawirdora wî bûn nêrî , ji ber serhişkiya wan xemgîn bû û ji zilam re got : « Destê xwe dirêj bike . » Wî jî dirêj kir û destê wî qenc bû .
41003006	Fêrisî derketin derve û di cih de bi alîgirên Hêrodês re şêwirîn , ka ewê çawa Îsa bidin kuştin .
41003007	Îsa bi şagirtên xwe ve xwe da perê golê . Ji Celîlê elaleteke mezin li pey wî hat .
41003008	Gava ku wan kirinên wî bihîstin , ji Cihûstanê , ji Orşelîmê , ji Îdûmeyê û ji aliyê Urdunê , ji herêma Sûr û Saydayê gelek mirov hatin ba wî .
41003009	Hingê Îsa ji şagirtên xwe re got ku ji wî re qeyikekê amade bikin , da ku di nav elaletê de neyê dehfandin .
41003010	Çimkî wî gelek kes qenc kiribûn , wusa ku yên êşên wan hebûn , ji bo ku destê xwe li wî bidin , li wî teng dikirin .
41003011	Dema ku ruhên nepak ew didîtin , li ber wî deverû xwe davêtin erdê , diqîriyan û digotin : « Tu Kurê Xwedê yî ! »
41003012	Lê Îsa hişk li wan emir dikir , da ji kesî re nebêjin ku ew kî ye .
41003013	Îsa hilkişiya çiyê û kesên ku wî dixwestin gazî ba xwe kirin . Ew jî hatin ba wî .
41003014	Wî diwanzdeh kes hilbijartin ku bi wî re bimînin û wan bişîne ku Mizgîniyê bidin , navê wan kir Şandî
41003015	û wî desthilatî da wan ku cinan derxin .
41003016	Diwanzdeh kesên hilbijartî ev in : Şimûn — ku navê wî kir Petrûs —
41003017	Aqûbê Zebedî û birayê wî Yûhenna — wî navê Boanerces li wan kir , ku tê mana « Kurên Gurîna Ezmên » —
41003018	Endrawis , Filîpos , Bertolomeyos , Metta , Tûma , Aqûbê kurê Halfayos , Tedayos , Şimûnê welatparêz
41003019	û Cihûdayê Îsxeryotî yê ku Îsa da dest .
41003020	Paşê Îsa çû malekê . Dîsa ewqas elalet civiya , wusa ku nikaribûn xwarinê jî bixwin .
41003021	Dema mirovên wî ev yek bihîstin , derketin ku wî bigirin , çimkî wan digot : « Wî hişê xwe winda kiriye ! »
41003022	Û Şerîetzanên ku ji Orşelîmê daketibûn , digotin : « Belzebûl bi wî re ye . Ew bi destê mîrê cinan , cinan derdixe ! »
41003023	Îsa jî ew gazî ba xwe kirin û bi meselan ji wan re got : « Îblîs çawa dikare Îblîs derxe ?
41003024	Eger di nav padîşahiyekê de dubendî hebe , ew padîşahî nikare bimîne .
41003025	Û eger di nav malekê de dubendî hebe , ew mal nikare bimîne .
41003026	Û eger Îblîs li hember xwe rabe û bi xwe re bikeve dubendiyê , nikare bimîne û êdî dawiya wî hatiye .
41003027	Lê belê tu kes nikare bikeve mala mêrxasekî û talan bike . Divê pêşî wî mêrxasî girêde û piştre mala wî talan bike .
41003028	« Bi rastî ez ji we re dibêjim , hemû guneh û çêrên kurên mirovan wê li wan bên bihûrtin ,
41003029	lê belê kî ku çêrî Ruhê Pîroz bike , tu caran lê nayê bihûrtin ; ew bi gunehê herheyî sûcdar e . »
41003030	Îsa weha peyivî , çimkî wan digot : « Ruhê nepak bi wî re heye . »
41003031	Dê û birayên Îsa hatin , li derve rawestan , yek şandin pey wî û gazî wî kirin .
41003032	Elalet li dora wî rûdinişt , îcar jê re gotin : « Va ye , diya te û birayên te li derve ne , li te digerin . »
41003033	Îsa li wan vegerand û got : « Diya min û birayên min kî ne ? »
41003034	Hingê li kesên li dora xwe rûniştî nêrî û got : « Va ne , diya min û birayên min !
41003035	Kî ku daxwaza Xwedê bîne cih , birayê min , xwişka min û diya min ew e . »
41004001	Îsa dîsa li perê golê dest bi hînkirinê kir . Elaleteke wusa mezin li dora wî civiya ku ew li qeyika li ser golê siwar bû û rûnişt . Hemû elalet li perê golê bû
41004002	û wî gelek tişt bi meselan hînî wan dikir . Di hînkirina xwe de got :
41004003	« Guhdarî bikin ! Cotkar derket ku tov biçîne .
41004004	Çaxê wî tov direşand , hinek jê ket tenişta rê , teyr hatin û ew xwarin .
41004005	Û hinek ket ser erdê kevirî yê ku axa wî kêm bû û ji ber ku ax ne kûr bû , ew zû şîn bû .
41004006	Gava roj hilat , ew kizirî ; ji ber ku rayê wî tunebû , hişk bû .
41004007	Û hinekî din ket nav stiriyan , stirî mezin bûn û ew fetisandin û wî ber neda .
41004008	Û hinek ket ser erdekî qenc û şîn bû , mezin bû û ber da , hinekan sî , hinekan şêst , hinekan sed qat ber dan . »
41004009	Û Îsa ji wan re got : « Ewê ku guhên wî ji bo bihîstinê hene , bila bibihîze . »
41004010	Gava Îsa bi tenê ma , diwanzdehan û kesên ku li hawirdora wî bûn li ser meselan jê pirsîn .
41004011	Wî li wan vegerand û got : « Sirên Padîşahiya Xwedê ji we re hatine dayîn , lê ji bo wan ên ku li derve ne , her tişt bi meselan tê gotin ,
41004012	da ku : ‹ Çiqas bibînin jî tênegihîjin ; Çiqas bibihîzin jî fêm nekin ; Nebe ku vegerin û li wan bê bihûrtin . › »
41004013	Îsa ji wan re got : « Ma hûn vê meselê fêm nakin ? Nexwe hûnê çawa hemû meselan fêm bikin ?
41004014	Cotkar peyvê diçîne .
41004015	Yên li tenişta rê , ew cihê ku peyv lê hatiye çandin , ew in ku dibihîzin , lê di cih de Îblîs tê û peyvê ji dilê wan dertîne .
41004016	Yên li ser erdê kevirî hatine çandin jî ew in ku gava peyvê dibihîzin , di cih de bi şahî wê qebûl dikin ,
41004017	lê ji ber ku rayê wan tune , ew tenê demeke kurt dimînin . Dema ku ji bo peyvê cefa û tengahiyê dibînin , zû ji rê derdikevin .
41004018	Û yên di nav stiriyan de hatine çandin ew in , ku peyvê dibihîzin ,
41004019	lê xema vê dinyayê û xapandina dewlemendiyê û xwestina tiştên din dikevin navê û peyvê difetisînin û peyv bêber dimîne .
41004020	Û yên di erdê qenc de hatine çandin ew in ku peyvê dibihîzin , qebûl dikin . Hinek sî , hinek şêst û hinek jî sed qatî ber didin . »
41004021	Û Îsa ji wan re got : « Gava qendîlê tînin hundir , ma ji bo ku bixin bin melkebê an jî bin nivînan tînin ? Ma ne ji bo danîna ser şamdankê ye ?
41004022	Tu tiştê veşartî tune ku neyê eşkerekirin , ne jî tiştekî nixumandî heye ku nekeve ber ronahiyê .
41004023	Guhên kê ji bo bihîstinê hebin , bila bibihîze . »
41004024	Û wî ji wan re got : « Bala xwe bidin tiştên ku hûn dibihîzin . Hûn bi kîjan pîvanê bipîvin , bi wê pîvanê wê ji we re jî bê pîvandin û bi ser de jî wê bê zêdekirin .
41004025	Çimkî bi kê re hebe , wê bêtir ji wî re bê dayîn û bi kê re tunebe , tiştê ku pê re heye jî , wê jê bê standin . »
41004026	Û Îsa got : « Padîşahiya Xwedê dimîne vê yekê : Zilamek li erdê tov diçîne .
41004027	Bi şev radize , bi roj radibe , tov şîn dibe û mezin dibe û mirov nizane ku ev çawa dibe .
41004028	Erd ji ber xwe ber dide ; pêşî zîl dide , piştre diseride , paşê jî liba gihîştî di simbil de dide .
41004029	Gava ku ber digihîje , mirov êdî dasê davêjê , çimkî dema dirûna wî hatiye . »
41004030	Îsa got : « Gelo em Padîşahiya Xwedê bimînînin çi ? An jî em wê bi kîjan meselê bêjin ?
41004031	Ew dimîne liba xerdelê . Gava tê çandin , ji hemû tovên li ser erdê biçûktir e .
41004032	Lê gava digihîje , ji hemû pincaran mezintir dibe û çiqilên mezin dide , wusa ku teyrên ezmên dikarin di bin siya wê de bi cih bibin . »
41004033	Bi gelek meseleyên bi vî awayî li gor ku ew têdigihîştin , wî peyv ji wan re digot .
41004034	Bê mesele ji wan re tiştek nedigot , lê gava ew bi tenê bûn , ji şagirtên xwe re her tişt vedikir .
41004035	Wê rojê , gava ku bû êvar , Îsa ji şagirtên xwe re got : « Em derbasî wî aliyê golê bibin . »
41004036	Şagirt ji elaletê veqetiyan , ketin qeyika ku Îsa tê de bû û wan ew bi xwe re bir . Qeyikên din jî bi wî re bûn .
41004037	Îcar bagereke mezin rabû , pêlan wusa li qeyikê dixist ku êdî ew bi avê tije dibû .
41004038	Lê Îsa di paşiya qeyikê de serê xwe danîbû ser balgehekê û radiza . Wan ew hişyar kir û gotin : « Mamoste , ma ne xema te ye ku em helak bibin ? »
41004039	Îsa rabû , li bayê hilat û emir li golê kir : « Raweste , bêdeng be ! » Ba sekinî , bêpêjiniyeke mezin çêbû .
41004040	Îsa ji şagirtan re got : « Hûn çima ditirsin ? Ma hê baweriya we tune ? »
41004041	Tirseke mezin ket ser wan û ji hevdû re gotin : « Gelo ev kî ye ku hem ba , hem jî gol bi ya wî dikin ? »
41005001	Ew derbasî aliyê din ê Gola Celîlê bûn û gihîştin herêma Girasîniyan .
41005002	Gava ku Îsa ji qeyikê derket , wê gavê ji nav goristanê mirovek rastî wî hat ku bi ruhê nepak ketibû .
41005003	Ew di nav goran de dijiya û tu kesî nikaribû bi zincîran jî wî girêde ;
41005004	çimkî gelek caran ew bi qeyd û zincîran girêdabûn , lê wî zincîr qetandibûn û qeyd şikandibûn . Tu kesî nikaribû ew zeft bikira .
41005005	Hergav , bi şev û roj di goristanan de , li serê çiyan diqîriya û xwe bi keviran birîndar dikir .
41005006	Gava wî Îsa ji dûr ve dît , bi lez hat , jê re çû ser çokan
41005007	û bi dengekî bilind qîriya û got : « Ya Îsa , Kurê Xwedayê Herî Berz , ma te çi ji min e ? Ji bo xatirê Xwedê , min nede ezabê ! »
41005008	Çimkî Îsa gotibû : « Hey ruhê nepak , ji vî mirovî derkeve ! »
41005009	Îsa jê pirsî : « Navê te çi ye ? » Wî jî got : « Navê min Lejyon e , çimkî em gelek in . »
41005010	Wî pirr ji Îsa lava kir ku ew wan neşîne derveyî wê herêmê .
41005011	Û li wir , li pala çiyê garaneke mezin a berazan diçêriya .
41005012	Ruhên nepak ji Îsa lava kirin û gotin : « Me bişîne nav berazan ku em bikevin nav wan . »
41005013	Wî jî destûr da wan , ruhên nepak jî derketin û ketin nav berazan . Ew garana ku nêzîkî du hezar beraz bû , wê xwe di kaşê re avêt golê û xeniqî
41005014	Gavanên berazan reviyan û ev xeber li bajêr û li gundan belav kirin . Û xelk jî hatin ku tiştên bûyî bibînin .
41005015	Ew hatin ba Îsa û wan ew mirovê ku lejyoneke cinan tê de bû , bi cil û li ser hişê xwe û rûniştî dîtin . Hingê ew tirsiyan .
41005016	Yên ev yeka ku ji wî mirovê cinoyî re hat kirin û tiştê ku bi berazan hat , dîtin , ji xelkê re gotin .
41005017	Û wan dest pê kir lava ji Îsa kirin ku ew ji herêma wan here .
41005018	Gava Îsa ket qeyikê , ew mirovê ku cinoyî bû jê lava kir ku bi wî re here .
41005019	Lê Îsa nehişt û jê re got : « Vegere mala xwe û ji maliyên xwe re bêje ku Xudan ji bo te çi kir û çawa li te hat rehmê . »
41005020	Ew jî çû û eva ku Îsa ji bo wî kiribû li herêma Dêkapolîsê belav kir û her kes şaş ma .
41005021	Gava Îsa dîsa bi qeyikê derbasî aliyê din bû , elaleteke mezin li dora wî civiya . Ew li perê golê disekinî .
41005022	Yek ji serekên kinîştê ku navê wî Yayîros bû , hat ba wî . Gava wî Îsa dît , xwe avêt ber lingên wî ,
41005023	jê gelek lava kir û got : « Keçika min a biçûk li ber mirinê ye . Were û destên xwe deyne ser wê , da ku ew qenc bibe û bijî . »
41005024	Îsa rabû bi wî re çû . Elaleteke mezin li pey wî diçû û der û dor lê teng dikir .
41005025	Û jinikek li wir hebû ku ji diwanzdeh salan ve xwîn jê diçû .
41005026	Wê ji destê gelek hekîman gelek êş kişandibû û hemû hebûna xwe mezaxtibû , dîsa feyde nedîtibû , lê hê xerabtir bûbû .
41005027	Jinikê tiştên ku li ser Îsa hatibûn gotin , bihîstibû . Di nav elaletê de ji pişt ve hat û destê xwe li kirasê wî da .
41005028	Çimkî wê di dilê xwe de digot : « Bi tenê ez destê xwe li kirasê wî bidim , ezê qenc bibim . »
41005029	Û di cih de xwîna ku jê diçû çikiya û jinikê jî ji bedena xwe fêm kir ku ji êşa xwe qenc bû .
41005030	Îsa di cih de pê hesiya ku hêzek jê çû , di nav elaletê de zivirî û pirsî : « Kê destê xwe li cilên min da ? »
41005031	Şagirtên wî gotin : « Tu dibînî ku elaletê der û dor li te teng kiriye , hê jî tu dibêjî : ‹ Kê destê xwe li min da ? › »
41005032	Lê Îsa çav li dora xwe digerand ku bibîne , kê ev kiriye .
41005033	Jinikê dizanibû ku çi bi wê hatiye kirin , bi tirs û lerz hat û xwe avêt ber lingên wî û hemû rastî got .
41005034	Îsa ji wê re got : « Keça min , baweriya te tu qenc kirî . Bi silamet here û ji êşa xwe sax bibe . »
41005035	Îsa hê dipeyivî , ji mala serekê kinîştê mirov hatin û gotin : « Keçika te mir . Tu çima hê mamoste diwestînî ? »
41005036	Gava Îsa ev bihîst , wî ji serekê kinîştê re got : « Netirse , bi tenê bawer bike ! »
41005037	Wî nehişt ku ji bilî Petrûs , Aqûb û birayê wî Yûhenna kes li pey wî bê .
41005038	Çaxê gihîştin mala serekê kinîştê , Îsa dît ku dikin qîjeqîj , digirîn û diqîrin .
41005039	Gava ew ket hundir , ji wan re got : « Çima hûn dikin qîjeqîj û digirîn ? Zarok nemiriye , lê di xew de ye . »
41005040	Îcar ew pê keniyan . Lê Îsa hemû derxistin derve , dê û bavê zarokê û her sê şagirtên xwe birin û ket cihê ku zarok lê bû .
41005041	Destê zarokê girt û jê re got : « Talîta qûm ! » ku bê wergerandin : « Keçikê , ez ji te re dibêjim : Rabe ! »
41005042	Keçik di cih de rabû û geriya . Ew diwanzdeh salî bû . Îcar ew yekcar şaş man .
41005043	Îsa hişk li wan emir kir ku vê yekê ji kesî re nebêjin û ji wan re got ku xwarinê bidin keçikê .
41006001	Îsa ji wir derket û çû bajarê xwe . Şagirtên wî jî li pey wî çûn .
41006002	Çaxê bû roja Şemiyê , wî di kinîştê de dest bi hînkirinê kir û gelekên ku ew bihîstin , gelek şaş man û gotin : « Vî mirovî ev tişt ji ku derê anîn ? Ev çi şehrezayî ye ku jê re hatiye dayîn ? Ev çi keramet in ku bi destê wî çêdibin ?
41006003	Ma ev ne xerat e ? Ma ev ne kurê Meryemê û birayê Aqûb , Yûsês , Cihûda û Şimûn e ? Ma xwişkên wî ne li vir di nav me de ne ? » Bi vî awayî ew ji wî enirîn .
41006004	Îsa jî ji wan re got : « Pêxemberek ji bajarê xwe , di nav mirovên xwe de û ji mala xwe pê ve , li cihên din ne bê siyanet e . »
41006005	Wî li wê derê nikaribû tu keramet bikira , bi tenê destên xwe danîn ser çend nexweşan û ew qenc kirin .
41006006	Îsa li bêbaweriya wan şaş ma . Îsa li gundên hawirdorê digeriya û hîn dikir .
41006007	Wî her diwanzdeh gazî ba xwe kirin û dest pê kir , ew cot bi cot şandin û li ser ruhên nepak desthilatî da wan .
41006008	Li wan emir kir û got : « Ji bo rêwîtiyê ji bilî dar tu tiştî bi xwe re nebin : Ne nan , ne tûr û ne jî di kemberê de pere .
41006009	Çaroxên xwe bikin piyê xwe , lê du kirasan wernegirin . »
41006010	Ser ve zêde kir û got : « Her li ku derê ku hûn bikevin malekê , heta ku hûn ji wî cihî derkevin , li wê malê bimînin .
41006011	Ew cihên ku we qebûl nekin û guh nedin gotina we jî , gava hûn ji wir herin , toza lingên xwe biweşînin , da ku ev ji bo wan bibe şahidî . »
41006012	Ew jî bi rê ketin û wan hîn kir ku mirov tobe bikin .
41006013	Wan gelek cin derdixistin û rûn li gelek nexweşan didan û ew qenc dikirin .
41006014	Û Hêrodês padîşah ev yek bihîst , çimkî nav û dengê Îsa derketibû . Hinekan digot : « Ev Yûhennayê imadkar e ku ji nav miriyan rabûye . Ji ber vê yekê karên hêzdar bi destê wî tên kirin . »
41006015	Lê hinekan jî digot : « Ev Êlyas e . » Hinekên din jî digotin : « Ev pêxemberek wek pêxemberên dema berê ye . »
41006016	Lê gava Hêrodês ev yek bihîst , wî got : « Yûhennayê ku min serê wî jêkiriye , ji nav miriyan rabûye . »
41006017	Çimkî Hêrodês bi xwe Yûhenna dabû girtin , girêdabû û avêtibû zîndanê . Wî ev ji ber Hêrodiya jina Filîposê birayê xwe kir , çimkî wî ew ji xwe re anîbû .
41006018	Lê Yûhenna jê re gotibû : « Nabe ku tu jinbira xwe bînî . »
41006019	Loma kîna Hêrodiya ji Yûhenna hebû , dixwest ku wî bide kuştin , lê bi ser nediket ,
41006020	çimkî Hêrodês ji Yûhenna ditirsiya û ew diparast ; ji ber ku dizanibû Yûhenna mirovekî rast û pîroz e . Gava ku guhê xwe dida gotina wî , ew heyirî dima , lê dîsa jî bi dilxweşî guhdariya wî dikir .
41006021	Îcar fersendek derket . Hêrodês ji bo rojbûyîna xwe ziyafetek da malmezin , serdarên leşkerî û giregirên Celîlê .
41006022	Gava keça Hêrodiyayê ket hundir , reqisî û ev yek li Hêrodês û vexwendiyên li ser sifrê rûniştî xweş hat . Hingê padîşah ji keçikê re got : « Tu ji min her çi dixwazî bixwaze , ezê bidim te . »
41006023	Û wî jê re ji dil sond xwar û got : « Tu ji min her çi bixwazî , ezê bidim te , heta nîvê padîşahiya xwe jî ! »
41006024	Keçik derket û çû ji diya xwe pirsî : « Ez çi bixwazim ? » Diya wê jî got : « Serê Yûhennayê imadkar ! »
41006025	Keçik hema bi lez çû ba padîşah û daxwaza xwe jê re got : « Ez dixwazim ku tu niha serê Yûhennayê imadkar li ser sêniyekê bidî min . »
41006026	Padîşah gelek xemgîn bû . Lê ji ber ku li pêşberî vexwendiyan sond xwaribû , nexwest soza ku daye wê , bişikêne .
41006027	Padîşah hema celad şand , emir lê kir ku serê Yûhenna bîne . Celad jî çû zîndanê , serê wî jêkir
41006028	û li ser sêniyekê anî û da keçikê . Wê jî ew bir û da diya xwe .
41006029	Gava ku şagirtên Yûhenna ev yek bihîstin , hatin cesedê wî birin û di gorekê de veşartin .
41006030	Û Şandî vegeriyan ba Îsa , her tiştê ku kiribûn û hîn kiribûn ji wî re gotin .
41006031	Îsa ji wan re got : « Hûn bi serê xwe werin cihekî bêpêjin û piçekî bîhna xwe vedin . » Ji ber ên ku diçûn û dihatin pirr bûn , wan fersend nedidît ku xwarinê jî bixwin .
41006032	Îcar ew bi serê xwe ketin qeyikekê û çûn cihekî bêpêjin .
41006033	Lê gelek kesên ku çûna wan dîtin ew nas kirin . Ji hemû bajaran peya bi lez ketin rê û beriya wan gihîştin wir .
41006034	Çaxê Îsa derket bejê , wî elaleteke mezin dît û dilê wî bi wan şewitî , çimkî mîna miyên bê şivan bûn . Dest pê kir , gelek tişt hînî wan kir .
41006035	Êdî ji ber ku wext dereng bû , şagirtên Îsa hatin û jê re gotin : « Ev der cihekî bêpêjin e , wext jî dereng e .
41006036	Bihêle ku ew herin gund û gundikên der û dorê û ji xwe re tiştên xwarinê bikirrin . »
41006037	Îsa li wan vegerand û got : « Hûn xwarinê bidin wan ! » Şagirtan got : « Ma em herin bi du sed zîvî nên bikirrin û bi wan bidin xwarin ? »
41006038	Îsa ji wan re got : « Herin binêrin , ka çend nanên we hene . » Gava ku wan zanî , gotin : « Pênc nan û du masî hene . »
41006039	Wî emir li wan kir ku hemûyan kom bi kom li mêrgê bidin rûniştin .
41006040	Ew jî ji komên ku ji sed kesî û pêncî kesî pêk hatibûn li erdê rûniştin .
41006041	Îsa her pênc nan û herdu masî hildan , li ezmên nêrî , şikir kir , nan şikandin û da şagirtên xwe , da ku ew deynin ber elaletê . Û herdu masî jî li hemû elaletê leva kir .
41006042	Hemûyan xwar û têr bûn .
41006043	Ji nan û masiyên ji ber wan mabûn diwanzdeh selik tije parî dan hev .
41006044	Hejmara yên ku ji wî nanî xwarin pênc hezar mêr bû .
41006045	Gava ku Îsa elalet verêdikir , wî zû pêstûrî li şagirtên xwe kir ku ew li qeyikê siwar bibin û ji beriya wî derbasî aliyê din ê golê , Beytsaydayê bibin .
41006046	Piştî xatir ji wan xwest , ji bo ku dua bike , çû çiyê .
41006047	Dema ku bû êvar , qeyik di nava golê de bû û Îsa jî bi serê xwe li perê avê bû .
41006048	Îsa dît ku şagirt di kişandina bêrikan de gelek zehmet dikişînin , çimkî ba ji hember wan ve dihat . Nêzîkî berbanga sibehê , Îsa li ser golê rêve çû û nêzîkî wan bû . Wî xwest ku di ber wan re derbas bibe ,
41006049	lê gava wan dît ku Îsa li ser golê rêve diçe , wan got qey xeyaletekê dibînin û qîriyan .
41006050	Çimkî hemûyan jî ew dîtin û bizdiyan . Lê Îsa di cih de bi wan re peyivî û got : « Bi zirav bin ! Ez im . Netirsin ! »
41006051	Hingê ew li ba wan , li qeyikê siwar bû û ba rawesta . Şagirt bi carekê şaş man ,
41006052	çimkî wan ew bûyera li ser nên fêm nekiribû ; hişê wan giran bûbû .
41006053	Gava ew derbasî aliyê din bûn , wan qeyik girêda , ketin bejê û hatin bajarê Cênîsartê .
41006054	Ew ji qeyikê peya bûn û xelkê di cih de Îsa nas kir .
41006055	Xelk bi lez li seranserê herêmê geriya , cihê ku Îsa lê bû hîn bûn û hemû nexweş bi nivînên wan ve anîn .
41006056	Her cihên ku Îsa diçûyê , bajar be , gund be û gundik be , nexweş li ser meydanan vedizelandin û ji bo ku bi tenê destê xwe li rêşiyên kirasê wî bidin , lava dikirin . Hemû yên ku destê xwe lê didan , qenc dibûn .
41007001	Fêrisî û hinek Şerîetzanên ku ji Orşelîmê hatibûn , li dora Îsa civiyan .
41007002	Û dîtin ku hinek ji şagirtên wî bi destên murdar xwarinê dixwin , yanî ne bi destên li gor adetê şuştî .
41007003	— Fêrisî û hemû Cihû adetên bav û kalên xwe digirin , heta ku destên xwe baş neşon , xwarinê naxwin
41007004	û çaxê ji sûkê tên jî , heta ku avê bi xwe de nekin , naxwin . Gelek adetên din jî hene ku ji bav û kalan distînin û bi cih tînin : Wek şuştina tas , şerbik û firaxên sifir . —
41007005	Îcar Fêrisî û Şerîetzanan ji Îsa pirsîn : « Çima şagirtên te adetên bav û kalan nagirin , lê bi destên murdar xwarinê dixwin ? »
41007006	Wî li wan vegerand û got : « Îşaya ji bo we durûyan rast pêxemberîtî kiriye ! Wek ku hatiye nivîsîn : ‹ Ev gel bi devê xwe rûmetê dide min , Lê dilê wan ji min dûr e .
41007007	Bi pûçîtî diperizin min , Di hîndariya xwe de , emrên mirovan hîn dikin . ›
41007008	« Hûn emrê Xwedê dihêlin û xwe bi adetên mirovî ve girêdidin . »
41007009	Û wî ji wan re got : « Hûn ji bo adetên xwe çi xweş emrê Xwedê jî didin aliyekî .
41007010	Çimkî Mûsa gotiye : ‹ Qedrê dê û bavê xwe bigire › û ‹ Yê ku tiştê xerab ji dê an bavê xwe re bêje , divê bê kuştin . ›
41007011	Lê hûn dibêjin : ‹ Eger mirovek ji dê an jî ji bavê xwe re bêje : Ew alîkariya ku wê ji min bigihîşta te , « qurban » e › , ku tê mana « diyariyeke ji Xwedê re »
41007012	êdî hûn nahêlin ew qet tiştekî ji dê û bavê xwe re bike !
41007013	Bi vî awayî , bi adetên xwe yên ku hûn derbasî nifşên nû dikin , hûn peyva Xwedê radikin . Û hûn gelek tiştên weha dikin . »
41007014	Îsa careke din elalet gazî ba xwe kir û ji wan re got : « Hûn hemû guhdariya min bikin û fêm bikin .
41007015	Bi pûçîtî diperizin * min , Di hîndariya xwe de , emrên mirovan hîn dikin .
41007017	Gava ji elaletê veqetiya û hat malê , şagirtên wî mana wê meselê pirsîn .
41007018	Îsa li wan vegerand û got : « Ma hûn jî fêmkor in ? Ma hûn fêm nakin , her çi tiştê ku ji derve dikeve hundirê mirov , nikare wî nepak bike .
41007019	Çimkî ew naçin dilê wî , lê diçin zikê wî û ji wir jî dertên derve . » Bi vê yekê Îsa hemû xwarin helal kirin .
41007020	Û got : « Ew tiştên ku ji dilê mirov derdikevin , wî murdar dikin .
41007021	Çimkî ji dilê mirov fikrên xerab derdikevin : Fuhûşî , dizî , kuştin ,
41007022	zîna , çavbirçîtî , xerabî , hîlebazî , bêedebî , çavnebarî , çêr , quretî û bêaqilî .
41007023	Tevahiya van xerabiyan ji dil derdikevin û mirov murdar dikin . »
41007024	Îsa ji wê derê rabû çû herêma Sûrê . Çû malekê û nexwest ku kesek pê bizane , lê nikaribû veşartî bimîne .
41007025	Îcar jinikeke ku ruhê nepak bi keça wê ya biçûk re hebû , gava li ser Îsa bihîst , di cih de hat û xwe avêt ber lingên wî .
41007026	Jinik Yewnanî bû û bi eslê xwe ji Fînîkya Sûriyê bû . Wê ji Îsa lava kir ku cin ji keça wê derxe .
41007027	Îsa ji wê re got : « Bihêle ku pêşî zarok têr bibin , çimkî ne rast e ku mirov nanê zarokan bistîne û bavêje ber kûçikan . »
41007028	Lê jinikê got : « Erê ya Xudan , lê kûçik jî ji hûrikên zarokan ên bin sifrê dixwin . »
41007029	Wî ji jinikê re got : « Ji ber vê gotina te , tu dikarî herî , cin ji keça te derketiye . »
41007030	Jinik çû mala xwe , keçik di nav nivînan de raketî dît û cin jê derketibû .
41007031	Hingê ji Herêma Sûrê veqetiya , di nav Saydayê re derbas bû , di herêma Dêkapolîsê re hat Gola Celîlê .
41007032	Mirovekî kerr û lal anîn û jê lava kirin ku destê xwe deyne ser wî .
41007033	Îsa ew ji elaletê veqetand , tiliyên xwe xistin guhên wî , destê xwe tif da û li zimanê wî da .
41007034	Çavên xwe ber bi ezmên ve hildan , axîn kişand û got : « Effata ! » ku tê mana « Vebe ! »
41007035	Di cih de guhên wî bihîstin , zimanê wî vebû û bi awayekî zelal dest bi peyivînê kir .
41007036	Îsa tembîh li wan kir ku ji kesî re nebêjin . Lê wî çiqas zêde tembîh li wan dikir , wan ewqas zêdetir bûyer belav dikir .
41007037	Xelk gelek şaş ma û digotin : « Wî hemû tişt qenc kir : Hem guhên kerran vedike , hem jî lalan dipeyivîne . »
41008001	Di wan rojan de dîsa gava ku elaleteke mezin civiya û tiştekî wan tunebû ku bixwin , Îsa gazî şagirtên xwe kir û got :
41008002	« Dilê min bi vê elaletê dişewite , çimkî ev sê roj e ku bi min re ne û tiştekî wan tune ku bixwin .
41008003	Eger ez wan birçî bişînim malên wan , ewê di rê de dilbihûrî bibin û hin ji wan jî ji cihên dûr hatine . »
41008004	Şagirtên wî lê vegerandin û gotin : « Li vê çolê mirov ji ku derê dikare evqas mirovan têr bike ? »
41008005	Îsa ji wan pirsî : « Çend nanên we hene ? » Wan got : « Heft . »
41008006	Îsa li elaletê emir kir ku li erdê rûnin . Wî heft nan hildan , şikir kir , ew şikandin û dan şagirtên xwe ku deynin ber xelkê . Wan jî ew danîn ber wan .
41008007	Û çend masiyên wan ên biçûk jî hebûn . Îsa ji bo wan jî şikir kir û got : « Van jî deynin ber elaletê . »
41008008	Wan xwar û têr bûn û wan heft selik ji pariyên bermayî dan hev .
41008009	Hejmara yên ku xwarin , nêzîkî çar hezar mirov bû . Gava ku Îsa ew verêkirin ,
41008010	di cih de bi şagirtên xwe ve ket qeyikê û çûn herêma Dalmanûtayê .
41008011	Fêrisî hatin û bi Îsa re dest bi munaqeşê kirin . Ji bo ku wî biceribînin , nîşanek ji ezmên jê dixwestin .
41008012	Îsa ji kûr ve axînek kişand û got : « Çima ev nifş li nîşanekê digere ? Bi rastî ez ji we re dibêjim , ji vî nifşî re nîşanek nayê dayîn . »
41008013	Wî ew hiştin , dîsa ket qeyikê û derbasî aliyê din ê golê bû .
41008014	Îcar şagirtan ji bîr kiribûn ku bi xwe re nên bînin . Li ba wan , di qeyikê de ji nanekî pê ve , tiştek tunebû .
41008015	Îsa tembîh li wan kir û got : « Hay ji xwe hebin , xwe ji hevîrtirşkê Fêrisiyan û ji hevîrtirşkê Hêrodês biparêzin . »
41008016	Şagirt di nav xwe de peyivîn û gotin : « Ji ber ku nanê me tune , weha dibêje . »
41008017	Îsa dizanibû ku ew çi dibêjin û wî ji wan re got : « Hûn çima di nav xwe de dipeyivin ku nanê we tune ? Ma hûn tênagihîjin û fêm nakin ? Ma hişê we giran bûye ?
41008018	Çavên we hene , ma hûn nabînin ? Guhên we hene , ma hûn nabihîzin ? Ma nayê bîra we ,
41008019	çaxê ku min pênc nan ji bo pênc hezar mirov şikandin , ji pariyên nên we çend selikên tije dan hev ? » Wan lê vegerand û gotin : « Diwanzdeh . »
41008020	« Û gava min heft nan ji bo çar hezar mirov şikandin , we çend selikên tije parî dan hev ? » Wan got : « Heft . »
41008021	Îsa ji wan re got : « Ma hûn hê jî fêm nakin ? »
41008022	Û ew hatin Beytsaydayê . Hinekan mirovekî kor anî ba Îsa û jê lava kirin ku destê xwe deyne ser .
41008023	Wî jî bi destê mirovê kor girt û ew derxist derveyî gund . Çaxê çavên wî bi tifa xwe şil kirin û destên xwe danîn ser wî , pirsî : « Ma tu tiştekî dibînî ? »
41008024	Wî jî li jorê nêrî û got : « Ez mirovan dibijêrim , mîna daran in û rêve diçin . »
41008025	Careke din Îsa destên xwe danîn ser çavên wî , mirov bi baldarî nêrî û çavên wî vebûn û her tişt bi zelalî dît .
41008026	Îsa jî ew şand mala wî û jê re got : « Nekeve nav gund . »
41008027	Îsa bi şagirtên xwe ve çû gundên Qeyseriya Filîpos û di rê de ji şagirtên xwe pirsî : « Li gor gotina xelkê ez kî me ? »
41008028	Wan lê vegerand û gotin : « Hinek dibêjin Yûhennayê imadkar e , hinek dibêjin Êlyas e , hinekên din jî dibêjin yek ji pêxemberan e . »
41008029	Îsa ji wan pirsî : « Lê hûn çi dibêjin ? Bi ya we ez kî me ? » Petrûs bersîva wî da û got : « Tu Mesîh î . »
41008030	Îsa jî li wan hişk emir kir ku li ser wî ji kesî re nebêjin .
41008031	Hingê Îsa dest pê kir şagirtên xwe hîn kirin ku divê Kurê Mirov gelek cefayê bikişîne , ji aliyê rihspî , serekên kahînan û Şerîetzanan ve bê redkirin , bê kuştin û roja sisiyan rabe .
41008032	Û wî ev bi eşkereyî got . Îcar Petrûs ew kişand aliyekî û lê hilat .
41008033	Lê Îsa zivirî û li şagirtên xwe nêrî , li Petrûs hilat û got : « Ji min dûr keve , Îblîs ! Çimkî tu ne tiştên xwedayî , lê tiştên mirovî difikirî . »
41008034	Hingê Îsa elalet û şagirtên xwe gazî ba xwe kirin û ji wan re got : « Eger yek bixwaze li pey min bê , bila xwe înkar bike , rahêje xaça xwe û li pey min bê .
41008035	Çimkî kî ku bixwaze jiyana xwe xilas bike , ewê wê winda bike ; lê kî ku jiyana xwe di ber min û Mizgîniyê de winda bike , ewê wê xilas bike .
41008036	Mirovek hemû dinyayê bi dest bixe jî , lê jiyana xwe winda bike , çi feyda wî heye ?
41008037	Ma mirov dikare çi di ber jiyana xwe de bide ?
41008038	Kî ku di nav vî nifşê zînakar û gunehkar de ji min û ji gotinên min şerm bike , Kurê Mirov jî , gava di rûmeta Bavê xwe de tevî milyaketên pîroz bê , wê ji ber wî şerm bike . »
41009001	Û wî ji wan re got : « Bi rastî ez ji we re dibêjim , hin ji van kesên ku li vir radiwestin , heta ku nebînin Padîşahiya Xwedê bi hêz tê , ew mirinê qet tam nakin . »
41009002	Piştî şeş rojan Îsa Petrûs , Aqûb û Yûhenna birin û ew bi xwe re derxistin çiyayekî bilind ; li wir ew bi serê xwe bûn û dîtina wî li ber wan hat guhertin .
41009003	Cilên wî çîlspî bûn û ewqas dibiriqîn ku li ser rûyê erdê tu cilspîker nikaribû ew wusa spî bikirana .
41009004	Hingê Êlyas û Mûsa li wan xuya bûn û bi Îsa re peyivîn .
41009005	Petrûs ji Îsa re got : « Mamoste , çiqas qenc e ku em li vir in ! Ka em sê holikan çêkin , yekê ji te re , yekê ji Mûsa re û yekê jî ji Êlyas re . »
41009006	Wî nizanibû ku çi bêje , ji ber ku ew gelek tirsiyabûn .
41009007	Hingê ewrek derket , li ser wan kir sî û dengek ji ewr hat : « Ev e Kurê min ê delal ! Guhdariya wî bikin ! »
41009008	Ji nişkê ve şagirtan li dora xwe nêrî , ji Îsa pê ve kesek nedîtin .
41009009	Çaxê ji çiyê dihatin xwarê , Îsa li wan emir kir ku heta Kurê Mirov ji nav miriyan ranebe , ew ji kesî re tiştên dîtî nebêjin .
41009010	Şagirtan ev peyv di dilê xwe de girt û ji hevdû pirsîn , ka mana rabûna ji nav miriyan çi ye .
41009011	Û wan jê pirsî : « Gelo , çima Şerîetzan dibêjin divê pêşî Êlyas bê ? »
41009012	Wî jî ji wan re got : « Bi rastî , pêşî Êlyas tê û her tiştî sererast dike . Lê çima weha li ser Kurê Mirov hatiye nivîsîn ku ewê gelek cefayê bikişîne û biçûk bê dîtin ?
41009013	Lê ez ji we re dibêjim , Êlyas hatiye û çawa ku li ser wî hatiye nivîsîn , çi ku dilê wan xwest bi wî kirin . »
41009014	Çaxê hatin ba şagirtên din , dîtin ku li dora wan elaleteke mezin civiyaye û Şerîetzan bi wan re munaqeşê dikin .
41009015	Îcar gava ku hemû elaletê Îsa dît , gelek ecêbmayî ma û bi bez çûn pêşiya wî û silav danê .
41009016	Îsa ji wan pirsî : « We bi wan re li ser çi munaqeşe dikir ? »
41009017	Ji nav elaletê mirovekî bersîva wî da : « Mamoste , min kurê xwe yê ku cinekî lalîtiyê pê re heye ji te re anî .
41009018	Ruh her li ku derê wî bigire , davêje erdê , kef bi ser devê wî dikeve , diranên xwe diqirçîne û req dibe . Min ji şagirtên te hêvî kir ku vî ruhî derxin , lê nikaribûn . »
41009019	Îsa li wan vegerand û got : « Hey nifşê bêbawer ! Heta kengê ezê bi we re bim , heta kengê ezê li we sebir bikim ? Wî bînin ba min . »
41009020	Wan jî kurik anî ba Îsa . Gava ku cin Îsa dît , di cih de kurik vehejand . Ew ket erdê , kef bi ser devê wî ket û gevizî .
41009021	Îsa ji bavê wî pirsî : « Ji kengê ve ew weha ye ? » Wî jî got : « Ji zaroktiya xwe ve .
41009022	Ruh ji bo ku wî helak bike , gelek caran ew avêt nav êgir û avê . Lê eger tu bikarî tiştekî bikî , li me were rehmê û alîkariya me bike ! »
41009023	Îsa ji wî re got : « Te got : ‹ Eger tu bikarî › ! Ji bo yê ku bawer dike her tişt çêdibe . »
41009024	Wê gavê bavê kurik qîriya û got : « Ez bawer dikim . Alîkariya bêbaweriya min bike ! »
41009025	Gava Îsa dît ku elalet bi bez li wê derê dicive , li ruhê nepak hilat û got : « Hey ruhê kerr û lal , ez li te emir dikim : Ji kurik derkeve û careke din nekeve wî ! »
41009026	Ruh qîriya , bi şid kurik vehejand û jê derket . Û kurik bû wek miriyan , wusa ku pirraniya wan digot : « Ew mir ! »
41009027	Lê Îsa bi destê wî girt û ew rakir . Kurik jî rabû ser xwe .
41009028	Piştî Îsa çû malekê , şagirtên wî bi serê xwe jê pirsîn : « Çima me nikaribû em cin derxin ? »
41009029	Îsa li wan vegerand : « Cinê bi vî cûreyî ji dua pê ve , bi tu riyên din dernakevin . »
41009030	Ji wir çûn û di nav Celîlê re derbas bûn . Îsa nedixwest ku kes bi vê yekê bizane ,
41009031	çimkî wî şagirtên xwe hîn dikirin û ji wan re digot : « Wê Kurê Mirov bidin destên mirovan , ewê wî bikujin û piştî kuştinê bi sê rojan , ewê rabe . »
41009032	Lê wan ev gotin fêm nekir û tirsiyan ku ji wî bipirsin .
41009033	Û ew hatin Kefernahûmê . Gava Îsa li mal bû , ji şagirtan pirsî : « Hûn di rê de li ser çi dipeyivîn ? »
41009034	Lê ew bêdeng man , çimkî di rê de , di nav xwe de peyivîbûn , ka kî ji wan ê herî mezin e .
41009035	Îsa rûnişt , gazî diwanzdehan kir û ji wan re got : « Eger kesek bixwaze bibe yê pêşî , divê ew bibe yê paşî û xizmetkarê hemûyan . »
41009036	Îcar wî bi destê zarokekê girt û ew di nav wan de da rawestandin , zarok himbêz kir û ji wan re got :
41009037	« Kî ku zarokeke weha bi navê min qebûl bike , ew min qebûl dike . Û kî ku min qebûl bike , ne min , lê wî yê ku ez şandime qebûl dike . »
41009038	Yûhenna ji Îsa re got : « Mamoste , me mirovek dît ku bi navê te cin derdixistin . Lê me nehişt , çimkî li pey me nedihat . »
41009039	Lê Îsa got : « Rê lê negirin , çimkî tu kes tune ku bi navê min kerametekê bike û zû bikare li ser min bi xerabî bipeyive .
41009040	Çimkî yê ku ne li dijî me ye , ji aliyê me ye .
41009041	Bi rastî ez ji we re dibêjim , kî ku tasek av bide we , ji ber ku hûn ên Mesîh in , xelata xwe qet winda nake .
41009042	« Kî ku yekî ji van biçûkên ku baweriyê bi min tînin ji rê derxe , ji bo wî çêtir e ku beraşekî mezin bi stûyê wî ve bê girêdan û bê avêtin deryayê .
41009043	Eger destê te , te bixe guneh , wî jêke ! Ji bo te çêtir e ku tu bê dest bikevî jiyanê , lê ne ku bi herdu destên xwe ve herî dojehê * , nav agirê ku venamire .
41009044	
41009045	Eger lingê te , te bixe guneh , wî jêke ! Ji bo te çêtir e ku tu bê ling bikevî jiyanê , lê ne ku tu bi herdu lingên xwe ve bêyî avêtin dojehê
41009046	
41009047	Eger çavê te , te bixe guneh , wî derxe ! Ji bo te çêtir e ku tu bi çavekî bikevî Padîşahiya Xwedê , lê ne ku tu bi herdu çavan ve bêyî avêtin dojehê .
41009048	Li wir kurmê wan namire û agirê wê natemire .
41009049	Çimkî her kes wê bi êgir bê xwêkirin .
41009050	Xwê qenc e . Lê eger xwê şoriya xwe winda bike , hûnê careke din bi çi şoriya wê bidinê ? Bila bi we re tama xwê hebe û bi hev re di aştiyê de bijîn . »
41010001	Îsa ji wir rabû , hat herêma Cihûstanê û derbasî aliyê din ê Çemê Urdunê bû . Careke din elaletek li dora wî civiya û wî , wek adeta xwe dîsa ew hîn dikirin .
41010002	Ji Fêrisiyan hinek nêzîkî wî bûn û ji bo ku biceribînin jê pirsîn : « Ma dibe ku zilamek jina xwe berde ? »
41010003	Îsa bersîva wan da û got : « Mûsa çi emir da we ? »
41010004	Wan jî got : « Mûsa destûr da , ku mêr kaxeza jinberdanê binivîse û jinê berde . »
41010005	Lê Îsa ji wan re got : « Ji ber serhişkiya we Mûsa ev emir ji we re nivîsî .
41010006	Lê di destpêka afirandinê de Xwedê ew ‹ nêr û mê afirandin › .
41010007	‹ Ji ber vê yekê mêr wê dê û bavê xwe berde , bi jina xwe re bibe yek
41010008	û herdu jî wê bibin bedenek . › Wusa ku êdî ew ne dido ne , lê bedenek in .
41010009	Ji bo vê yekê yên ku Xwedê ew kirine yek , bila mirov wan ji hevdû veneqetînin . »
41010010	Gava ew li malê bûn , şagirtan dîsa li ser vê meselê ji wî pirsîn .
41010011	Îsa ji wan re got : « Kî ku jina xwe berde û bi yeke din re bizewice , li hember wê zînayê dike .
41010012	Û eger jin jî mêrê xwe berde û bi yekî din re bizewice , zînayê dike . »
41010013	Îcar zarok dianîn ba Îsa ku destê xwe deyne ser wan , lê şagirtan li yên ku ew dianîn hilat .
41010014	Gava ku Îsa ev yek dît , hêrs bû û ji wan re got : « Bihêlin , bila zarok bên ba min ; pêşiya wan negirin , çimkî Padîşahiya Xwedê ji yên weha re ye .
41010015	Bi rastî ez ji we re dibêjim , kî ku Padîşahiya Xwedê wek zarokekê qebûl neke , tu caran nakeve wê . »
41010016	Hingê zarok himbêz kirin , destên xwe danîn ser wan û ew pîroz kirin .
41010017	Gava Îsa bi riya xwe ve diçû , yek bezî ba wî , li ber wî çû ser çokan û jê pirsî : « Mamosteyê qenc , ez çi bikim , da ku ez bibim wêrisê jiyana herheyî ? »
41010018	Îsa ji wî re got : « Tu çima ji min re qenc dibêjî ? Ji Xwedê pê ve , tu kes qenc tune .
41010019	Tu bi emran dizanî : ‹ Nekuje ! › , ‹ Zînayê neke ! › , ‹ Nedize ! › , ‹ Şahidiya derewîn neke ! › , ‹ Heqê kesî nexwe ! › , ‹ Qedrê dê û bavê xwe bigire ! › »
41010020	Wî jî got : « Mamoste , ji xortaniya xwe heta niha , min ev tişt hemû pêk anîne . »
41010021	Îsa lê nêrî , jê hez kir û ji wî re got : « Hê jî kêmahiyeke te heye . Here , çi tiştê te heye bifiroşe û li belengazan belav bike . Hingê wê li ezmên xezîna te hebe . Û were , bikeve pey min . »
41010022	Li ser vê gotinê reng li wî nema û ew bi xemgînî çû , çimkî gelek mal û milkê wî hebû .
41010023	Îsa li dora xwe nêrî û ji şagirtên xwe re got : « Çiqas zehmet e ku kesên dewlemend bikevin Padîşahiya Xwedê ! »
41010024	Şagirt li van gotinên wî ecêbmayî man , lê Îsa careke din got : « Zarono ! Ketina Padîşahiya Xwedê çiqas zehmet e !
41010025	Derbasbûna devê ya di qula derziyê re , ji ketina mirovê dewlemend a Padîşahiya Xwedê hêsanîtir e . »
41010026	Şagirt gelek şaş man û ji hev re gotin : « Eger wusa ye , kî dikare xilas bibe ? »
41010027	Îsa li wan nêrî û got : « Li ba mirovan ev nabe , lê ne li ba Xwedê , çimkî li ba Xwedê her tişt dibe . »
41010028	Hingê Petrûs dest pê kir û jê re got : « Va ye , me her tişt hiştine û em li pey te hatine . »
41010029	Îsa ji wan re got : « Bi rastî ez ji we re dibêjim , tu kes tune ku di ber min de û di ber Mizgîniyê de mal , an bira , an xwişk , an dê an bav , an zarok an zeviyên xwe hiştibe
41010030	û li vê dinyayê sed qatî xanî , bira , xwişk , dê , zarok û zeviyan nestîne û pê re cefayê jî nekişîne û di dinya din de nekeve jiyana herheyî .
41010031	Lê gelek ên pêşî wê bibin ên paşî û yên paşî wê bibin ên pêşî . »
41010032	Îcar ew li ser rê bûn û hildikişiyan Orşelîmê . Ew li pêşiya wan diçû , şagirt ecêbmayî diman û ew kesên li paş dihatin ditirsiyan . Îsa dîsa her diwanzdeh kişandin aliyekî û dest pê kir ew tiştên ku wê bihatana serê wî ji wan re got :
41010033	« Va ye , em hildikişin Orşelîmê . Kurê Mirov wê bê dayîn destê serekên kahînan û Şerîetzanan . Ewê cezayê mirinê li ser wî bidin û wî bidin destê miletan .
41010034	Ewê tinazên xwe bi wî bikin , tif bikinê , bidin ber qamçiyan û wî bikujin . Û piştî sê rojan ewê ji nav miriyan rabe . »
41010035	Hingê kurên Zebedî Aqûb û Yûhenna nêzîkî Îsa bûn û jê re gotin : « Mamoste , me divê ku em her çi ji te bixwazin , tu ji bo me bikî . »
41010036	Wî jî ji wan pirsî : « Hûn dixwazin ku ez ji bo we çi bikim ? »
41010037	Wan jê re got : « Destûra me bide ku di rûmeta te de yek ji me li milê te yê rastê , yê din jî li milê te yê çepê rûne . »
41010038	Îsa ji wan re got : « Hûn nizanin ku hûn çi dixwazin . Ma hûn dikarin wê kasa tehl a ku ezê vexwim , vexwin ? An jî bi wê imada ku ezê pê bêm imadkirin , imad bibin ? »
41010039	Wan jî got : « Em dikarin . » Îsa ji wan re got : « Bi rastî hûnê ji wê kasa ku ezê vexwim , vexwin û bi imada ku ezê pê bêm imadkirin , imad bibin ,
41010040	lê rûnandina li milê min ê rastê û çepê ne di destê min de ye . Ev bi tenê ji bo wan e ku ji wan re hatiye amadekirin . »
41010041	Gava ku her deh şagirtan ev yek bihîst , li Aqûb û Yûhenna hêrs bûn .
41010042	Lê Îsa ew gazî ba xwe kirin û got : « Hûn dizanin ên ku di nav miletan de serek tên dîtin , serdestiyê li wan dikin û giregirên wan jî li ser wan hukumdariyê dikin .
41010043	« Lê di nav we de , ne weha ye . Di nav we de , kî ku bixwaze bibe yê mezin , divê bibe xizmetkarê we .
41010044	Û di nav we de kî ku bixwaze bibe yê pêşî , divê bibe xulamê hemûyan .
41010045	Çimkî Kurê Mirov jî nehatiye ku jê re xizmet bê kirin , lê hatiye ku xizmetê bike û di ber gelekan de canê xwe berdêl bide . »
41010046	Hingê ew hatin bajarê Erîhayê . Gava Îsa bi şagirtên xwe ve û bi elaleteke mezin ve ji bajêr derket , mirovekî kor , Bar-Tîmeyos , yanî Kurê-Tîmeyos , li tenişta rê rûniştibû û pars dikir .
41010047	Gava bihîst ku Îsayê Nisretî derbas dibe , dest pê kir , kir qîrîn û got : « Ya Îsayê Kurê Dawid , li min were rehmê ! »
41010048	Gelekan li wî hilat , da ku dengê xwe bibire , lê ew hê bêtir qîriya û got : « Ya Kurê Dawid , li min were rehmê ! »
41010049	Îsa rawesta û got : « Gazî wî bikin . » Wan jî gazî mirovê kor kir û gotin : « Çavê te rohnî be ! Rabe ser xwe , gazî te dike . »
41010050	Wî jî ebayê xwe avêt , xwe hilavêt û hat ba Îsa .
41010051	Îsa jê pirsî : « Tu çi dixwazî ku ez ji bo te bikim ? » Yê kor jê re got : « Mamoste , ez dixwazim bibînim ! »
41010052	Îsa jî jê re got : « Here , baweriya te tu xilas kirî . » Û di cih de wî dît , ket rê û li pey Îsa çû .
41011001	Gava ku ew nêzîkî Orşelîmê bûn û di Çiyayê Zeytûnê re gihîştin Beytfacê û Beytanyayê , Îsa du şagirtên xwe şandin
41011002	û ji wan re got : « Herin gundê pêşberî xwe . Hema gava hûn bikevinê , hûnê dehşikeke girêdayî bibînin ku hê tu kes lê siwar nebûye . Wê vekin û bînin .
41011003	Û eger kesek ji we bipirse û bêje : ‹ Çima hûn vê yekê dikin ? › , bêjin : ‹ Ji Xudan re lazim e û ewê wê zû bi şûn de bişîne . › »
41011004	Şagirt çûn û li ber deriyê aliyê kuçeyê , dehşikeke girêdayî dîtin . Gava ew vedikirin ,
41011005	hinek kesên ku li wir rawesta bûn pirsîn : « Hûn çi dikin ? Hûn çima wê dehşikê vedikin ? »
41011006	Şagirtan wek ku Îsa ji wan re gotibû , bersîv dan . Û mirovan dev ji wan berda .
41011007	Dehşik ji Îsa re anîn , cilên xwe avêtin ser wê û ew li wê siwar bû .
41011008	Gelek mirovan cilên xwe li ser rê raxistin ; hinekan jî çiqilên ku ji zeviyan birrîbûn li ser rê raxistin .
41011009	Yên li pêşiyê diçûn û yên li pey dihatin diqîriyan : « Hosanna ! Yê ku bi navê Xudan tê pîroz be .
41011010	Padîşahiya bavê me Dawid a ku tê , pîroz be . Li bilindahiyan Hosanna ! »
41011011	Îsa ket Orşelîmê , çû Perestgehê . Çav li her tiştî gerand , lê ji ber ku wext bûbû êvar , bi diwanzdehan ve çû Beytanyayê .
41011012	Dotira rojê , gava ew ji Beytanyayê derdiketin , Îsa birçî bû .
41011013	Ji dûr ve dareke hêjîrê ya bi pel dît , ber bi wê ve çû , ka ewê tiştekî pê ve bibîne . Gava gihîşt ba wê , ji pelan pê ve tiştek nedît . Çimkî ne dema hêjîran bû .
41011014	Wî ji darê re got : « Bila êdî tu kes tu caran ji te fêkî nexwe . » Şagirtên wî jî ev gotin bihîstin .
41011015	Û ew hatin Orşelîmê . Îsa ket Perestgehê û dest pê kir ew kesên ku di Perestgehê de kirrîn û firotin dikirin , avêtin derve . Maseyên pereguhêran û kursiyên kevokfiroşan gêr kirin
41011016	û nehişt ku tu kes tiştekî di Perestgehê re derbas bike .
41011017	Wî hînî wan kir û got : « Ma nehatiye nivîsîn ku ‹ Wê ji mala min re mala duayê ya ji bo hemû miletan bê gotin › . Lê we ew kiriye ‹ şkefta rêbiran › . »
41011018	Serekên kahînan û Şerîetzanan ev bihîstin û dest pê kirin li riyên kuştina wî geriyan . Ew ji wî ditirsiyan , çimkî tevahiya elaletê li hînkirina wî gelek şaş dima .
41011019	Gava ku bû êvar , ew ji bajêr derketin .
41011020	Serê sibê , gava ew di rê de derbas dibûn , dîtin ku dara hêjîrê ji rayê xwe ve hişk bûye .
41011021	Hat bîra Petrûs û wî ji Îsa re got : « Mamoste , binêre , dara hêjîrê ya ku te nifir lê kiribû hişk bûye . »
41011022	Îsa bersîva wan da û got : « Baweriya we bila bi Xwedê hebe .
41011023	Bi rastî , ez ji we re dibêjim , Kî ku ji vî çiyayî re bêje : ‹ Ji cihê xwe rabe û xwe bavêje deryayê › û di dilê xwe de nekeve şikê , lê bawer bike ku daxwaza wî wê bê cih , tiştê ku bixwaze wê jê re bibe .
41011024	Ji ber vê yekê ez ji we re dibêjim : Her tiştê ku hûn bi duakirinê bixwazin , bawer bikin ku we standiye û wê ji we re bibe .
41011025	Û gava ku hûn ji bo duakirinê radiwestin , eger li hember kesekî tiştekî we hebe , lê bibihûrin , da ku Bavê * we yê li ezmanan jî li sûcên we bibihûre . »
41011026	
41011027	Û ew dîsa hatin Orşelîmê . Dema ku Îsa di Perestgehê de digeriya , serekên kahînan , Şerîetzan û rihspî hatin ba wî
41011028	û jê pirsîn : « Tu bi kîjan desthilatiyê van tiştan dikî ? Û kê ev desthilatî daye te ku tu van bikî ? »
41011029	Îsa ji wan re got : « Ezê pirsekê ji we bikim . Bersîva min bidin , ez jî , ezê ji we re bêjim , ka ez bi kîjan desthilatiyê van tiştan dikim :
41011030	Imadkirina Yûhenna ji ezmên bû an ji mirovan ? Bersîva min bidin ! »
41011031	Ew di nav xwe de şêwirîn û gotin : « Eger em bêjin : ‹ Ji ezmên bû › , hingê ewê bêje : ‹ Nexwe we çima ji wî bawer nekir ? ›
41011032	Lê eger em bêjin : ‹ Ji mirovan bû › … ? » Ji xelkê ditirsiyan , çimkî hemûyan Yûhenna pêxemberê rastîn dihesiband .
41011033	Wan bersîv da û gotin : « Em nizanin . » Îsa jî ji wan re got : « Ez jî ji we re nabêjim ku ez van tiştan bi çi desthilatiyê dikim . »
41012001	Îsa bi meselan ji wan re dest bi peyivînê kir : « Mirovekî rez danî , hawirdora wî sênc kir ; mahserek kola û birca nobedaran çêkir . Piştre wî rez bi kirê da rezvanan û çû welatekî din .
41012002	Di demsala rêz de xulamek şand ba rezvanan , da ku ji berê rêz ji wan bistîne .
41012003	Lê wan ew girt , li wî xistin û ew destvala şandin .
41012004	Û dîsa wî xulamekî din şand ba wan , lê wan serê wî şikand û ew riswa kirin .
41012005	Wî yekî din şand , ew jî kuştin . Wî gelek kesên din şandin , li hinekan xistin û hinek jî kuştin .
41012006	Ji bo şandinê tenê kesek mabû , kurê wî yê delal . Di pey re rabû , kurê xwe şand û got : ‹ Ewê siyaneta kurê min bigirin . ›
41012007	Lê rezvan bi hev şêwirîn û gotin : ‹ Ev wêris e ! De werin , em wî bikujin , mîras wê ji me re bimîne . ›
41012008	Hingê wan ew girt , kuştin û avêtin derveyî rêz .
41012009	Îcar xwediyê rêz wê çi bike ? Ewê bê , rezvanan helak bike û rêz bide hinekên din .
41012010	Ma we ew nivîsar nexwendiye ? ‹ Ew kevirê ku hostayan red kirBû kevirê serê rikin .
41012011	Ev ji aliyê Xudan ve çêbû . Û ev li ber çavê me karekî ecêb e ! › »
41012012	Wan xwest ku Îsa bigirin , lê ji elaletê tirsiyan . Çimkî wan fêm kir ku wî ev mesele di ber wan de anî . Îcar dev ji wî berdan û çûn .
41012013	Bi armanca ku Îsa bi gotina wî bixin xefikê , wan hinek ji Fêrisî û alîgirên Hêrodês şandin ba wî .
41012014	Ew hatin û jê re gotin : « Mamoste ! Em dizanin ku tu mirovekî rast î . Tu cihêtiyê naxî nav mirovan , çimkî tu li rûyê mirovan nanêrî , lê tu riya Xwedê rast hîn dikî . Ma dibe ku em bacê bidin Qeyser an na ? Ma em bidin , an em nedin ? »
41012015	Lê Îsa bi durûtiya wan dizanibû û got : « Çima hûn min diceribînin ? Ji min re zîvekî bînin ku ez bibînim . »
41012016	Wan jê re zîvek anî . Wî ji wan pirsî : « Ev resm û nivîsîn ên kê ne ? » Wan got : « Yên Qeyser in . »
41012017	Îsa ji wan re got : « Tiştên Qeyser bidin Qeyser û tiştên Xwedê bidin Xwedê . » Û ew li wî ecêbmayî man .
41012018	Hinek Sadûqiyên ku digotin vejîna miriyan tune , hatin ba Îsa û jê pirsîn :
41012019	« Mamoste , Mûsa ji bo me nivîsiye : ‹ Eger birayê yekî bimire , zarokên wî nebin û jina xwe li pey xwe bihêle , divê birayê wî jina wî bistîne û dûndanê ji birayê xwe re rake . ›
41012020	Îcar heft bira hebûn . Yê pêşî jinek anî û bê dûndan mir .
41012021	Yê diduyan ew jin anî . Ew jî bê dûndan mir . Ev tişt hat serê yê sisiyan jî .
41012022	Bi vî awayî ji her heftan re jî zarok çênebûn . Piştî hemûyan jî jin mir .
41012023	Îcar , Roja Vejînê çaxê mirî rabin , ev jin wê jina kîjanî be ? Çimkî her heftan jî ew anîbû . »
41012024	Îsa ji wan re got : « Ma sedemê şaşbûna we ne ev e ku hûn bi Nivîsarên Pîroz û bi hêza Xwedê nizanin ?
41012025	Gava yên mirî ji nav miriyan radibin , ne jinê tînin û ne jî mêr dikin , çimkî ew wek milyaketên ezmanan in .
41012026	Ma li ser rabûna miriyan we di Kitêba Mûsa de , di serhatiya deviyê de nexwendiye ku çawa Xwedê jê re dibêje : ‹ Ez Xwedayê Birahîm , Xwedayê Îshaq û Xwedayê Aqûb im . › ?
41012027	Ew ne Xwedayê miriyan , lê Xwedayê zindiyan e . Hûn gelek şaş in ! »
41012028	Dema ku Şerîetzanekî munaqeşa wan bihîst û dît ku Îsa qenc bersîva wan da , nêzîkî wî bû û jê pirsî : « Di nav hemû emran de yê herî mezin kîjan e ? »
41012029	Îsa lê vegerand : « Emrê herî mezin ev e : ‹ Bibihîze , ya Îsraêl ! Xudan Xwedayê me yek e .
41012030	Ji Xudan Xwedayê xwe bi hemû dilê xwe , bi hemû canê xwe , bi hemû fêmdariya xwe û bi hemû hêza xwe hez bike . ›
41012031	Yê diduyan jî ev e : ‹ Wek ku tu ji xwe hez dikî , ji cîranê xwe hez bike . › Ji van mezintir tu emir tunin . »
41012032	Îcar Şerîetzan ji wî re got : « Rast e , Mamoste ! Te ya rast got , ku ‹ Xudan yek e û jê pê ve , yekî din tune . ›
41012033	Û ‹ hezkirina ji wî bi hemû dil , bi hemû fêmdariyê , bi hemû hêzê û hezkirina ji cîranê xwe wek xwe , di ser her goriyên şewitandinê û qurbanan re ye . › »
41012034	Gava Îsa dît ku wî bi aqilmendî bersîv da , jê re got : « Tu ji Padîşahiya Xwedê ne dûr î . » Piştî vê yekê , êdî tu kesî newêribû ku tiştekî ji wî bipirse .
41012035	Gava ku Îsa di Perestgehê de hîn dikir , got : « Şerîetzan çawa dibêjin ku Mesîh kurê Dawid e ?
41012036	Dawid bi xwe bi saya Ruhê Pîroz dibêje : ‹ Xudan ji Xudanê min re got : Li milê min ê rastê rûne , Heta ku ez dijminên te bikim bin lingên te . ›
41012037	Dawid bi xwe ji wî re dibêje ‹ Xudan › . Îcar ew çawa dibe kurê Dawid ? » Elaleteke mezin bi dilxweşî guhdariya Îsa dikir .
41012038	Wî di hînkirina xwe de digot : « Xwe ji wan Şerîetzanan biparêzin , yên ku hez dikin bi xiftanên dirêj bigerin , di sûkan de silav li wan bê kirin ,
41012039	di kinîştan de li ser kursiyên pêşî û di ziyafetan de li cihên jorîn rûnin .
41012040	Ew malên jinebiyan dadiqurtînin û ji bo ku bên dîtin duayên dirêj dikin . Dîwana wan wê hê girantir be . »
41012041	Îsa li pêşberî peredanka Perestgehê rûnişt û nêrî ku elalet çawa peran davêjin peredankê . Gelek kesên dewlemend pirr pere avêtinê .
41012042	Jinebiyeke belengaz jî hat û du polên ku dikirin qurişek avêtê .
41012043	Îsa şagirtên xwe gazî ba xwe kir û ji wan re got : « Bi rastî ez ji we re dibêjim , vê jinebiya belengaz ji wan hemûyan bêtir avêt peredankê ,
41012044	çimkî wan hemûyên din ji zêdehiya malê xwe avêtinê . Lê vê jinikê ji belengaziya xwe çi tiştê wê hebû , hemû abora xwe avêtê . »
41013001	Gava Îsa ji Perestgehê derket , yekî ji şagirtên wî jê re got : « Mamoste ! Li van kevirên mezin û li van avahiyên xweşik binêre ! »
41013002	Îsa jê re got : « Tu van avahiyên mezin dibînî ? Li vir kevir li ser kevir namîne , qet tiştek namîne ku neyê hilweşandin ! »
41013003	Gava Îsa li pêşberî Perestgehê , li Çiyayê Zeytûnê rûdinişt , Petrûs , Aqûb , Yûhenna û Endrawis bi serê xwe jê pirsîn :
41013004	« Ji me re bêje , ka ev tişt wê kengê çêbin ? Û çaxê ev tiştên ha hemû li ber çêbûnê bin , nîşana wan çi ye ? »
41013005	Îsa dest pê kir ji wan re got : « Hay ji xwe hebin ku tu kes we nexapîne .
41013006	Gelek wê bi navê min bên û bêjin : ‹ Ez ew im › û wê gelekan bixapînin .
41013007	Gava hûn dengê şeran û li ser şeran bibihîzin , netirsin . Tiştên weha divê bibin , lê hê dawî nehatiye .
41013008	Çimkî milet wê li hember miletan rabe , padîşahî wê li hember padîşahiyan rabe . Wê li cih cihan erdhejîn çêbin û xela wê rabin . Lê ev hemû destpêka janan in .
41013009	Hay ji xwe hebin ; wê we teslîmî dadgehan bikin û di kinîştan de wê li we bixin . Ji rûyê min wê we derxin ber walî û padîşahan , da ku hûn li ber wan şahidiyê bikin .
41013010	Divê pêşî Mizgînî ji hemû miletan re bê dayîn .
41013011	Gava ku ew we bidin dest û bikişînin pirsyariyê , ji pêşî ve xeman nexwin ku hûnê çi bêjin . Lê di wê demê de çi we re bê dayîn , wî bêjin . Çimkî yê dipeyive ne hûn in , lê Ruhê Pîroz e .
41013012	Bira wê birayê xwe û bav wê zarokê xwe teslîmî mirinê bike . Zarok wê li hember dê û bavê xwe rabin û wan bidin kuştin .
41013013	Û ji ber navê min hemû jî wê ji we nefret bikin . Lê yê ku heta dawiyê ragire , ewê xilas bibe .
41013014	« Çaxê hûn wî tiştê mekruh ê ku xerakirinê tîne , li cihê ku divê tê de nebe , rawestayî bibînin » — bila yê ku dixwîne fêm bike — « hingê yên ku di Cihûstanê de ne , bila birevin çiyan .
41013015	Yê ku li ser banî be , bila neyê xwarê û nekeve hundir , da ku tiştekî hilde .
41013016	Û yê li nav zeviyê jî bila venegere , ku ebayê xwe hilde .
41013017	Wey li wan ên ku di wan rojan de bizaro ne û dimêjînin !
41013018	Dua bikin ku ev di zivistanê de çênebe .
41013019	Çimkî di wan rojan de , tengahiyeke wusa wê çêbe , ji destpêkê ve , gava ku Xwedê dinya afirandiye û heta niha çênebûye û tu caran çênabe .
41013020	Eger Xudan ev roj kurt nekirina , tu kes xilas nedibû . Lê ji bo xatirê yên bijartî yên ku wî ew hilbijartine , wî ew roj kurt kirine .
41013021	« Hingê , eger yek ji we re bêje : ‹ Binêre , Mesîh li vir e › , an jî : ‹ Binêre , ew li wir e › , bawer nekin .
41013022	Çimkî mesîhên derewîn û pêxemberên derewîn wê derkevin . Wê nîşan û karên mezin çêkin , wusa ku eger bibe , ewê bijartiyan jî bixapînin .
41013023	Lê hûn hay ji xwe hebin ! Min her tişt ji pêşî ve ji we re got .
41013024	« Lê di wan rojan de , piştî wê tengahiyêRoj wê tarî bibeÛ heyv ronahiya xwe nade ,
41013025	Stêr wê ji ezmên bikevin , Û rojgêranên ezmanan wê ji riya xwe derkevin .
41013026	« Û hingê wê bibînin ku ‹ Kurê Mirov di nav ewran de bi hêz û rûmeta mezin tê . ›
41013027	Hingê ewê milyaketên xwe bişîne û wê bijartiyên xwe ji çar aliyan , ji perê erdê heta perê ezmên bicivîne .
41013028	« Îcar ji dara hêjîrê vê dersê hîn bibin : Çaxê ku çiqilên wê dibişkivin û pelên wê şîn dibin , hûn dizanin ku havîn nêzîk e .
41013029	Bi vî awayî , çaxê ku hûn jî bibînin ev tişt çêdibin , bizanin ku ew nêzîk e , li devê derî ye .
41013030	Bi rastî ez ji we re dibêjim , heta ku ev tiştên ha hemû çênebin , ev nifş qet nabihûre .
41013031	Erd û ezman wê bibihûrin , lê peyvên min tu caran nabihûrin .
41013032	« Lê heçî ew roj û ew saet e , ne milyaketên ezmên û ne jî Kur , ji Bav pê ve tu kes pê nizane .
41013033	Hay ji xwe hebin ! Hişyar bin ! Çimkî hûn nizanin kengê ew wext wê bê .
41013034	Ev wek mirovekî ye ku mala xwe dihêle û derdikeve rêwîtiyê . Ew desthilatiya xwe dide xulamên xwe , karê her yekî dide wî û emir dide dergehvan jî ku hişyar bimîne .
41013035	Loma hişyar bimînin , çimkî hûn nizanin malxwê malê wê kengê bê , êvarê an nîvê şevê , an wextê bangdana dîkan , an serê sibê .
41013036	Nebe ku ji nişkê ve bê û we di xewê de bigire .
41013037	Tiştê ku ez ji we re dibêjim , ez ji hemûyan re dibêjim : Hişyar bin ! »
41014001	Du roj ji beriya Cejna Derbasbûnê û Cejna Nanê Şkeva bû . Serekên kahînan û Şerîetzan li riyên bi hîle digeriyan ku Îsa bigirin û wî bikujin .
41014002	Û digotin : « Bila ne di cejnê de be , da ku di nav xelkê de hengame çênebe . »
41014003	Gava Îsa li Beytanyayê li mala Şimûnê kotî li ser sifrê rûniştî bû , jinikek hat û di firaxeke mermerê spî de rûnê nardê yê safî yê gelek giranbiha anî . Wê firaxa mermerî şikand û bi serê Îsa de rijand .
41014004	Hinek hêrs bûn û ji hev re gotin : « Çima ev rûnê bîhnxweş badîhewa çû ?
41014005	Ev rûnê bîhnxweş dikaribû ji sê sed zîvî zêdetir bihata firotin û li belengazan bihata belavkirin . » Bi vî awayî lome ji jinikê kirin .
41014006	Lê Îsa got : « Dev ji jinikê berdin . Çima hûn wê diêşînin ? Wê ji bo min tiştekî qenc kir .
41014007	Belengaz hergav di nav we de ne ; kengê hûn bixwazin , hûn dikarin qenciyê bi wan bikin . Lê ez hergav ne li ba we me .
41014008	Çi ji destê wê hat , wê kir . Wê ji pêşî ve bedena min ji bo veşartinê rûn kir .
41014009	Bi rastî ez ji we re dibêjim , ev Mizgînî li ku dera dinyayê bê dayîn , ev tiştê ku vê jinikê kir jî wê ji bo bîranîna wê bê gotin . »
41014010	Hingê Cihûdayê Îsxeryotî yê ku yek ji diwanzdehan bû , çû ba serekên kahînan , da ku Îsa bide destê wan .
41014011	Gava ku wan jî ev yek bihîst , şa bûn û soz dan ku peran bidin wî . Cihûda jî li keysekê digeriya ku Îsa bide dest .
41014012	Di roja pêşî ya Cejna Nanê Şkeva de , roja şerjêkirina goriya Cejna Derbasbûnê şagirtan ji Îsa pirsî : « Tu dixwazî ku em herin , şîva Cejna Derbasbûnê li ku derê amade bikin , ku tu bixwî ? »
41014013	Îsa du şagirtên xwe şandin û ji wan re got : « Herin bajêr . Mirovek wê rastî we bê ku cerekî avê hildigire , li pey wî herin wî xaniyê ku ew bikevê .
41014014	Ji xwediyê wê malê re bêjin : ‹ Mamoste ji te dipirse : Ka ew oda min a mêvanan a ku ez bi şagirtên xwe re li wê şîva Cejna Derbasbûnê bixwim li ku derê ye ? ›
41014015	Hingê ewê li qata jor odeyeke mezin a raxistî û amadekirî nîşanî we bide ; li wê derê ji bo me şîvê amade bikin . »
41014016	Şagirt ketin rê , hatin bajêr û wan hemû tişt wek ku Îsa ji wan re gotibû dîtin . Û wan şîva Cejna Derbasbûnê amade kir .
41014017	Gava bû êvar , Îsa bi diwanzdehan re hat .
41014018	Çaxê li ser sifrê rûniştibûn û xwarin dixwarin , wî got : « Bi rastî ez ji we re dibêjim , yek ji we wê min bide dest — yekî ku bi min re xwarinê dixwe . »
41014019	Ew xemgîn bûn û destpêkirin yek bi yek ji Îsa pirsîn : « Gelo ez im ? »
41014020	Wî ji wan re got : « Yek ji diwanzdehan e ku nanê xwe bi min re li firaxê dixe .
41014021	Ji xwe , Kurê Mirov wek ku li ser wî hatiye nivîsîn , wê here . Lê wey li wî mirovê ku Kurê Mirov bide dest ! Wê ji bo wî çêtir bûya ku ew nehata dinyayê . »
41014022	Gava wan xwarin dixwar , Îsa nan hilda , şikir kir , ew şikand , da şagirtan û got : « Bigirin , ev bedena min e . »
41014023	Piştre wî kasek hilda , şikir kir û da wan . Hemûyan jî ji wê vexwar .
41014024	Îsa got : « Ev xwîna min a Peymanê ye ku di ber gelekan de tê rijandin .
41014025	Bi rastî ez ji we re dibêjim , êdî ez ji vî berê mêwê tu caran venaxwim , heta wê roja ku ez di Padîşahiya Xwedê de ji ya nû vexwim . »
41014026	Piştî ku wan zebûrek strand , derketin Çiyayê Zeytûnê .
41014027	Îcar Îsa ji wan re got : « Hûnê hemû jî li ser min dudilî û sist bibin , çimkî hatiye nivîsîn : ‹ Ezê li şivên biximÛ mî wê belav bibin . ›
41014028	Lê piştî ku ez rabim , ezê beriya we herim Celîlê . »
41014029	Petrûs jê re got : « Eger hemû jî dudilî û sist bibin , ez dudilî û sist nabim . »
41014030	Îsa ji wî re got : « Bi rastî ez ji te re dibêjim , hema îro , îşev , berî ku dîk du caran bang bide , tê sê caran min înkar bikî . »
41014031	Lê Petrûs hê bêtir bi şid got : « Eger divê ku ez bi te re bimirim jî , ez tu caran te înkar nakim . » Hemûyan jî weha got .
41014032	Piştre ew çûn cihekî ku navê wî Gêtşemanî bû . Îsa ji şagirtên xwe re got : « Hûn li vir rûnin , heta ku ez dua bikim . »
41014033	Wî Petrûs , Aqûb û Yûhenna bi xwe re birin û dest pê kir ket halekî teng û dijwar û diltengiyê ew girt .
41014034	Wî ji wan re got : « Dilê min gelek teng dibe , ez dikim bimirim . Li vir bin û hişyar bimînin . »
41014035	Hinekî pêşve çû , xwe deverû avêt erdê û dua kir , ku eger bibe , ev saet di ser wî re derbas bibe .
41014036	Û wî got : « Abba , Bavo ! Tu dikarî her tiştî bikî . Vê kasa tehl ji min dûr bixe ! Lê bila ne tiştê ez dixwazim , lê tiştê ku tu dixwazî bibe . »
41014037	Piştre ew vegeriya û şagirt di xew de dîtin . Wî ji Petrûs re got : « Şimûn , ma tu di xew de yî ? Ma tu nikarî saetekê jî hişyar bimînî ?
41014038	Hişyar bimînin û dua bikin , da ku hûn nekevin ceribandinê . Erê , ruh bi daxwaz e , lê beden lewaz e . »
41014039	Dîsa çû , dua kir , eynî peyv gotin .
41014040	Careke din vegeriya û ew dîsa di xew de dîtin . Çimkî çavên wan ji xewê diçûn serhev . Nizanibûn ji wî re çi bêjin .
41014041	Cara sisiyan vegeriya û ji wan re got : « Ma hûn hê jî radizin û bîhna xwe vedidin ? Bes e ! Saet hat , va ye , Kurê Mirov dikeve destê gunehkaran .
41014042	Rabin , em herin . Va ye , yê ku min dide dest nêzîk bû . »
41014043	Ew hê dipeyivî , hema hingê Cihûdayê ku yek ji diwanzdehan bû hat . Bi wî re elaleteke bi dar û bi şûr hebû . Ew ji aliyê serekên kahînan , Şerîetzan û rihspiyan ve hatibûn şandin .
41014044	Îcar ê ku Îsa bida dest , bi wan re li ser îşaretekê li hev hatibû û gotibû : « Ez kê ramûsim , ew e . Wî bigirin , bibin û hay jê hebin . »
41014045	Cihûda hema hat ba Îsa û got : « Mamoste ! » û ew ramûsa .
41014046	Wan dest avêtin Îsa û ew girtin .
41014047	Lê yekî ji yên ku bi wî re bûn , şûrê xwe kişand , li xulamê Serokkahîn xist û guhê wî pekand .
41014048	Îsa ji wan re got : « Ma ez rêbirek im ku hûn bi dar û şûran hatine ku min bigirin ?
41014049	Her roj li Perestgehê ez di nav we de bûm , min hîn dikir û we ez negirtim . Lê ji bo ku Nivîsarên Pîroz bên cih , ev çêdibe . »
41014050	Û hemûyan ew hişt û reviyan .
41014051	Xortek li pey wî diçû ku perçekî cawê keten li bedena xwe ya tazî pêçabû . Wan ew girt ,
41014052	lê wî cawê keten hişt û rût û tazî ji wir reviya .
41014053	Îsa birin ba Serokkahîn . Hemû serekên kahînan , rihspî û Şerîetzan li wir civiyabûn .
41014054	Petrûs ji dûr ve li pey wî çû , heta ku ew gihîşt hundirê hewşa Serokkahîn . Li wir bi parêzgeran re li ber êgir rûniştibû û xwe germ dikir .
41014055	Îcar serekên kahînan û hemû civîna giregiran , ji bo ku biryara kuştina Îsa bidin , li hember wî li şahidiyê digeriyan , lê peyda nedikirin .
41014056	Gelekan li ser wî şahidiya derewîn da , lê şahidiya wan hevdû nedigirt .
41014057	Hingê hinek rabûn û li ser wî şahidiya derewîn dan û gotin :
41014058	« Me bihîst ku vî mirovî got : ‹ Ezê vê Perestgeha ku bi dest hatiye avakirin , hilweşînim û di sê rojan de ezê Perestgeheke din a ku ne bi dest hatiye çêkirin , ava bikim . › »
41014059	Lê dîsa jî şahidiya wan hevdû negirt .
41014060	Serokkahîn rabû , li navendê rawesta û ji Îsa pirsî : « Ma tu bersîvê nadî ? Ev çi şahidî ye ku evên ha li ser te didin ? »
41014061	Lê Îsa tu tişt negot û deng nekir . Serokkahîn dîsa ji wî pirsî : « Ma tu Kurê Yê Pîroz Mesîh î ? »
41014062	Îsa got : « Ez im . Û ‹ hûnê bibînin ku Kurê MirovLi milê rastê yê hêza Xwedê rûniştî yeÛ bi ewrên ezmên tê . › »
41014063	Hingê Serokkahîn cilên xwe çirandin û got : « Êdî çi hewcedariya me bi şahidan heye ?
41014064	We çêrkirina wî bihîst ! Hûn çi dibêjin ? » Hemûyan jî ew sûcdar dît û gotin ku ew yê kuştinê ye .
41014065	Hingê hinekan dest pê kir û tif kirin wî , rûyê wî nixamtin , dan ber kulman û jê re gotin : « Ka pêxemberîtiyê bike ! » Parêzgeran jî ew girt û dan ber sîleyan .
41014066	Gava Petrûs li jêr li hewşê bû , ji xizmetkarên Serokkahîn keçikek hat ba wî .
41014067	Gava wê dît ku Petrûs xwe li ber êgir germ dike , çav lê zîq kirin û got : « Tu jî bi yê Nisretî re , bi Îsa re bûyî . »
41014068	Lê wî înkar kir û got : « Ez nizanim û fêm nakim ku tu çi dibêjî . » Piştre derket derveyî hewşê û dîk bang da .
41014069	Gava ku keçika xizmetkar ew li wê derê dît , wê dîsa ji yên wê derê re got : « Evê ha jî yek ji wan e . »
41014070	Lê Petrûs dîsa înkar kir . Piştî gavekê yên ku li wir bûn dîsa ji Petrûs re gotin : « Bi rastî tu jî ji wan î , çimkî tu ji Celîlê yî . »
41014071	Lê wî dest bi nifiran kir , sond xwar û got : « Ez wî mirovê ku hûn li ser dipeyivin nas nakim . »
41014072	Di cih de dîk cara diduyan bang da . Û Petrûs gotina Îsa ya ku ji wî re gotibû , anî bîra xwe : « Berî ku dîk du caran bang bide , tê sê caran min înkar bikî . » Li ser vê yekê dest pê kir û giriya .
41015001	Serê sibê zû serekên kahînan bi rihspî , Şerîetzan û hemû civîna giregiran re şêwirîn . Îsa girêdan û birin , dan destê Pîlatos .
41015002	Pîlatos ji wî pirsî û got : « Ma tu padîşahê Cihûyan î ? » Îsa bersîv da û got : « Erê , wek ku te got . »
41015003	Serekên kahînan bi gelek tiştan ew sûcdar kirin .
41015004	Pîlatos dîsa ji wî pirsî û got : « Ma tu qet bersîvê nadî ? Binêre ku çiqas giliyê te dikin ! »
41015005	Lê Îsa êdî tu bersîv neda wî , wusa ku Pîlatos şaş ma .
41015006	Îcar adet bû ku di her Cejna Derbasbûnê de walî girtiyekî ku gel dixwest berde .
41015007	Di nav serhildêrên ku di serhildanê de mêr kuştibûn , girtiyek bi navê Barabas hebû .
41015008	Û elalet derket pêşberî walî , jê xwestin ku li gor adeta xwe ji wan re bike .
41015009	Pîlatos jî ji wan re got : « Ma hûn dixwazin ku ez ji bo we padîşahê Cihûyan berdim ? »
41015010	Çimkî wî dizanibû ku serekên kahînan ji ber çavnebariyê Îsa dane destê wî .
41015011	Lê serekên kahînan nav di elaletê dan ku bixwazin Barabas ji bo wan bê berdan .
41015012	Pîlatos dîsa ji wan pirsî : « Nexwe hûn dixwazin ez çi bi wî kesî bikim ê ku hûn jê re padîşahê Cihûyan dibêjin ? »
41015013	Ew qîriyan û gotin : « Wî xaç bike ! »
41015014	Pîlatos ji wan pirsî : « Çima ? Wî çi xerabî kiriye ? » Lê ew hê bêtir qîriyan : « Wî xaç bike ! »
41015015	Pîlatos xwest ku elaletê razî bike û Barabas ji wan re berda . Û Îsa da ber qamçiyan û da destê wan , da ku bê xaçkirin .
41015016	Hingê leşkeran ew bir hundirê qesrê , yanî hewşa qesra walî û hemû tabûra leşkeran li ser civandin .
41015017	Xiftanekî binefşî lê kirin û tacek ji stiriyan honandî danîn ser serê wî .
41015018	Dest pê kirin silav danê û gotin : « Bijî padîşahê Cihûyan ! »
41015019	Bi çîtikekê li serê wî xistin , tif kirin wî , çûn ser çokan û li ber wî xwe tewandin .
41015020	Piştî ku tinazên xwe pê kirin , cilê binefşî jê kirin , cilên wî lê kirin û birin derve ku wî xaç bikin .
41015021	Şimûnê ji Kûrênê — ku bavê Skender û Rûfos bû — ji zeviya xwe vedigeriya û di wir re derbas dibû . Leşkeran bi zorê xaça Îsa bi wî dan hilgirtin .
41015022	Îsa anîn wî cihê ku jê re ‹ Golgota › digotin , ku bê wergerandin : « Qoqê Serî » .
41015023	Şerab û mur tevlihevkirî danê , lê wî venexwar .
41015024	Îsa xaçkirin û cilên wî bi pişk li xwe leva kirin , ka wê kî çi bistîne .
41015025	Û saet di nehê sibê de ew xaç kirin .
41015026	Nivîsa ku ew pê sûcdar dikirin weha bû : « PADÎŞAHÊ CIHÛYAN . »
41015027	Bi wî re du rêbir * jî xaçkirin ; yek li milê wî yê rastê , yê din li milê wî yê çepê .
41015028	
41015029	Yên ku di wir re derbas dibûn , serê xwe dihejandin , Îsa şermezar dikirin û digotin : « Ka teyê Perestgeh hilweşanda û di sê rojan de ava bikira !
41015030	Ji xaçê were xwarê û xwe xilas bike ! »
41015031	Bi vî awayî serekên kahînan û Şerîetzan jî di nav xwe de bi tinaz dipeyivîn û digotin : « Yên din xilas kirin , lê nikare xwe xilas bike !
41015032	Bila niha padîşahê Îsraêlê Mesîh ji xaçê bê xwarê , da ku em bibînin û bawer bikin . » Yên bi wî re hatibûn xaçkirin jî ew şermezar dikirin .
41015033	Piştî nîvro saet ji diwanzdehan heta saet sisiyan tarî ket ser seranserê welêt .
41015034	Û saet di sisiyan de Îsa bi dengekî bilind qîriya : « Êloyî , Êloyî , lama sabaxtanî ? » ku bê wergerandin : « Xwedayê min , Xwedayê min , te çima ez berdam ? »
41015035	Gava hin ji yên ku li wir bûn ev bihîstin , gotin : « Binêrin , ew gazî Êlyas dike . »
41015036	Yek ji wan bi lez çû avgirek hilda , bi sihikê tije kir , bi çîtikekê ve danî û dirêjî Îsa kir ku vexwe . Û got : « Bihêlin , em bibînin , ka Êlyas wê bê ku wî bîne xwarê ? »
41015037	Îsa bi dengekî bilind qîriya û ruhê xwe da .
41015038	Hingê perda Perestgehê ji serî heta binî çiriya û bû du perçe .
41015039	Sersedê ku li pêşberî Îsa rawesta bû , gava dît ku Îsa çawa ruhê xwe da , got : « Bi rastî jî , ev mirov Kurê Xwedê bû ! »
41015040	Jinên ku ji dûr ve li vê yekê temaşe dikirin hebûn . Meryema Mejdelanî , Meryema diya Yûsês û Aqûbê ciwan û herweha Seloma jî di nav wan de bûn .
41015041	Dema ku Îsa li Celîlê bû , li pey wî diçûn û jê re xizmet dikirin . Ji van pê ve , gelek jinên din jî li wir hebûn ku bi Îsa re hatibûn Orşelîmê .
41015042	Roja Amadekirinê , yanî roja beriya Şemiyê bû . Îcar gava bû êvar ,
41015043	Ûsivê Arîmetyayî hat ê ku endamekî civîna giregiran ê bi rûmet bû . Ew bi xwe jî li hêviya Padîşahiya Xwedê bû . Wî wêrî û çû ba Pîlatos , cesedê Îsa jê xwest .
41015044	Gava Pîlatos bihîst ku Îsa ji xwe miriye , şaş ma . Gazî sersed kir û jê pirsî : « Ma gelek wext di ser mirina wî re derbas bûye ? »
41015045	Gava ji sersed hîn bû , cesed da Ûsiv .
41015046	Wî cawekî keten kirrî , cesed anî xwarê , bi caw pêça û di goreke ku di latê de hatibû kolan de veşart . Kevirek gêr kir ser deriyê gorê .
41015047	Meryema Mejdelanî û Meryema diya Yûsês dîtin ku ew li ku derê hat veşartin .
41016001	Piştî ku roja Şemiyê derbas bû , Meryema Mejdelanî , Meryema diya Aqûb tevî Seloma çûn giyayên bîhnxweş kirrîn , da ku herin , rûn li cesedê Îsa bidin .
41016002	Roja heftiyê ya pêşî , serê sibê zû , çaxê roj hilat ew hatin ser gorê .
41016003	Wan ji hev re digot : « Kî wê ji bo me wî kevirê ku li ser deriyê gorê ye gêr bike ? »
41016004	Û gava ku li jorê nêrîn , dîtin ku kevir ji cihê xwe hatiye gêrkirin . Kevir gelek mezin bû .
41016005	Çaxê ku ketin hundirê gorê , dîtin ku li aliyê rastê xortekî xiftanê spî wergirtî rûdine . Jin gelek şaş man .
41016006	Wî jî ji wan re got : « Şaş nemînin ! Hûn li Îsayê Nisretî yê ku hatibû xaçkirin digerin . Ew rabûye ! Ew ne li vir e . Va ye cihê ku ew lê dirêjkirî bû .
41016007	Lê hûn herin , ji şagirtên wî re û ji Petrûs re bêjin : ‹ Wek ku ji we re gotiye ewê beriya we here Celîlê , hûnê li wir wî bibînin . › »
41016008	Jin jî derketin û ji gorê reviyan , çimkî şaş mabûn û dilerizîn . Ji kesî re jî tiştek negotin . Çimkî tirs ketibû dilê wan .
41016009	Îcar çaxê Îsa roja pêşî ya heftiyê sibê zû rabû , wî pêşî xwe nîşanî Meryema Mejdelanî da , ya ku heft cin jê derxistibûn .
41016010	Ew jî çû , xeber da wan ên ku bi Îsa re mabûn , ew ên ku şîn digirtin û digiriyan .
41016011	Lê gava wan bihîst ku Îsa dijî û xwe nîşanî Meryemê daye , bawer nekirin .
41016012	Piştî van tiştan wî xwe bi awayekî din nîşanî diduyan ji wan da ku diçûn çolê .
41016013	Ew jî çûn xeber dan ên din . Lê ji wan jî bawer nekirin .
41016014	Paşê Îsa xwe nîşanî yanzdehan da , çaxê ku ew li ser sifrê rûniştibûn . Wî ji ber bêbawerî û serhişkiya wan li wan hilat . Çimkî wan ji yên ku ew rabûyî dîtibûn , bawer nekiribû .
41016015	Û wî ji wan re got : « Herin her çar aliyên dinyayê û Mizgîniyê li hemû afirînê bidin bihîstin .
41016016	Yê ku baweriyê bîne û bê imadkirin wê xilas bibe , lê yê ku baweriyê neyne wê sûcdar bê derxistin .
41016017	Û ev nîşanên ha wê bi yên ku baweriyê tînin re bin : Bi navê min wê cinan derxin , wê bi zimanên nû bipeyivin ,
41016018	wê maran bi destê xwe bigirin û eger ew tiştên bi jehr jî vexwin , qet ziyanê nabînin . Ewê destê xwe deynin ser nexweşan û nexweş wê qenc bibin . »
41016019	Îcar piştî ku Xudan Îsa bi wan re peyivî , hilkişiya ezmên û li milê Xwedê yê rastê rûnişt .
41016020	Şagirt jî çûn , li her cihî Mizgînî dan bihîstin . Xudan jî bi wan re dixebitî û bi wan nîşanên ku di pey de dihatin peyv rast derdianî .
42001001	Ya Têyofîlosê giranbiha , Gelekan dest bi rêzkirina wan tiştên ku di nav me de çêbûne , kirine ,
42001002	çawa wan kesên ku ji destpêkê ve bi çavên xwe dîtin û peyv belav kirin , ji me re ragihandin .
42001003	Loma , ez jî wek yekî ku ji pêşî ve guhê xwe daye hemûyî û lê kolaye , min qenc dît ku ez wan tiştan rêz bi rêz ji te re binivîsim ,
42001004	da ku tu rastiya tiştên ku ji te re hatine hînkirin , bizanî .
42001005	Dema Hêrodês padîşahê Cihûstanê bû , kahînek ji koma Ebiya hebû . Navê wî Zekerya bû . Jina wî ji keçên Harûn bû û navê wê Êlîzabêt bû .
42001006	Û herdu jî li ba Xwedê rast bûn û li gor hemû emir û qanûnên Xudan bê kêmahî rêve diçûn .
42001007	Zarokên wan nebûn , çimkî zarok ji Êlîzabêtê re çênedibûn û herdu jî bi nav salan ve çûbûn .
42001008	De îcar wusa çêbû , çaxê wî di dora koma xwe de ji Xwedê re xizmeta kahîntiyê dikir ,
42001009	li gor adeta kahîntiyê , pişk li wî ket ku ew here Perestgeha Xudan û bixûrê bişewitîne .
42001010	Di dema şewitandina bixûrê de tevahiya elaleta xelkê li derve dua dikir .
42001011	Hingê milyaketekî Xudan jê re xuya bû û li aliyê rastê yê gorîgeha bixûrê rawesta .
42001012	Gava Zekerya ew dît , şaş bû û tirs ket dilê wî .
42001013	Milyaket jê re got : « Zekerya , netirse ! Çimkî duaya te hat bihîstin û jina te Êlîzabêt , wê kurekî ji te re bîne , tê navê wî Yûhenna deynî .
42001014	Û ewê ji te re bibe şahî û geşîÛ gelek wê bi bûyîna wî dilxweş bibin .
42001015	Çimkî ewê li ba Xudan mezin be . Ew şerab û vexwarinên giran qet venaxweÛ hê di zikê diya xwe de wê bi Ruhê Pîroz tije be .
42001016	Ewê gelekan ji zaryên Îsraêl li Xudan , Xwedayê wan , vegerîne .
42001017	Û ewê bi ruh û bi hêza Êlyas pêxember li pêşiya Xudan here , da ku ew dilê bavan li zarokan û neguhdaran li şehrezayiya dilpakan vegerîne , da ji Xudan re miletekî pêkhatî amade bike . »
42001018	Zekerya jî ji milyaket re got : « Ma ezê vê yekê bi çi bizanim ? Ez pîr im û jina min jî bi nav salan ve çûye . »
42001019	Milyaket lê vegerand û got : « Ez Cibrayîl im , yê ku li ber destê Xwedê radiweste û ez hatime şandin , da ez ji te re bêjim û vê mizgîniyê bidim te .
42001020	Va ye , heta wê roja ku ev tişt pêk bê , tê lal bibî û hew bikarî bipeyivî . Çimkî te bi wan gotinên min ên ku di wextê xwe de wê bên cih , bawer nekir . »
42001021	Di vê navê de xelk li hêviya Zekerya bû . Ew şaş man , ka çima ew demeke dirêj di Perestgehê de dima .
42001022	Û gava ew derket derve , wî nikaribû bi wan re bipeyive û ew têgihîştin ku wî di Perestgehê de dîtiniyek dîtiye . Wî bi îşaretan ji wan re digot û lal ma .
42001023	Û gava rojên xizmeta wî temam bûn , ew vegeriya mala xwe .
42001024	Piştî wan rojan jina wî Êlîzabêt bizaro bû û wê pênc mehan xwe veşart û got :
42001025	« Va ye , di van rojan de Xudan ev yek ji bo min kir : Wî li min nêrî û di nav xelkê de şerma min rakir . »
42001026	Di meha şeşan de Xwedê milyaket Cibrayîl şand bajarekî Celîlê , ku navê wê Nisret bû ,
42001027	ba keçikeke ku dergistiya mirovekî bi navê Ûsiv bû . Ûsiv ji mala Dawid bû . Navê keçikê jî Meryem bû .
42001028	Cibrayîl hat ba wê û jê re got : « Silav li te , ey keçika ku kerema Xwedê li ser e . Xudan bi te re ye . »
42001029	Meryem bi vê silavê şaş ma û fikirî , ka ev çi silav e ?
42001030	Milyaket jê re got : « Ya Meryem , netirse ! Kerema Xwedê li te bûye .
42001031	Va ye , tê bizaro bibî û tê kurekî bînî û navê wî Îsa deynî .
42001032	Ewê mezin be û wê jê re Kurê Yê Herî Berz bê gotin . Û Xudan , Xwedê wê textê bavê wî Dawid bide wî .
42001033	Û ewê her û her li ser mala Aqûb padîşahiyê bike û dawiya padîşahiya wî nayê . »
42001034	Meryemê ji milyaket re got : « Ma gelo evê çawa çêbe ? Çimkî tu mêr nêzîkî min nebûne . »
42001035	Milyaket lê vegerand û got : « Ruhê Pîroz wê bê ser te û tê bikevî bin hêza siya wî Yê Herî Berz . Ji ber vê yekê wê ji wî pîrozê ku wê ji te çêbe re Kurê Xwedê bê gotin .
42001036	Û va ye , Êlîzabêt a ku mirova te ye , ew jî bi vê pîrîtiya xwe ve bi kurekî bizaro ye . Ya ku jê re digotin ku zarokan nayne , va ye , ew di heyva xwe ya şeşan de ye .
42001037	Çimkî tu tişt li ber Xwedê ne zehmet e . »
42001038	Meryemê got : « Va me , ez cêriya Xudan im . Bila wek ku te gotî , ji min re bibe . » Piştre milyaket ji ba wê çû .
42001039	Meryem rabû di wan rojan de bi lez çû nav çiyan , bajarekî ji bajarên Cihûda .
42001040	Ew gihîşt mala Zekerya û silav li Êlîzabêtê kir .
42001041	Gava ku Êlîzabêtê silava Meryemê bihîst , zarok di zikê wê de xwe tevda û Êlîzabêt bi Ruhê Pîroz tije bû ,
42001042	û bi dengekî bilind got : « Tu di nav jinan de pîroz î û berê zikê te pîroz e !
42001043	Ma ez kî me , heta ku diya Xudanê min bê ba min ?
42001044	Çimkî gava dengê silava te ket guhê min , zarok ji şahiyê xwe di zikê min de tevda .
42001045	Xwezî bi wê , ku bawer kir ew tiştên ku ji aliyê Xudan ve jê re hatine gotin , wê bên cih . »
42001046	Hingê Meryemê got : « Canê min pesnê Xudan dide .
42001047	Û ruhê min bi Xilaskarê min , Xwedê şa dibe ,
42001048	Çimkî wî li nizimahiya cêriya xwe nêrî . Îcar ji niha û pê ve , hemû nifş wê ji min re bêjin : ‹ Xwezî bi te . ›
42001049	Çimkî Xwedayê hêzdar tiştên mezin ji min re kirin . Navê wî pîroz e .
42001050	Û rehma wî nifş bi nifş li ser wan e , Yên ku ji wî ditirsin .
42001051	Wî bi zendê xwe qudreta xwe nîşan da , Û wî , yên di dilê xwe de pozbilind ji hev belav kirin .
42001052	Wî , yên mezin ji textên wan anîn xwarê , Û yên nizim bilind kirin .
42001053	Yên birçî bi tiştên qenc têr kirin , Û yên dewlemend destvala rêkirin .
42001054	Wî rehma xwe anî bîra xweÛ alîkariya xulamê xwe Îsraêl kir ,
42001055	Çawa ku ji bav û kalên me re , Ji Birahîm û dûndana wî reSoza xwe ji bo her û her daye . »
42001056	Meryem nêzîkî sê mehan li ba Êlîzabêtê ma û paşê vegeriya mala xwe .
42001057	Gava dema zarokanîna Êlîzabêtê hat , wê kurek anî .
42001058	Cîran û mirovên wê bihîstin ku Xudan rehmeke mezin li wê kiriye û ew jî bi wê re şa bûn .
42001059	Û di roja heştan de ji bo sinetkirina kurik hatin û xwestin , navê bavê wî Zekerya lê bikin .
42001060	Lê diya wî li wan vegerand û got : « Na , navê wî wê Yûhenna be . »
42001061	Wan jê re got : « Di nav mirovên te de kesek bi vî navî tune . »
42001062	Îcar wan bi îşaretan ji bavê wî pirsî , ka ew dixwaze çi navî li wî bike
42001063	Wî nivîsdekek xwest û weha li ser nivîsî : « Navê wî Yûhenna ye . » Û hemû şaş man .
42001064	Di cih de dev û zimanê wî vebûn , peyivî û pesnê Xwedê da .
42001065	Tirs ket dilê hemûyên ku li dora wan rûdiniştin û li seranserê çiyayên Cihûstanê li ser van tiştan hat peyivîn .
42001066	Û hemûyên ku ev tişt bihîstin , ew xistin dilê xwe û gotin : « Gelo ev zarok wê bibe çi ? » Çimkî destê Xudan li ser wî bû .
42001067	Û bavê wî Zekerya bi Ruhê Pîroz tije bû , wî pêxemberîtî kir û got :
42001068	« Pesin ji Xudan Xwedayê Îsraêl re , Ku ew hat serdana gelê xwe û wî ew bi berdêl xilas kir .
42001069	Wî ji mala xulamê xwe DawidStrûhekî xilasiyê ji me re rakir ,
42001070	— Çawa ku wî hê ji berê ve bi devê pêxemberên xwe yên pîroz gotibû —
42001071	Ku em ji dijminên me û ji destê hemûyên ku ji me nefret dikin , xilas bike ,
42001072	Da li bav û kalên me bê rehmê , Û peymana xwe ya pîroz ,
42001073	Wê sonda ku ji bavê me Birahîm re xwaribû , bîne bîra xwe
42001074	Ku em ji destê dijminên xwe xilas bibin Û bê tirs li ber wî di hemû rojên jiyana xwe de . Bi paqijî û rastî biperizin * wî .
42001075	
42001076	Û tu jî , zaroko , wê ji te re pêxemberê Yê Herî Berz bê gotin , Çimkî tê di pêşiya Xudan de herî , da ku tu riyên wî amade bikî
42001077	Û ji bo lêbihûrtina gunehên wan , Xilaskirinê bi gelê wî bidî zanîn .
42001078	Ji rehm û dilovaniya Xwedayê me , Wê ji jor , wek ku roj hiltê , bê serdana me ,
42001079	Da ronahiyê bide wan ên ku di tariyê deÛ di bin siya mirinê de rûniştineÛ ewê berê lingên me bide ser riya silametê . »
42001080	Kurik mezin dibû û bi ruh bi qewet dibû û heta bi wê roja ku ew ji Îsraêl re xuya bû , li çol û çolistanan ma .
42002001	Di wan rojan de Qeyser Awgûstos emir da , ku hemû xelkên dinya Romayê bên jimartin .
42002002	Di wê demê de , gava Kûrênyos serdarê Sûriyê bû , ev hejmartina pêşî bû ku hat kirin .
42002003	Û her kes çû bajarê xwe , da ku xwe bide nivîsîn .
42002004	Ûsiv jî ji bajarê Nisreta Celîlê çû Beytlehmê , bajarê Dawid ê li Cihûstanê , çimkî ew ji mala Dawid û ji bavikê wî bû .
42002005	Ew çû wê derê , da ku xwe bi dergistiya xwe Meryemê re bide nivîsîn . Dergistiya wî jî bizaro bû .
42002006	Gava ew li Beytlehmê bûn , dema zarokanîna wê hat
42002007	û wê kurê xwe yê nixurî anî . Wê zarokê xwe di pêçekê de pêça û di afirekî de danî , çimkî cihê wan li mêvanxanê tunebû .
42002008	Îcar li wê derdorê şivanan bi şev li çolê li ber keriyên xwe nobe digirt .
42002009	Milyaketekî Xudan ji wan re xuya bû û rûmeta Xudan hawirdora wan kir ronahî . Tirseke mezin ket ser wan .
42002010	Milyaket ji wan re got : « Netirsin ! Ez hatime , ku ez mizgîniya şabûneke mezin bidim we , ku ji tevahiya gel re ye .
42002011	Îro li bajarê Dawid xilaskarek ji we re çêbûye . Ew jî Xudan Mesîh e .
42002012	Bila ev ji we re bibe nîşan : Hûnê zarokekî di pêçekê de pêçayî û di afirekî de razayî bibînin . »
42002013	Û ji nişkê ve ordiyeke leşkerên ezmên bi milyaket re xuya bûn , pesnê Xwedê didan û gotin :
42002014	« Li bilindahiyan ji Xwedê re rûmetÛ li ser erdê li ser wan ên ku Xwedê ji wan razî ye silamet . »
42002015	Çaxê milyaket ji dora wan hilkişiyan ezmên , şivanan ji hev re got : « De werin , em herin Beytlehmê û vî tiştê bûyî yê ku Xudan bi me daye zanîn , bibînin . »
42002016	Îcar ew bi lez çûn . Wan Meryem , Ûsiv û zarokê di afir de razayî dîtin .
42002017	Gava ew dîtin , wan ew xebera ku li ser zarok bihîstibûn , belav kirin .
42002018	Hemûyên ku ev bihîstin , li tiştên ku şivanan ji wan re got , şaş man .
42002019	Lê Meryemê ev xeberên ha hemû di dilê xwe de hildianîn û kûr li ser wan difikirî .
42002020	Şivan vegeriyan ; ji bo tiştên dîtî û bihîstî pesnê Xwedê didan û rûmet didanê . Her tiştî , bi awayê ku ji wan re hatibû gotin dîtibûn .
42002021	Çaxê heşt roj temam bûn , ew hat sinetkirin û navê wî Îsa danîn , wek ku hê berî ew bikeve zikê diya xwe , milyaket gotibû .
42002022	Û gava rojên paqijbûna wan li gor Şerîeta Mûsa temam bûn , zarok birin Orşelîmê , da ku wî pêşkêşî Xudan bikin ,
42002023	wek ku di Şerîeta Xudan de hatiye nivîsîn : « Her zarokê nêr ê nixurî wê nedrê Xudan be »
42002024	û li gor gotina Şerîeta Xudan « Cotek kevokên qumrî , an du ferxên kevokan » jê re bikin gorî .
42002025	Hingê li Orşelîmê mirovek hebû , ku gelek rast û xwedêtirs bû . Navê wî Şimûn bû . Ew li hêviyê bû ku Îsraêl bê handan . Ruhê Pîroz li ser wî bû .
42002026	Û Ruhê Pîroz bi wî dabû zanîn ku berî dîtina Mesîhê Xudan , ew mirinê nabîne .
42002027	Bi rêberiya Ruh ew hat Perestgehê . Gava dê û bavê wî , ji bo pêkanîna Şerîetê , Îsayê zarok anîn Perestgehê ,
42002028	Şimûn rahişt wî û ew xist himbêza xwe , wî pesnê Xwedê da û got :
42002029	« Ya Xudan , niha li gor gotina xweXulamê xwe bi silamet berde .
42002030	Çimkî çavê min xilaskirina te dît ,
42002031	A ku te li ber çavê hemû miletan amade kiriye :
42002032	Ronahiya ku çavê miletan vedikeÛ rûmeta ji bo gelê te yê Îsraêl e . »
42002033	Dê û bavê wî li wan gotinên Şimûn gelek şaş man .
42002034	Şimûn ew pîroz kirin û ji diya wî Meryemê re got : « Ev zarokê ha ji bo ketin û rabûna gelekan li Îsraêlê hatiye danîn û ew nîşanek e ku li hember derkevin ,
42002035	da ku fikrên dilê gelekan bên kifşkirin . Û şûrek wê di dilê te re jî here , wî qul bike . »
42002036	Û li wê derê pêxemberek hebû , navê wê Hana bû . Ew keça Fanowêl û ji eşîra Aşêr bû . Ew gelek pîr bû û piştî keçkaniya xwe heft salan bi mêrê xwe re mabû
42002037	û piştre heta heştê û çar salan jinebî mabû . Wê dev ji Perestgehê bernedida û bi şev û roj bi dua û rojî diperizî Xwedê .
42002038	Ew jî di wê kêlîkê de hat , pesnê Xwedê da û wê li ser wî ji yên ku li hêviya xilasiya Orşelîmê bûn re got .
42002039	Û çaxê wan li gor Şerîeta Xudan her tişt pêk anî , vegeriyan bajarê xwe Nisreta Celîlê .
42002040	Îcar zarok mezin dibû , bi hêz dibû û bi şehrezayiyê tije dibû û qenciya Xwedê jî li ser wî bû .
42002041	Dê û bavê wî her sal di Cejna Derbasbûnê de diçûn Orşelîmê .
42002042	Gava Îsa dibû diwanzdeh salî , ew li gor adeta cejnê dîsa hilkişiyan Orşelîmê .
42002043	Piştî ku wan rojên cejnê temam kirin û vegeriyan , Îsayê zarok li Orşelîmê ma . Haya dê û bavê wî jê tunebû .
42002044	Di gumana wan de ew jî di nav koma rêwiyan de ye û ew rojekê rêve çûn . Hê ji nû ve di nav mirov û nasên xwe de li wî geriyan .
42002045	Gava wan ew nedît , ew vegeriyan Orşelîmê û lê geriyan .
42002046	Di roja sisiyan de wan ew di Perestgehê de dît . Ew di nav mamosteyên Şerîetê de rûniştî bû , guh dida wan û pirs ji wan dikirin .
42002047	Hemûyên ku gotinên wî dibihîstin li şehrezayî û bersîvên wî şaş diman .
42002048	Dema dê û bavê wî ew dîtin , gelek şaş man . Diya wî ji wî re got : « Kurê min , te çima wusa li me kir ? Ez û bavê te , em bi xem û xiyal li te digeriyan . »
42002049	Wî ji wan re got : « Çima hûn li min geriyan ? Ma we nizanibû ku divê ez li mala Bavê xwe bim ? »
42002050	Lê wan maneya gotinên wî fêm nekir .
42002051	Îcar Îsa bi wan re daket û çû bajarê Nisretê û bi ya wan dikir . Lê diya wî ev tiştên ha hemû di dilê xwe de hilanîn .
42002052	Îsa jî bi şehrezayiyê pêşve diçû û mezin dibû ; ew li ber Xwedê û li ber mirovan keremdar bû .
42003001	Di sala panzdehan a padîşahiya Qeyser Tîberyos de Pontiyos Pîlatos waliyê Cihûstanê bû , Hêrodês serwerê Celîlê bû , birayê wî Filîpos serwerê herêma Îtûrya û Traxonîdayê bû , Lûsanyas serdarê Avêlinyayê bû
42003002	û Henan û Qeyafa Serokkahîn bûn . Di wê demê de gotina Xwedê li çolê ji Yûhennayê kurê Zekerya re hat .
42003003	Îcar Yûhenna çû û li seranserê Çemê Urdunê hîn dikir , ku xelk imad bibin û tobe bikin , da ku li gunehên wan bê bihûrtin .
42003004	Çawa ku di kitêba gotinên Îşaya pêxember de hatiye nivîsîn : « Dengê yê li çolê bang dike : ‹ Riya Xudan amade bikinŞiveriyên wî sererast bikin !
42003005	Her gelî wê tije bibin , Her çiya û gir wê nizim bibin , Xwarî wê rast bibinÛ riyên asê wê hilû bibin .
42003006	Û her mirov wê xilasiya Xwedê bibîne . › »
42003007	Îcar elalet dihatin , da ku ji aliyê Yûhenna ve bên imadkirin . Wî ji wan re got : « Hey têjikên koremaran , kê ji we re gotiye ku hûn ji ber wê xezeba ku tê , birevin ?
42003008	De ka fêkiyê ku li tobekirinê tê , bidin û dest pê nekin û ji xwe re nebêjin : ‹ Birahîm bavê me ye . › Ez ji we re dibêjim ku Xwedê dikare ji van keviran jî zarokan ji Birahîm re rake .
42003009	Ji xwe bivir li ser qurmê daran e . Her dara ku berê qenc nede , wê bê birrîn û bê avêtin nav êgir . »
42003010	Û elaletê ji wî pirsî û got : « Nexwe em çi bikin ? »
42003011	Wî li wan vegerand û got : « Yê ku du kirasên wî hebin , bila yekî bide wî yê ku tune û yê ku xwarina wî hebe , bila ew jî wusa bike . »
42003012	Bacgir jî hatin , da ku imad bibin û gotin : « Mamoste , ma em çi bikin ? »
42003013	Wî ji wan re got : « Ji wî tiştê ku divê hûn bistînin bêtir nestînin . »
42003014	Leşkeran jî pirsî û gotin : « Lê em çi bikin ? » Û wî ji wan re got : « Bêbextiyê li xelkê nekin û bi darê zorê tiştekî ji wan nestînin û bi meaşê xwe razî bin . »
42003015	Ew xelk hemû di hêviyê de dima û li ser Yûhenna di dilê xwe de digotin : « Ma gelo Mesîh ev e ? »
42003016	Û Yûhenna bersîva wan da û got : « Ez bi avê we imad dikim , lê yê ji min hêzdartir tê , ku ez ne hêja me , benên çaroxa wî jî vekim . Ewê bi Ruhê Pîroz û bi êgir we imad bike .
42003017	Melhêba wî di destê wî de ye , da ku bêndera xwe paqij bike û genim di embara xwe de bicivîne , lê ewê kayê bi agirê ku venamire bişewitîne . »
42003018	Bi vî awayî wî bi gelek tiştên din jî şîret li xelkê dikir û Mizgînî bi wan dida bihîstin .
42003019	Lê gava Yûhenna ji ber jinbira Mîr Hêrodês Hêrodiya û ji ber hemû xerabiyên din , yên ku wî kiribûn , li wî hilat ,
42003020	Hêrodês li ser hemû xerabiyên xwe ev jî bi ser de zêde kir , ku wî Yûhenna avêt zîndanê .
42003021	Gava xelk hemû dihat imadkirin , Îsa jî imad bû . Wê kêlîka ku Îsa dua dikir , ezman vebû
42003022	û Ruhê Pîroz bi beden di şiklê kevokekê de li ser wî danî û dengek ji ezmên hat û got : « Tu yî Kurê min ê delal . Dilê min bi te xweş e . »
42003023	Îsa bi xwe , gava ku dest bi hînkirina xwe kir , nêzîkî sî salî bû . Û wek ku dihat gumankirin ew kurê Ûsiv bû , kurê Elî ,
42003024	kurê Metat , kurê Lêwî , kurê Melkê , kurê Yannay , kurê Ûsiv ,
42003025	kurê Metîtya , kurê Amos , kurê Nahûm , kurê Heslî , kurê Necay ,
42003026	kurê Mehat , kurê Metîtya , kurê Şêmeyîn , kurê Yûsêx , kurê Yoda ,
42003027	kurê Yûhenan , kurê Rêşa , kurê Zerûbabel , kurê Şaltiyêl , kurê Nerî ,
42003028	kurê Melkê , kurê Êdî , kurê Qosam , kurê Êlmedam , kurê Er ,
42003029	kurê Yêşû , kurê Êliyazêr , kurê Yorîm , kurê Metat , kurê Lêwî ,
42003030	kurê Şimûn , kurê Cihûda , kurê Ûsiv , kurê Yonam , kurê Êlyaqîm ,
42003031	kurê Melya , kurê Mena , kurê Metêta , kurê Natan , kurê Dawid ,
42003032	kurê Yêşa , kurê Ovêd , kurê Bowaz , kurê Selmon , kurê Nehşon ,
42003033	kurê Amînadav , kurê Admîn , kurê Aram , kurê Hesrûn , kurê Perez , kurê Cihûda ,
42003034	kurê Aqûb , kurê Îshaq , kurê Birahîm , kurê Têrah , kurê Nehor ,
42003035	kurê Serûx , kurê Rêwo , kurê Pêlêg , kurê Eber , kurê Şalah ,
42003036	kurê Qênan , kurê Arpexşad , kurê Sam , kurê Nûh , kurê Lamex ,
42003037	kurê Metûşela , kurê Henox , kurê Yarêd , kurê Mahalalêl , kurê Qênan ,
42003038	kurê Enoş , kurê Sêt , kurê Adem , kurê Xwedê bû .
42004001	Û Îsa bi Ruhê Pîroz tije ji Çemê Urdunê vegeriya . Ruh ew bir çolê
42004002	û ew çil rojî ji aliyê Îblîs ve hat ceribandin . Wî di wan rojan de tiştek nexwar û gava ew roj derbas bûn , ew birçî bû .
42004003	Îblîs jê re got : « Eger tu Kurê Xwedê yî , ji vî kevirî re bêje , bila bibe nan . »
42004004	Îsa bersîva wî da û got : « Hatiye nivîsîn ku : ‹ Mirov ne bi nên tenê dijî . › »
42004005	Îblîs ew derxist bilindahiyekê û di bîhnekê de wî hemû padîşahiyên dinyayê nîşanî wî dan
42004006	û jê re got : « Ezê hemû vê desthilatiyê û rûmeta van padîşahiyan bidim te ; çimkî ew ji min re hatiye dayîn û ez dikarim wê bidim wî yê ku ez dixwazim .
42004007	Îcar , eger tu ji min re herî ser çokan , hemû wê bibin ên te . »
42004008	Îsa bersîva wî da û got : « Hatiye nivîsîn ku : ‹ Biperize Xudan Xwedayê xwe û bi tenê ji wî re xizmetê bike . › »
42004009	Hingê Îblîs ew bir Orşelîmê , ew danî ser birca Perestgehê û jê re got : « Eger tu Kurê Xwedê yî , ka xwe ji vir bavêje xwarê .
42004010	Çimkî hatiye nivîsîn : ‹ Ewê ji bo te li milyaketên xwe emir bike , da ku ew te biparêzin ›
42004011	û ‹ ewê te li ser destên xwe hilgirin , da ku lingê te li kevirekî nekeve . › »
42004012	Îsa lê vegerand û got : « Hatiye gotin : ‹ Xudan , Xwedayê xwe neceribîne . › »
42004013	Û gava Îblîs hemû ceribandinên xwe xilas kirin , ew wextekê jê dûr ket .
42004014	Û Îsa bi hêza Ruhê Pîroz vegeriya Celîlê û li seranserê wî cihî nav û dengê wî belav bû .
42004015	Wî di kinîştên wan de hîn dikir û hemûyan pesnê wî dida .
42004016	Û ew hat Nisretê , cihê ku lê mezin bûbû û wek adeta xwe , roja Şemiyê ket kinîştê , rabû ser xwe , da ku ji wan re bixwîne .
42004017	Kitêba Îşaya pêxember dan wî . Gava wî nivîsara lihevpêçayî vekir , wî ew cih dît ku tê de weha hatibû nivîsîn :
42004018	« Ruhê Xudan li ser min e , Çimkî wî ez mesh kirime , Da ez Mizgîniyê bidim belengazan ; Wî ez şandime , da ku ez ji girtiyan re azadiyêÛ ji koran re vebûna çavan bidim bihîstin , Bindestan azad bikim
42004019	Û sala Xudan a keremê bidim naskirin . »
42004020	Wî kitêb li hev pêça , ew da destê yê berdestî û rûnişt . Çavên hemûyên ku di kinîştê de bûn , li wî diman .
42004021	Îcar wî dest pê kir û ji wan re got : « Îro ev nivîsara ku we bihîst , hat cih . »
42004022	Û hemûyan ew erê kir û li wan gotinên wî yên merdane , yên ku ji devê wî derdiketin , şaş man û gotin : « Ma ev ne kurê Ûsiv e ? »
42004023	Û wî ji wan re got : « Bêguman hûnê vê meselê ji min re bêjin : ‹ Hekîmo , de xwe bi xwe qenc bike ! De ka wan hemû tiştên me bihîstine ku te li Kefernahûmê kirine , li vê derê , li bajarê xwe jî bike ! › »
42004024	Hingê wî got : « Bi rastî ez ji we re dibêjim , tu pêxember bi dilê xelkên bajarê xwe tune .
42004025	Lê ez ya rast ji we re dibêjim : Di rojên Êlyas pêxember de , çaxê ku ezman sê sal û şeş mehan hatibû girtin û di tevahiya welêt de xelayeke giran çêbûbû , gelek jinebî li welatê Îsraêlê hebûn .
42004026	Îcar Êlyas ji tu kesekî ji wan re nehat şandin , belê ji jinebiya ku li herêma Saydayê , li bajarê Sarêfatê dima re hat şandin .
42004027	Û di dema Êlîşa pêxember de gelek kotî li welatê Îsraêlê hebûn û ji nav wan ji Nemanê ji Sûriyê pê ve , kesekî din nehat paqijkirin . »
42004028	Gava wan kesên di kinîştê de ev yek bihîst , hemû hêrs ketin
42004029	û rabûn ser xwe , Îsa ji bajêr derxistin derve , birin ser kendalê girê ku bajarê wan li ser hatibû avakirin , da ku wî ji wê derê bavêjin xwarê .
42004030	Lê ew di nav wan re derbas bû û çû .
42004031	Îsa bi xwar ve dageriya Kefernahûmê , bajarekî Celîlê û wî di roja Şemiyê de hîn kir .
42004032	Ew li hînkirina wî gelek şaş diman , çimkî ew bi desthilatî peyivî .
42004033	Di kinîştê de mirovek hebû ku ruhê cinekî nepak pê re hebû . Wî bi dengekî bilind kir qîrîn û got :
42004034	« Ax , Îsayê Nisretî , ma te çi ji me ye ? Ma tu hatiyî , da ku tu me helak bikî ? Ez dizanim tu kî yî , tu Pîrozê Xwedê yî . »
42004035	Îsa lê hilat û got : « Devê xwe bigire û ji wî derkeve ! » Cin ew mirov di navendê de avêt erdê , ji wî derket û ziyanek nedayê .
42004036	Û hemû heyirî man û tirsiyan , ew di nav hev de peyivîn û gotin : « Gelo ev çi gotin e , çimkî ew bi hêz û desthilatî emir li ruhên nepak dike û ew derdikevin ? »
42004037	Êdî nav û dengê wî li her cihê wê herêmê belav bû .
42004038	Hingê Îsa ji kinîştê derket û çû mala Şimûn . Xesûya Şimûn tayeke giran girtibû û ji bo wê ji wî lava kirin .
42004039	Îcar ew raserî wê rawesta û li tayê hilat . Ta ji wê çû û ew di cih de rabû ser xwe û xizmeta wan kir .
42004040	Çaxê roj çû ava , hemûyan nexweşên xwe yên ku ketibûn êş û janên cûr bi cûr , anîn ba wî . Wî jî destên xwe danîn ser her yekî ji wan û ew qenc kirin .
42004041	Û ji gelekan jî cin derdiketin , dikirin qîrîn û digotin : « Tu Kurê Xwedê yî . » Wî li wan hilat û nedihişt ku deng ji wan derkeve , çimkî wan dizanibû ku ew Mesîh e .
42004042	Îcar gava bû roj , Îsa derket û çû cihekî ku bêpêjin bû . Elalet jî lê digeriya û dihatin heta ba wî . Wan dixwest ku wî bigirin , da ku ew ji ba wan neçe .
42004043	Lê wî ji wan re got : « Divê ez Mizgîniya Padîşahiya Xwedê bidim bajarên din jî , çimkî ez ji bo vê yekê hatime şandin . »
42004044	Û wî di kinîştên Cihûstanê de hîn dikir .
42005001	Rojekê gava Îsa li ber perê Gola Cênîsartê sekinîbû , elalet li wî teng dikir , da ku gotina Xwedê bibihîzin .
42005002	Îsa du qeyik li devê golê dîtin . Masîgir ji wan peya bûbûn û torên xwe dişuştin .
42005003	Îsa li qeyikekê ji wan siwar bû . Ew jî ya Şimûn bû û ji wî hêvî kir ku qeyikê piçekê ji bejê dûr bixe . Û rûniştî ji qeyikê elalet hîn dikir .
42005004	Piştî ku wî gotinên xwe xilas kirin , ji Şimûn re got : « Qeyika xwe ber bi kûrahiyê ve bajo , torên xwe bavêjin nêçîra masiyan . »
42005005	Şimûn lê vegerand û got : « Ya Hosta ! Tevahiya şevê me kir û nekir , me tu tişt negirt . Lê li ser gotina te , ezê toran bavêjim . »
42005006	Gava wan wusa kir , wan ewqas masî girtin ku hindik mabû , torên wan bidirin .
42005007	Wan bi îşaret kirin şirîkên xwe yên ku di qeyika din de bûn , da ku bên û alîkariya wan bikin . Ew jî hatin û herdu qeyik ewqas dagirtin ku hindik ma bû , ew bin av bibin .
42005008	Gava Şimûn-Petrûs ev dît , wî xwe avêt ber çokên Îsa û got : « Ya Xudan , ji min dûr keve , çimkî ez mirovekî gunehkar im . »
42005009	Çimkî ew û hemû yên ku pê re bûn ji pirrbûna masiyên ku girtibûn , heyirî diman û ditirsiyan ,
42005010	wusa jî Aqûb û Yûhenna , kurên Zebedî , yên ku şirîkên Şimûn bûn heyirîn . Hingê Îsa ji Şimûn re got : « Netirse ! Ji niha û pê ve , tê bibî nêçîrvanê mirovan . »
42005011	Wan qeyikên xwe kişandin bejê , dev ji her tiştî berdan û li pey wî çûn .
42005012	Gava ku ew li nav bajarekî ji bajaran bû , li wir mirovek hebû ku bedena wî hemû kotî bû . Gava wî Îsa dît , xwe deverû avêt erdê , jê lava kir û got : « Ya Xudan , eger tu bixwazî , tu dikarî min paqij bikî . »
42005013	Îsa destê xwe dirêj kir , dest li wî da û got : « Ez dixwazim . Paqij bibe ! » Û di cih de kotîbûn jê çû .
42005014	Û Îsa tembîh li wî kir , ku ew vê yekê ji kesî re nebêje , lê jê re got : « Here xwe nîşanî kahîn bide û wek ku Mûsa emir kiriye , pêşkêşekê bide , da ji wan re bibe şahidî , ku tu paqij bûyî . »
42005015	Dîsa jî nav û dengê Îsa hê bêtir belav dibû û elaleteke mezin li hev kom dibû , da ku guhdariya wî bikin û ji nexweşiyên xwe qenc bibin .
42005016	Lê wî xwe dida çolê û dua dikir .
42005017	Rojekê , çaxê wî hîn dikir , Fêrisî û Şerîetzan jî li wir rûniştibûn . Ew ji her gundên Celîlê , Cihûstanê û ji Orşelîmê hatibûn . Hêza Xudan ji bo qenckirina nexweşiyên wan pê re bû .
42005018	Hingê hin zilaman yekî felcî di nav nivînan de anî û dixebitîn ku wî bînin hundir û deynin ber Îsa .
42005019	Lê gava wan ji ber elaletê tu rê nedît ku wî bînin hundir , ew hilkişiyan ser bên , keremîtik rakirin û ew tevî nivînên wî daxistin navendê ber Îsa .
42005020	Gava wî baweriya wan dît , ji yê felcî re got : « Ey mirovo ! Li gunehên te hat bihûrtin . »
42005021	Şerîetzan û Fêrisiyan dest pê kir , fikirîn û gotin : « Ma evê ku çêrî Xwedê dike kî ye ? Ma ji Xwedê pê ve , kî dikare li gunehan bibihûre ? »
42005022	Îsa bi fikrên wan hesiya , wî bersîv da û ji wan re got : « Ma hûn çima tiştên weha di dilê xwe de dibêjin ?
42005023	Ma kîjan hêsanîtir e ? Ez bêjim : ‹ Gunehên te li te hatin bihûrtin ! › an ku ez bêjim : ‹ Rabe û rêve here ! ›
42005024	Lê ji bo ku hûn bizanin desthilatiya Kurê Mirov heye ku li ser erdê li gunehan bibihûre » , ji yê felcî re got : « Ez ji te re dibêjim , rabe nivînên xwe hilîne û here mala xwe . »
42005025	Ew jî di cih de li pêş wan rabû ser xwe , rahişt wan nivînên ku ew di nav wan de bû , çû mala xwe û pesnê Xwedê da .
42005026	Hemû li vê yekê heyirî man , pesnê Xwedê dan , dilê wan tije tirs bû û gotin : « Îro me tiştên ecêb dîtin . »
42005027	Piştî vê yekê Îsa derket derve û bacgirekî rûniştî di bacxanê de dît , ku navê wî Lêwî bû . Wî jê re got : « Li pey min were . »
42005028	Wî jî dev ji her tiştî berda , rabû ser xwe û li pey wî çû .
42005029	Lêwî jê re di mala xwe de ziyafetek da . Li ser sifrê bi wan re hejmareke mezin ji bacgiran û hinekên din rûniştibûn .
42005030	Îcar Fêrisiyan û zaneyên wan ên Şerîetê di serê şagirtên wî de kirin pitepit û gotin : « Çima hûn bi bacgir û gunehkaran re dixwin û vedixwin ? »
42005031	Îsa li wan vegerand û got : « Ne yên saxlem , lê yên nexweş hewcedarê hekîm in .
42005032	Ez nehatime , ku ji bo tobekirinê gazî rastan bikim , lê ez hatim ku gazî gunehkaran bikim . »
42005033	Îcar wan ji Îsa re got : « Şagirtên Yûhenna gelek rojiyê digirin û dua dikin û yên Fêrisiyan jî wusa dikin , lê yên te dixwin û vedixwin . »
42005034	Îsa ji wan re got : « Heta ku zava bi wan re ye , ma hûn dikarin ji xelkê dawetê re bêjin : ‹ Rojiyê bigirin ! ›
42005035	Lê rojên ku zava wê ji nav wan bê standin wê bên . Hingê di wan rojan de ewê rojiyê bigirin . »
42005036	Wî meselek jî ji wan re got : « Tu kes perçeyekî ji cilekî nû jê nake , ku cilekî kevin pê pîne bike . Eger bike , hem wê cilê nû bidirîne , hem jî ew perçê ji cilê nû bi cilê kevin re li hev nayê .
42005037	Û tu kes şeraba nû naxe meşkên kevin . Eger weha bike , şeraba nû wê meşkan bidirîne , şerab wê birije û meşk wê ziyan bibin .
42005038	Lê belê divê şeraba nû bikeve meşkên nû .
42005039	Û kesek tune ku piştî şeraba kevin vexwe , ya nû bixwaze , çimkî ew dibêje : ‹ Ya kevin xweş e . › »
42006001	Rojeke Şemiyê , gava Îsa di nav dexlan re diçû , şagirtên wî simbil diçinîn , di nav destên xwe de difirikandin û dixwarin .
42006002	Lê hinekan ji Fêrisiyan ji wan re got : « Çima hûn tiştê ku roja Şemiyê nabe , dikin ? »
42006003	Îsa li wan vegerand û got : « Ma we nexwendiye , ku Dawid çi kir gava ew û yên bi wî re birçî bûn ?
42006004	Çawa ew ket Mala Xwedê , nanê pêşberiyê stand , xwar û da wan ên bi xwe re jî , ew nanê ku ji kahînan pê ve çênabe ku kesek bixwe ? »
42006005	Û wî ji wan re got : « Kurê Mirov Xudanê roja Şemiyê ye . »
42006006	Rojeke din a Şemiyê ew çû kinîştê û hîn kir . Li wê derê mirovek hebû ku destê wî yê rastê hişkbûyî bû .
42006007	Îcar çavên Şerîetzan û Fêrisiyan li Îsa bûn , ka ewê roja Şemiyê nexweşiyan qenc bike . Çimkî ew li tiştekî digeriyan , da ku wî sûcdar bikin .
42006008	Lê wî dizanibû ku ew çi difikirin û ji wî zilamê ku destê wî hişkbûyî bû re got : « Rabe ser xwe û li navendê raweste . » Ew jî rabû ser xwe û rawesta .
42006009	Hingê Îsa ji wan re got : « Ez ji we dipirsim : Ma di roja Şemiyê de qencîkirin an xerabîkirin , xilaskirina jiyana mirovekî an helakkirin cayîz e ? »
42006010	Û wî li hemûyên hawirdora xwe nêrî û ji wî mirovî re got : « Destê xwe dirêj bike ! » Wî jî wusa kir û destê wî qenc bû .
42006011	Lê ew bi carekê har bûn û bi hevdû şêwirîn , ka ew çi li Îsa bikin .
42006012	Di wan rojan de Îsa çû çiyê , da ku dua bike . Wî tevahiya şevê bi duakirina li ber Xwedê derbas kir .
42006013	Û gava bû roj , wî gazî şagirtên xwe kir û diwanzdeh ji wan hilbijartin . Wî ji wan re « Şandî » got :
42006014	Ew jî ev bûn : Şimûn , yê ku wî navê Petrûs jî lê kiribû û birayê wî Endrawis , Aqûb û Yûhenna , Filîpos û Bertolomeyos ,
42006015	Metta û Tûma , Aqûbê Halfayos û Şimûn , yê ku jê re Welatparêz digotin ,
42006016	Cihûdayê kurê Aqûb û Cihûdayê Îsxeryotî yê ku li Îsa xayîn derket .
42006017	Û ew bi wan re hat xwarê û li nav deştekê rawesta . Û li wir komeke mezin a ji şagirtên wî û elaleteke mezin ji xelkê hebû . Ew ji seranserê Cihûstanê , ji Orşelîmê û ji ber keviya deryayê , ji Sûr û Saydayê hatibûn , da ku guhdariya wî bikin û ji nexweşiyên xwe qenc bibin .
42006018	Yên ku ji ruhên nepak jî cefa dikişandin , dihatin qenckirin .
42006019	Û tevahiya elaletê dixebitî ku destê xwe li wî bidin , çimkî hêz ji wî derdiket û hemû qenc dikirin .
42006020	Îcar Îsa çavên xwe ber bi şagirtên xwe ve hildan û got : « Xwezî bi we belengazan , Çimkî Padîşahiya Xwedê ya we ye .
42006021	Xwezî bi we , hûn ên ku niha birçî ne , Çimkî hûnê bên têrkirin . Xwezî bi we , hûn ên ku niha digirîn , Çimkî hûnê bikenin .
42006022	Xwezî bi we , gava ku xelk di ber Kurê Mirov de , ji we nefret bikin , we ji nav xwe derxin , we nizim bikin û navê we bi xerabî derxin .
42006023	Di wê rojê de şa bin û ji şahiyê bireqisin , çimkî xelata we li ezmên mezin e . Bav û kalên wan jî li pêxemberan wusa dikirin .
42006024	Lê belê wey li we dewlemendan , Çimkî we handana xwe standiye .
42006025	Wey li we , hûn ên ku niha têr in , Çimkî hûnê birçî bibin . Wey li we , hûn ên ku niha dikenin , Çimkî hûnê bikevin şîn û girînê .
42006026	« Wey li we be , gava ku hemû mirov bi qencî li ser we bipeyivin , çimkî bav û kalên wan jî bi pêxemberên derewîn wusa dikirin .
42006027	« Lê ez ji we guhdaran re dibêjim : Ji dijminên xwe hez bikin ; qenciyê bi wanên ku ji we nefret dikin , bikin .
42006028	Duayên qenc ji bo wan bikin , yên ku nifiran li we dikin ; ji bo wan ên ku xerabiyê bi we dikin , dua bikin .
42006029	Yê ku sîleyeke li lama te bixe , ya din jî bide ber . Û eger yek ebayê te ji te bistîne , kirasê xwe jî bi dest ve berde .
42006030	Bide her kesê ku ji te dixwaze û tiştên xwe ji wî yê ku ji te distîne , bi şûn de nexwaze .
42006031	Çawa hûn dixwazin ku xelk ji we re bikin , hûn jî wusa ji wan re bikin .
42006032	« Eger hûn ji wan hez bikin , yên ku ji we hez dikin , gelo çi feyda we wê jê hebe ? Çimkî gunehkar jî ji wan ên ku ji wan hez dikin , hez dikin .
42006033	Û eger hûn qenciyê bi wan bikin , yên ku qenciyê bi we dikin , gelo çi feyda we wê jê hebe ? Gunehkar jî wusa dikin .
42006034	Û eger hûn bi deyn bidin wan ên ku hûn bi hêvî ne ji wan bistînin , gelo çi feyda we wê jê hebe ? Gunehkar jî bi deyn didin gunehkaran , da ku tiştê dayî bi şûn de bistînin .
42006035	Lê belê ji dijminên xwe hez bikin û qenciyê bikin . Bi deyn bidin û li hêviya vegerandinê nemînin . Hingê xelata we wê mezin be û hûnê bibin kurên Yê Herî Berz . Çimkî ew ji nankoran û xeraban re qencîker e .
42006036	Dilbirehm bin , çawa ku Bavê we jî dilbirehm e .
42006037	« Dadbar nekin , hûn jî nayên dadbarkirin ; sûcdar dernexin , hûn jî sûcdar nayên derxistin ; lê bibihûrin , wê li we jî bê bihûrtin .
42006038	Bidin , wê ji we re jî bê dan ; bi pîvaneke qenc , bihevdedayî , bihevdehejandî û sereavêtî , wê bikeve pêşa we . Çimkî hûn bi çi pîvanê bipîvin , bi wê pîvanê jî wê ji we re bê pîvandin . »
42006039	Û Îsa meselek jî ji wan re got : « Ma yê kor dikare rêberiya yê kor bike ? Ma herdu jî nakevin çalê ?
42006040	Şagirt ne di ser mamostê xwe re ye ; lê her yekê ku di hînbûna xwe de bigihîje , wê bibe wek mamostê xwe .
42006041	Û çima tu qirşikê di çavê birayê xwe de dibînî , lê girşê di çavê xwe de nabînî ?
42006042	An çawa tu dikarî ji birayê xwe re bêjî : ‹ Birawo , bihêle ku ez vî qirşikê di çavê te de derxim › , lê tu girşê di çavê xwe bi xwe de nabînî ? Hey mirovê durû ! Ka pêşî girş ji çavê xwe derxe , hingê tê zelal bibînî , ku qirşikê di çavê birayê xwe de derxî .
42006043	« Ne dara qenc a ku berê xerab dide heye û ne jî dara xerab a ku berê qenc dide .
42006044	Her dar ji berê xwe tê naskirin ; tu kes ji stiriyan hêjîran nade hev û ne jî ji diriyê tirî diçine .
42006045	Mirovê qenc ji xezîna dilê xwe ya qenc tiştê qenc derdixe û yê xerab ji xezîna dilê xwe ya xerab tiştê xerab derdixe , çimkî dev ji tijebûna dil dibêje .
42006046	« Û çima hûn ji min re dibêjin : ‹ Ya Xudan , Ya Xudan › û ew tiştên ku ez dibêjim , hûn nakin ?
42006047	Ez nîşanî we bidim , ka her kesê ku tê ba min û peyvên min dibihîze û wan tîne cih , wek kê ye :
42006048	Ew wek mirovekî ye ku xaniyek ava kir . Wî kola û kûr kir û bingeha xênî li ser latê danî . Gava lehî rabû , pêlên wê li xênî dan , lê nikaribûn xênî ji cih bilebitînin , çimkî ew saxlem hatibû avakirin .
42006049	Lê ewê ku peyva min dibihîze û nake , ew mîna mirovekî ye ku xaniyek li ser axê , bê bingeh ava kir . Lehiyê li xênî da û ew di cih de hilweşiya û ketina wî xaniyî gelek dijwar bû . »
42007001	Piştî ku wî ew gotinên ku xelkê guhdarî dikir , xilas kirin , ew ket Kefernahûmê .
42007002	Xulamê sersedekî nexweş ketibû û li ber mirinê bû . Ew li ba sersed yekî hêja bû .
42007003	Dema wî li ser Îsa bihîst , wî çend ji rihspiyên Cihûyan şandin ba wî û jê lava kir , ku ew bê û xulamê wî xilas bike .
42007004	Gava ew hatin ba Îsa , wan gelek lavlav jê kir û gotin : « Ew hêja ye ku tu vê jê re bikî ,
42007005	çimkî ew ji miletê me hez dike û wî bi xwe kinîşt ji me re ava kiriye . »
42007006	Îsa bi wan re çû . Gava hindik mabû ku ew bigihîje mala wî , yê sersed dost şandin pêşiya wî , da ku ew weha jê re bêjin : « Ya Xudan , xwe newestîne , çimkî ez ne hêja me ku tu bêyî bin banê min .
42007007	Ji ber vê yekê jî min xwe hêja nedît ku ez bêm ba te . Îcar hema peyvekê bêje û xulamê min wê qenc bibe .
42007008	Çimkî ez jî mirovekî di bin emir de me û di bin min re jî leşker hene . Ez ji yekî re dibêjim : ‹ Here ! › , ew diçe û ji yê din re dibêjim : ‹ Were ! › , ew tê û ez ji xulamê xwe re dibêjim : ‹ Vê bike ! › , ew dike . »
42007009	Gava Îsa ev bihîst , ew li wî şaş ma . Wî berê xwe da elaleta ku li pey wî dihat û got : « Ez ji we re dibêjim ku min di Îsraêlê de jî baweriyeke evqas mezin nedîtiye . »
42007010	Û gava yên şandî vegeriyan mal , wan dît ku xulamê wî sax bûye .
42007011	Ne gelekî piştî vê , Îsa çû nav bajarekî ku jê re Nayîn digotin . Şagirtên wî û elaleteke mezin pê re diçûn .
42007012	Gava ew nêzîkî dergehê bajêr dibû , miriyek ji bajêr derdixistin . Ew kurê diya xwe yê yekta bû û dê jî jinebî bû . Elaleteke mezin ji bajêr bi wê re bû .
42007013	Gava Xudan dê dît , dilê wî pê şewitî û jê re got : « Negirî ! »
42007014	Ew nêzîkî darbestê bû , destê xwe lê da û yên ku ew hilgirtibûn , sekinîn . Wî got : « Xorto ! Ez ji te re dibêjim , rabe ser xwe ! »
42007015	Û yê mirî rabû , rûnişt û dest pê kir , peyivî . Û Îsa ew da diya wî .
42007016	Îcar tirs ket dilê hemûyan . Wan pesnê Xwedê da û digotin : « Pêxemberekî mezin di nav me de rabûye » û « Xwedê hatiye serdana gelê xwe . »
42007017	Û ev gotina ha ya li ser wî li seranserê Cihûstanê û hawirdora wê belav bû .
42007018	Şagirtên Yûhenna jî ji wî re li ser van tiştan hemûyan gotin . Û Yûhenna gazî du şagirtên xwe kir
42007019	û ew şandin ba Xudan , da ku jê bipirsin : « Ma ewê ku wê bihata tu yî , an em li hêviya yekî din bimînin ? »
42007020	Gava ew herdu zilam hatin ba wî , wan jê re got : « Yûhennayê imadkar em şandine ba te , da ku em bipirsin : ‹ Ma yê ku wê bihata tu yî , an em li hêviya yekî din bimînin ? › »
42007021	Wê gavê Îsa gelek ji nexweşî , êş û ruhên xerab qenc kirin û çavên gelek koran vekirin .
42007022	Îsa li wan vegerand û got : « Herin û we çi dîtiye û çi bihîstiye ji Yûhenna re bêjin : Kor dibînin , şil û şeht rêve diçin , kotî paqij dibin , kerr dibihîzin , mirî radibin û Mizgînî ji belengazan re tê dayîn .
42007023	Û xwezî bi wî yê ku ji min neenire . »
42007024	Gava qasidên Yûhenna çûn , wî dest pê kir û ji elaletê re li ser Yûhenna got : « Ma hûn derketin çolê , da ku hûn çi bibînin ? Çîtikeke ku li ber bayê diheje ?
42007025	Nexwe hûn derketin , ku hûn çi bibînin ? Ma mirovekî , ku cilên nermîn li xwe kirine ? Va ye , yên bi cilên spehî û di dewlemendiyê de dijîn , di qesrên padîşahan de ne .
42007026	Nexwe hûn derketin ku hûn çi bibînin ? Ma pêxemberekî ? Erê , ez ji we re dibêjim , ji pêxemberekî hê zêdetir .
42007027	Ev ew e , ku li ser hatiye nivîsîn : ‹ Va ye , ez qasidê xwe di pêşiya te de dişînim , Ewê riya te li pêşiya te amade bike . ›
42007028	Ez ji we re dibêjim , di nav wan ên ku ji jinan çêbûn de , tu kes ji Yûhenna mezintir tune , lê di Padîşahiya Xwedê de yê herî biçûk ji Yûhenna mezintir e . »
42007029	Gava tevahiya xelkê , heta bi bacgiran jî ev yek bihîst , wan dît ku Xwedê rast e , çimkî bi imadkirina Yûhenna hatibûn imadkirin .
42007030	Lê Fêrisî û Şerîetzanan daxwaza Xwedê ya ku ji bo wan bû red kir , çimkî bi imadkirina Yûhenna nehatibûn imadkirin .
42007031	« Ma ez mirovên vî nifşî bimînînim kê û ew mîna kê ne ?
42007032	Ew wek zarokan in ên ku li nav meydana bajêr rûdinin , bang dikin hev û dibêjin : ‹ Me ji we re li bilûrê xist û hûn nereqisîn . Me avêt ser miriyan û hûn negirîn . ›
42007033	Çimkî Yûhennayê imadkar hat , ne nan dixwar û ne şerab vedixwar û we digot : ‹ Ew bi cinan ketiye . ›
42007034	Kurê Mirov jî hat , ew dixwe û vedixwe û hûn dibêjin : ‹ Ev mirovekî xwera û serxweş e , dostê bacgir û gunehkaran e . ›
42007035	Lê şehrezayî ji aliyê hemû zarokên xwe ve rast tê dîtin . »
42007036	Yekî ji Fêrisiyan Îsa vexwend , ku bi wî re xwarinê bixwe . Ew jî çû mala yê Fêrisî û li ser sifrê rûnişt .
42007037	Û li bajêr jineke gunehkar hebû . Gava wê bihîst ku ew li mala yê Fêrisî li ser sifrê rûniştiye , wê di firaxeke mermerê spî de rûnê bîhnxweş anî .
42007038	Ew ji pişt ve li ber lingên wî rawesta , bi girîn dest pê kir , lingên wî bi hêstiran şil kirin û ew bi porê serê xwe ziwa kirin . Wê lingên wî ramûsandin û rûnê bîhnxweş li wan da .
42007039	Gava Fêrisiyê ku ew gazî mala xwe kiribû , ev dît , ji xwe re got : « Eger ev pêxember bûya , wê bizaniya , ka ev jina ku destê xwe li wî dide kî ye û ew çi jin e . Çimkî ew yeke gunehkar e . »
42007040	Îsa jê re got : « Şimûn , ez dixwazim tiştekî ji te re bêjim . » Wî got : « De bêje , mamoste . »
42007041	« Du deyndarên deynxwazekî hebûn ; yek ji wan bi pênc sed û yê din bi pêncî zîvî deyndar bû .
42007042	Lê ji ber ku tiştekî wan tunebû ku deynê xwe bidin , ew li herduyan jî bihûrt . Îcar kîjan ji herduyan wê bêtir ji wî hez bike ? »
42007043	Şimûn lê vegerand û got : « Ez dibêjim hema , ewê ku bêtir lê hatî bihûrtin . » Wî jî jê re got : « Te rast tê derxist . »
42007044	Wî berê xwe da jinê û ji Şimûn re got : « Tu vê jinê dibînî ? Ez hatim mala te , te av jî ji bo lingên min neda , lê wê lingên min bi hêstiran şil kirin û bi porê xwe ziwa kirin .
42007045	Te ramûsanek jî neda min , lê wê ji hinga ku ez ketime hundir ve , dev ji ramûsandina lingên min bernedaye .
42007046	Te rûnê zetyê li serê min neda , lê wê rûnekî bîhnxweş li lingên min da .
42007047	Loma ez ji te re dibêjim , li gunehên wê yên gelek hat bihûrtin . Ji ber vê yekê wê gelek hez kiriye . Lê yê ku jê re hindik tê lêbihûrtin , ew hindik hez dike . »
42007048	Û wî ji wê re got : « Li gunehên te hat bihûrtin . »
42007049	Yên ku pê re li ser sifrê rûniştibûn , dest pê kirin û ji xwe re gotin : « Gelo ev kî ye ku li gunehan jî dibihûre ? »
42007050	Hingê wî ji jinê re got : « Baweriya te tu xilas kirî . Îcar bi silamet here . »
42008001	Piştî demekê Îsa di bajar û gundan re digeriya , hîn dikir û Mizgîniya Padîşahiya Xwedê dida . Her diwanzdeh jî pê re bûn .
42008002	Herweha hin jinên ku ji ruhên xerab û nexweşiyan hatibûn qenckirin bi wan re bûn : Meryema ku jê re Mejdelanî digotin a ku heft cin jê derketibûn ,
42008003	û Yohana jina Xûzayê şahneyê mala Hêrodês û Sosin û gelekên din ku bi malê xwe alîkariya wan dikirin .
42008004	Û gava elaleteke mezin ji xelkê ji her bajarî li ba Îsa civiya , wî meselek ji wan re got :
42008005	« Cotkar derket , da ku here tovê xwe biçîne . Çaxê wî tovê xwe direşand , hinek ket tenişta rê . Xelkê pê lê kir û teyrên ezmanan ew xwarin .
42008006	Û hinek jê ket ser erdê kevirî û şîn bû , lê zû hişk bû , ji ber ku ew bê rewa bû .
42008007	Hinek ket nav stiriyan , stirî jî pê re şîn bûn û ew fetisandin .
42008008	Hin jî ket ser erdekî qenc , şîn bû û berê wî sed tovî bû . » Piştî van gotinan Îsa bi dengekî bilind got : « Ewê ku guhên wî ji bo bihîstinê hene , bila bibihîze ! »
42008009	Şagirtên wî jê pirsîn : « Ka maneya vê meselê çi ye ? »
42008010	Wî jî got : « Zanîna sirên Padîşahiya Xwedê ji we re hatiye dayîn , lê ji yên din re bi meselan tê gotin , da ku ‹ ew binêrin , lê nebînin û bibihîzin , lê fêm nekin . › »
42008011	« Maneya vê meselê jî ev e : Tov peyva Xwedê ye .
42008012	Tovê ku ket tenişta rê ew in ku dibihîzin , lê Îblîs tê û wê ji dilê wan derdixe , da ku ew baweriyê neynin û xilas nebin .
42008013	Yên ser erdê kevirî ew in ku çaxê gotina Xwedê dibihîzin , wê bi dilxweşî qebûl dikin ; lê ew bê ra ne , baweriya wan heta bi demekê ye û di wextê ceribandinê de ew ji rê derdikevin .
42008014	« Yên ku ketine nav stiriyan jî , ew in , yên ku dibihîzin û diçin , bi xem , dewlemendî û kêfên vê dinyayê difetisin û berê gihîştî nadin .
42008015	Lê yên di nav erdê qenc de ew in ku peyva Xwedê dibihîzin , bi dilekî pak û durust di dilê xwe de hiltînin û bi bîhna fireh ber didin .
42008016	« Tu kes qendîlê pênaxe û bi firaxekê nanixumîne , an jî wê naxe bin nivînan . Lê belê ew wê datîne ser şamdankê , da yên ku bên hundir , ronahiyê bibînin .
42008017	Çimkî tiştekî veşartî tune ku neyê eşkerekirin û ne jî tiştekî nixumandî heye ku neyê zanîn û nekeve ber ronahiyê .
42008018	Loma hay ji xwe hebin ku hûn çawa guhdarî dikin , çimkî yê ku pê re heye , wê ji wî re bêtir bê dayîn û yê ku pê re tune , tiştê ku ew yê xwe guman dike jî , wê ji wî bê standin . »
42008019	Hingê dê û birayên Îsa hatin ba wî , lê ji ber elaletê wan nikaribû ku xwe bigihînin wî .
42008020	Û jê re gotin : « Diya te û birayên te li derve ne û dixwazin te bibînin . »
42008021	Lê wî li wan vegerand û got : « Diya min û birayên min ew in ên ku peyva Xwedê dibihîzin û dikin . »
42008022	Rojekê ji rojan ew bi şagirtên xwe ve ket qeyikekê û ji wan re got : « Werin , em herin aliyê din ê golê . » Û bi rê ketin .
42008023	Gava ew bi qeyikê diçûn , ew bi xew ve çû . Hingê bagerek li golê rabû , av diket qeyikê û ew ketin talûkê .
42008024	Û şagirt nêzîkî wî bûn , ew hişyar kirin û gotin : « Ya Hosta , ya Hosta , em helak dibin ! » Ew jî rabû û li ba û pêlên avê hilat . Êdî bager rawesta û dinya bê deng bû .
42008025	Hingê wî ji wan re got : « Kanî baweriya we ? » Ew tirsiyan , şaş man û ji hev re gotin : « Ma ev kî ye ku li ba û avê emir dike û ew bi ya wî dikin ? »
42008026	Ew çûn herêma Girasîniyan a ya ku diket pêşberî Celîlê .
42008027	Gava ew derket ser bejê , mirovek ji wî bajarî rastî wî hat ku bi cinan ketibû . Wî ji mêj ve cil li xwe nedikirin û li malê nedima . Ew li nav goristanan dima .
42008028	Gava wî Îsa dît , kir qîrîn û xwe li ber wî avêt erdê û bi dengekî bilind got : « Ma te çi ji min e , ya Îsa , Kurê Xwedayê Herî Berz ? Ez lava ji te dikim , min nede ezabê . »
42008029	Çimkî Îsa emir li ruhê nepak kiribû , ku ji wî mirovî derkeve . Wî cinî pirr caran ew digirt . Bi ser ku ew bi qeyd û zincîran girêdayî dihat girtin jî , lê dîsa wî qeyd dişikandin û cin ew diajot çol û çolistanan .
42008030	Îsa jê pirsî û got : « Navê te çi ye ? » Wî got : « Lejyon » , ji ber ku gelek cin ketibûn wî .
42008031	Cinan ji Îsa lavlav kir , da ku ew emir li wan neke , ku ew herin kortala bêbinî .
42008032	Li wê derê garaneke mezin a berazan li pala çiyê diçêrî . Cinan jê lava kir , ku ew destûrê bide wan , da ku ew bikevin wan berazan . Wî jî destûr da wan .
42008033	Îcar cin ji wî mirovî derketin û ketin berazan , garan jî çû û xwe di kaşê re avêt golê û xeniqî .
42008034	Çaxê gavanan dît ku çi çêbû , ew reviyan û ev xeber li nav bajêr û gundan belav kirin .
42008035	Îcar xelk derketin , da ku bibînin , ka çi çêbûbû . Ew hatin ba Îsa û ew mirovê ku cin jê derketibûn , bi cil û li ser hişê xwe li ber lingên Îsa rûniştî dîtin û tirsiyan .
42008036	Yên ku ev tişt dîtibûn , ji wan re gotin , ka çawa yê cinoyî hat qenckirin .
42008037	Hingê tevahiya xelkê ji hawirdora Girasînê ji Îsa xwestin ku ew ji nav wan here , çimkî tirseke mezin ketibû dilê wan . Îsa jî ket qeyikê û vegeriya .
42008038	Lê ew zilamê ku cin ji wî derketibûn , lava ji Îsa kir , da ku ew li ba wî bimîne . Lê Îsa ew rêkir û jê re got :
42008039	« Vegere mala xwe û eva ku Xwedê ji bo te kiriye , bêje . » Ew jî çû û li nav tevahiya bajêr got ku Îsa çi ji wî re kiriye .
42008040	Gava Îsa vegeriya , elaletê ew qebûl kir , çimkî hemû li hêviya wî bûn .
42008041	Û serwerekî kinîştê hat , ku navê wî Yayîros bû . Wî xwe avêt ber lingên Îsa û jê lava kir , ku ew pê re here mala wî .
42008042	Çimkî keçeke wî ya yekta hebû ku nêzîkî diwanzdeh salî bû û li ber mirinê bû . Gava Îsa diçû , elalet bi ser wî de dizêriya .
42008043	Û jineke ku ji diwanzdeh salan ve xwîn jê diçû û her tiştên ku wê abora xwe pê dikir jî , dabû hekîman û kesekî nikaribû wê qenc bike ,
42008044	ji pişt ve hat û destê xwe li rêşiyên kirasê Îsa da . Û di cih de xwîna ku jê diçû çikiya .
42008045	Îsa pirsî : « Ew kî bû ku destê xwe li min da ? » Gava hemûyan înkar kir , Petrûs got : « Hosta , elalet li te tê hev û li te teng dikin . »
42008046	Lê Îsa got : « Yekî destê xwe li min da ; ez pê hesiyam , ku hêz ji min derket . »
42008047	Gava jinikê dît ku ew veşartî nema , ew lerizî , hat û li ber wî xwe avêt erdê û li pêş tevahiya xelkê got ku wê ji ber çi destê xwe li wî da û çawa ew di cih de qenc bû .
42008048	Îsa ji wê re got : « Keça min , baweriya te tu qenc kirî . De îcar bi silamet here . »
42008049	Hê Îsa dipeyivî , yek ji mala serdarê kinîştê hat û got : « Keça te mir . Êdî mamoste newestîne . »
42008050	Gava Îsa ev bihîst , lê vegerand û got : « Netirse , tenê bawer bike , keçik wê qenc bibe ! »
42008051	Gava ew hat xênî , wî nehişt ku ji bilî Petrûs , Yûhenna , Aqûb û dê û bavê keçikê kes bi wî re derbas bibe .
42008052	Hemû li ser wê digirîn û şîn digirtin . Lê belê Îsa ji wan re got : « Negirîn , ew nemiriye , lê ew di xew de ye . »
42008053	Ew pê kenîn , çimkî wan dizanibû ku keçik miriye .
42008054	Wî rahişt destê wê , gazî wê kir û got : « Keçikê , rabe ser xwe ! »
42008055	Îcar ruhê wê lê vegeriya û ew di cih de rabû ser xwe . Û Îsa emir kir , ku tiştekî xwarinê bidinê .
42008056	Dê û bavê wê heyirî man . Wî tembîh li wan kir , ku ew ji kesekî re nebêjin , ka çi çêbûye .
42009001	Îsa her diwanzdeh şagirtên xwe civandin , li ser hemû cinan û ji bo qenckirina nexweşiyan hêz û desthilatî da wan .
42009002	Wî ew şandin , da ku ew Padîşahiya Xwedê bidin bihîstin û nexweşan qenc bikin
42009003	û ji wan re got : « Tiştekî ji bo rê bi xwe re nebin , ne dar , ne tûr , ne nan , ne pere û ne jî du kiras .
42009004	Û xaniyê ku hûn bikevinê , li wir bimînin û ji wir bidin rê .
42009005	Û li her dera ku ew we qebûl nekin , ji wî bajarî derkevin û toza lingên xwe biweşînin , da ku ji bo wan bibe şahidî . »
42009006	Şagirt derketin û gund bi gund geriyan . Wan Mizgînî dida û li her derê nexweş qenc dikirin .
42009007	Û Mîr Hêrodês her tiştê ku çêbûbû , bihîst û şaş ma , çimkî hinan digot ku Yûhenna ji nav miriyan rabûye ;
42009008	hinekên din digot ku Êlyas xuya bûye û hinan jî digot ku yek ji pêxemberên berê ji nû ve rabûye .
42009009	Hingê Hêrodês got : « Min serê Yûhenna da birrîn . Lê gelo , evê ku ez van tiştan li ser dibihîzim , kî ye ? » Û dixebitî , ku wî bibîne .
42009010	Gava ku Şandî vegeriyan , ji Îsa re her tiştê ku kiribûn , gotin . Wî ew bi xwe re birin û bi serê xwe çûn nêzîkî bajarekî bi navê Beytsayda .
42009011	Îcar gava elaletê ev bihîst , ew li pey wî çûn . Wî ew qebûl kirin û ji wan re li ser Padîşahiya Xwedê peyivî . Wî yên hewcedarê saxbûnê , qenc dikirin .
42009012	Çaxê ku roj li ber ava bû , her diwanzdeh hatin û jê re gotin : « Elaletê berde , da ku ew herin gundên hawirdor û nav malan , xwarin û cihê razanê ji xwe re bibînin , çimkî em li vir li cihekî bêpêjin in . »
42009013	Lê wî ji wan re got : « Hûn xwarinê bidin wan ! » Wan lê vegerand û gotin : « Ji pênc nan û du masiyan pê ve , tiştekî me tune . Wekî din divê em herin û ji tevahiya vê elaletê re xwarinê bikirrin . »
42009014	Çimkî ew nêzîkî pênc hezar mêr bûn . Îcar Îsa ji şagirtên xwe re got : « Wan kom bi kom , di her yekê de li dor pêncî , bidin rûniştin . »
42009015	Şagirtan jî wusa kir û hemû dan rûniştin .
42009016	Û wî rahişt her pênc nan û herdu masiyan , çavên xwe ber bi ezmên ve hildan û şikir kir , ew şikandin û dan şagirtên xwe , da ku ew wan deynin ber elaletê .
42009017	Wan xwar û hemû têr bûn û hê diwanzdeh selikên ji pariyên hûrbûyî yên ku ji ber wan mabûn , dan hev .
42009018	Carekê , gava wî bi tenê dua dikir , şagirtên wî li ba wî bûn û wî ji wan pirsî û got : « Li gor gotina xelkê ez kî me ? »
42009019	Wan lê vegerand û gotin : « Hin dibêjin Yûhennayê imadkar e , hinek dibêjin Êlyas e û hinekên din jî dibêjin ku yek ji pêxemberên berê rabûye . »
42009020	Hingê wî ji wan pirsî : « Lê hûn çi dibêjin ? Bi ya we ez kî me ? » Petrûs lê vegerand û got : « Tu Mesîhê Xwedê yî ! »
42009021	Îsa jî tembîh li wan kir û hişk emir da wan , ku ew vê yekê ji kesekî re nebêjin .
42009022	Wî got : « Divê Kurê Mirov gelek cefayê bikişîne û ji aliyê rihspî , serekên kahînan û Şerîetzanan ve bê redkirin û kuştin û roja sisiyan rabe . »
42009023	Û wî ji hemûyan re got : « Eger yek bixwaze li pey min bê , bila ew xwe înkar bike , her roj rahêje xaça xwe û li pey min bê .
42009024	Çimkî kî ku bixwaze jiyana xwe xilas bike , ewê wê winda bike ; lê kî ku jiyana xwe di ber min de winda bike , ewê wê xilas bike .
42009025	Mirovek hemû dinyayê bi dest bixe jî , lê ew xwe bi xwe winda bike , an ziyaneke mezin bigihîne xwe , çi feyda wî heye ?
42009026	Û kî ku ji ber min û gotinên min şerm bike , Kurê Mirov jî gava ku bi rûmeta xwe , ya Bavê xwe û ya milyaketên pîroz ve bê , wê ji ber wî kesî şerm bike .
42009027	Ez rast ji we re dibêjim , hin ji wan kesên ku li vir radiwestin , heta ku ew Padîşahiya Xwedê nebînin , ew mirinê qet tam nakin . »
42009028	Nêzîkî heşt rojan piştî van gotinan , wî Petrûs , Yûhenna û Aqûb bi xwe re birin û hilkişiya ser çiyê , da ku dua bike .
42009029	Û gava ku wî dua dikir , xuyabûna rûyê wî hat guhertin , cilên wî spî bûn û şewq dan .
42009030	Û va ye , du zilam pê re dipeyivîn . Ew Mûsa û Êlyas bûn .
42009031	Ew di nav rûmetê de xuya bûbûn û li ser mirina wî ya ku wê li Orşelîmê biçûya serî , dipeyivîn .
42009032	Petrûs û yên pê re ketibûn xewa giran ; gava ew qenc hişyar bûn , wan rûmeta wî û herdu zilamên pê re rawestayî dîtin .
42009033	Û çaxê ew ji wî veqetiyan , Petrûs ji Îsa re got : « Ya Hosta , qenc e ku em li vir in . Ka em sê holikan çêkin , yek ji te re , yek ji Mûsa re û yek jî ji Êlyas re . » Lê wî nizanibû ku ew çi dibêje .
42009034	Îcar hê ew wusa dipeyivî , ewrek hat û li ser wan kir sî . Çaxê ew ketin nav ewr , tirsiyan .
42009035	Û dengek ji ewr hat û got : « Ev e Kurê min ê bijartî ! Guhdariya wî bikin ! »
42009036	Gava ku deng sekinî , Îsa tenê ma . Û wan devê xwe girt û di wan rojan de ji tiştê ku dîtibûn ji kesekî re tiştek negotin .
42009037	Dotira rojê , gava ew ji çiyê hatin xwarê , elaleteke mezin ber bi wî ve hat .
42009038	Zilamekî ji nav elaletê bi dengekî bilind bang kir û got : « Mamoste , ez lava ji te dikim , bi çavê rehmê li kurê min binêre . Ew yê min ê yekta ye .
42009039	Cinek wî digire , kur ji nişkê ve dike qîrîn û cin wî ji hev vedihejîne , heta kef bi ser devê wî dikeve , wî bi şid dipelixîne û zû bi zû ji wî venaqete .
42009040	Min lava ji şagirtên te kir , da ku ew wî derxin , lê wan nikaribû . »
42009041	Îsa lê vegerand û got : « Hey nifşê bêbawer û jirêderketî , ma ezê heta kengê bi we re bim û li we sebir bikim ? Ka kurê xwe bîne vir ! »
42009042	Lê hê ew di rê de , cin ew avêt erdê û ji hev vehejand . Û Îsa li ruhê nepak hilat , kurik qenc kir û ew li bavê wî vegerand .
42009043	Îcar ew hemû li mezinahiya Xwedê gelek şaş diman . Gava hê hemû li tiştên ku Îsa kiribûn gelek şaş diman , wî ji şagirtên xwe re got :
42009044	« Van gotinan bixin guhên xwe : Kurê Mirov wê bikeve nav destên mirovan . »
42009045	Lê wan ev gotin fêm nekir . Ew ji wan veşartî bû , da ku ew tênegihîjin . Û ew ditirsiyan ku li ser vê gotinê jê bipirsin .
42009046	Û devjenî ket nav wan , ka di nav wan de yê herî mezin kî ye .
42009047	Lê Îsa bi fikrên dilê wan dizanî , zarokek anî , li tenişta xwe danî
42009048	û ji wan re got : « Kî ku vê zarokê bi navê min qebûl bike , ew min qebûl dike û kî ku min qebûl bike , yê ku ez şandime qebûl dike . Çimkî yê ku di nav we hemûyan de yê herî biçûk e , ew yê mezin e . »
42009049	Yûhenna jê re got : « Ya Hosta , me mirovek dît , bi navê te cin derdixistin , lê me nehişt , çimkî ew bi me re li pey te nayê . »
42009050	Îsa jê re got : « Rê lê negirin , ji ber ku yê ne li dijî we ye , ew ji aliyê we ye . »
42009051	Çaxê rojên hilkişandina wî nêzîk dibûn , Îsa berê xwe da Orşelîmê , da ku here wê derê .
42009052	Îcar wî qasid li pêşiya xwe şandin . Ew çûn gundekî Sameriyan , da ku amadekariyê jê re bikin .
42009053	Lê wan ew qebûl nekir , ji ber ku wî berê xwe dabû Orşelîmê .
42009054	Îcar gava şagirtên wî Aqûb û Yûhenna ev yek dîtin , gotin : « Ya Xudan , tu dixwazî , ku em emir bikin , da ku agir ji ezmên bibare û wan helak bike ? »
42009055	Lê ew zivirî û li wan hilat .
42009056	Piştre ew çûn gundekî din .
42009057	Çaxê ew rêve diçûn , yekî jê re got : « Tu herî ku derê , ezê li pey te bêm . »
42009058	Îsa jê re got : « Kunên roviyan û hêlînên teyrên ezmanan hene , lê cihek tune ku Kurê Mirov serê xwe lê deyne . »
42009059	Wî ji yekî din re got : « Li pey min were ! » Lê wî got : « Ezbenî , destûrê bide min , ku ez pêşî herim bavê xwe veşêrim . »
42009060	Îsa jê re got : « Bihêle , bila mirî miriyên xwe veşêrin , heçî tu yî , tu here û Mizgîniya Padîşahiya Xwedê bide ! »
42009061	Yekî din jî got : « Ya Xudan , ezê li pey te bêm , lê pêşî destûrê bide min , ku ez xatirê xwe ji maliyên xwe bixwazim . »
42009062	Îsa jê re got : « Çi kesê ku destê xwe deyne ser halet û paş ve binêre , ew ne hêjayî Padîşahiya Xwedê ye . »
42010001	Piştî vê yekê Xudan heftê şagirtên din jî hilbijartin û ew dido dido li pêşiya xwe şandin her bajar û her cihê ku ew bi xwe wê biçûyayê .
42010002	Wî ji wan re got : « Dexil gelek e , lê pale hindik in . Loma ji xwediyê dexlê lava bikin , da ku ji bo dexla xwe paleyan bişîne .
42010003	Herin ! Ez we wek berxan dişînim nav guran .
42010004	Ne kîsik , ne tûr û ne jî çaroxan bi xwe re bibin û di rê de silavê nedin tu kesî .
42010005	Û kîjan mala hûn bikevinê , pêşî bêjin : ‹ Silamet li ser vê malê . ›
42010006	Û eger mirovekî hêjayî aştiyê li wir hebe , aştiya we wê li ser wî bimîne ; lê eger nebe , ewê dîsa li we vegere .
42010007	Îcar di wê malê de bimînin , tiştê wan ê heyî , bixwin û vexwin , çimkî yê pale hêjayî heqê xwe ye . Ji malekê neçin a din .
42010008	Û kîjan bajarê hûn bikevinê û we qebûl bikin , tiştê ku bê ber we , bixwin .
42010009	Nexweşên li wî bajarî qenc bikin û ji wan re bêjin : ‹ Padîşahiya Xwedê nêzîkî we bûye . ›
42010010	Lê kîjan bajarê hûn bikevinê û we qebûl nekin , derkevin ser meydanên wî û bêjin :
42010011	‹ Em wê toza ku ji bajarê we bi lingê me ve maye jî , li ber wijdana we diweşînin , lê vê bizanin ku Padîşahiya Xwedê nêzîkî we bûye . ›
42010012	Ez ji we re dibêjim , wê rojê rewşa Sodomê wê ji rewşa wî bajarî çêtir be .
42010013	« Wey li te Xorazînê ! Û wey li te Beytsaydayê ! Eger ew kerametên ku di nav we de hatin kirin , di Sûr û Saydayê de bihatana kirin , wanê ji zû ve di nav xirarî û xweliyê de rûniştî tobe bikirana .
42010014	Lê belê di Roja Dawî de halê Sûr û Saydayê wê ji yê we çêtir be .
42010015	Û tu , hey Kefernahûmê , ma tê heta bi ezmên bilind bibî ? Na , tê heta bi diyarê miriyan herî xwar !
42010016	Yê ku guhdariya we dike , ew guhdariya min dike û yê ku we red dike , ew min red dike û yê ku min red dike , ew wî yê ku ez şandime , red dike . »
42010017	Her heftê bi şahî vegeriyan û gotin : « Ya Xudan , cin jî bi navê te bi ya me dikin . »
42010018	Wî ji wan re got : « Min dît ku çawa Îblîs wek birûskê ji ezmên ket .
42010019	Va ye , min desthilatî daye we , ku hûn pê li mar û dûpişkan û hemû hêza dijmin bikin û tu tişt qet ziyanê nade we .
42010020	Lê belê bi vê şa nebin ku cin bi ya we dikin , lê bi vê şa bin ku navên we li ezmanan hatine nivîsîn . »
42010021	Wê gavê Îsa bi Ruhê Pîroz gelek şa bû û got : « Ya Bavo , Xudanê erd û ezmên , ez ji te re şikir dikim , ku te ev tiştên ha ji şehreza û zaneyan veşartine û ji zarokan re eşkere kirine . Erê , Bavo , çimkî ev yek li te xweş hat .
42010022	Her tişt ji aliyê Bavê min ve ji min re hatiye dayîn . Ji Bav pê ve kesek nizane Kur kî ye û ji bilî Kur û yê ku Kur bixwaze bi wî bide eşkerekirin , kesek nizane , Bav kî ye . »
42010023	Û wî berê xwe da şagirtan û bi taybetî ji wan re got : « Xwezî bi wan çavên tiştên ku hûn dibînin .
42010024	Çimkî ez ji we re dibêjim ku gelek pêxember û padîşahan xwestin wan tiştên ku hûn dibînin , bibînin , lê nedîtin . Xwestin wan tiştên ku hûn dibihîzin , bibihîzin , lê nebihîstin . »
42010025	Îcar Şerîetzanek rabû , ji bo ku Îsa biceribîne got : « Mamoste , ma ez çi bikim , da ku ez bibim wêrisê jiyana herheyî ? »
42010026	Îsa lê vegerand û got : « Ma di Şerîetê de çi nivîsî ye ? Tu çawa dixwînî ? »
42010027	Wî lê vegerand û got : « ‹ Bi hemû dilê xwe , bi hemû canê xwe , bi hemû hêza xwe û bi hemû hişê xwe ji Xudan , Xwedayê xwe hez bike › û ‹ Wek ku tu ji xwe hez dikî , ji cîranê xwe hez bike . › »
42010028	Îsa lê vegerand û got : « Te rast got , de îcar wusa bike , tê bijî . »
42010029	Lê wî xwest xwe rûspî derxe û ji Îsa re got : « Ma cîranê min kî ye ? »
42010030	Îsa lê vegerand û got : « Zilamek ji Orşelîmê daket xwarê û çû bajarê Erîhayê . Ew ket nav destên rêbiran . Rêbiran ew tazî kir , lê xistin û hema bêje nîvkuştî dev jê berdan û çûn .
42010031	Îcar bi rasthatinî kahînek di wê riyê de dadiket . Gava wî ew dît , wî xwe jê dûr kir û di aliyê din re bihûrî û çû .
42010032	Bi vî awayî yekî Lêwî jî hat wê derê , wî jî ew dît û di aliyê din re bihûrî û çû .
42010033	De îcar yekî Samerî jî rêwîtî dikir û hat ba wî . Gava wî ew dît , dilê wî pê şewitî .
42010034	Ew çû ba wî . Wî zeyt û şerab bi birînên wî de kirin û ew girêdan . Wî ew li ser dewara xwe siwar kir , bir mêvanxaneyekê û lê bû xweyî .
42010035	Dotira rojê du zîv derxistin , dan xwediyê mêvanxaneyê û jê re got : ‹ Li vî mirovî bibe xweyî , her tiştê ku tu bêtir lê serf bikî , gava ez vegerim , ezê bidim te . ›
42010036	« Îcar , li gor dîtina te , kîjan ji van her siyan bû cîranê wî yê ku ketibû destê rêbiran ? »
42010037	Şerîetzan got : « Ewê ku dilê wî pê şewitî . » Îsa got : « De îcar , tu jî here û wusa bike ! »
42010038	Û gava ew bi riya xwe ve diçûn , Îsa ket gundekî . Û jineke ku navê wê Merta bû , ew qebûl kir mala xwe .
42010039	Xwişkeke wê jî hebû ku navê wê Meryem bû . Ew jî li ber lingên Xudan rûniştibû û guhê xwe dida gotina wî .
42010040	Lê Merta bi gelek tiştan ve pirr mijûl dibû . Ew hat ba Îsa û jê re got : « Ya Xudan , ma tu xema xwe jê naynî ku xwişka min ez di kar de bi tenê hiştime ? De jê re bêje ku ew alî min bike . »
42010041	Xudan lê vegerand û got : « Merta , Merta , tu xema gelek tiştan dixwî û xwe bi wan reht dikî ,
42010042	lê tiştek bi tenê lazim e . Meryem ew para qenc ji xwe re bijartiye û ew ji wê nayê standin . »
42011001	Carekê Îsa li cihekî dua dikir û gava wî dua xwe xilas kir , yekî ji şagirtên wî jê re got : « Ya Xudan , ka me hînî duakirinê bike , çawa ku Yûhenna şagirtên xwe hîn kiriye . »
42011002	Îsa ji wan re got : « Çaxê hûn dua bikin , bêjin : Ya Bavo , Navê te pîroz be , Bila Padîşahiya te bê .
42011003	Nanê me yê rojane , roj bi roj bide me .
42011004	Û li gunehên me bibihûre , Çimkî em jî li hemû deyndarên xwe dibihûrinÛ me nebe ceribandinê . »
42011005	Û wî ji wan re got : « Kî ji we dostekî wî hebe û ew nîvê şevê here ba wî û jê re bêje : ‹ Dosto , ka sê nanan bi deyn bide min ,
42011006	çimkî dostê min ji riyeke dûr hatiye ba min û tiştekî min tune ku ez deynim ber wî . ›
42011007	Û yê din jî ji hundir lê vegerîne û bêje : ‹ Min reht neke . Êdî derî girtî ye û zarokên min li ba min di nav nivînan de ne . Ez nikarim rabim û bidim te . ›
42011008	Ez ji we re dibêjim , eger ew ji bo dostaniyê ranebe û nede wî jî , ewê ji ber bêerziya wî rabe û çi jê re lazim be , wê bide wî .
42011009	Û ez ji we re dibêjim : Bixwazin , wê ji we re bê dayîn , Lê bigerin , hûnê bibînin , Li derî bixin , ewê ji we re vebe .
42011010	Çimkî yê ku dixwaze , distîneÛ yê ku digere , dibîneÛ yê ku li derî dixe , jê re vedibe .
42011011	Ka di nav we de bavek heye ku kurê wî masiyekî jê bixwaze û ew di şûna masî de marekî bide wî ?
42011012	An ku ew hêkekê bixwaze û ew dûpişkekî bide wî ?
42011013	Bi ser ku hûn xerab in jî , hûn dizanin diyariyên qenc bidin zarokên xwe . Îcar Bavê ezmanî hê çiqas bêtir wê Ruhê Pîroz bide wan ên ku ji wî dixwazin . »
42011014	Îsa cinekî lal derdixist û gava ku cin derket , yê lal peyivî û elalet şaş ma .
42011015	Lê hinekan ji wan got : « Ew bi serekê cinan Belzebûl , cinan derdixe . »
42011016	Hinekên din ji bo ku wî biceribînin , nîşanek ji ezmên jê dixwestin .
42011017	Lê Îsa bi fikrên dilê wan dizanî û ji wan re got : « Her padîşahiya ku di nav wê de dubendî hebe , wêran dibe û mal li hember malê derdikeve .
42011018	Û eger Îblîs li dijî xwe bi xwe rabe , padîşahiya wî wê çawa bimîne ? Çimkî hûn dibêjin ku ez bi Belzebûl cinan derdixim .
42011019	Eger ez bi Belzebûl cinan derxim , ma yên ku li pey we tên wan bi kê derdixin ? Ji ber vê yekê ewê bibin dadgerên we .
42011020	Lê eger ez bi tiliya Xwedê cinan derdixim , nexwe hingê Padîşahiya Xwedê gihîştiye we .
42011021	Çaxê yekî çekdar û bi hêz qesra xwe diparêze , tiştên wî di ewlehiyê de dimînin .
42011022	Lê çaxê yekî ji wî bihêztir bavêje ser wî û bikare wî , wê hemû çekên wî yên ku ew li wan ewle dibû , bistîne û talanê leva bike .
42011023	Yê ku ne bi min re ye , li hember min e û yê ku bi min re nacivîne , belav dike .
42011024	« Çaxê ruhê nepak ji mirov derdikeve , ew li cihên bê av digere ku rihetiyê bibîne , lê nabîne . Hingê ew dibêje : ‹ Ezê vegerim mala xwe ya ku ez jê derketime . ›
42011025	Îcar tê û dibîne ku ew maliştî û xemilandî ye .
42011026	Hingê ew diçe û heft ruhên din ên ji xwe xerabtir tîne û ew dikevinê û li wir rûdinin . Êdî halê wî mirovî yê dawî ji yê pêşî xerabtir dibe . »
42011027	Çaxê Îsa hê ev tişt digotin , jinekê ji elaletê dengê xwe hilda û ji wî re got : « Xwezî bi wî zikê ku tu aniyî û bi wan çiçikên ku tu mêjandiyî . »
42011028	Lê wî got : « Rast e , lê hê bêtir xwezî bi wan ên ku peyva Xwedê dibihîzin û pêk tînin ! »
42011029	Û çaxê ku elalet li dor wî zêde dibû , Îsa dest bi gotinê kir : « Ev nifşê ha nifşekî xerab e , li nîşanekê digere û ji nîşana Ûnis pêxember pê ve , nîşaneke din ji wan re nayê dan .
42011030	Çawa ku Ûnis ji xelkê Nînewê re bûye nîşan , Kurê Mirov jî wê ji vî nifşî re wusa be .
42011031	Şahbanûya Başûr wê di Roja Dawî de bi xelkê vî nifşî re rabe û wan sûcdar derxe ; çimkî ew ji kujên dinyayê hat , da ku guhdariya şehrezayiya Silêman bike û va ye , yekî ji Silêman mezintir li vir e .
42011032	Di Roja Dawî de xelkê Nînewê wê bi vî nifşî re rabin û wan sûcdar derxin , çimkî wan bi danezana Ûnis tobe kir û va ye , yekî ji Ûnis mezintir li vir e .
42011033	« Tu kes qendîlê pênaxe û danayne cihekî veşartî , an jî naxe bin melkebê , lê datîne ser şamdanê , da yên ku dikevin hundir , ronahiyê bibînin .
42011034	Çira bedena te çavê te ye . Eger çavê te saxlem be , hemû bedena te jî dibe ronahî , lê eger çavê te xerab be , bedena te jî dibe tarî .
42011035	Îcar hay ji xwe hebe ku ronahiya di dilê te de nebe tarî .
42011036	Eger bedena te hemû ronahî be û tu dera tarî tê de nebe , ew hemû wusa ronahî dibe , wek ku qendîlek bi şewqa xwe te ronahî dike . »
42011037	Çaxê Îsa dipeyivî , yekî Fêrisî ew vexwend , ku li ba wî xwarinê bixwe . Ew jî çû û li ser sifrê rûnişt .
42011038	Lê gava yê Fêrisî dît ku ji berî xwarinê wî destê xwe li gor adeta wan neşuşt , şaş ma .
42011039	Lê Xudan ji wî re got : « Hûn Fêrisî derveyê tas û sêniyan paqij dikin , lê hundirê we ji tiştên talankirî û xerabiyê tije ye .
42011040	Hey bêaqilno , ma yê derve çêkirî hundir jî çênekiriye ?
42011041	Lê ya qenc ew e ku hûn ji tiştên xwe yên hundir xêran bidin , hingê her tişt wê ji we re paqij bibe .
42011042	Lê belê wey li we Fêrisiyan ! Hûn dehyeka pûng , catir û hemû cûreyên pincarê didin , lê belê hûn dev ji dadperwerî û hezkirina Xwedê berdidin . Diviya we ev bikirana û dev ji yên din jî bernedana .
42011043	Wey li we Fêrisiyan ! Hûn di kinîştan de ji kursiyê pêşî û di sûkan de ji silav standinê hez dikin .
42011044	Wey li we ! Hûn wek wan gorên nenas in , yên ku mirovên li ser wan digerin , bi wan nizanin . »
42011045	Û yekî ji Şerîetzanan li Îsa vegerand û got : « Mamoste , bi van gotinan tu me jî şermezar dikî . »
42011046	Lê Îsa lê vegerand û got : « Wey li we jî , hûn Şerîetzanno ! Hûn barên ku hilgirtina wan zehmet e , didin pişta mirovan û hûn bi xwe tiliyeke xwe jî nadin wan baran .
42011047	Wey li we ! Hûn qubên pêxemberan çêdikin , yên ku bi destê bav û kalên we hatine kuştin .
42011048	Bi vî awayî hûn şahidiyê dikin ku hûn kirinên bav û kalên xwe erê dikin , çimkî wan pêxember kuştin û hûn jî qubên wan çêdikin .
42011049	Ji ber vê yekê jî Şehrezayiya Xwedê got : ‹ Ezê ji wan re pêxemberan û şandiyan bişînim . Wê hin ji wan bikujin û tengahiyê bidin hinan jî › ,
42011050	da ku xwîna hemû pêxemberan a ku ji damezrandina dinyayê ve hatiye rijandin , ji vî nifşî bê xwestin ,
42011051	ji xwîna Habîl heta xwîna Zekeryayê ku di navbera gorîgeh û Perestgehê de hat kuştin . Erê , ez ji we re dibêjim ku wê ji vî nifşî bê xwestin .
42011052	Wey li we Şerîetzanan ! We rahiştiye mifta zanînê ; hûn bi xwe neketin hundir û yên dixwestin bikevin hundir jî , we nehişt bikevinê . »
42011053	Çaxê Îsa ji wir derdiket , Şerîetzan û Fêrisiyan , li ser gelek tiştan pirs ji wî kirin û ew dan tengiyê .
42011054	Ew li ber wî letabûn , da ku xeberekê ji devê wî bigirin .
42012001	Di wê demê de , çaxê ku xelk bi hezaran civiya , wusa ku pêlhev dikirin , Îsa pêşî ji şagirtên xwe re dest pê kir û got : « Hay ji haveynê Fêrisiyan hebinku durûtî ye .
42012002	Tiştekî nixumandî tune ku xuya nebe û tiştekî veşartî tune ku neyê zanîn .
42012003	Ji ber vê yekê her tiştê ku we di tariyê de gotiye , wê di ronahiyê de bê bihîstin û tiştê ku we di odeya hundir de di guh de gotiye , wê li ser banan bê gazîkirin .
42012004	« Lê ez ji we dostên xwe re dibêjim : Ji wan netirsin , yên ku bedenê dikujin û ji wê pê ve nikarin tiştekî xerabtir bikin .
42012005	Lê ez nîşanî we bidim ku hûnê ji kê bitirsin : Ji wî bitirsin , ku piştî dikuje , dikare bavêje dojehê ; erê , ez ji we re dibêjim ku ji wî bitirsin !
42012006	Ma pênc çivîk bi du peran nayên firotin ? Lê dîsa Xwedê yek ji wan jî ji bîr nekiriye .
42012007	Wusa jî hemû mûyên serê we hejmartî ne . Loma netirsin , hûn ji gelek çivîkan hêjatir in .
42012008	« Û ez ji we re dibêjim : Her kesê ku min li ber mirovan eşkere bike , Kurê Mirov jî wê wî li ber milyaketên Xwedê eşkere bike ,
42012009	lê yê ku min li ber mirovan înkar bike , ewê li ber milyaketên Xwedê bê înkarkirin .
42012010	Û her kesê ku li dijî Kurê Mirov peyvekê bêje , wê li wî bê bihûrtin , lê yê ku li dijî Ruhê Pîroz çêrekê bike , li wî nayê bihûrtin .
42012011	Çaxê we bibin kinîştan , ber serek û hukumdaran , xeman nexwin ku hûnê çawa xwe biparêzin an çi bêjin .
42012012	Çimkî Ruhê Pîroz wê di wê demê de hînî we bike , ka divê hûn çi bêjin . »
42012013	Yekî ji nav elaletê ji Îsa re got : « Mamoste , ji birayê min re bêje , da ku ew mîras bi min re leva bike . »
42012014	Lê Îsa jê re got : « Camêr , kê ez li ser we kirime dadger an levaker ? »
42012015	Û ji wan re got : « Hay ji xwe hebin û xwe ji her cûreyê çavbirçîtiyê biparêzin . Çimkî jiyana mirov ne bi pirrbûna malê wî ye . »
42012016	Û wî meselek ji wan re got : « Erdê mirovekî dewlemend gelek ber da .
42012017	Ew difikirî û wî di dilê xwe de got : ‹ Hew cih maye ku ez dexla xwe bêximê . Gelo ez çi bikim ? ›
42012018	Û got : ‹ Ezê weha bikim : Ezê hemû embarên xwe xera bikim , hinekên mezintir ava bikim û ezê hemû dexil û malê xwe di wan de kom bikim .
42012019	Êdî ezê ji xwe re bêjim : Ya canê min , te ji xwe re têra gelek salan mal hilaniye . De rûne , bixwe , vexwe û kêfê bike . ›
42012020	Lê Xwedê jê re got : ‹ Bêaqilo , îşev canê te wê ji te bê xwestin . Îcar ew malê ku te hilaniye wê ji kê re bimîne ? ›
42012021	« Ha ev e , halê wî kesê ku ji xwe re xezîneyan dicivîne û di çavê Xwedê de ne dewlemend e . »
42012022	Û Îsa ji şagirtên xwe re got : « Ji ber vê yekê ez ji we re dibêjim , ji bo jiyana xwe xeman nexwin ka hûnê çi bixwin û ne jî ji bo bedena xwe ka hûnê çi li xwe bikin .
42012023	Çimkî jiyan di ser xwarinê û beden di ser lixwekirinê re ye .
42012024	Li qirikan binêrin , ew ne diçînin , ne jî didirûn , ne kewarên wan , ne jî embarên wan hene û Xwedê dîsa jî wan xweyî dike ; hûn çiqasî ji teyrikan hêjatir in !
42012025	Kî ji we bi xemxwarinê dikare kêlîkekê bi ser jiyana xwe ve dirêj bike ?
42012026	Loma , eger hûn nikarin tiştê herî biçûk jî bikin , çima hûn ji bo tiştên din xeman dixwin ?
42012027	« Li sosinan binêrin , çawa mezin dibin ; ew ne dixebitin , ne jî rîs dirêsin . Lê ez ji we re dibêjim , Silêman jî di hemû rûmeta xwe de wek yeke ji wan li xwe nekiribû .
42012028	Îcar , eger Xwedê giyayê ku îro di zeviyê de heye û sibê di tendûrê de tê şewitandin , bi vî awayî bi cil dike , ewê çiqas bêtir we bi cil bike , ey kêmîmanno ?
42012029	Hûn li xwarin û vexwarina xwe negerin û xeman nexwin ,
42012030	çimkî hemû miletên dinyayê li van digerin , lê Bavê we dizane ku hûn hewcedarê van tiştan in .
42012031	Lê belê hûn li Padîşahiya wî bigerin û ev tiştên ha jî wê ji we re bên dayîn .
42012032	Ya keriyê biçûk , netirse , çimkî li Bavê we xweş hat ku Padîşahiyê bide we .
42012033	« Çi tiştê we heye bifiroşin û bikin xêr , ji xwe re kîsikên ku kevin nabin û xezînên ku li ezmanan kêm nabin , çêkin ; li wê derê diz nêzîk nabe û bizûzk jî naxwe .
42012034	Çimkî xezîna we li ku derê be , dilê we jî wê li wê derê be .
42012035	« Bila pişta we girêdayî be û qendîlên we pêketî bin .
42012036	Hûn jî wek wan mirovan bin ên ku li hêviya axayê xwe sekinîne , da ku çaxê ew ji dawetê vegere û li derî bixe di cih de bikarin ji wî re vekin .
42012037	Çi xwezî bi wan xulamên ku gava axayê wan bê , ew wan hişyar bibîne ! Bi rastî ez ji we re dibêjim , ewê pişta xwe girêde , wan li ser sifrê bide rûniştin û wê bê , xizmetê ji wan re bike .
42012038	Eger ew di nobeta diduyan de an di nobeta sisiyan de bê û wan xulaman weha bibîne , çi xwezî bi wan xulaman !
42012039	Lê vê bizanin , eger malxwê malê bizaniya , ku diz wê di kîjan saetê de bê , ewê hişyar bima û nedihişt ku ew bikeve xaniyê wî .
42012040	Hûn jî amade bin , çimkî Kurê Mirov wê di saetekê de bê , ku ne di gumana we de ye . »
42012041	Petrûs got : « Ya Xudan , tu vê meselê ji me re an ji hemûyan re jî dibêjî ? »
42012042	Û Xudan got : « Ew şahneyê dilsoz û şehreza kî ye ku axayê wî ew daniye ser xulamên xwe , da ku xwarina wan di dema wan de bide wan ?
42012043	Xwezî bi wî xulamê ku gava axayê wî bê , wî li ser karê wî bibîne .
42012044	Ez rast ji we re dibêjim , ewê wî deyne ser hemû malê xwe .
42012045	Lê eger ew xulam di dilê xwe de bêje : ‹ Axayê min di hatina xwe de dereng dimîne › û dest pê bike li xulam û xadiman bixe , bixwe û vexwe û serxweş bibe ,
42012046	axayê wî xulamî wê di rojekê de bê , ku ew ne li hêviya wî ye û di saetekê de ku ew pê nizane û wê wî perçe perçe bike û para wî bi bêbaweran re bide .
42012047	Ew xulamê ku daxwaza axayê xwe dizane jî , lê amadekarî nekiriye û ne jî li gor daxwaza axayê xwe kiriye , wê gelek lêdanê bixwe .
42012048	Lê ewê ku nizane û tiştên hêjayî lêdanê kirine , wê hindik lêdanê bixwe . Ji kê re gelek hatibe dayîn , wê gelek ji wî bê xwestin û ji kê re gelek hatibe spartin , wê ji wî bêtir bê xwestin .
42012049	« Ez hatime , ku agir bavêjim ser erdê û min çiqas dixwest ku ew ji niha ve pêketî bûya !
42012050	Lê imadeke min heye ku divê ez pê imad bibim û ez çiqas reht im , heta ku ew temam bibe .
42012051	Ma hûn guman dikin ku ez hatime aştiyê bînim dinyayê ? Ez ji we re dibêjim : Na , lê belê ez hatime , da ku ez dubendiyê bînim .
42012052	Ji niha û pê ve , di malekê de pênc wê hebin , sisê li hember diduyan û dido li hember sisiyan wê dubendiyê bikin .
42012053	Bav wê li dijî kur rabe û kur li dijî bav , dê li dijî keçê û keç li dijî dê , xesû li dijî bûkê û bûk wê li dijî xesûyê rabe . »
42012054	Îsa ji elaletê re jî got : « Çaxê hûn dibînin ku ewrek ji Rojavayê bilind dibe , di cih de hûn dibêjin : ‹ Baran wê bibare › û wusa jî çêdibe .
42012055	Û çaxê bayê başûr tê , hûn dibêjin ku wê gelekî bibe germ û wusa dibe .
42012056	Hey durûno ! Hûn li erd û ezmên dinêrin û dizanin ku hewa wê çawa be ; lê çawa hûn vê demê fêm nakin ?
42012057	Û çima hûn ji ber xwe nawezinînin , ka ya rast çi ye ?
42012058	Loma çaxê tu bi sûcdarkerê xwe re herî dadgehê , di rê de bixebite , ku tu ji wî xilas bibî , da ku ew te nekişîne ber dadger û dadger te nede destê karbidest û karbidest jî te neavêje zîndanê .
42012059	Ez ji te re dibêjim , heta ku tu polê paşî jî nedî , tu ji wê derê qet dernakevî . »
42013001	Di wê demê de hinek li wir bûn û ji Îsa re li ser wan Celîliyan digotin yên ku Pîlatos xwîna wan tevli qurbanên wan kiribû .
42013002	Îsa li wan vegerand û got : « Ma hûn guman dikin ku ev Celîlî ji hemû Celîliyên din gunehkartir bûn ku ev yek hat serê wan ?
42013003	Ez ji we re dibêjim : Na ! Lê belê eger hûn tobe nekin , hûn jî , hûnê hemû wusa helak bibin .
42013004	An ew her hejdehên ku birca li Sîlwamê bi ser wan de ket û ew kuştin , ma hûn guman dikin ku sûcên wan ji sûcên wan hemûyên ku li Orşelîmê rûdinin , bêtir bûn ?
42013005	Ez ji we re dibêjim : Na ! Lê belê eger hûn tobe nekin , hûn jî , hûnê hemû wusa helak bibin . »
42013006	Wî ev mesele jî got : « Di nav rezê mirovekî de dareke hêjîrê ya çandî hebû . Ew hat , da ku li berê darê bigere , lê nedît .
42013007	Wî ji yê rezvan re got : ‹ Ev sê sal e , ez têm û li berê vê dara hêjîrê digerim û ez nabînim . Wê bibire ! Ji bo çi ewê erdê jî bêkêr bike . ›
42013008	Yê rezvan lê vegerand û got : ‹ Ezbenî , îsal jî wê bihêle , heta ku ez hawirdora wê bikolim û zibil bikim .
42013009	Eger ev sala ku bê , wê ber da , qenc e , lê eger neda , hingê wê bibire . › »
42013010	Rojeke Şemiyê Îsa di kinîştekê de hîn dikir .
42013011	Li wir jinek hebû ku ji hejdeh salan ve ruhekî nexweşiyê pê re hebû . Ew qof bûbû û nedikarî xwe rast bike .
42013012	Gava Îsa ew dît , gazî wê kir û ji wê re got : « Jinê , tu ji nexweşiya xwe azad bûyî ! »
42013013	Wî destên xwe danîn ser wê , jin di wê gavê de rast bû û pesnê Xwedê dida .
42013014	Lê serekê kinîştê bi hêrs ket ku Îsa di roja Şemiyê de sax kir . Wî dest pê kir û ji xelkê re got : « Şeş roj hene ku divê mirov di wan de kar bike . Ne di roja Şemiyê de , lê di wan rojan de werin û ji nexweşiyên xwe qenc bibin . »
42013015	Lê Xudan lê vegerand û got : « Hey durûno ! Ma her yek ji we roja Şemiyê ga an kerê xwe ji afir venake û nabe ser avê ?
42013016	Îcar eva ha ya ku keçeke Birahîm e û ev hejdeh sal bû , Îblîs ew girêdabû , ma bila ew di roja Şemiyê de ji vê qeyda ha nehata vekirin ? »
42013017	Gava wî ev tişt gotin , neyarên wî hemû fihêt bûn û tevahiya elaletê bi wan kerametên birûmet ên ku wî dikirin , şa dibûn .
42013018	Îcar Îsa got : « Padîşahiya Xwedê mîna çi ye ? Û ez wê bimînînim çi ?
42013019	Ew dimîne vê yekê : Mirovekî libeke xerdelê bir û avêt baxçê xwe . Ew şîn bû û bû dar û teyrên ezmên hêlînên xwe di nav çiqilên wê de çêkirin . »
42013020	Û wî dîsa got : « Ma ez Padîşahiya Xwedê bimînînim çi ?
42013021	Ew mîna hevîrtirşk e ku jinekê hilda û xist nav sê çap ar , heta hemû tirş bû . »
42013022	Û Îsa di gund û bajaran re derbas dibû , hîn dikir û ber bi Orşelîmê ve diçû .
42013023	Hingê yekî jê re got : « Ya Xudan , ma yên ku wê xilas bibin , hindik in ? » Wî ji wan re got :
42013024	« Li ber xwe bidin , ku hûn di deriyê teng re derbas bibin , çimkî ez ji we re dibêjim , gelek wê lê bigerin ku bikevin hundir û nikarin .
42013025	Piştî ku malxwê malê rabe û derî bigire , hûnê li derve bimînin , dest pê bikin li derî bixin û bêjin : ‹ Ya Xudan , ji me re veke ! › Hingê ewê li we vegerîne û ji we re bêje : ‹ Ez nizanim hûn ji ku derê ne . ›
42013026	Hingê hûnê dest pê bikin û bêjin : ‹ Me li ber te xwar û vexwar û te di kuçeyên me de hîn kir . ›
42013027	Lê ewê bêje : ‹ Ez ji we re dibêjim ku ez nizanim hûn ji ku derê ne . Ji min dûr kevin , hey hûn hemû yên ku neheqiyê dikin ! ›
42013028	Li wir wê bibe girîn û qirçîna diranan , gava hûn Birahîm , Îshaq , Aqûb û hemû pêxemberan di Padîşahiya Xwedê de , lê xwe li derve avêtî bibînin .
42013029	Xelk wê ji Rojhilat û Rojava , ji Bakur û Başûr bên û di Padîşahiya Xwedê de li ser sifrê rûnin .
42013030	Va ye , hin ên paşî wê bibin ên pêşî û hin ên pêşî wê bibin ên paşî . »
42013031	Wê gavê hinek Fêrisî hatin û ji Îsa re gotin : « Rabe ji vê derê here , çimkî Hêrodês dixwaze te bikuje . »
42013032	Û wî ji wan re got : « Herin , ji wî roviyî re bêjin : ‹ Va ye , ez îro û sibê cinan derdixim , nexweşan qenc dikim û roja sisiyan karê min temam dibe . ›
42013033	Lê belê divê ez îro , sibê û dusibe bi riya xwe ve herim , çimkî nabe ku pêxemberek ji derveyî Orşelîmê bê kuştin .
42013034	Wax Orşelîm , heywax Orşelîma ku pêxemberan dikuje û yên ku ji wê re hatin şandin , dide ber keviran ! Ka çawa mirîşk çîçikên xwe di bin bazkên xwe de dicivîne , çend caran min jî xwest ku ez zarokên te bicivînim , lê we nexwest !
42013035	Va ye , mala we wê bi hêviya we ve bimîne . Ez ji we re dibêjim , êdî hûn min qet nabînin , heta wî çaxê ku hûn bêjin : ‹ Pîroz be yê ku bi navê Xudan tê ! › »
42014001	Rojeke Şemiyê gava Îsa çû mala serekekî Fêrisiyan , ku xwarinê bixwe , wan çavnêriya wî dikir .
42014002	Û mirovekî nexweş , ku ava zer ji bedena wî dihat , li ber wî bû .
42014003	Û Îsa dest pê kir û ji Şerîetzan û Fêrisiyan re got : « Ma di roja Şemiyê de dibe ku nexweş bên qenckirin an na ? »
42014004	Lê deng ji wan nehat . Û wî rahişt yê nexweş , ew qenc kir û berda .
42014005	Piştre Îsa ji wan re got : « Kî ji nav we ku kurê wî an gayê wî bikeve bîrekê , roja Şemiyê be jî , wî di cih de jê dernaxe ? »
42014006	Û wan nikaribû bersîva vê yekê bidin .
42014007	Gava wî dît ku yên vexwendî çawa cihên pêş ji xwe re dibijêrin , wî ji wan re meselek got :
42014008	« Gava tu ji aliyê kesekî ve ji bo dawetê bêyî vexwendin , li cihê pêş rûnene . Belkî yekî ji te bi qedirtir ji aliyê wî ve hatibe vexwendin
42014009	û ew kesê ku hûn herdu vexwendine , bê û ji te re bêje : ‹ Cih bide vî ! › Hingê tê rabî û bi şermî li cihê herî paş rûnî .
42014010	Lê belê çaxê tu bêyî vexwendin , here , li cihê herî paş rûne , da ku yê tu vexwendiyî bê û ji te re bêje : ‹ Dosto , kerem ke , pêşve were ! › Hingê tê li ber wan hemûyên bi te re li ser sifrê rûniştî , serbilind bibî .
42014011	Çimkî her kesê ku xwe bilind bike , wê bê nizimkirin û her kesê ku xwe nizim bigire , wê bê bilindkirin . »
42014012	Îsa ji wî yê ku ew vexwendibû re jî got : « Gava ku tu firavînekê an şîvekê çêkî , dostên xwe , birayên xwe , mirovên xwe û cîranên xwe yên dewlemend venexwîne , da ku ew jî te dîsa venexwînin û qenciya te li te venegerînin .
42014013	Lê belê çaxê tu ziyafetekê çêkî , gazî belengaz , seqet , kulek û koran bike .
42014014	Hingê tê bextewar bî , çimkî tiştekî wan tune ku li te vegerînin . Lê wê di Roja Vejîna mirovên rast de bergîdana te bê dayîn . »
42014015	Îcar yekî ji yên ku bi wî re li ser sifrê rûniştî bûn , gava ev yek bihîst , ji Îsa re got : « Xwezî bi wî yê ku di Padîşahiya Xwedê de nên bixwe ! »
42014016	Lê Îsa ji wî re got : « Mirovekî şîveke mezin çêkir û gelek xelk vexwendin .
42014017	Û çaxê şîvê xulamê xwe şand , da ku gazî yên vexwendî bike û ji wan re bêje : ‹ De werin , her tişt amade ye . ›
42014018	Û her yekî ji wan dest pê kir û lêbihûrtin ji xwe re xwest . Yê pêşî jê re got : ‹ Min erdek kiriye û divê , ez herim lê binêrim . Ez hêvî ji te dikim ku tu li min negirî . ›
42014019	Û yekî din got : ‹ Min pênc cot ga kirrîne , ez diçim , wan biceribînim . Ez ji te hêvî dikim ku tu li min negirî ! ›
42014020	Û yekî din jî got : ‹ Min jin aniye û ji ber vê yekê ez nikarim bêm . ›
42014021	Yê xulam vegeriya û ev tişt ji axayê xwe re got . Hingê malxwê malê hêrs ket û ji xulamê xwe re got : ‹ Bi lez here derve nav meydan û kolanên bajêr , belengaz , seqet , kor û kulekan bîne hundir . ›
42014022	Xulam got : ‹ Ezbenî , emrê ku te da , pêk hat , lê hê jî cih heye . ›
42014023	Û axa ji xulam re got : ‹ Rabe , derkeve ser rê û sêncan , bi zorê xelkê bîne hundir , da ku mala min tije bibe .
42014024	Ez ji we re dibêjim ku yek ji wan mirovên vexwendî , ji şîva min tam nake . › »
42014025	Elaleteke mezin bi Îsa re diçû . Ew zivirî û ji wan re got :
42014026	« Eger yek bê ba min û ji dê û bavê xwe , ji jin û zarok , xwişk û birayên xwe , erê , heta ji jiyana xwe bi xwe nefret neke , ew nikare bibe şagirtê min .
42014027	Û kî xaça xwe hilnegire û li pey min neyê , nikare bibe şagirtê min .
42014028	Ma kî ji we ku bixwaze bircekê ava bike , pêşî rûnane , mesrefa wê hesab nake , ka tiştên wî hene ku pê xilas bike ?
42014029	Nebe ku bingeh danîbe û nekare temam bike û hemû yên ku wê yekê bibînin , dest pê bikin û tinazên xwe bi wî bikin
42014030	û bêjin : ‹ Vî mirovî dest bi avakirinê kir û nikaribû bibe serî . ›
42014031	An kîjan padîşah , çaxê here pêşiya padîşahekî din , da ku bi wî re bikeve cengê , pêşî rûnane , naşêwire , ka ji wî tê , ku ew bi deh hezaran here pêşiya wî yê ku bi bîst hezaran ve tê ser wî .
42014032	Eger na , ewê hê ji dûr ve qasidan bişîne û jê hêvî bike , ku li hev bên .
42014033	Loma kî ji we dev ji her tiştê xwe bernede , nikare bibe şagirtê min .
42014034	« Xwê qenc e , lê eger ew tama xwe winda bike , wê bi çi bê bitamkirin ?
42014035	Ew êdî ne bi kêrî axê û ne jî bi kêrî zibil tê , wê davêjin derve . Ewê ku guhên wî ji bo bihîstinê hene , bila bibihîze ! »
42015001	Îcar hemû bacgir û gunehkar ber bi Îsa ve hatin , da ku guhdariya gotinên wî bikin .
42015002	Fêrisî û Şerîetzanan kirin pitepit û gotin : « Evê ha , gunehkaran qebûl dike û bi wan re dixwe ! »
42015003	Îsa ev mesele ji wan re got :
42015004	« Kî ji we , ku sed miyên wî hebin û yek ji wan winda bibe , her not û nehên din li çolê nahêle û naçe li ya windabûyî nagere , heta ku wê bibîne ?
42015005	Û gava ew wê bibîne , bi şahî wê datîne ser milê xwe
42015006	û vedigere mal , gazî dost û cîranên xwe dike û ji wan re dibêje : ‹ Bi min re şa bin , ji ber ku min miya xwe ya windabûyî dîtiye . ›
42015007	Ez ji we re dibêjim , wusa jî li ezmên , ji bo gunehkarekî ku tobe kiriye , ji not û neh rastên ku ne hewcedarê tobekirinê ne , wê bêtir bibe şahî .
42015008	« An kîjan jin , ku deh zîvên wê hebin û yekî ji wan winda bike , ew qendîlê pê naxe û xênî namale û qenc lê nagere , heta wî bibîne ?
42015009	Û gava ew wî bibîne , ew bang dike dost û cîranên xwe û ji wan re dibêje : ‹ Hûn bi min re şa bin , ji ber ku min zîvê xwe yê windabûyî dîtiye . ›
42015010	« Ez ji we re dibêjim : Wusa jî wê li ba milyaketên Xwedê ji bo gunehkarekî ku tobe kiriye , bibe şahî . »
42015011	Û Îsa got : « Du kurên mirovekî hebûn .
42015012	Kurê biçûk ji bavê xwe re got : ‹ Bavo , ka ji malê xwe wê para ku ji min re dikeve , bide min . › Wî jî malê xwe li wan leva kir .
42015013	« Piştî çend rojan kurê biçûk her tiştê xwe da hev û çû welatekî dûr . Li wir wî bi serserîtî malê xwe tert û bela kir .
42015014	Piştî ku wî her tiştê xwe mezaxt , xelayeke dijwar bi ser wî welatî de hat . Ew ket tengahiyê
42015015	û çû xwe li yekî ji xelkên wî welatî girt ; wî jî ew şand nav erdên xwe , ber berazan .
42015016	Îcar ew minêkar bû ku zikê xwe bi wê xernûfa ku berazan dixwar , têr bike , lê kesekî ew jî nedidayê .
42015017	Çaxê aqilê wî hat serê wî , wî got : ‹ Ewqas palên bavê min hene ku xwarin ji ber wan dimîne , lê ez li vê derê ji nêzan dimirim .
42015018	Ezê rabim , li bavê xwe vegerim û jê re bêjim : Bavo , min li ber te û li hember ezmên guneh kiriye .
42015019	Êdî ez ne hêja me ku ji min re ‹ kurê te › bê gotin . Min bike wek yekî ji paleyên xwe . ›
42015020	« Û ew rabû , li bavê xwe vegeriya . Lê hê ji dûr ve bavê wî ew dît û dilê wî bi kurê wî şewitî . Û ew bi lez ber bi wî ve çû û ew da ber singê xwe û ramûsand .
42015021	Kurê wî jê re got : ‹ Bavo , min li ber te û li hember ezmên guneh kiriye . Êdî ez ne hêja me ku ji min re kurê te bê gotin . ›
42015022	Lê bav ji xulamên xwe re got : ‹ Bilezînin û herin xiftanê herî qenc bînin û li wî bikin , gustîlkekê bikin tiliya wî û pêlavekê bixin lingên wî .
42015023	Conegayê dermalekirî bînin û şerjêkin , da ku em bixwin û şahiyê bikin ,
42015024	çimkî ev kurê min mirî bû û va ye , rabûye , ew windabûyî bû û va ye , hatiye dîtin . › Û dest bi şahiyê kirin .
42015025	« Di wî çaxî de kurê wî yê mezin li zeviyê bû . Gava ew vegeriya û nêzîkî malê bû , wî dengê stran û govendê bihîst .
42015026	Wî gazî yekî ji xulaman kir û jê pirsî , ka çi bûye ?
42015027	Yê xulam jê re got : ‹ Birayê te hatiye , bavê te conegayê dermalekirî şerjêkiriye , çimkî ew sax û silamet vegeriyaye . ›
42015028	Birayê mezin hêrs ket û nexwest ku here hundir . Bavê wî derket û jê hêvî kir .
42015029	Lê wî ji bavê xwe re got : ‹ Binêre , evqas sal in ku ez xizmeta te dikim û ez tu caran ji gotina te derneketim , te karikek jî neda min , ku ez bi dostên xwe re pê şa bibim .
42015030	Lê gava ev kurê te yê ku malê te bi fahîşeyan re xwar , vegeriya , te conegayê dermale ji wî re şerjêkir . ›
42015031	Wî lê vegerand û got : ‹ Lawo , tu hergav bi min re yî û her tiştê min , yê te ye .
42015032	Lê diviya em şa bibûna û me şahî bikira , çimkî ev birayê te mirî bû û rabûye , ew windabûyî bû û hatiye dîtin . › »
42016001	Îsa ji şagirtên xwe re got : « Mirovekî dewlemend hebû ku şahneyekî wî hebû . Rojekê giliyê vî şahneyî li ba axayê wî hat kirin ku ew malê wî tert û bela dike .
42016002	Yê dewlemend gazî wî kir û jê re got : ‹ Ev çi ye ku ez li ser te dibihîzim ? Ka hesabê şahnetiya xwe bide , ji ber ku êdî tu nikarî şahnetiyê bikî . ›
42016003	Şahne jî ji xwe re got : ‹ Ka ezê çi bikim ? Axayê min şahnetiyê ji min distîne . Kolan ji min nayê ku ez bikim û ez ji parskirinê şerm dikim .
42016004	Lê gava ku ez ji şahnetiyê bêm derxistin , ez dizanim ezê çi bikim , da ku dîsa xelk min qebûl bikin malên xwe . ›
42016005	Wî bang kir her yekî ji wan ên ku deyndarên axayê wî bûn û ji yê pêşî re got : ‹ Tu çiqas deyndarê axayê min î ? ›
42016006	Û wî got : ‹ Sed den zeyt . › Wekîl jê re got : ‹ Rahêje seneda xwe û bi lez rûne , pênciyî binivîse . ›
42016007	Di pey de wî ji yekî din re got : ‹ Tu çiqas deyndar î ? › Û wî jî got : ‹ Sed kewar genim . › Wekîl ji wî re jî got : ‹ Rabe rahêje seneda xwe û heştêyî binivîse . ›
42016008	Îcar axa pesnê vî şahneyê bêbext da , çimkî wî aqilmendî kiribû . Çimkî zarokên vê dinyayê di danûstandina xwe de li gor dema xwe ji zarokên ronahiyê bi aqiltir in .
42016009	Û ez ji we re dibêjim : Bi malê neheqiyê ji xwe re dostan çêkin , da ku gava ev mal nemîne , ew we li bin konên herheyî qebûl bikin .
42016010	Ewê ku di ya hindik de dilsoz e , ew di ya pirr de jî dilsoz e ; lê ewê ku di ya hindik de ne dilsoz e , ew di ya pirr de jî ne dilsoz e .
42016011	Îcar , eger di malê neheqiyê de hûn dilsoz derneketibin , kî wê dewlemendiya rastîn bispêre we ?
42016012	Û eger hûn di tiştên hinekên din de ne dilsoz bin , kî wê ya we bi xwe bide we ?
42016013	Xulamek nikare ji du axayan re xulamtiyê bike ; çimkî an ewê ji yekî nefret bike û ji yê din hez bike , an jî ewê qedrê yekî bigire û yê din biçûk bibîne . Hûn nikarin xulamtiyê hem ji Xwedê re û hem jî ji dewlemendiyê re bikin . »
42016014	Gava Fêrisiyan yên ku ji peran hez dikirin , ev tiştên ha hemû bihîstin , tinazên xwe bi Îsa dikirin .
42016015	Hingê Îsa ji wan re got : « Hûn ew in ku xwe li ber mirovan rûspî derdixin , lê Xwedê bi dilê we dizane ; çimkî tiştê ku di nav mirovan de bi qedir e , li ba Xwedê mekruh e .
42016016	Dema Şerîet û pêxemberan heta bi hatina Yûhenna kişand ; ji hingê ve Mizgîniya Padîşahiya Xwedê tê dan û her kes bi zorê dikeve wê .
42016017	Lê bihûrtina erd û ezmanan ji ketina nuqteyeke Şerîetê hêsanîtir e .
42016018	Her kesê ku jina xwe berde û jineke din bîne , ew zînayê dike û yê ku jineke ji mêrê xwe berdayî bîne , ew zînayê dike .
42016019	« Mirovekî dewlemend hebû ku cilên binefşî û ji kitanê tenik li xwe dikir . Wî her roj dixwar , vedixwar û ew bi kêf û şahî dijiya .
42016020	Bi navê Lazar yekî belengaz jî hebû , ku li ber deriyê yê dewlemend dihat dirêjkirin . Bedena wî tije kûnêr bû .
42016021	Ew minêkar bû ku xwe bi wan bermayiyên ku ji sifra yê dewlemend diketin , têr bike . Heta kûçik jî dihatin û kûnêrên wî dialîstin .
42016022	Roj hat ku yê belengaz mir û milyaketan ew bir û xistin ber singê Birahîm . Yê dewlemend jî mir û hat veşartin .
42016023	Û gava wî di diyarê miriyan de ezab dikişand , çavên xwe hildan , wî ji dûr ve Birahîm û Lazarê ku di himbêza wî de bû dît .
42016024	Wî gazî kir û got : ‹ Ya bavê me Birahîm , rehmê li min bike ! Lazar bişîne , bila ew serê tiliya xwe bixe nav avê û zimanê min hênik bike ; çimkî ez di nav vê guriya êgir de ezabê dikişînim . ›
42016025	Lê Birahîm lê vegerand û got : ‹ Lawo , bîne bîra xwe ku çi tiştên qenc hebûn , te di jiyana xwe de distandin û çi tiştên xerab hebûn , digihîştin Lazar . Lê niha li vir di ber dilê wî de tê hatin û tu ezabê dikişînî .
42016026	Û ji vê pê ve jî , di navbera me û we de geliyekî mezin hatiye danîn , da yên ku dixwazin ji vê derê bibihûrin ba we û yên ku dixwazin ji wê derê bibihûrin ba me , nekarin . ›
42016027	Wî jî got : ‹ Nexwe bavo , ez ji te lava dikim ku tu wî bişînî mala bavê min .
42016028	Çimkî pênc birayên min hene , bila ew wan hişyar bike , da ku ew jî neyên vî cihê ezabê . ›
42016029	Lê Birahîm ji wî re got : ‹ Mûsa û pêxemberên wan hene , bila guhdariya wan bikin . ›
42016030	Wî got : ‹ Na , ya bavê me Birahîm , eger yek ji nav miriyan rabe û here ba wan , ewê tobe bikin . ›
42016031	Birahîm ji wî re got : ‹ Eger ew guhdariya Mûsa û pêxemberan nekin , yek ji nav miriyan jî rabe , ew bawer nakin . › »
42017001	Îsa ji şagirtên xwe re got : « Nabe ku sedemên jirêderketinê neyên . Lê belê wey li wî mirovê ku ew sedem bi destê wî bên .
42017002	Ji dêla ku ew yekî ji van biçûkan ji rê derxe , wê ji wî re çêtir be ku beraşek bi stûyê wî ve bê girêdan û ew bê avêtin nav deryayê .
42017003	Hay ji xwe hebin . Gava birayê te li hember te guneh bike , dengê xwe lê hilde û eger ew tobe bike , hingê lê bibihûre .
42017004	Eger ew di rojê de heft caran li hember te guneh bike û heft caran li te vegere û bêje : ‹ Ez tobe dikim › , hingê divê tu lê bibihûrî . »
42017005	Şandiyan ji Xudan re got : « Baweriya me zêde bike . »
42017006	Û Xudan got : « Eger baweriya we wek libeke xerdelê jî hebûya , weyê ji vê dara tûyê re bigota : ‹ Ji ra ve rabe û xwe di deryayê de biçikilîne ! › Û wê bi ya we bikira .
42017007	« Kî ji we , xulamekî wî yê şivan an cotkar hebe , gava ew ji zeviyê vegere malê , wê jê re bêje : ‹ Hema were û li ser sifrê rûne ? ›
42017008	Ma ew di şûna vê de ji wî re nabêje : ‹ Rabe , pişta xwe girêde , heta ku ez bixwim û vexwim xizmeta min bike û paşê tu jî bixwe û vexwe ? ›
42017009	Û ji bo ku wî ew tiştên ku li wî hatibûn emirkirin anîn cih , ma ewê spasiya xulam bike ?
42017010	De îcar hûn jî , çaxê we hemû tiştên ku li we hatine emirkirin anîn cih , bêjin : ‹ Em xulamên bêkêr in ; me ew karê ku li ser me deyn bû , kir . › »
42017011	Gava Îsa diçû Orşelîmê , ew di navbera Samerya û Celîlê re dibihûrî .
42017012	Û gava ew ket gundekî , deh zilamên kotî , ku ji dûr ve sekinî bûn , rastî wî hatin .
42017013	Û wan bi dengekî bilind got : « Ya Îsa , ya Hosta , rehmê li me bike ! »
42017014	Gava wî ew dîtin , wî ji wan re got : « Herin û xwe nîşanî kahînan bidin ! » Û çaxê hê ew diçûn , ew ji kotîbûna xwe paqij bûn .
42017015	Îcar gava yekî ji wan dît ku ew sax bûye , vegeriya û bi dengekî bilind pesnê Xwedê da .
42017016	Wî li ber lingên Îsa xwe deverû avêt erdê û spasiya wî kir . Ew yekî Samerî bû .
42017017	Îsa lê vegerand û got : « Ma ne her deh hatine paqijkirin ? Ka her nehên din li ku derê ne ?
42017018	Ma ji viyê xerîb pê ve kesek venegeriya , ku navê Xwedê bilind bike ? »
42017019	Hingê Îsa jê re got : « Rabe ser xwe û here ! Baweriya te tu xilas kirî . »
42017020	Carekê Fêrisiyan pirs ji Îsa kirin û gotin : « Padîşahiya Xwedê wê kengê bê ? » Wî li wan vegerand û got : « Padîşahiya Xwedê wê ne wusa bê ku mirov bikare temaşeyî wê bike .
42017021	Ne jî mirov wê bêje : ‹ Va ye , li vê derê ye ! › , an jî : ‹ Wa ye , li wê derê ye ! › Çimkî Padîşahiya Xwedê di nav we de ye . »
42017022	Û Îsa ji şagirtan re got : « Roj wê bên ku hûnê bêriya dîtina rojeke ji rojên Kurê Mirov bikin , lê hûn nabînin .
42017023	Wê ji we re bêjin : ‹ Va ye , li vê derê ye › an : ‹ Wa ye , li wê derê ye ! › Lê neçin û bi pey wan nekevin .
42017024	Çimkî çawa birûsk ji aliyekî ezmên ve birq dide û heta bi aliyê din ronahiyê dide , Kurê Mirov jî wê di roja xwe de wusa be .
42017025	Lê divê ew pêşî gelek êşan bikişîne û ji aliyê vî nifşî ve bê redkirin .
42017026	Çawa di rojên Nûh de dibû , wusa jî wê di rojên Kurê Mirov de bibe :
42017027	Heta roja ku Nûh ket gemiyê mirovan dixwar , vedixwarin , jin dianîn û mêr dikirin . Hingê tofan rabû û hemû helak kirin .
42017028	Di rojên Lût de jî wusa bû : Mirovan dixwar , vedixwarin , dikirrîn , difirotin , diçandin û ava dikirin .
42017029	Lê roja ku Lût ji Sodomê derket , ji ezmên agir û kewkurt barî û hemû helak kirin .
42017030	Ew roja ku Kurê Mirov xuya bibe jî , wê wusa be .
42017031	Wê rojê ewê ku li ser banî be û tiştên wî di hundir de bin , bila ji bo ku wan hilde , neyê xwarê û ewê ku li nav zeviyê be , bila ew jî venegere !
42017032	Jina Lût bînin bîra xwe !
42017033	Kî bixebite ku jiyana xwe biparêze , ewê wê winda bike ; lê kî ku jiyana xwe winda bike , ewê wê xilas bike .
42017034	Ez ji we re dibêjim : Di wê şevê de du kes wê di nav nivînekê de bin ; yek ji wan wê bê birin û yê din bê hiştin .
42017035	Du jin wê bi hev re li ser destar bin , yek ji wan wê bê birin û ya din wê bê hiştin . »
42017036	
42017037	Wan lê vegerand û gotin : « Ya Xudan , ma ev wê li ku derê bibe ? » Wî jî ji wan re got : « Kelaş li ku derê be , teyrên kelaşan jî wê li wê derê bicivin . »
42018001	Ji bo ku ew herdem dua bikin û newestin , Îsa meselek ji wan re got :
42018002	« Di bajarekî de dadgerek hebû ku ne ji Xwedê ditirsiya û ne jî ji mirovan şerm dikir .
42018003	Di wî bajarî de jinebiyek jî hebû ku dihat ba dadger û jê re digot : ‹ Heqê min ji neyarê min bistîne ! ›
42018004	Dadger demekê nexwest , lê piştre ji xwe re got : ‹ Her çiqas ez ne ji Xwedê ditirsim û ne jî ji mirovan şerm dikim ,
42018005	lê belê ji ber ku ev jinebiya ha hergav tê û min reht dike , ezê rabim , heqê wê bidim wê , da ku ev herdem neyê , serê min gêj neke . › »
42018006	Û Xudan got : « Bibihîzin ku dadgerê neheq çi dibêje .
42018007	Ma Xwedê heqê bijartiyên xwe yên ku bi şev û roj hawara xwe digihînin wî , nade wan ? Ma wê wan li hêviyê bihêle ?
42018008	Ez ji we re dibêjim , ewê heqê wan zû bide wan . Lê dîsa jî gava Kurê Mirov bê , gelo ewê baweriyê li ser rûyê erdê bibîne ? »
42018009	Îsa ev mesele jî ji hinekan re got , yên ku ji rastdariya xwe piştrast in û yên din kêm dibînin :
42018010	« Du mirov hilkişiyan Perestgehê , da ku dua bikin . Yek ji wan Fêrisî bû û yê din bacgir bû .
42018011	Yê Fêrisî li ser piyan rawesta û ji xwe re weha dua kir : ‹ Ya Xwedê , ez şikir ji te re dikim ku ez ne wek mirovên din im : Ez ne rêbir , ne neheq , ne zînakar , an jî ne wek vî bacgirê ha me .
42018012	Ez di heftiyê de du caran rojiyê digirim û dehyeka hemû derameta xwe didim . ›
42018013	Lê yê bacgir ji dûr ve rawesta û nedixwest çavên xwe jî ber bi ezmên ve hilde ; wî li singê xwe dixist û digot : ‹ Ya Xwedê , li min gunehkarî were rehmê ! ›
42018014	Ez ji we re dibêjim : Ne yê Fêrisî , lê yê bacgir rastdar çû mala xwe . Çimkî her kesê ku xwe bilind bike , wê bê nizimkirin ; lê yê ku xwe nizim bike , wê bê bilindkirin . »
42018015	Zarokên biçûk jî anîn ba Îsa , da ku destê xwe deyne ser wan . Lê gava şagirtan ev yek dît , li wan hilatin .
42018016	Lê Îsa gazî wan kir , ku bên ba wî û got : « Bihêlin , bila zarok bên ba min , pêşiya wan negirin . Çimkî Padîşahiya Xwedê ji yên weha re ye .
42018017	Bi rastî ez ji we re dibêjim , kî ku Padîşahiya Xwedê wek zarokekê qebûl neke , tu caran nakeve wê . »
42018018	Û serwerekî ji wî pirsî û got : « Ya Mamostê qenc , ez çi bikim , da ku ez bibim wêrisê jiyana herheyî ? »
42018019	Û Îsa ji wî re got : « Çima tu ji min re qenc dibêjî ? Ji Xwedê pê ve , tu kesê qenc tune .
42018020	Tu emran dizanî : ‹ Zînayê neke ! › , ‹ Nekuje ! › , ‹ Diziyê neke ! › , ‹ Şahidiya derewîn neke ! › , ‹ Qedrê dê û bavê xwe bigire ! › »
42018021	Wî jî got : « Ev tiştên ha hemû min ji xortaniya xwe ve pêk anîne . »
42018022	Gava Îsa ev bihîst , ji wî re got : « Hê jî tiştek ji te kêm heye : Çi tiştê te heye bifiroşe û li belengazan belav bike . Hingê wê li ezmanan xezîna te hebe . Û were , bikeve pey min . »
42018023	Lê gava wî ev tiştê ha bihîst , ew gelek xemgirtî bû , çimkî ew gelek dewlemend bû .
42018024	Îcar gava Îsa dît ku ew gelek xemgirtî bû , got : « Çiqas zehmet e ku yên dewlemend bikevin Padîşahiya Xwedê !
42018025	Çimkî derbasbûna devê ya di qula derziyê re , ji ketina mirovê dewlemend a Padîşahiya Xwedê hêsanîtir e . »
42018026	Û yên ku ev bihîstin gotin : « Eger wusa ye , kî dikare xilas bibe ? »
42018027	Lê Îsa got : « Tiştê ku li ba mirovan nabe , li ba Xwedê dibe . »
42018028	Hingê Petrûs got : « Va ye , me yên xwe hiştine û em li pey te hatine . »
42018029	Îsa ji wan re got : « Bi rastî ez ji we re dibêjim , tu kes tune ku di ber Padîşahiya Xwedê de dev ji mal , an jin , an zarok , an dê , an bav , an birayan berdabe ,
42018030	di vê dinyayê de gelek bêtir û di dinya ku bê de jiyana herheyî nestîne . »
42018031	Îsa her diwanzdeh anîn ba xwe û ji wan re got : « Va ye , em derdikevin Orşelîmê û hemû tiştên ku bi destê pêxemberan li ser Kurê Mirov hatine nivîsîn , wê bên cih :
42018032	Ewê bê xistin nav destê miletan , wê tinazên xwe bi wî bikin , wê wî riswa bikin , wê tif bikin wî ,
42018033	wê wî bidin ber qamçiyan û wê wî bikujin û ewê roja sisiyan ji nav miriyan rabe . »
42018034	Lê wan tu tişt fêm nekir . Ev peyv ji wan re veşartî ma û tiştên ku wî gotin , fêm nekirin .
42018035	Çaxê Îsa nêzîkî Erîhayê dibû , yekî kor li tenişta rê rûniştibû û pars dikir .
42018036	Gava wî bihîst ku elaletek dibihûre , pirsî û got : « Ev çi ye ? »
42018037	Lê vegerandin û gotin : « Îsayê Nisretî dibihûre . »
42018038	Yê kor kir qîrîn û got : « Ya Îsa , Kurê Dawid , li min were rehmê ! »
42018039	Û yên ku di pêşiyê de diçûn , lê hilatin , da ku ew dengê xwe bibire ; lê wî hê bêtir kir qîrîn û got : « Ya Kurê Dawid , li min were rehmê ! »
42018040	Îsa rawesta , emir kir , ku yê kor bînin ba wî . Û gava yê kor nêzîk bû , Îsa ji wî pirsî :
42018041	« Tu çi dixwazî ku ez ji te re bikim ? » Wî got : « Ya Xudan , bila çavên min bibînin . »
42018042	Îsa jî ji wî re got : « Bila çavên te bibînin , baweriya te tu xilas kirî . »
42018043	Û wî di cih de dît , li pey Îsa çû û pesnê Xwedê da û hemûyên ku ev yek dîtin , rûmet dan Xwedê .
42019001	Îsa ket Erîhayê û di bajêr re derbas dibû .
42019002	Zilamek li wir hebû , ku navê wî Zexayos bû . Ew serekê bacgiran bû û dewlemend bû .
42019003	Wî dixwest ku Îsa bibîne , ka ew kî ye , lê ji ber elaletê nikaribû , çimkî bejna wî kin bû .
42019004	Îcar ew di pêşiya wan de bezî , çû ser dareke hêjîra bejik , da ku Îsa bibîne , çimkî ewê di wê riyê re derbas bibûya .
42019005	Û çaxê Îsa hat wî cihî , li jor nêrî û jê re got : « Wa Zexayos , bilezîne , were xwarê , çimkî divê îro ez li mala te bibim mêvan . »
42019006	Wî lezand , hat xwarê û bi şahî Îsa anî mala xwe .
42019007	Hemûyên ku ev yek dîtin , kirin pitepit û gotin : « Ew li ba mirovekî gunehkar bû mêvan . »
42019008	Lê Zexayos li pêş hemûyan rawesta û ji Xudan re got : « Ya Xudan , va ye , ez nîvê malê xwe didim belengazan û eger min ji kesekî bi neheqî tiştek standibe , ezê çar qat lê vegerînim . »
42019009	Û Îsa jê re got : « Îro xilasî gihîştiye vê malê , çimkî ev jî kurekî Birahîm e .
42019010	Ji bo vê yekê Kurê Mirov hatiye ku li yê windabûyî bigere û wî xilas bike . »
42019011	Çaxê wan guh didan van tiştan , Îsa meseleke din got , çimkî nêzîkî Orşelîmê bû û wan digot qey Padîşahiya Xwedê ha niha wê xuya bibe .
42019012	Îcar Îsa got : « Zilamekî esilzade çû welatekî dûr , da ku padîşahiyekê bistîne û dîsa vegere .
42019013	Wî gazî deh xulamên xwe kir û deh zêr dan wan û got : ‹ Bi van ticaretê bikin , heta ku ez bêm . ›
42019014	Lê welatiyên wî ji wî nefret dikirin , qasid li pey wî şandin ku bêjin : ‹ Em naxwazin ku ev mirov li ser me bibe padîşah . ›
42019015	Û çaxê wî padîşahî stand û vegeriya , emir kir , ku gazî wan xulaman bikin ku wî pere dabûn wan , da ew bizane ku her yekî ji wan çi bi ser xistiye .
42019016	Yê pêşî hat ber wî û got : ‹ Ezbenî , zêrê te deh zêrên din bi ser xistin . ›
42019017	Wî ji xulam re got : ‹ Aferim , xulamê qenc ! Ji ber ku tu di ya hindik de dilsoz bûyî , li ser deh bajaran bibe serwer . ›
42019018	Yê diduyan hat û got : ‹ Ezbenî , zêrê te pênc zêr bi ser xistin . ›
42019019	Û ji vî re jî got : ‹ Tu jî li ser pênc bajaran bibe serwer . ›
42019020	Yekî din hat û got : ‹ Ezbenî , va ye zêrê te , min ew di nav destmalekê de pêça û hilanî .
42019021	Ez ji te tirsiyam , çimkî tu mirovekî hişk î ; tiştê ku te dananiye , tu radihêjî û tiştê ku te neçandiye , tu didirûyî . ›
42019022	Wî jê re got : ‹ Hey xulamê neqenc ! Ezê ji devê te dîwana te bikim . Madem ku te dizanibû , ez mirovekî hişk im , tiştê ku min dananiye , ez radihêjim , tiştê ku min neçandiye , ez didirûm ,
42019023	nexwe çima te perê min neda pereguhêran ? Çaxê ez vegeriyam , minê ew bi fayiza wî ve bistanda . ›
42019024	Û ji yên ku li wê derê bûn re got : ‹ Wî zêrî ji wî bistînin û bidin wî yê ku deh zêrên wî hene . ›
42019025	Wan jê re got : ‹ Ya mîrza , deh zêrên wî hene . ›
42019026	‹ Ez ji we re dibêjim , yê ku pê re heye , wê jê re bê dayîn , lê yê ku pê re tune , tiştê di destê wî de ye jî wê ji wî bê standin .
42019027	Lê belê wan dijminên min , yên ku nedixwestin , ez li ser wan bibim padîşah , bînin vê derê û wan li ber min bikujin . › »
42019028	Piştî Îsa ev tiştên ha gotin , derket ser rê , di pêşiyê wan de çû , da ku here Orşelîmê .
42019029	Çaxê ew nêzîkî Beytfacê û Beytanyayê dibû , li cihê ku jê re Çiyayê Zeytûnê digotin , wî du şagirtên xwe şandin
42019030	û ji wan re got : « Herin vî gundê pêşberî we . Gava hûn bikevin nav gund , hûnê dehşikeke girêdayî bibînin ku hê tu kes lê siwar nebûye . Wê vekin û bînin vir .
42019031	Û eger kesek ji we bipirse û bêje : ‹ Çima hûn wê dehşikê vedikin ? › weha bêjin : ‹ Ew ji Xudan re lazim e . › »
42019032	Yên ku hatibûn şandin çûn û her tişt wek ku Îsa ji wan re gotibû dîtin .
42019033	Gava wan dehşik vedikir , xwediyên dehşikê ji wan re gotin : « Çima hûn dehşikê vedikin ? »
42019034	Wan jî got : « Ew ji Xudan re lazim e . »
42019035	Û dehşik anîn ba Îsa . Wan cilên xwe ji Îsa re danîn ser dehşikê û ew lê siwar kirin .
42019036	Gava Îsa diçû , xelkê ji wî re cilên xwe li ser rê radixistin .
42019037	Êdî gava ew nêzîkî berwara Çiyayê Zeytûnê bû , elaleta şagirtên wî dest pê kir û bi dilxweşî û bi dengekî bilind pesnê Xwedê ji bo wan hemû karên mezin ên ku dîtibûn , didan .
42019038	Û wan digot : « Pîroz be ew PadîşahêKu bi navê Xudan tê . Li ezmên silametÛ li bilindahiyan rûmet ! »
42019039	Û hin ji Fêrisiyan , yên ku di nav wê elaletê de bûn , ji Îsa re gotin : « Mamoste , dengê xwe li şagirtên xwe hilde ! »
42019040	Îsa li wan vegerand û got : « Ez ji we re dibêjim : Eger ew bêpêjin bimînin , kevir wê dengê xwe hildin . »
42019041	Çaxê Îsa nêzîk bû , bajar dît , li ser giriya
42019042	û got : « Xwezî îro te jî ev tiştên ku ji bo aştiya te ne bizaniyana ! Lê niha ew ji ber çavên te hatine veşartin .
42019043	Roj wê bi ser te de bên , ku dijminên te wê li dora te çeperan çêkin û hawirdora te bigirin , ji her aliyî ve te bidin tengahiyê
42019044	û wê te û zarokên te yên di nav te de li erdê bixin û ewê di nav te de kevir li ser kevir nehêlin , çimkî te wextê serdana xwe nezanî . »
42019045	Îsa ket Perestgehê û dest pê kir , yên ku tê de kirrîn û firotin dikirin , avêtin derve
42019046	û ji wan re got : « Hatiye nivîsîn : ‹ Mala min wê bibe mala duayê › , Lê we ew kiriye ‹ şkefta rêbiran › . »
42019047	Îsa her roj di Perestgehê de hîn dikir . Serekên kahînan , Şerîetzan û giregirên gel dixebitîn , ku wî bikujin ,
42019048	lê wan nikaribû tiştekî bibînin ku bi wî bikin , çimkî tevahiya xelkê ji dil guhdariya wî dikir .
42020001	Rojekê , çaxê wî di Perestgehê de xelk hîn dikir û Mizgînî dida , serekên kahînan , Şerîetzan û rihspî tevde bi ser de hatin
42020002	û jê re gotin : « Ji me re bêje , tu van tiştan bi çi desthilatiyê dikî , an yê ku ev desthilatî daye te kî ye ? »
42020003	Îsa li wan vegerand û got : « Ez jî , ezê tiştekî ji we bipirsim , ka ji min re bêjin :
42020004	Imadkirina Yûhenna ji ezmên bû , an ji mirovan bû ? »
42020005	Ew bi hevdû şêwirîn û gotin : « Eger em bêjin : ‹ Ji ezmên e › , ewê bêje : ‹ Çima we ji wî bawer nekir ? ›
42020006	Û eger em bêjin : ‹ Ji mirovan e › , ji xwe tevahiya xelkê wê me bide ber keviran , çimkî ew qenc bawer dikin ku Yûhenna pêxember e . »
42020007	Îcar wan lê vegerand û gotin : « Em nizanin ji ku derê ye . »
42020008	Îsa ji wan re got : « Ez jî ji we re nabêjim ku ez van tiştan bi çi desthilatiyê dikim . »
42020009	Îsa dest pê kir , ev mesele ji xelkê re got : « Mirovekî rezek çand , ew bi kirê da rezvanan û ji bo demeke dirêj çû welatekî din .
42020010	Û di demsala rêz de wî xulamek şand ba rezvanan , da ku ji berê rêz bidin wî . Lê rezvanan li wî xist û ew destvala şandin .
42020011	Hingê wî xulamekî din şand , wan li wî jî xist , riswa kirin û destvala şandin .
42020012	Yê sisiyan jî şand , ew jî birîndar kirin û avêtin derve .
42020013	Xwediyê rêz jî got : ‹ Gelo ez çi bikim ? Ezê kurê xwe yê delal bişînim , belkî ew siyaneta wî bigirin . ›
42020014	Lê gava rezvanan ew dît , bi hevdû şêwirîn û gotin : ‹ Ev wêris e . De werin , em wî bikujin , da ku mîras ji me re bimîne . ›
42020015	Wan ew avêt derveyê rêz û kuştin . Ma îcar xwediyê rêz wê çi bi wan bike ?
42020016	Ewê bê , van rezvanan helak bike û wê rêz bide hinekên din . » Gava wan ev yek bihîst , gotin : « Xwedê neke ! »
42020017	Lê Îsa li wan nêrî û got : « Nexwe eva hatiye nivîsîn çi ye ? ‹ Ew kevirê ku hostayan red kirBû kevirê serê rikin . ›
42020018	Her kesê ku bi ser wî kevirî de bikeve , wê bibe perçe perçe û ew kevir bi ser kê de bikeve , wê wî hûrhûr bike . »
42020019	Şerîetzan û serekên kahînan xwestin ku di cih de dest bavêjin wî , çimkî wan fêm kir , ku Îsa ev mesele anî ser wan , lê ew ji xelkê tirsiyan .
42020020	Çavê wan li Îsa bû û wan casûsên ku xwe rast nîşan didan , şandin ba wî , da ku ew wî bi xebera wî bigirin û derxin ber dîwan û desthilatiya walî .
42020021	Wan ji wî pirsî û gotin : « Mamoste , em dizanin ku tu rast dibêjî û hîn dikî . Tu cihêtiyê naxî nav mirovan , lê belê tu riya Xwedê rast hîn dikî .
42020022	Îcar ma ji me re dibe ku em bacê bidin Qeyser an na ? »
42020023	Lê Îsa bi qurnaziyên wan hesiya û ji wan re got :
42020024	« Ka zîvekî nîşanî min bidin . Ma ev resm û nivîsîn ên kê ne ? » Wan got : « Yên Qeyser in . »
42020025	Îsa jî ji wan re got : « Madem ku wusa ye , tiştên Qeyser bidin Qeyser û tiştên Xwedê bidin Xwedê . »
42020026	Wan nikaribû wî li ber xelkê bi gotina wî bigirin , ew li bersîva wî şaş man û devê xwe girtin .
42020027	Hinek ji wan Sadûqiyên ku digotin vejîna miriyan tune , hatin ji wî pirsîn û gotin :
42020028	« Mamoste , Mûsa ji bo me nivîsiye : ‹ Eger birayê yekî zewicî be û ew bê zarok bimire , divê birayê wî jina wî bistîne û dûndanê ji birayê xwe re rake . ›
42020029	Îcar heft bira hebûn . Yê pêşî jinek anî û bê zarok mir .
42020030	Yê diduyan
42020031	û yê sisiyan jî ew jin stand û bi vî awayî her heftan zarok li pey xwe nehiştin û mirin .
42020032	Piştre jin jî mir .
42020033	Ma di Roja Vejînê de ew jin wê bibe jina kîjanî ji van ? Çimkî her heftan jî ew anîbû . »
42020034	Îsa jî ji wan re got : « Zarokên vê dinyayê jinê tînin û mêr dikin .
42020035	Lê ew ên ku hêja hatine dîtin ku bigihîjin wê dinyayê û vejîna miriyan , ne jinê tînin û ne jî mêr dikin ;
42020036	ew careke din nikarin bimirin , ew eynî wek milyaketan in ; ew zarokên Xwedê ne , çimkî ew zarokên vejînê ne .
42020037	Mûsa jî da xuyakirin , ku mirî wê ji nû ve rabin . Ew di serhatiya deviyê de navê Xudan hildide û dibêje : ‹ Xwedayê Birahîm , Xwedayê Îshaq û Xwedayê Aqûb . ›
42020038	Îcar ew ne Xwedayê miriyan e , lê Xwedayê zindiyan e , çimkî hemû ji wî re sax in . »
42020039	Hinekan ji Şerîetzanan bersîv dan û gotin : « Mamoste , te qenc got . »
42020040	Çimkî êdî wan qet nediwêrî , ku tiştekî ji wî bipirsin .
42020041	Îcar Îsa ji wan re got : « Çawa dibêjin ku Mesîh kurê Dawid e ?
42020042	Çimkî Dawid bi xwe di kitêba Zebûrê de dibêje : ‹ Xudan ji Xudanê min re got : Li milê min ê rastê rûne ,
42020043	Heta ku ez dijminên te bikim pêgeha lingên te . ›
42020044	Loma , eger Dawid jê re dibêje Xudan , çawa ew dibe kurê Dawid ? »
42020045	Û çaxê tevahiya xelkê guhdariya wî dikir , wî ji şagirtên xwe re got :
42020046	« Hay ji wan Şerîetzanan hebinku dixwazin bi xiftanên dirêj bigerin û hez dikin ku di sûkan de xelk silavê bidin wan û di kinîştan de li ser kursiyên pêşî û di ziyafetan de li cihên jorîn rûnin .
42020047	Ew malên jinebiyan dadiqurtînin û ji bo ku bên dîtin , duayên dirêj dikin . Dîwana wan wê hê girantir be . »
42021001	Îsa serê xwe hilda û kesên dewlemend , yên ku diyariyên xwe davêtin peredanka Perestgehê , dîtin .
42021002	Wî jinebiyeke reben jî dît ku du pol avêtinê .
42021003	Hingê Îsa got : « Ez rast ji we re dibêjim , vê jinebiya belengaz ji wan hemûyan bêtir avêtê .
42021004	Çimkî van hemûyan ji tiştên ku ji wan zêde bûn , avêtin nav diyariyan , lê vê jinikê ji belengaziya xwe hemû abora xwe avêtê . »
42021005	Çaxê hinekan digot ku Perestgeh çawa bi kevirên spehî û bi diyariyan hatiye xemilandin , Îsa got :
42021006	« Heçî ev tiştên ha ne yên ku hûn dibînin , roj wê bên , ku hingê li vê derê kevir li ser kevir namîne . Tiştek namîne ku neyê hilweşandin . »
42021007	Wan jî ji Îsa pirsî û gotin : « Mamoste , ev tişt wê kengê çêbin ? Û çaxê ev tiştên ha li ber çêbûnê bin , nîşana wan çi ye ? »
42021008	Îsa jî got : « Hay ji xwe hebin ku hûn neyên xapandin , çimkî gelek wê bi navê min bên û wê bêjin : ‹ Ez ew im › û ‹ Wext nêzîk bûye ! › Li pey wan neçin !
42021009	Çaxê hûn li ser şer û hengameyan bibihîzin , netirsin , çimkî divê pêşî ev tiştên ha çêbin , lê belê dawî pêre pêre nayê . »
42021010	Hingê wî ji wan re got : « Milet wê li hember miletan rabe , padîşahî wê li hember padîşahiyan rabe .
42021011	Erdhejînên mezin wê çêbin û li cih cihan xela û êşa zirav wê derkevin . Tiştên tirsehêz û nîşanên mezin wê li ezmên bibin .
42021012	Lê ji berî van hemû tiştan wê dest bavêjin we û tengahiyê bidin we . Ewê we teslîmî kinîştan bikin û we bavêjin zîndanan û di ber navê min de ewê we derxin ber padîşah û waliyan .
42021013	Ev tişt wê çêbin , da ku hûn şahidiyê ji bo min bikin .
42021014	Loma bixin dilê xwe ku hûn ji pêşî ve nefikirin ku hûnê çawa xwe biparêzin .
42021015	Çimkî ezê dev û ziman û şehrezayiyê bidim we , ku neyarên we nekarin li ber we bipeyivin an bisekinin .
42021016	Lê heta bi dê û bav , bira , mirov û dostên we wê we bidin girtin û wê hinan ji we bikujin .
42021017	Ji ber navê min hemû jî wê ji we nefret bikin .
42021018	Lê mûyek ji serê we winda nabe .
42021019	Hûnê bi bîhnfirehiya xwe canê xwe bi dest bixin .
42021020	« Lê çaxê hûn bibînin ku hawirdora Orşelîmê bi leşkeran bê girtin , hingê bizanin ku xerabûna wê nêzîk e .
42021021	Hingê yên ku di Cihûstanê de ne , bila birevin çiyan ! Û yên ku di bajêr de bin , bila jê derkevin ! Û yên ku li çolê bin , bila nekevin bajêr !
42021022	Çimkî ev rojên heyfstandinê ne , da ku heçî tiştên hatine nivîsîn , bên cih .
42021023	Wey li wan ên ku di wan rojan de bizaro ne û dimêjînin . Çimkî tengahiyeke mezin wê bê ser welêt û xezeb wê bê ser vî gelî .
42021024	Ewê bikevin ber devê şûr , bi hêsîrtî wê bên birin nav hemû miletan û heta zemanê miletan temam bibe , Orşelîm wê di bin lingên wan de biperçiqe .
42021025	« Li ser roj , heyv û stêran nîşan wê çêbin û li ser erdê ji ber guregura pêlên deryayê milet wê bibizdin û şaş bibin .
42021026	Ew mirovên ku li benda wan tiştên ku bên serê dinyayê disekinin , ji tirsan dilê wan wê bibihûre ; çimkî stêrên ezmanan wê ji cihê xwe bihejin .
42021027	Hingê wê bibînin ku ‹ Kurê Mirov di nav ewrekî de bi hêz û rûmeta mezin tê . ›
42021028	Çaxê ev tiştên ha dest pê bikin û çêbin , li jor binêrin û serê xwe hildin , çimkî xilasiya we nêzîk dibe . »
42021029	Û Îsa ji wan re meseleyek got : « Li dara hêjîrê û li hemû darên din binêrin .
42021030	Çaxê ku ew dibişkivin , hûn dibînin û hûn ji ber xwe dizanin ku êdî havîn nêzîk e .
42021031	Bi vî awayî , çaxê hûn jî bibînin ku ev tiştên ha çêdibin , bizanin ku Padîşahiya Xwedê nêzîk e .
42021032	Bi rastî ez ji we re dibêjim , heta ev tiştên ha hemû çênebin , ev nifş qet nabihûre .
42021033	Erd û ezman wê bibihûrin , lê peyvên min tu caran nabihûrin . »
42021034	« Hay ji xwe hebin ku bi xwarina zehfî , serxweşî û bi xemên vê jiyanê dilê we giran nebe û ew roj ji nişkê ve wek dafikekê bi ser we de neyê .
42021035	Çimkî ewê bi ser wan hemûyên ku li ser rûyê erdê dimînin de , bê .
42021036	Lê herdem dua bikin û hişyar bimînin , da ku hûn bikarin ji ber van hemû tiştên ku wê bibin , birevin û li ber Kurê Mirov rawestin . »
42021037	Îsa bi roj di Perestgehê de hîn dikir û bi şev derdiket , diçû wî çiyayê ku jê re Çiyayê Zeytûnê digotin û şeva xwe dibihûrand .
42021038	Û xelk hemû sibê zû dihatin Perestgehê ba wî , da ku guhdariya wî bikin .
42022001	Cejna Nanê Şkeva ya ku jê re Cejna Derbasbûnê tê gotin , nêzîk dibû .
42022002	Serekên kahînan û Şerîetzan li riyekê digeriyan , ka çawa Îsa bikujin , çimkî ew ji xelkê ditirsiyan .
42022003	Hingê Îblîs ket dilê Cihûdayê ku jê re Îsxeryotî digotin . Ew yek ji her diwanzdehan bû .
42022004	Cihûda rabû , çû ba serekên kahînan û serwerên parêzgerên Perestgehê , bi wan re peyivî , ka wê çawa bikare Îsa bide destê wan .
42022005	Ew gelek şa bûn û bi wî re li hev hatin ku ew peran bidin wî .
42022006	Cihûda jî razî bû û li keysekê geriya , bê ku elalet hebe , wî bide destê wan .
42022007	Û roja Cejna Nanê Şkeva hat , a ku diviya , tê de berxê goriya Cejna Derbasbûnê bê şerjêkirin .
42022008	Îsa Petrûs û Yûhenna şandin û ji wan re got : « Herin , şîva Cejna Derbasbûnê ji me re amade bikin , da ku em bixwin ! »
42022009	Wan jî got : « Ma tu dixwazî ku em wê li ku derê amade bikin ? »
42022010	Wî li wan vegerand û got : « Gava hûn bikevin nav bajêr , mirovekî ku rahiştiye cerekî avê , wê rastî we bê . Hûnê li pey wî herin û herin wî xaniyê ku ew bikeviyê
42022011	û ji malxwê malê re bêjin : ‹ Mamoste ji te dipirse : Ka ew odeya mêvanan a ku ez li wê bi şagirtên xwe re şîva Cejna Derbasbûnê bixwim , li ku derê ye ? ›
42022012	Hingê ewê li jor odeyeke mezin a raxistî nîşanî we bide . Li wê derê şîvê amade bikin . »
42022013	Ew çûn , wan her tişt wek ku Îsa ji wan re gotibû , dîtin û şîva Cejna Derbasbûnê amade kirin .
42022014	Gava bû çaxê şîvê , Îsa bi Şandiyan re li ser sifrê rûnişt
42022015	û ji wan re got : « Hê ji berî ku ez cefayê bikişînim , dilê min gelek xwest ku ez bi we re vê şîva Cejna Derbasbûnê bixwim .
42022016	Çimkî ez ji we re dibêjim , heta ku di Padîşahiya Xwedê de pêk neyê , ez tu caran ji vê cejnê naxwim . »
42022017	Piştre wî rahişt kasekê , şikir kir û got : « Ha ji we re vê bistînin û di nav xwe de leva bikin .
42022018	Çimkî ez ji we re dibêjim , heta Padîşahiya Xwedê neyê , ez qet ji ava mêwê venaxwim . »
42022019	Piştre wî rahişt nanekî , şikir kir û şikand . Wî ew da destê wan û got : « Ev bedena min e , ku di ber we de hatiye dayîn . Vê yekê ji bo bîranîna min bikin . »
42022020	Piştî şîvê wî kase hilda û got : « Ev kasa ha ya ku ji xwîna min e di ber we de hatiye rijandin , Peymana Nû ye .
42022021	Lê va ye , destê wî yê ku min bide dest , bi min re li ser sifrê ye .
42022022	Erê , Kurê Mirov wek ku biryar hatiye dayîn , wê here , lê belê wey li wî kesê ku wî bide dest . »
42022023	Hemû şagirtan dest pê kir û ji hev pirsîn , ka kî ji wan e , yê ku wê vî karî bike ?
42022024	Devjenî ket nav wan , ka kî ji wan wê yê mezin bê hesibandin .
42022025	Îsa ji wan re got : « Padîşahên miletan hukumdariyê li ser wan dikin û yên ku serdestiyê li wan dikin , dixwazin ku ji wan re qencîxwaz bê gotin .
42022026	Lê belê divê hûn ne wusa bin . Bila yê herî mezin di nav we de wek yê herî biçûk û yê serek wek yê xulam be .
42022027	Ma yê mezintir kî ye ? Gelo yê li ser sifrê rûniştî , an yê ku xizmetê dike ? Ma yê li ser sifrê rûniştî ne mezintir e ? Lê ez di nav we de wek xizmetkarekî me .
42022028	« Hûn ew in , yên ku di ceribandinên min de bi min re ragirtine .
42022029	Û ezê ji we re padîşahiyekê bidim , çawa Bavê min ew daye min ,
42022030	da ku hûn di Padîşahiya min de li ser sifra min bixwin , vexwin û li ser textan rûnin û dîwana her diwanzdeh eşîrên Îsraêl bikin .
42022031	« Şimûn , Şimûn , va ye , Îblîs xwest ku we wek genim li bêjingê bixe .
42022032	Lê min ji bo te dua kir , da ku baweriya te sist nebe û çaxê tu dîsa vegerî , dilê birayên xwe qayîm bike . »
42022033	Şimûn lê vegerand û got : « Ya Xudan , ez amade me bi te re herim zîndanê û mirinê jî . »
42022034	Îsa got : « Petrûs , ez ji te re dibêjim , hê dîk îro bang nedayî , tê sê caran min înkar bikî . »
42022035	Îsa ji şagirtên xwe re got : « Çaxê min hûn bê xelîtik , bê tûr û bê pêlav şandin , ma tiştek ji we kêm bû ? » Wan got : « Na , tu kêmahiya me nebû . »
42022036	Îsa ji wan re got : « Lê niha ewê ku xelîtka wî heye , bila wê bi xwe re bîne , wusa jî yê ku tûrê wî heye û ewê ku bê şûr e , bila ebayê xwe bifiroşe û ji xwe re şûrekî bikirre .
42022037	Çimkî ez ji we re dibêjim ku eva hatiye nivîsîn , divê li ser min bê cih , ku dibêje : ‹ Û ew bi xerabkeran re hat hesabkirin . › Çimkî tiştên ku li ser min hatine nivîsîn wê bên serî . »
42022038	Wan got : « Ya Xudan , va ye , du şûr li vir hene . » Wî jî ji wan re got : « De bes e . »
42022039	Îsa derket û wek her car çû Çiyayê Zeytûnê , şagirtên wî jî li pey wî çûn .
42022040	Gava ew gihîşt wê derê , wî ji wan re got : « Dua bikin , da ku hûn nekevin ceribandinê . »
42022041	Ew , hema bêje bi dûrbûna avêtina kevirekî ji wan dûr ket , çû ser çokan , dua kir
42022042	û got : « Ya Bavê min , eger tu bixwazî , vê kasa tehl ji min derbas bike . Lê bila ne bi daxwaza min be , bi ya te be . »
42022043	Îcar milyaketek ji ezmên jê re xuya bû û hêz da wî .
42022044	Îsa ket berxwedaneke dijwar û bi kelegermî bêtir dua kir . Xwihdana wî dibû wek dilopên xwînê yên gir û diketin ser erdê .
42022045	Çaxê ku ew ji dua xwe rabû û li şagirtên xwe vegeriya , wî dît ku ew ji kederê bi xew ve çûne .
42022046	Wî ji wan re got : « Çima hûn bi xew ve diçin ? Rabin ser xwe û dua bikin , da ku hûn nekevin ceribandinê . »
42022047	Hê ew wusa dipeyivî , birrek mirov , li pêşiya wan Cihûdayê ku yek ji her diwanzdeh şagirtan bû , bi ser wan de hat . Cihûda ber bi Îsa ve hat , da ku wî ramûse .
42022048	Îsa jê re got : « Cihûda , ma tê bi ramûsanekê Kurê Mirov bidî destê wan ? »
42022049	Gava yên li dora wî dîtin , ka wê çi bibe , wan got : « Ya Xudan , ma em bi şûr lêxin ? »
42022050	Û yekî ji wan şûr avêt xulamê Serokkahîn û guhê wî yê rastê jêkir .
42022051	Lê Îsa got : « Bes e ! » Wî destê xwe danî ser guhê wî û ew qenc kir .
42022052	Piştre Îsa ji wê koma ku bi ser wî de hatibû re , ji serekên kahînan , serwerên parêzgerên Perestgehê û mezinan re got : « Hûn weha bi şûr û daran hatine ; ma hûn hatine pêşiya rêbirekî ?
42022053	Çaxê ez her roj di Perestgehê de di nav we de bûm , we destê xwe dirêjî min nekir . Lê belê ev saeta we ye , serdestiya taristaniyê ye . »
42022054	Îcar wan Îsa girt û birin , ew xistin xaniyê Serokkahîn . Petrûs jî ji dûr ve li pey wî diçû .
42022055	Gava di nav hewşa xanî de agir dadan û li dorê rûniştin , Petrûs di nav wan de rûnişt .
42022056	Keçikeke berdestî ew li ber êgir dît , wê çav lê zûr kirin û got : « Evê ha jî bi Îsa re bû . »
42022057	Lê wî înkar kir û got : « Ya jinikê , ez wî nas nakim . »
42022058	Piştî kêlîkekê , yekî din ew dît û got : « Tu jî yek ji wan î . » Petrûs lê vegerand û got : « Na camêr , ez ne ji wan im . »
42022059	Gava nêzîkî saetekê di wê navê de derbas bû , yekî din jî rabû û ji dil got : « Hema bi rastî evê ha jî bi wî re bû , çimkî ew ji Celîlê ye . »
42022060	Lê Petrûs lê vegerand û got : « Ey camêr , ez nizanim ka tu çi dibêjî . » Hema hingê hê ew dipeyivî , dîk bang da .
42022061	Hingê Xudan li pişt xwe zivirî , li Petrûs nêrî ; îcar peyva Xudan hat bîra Petrûs , çawa ku wî jê re gotibû : « Hê dîk îro bang nedayî , tê sê caran min înkar bikî . »
42022062	Petrûs derket derve û bû kûrkûra giriyê wî .
42022063	Îcar ew zilamên ku Îsa girtibûn , pê kenîn û lê xistin .
42022064	Wan çavên wî girêdan , jê pirsîn û gotin : « De ka pêxemberîtiyê bike , yê ku li te xist kî ye ? »
42022065	Û wan hê bêtir gotinên bêfihêt jê re gotin .
42022066	Gava bû roj , rihspiyên milet , serekên kahînan û Şerîetzan li hev civiyan . Û ew anîn civîna xwe ya giregiran
42022067	û ji wî re gotin : « Eger tu Mesîh î , ji me re bêje ! » Îsa bersîva wan da û got : « Eger ez ji we re bêjim , hûn qet bawer nakin
42022068	û eger ez ji we bipirsim jî , hûn qet bersîva min nadin .
42022069	Lê ji niha û pê ve ‹ Kurê Mirov wê li tenişta rastê ya hêza Xwedê rûne . › »
42022070	Îcar hemûyan bi hev re jê pirsî : « Nexwe tu Kurê Xwedê yî ? » Wî jî ji wan re got : « Hûn bi xwe dibêjin ku ez ew im . »
42022071	Wan got : « Ma çi hewcedariya me bi şahidiyê heye ? Me bi xwe ji devê wî bihîst . »
42023001	Tevahiya civînê rabû ser xwe û Îsa birin ber Pîlatos .
42023002	Wan dest bi giliyê wî kir û gotin : « Me dît ku evê ha miletê me ji rê derdixe . Nahêle ku baca Qeyser bê dayîn û ji bo xwe dibêje ku ew Mesîh e , yanî padîşah e . »
42023003	Pîlatos jê pirsî û got : « Ma tu padîşahê Cihûyan î ? » Îsa lê vegerand û got : « Wek ku te got . »
42023004	Pîlatos ji serekên kahînan re û ji elaleta milet re got : « Ez tu sedemê sûcdarkirina vî mirovî nabînim ! »
42023005	Lê ew li ser ya xwe man û gotin : « Vî mirovî milet li seranserê Cihûstanê , ji Celîlê û heta vir bi hînkirina xwe rakiriye ser lingan . »
42023006	Gava Pîlatos ev bihîst , wî pirsî û got : « Ma ev mirov ji Celîlê ye ? »
42023007	Gava ew hîn bû ku ew ji wê dera ku di bin hukumdariya Hêrodês de ye , wî ew şand ba Hêrodês . Hêrodês bi xwe jî di wan rojan de li Orşelîmê bû .
42023008	Gava Hêrodês Îsa dît , ew gelek şa bû . Hê ji mêj ve wî dixwest ku wî bibîne , çimkî wî gelek tişt li ser Îsa bihîstibûn û hêvî dikir , ku Îsa li ber wî kerametekê bike .
42023009	Wî jî gelek pirs li ber Îsa danîn , lê Îsa qet bersîva wî neda .
42023010	Serekên kahînan û Şerîetzan li ser piyan rawestan û giliyê xwe li hember Îsa giran kirin .
42023011	Hêrodês û leşkerên wî jî ew kêm dîtin û tinazên xwe pê kirin . Wan cilekî spehî yê ku diçirise lê kir û careke din ew vegerandin ba Pîlatos .
42023012	Di wê rojê de Pîlatos û Hêrodês , yên ku beriya hingê dijminahî bi hev re dikirin , dostanî bi hev re danîn .
42023013	Pîlatos gazî serekên kahînan , serweran û xelkê kir
42023014	û ji wan re got : « We ev mirovê ha anî ber min û we got ku ew gel ji rê derdixe . Min jî ew li ber we kişand pirsyariyê û min tu sûcê ku we dixistin stûyê wî , li ser wî nedîtin .
42023015	Hêrodês jî nedît . Ji ber vê yekê wî ew li me vegerand . Û binêrin , vî mirovî tiştek nekiriye ku bê kuştin .
42023016	Loma ezê wî bidim ber qamçiyan û berdim . »
42023017	
42023018	Lê koma elaletê bi dengekî kire qîrîn û got : « Vî ji ber çavê me rake , Barabas ji me re berde ! »
42023019	Heçî Barabas bû , ew ji ber serhildaneke di bajêr de û ji ber mêrkujiyê ketibû zîndanê .
42023020	Pîlatos careke din bi wan re peyivî , çimkî wî dixwest Îsa berde .
42023021	Lê wan kir qîrîn û gotin : « Wî xaç bike , wî xaç bike ! »
42023022	Hingê wî cara sisiyan ji wan re got : « Ka vî mirovî çi xerabî kiriye ? Min tu sedemê kuştina wî nedîtiye . Loma ezê wî bidim ber qamçiyan û berdim . »
42023023	Lê dîsa ew li ser ya xwe diman û bi qîrîneke bilind dixwestin ku ew bê xaçkirin û dengê wan bi ser ket .
42023024	Pîlatos biryar da , ku daxwaza wan bê cih .
42023025	Wî ewê ku ji ber serhildan û mêrkujiyê girtî bû û wan berdana wî dixwest , ji zîndanê berda û Îsa bi hêviya daxwaza wan ve hişt .
42023026	Û gava ew dibirin , wan Şimûnê ku ji Kûrênê bû û ji zeviyê vedigeriya , girtin . Xaç danîn ser pişta wî ku ew wê li pey Îsa bibe .
42023027	Elaleteke mezin ji xelkê li pey Îsa diçû , di nav wan de pîrek jî hebûn ku li singê xwe dixistin û li ser Îsa digirîn .
42023028	Îsa li wan zivirî û got : « Ya keçên Orşelîmê , li ser min negirîn ! Li ser xwe û zarokên xwe bigirîn !
42023029	Va ye , roj wê bên ku mirov wê bêjin : ‹ Xwezî bi yên ku bê ber in û xwezî bi wan zikên ku zarok neanîne û bi wan çiçikên ku nemêjandine ! ›
42023030	Hingê mirov wê dest pê bikin û ji çiyan re bêjin : ‹ Çiyano , bi ser me de bikevin ! Û ji giran re bêjin : Girno , me veşêrin ! ›
42023031	Eger weha bi dara ter bikin , ma halê dara hişk wê bibe çi ? »
42023032	Û du mirovên din ên sûcdar jî dibirin , da ku ew jî bi Îsa re bên kuştin .
42023033	Û çaxê ew gihîştin wî cihê ku Qoq jê re digotin , wan ew û herdu sûcdar xaç kirin , yek li milê wî yê rastê û yê din li milê wî yê çepê .
42023034	Hingê Îsa got : « Ya Bavê min , li wan bibihûre , çimkî ew nizanin ku ew çi dikin ! » Wan jî pişk avêtin ser cilên wî û li xwe leva kirin .
42023035	Xelk jî li wê derê rawestabû û temaşe dikir . Serwerên Cihûyan jî henekên xwe bi Îsa dikirin û digotin : « Wî kesên din xilas kirin ; eger ew Mesîhê bijartiyê Xwedê be , de bila xwe xilas bike ! »
42023036	Leşkeran jî tinazên xwe pê dikirin , ew nêzîkî wî bûn û sihik jê re anîn
42023037	û gotin : « Eger tu padîşahê Cihûyan bî , de xwe xilas bike ! »
42023038	Û li ser depika ser serê wî weha hatibû nivîsîn : EV PADÎŞAHÊ CIHÛYAN E .
42023039	Yekî ji wan sûcdarên daleqandî jî , Îsa şermezar kir û jê re got : « Ka , ma tu ne Mesîh î ? De ka xwe û me xilas bike ! »
42023040	Lê yê din lê hilat û got : « Ma tu ji Xwedê natirsî ? Ma ne va ye , tu bi xwe jî di bin eynî cezayî de yî ?
42023041	Hema heçî em in , ev heqê me ye , çimkî em bergîdana wan tiştên xerab ên ku me kirine , distînin . Lê wî tiştekî nerast nekiriye ! »
42023042	Û ji Îsa re got : « Ya Îsa , çaxê tu gihîştî Padîşahiya xwe , min bîne bîra xwe ! »
42023043	Îsa jî lê vegerand û got : « Bi rastî ez ji te re dibêjim ku tê îro bi min re di bihiştê de bî ! »
42023044	Gava dibû nêzîkî saet diwanzdehê nîvro , rojê tarîtî girt û tarî heta saet sisiyan ket ser seranserê welêt û perda Perestgehê di nîvî re çiriya
42023045	
42023046	û Îsa bi dengekî bilind kir qîrîn û got : « Ya Bavê min , ‹ ez ruhê xwe didim destên te ! › » Piştî ku wî ev gotina xwe got , wî ruhê xwe da .
42023047	Gava sersedê leşkeran tiştê çêbûyî dît , wî pesnê Xwedê da û got : « Bi rastî ev mirovê ha , mirovekî rast bû . »
42023048	Ew hemû xelkê ku ji bo dîtina van tiştan civiyabû , gava dît ku çi dibû , li singê xwe xist û vegeriya .
42023049	Hemû nasên Îsa û ew jinên ku ji Celîlê li pey wî hatibûn , ji dûr ve rawestabûn û ev tiştên ha temaşe dikirin .
42023050	Îcar zilamek bi navê Ûsiv hebû ; ew endamekî civîna giregiran û mirovekî qenc û rast bû .
42023051	Ev mirov bi xwestin û kirina civîna giregiran razî nebûbû . Ew ji bajarekî Cihûyan , ji Arîmetyayê bû û li hêviya hatina Padîşahiya Xwedê bû .
42023052	Ew çû ba Pîlatos û cesedê Îsa jê xwest .
42023053	Gava cesed ji xaçê anî xwarê , wî ew di nav cawekî de pêça û ew xist goreke ku di latê de hatibû kolan . Hê kesek tê de nehatibû veşartin .
42023054	Ew roj roja Amadekirinê bû û roja Şemiyê dest pê dikir .
42023055	Ew jinên ku ji Celîlê bi Îsa re hatibûn , li pey Ûsiv çûn , wan gor û çawa cesedê Îsa tê de hat danîn , dîtin .
42023056	Hingê ew vegeriyan , wan rûn û giyayên bîhnxweş amade kirin . Û roja Şemiyê li gor Şerîetê tu kar nekirin û bîhna xwe vedan .
42024001	Lê roja pêşî ya heftiyê , hê sibê zû , ew jin hatin ser gorê . Wan giyayên bîhnxweş ên ku amade kiribûn , bi xwe re anîn .
42024002	Wan dît ku kevirê ser gorê ji cihê xwe gindiriye ,
42024003	lê gava ew çûn nav wê , wan cesedê Xudan Îsa nedît .
42024004	Gava ew ji ber vê yekê hê şaş diman , ji nişkê ve du zilamên ku şewq ji cilên wan diçû li ba wan rawestan .
42024005	Jinan ji tirsa serê xwe kirin ber xwe . Zilaman ji wan re got : « Çima hûn di nav miriyan de li yê sax digerin ?
42024006	Ew ne li vê derê ye , ew rabûye . Bînin bîra xwe , çaxê ku ew hê li Celîlê bû , wî çi ji we re digot :
42024007	‹ Divê Kurê Mirov bikeve nav destên gunehkaran , bê xaçkirin û roja sisiyan dîsa rabe . › »
42024008	Û jinan jî gotinên Îsa anîn bîra xwe .
42024009	Ew ji ser gorê vegeriyan û çûn , ji her yanzdeh şagirtan û ji hemûyên din re her tişt gotin .
42024010	Yên ku xeber ji Şandiyan re anîn , ev in : Meryema Mejdelanî , Yohana , Meryema diya Aqûb û hinekên din ên ku bi wan re bûn .
42024011	Ev yek li ber çavên Şandiyan wek çîrokeke pûç xuya bû û wan ji jinan bawer nekir .
42024012	Lê Petrûs rabû ser xwe û bezî ser gorê . Gava wî xwe bi ser de xwar kir , wî ji kefenan pê ve tu tiştê din nedît . Ew çû mala xwe û li vî tiştê bûyî şaş dima .
42024013	De îcar di wê rojê de dido ji wan diçûn gundekî ku navê wî Emwas bû . Ev gund bi qasî yanzdeh kîlometreyan ji Orşelîmê dûr bû .
42024014	Herdu ji xwe re li ser wan hemû tiştên bûyî dipeyivîn .
42024015	Îcar gava ew hê ji xwe re dipeyivîn û ji hev dipirsîn , Îsa bi xwe nêzîkî wan bû û bi wan re çû .
42024016	Lê çavên wan dihatin girtin , da ku ew wî nas nekin .
42024017	Îsa ji wan re got : « Ev çi gotin in ku hûn di rê de ji hev re dibêjin ? » Ew bi xemgînî rawestan
42024018	û yekî ji wan ku navê wî Klêpas bû , lê vegerand û got : « Ma tu yê bi tenê yî ku li Orşelîmê dimîne û nizane ku li wê derê di van rojan de çi çêbûye ! »
42024019	Wî ji wan pirsî û got : « Çi çêbûye ? » Û wan got : « Ew tiştên ku li ser Îsayê Nisretî yê ku pêxember bû û bi gotin û kirinê li ber Xwedê û li ber tevahiya gel hêzdar bû
42024020	û çawa serekên kahînan û mezinên me , ji bo ku cezayê mirinê bidinê , ew dan dest û wan ew xaç kir ?
42024021	Lê me hêvî dikir , ku yê Îsraêl xilas bike , ew e . Ji bilî van hemûyan jî , va ye , îro roja sisiyan e ku ev tişt bûne .
42024022	Bi ser de çend jinên ji nav me em şaş kirin . Ew hê sibê zû li ser gorê bûn ,
42024023	û cesedê wî tê de nedîtin . Ew vegeriyan û gotin ku milyaket li ber çavên wan xuyabûn û gotin ku ew dijî .
42024024	Li ser vê yekê hinek ji yên ku bi me re ne , çûn ser gorê û çawa ku jinan gotibû , wusa dîtin . Lê wan ew bi xwe nedît . »
42024025	Îsa ji wan re got : « Hey hûn bêhişno ! Hûn ên ku bi derengî bi hemû gotinên pêxemberan bawerî tînin !
42024026	Ma nediviya ku Mesîh ev tişt bikişandana û bigihîşta berziya xwe ? »
42024027	Îcar wî ji Mûsa û hemû pêxemberan dest pê kir û ji wan re tiştên ku li ser wî di hemû Nivîsarên Pîroz de hatibûn nivîsîn , şîrovekirin .
42024028	Gava ew nêzîkî wî gundê ku ew diçûnê , bûn , Îsa wek ku ewê hê wêvetir biçûya kir .
42024029	Lê wan li ber wî da û jê re gotin : « Li ba me bimîne , çimkî berêvar e û roj li ber ava ye ! » Îsa bi wan re çû û derbasî hundir bû , da ku li ba wan bimîne .
42024030	Û gava ew bi wan re li ser sifrê rûnişt , wî rahişt nên , şikir kir , şikand û da wan .
42024031	Hingê çavên wan vebûn û wan ew nas kir . Lê ew ji ber çavên wan winda bû .
42024032	Wan ji hev re got : « Çaxê ku ew di rê de bi me re dipeyivî û Nivîsarên Pîroz ji me re şîrove dikirin , ma gotinên wî agir bi dilê me nedixistin ? »
42024033	Û hema di wê saetê de herdu rabûn û vegeriyan Orşelîmê . Wan her yanzdeh şagirt û yên din ên bi wan re li hev civiyayî dîtin .
42024034	Wan ên din digotin : « Xudan bi rastî rabûye û xwe nîşanî Şimûn daye . »
42024035	Wan herduyan jî got ku di rê de çi çêbû û gava ku Îsa nan şikand , wan çawa ew nas kir .
42024036	Hê ew wusa bi hev re dipeyivîn , Îsa bi xwe di nav wan de rawesta û got : « Silamet li ser we be ! »
42024037	Lê ew bizdiyan û tirsiyan , wan guman kir ku ew ruhekî li ber çavên xwe dibînin .
42024038	Îsa ji wan re got : « Çima hûn şaş mane û dudilî ne ?
42024039	Li dest û lingên min binêrin , ez bi xwe me . Destên xwe li bedena min bidin û bibînin ; çimkî ruh bê goşt û hestî ye , lê wek ku hûn dibînin , ez bi goşt û hestî me ! »
42024040	Û gava wî ev ji wan re got , wî dest û lingên xwe nîşanî wan dan .
42024041	Lê wan ji şabûnê hê bawer nekiribû û şaşmayî bûn . Îcar wî ji wan re got : « Ka tiştekî xwarinê li ba we heye ? »
42024042	Wan jî perçek ji masiyekî biraştî dan wî .
42024043	Wî ew ji destê wan rahişt û li pêş wan xwar .
42024044	Hingê wî ji wan re got : « Ha ew gotinên min ên ku gava hê ez bi we re bûm , min ji we re gotibûn , ev in : Divê ew hemû tiştên ku di Şerîeta Mûsa , di Nivîsarên Pêxemberan û di Zebûran de li ser min hatine nivîsîn , bên cih . »
42024045	Hingê wî hişê wan vekir , da ku ew bikarin Nivîsarên Pîroz fêm bikin .
42024046	Û wî ji wan re got : « Weha hatiye nivîsîn , Mesîh wê cefayê bikişîne û wê roja sisiyan ji nav miriyan rabe
42024047	û ji Orşelîmê bigire heta hemû miletên dinyayê , bi navê wî tobe û efûbûna gunehan , wê ji wan re bê danbihîstin .
42024048	Hûn şahidên van tiştan in
42024049	û va ye , ezê soza Bavê xwe bişînim ser we . Lê hûn li bajêr bimînin , heta ku hûn ji jor hêzê bistînin . »
42024050	Îcar wî ew derxistin û birin heta bi Beytanyayê û li wê derê wî destên xwe hildan û ew pîroz kirin .
42024051	Û wê gava ku wî ew pîroz dikirin , ew ji wan cuda bû , hat rakirin û hilkişiya nav ezmên .
42024052	Ew jî perizîn wî û bi şahiyeke mezin vegeriyan Orşelîmê .
42024053	Û ew her dem di Perestgehê de bûn û pesnê Xwedê didan .
43001001	Di destpêkê de Peyv hebû . Peyv bi Xwedê re bû û Peyv bi xwe Xwedê bû .
43001002	Ew di destpêkê de bi Xwedê re bû .
43001003	Her tişt bi wî afirî û bêyî wî qet tu tişt neafirî .
43001004	Jiyan di wî de bû û jiyan ronahiya mirovan bû .
43001005	Ronahî di tariyê de şewq dide û tarî nikare wê binixême .
43001006	Mirovek ji aliyê Xwedê ve hatibû şandin ku navê wî Yûhenna bû .
43001007	Ew ji bo şahidiyê hat . Ew hat ji bo ku şahidiya ronahiyê bike , da ku hemû bi rêberiya wî baweriyê bînin .
43001008	Ew bi xwe ne ronahî bû , lê ew hat ku şahidiya ronahiyê bike .
43001009	Ronahiya rastîn , ewê ku hemû mirovan ronahî dike , dihat dinyayê .
43001010	Ew li dinyayê bû û dinya bi wî afirî . Lê dinyayê ew nas nekir .
43001011	Ew hat mala xwe , lê gelê wî ew qebûl nekir .
43001012	Lê hemûyên ku ew qebûl kirin û bawerî bi navê wî anîn , wî desthilatî da wan ku bibin zarokên Xwedê .
43001013	Ew ne ji xwînê , ne ji xwestina bedenê û ne jî ji xwestina mirov çêbûn , lê ew ji Xwedê çêbûn .
43001014	Û Peyv bû xwîn û goşt , bi kerem û rastiyê tije di nav me de konê xwe danî . Me rûmeta wî , yanî rûmeta Kurê yekta yê ku ji Bav tê dît .
43001015	Yûhenna ji bo wî şahidî kir û bi dengekî bilind got : « Min gotibû : ‹ Yê ku piştî min tê di ser min re ye , çimkî ew beriya min hebû . › Yê ku min li ser digot ev bû . »
43001016	Me hemûyan ji xezîna wî kerem li ser keremê stand .
43001017	Çimkî Şerîet bi destê Mûsa hat dayîn , kerem û rastî bi destê Îsa Mesîh hatin .
43001018	Tu caran , tu kesî Xwedê nedîtiye , lê Kurê yekta , Xwedayê ku li ber singê Bav e , wî bi xwe ew da zanîn .
43001019	Şahidiya Yûhenna ev e : Çaxê serekên Cihûyan ji Orşelîmê hin ji kahîn û ji Lêwiyan şandin , da ku ji wî bipirsin : « Tu kî yî ? » ,
43001020	wî eşkere got , wî înkar nekir û got : « Ez ne Mesîh im . »
43001021	Wan jê pirsî : « Nexwe tu kî yî ? Ma tu Êlyas î ? » Yûhenna got : « Na , ez ne ew im . » Ji pirsa « Ma tu ew pêxember î ? » re jî , wî got : « Na , ez ne ew im jî . »
43001022	Îcar wan jê re got : « Tu kî yî ? Tu ji bo xwe çi dibêjî ? Da ku em bersîvekê bidin wan ên ku em şandine . »
43001023	Wî got : « Ez ew deng im ku li çolê gazî dike : ‹ Riya Xudan rast bikin ! › wek ku Îşaya pêxember gotiye . »
43001024	Niha yên ku hatibûn şandin ji Fêrisiyan bûn .
43001025	Wan jê pirsî : « Madem tu ne Mesîh , ne Êlyas û ne jî ew pêxember î , nexwe tu çima imad dikî ? »
43001026	Yûhenna bersîva wan da û got : « Ez bi avê imad dikim , lê yek di nav we de radiweste , hûn nizanin ew kî ye .
43001027	Yê ku piştî min tê ew e û ez ne hêja me ku benên çaroxa wî vekim . »
43001028	Ev tişt hemû li wî serê Urdunê , li Beytanyayê , li cihê ku Yûhenna lê imad dikir çêbûn .
43001029	Dotira rojê Yûhenna dît ku Îsa ber bi wî ve tê . Û wî got : « Va ye ! Berxê Xwedê yê ku gunehên dinyayê radike .
43001030	Ev ew kes e ku min ji bo wî gotibû : ‹ Piştî min yek tê ku di ser min re ye , çimkî ew beriya min hebû . ›
43001031	Min bi xwe nizanibû ew kî ye , lê ji bo ku ew ji Îsraêlê re bê diyarkirin , ez hatim ku bi avê imad bikim . »
43001032	Yûhenna şahidî kir û got : « Min dît ku Ruh ji ezmên wek kevokê hat xwar , li ser wî danî û ma .
43001033	Min bi xwe nizanibû ew kî ye , lê yê ku ez şandim da ku ez bi avê imad bikim , ji min re got : ‹ Tu bibînî ku Ruh bê xwar û li ser kê deyne , yê ku bi Ruhê Pîroz imad dike , ew e . ›
43001034	Min jî dît û şahidî kir ku Kurê Xwedê ev e . »
43001035	Dotira rojê dîsa Yûhenna bi du şagirtên xwe re radiwesta .
43001036	Dema wî dît ku Îsa derbas dibe , wî got : « Va ye , Berxê Xwedê ! »
43001037	Du şagirtan gotina wî bihîst û li pey Îsa çûn .
43001038	Îsa li pişt xwe zivirî û dît ku ew li pey wî tên . Wî ji wan re got : « Hûn li çi digerin ? » Wan jê re got : « Rebbî » — ku bê wergerandin : « Mamoste » — « tu li ku derê dimînî ? »
43001039	Wî ji wan re got : « Werin , hûnê bibînin . » Îcar ew çûn û wan dît ku ew li ku derê dimîne û ew wê rojê li ba wî man . Wext piştî nîvro , saet li dora çaran bû .
43001040	Yek ji wan herdu kesên ku Yûhenna bihîstibûn û li pey Îsa çûbûn , Endrawisê birayê Şimûn-Petrûs bû .
43001041	Wî di cih de birayê xwe Şimûn dît û jê re got : « Me Mesîh dît » , ku bê wergerandin « Yê Rûnkirî » ye .
43001042	Wî ew anî ba Îsa . Îsa li Şimûn nêrî û got : « Tu Şimûnê kurê Yûhenna yî . Wê bi navê Kîfas » — ku ‹ Petrûs › e û bi mana ‹ lat › e — « gazî te bikin . »
43001043	Dotira rojê Îsa biryar da ku here herêma Celîlê . Wî Filîpos dît û jê re got : « Li pey min were ! »
43001044	Filîpos ji Beytsaydayê bû , ji wî bajarê ku Endrawis û Petrûs lê dijiyan .
43001045	Filîpos Natanyêl dît û jê re got : « Me Îsayê Kurê Ûsivê Nisretî dît , ku Mûsa di Şerîeta xwe de û pêxemberan li ser nivîsîne . »
43001046	Natanyêl jê pirsî : « Ma ji Nisretê tiştekî qenc dikare derkeve ? » Filîpos jê re got : « Were û bibîne ! »
43001047	Gava Îsa dît ku Natanyêl ber bi wî ve tê , li ser wî got : « Va ye , Îsraêliyekî rastîn ê ku tu hîle li ba wî tune . »
43001048	Natanyêl jê pirsî : « Ma tu ji ku derê min nas dikî ? » Îsa bersîva wî da : « Beriya ku Filîpos gazî te bike , gava ku tu hê li binê dara hêjîrê rûniştî bûyî , min tu dîtî . »
43001049	Natanyêl jê re got : « Mamoste , tu Kurê Xwedê yî ! Tu Padîşahê Îsraêlê yî ! »
43001050	Îsa lê vegerand û got : « Ji ber ku min ji te re got : ‹ Min tu li binê dara hêjîrê dîtî › , tu bawer dikî ? Tê tiştên ji vê mezintir bibînî . »
43001051	Û Îsa jê re got : « Bi rastî , bi rastî ez ji we re dibêjim , hûnê bibînin ku çawa ezman diqelişe û milyaketên Xwedê tên xwarê ser Kurê Mirov û diçin jorê . »
43002001	Piştî du rojan li bajarê Qenaya Celîlê dîlanek hebû û diya Îsa jî li wê derê bû .
43002002	Îsa û şagirtên xwe jî ji bo dîlanê hatibûn vexwendin .
43002003	Dema ku şerab ber xilasbûnê bû , diya Îsa jê re got : « Şeraba wan nema . »
43002004	Îsa lê vegerand û got : « Sitiyê , te çi ji min e ? Hê saeta min nehatiye . »
43002005	Diya wî ji xizmetkaran re got : « Her çi ji we re bêje , bikin . »
43002006	Îcar li wê derê şeş kûpên kevirîn hebûn ku Cihûyan ji bo adetên xwe yên paqijkirinê bi kar dianîn . Her yekî ji wan di navbera du-sê denan de av hildida .
43002007	Îsa ji wan re got : « Van kûpan bi avê tije bikin . » Û wan jî ew heta ber dev tije kirin .
43002008	Hingê wî ji wan re got : « Niha hinekê derxin û ji serekê ziyafetê re bibin . » Wan jî ew bir .
43002009	Gava ku serekê ziyafetê ji ava ku bûbû şerab vexwar , wî tê dernexist ku ew ji ku derê hatiye . Lê xizmetkarên ku av anîbûn , dizanibûn . Serekê ziyafetê gazî zavê kir
43002010	û jê re got : « Her kes pêşî şeraba qenc pêşkêş dike . Û çaxê ku yên vexwendî zêde vexwarin , ew a neqenc derdixe . Lê te şeraba qenc heta niha hilanî . »
43002011	Ev nîşana ku Îsa li Qenaya Celîlê çêkir a pêşî bû . Bi vî awayî wî rûmeta xwe da xuyakirin û şagirtên wî bawerî pê anîn .
43002012	Piştî vê yekê , Îsa tevî diya xwe , birayên xwe û şagirtên xwe çû Kefernahûmê û ew gelek rojan li wê derê neman .
43002013	Cejna Derbasbûnê ya Cihûyan nêzîk bû û Îsa hilkişiya Orşelîmê .
43002014	Di Perestgehê de wî ew kesên ku dewar , mî û kevok difirotin û serafkerên rûniştî dîtin .
43002015	Îcar wî ji benan qamçiyek çêkir , ew hemû û dewar û mî jî , ji Perestgehê derxistin ; perên pereguhêran rijandin û maseyên wan gêr kirin .
43002016	Wî ji kevokfiroşan re got : « Van ji vê derê rakin ! Êdî mala Bavê min nekin bazargeh ! »
43002017	Hat bîra şagirtên wî ku hatiye nivîsîn : « Xîretkêşiya ji bo mala te wê min bixwe . »
43002018	Li ser vê yekê Cihûyan jê pirsî : « Tê ji bo me çi nîşanê çêkî ku desthilatiya te heye , tu van dikî ? »
43002019	Îsa bersîva wan da û got : « Vê Perestgehê hilweşînin , ezê di sê rojan de rakim . »
43002020	Li ser vê yekê Cihûyan jê re got : « Avakirina vê Perestgehê çil û şeş salan kişand . Ma tê wê di sê rojan de rakî ? »
43002021	Lê Îsa li ser Perestgeha bedena xwe dipeyivî .
43002022	Piştre , dema ku ew ji nav miriyan rabû , hat bîra şagirtên wî ku Îsa ev yek gotiye û wan bi Nivîsara Pîroz û gotinên Îsa bawer kir .
43002023	Îcar dema ku Îsa di Cejna Derbasbûnê de li Orşelîmê bû , gelekan ew nîşanên ku wî dikirin dîtin û bawerî bi navê wî anîn .
43002024	Lê Îsa bawerî li wan nedianî . Çimkî wî bi xwe bi hemû mirovan dizanibû .
43002025	Hewcedariya wî bi şahidiya mirovan jî tunebû , çimkî wî dizanibû ku çi di dilê mirovan de ye .
43003001	Bi navê Nîkodêmos mirovek ji Fêrisiyan hebû ku serekekî Cihûyan bû .
43003002	Ev mirov bi şev hat ba Îsa û jê re got : « Mamoste , em dizanin ku tu mamosteyekî ji ba Xwedê hatiyî , çimkî ew nîşanên ku tu çêdikî , eger Xwedê ne pê re be , tu kes nikare bike . »
43003003	Îsa bersîva wî da û got : « Bi rastî , bi rastî ez ji te re dibêjim ku mirovek ji nû ve çênebe , ew nikare Padîşahiya Xwedê bibîne . »
43003004	Nîkodêmos jê pirsî : « Ma mirovekî ku pîr be çawa dikare ji nû ve çêbe ? Ma dikare careke din bikeve malzaroka diya xwe û çêbe ? »
43003005	Îsa bersîva wî da : « Bi rastî , bi rastî ez ji te re dibêjim , heta ku mirov ji avê û ruh çênebe , nikare bikeve Padîşahiya Xwedê .
43003006	Yê ku ji bedenê çêdibe beden e , yê ku ji Ruh çêdibe ruh e .
43003007	Li peyva ku min ji te re got : ‹ Divê hûn ji nû ve çêbin › , şaş nemîne .
43003008	Ba li ku derê bixwaze lê dixe . Tu dengê wê dibihîzî , lê tu nizanî ku ew ji ku derê tê û bi ku derê ve diçe ; her kesê ku ji Ruh çêdibe weha ye . »
43003009	Nîkodêmos jê re got : « Ev tişt çawa dikare çêbe ? »
43003010	Îsa lê vegerand û got : « Tu mamosteyê Îsraêl î jî û tu van tiştan nizanî ?
43003011	Bi rastî , bi rastî ez ji te re dibêjim , tiştê ku em dizanin , em dibêjin , tiştê ku me dîtiye em şahidiya wî dikin ; lê hûn şahidiya me qebûl nakin .
43003012	Min tiştên li ser erdê ji we re got û hûn bawer nakin . Nexwe eger ez tiştên li ezmanan bêjim , hûnê çawa bawer bikin ?
43003013	Ji bilî Kurê Mirov ê ku ji ezmên hatiye , tu kes derneketiye ezmên .
43003014	Çawa ku Mûsa li çolê mar bilind kir , bi vî awayî divê Kurê Mirov jî bê bilindkirin ,
43003015	da her kesê ku baweriyê bi wî bîne , jiyana wî ya herheyî hebe . »
43003016	Çimkî Xwedê wusa ji dinyayê hez kir ku Kurê xwe yê yekta da , da her kesê ku baweriyê bi wî bîne helak nebe , lê jiyana wî ya herheyî hebe .
43003017	Xwedê Kurê xwe neşand ku dinyayê sûcdar derxe , lê ew şand ku dinya bi wî xilas bibe .
43003018	Yê ku baweriyê bi wî tîne , sûcdar nayê derxistin ; lê yê ku baweriyê nayne , ji xwe sûcdar bûye , çimkî wî bawerî bi navê Kurê Xwedê yê yekta neaniye .
43003019	Dîwanbûn bi vî awayî ye : Ronahî hat dinyayê , lê mirovan ji ronahiyê bêtir ji tariyê hez kir , çimkî kirinên wan xerab bûn .
43003020	Her kesê ku xerabiyê dike , kîna wî ji ronahiyê heye ; ew ber bi ronahiyê ve nayê , da ku kirinên wî xuya nebin .
43003021	Lê yê ku rastiyê dike , tê ber ronahiyê , da kifş bibe ku kirinên wî ji Xwedê ne .
43003022	Piştî vê yekê Îsa û şagirtên xwe çûn herêma Cihûstanê . Îsa li wê derê bi wan re dima û imad dikir .
43003023	Yûhenna bi xwe jî li Eynona nêzîkî Salîmê imad dikir , çimkî li wê derê pirr av hebû . Mirov dihatin wê derê û imad dibûn .
43003024	— Hingê hê Yûhenna neavêtibûn zîndanê . —
43003025	Îcar di navbera şagirtên Yûhenna û Cihûyekî de , li ser pirsa adetên paqijiyê munaqeşeyek derket .
43003026	Îcar ew hatin ba Yûhenna û jê re gotin : « Mamoste , ew kesê ku li wî aliyê Çemê Urdunê bi te re bû û te jê re şahidî kir , va ye , ew bi xwe imad dike û hemû kes diçin ba wî . »
43003027	Yûhenna bersîv da û got : « Eger ji yekî re ji ezmên neyê dayîn , ew nikare tiştekî bistîne .
43003028	Hûn bi xwe ji min re şahid in ku min gotiye : ‹ Ez ne Mesîh im , lê ez di pêşiya wî de hatime şandin . ›
43003029	Bûk ji bo kê be zava ew e . Lê destbirayê zavê yê ku rawestayî ye û dengê zavê dibihîze , bi dengê wî gelek şa dibe . Îcar ev şabûna min niha temam bûye .
43003030	Ji wî re mezinbûn , ji min re biçûkbûn divê .
43003031	« Yê ku ji jorê hatiye di ser hemûyan re ye . Yê ku ji erdê ye , ji erdê dipeyive ; lê yê ku ji ezmên hatiye , di ser hemûyan re ye .
43003032	Wî çi dîtibe û çi bihîstibe şahidiya wan dike , lê tu kes şahidiya wî qebûl nake .
43003033	Yê ku şahidiya wî qebûl dike , mor dike ku Xwedê rast e .
43003034	Yê ku Xwedê ew şandiye , ew bi gotina Xwedê dipeyive , çimkî Xwedê Ruh bêsînor dide wî .
43003035	Bav ji Kur hez dike û her tişt daye destê wî .
43003036	Yê ku baweriyê bi Kur tîne , jiyana wî ya herheyî heye . Yê ku bi ya Kur nake , jiyanê nabîne , lê xezeba Xwedê li ser wî dimîne . »
43004001	Dema Îsa hîn bû ku Fêrisiyan bihîstiye , wî ji Yûhenna bêtir şagirt civandine û bi avê imad dike
43004002	— lê belê ne Îsa bi xwe , bi tenê şagirtên wî imad dikirin —
43004003	ew ji Cihûstanê derket û dîsa çû Celîlê .
43004004	Di dema rêwîtiyê de diviya ku ew di Sameryayê re derbas bibe .
43004005	Ew hat bajarekî Sameryayê ku navê wî Sûxar bû . Ev der nêzîkî wê zeviyê bû ku Aqûb dabû kurê xwe Ûsiv .
43004006	Bîra Aqûb li wê derê bû . Îsa wusa ji rêwîtiyê westayî li kêleka bîrê rûnişt . Wext nîvro bû .
43004007	Jineke Samerî hat ku avê bikişîne . Îsa ji wê re got : « Avê bide min ez vexwim . »
43004008	Şagirtên wî jî çûbûn bajêr ku tiştên xwarinê bikirrin .
43004009	Jinika Samerî jê re got : « Çawa dibe ku tu ji min avê dixwazî ? Tu Cihû yî û ez jî jinikeke Samerî me . » — Tu têkiliya Cihûyan bi Sameriyan re tune . —
43004010	Îsa bersîva wê da û got : « Eger te bi dayîna Xwedê û yê ku ji te re dibêje : ‹ Avê bide min ez vexwim › bizaniya , teyê jê bixwesta û wiyê ava jiyanê bida te . »
43004011	Jinikê jê re got : « Ezxadim , tiştekî te yê ku tu pê avê bikişînî tune û bîr jî kûr e ! Tê ava jiyanê ji ku derê bînî ?
43004012	Ma tu ji bavê me Aqûb mezintir î , ku ev bîr daye me ? Wî bi xwe , zarokên wî û pez û dewarên wî av jê vexwarine . »
43004013	Îsa bersîv da û jê re got : « Her kesê ku ji vê avê vexwe , wê dîsa tî bibe .
43004014	Lê kî ji ava ku ez bidimê vexwe , tu caran tî nabe . Belê ew ava ku ezê bidim wî , wê di dilê wî de ji bo jiyana herheyî bibe kaniyeke ava ku diherike . »
43004015	Jinikê jê re got : « Ezxadim , vê avê bide min ku êdî ez tî nebim û neyêm ji vir avê nekişînim . »
43004016	Îsa lê vegerand û jê re got : « Here gazî mêrê xwe bike û were vir . »
43004017	Jinikê bersîva wî da û got : « Mêrê min tune . » Îsa jê re got : « Te rast got ku mêrê te tune ,
43004018	çimkî pênc mêrên te hebûn û yê ku niha tu pê re yî , ne mêrê te ye . Te ev rast got . »
43004019	Jinikê jê re got : « Ezxadim , ez dibînim ku tu pêxemberek î .
43004020	Bav û kalên me li vî çiyayî perizîn , lê hûn dibêjin cihê ku divê mirov lê biperize li Orşelîmê ye . »
43004021	Îsa jê re got : « Sitiyê , ji min bawer bike , wext tê , ku hûnê ne li vî çiyayî û ne jî li Orşelîmê biperizin Bav .
43004022	Hûn diperizin wî yê ku hûn nas nakin , lê em diperizin wî yê ku em nas dikin , çimkî xilasî ji Cihûyan tê .
43004023	Lê belê wext tê û niha ye : Yên ku bi rastî diperizin , ewê bi ruh û bi rastiyê biperizin Bav . Çimkî yên ku Bav li wan digere ew in ku bi vî awayî diperizin wî .
43004024	Xwedê ruh e û yên ku diperizin wî , divê bi ruh û bi rastiyê biperizin wî . »
43004025	Jinikê jê re got : « Ez dizanim ku Mesîh » — yê ku jê re ‹ Yê Bijartî › dibêjin — « wê bê û gava ku ew bê , ewê her tiştî nîşanî me bide . »
43004026	Îsa jê re got : « Ez ê ku bi te re dipeyivim , ez ew im . »
43004027	Li ser vê yekê şagirtên Îsa hatin . Ew gelek şaş man ku ew bi jinekê re dipeyive , lê kesî negot : « Tu çi dixwazî ? » an « Çima tu bi wê re dipeyivî ? »
43004028	Îcar jinikê cerê xwe hişt , çû bajêr û ji xelkê re got :
43004029	« Werin , wî mirovî bibînin , ku hemû tiştên ku min berê kiribûn ji min re gotin . Gelo Mesîh ev e ? »
43004030	Xelk ji bajêr derketin û ber bi Îsa ve dihatin .
43004031	Di vê navê de şagirtên wî jê lava dikirin û digotin : « Mamoste , tiştekî bixwe ! »
43004032	Lê Îsa ji wan re got : « Xwarineke min a ku hûn pê nizanin heye . »
43004033	Şagirtan ji hevdû pirsî : « Gelo kesekî jê re xwarin aniye ? »
43004034	Îsa ji wan re got : « Xwarina min ew e , ku ez daxwaza wî yê ku ez şandime bikim û karên wî pêk bînim .
43004035	Ma hûn bi xwe nabêjin : ‹ Hê ji dema dirûnê re çar meh hene › . Va ye , ez ji we re dibêjim , çavên xwe hildin û li zeviyên ku zer bûne , ji dirûtinê re amade ne binêrin .
43004036	Yê ku didirû heqê xwe distîne û ji bo jiyana herheyî ber dicivîne , da hem ê ku diçîne û hem ê ku didirû bi hev re dilgeş bibin .
43004037	Çimkî li vir peyva ‹ Yek diçîne û yek didirû › rast e :
43004038	Min hûn şandin , da ku hûn zeviya ku hûn di ber de nexebitîne bidirûn ; hinekên din di ber de xebitîn û hûn li ser xebata wan rûniştin . »
43004039	Gelek Sameriyên ku ji wî bajarî bûn , li ser şahidiya jinikê ya ku digot : « Hemû tiştên ku min berê kiribûn wî ji min re gotin » , bawerî bi Îsa anîn .
43004040	Îcar dema ku Samerî hatin ba wî , jê lava kirin ku ew li ba wan bimîne . Ew jî du rojan li wê derê ma .
43004041	Gelekên din jî li ser gotina wî bawerî anîn
43004042	û wan ji jinikê re got : « Êdî bawerkirina me ne li ser gotina te ye , çimkî me bi xwe bihîst û em dizanin ku bi rastî jî Xilaskarê dinyayê ev e . »
43004043	Piştî van herdu rojan Îsa ji wir çû Celîlê .
43004044	Îsa bi xwe bûbû şahid ku siyaneta pêxemberekî li welatê wî tune .
43004045	Îcar dema ku ew hat Celîlê , Celîliyan ji dil ew qebûl kir . Çimkî ew bi xwe jî li Orşelîmê beşdarî Cejna Derbasbûnê bûbûn û tiştên ku wî kiribûn , dîtibûn .
43004046	Ew dîsa hat Qenaya Celîlê ku wî lê av kiribû şerab . Li wir karmendekî padîşah hebû ku kurê wî li Kefernahûmê nexweş bû .
43004047	Dema wî bihîst ku Îsa ji Cihûstanê hatiye Celîlê , ew hat ba Îsa û jê lava kir ku kurê wî qenc bike ; çimkî ew li ber mirinê bû .
43004048	Îsa ji wî re got : « Heta ku hûn nîşan û karên mezin nebînin , hûn qet bawer nakin . »
43004049	Karmendê padîşah jê re got : « Ezbenî , beriya ku kurikê min bimire , xwe bigihîne ser . »
43004050	Îsa lê vegerand û got : « Here , kurê te dijî . » Mirov bi peyva ku Îsa jê re gotibû bawer kir û çû .
43004051	Hê ew negihîştibû jêr , xulamên wî hatin pêşiya wî û jê re gotin : « Kurê te dijî . »
43004052	Îcar wî ji xulamên xwe pirsî , ka kurê wî di kîjan saetê de ber bi qencbûnê ve çûye . Wan jê re got : « Duh piştî nîvro saet di yekê de , tayê ew berda . »
43004053	Hingê bavê kurik fêm kir ku tam di wê saetê de Îsa jê re gotibû : « Kurê te dijî . » Îcar wî û tevahiya maliyên wî bawerî anîn .
43004054	Ev nîşana diduyan bû ku çaxê Îsa ji Cihûstanê hatibû Celîlê çêkir .
43005001	Piştî vê yekê cejneke Cihûyan hat û Îsa hilkişiya Orşelîmê .
43005002	Li Orşelîmê , li ber Dergehê Miyê hewzeke bi pênc eywanan hebû . Bi Îbranî jê re ‹ Beythasta › dibêjin .
43005003	Di wan eywanan de komeke mezin a nexweşan : Kor , şil û şeht * û felcî vedizeliyan . Ew li benda çeliqandina avê diman .
43005004	
43005005	Mirovek li wê derê hebû ku ji sî û heşt salan ve nexweş bû .
43005006	Îsa ew vezelandî dît û dizanibû ku ji demeke dirêj ve ye ku ew nexweş e . Wî jê re got : « Ma tu dixwazî sax bibî ? »
43005007	Mirovê nexweş lê vegerand û got : « Ezbenî , kesekî min ê ku gava av diçeliqe min bixe hewzê tune . Dema ku ez dikim xwe bavêjimê , yekî din beriya min xwe davêjê . »
43005008	Îsa jê re got : « Rabe , doşeka xwe rake û rêve here . »
43005009	Di cih de mirov sax bû , doşeka xwe rakir û rêve çû . Îcar ew roj Şemî bû
43005010	û serekên Cihûyan ji wî mirovê ku qenc bûbû re gotin : « Îro Şemî ye ! Nabe ku tu doşeka xwe rakî . »
43005011	Wî bersîva wan da : « Wî mirovê ku ez sax kirim ji min re got : ‹ Doşeka xwe rake û rêve here . › »
43005012	Wan jê pirsî : « Ew kî ye ku ji te re got : ‹ Doşeka xwe rake û rêve here › ? »
43005013	Lê mirovê ku hatibû qenckirin , nizanibû ew kî ye , çimkî li wir gelek mirov civiyabûn û Îsa jî di nav wan de xwe windakiribû .
43005014	Piştî vê yekê Îsa ew li Perestgehê dît û jê re got : « Binêre , tu sax bûyî ! Êdî gunehan neke , da ku tiştekî hê xerabtir neyê serê te . »
43005015	Mirov çû ji serekên Cihûyan re got yê ku ew sax kiriye Îsa ye .
43005016	Ji bo vê yekê êdî wan tengahî dida Îsa , çimkî wî ev kar di roja Şemiyê de dikirin .
43005017	Hingê Îsa bersîva wan da : « Bavê min heta bi îro jî dixebite , ez jî dixebitim . »
43005018	Ji bo vê yekê serekên Cihûyan hê bêtir xebitîn ku wî bikujin . Çimkî wî ne bi tenê roja Şemiyê şikandibû , lê wî gotibû : « Xwedê bavê min bi xwe ye » û xwe bi Xwedê re yek girtibû .
43005019	Loma Îsa ji wan re got : « Bi rastî , bi rastî ez ji we re dibêjim , Kur nikare tiştekî ji ber xwe bike , lê tenê tiştên ku ew dibîne Bav dike , ew jî wan dike . Bav çi bike , Kur jî wusa dike .
43005020	Çimkî Bav ji Kur hez dike û hemû tiştên ku dike nîşanî wî dide . Ewê tiştên hê mezintir nîşanî wî bide wusa ku hûn lê şaş bimînin .
43005021	Erê , ka çawa Bav dikare miriyan rake û jiyanê bide wan , herweha Kur jî dikare , wan ên ku ew dixwaze , bide jiyan .
43005022	Bav dîwana tu kesî nake , lê hemû desthilatiya dîwankirinê daye Kur ,
43005023	da ku çawa hemû ji Bav re hurmetê dikin , wusa ji Kur re jî hurmetê bikin . Yê ku ji Kur re hurmetê neke , ji Bavê ku ew şandiye re jî hurmetê nake .
43005024	« Bi rastî , bi rastî ez ji we re dibêjim , yê ku guhê xwe dide gotinên min û ji yê ku ez şandime bawer dike , jiyana wî ya herheyî heye ; ew nayê dîwankirin , lê ew ji mirinê gihîştiye jiyanê .
43005025	Bi rastî , bi rastî ez ji we re dibêjim , wext tê û niha ye : Mirî wê dengê Kurê Xwedê bibihîzin û yên ku bibihîzin wê bijîn .
43005026	Çimkî çawa ku Bav serkaniya jiyanê ye , bi vî awayî wî kir ku Kur jî serkaniya jiyanê be .
43005027	Wî desthilatiya dîwankirinê jî da wî . Çimkî ew Kurê Mirov e .
43005028	Li vê yekê şaş nemînin , çimkî ew wext tê ku hemû kesên di goran de wê dengê wî bibihîzin
43005029	û derkevin . Yên ku qencî kirine , wê ji bo jiyanê , yên ku xerabî kirine , wê ji bo dîwanbûnê rabin .
43005030	« Ez nikarim tiştekî ji ber xwe bikim ; wek ku ez dibihîzim ez dadbar dikim . Dadbarkirina min rast e , çimkî ez ne li daxwaza xwe , lê li daxwaza yê ku ez şandime digerim .
43005031	« Eger ez ji bo xwe şahidiyê bikim , şahidiya min ne rast e .
43005032	Lê yekî din heye ku ji bo min şahidiyê dike û ez dizanim ew şahidiya ku ew ji bo min dike rast e .
43005033	We mirov şandin ba Yûhenna û wî şahidiya rastiyê kir .
43005034	Lê ez şahidiya ku ji mirov tê naxwazim , lê belê ji bo ku hûn xilas bibin ez van dibêjim .
43005035	Yûhenna çirayeke pêketî û ronahîdar bû . We jî xwest ku hûn ji bo demekê bi vê ronahiya wî dilşa bibin .
43005036	Lê şahidiya min di ser şahidiya Yûhenna re ye . Ew karên ku Bav spartine min da ku ez pêk bînim , ew karên ku ez dikim , ji bo min şahid in ku Bav ez şandime .
43005037	Û Bavê ku ez şandime bi xwe jî ji bo min şahidî kiriye . We tu caran ne dengê wî bihîstiye û ne jî rûyê wî dîtiye .
43005038	Û peyva wî di dilê we de namîne , çimkî hûn ji yê ku wî şandiye bawer nakin .
43005039	Hûn li Nivîsarên Pîroz dikolin , çimkî li gor bîr û baweriya we jiyana we ya herheyî di wan de ye û yên ku şahidiya min dikin jî ew in .
43005040	Lê hûn naxwazin bên ba min , da ku jiyana we hebe .
43005041	« Ez rûmeta ku ji mirov tê naxwazim .
43005042	Lê ez bi we dizanim , ez dizanim ku di dilê we de hezkirina Xwedê tune .
43005043	Ez bi navê Bavê xwe hatim û hûn min qebûl nakin ; eger yekî din bi navê xwe bê , hûnê wî qebûl bikin .
43005044	Hûn ên ku rûmetê didin hev û li rûmeta ku ji Xwedayê bi tenê tê nagerin , hûn çawa dikarin bawer bikin ?
43005045	Nefikirin ku ezê we li ber Bav sûcdar bikim ; yê ku we sûcdar dike Mûsa ye , ewê ku we hêviya xwe bi wî ve girêdaye .
43005046	Eger we ji Mûsa bawer bikira , weyê ji min jî bawer bikira , çimkî wî li ser min nivîsiye .
43005047	Lê eger hûn bi nivîsînên wî bawer nakin , hûnê çawa bi gotinên min bawer bikin ? »
43006001	Piştî vê yekê Îsa derbasî aliyê din ê Gola Celîlê bû ku jê re Teberiya digotin .
43006002	Elaleteke mezin dabû pey wî , çimkî wan ew nîşan û keramet dîtibûn , yên ku wî ji bo nexweşan çêkiribûn .
43006003	Îsa derket serê çiyê û li wê derê bi şagirtên xwe ve rûnişt .
43006004	Cejna Cihûyan a Derbasbûnê nêzîk bû .
43006005	Gava Îsa çavên xwe hildan , wî dît ku elaleteke mezin ber bi wî ve tê . Îsa ji Filîpos re got : « Emê nên ji ku derê bikirrin , ji bo ku ev mirov bixwin ? »
43006006	Wî ev ji bo ku Filîpos biceribîne got , çimkî wî dizanibû ku ewê çi bike .
43006007	Filîpos bersîva wî da : « Ji bo ku ji her yekî re pariyek bikeve bi du sed zîvî jî nan têra wan nake ! »
43006008	Yek ji şagirtan , birayê Şimûn-Petrûs , Endrawis ji wî re got :
43006009	« Li vir lawikek heye ku pênc nanên wî yên cehî û du masiyên wî hene , lê ji bo evqas mirov ev çi ye ! »
43006010	Îsa got : « Mirovan li erdê bidin rûniştin . » Li wir gelek giya hebû û ew rûniştin . Hejmara mêran li dora pênc hezar kes bû .
43006011	Hingê Îsa nan hildan , piştî ku şikir kir , ew li kesên rûniştî belav kirin . Bi vî awayî bi qasî ku wan xwest , wî masî jî dan wan .
43006012	Û piştî ku têr xwarin , wî ji şagirtên xwe re got : « Wan pariyên ku mane bidin hev , bila tiştek ziyan nebe . »
43006013	Şagirtan jî ew berhev kirin û ji ber wan ên ku pênc nanên cehî xwaribûn , diwanzdeh selik ji pariyan tije kirin .
43006014	Dema ku van mirovan ev nîşana ku Îsa çêkir dîtin , wan got : « Bi rastî jî ew pêxemberê ku wê bihata dinyayê , ev e ! »
43006015	Îcar Îsa têgihîşt ku ewê bên û ji bo ku wî bikin padîşah bi zorê bibin ; dîsa ew bi serê xwe hilkişiya çiyê .
43006016	Dema ku bû êvar , şagirtên wî daketin jêr û çûn golê .
43006017	Ew li qeyikekê siwar bûn û ji bo ku derbasî Kefernahûma aliyê din ê golê bibin , ketin rê . Êdî tarî ketibû erdê û hê jî Îsa nehatibû ba wan .
43006018	Golê ji ber bagereke xurt pêl dida .
43006019	Dema ku ew bi qasî pênc-şeş kîlometreyan pêşve çûn , wan dît ku Îsa li ser golê rêve diçe û ber bi qeyikê ve tê . Ew tirsiyan ,
43006020	lê Îsa ji wan re got : « Netirsin , ez im ! »
43006021	Îcar wan xwest ku wî bixin qeyikê . Qeyik di cih de gihîşt wî aliyê ku wan dixwest herinê .
43006022	Dotira rojê , elaleta ku li aliyê din ê golê mabû , fêm kirin ku şeva din ji qeyikekê pê ve li wê derê nebû û Îsa bi şagirtên xwe ve li qeyikê siwar nebûbû , lê şagirtên wî bi serê xwe çûbûn .
43006023	Ji aliyê din ve , qeyikên ku ji Teberiyayê hatibûn , gihîştibûn nêzîkî wê dera ku piştî şikirkirina Xudan , lê nan hatibû xwarin .
43006024	Gava elaletê dît ku ne Îsa û ne jî şagirtên wî li wê derê ne , ew bi xwe li qeyikan siwar bûn û ji bo ku li Îsa bigerin çûn Kefernahûmê .
43006025	Gava ku wan Îsa li aliyê din ê golê dît , wan jê re got : « Mamoste , tu kengê hatî vê derê ? »
43006026	Îsa bersîva wan da : « Bi rastî , bi rastî ez ji we re dibêjim , ne ji ber ku we nîşan dîtine , lê ji ber ku we ji nên xwar û hûn têr bûn , hûn li min digerin .
43006027	Ji bo xwarina pûç nexebitin , lê ji bo xwarina ku ji bo jiyana herheyî dimîne bixebitin ; wê xwarinê Kurê Mirov wê bide we ; çimkî Bav Xwedê mora xwe li wî xistiye . »
43006028	Û wan jê pirsî : « Divê em çi bikin , ji bo ku em karên Xwedê bikin ? »
43006029	Îsa bersîva wan da : « Karê Xwedê ev e ku hûn baweriyê bi wî kesê ku wî şandiye bînin . »
43006030	Li ser vê yekê wan jê re got : « Îcar tê çi nîşanê çêkî , da ku em bibînin û ji te bawer bikin ? Tê çi karî bikî ?
43006031	Bav û kalên me li çolê Manna xwarin . Çawa ku hatiye nivîsîn : ‹ Wî ji bo xwarina wan , ji ezmên nan da . › »
43006032	Îsa ji wan re got : « Bi rastî , bi rastî ez ji we re dibêjim , ew ne Mûsa bû ku ji ezmên nan da we , lê Bavê min e ku nanê rastîn ji ezmên dide we .
43006033	Çimkî nanê Xwedê ew e ku ji ezmên tê xwarê û jiyanê dide dinyayê . »
43006034	Wan jê re got : « Ezbenî , hergav vî nanî bide me . »
43006035	Îsa ji wan re got : « Nanê jiyanê ez im . Yê ku bê ba min , qet birçî nabe û yê ku baweriyê bi min bîne , tu caran tî nabe .
43006036	Lê wek ku min ji we re got , we ez dîtim , lê hê hûn bawer nakin .
43006037	Hemû yên ku Bav dide min , wê bên ba min û yê ku bê ba min , ez wî qet nazivirînim .
43006038	Çimkî ez ji ezmên hatim xwarê , ne ji bo ku ez daxwaza xwe bikim , lê ji bo ku ez daxwaza yê ku ez şandime bikim .
43006039	Daxwaza yê ku ez şandim ev e , ku ez ji hemûyên ku wî dane min yekî winda nekim , lê di Roja Dawî de wî rakim .
43006040	Erê , daxwaza Bavê min ev e , ku her kesê Kur bibîne û baweriyê bi wî bîne , jiyana wî ya herheyî hebe . Û di Roja Dawî de ezê wî rakim . »
43006041	Îcar Cihûyan li pey wî kirin pitepit , çimkî wî got : « Nanê ku ji ezmên hatiye xwarê ez im . »
43006042	Wan got : « Ma ev ne Îsayê kurê Ûsiv e ku em diya wî û bavê wî nas dikin ? Ma çawa dibe ku ew niha dibêje : ‹ Ez ji ezmên hatime xwarê › ? »
43006043	Îsa bersîv da û ji wan re got : « Di nav xwe de nekin pitepit .
43006044	Tu kes nikare bê ba min , heta Bavê ku ez şandime wî ber bi min ve nekişîne . Û di Roja Dawî de ezê wî rakim .
43006045	Di nivîsarên pêxemberan de hatiye nivîsîn : ‹ Hemû wê ji aliyê Xwedê ve hînkirî bin . › Her kesê ku ji Bav dibihîze û hîn dibe , tê ba min .
43006046	Ev nayê wê manê ku kesekî Bav dîtiyê . Bi tenê yê ku ji Xwedê ye , wî Bav dîtiye .
43006047	Bi rastî , bi rastî ez ji we re dibêjim , yê ku baweriyê tîne jiyana wî ya herheyî heye .
43006048	Nanê jiyanê ez im .
43006049	Bav û kalên we li çolê Manna xwarin , lê ew mirin .
43006050	Ew nanê ku ji ezmên hatiye xwarê , da her kesê ku jê bixwe nemire , ev e .
43006051	Ew nanê jîndar ê ku ji ezmên hatiye xwarê ez im . Eger yek ji vî nanî bixwe , wê her û her bijî û nanê ku ezê ji bo jiyana dinyayê bidim , bedena min e . »
43006052	Li ser vê yekê Cihûyan di nav xwe de devjenî kirin û gotin : « Ev mirov çawa dikare bedena xwe bide me ku em bixwin ? »
43006053	Îcar Îsa ji wan re got : « Bi rastî , bi rastî ez ji we re dibêjim , heta ku hûn bedena Kurê Mirov nexwin û xwîna wî venexwin , jiyana we wê nebe .
43006054	Yê ku bedena min dixwe û xwîna min vedixwe , jiyana wî ya herheyî heye û di Roja Dawî de ezê wî rakim .
43006055	Çimkî bedena min xwarina rastîn , xwîna min jî vexwarina rastîn e .
43006056	Yê ku bedena min dixwe û xwîna min vedixwe , bi min re dimîne û ez jî bi wî re dimînim .
43006057	Çawa Bavê ku serkaniya jiyanê ye ez şandime û ez bi saya Bav dijîm , bi vî awayî yê ku min bixwe , wê bi saya min bijî .
43006058	Nanê ku ji ezmên hatiye xwarê ev e . Ne wek Mannayê ku bav û kalan xwar û mirin . Yê ku vî nanî bixwe , wê her û her bijî . »
43006059	Îsa ev peyv , dema ku li Kefernahûmê hîn dikir , di kinîştê de gotin .
43006060	Gelek ji şagirtên wî , dema ku ev peyv bihîstin , gotin : « Ev peyv gelek dijwar e ! Kî dikare guh bide wê ? »
43006061	Lê Îsa dizanibû ku şagirt li ser vê yekê pitepitê dikin , wî ji wan re got : « Ma dilê we bi vê yekê dimîne ?
43006062	Nexwe eger hûn bibînin ku Kurê Mirov derdikeve cihê ku berê lê bû , wê çawa be … ?
43006063	Yê ku jiyanê dide Ruh e ; beden qet bi kêrî tiştekî nayê . Peyvên ku min ji we re gotine , ruh û jiyan in .
43006064	Lê yên ku di nav we de baweriyê naynin hene . » Çimkî Îsa ji destpêkê ve dizanibû ku kê bawerî neaniye û kî wê wî bide dest .
43006065	Û wî got : « Ji ber vê yekê min ji we re got heta ku ji aliyê Bav ve neyê dayîn , tu kes nikare bê ba min . »
43006066	Ji ber vê yekê , ji şagirtên wî gelek kes zivirîn û êdî bi wî re nedigeriyan .
43006067	Îcar Îsa ji diwanzdehan pirsî : « Ma hûn jî dixwazin ku herin ? »
43006068	Şimûn-Petrûs bersîva wî da : « Ya Xudan , emê herin ba kê ? Gotinên jiyana herheyî bi te re ne .
43006069	Û me jî bawerî aniye û em dizanin ku Pîrozê Xwedê tu yî . »
43006070	Îsa li wan vegerand û got : « Ma min hûn her diwanzdeh nebijartin ? Lê belê yek ji we yek Îblîs e . »
43006071	Wî li ser Cihûdayê kurê Şimûnê Îsxeryotî digot . Bi ser ku ew yek ji diwanzdehan jî bû , yê ku wê Îsa bida dest , ew bû .
43007001	Piştî vê yekê Îsa li Celîlê digeriya . Wî nedixwest ku di Cihûstanê de bigere , çimkî serekên Cihûyan li kuştina wî digeriyan .
43007002	Gava Cejna Holikçêkirinê ya Cihûyan nêzîk bû ,
43007003	birayên wî jê re gotin : « Ji vir derkeve û here Cihûstanê , da ku şagirtên te karên ku tu dikî bibînin .
43007004	Çimkî mirovê ku dixwaze bi eşkereyî xwe bide naskirin , kirinên xwe venaşêre . Madem ku tu van karan dikî , xwe nîşanî dinyayê bide . »
43007005	Çimkî birayên wî jî bawerî pê nedianîn .
43007006	Îsa ji wan re got : « Wextê min hê nehatiye , lê ji bo we wext herdem rast e .
43007007	Dinya nikare ji we nefret bike , lê ji min nefret dike , çimkî ez şahidiyê dikim ku kirinên dinyayê xerab in .
43007008	Hûn bi xwe herin vê cejnê , lê ez nayêmê . Çimkî hê wextê min bi tevahî nehatiye . »
43007009	Ew weha peyivî û li Celîlê ma .
43007010	Lê piştî ku birayên wî çûn cejnê , ew jî rabû çû , lê belê ne bi eşkereyî , ji dizî ve .
43007011	Di vê navê de Cihû di cejnê de lê digeriyan û digotin : « Ew li ku derê ye ? »
43007012	Di nav elaletê de li ser wî gelek tişt dihatin gotin . Hinekan digot : « Ew mirovekî qenc e » , hinekan jî digot : « Na , ew xelkê dixapîne . »
43007013	Lê ji tirsa serekên Cihûyan , kesî nediwêrî bi eşkereyî li ser wî bipeyive .
43007014	Îcar di nîvê cejnê de Îsa derket Perestgehê û dest bi hînkirinê kir .
43007015	Cihû lê şaş mabûn û digotin : « Ev mirovê ku li ser nivîsaran nehatiye hînkirin , çawa evqas bi wan dizane ? »
43007016	Îsa bersîva wan da û got : « Hînkirina min ne ji min , lê ji yê ku ez şandime tê .
43007017	Eger mirovek bixwaze ku daxwaza Xwedê bike , wê bizane ku hînkirina min ji Xwedê ye , an ez ji ber xwe dibêjim .
43007018	Yê ku ji ber xwe dipeyive , li rûmeta xwe digere ; lê yê ku li rûmeta yê ku ew şandiye digere , ew rast e û li ba wî xapandin tune .
43007019	Ma Mûsa Şerîet neda we ? Dîsa jî kes ji we Şerîetê pêk nayne . Çima hûn li kuştina min digerin ? »
43007020	Elaletê bersîva wî da : « Tu bi cinan ketiyî ! Kî li kuştina te digere ? »
43007021	Îsa li wan vegerand û got : « Min karekî nedîtî kir , hûn hemû lê şaş man .
43007022	Mûsa sinet da we — ev jî ne ji Mûsa , lê ji bav û kalan e — û hûn roja Şemiyê mirovekî sinet dikin .
43007023	Madem ji bo ku Şerîeta Mûsa xera nebe , hûn roja Şemiyê mirov sinet dikin , ji bo ku min di roja Şemiyê de mirovek yekser sax kiriye , hûn çima li min hêrs dibin ?
43007024	Li gor dîtinê dadbar nekin , lê li gor rastiyê dadbar bikin . »
43007025	Hingê hinek mirovên ku ji Orşelîmê bûn digotin : « Ma ev ne ew e ku li kuştina wî digerin ?
43007026	Û va ye , li vir ew bi eşkereyî dipeyive û tu kes jî jê re tiştekî nabêje . Gelo serekan bi rastî fêm kiriye ku ew Mesîh e ?
43007027	Lê em dizanin ku ev mirov ji ku derê tê . Gava ku Mesîh bê , kes wê nezane ku ew ji ku derê tê . »
43007028	Hingê , dema ku Îsa di Perestgehê de hîn dikir , bi dengekî bilind got : « Nexwe hûn min nas dikin û hûn dizanin ku ez ji ku derê me ! Lê ez ji ber xwe nehatime . Yê ku ez şandime rastî ye , lê hûn wî nas nakin .
43007029	Ez wî nas dikim , çimkî ez ji wî me û wî ez şandime . »
43007030	Li ser vê yekê ew xebitîn ku Îsa bigirin , lê kesî dest neavêt wî , çimkî hê saeta wî nehatibû .
43007031	Lê gelekan ji elaletê bawerî bi wî anî û gotin : « Ma gava ku Mesîh bê , wê ji kirinên vî bêtir nîşanan çêke ? »
43007032	Fêrisiyan tiştên ku elaletê li ser Îsa dikirin pisepis bihîst . Li ser vê yekê Fêrisî û serekên kahînan ji bo girtina wî parêzger şandin .
43007033	Îcar Îsa got : « Hê ji bo demeke kurt ez bi we re me ; piştre ezê herim ba yê ku ez şandime .
43007034	Hûnê li min bigerin , lê hûn min nabînin ; cihê ku ezê lê bim , hûn nikarin bênê . »
43007035	Hingê Cihûyan ji hev re got : « Ev mirov wê here ku derê ku em wî nabînin ? Nexwe wê here ba gelê me yê ku li nav Yewnaniyan belav bûye û Yewnaniyan hîn bike ?
43007036	Mana peyvên ‹ Hûnê li min bigerin , lê hûn min nabînin û cihê ku ezê lê bim , hûn nikarin bênê › çi ye ? »
43007037	Di roja dawîn û herî girîng a cejnê de Îsa ji piyan rawesta û bi dengekî bilind got : « Eger yek tî be , bila bê ba min û vexwe .
43007038	Yê ku baweriyê bi min bîne , wek ku di Nivîsara Pîroz de hatiye gotin : ‹ Wê ji dilê wî çemên ava ku jiyanê didin biherikin . › »
43007039	Îsa ev peyv li ser wî Ruhê Pîroz got , ku wan ên bawerî bi wî dianîn wê bistandana . Çimkî Ruh hê nehatibû dayîn , ji ber ku hê Îsa nehatibû birûmetkirin .
43007040	Dema ku wan ev gotin bihîstin , hinekan ji elaletê got : « Bi rastî jî ev ew pêxember e . »
43007041	Hinekan jî got : « Ev Mesîh e » , lê hinekên din jî gotin : « Ma Mesîh wê ji Celîlê bê ?
43007042	Ma Nivîsara Pîroz nabêje ku Mesîh wê ji dûndana Dawid û ji gundê Dawid , ji Beytlehmê bê ? »
43007043	Loma di nav elaletê de , li ser wî dubendî çêbû .
43007044	Hinekan ji wan xwest wî bigirin , lê tu kesî dest neavêt wî .
43007045	Di vê navê de parêzger vegeriyan ba Fêrisî û serekên kahînan . Wan ji parêzgeran pirsî : « We çima ew neanî ? »
43007046	Parêzgeran bersîva wan da : « Tu kes , tu caran mîna vî mirovî nepeyiviye ! »
43007047	Fêrisiyan got : « Nexwe , hûn jî hatin xapandin ?
43007048	Ma ji serekan û ji Fêrisiyan kesekî bawerî bi wî aniye ?
43007049	Na , lê ev elaleta ku bi Şerîetê nizane , xezeblêbûyî ye . »
43007050	Nîkodêmosê ku berê çûbû ba Îsa û ji Fêrisiyan bû , ji wan re got :
43007051	« Gelo Şerîeta me , heta ku guhdariya mirovekî neke û nezane ku ew çi dike , ma wî dadbar dike ? »
43007052	Wan lê vegerand û gotin : « Nexwe tu jî ji Celîlê yî ? Lê bikole , tê bibînî ku ji Celîlê tu pêxember dernakevin . »
43008001	Îsa jî çû Çiyayê Zeytûnê .
43008002	Serê sibê zû ew dîsa vegeriya Perestgehê , xelk hemû hat ba wî . Ew rûnişt û wî dest pê kir û ew hîn kirin .
43008003	Şerîetzan û Fêrisiyan jineke ku li ser zînayê hatibû girtin anîn û li holê dan rawestandin .
43008004	Wan jê re got : « Mamoste , dema ku vê jinê zîna dikir , hat girtin .
43008005	Di Şerîetê de , Mûsa li me emir kiriye ku em ên weha bidin ber keviran . Îcar tu çi dibêjî ? »
43008006	Wan ev ji bo ceribandina Îsa got , da ku wî sûcdar derxin . Lê Îsa xwe xwar kir û bi tiliya xwe li ser erdê nivîsî .
43008007	Careke din li ser pirsîna wan , wî serê xwe rakir û ji wan re got : « Di nav we de kî bêguneh be , bila kevirê pêşî ew bavêje wê . »
43008008	Û dîsa wî xwe xwar kir û bi tiliya xwe li ser erdê nivîsî .
43008009	Lê dema ku wan ev bihîst , ji mezinan bigire heta yê paşî yek bi yek derketin . Îsa bi serê xwe ma û jinik jî li wê derê rawestayî bû .
43008010	Îsa serê xwe rakir û ji wê re got : « Sitiyê , ka ew li ku derê ne ? Ma kesî tu sûcdar dernexistî ? »
43008011	Jinikê got : « Tu kesî , ezxadim ! » Û Îsa got : « Ez jî te sûcdar dernaxim ; here û êdî ji niha û pê ve gunehan neke . »
43008012	Îsa dîsa bi wan re peyivî û got : « Ez ronahiya dinyayê me ; yê ku li pey min bê , tu caran di tariyê de rêve naçe , lê wê bibe xweyî ronahiya jiyanê . »
43008013	Fêrisiyan lê vegerand û gotin : « Tu şahidiya xwe dikî ; şahidiya te ne rast e . »
43008014	Îsa bersîv da û ji wan re got : « Eger ez bi xwe şahidiya xwe dikim jî , şahidiya min rast e ; çimkî ez dizanim ku ez ji ku derê hatim û diçim ku derê . Lê hûn nizanin ku ez ji ku derê têm an diçim ku derê .
43008015	Hûn li gor ku çav dibîne dadbar dikin , lê ez tu kesî dadbar nakim .
43008016	Lê eger ez dadbar bikim jî , dadbarkirina min rast e ; çimkî ez ne bi tenê me , ez û Bavê ku ez şandime em bi hev re ne .
43008017	Di Şerîeta we de jî hatiye nivîsîn ku şahidiya du kesan rast e .
43008018	Ez şahidiya xwe dikim û Bavê ku ez şandime jî şahidiya min dike . »
43008019	Li ser vê yekê wan jê pirsî : « Bavê te li ku derê ye ? » Îsa bersîva wan da : « Hûn ne min nas dikin ne jî Bavê min . Eger we ez nas bikirama , weyê Bavê min jî nas bikira . »
43008020	Îsa ev peyvên ha , çaxê li Perestgehê hîn dikir , li cihê ku lê pere dicivandin gotin , lê kesî ew negirt , çimkî hê saeta wî nehatibû .
43008021	Wî dîsa ji wan re got : « Ez diçim ; hûnê li min bigerin û hûnê di nav gunehên xwe de bimirin . Hûn nikarin bên cihê ku ez diçimê . »
43008022	Li ser vê yekê Cihûyan weha got : « Ma ewê xwe bikuje ku dibêje : ‹ Hûn nikarin bên cihê ku ez diçimê › ? »
43008023	Îsa ji wan re got : « Hûn ji jêr in , ez ji jor im ; hûn ji vê dinyayê ne , lê ez ne ji vê dinyayê me .
43008024	Loma min ji we re got ku hûnê di nav gunehên xwe de bimirin . Eger hûn bawer nekin ku Ez Ew im , hûnê di nav gunehên xwe de bimirin . »
43008025	Îcar wan jê pirsî : « Tu kî yî ? » Îsa ji wan re got : « Ez tam ew im , yê ku min ji destpêkê ve ji we re gotiye .
43008026	Gelek tişt hene ku ez li ser we bêjim û we sûcdar derxim ; lê yê ku ez şandime rastî ye û bi tenê tiştên ku min ji wî bihîstine , ez ji dinyayê re dibêjim . »
43008027	Wî li ser Bav ji wan re got , lê wan fêm nekir .
43008028	Îcar Îsa ji wan re got : « Çaxê hûn Kurê Mirov rakin jorê , hingê hûnê bizanin ku Ez Ew im û min qet tu tişt ji ber xwe nekiriye ; lê ev tiştên ha wek ku Bav hînî min kirine ez dibêjim .
43008029	Û yê ku ez şandime bi min re ye û wî ez bi tenê nehiştime . Çimkî ez hergav wan karên ku li wî xweş tên , dikim . »
43008030	Dema ku Îsa weha peyivî , gelek kesan bawerî bi wî anî .
43008031	Îsa ji Cihûyên ku bawerî bi wî anîbûn re got : « Eger hûn di peyva min de bimînin , bi rastî jî hûn şagirtên min in .
43008032	Hûnê rastiyê bizanin û rastî wê we azad bike . »
43008033	Wan bersîva wî da : « Em ji dûndana Birahîm in û tu caran em neketine bin nîrê tu kesî . Çawa tu dibêjî : ‹ Hûnê azad bibin › ? »
43008034	Îsa li wan vegerand û got : « Bi rastî , bi rastî ez ji we re dibêjim , her kesê ku gunehan dike , ew xulamê guneh e .
43008035	Xulam her û her di malê de namîne , lê kur her û her dimîne .
43008036	Loma , eger Kur we azad bike , bi rastî hûnê azad bibin .
43008037	Ez dizanim ku hûn ji dûndana Birahîm in , lê dîsa jî hûn li kuştina min digerin . Çimkî hûn di dilê xwe de cih nadin peyva min .
43008038	Ez ji tiştên ku min li ba Bavê xwe dîtine dipeyivim û hûn jî tiştên ku we ji bavê xwe bihîstine dikin . »
43008039	Wan bersîva Îsa da û jê re got : « Bavê me Birahîm e . » Îsa ji wan re got : « Eger hûn zarokên Birahîm bûna , weyê kirinên Birahîm bikirana .
43008040	Lê niha hûn li kuştina min — li kuştina wî mirovê rastiya ku ji Xwedê bihîstî ji we re gotiye — digerin . Birahîm ev yek nekir .
43008041	Hûn karên bavê xwe dikin . » Wan ji wî re got : « Em ji zînayê çênebûne ! Bavekî me heye , ew jî Xwedê ye . »
43008042	Îsa ji wan re got : « Eger Xwedê Bavê we bûya , weyê ji min hez bikira , çimkî ez ji ba Xwedê hatime û niha ez li vir im . Ez ji ber xwe nehatime , lê wî ez şandime .
43008043	Çima hûn tiştên ku ez dibêjim fêm nakin ? Ji ber ku hûn peyva min ranagirin .
43008044	Hûn ji bavê xwe Îblîs in û hûn dixwazin xwestekên bavê xwe bi cih bînin . Ew ji destpêkê ve mêrkuj bû û tu caran li ser rastiyê nemaye , çimkî rastî li ba wî tune . Çaxê ku ew derewan dike , ji tiştên xwe bi xwe dibêje ; çimkî ew derewkar e û bavê derewan e .
43008045	Lê ji ber ku ez rastiyê dibêjim , hûn ji min bawer nakin .
43008046	Kî ji we dikare nîşan bide ku guneh li ba min heye ? Madem ez rastiyê dibêjim , çima hûn ji min bawer nakin ?
43008047	Yê ku ji Xwedê be , gotinên Xwedê dibihîze ; ji ber ku hûn ne ji Xwedê ne , hûn nabihîzin . »
43008048	Cihûyan bersîva wî da û gotin : « Ma heqê me tunebû , dema ku me got , tu ji Sameryayê yî û tu bi cinan ketiyî ? »
43008049	Îsa ji wan re got : « Ez bi cinan neketime , bervajiyê vê , ez siyaneta Bavê xwe digirim , lê hûn min bê siyanet dikin .
43008050	Ez li rûmeta xwe nagerim , lê yekî ku lê digere û dîwanê dike heye .
43008051	Bi rastî , bi rastî ez ji we re dibêjim , eger yek gotina min bigire , ew tu caran mirinê nabîne . »
43008052	Li ser vê yekê Cihûyan jê re got : « Niha em dizanin ku tu bi cinan ketiyî ! Birahîm jî mir , pêxember jî mirin . Û niha tu dibêjî : ‹ Eger yek gotina min bigire , tu caran mirinê tam nake . ›
43008053	Nexwe tu ji bavê me Birahîm mezintir î ? Ew mir . Pêxember jî mirin . Ma tu xwe kî dibînî ? »
43008054	Îsa bersîv da : « Eger ez rûmetê bidim xwe , rûmeta min ne tiştek e ; yê ku rûmetê dide min Bavê min e ku hûn jê re dibêjin : ‹ Ew Xwedayê me ye . ›
43008055	Hûn wî qet nas nakin , lê ez wî nas dikim . Eger min bigota ku ez wî nas nakim , ez jî wek we dibûm derewker ; lê ez wî nas dikim û gotina wî digirim .
43008056	Bavê we Birahîm bi hêviya ku wê roja min bibîne gelek şa bû ; wî ew dît û dilgeş bû . »
43008057	Cihûyan jê re got : « Hê tu ne pêncî salî yî ! Ma te Birahîm jî dîtiye ? »
43008058	Îsa ji wan re got : « Bi rastî , bi rastî ez ji we re dibêjim , ji beriya bûyîna Birahîm ez heme . »
43008059	Îcar wan kevir hildan , da ku bavêjin wî , lê Îsa xwe veşart û ji Perestgehê derket derve .
43009001	Gava ku Îsa derbas dibû , wî mirovek dît ku ji zikmakî ve kor bû .
43009002	Şagirtên wî jê pirsîn : « Mamoste , kê guneh kir ku ev mirov kor hat dinyayê ? Wî bi xwe an dê û bavê wî ? »
43009003	Îsa bersîva wan da : « Ne wî guneh kir , ne jî dê û bavê wî , lê ji bo ku karên Xwedê li ser wî bên dîtin ew kor hat dinyayê .
43009004	Hê ku roj e divê em karên ê ku ez şandime bikin . Şev tê , hingê kes nikare karekî bike .
43009005	Heta ku ez li dinyayê me , ez ronahiya dinyayê me . »
43009006	Wî weha got û tif kir erdê , ji tifê herrî çêkir û ew li çavê mirov da
43009007	û jê re got : « Here xwe di hewza Sîlwamê de bişo » ku bê wergerandin : « Hatiye şandin » . Ew jî çû serçavê xwe şuşt û bi çavên vebûyî vegeriya .
43009008	Cîranên wî û kesên ku berê dîtibûn ku wî pars dikir , gotin : « Ewê ku rûdinişt û pars dikir , ma ne ev e ? »
43009009	Hinekan digot : « Ev ew e » , hinekan jî digot : « Ne ew e , lê dimîne wî . » Lê wî bi xwe digot : « Ez ew im . »
43009010	Îcar wan jê pirsî : « Nexwe çavên te çawa vebûn ? »
43009011	Wî bersîva wan da : « Mirovê ku jê re dibêjin Îsa herrî çêkir û li çavên min da û ji min re got : ‹ Here hewza Sîlwamê û xwe bişo . › Ez jî çûm , min serçavê xwe şuşt û çavên min vebûn . »
43009012	Wan jê pirsî : « Ew li ku derê ye ? » Wî got : « Ez nizanim . »
43009013	Wan ew mirovê ku berê kor bû , anîn ba Fêrisiyan .
43009014	Ew roja ku Îsa herrî çêkir û çavên wî vekirin , Şemî bû .
43009015	Fêrisiyan jî jê pirsî , ka çavên wî çawa vebûne ? Mirov ji wan re got : « Wî herrî li çavên min da , min serçavê xwe şuşt û niha ez dibînim . »
43009016	Hinekan ji Fêrisiyan got : « Ev mirov ne ji Xwedê ye , çimkî ew Şemiyê nagire . » Lê hinekan jî got : « Ma mirovekî gunehkar çawa dikare nîşanên weha çêke ? » Û di navbera wan de dubendî derket .
43009017	Hingê wan dîsa ji wî yê ku berê kor bû pirsî : « Tu li ser wî yê ku çavên te vekirin çi dibêjî ? » Wî got : « Ew pêxember e . »
43009018	Serekên Cihûyan bawer nekirin ku ew kor bû û çavên wî vebûne , heta gazî dê û bavê wî nekirin
43009019	û ji dê û bavê wî nepirsîn : « Ma kurê we yê ku we digot kor hatiye dinyayê , ev e ? Çawa dibe ku niha ew dibîne ? »
43009020	Dê û bavê wî bersîva wan dan : « Em dizanin ku ev kurê me ye û kor hatiye dinyayê .
43009021	Lê em nizanin ku niha ew çawa dibîne û em nizanin kê jî çavên wî vekirine . Ji wî bipirsin , êdî ew mezin e , bila ew ji bo xwe bêje . »
43009022	Dê û bavê wî ji ber ku ji wan ditirsiyan weha peyivîn . Çimkî ji xwe serekên Cihûyan gotina xwe kiribûn yek : Her kesê ku bigota ew Mesîh e , ewê ji kinîştê bihata avêtin .
43009023	Ji ber vê yekê dê û bavê wî gotin : « Êdî ew mezin e , ji wî bipirsin . »
43009024	Îcar wan cara diduyan gazî wî mirovê ku berê kor bû kir û jê re gotin : « Li ber Xwedê rastiyê bêje ! Em dizanin ku ev mirov gunehkar e . »
43009025	Wî bersîva wan da : « Ez nizanim ka ew gunehkar e an ku ne gunehkar e , lê tiştê ku ez dizanim ev e , ez kor bûm û niha ez dibînim . »
43009026	Îcar wan jê pirsî : « Wî çi bi te kir ? Wî çawa çavên te vekirin ? »
43009027	Wî li wan vegerand û got : « Min niha ji we re got , lê we guhê xwe nedayê . Çima hûn dixwazin dîsa bibihîzin ? Ma hûn jî dixwazin ku bibin şagirtên wî ? »
43009028	Wan ew nizim kir û gotin : « Tu yî şagirtê wî , lê em şagirtên Mûsa ne .
43009029	Em dizanin ku Xwedê bi Mûsa re peyivî ye , lê heçî ev mirov e , em nizanin ku ew ji ku derê tê ! »
43009030	Mirov bersîva wan da û got : « Ev tiştekî ecêb e ! Hûn nizanin ew ji ku derê tê , lê wî çavên min vekirin .
43009031	Em dizanin ku Xwedê dengê gunehkaran nabihîze . Lê eger mirovek biperize Xwedê û daxwaza wî bike , Xwedê dengê wî mirovî dibihîze .
43009032	Ji berê ve tu caran nehatiye bihîstin ku kesekî çavên mirovekî ku kor hatî dinyayê vekirine .
43009033	Eger ev mirov ne ji Xwedê bûya , nikaribû tiştek bikira . »
43009034	Wan ji wî re got : « Tu bi tevahî di nav gunehan de hatiyî dinyayê , ma tê hînî me bikî ? » Û ew ji kinîştê avêtin derve .
43009035	Gava Îsa bihîst ku ew avêtine derve , wî ew dît û jê re got : « Tu baweriyê bi Kurê Mirov tînî ? »
43009036	Mirov lê vegerand û got : « Ezbenî , ew kî ye ? Bêje , da ku ez baweriyê pê bînim »
43009037	Îsa jê re got : « Te ew dît û yê ku niha bi te re dipeyive ew e . »
43009038	Wî got : « Ya Xudan , ez bawer dikim ! » û ji Îsa re çû ser çokan .
43009039	Îsa jî got : « Ez ji bo dîwankirinê hatime vê dinyayê , da ku yên ku nabînin bibînin û yên ku dibînin jî kor bibin . »
43009040	Hinek ji Fêrisiyên ku li ba wî bûn , dema ku ev bihîstin , jê re gotin : « Nexwe em jî kor in ? »
43009041	Îsa bersîva wan da : « Eger hûn kor bûna , gunehê weyê tunebûya . Lê niha hûn dibêjin : ‹ Em dibînin › , îcar gunehê we dimîne .
43010001	« Bi rastî , bi rastî ez ji we re dibêjim , ew kesê ku di derî re nakeve hevşiya miyan , lê di cihên din re dikevê , ew diz û rêbir e .
43010002	Lê yê ku di derî re dikevê , ew şivanê miyan e .
43010003	Dergehvan jê re derî vedike . Mî dengê wî dibihîzin û ew bi navê miyên xwe gazî wan dike û wan derdixe derve .
43010004	Dema ku ew hemû miyên xwe derdixe derve , dide pêşiya wan û mî jî li pey wî diçin , çimkî dengê wî nas dikin .
43010005	Ew tu caran li pey yekî xerîb naçin , lê ji wî direvin , çimkî dengê xerîban nas nakin . »
43010006	Îsa ev mesele ji wan re got , lê wan fêm nekir ku ew çi ji wan re dibêje .
43010007	Li ser vê yekê Îsa dîsa ji wan re got : « Bi rastî , bi rastî ez ji we re dibêjim , ez deriyê miyan im .
43010008	Hemû yên ku beriya min hatine diz û rêbir in , lê miyan guhdariya wan nekir .
43010009	Derî ez im ; yê ku bi destê min bikeve hundir , ewê xilas bibe . Ewê bikeve hundir , jê derkeve û çêrê bibîne .
43010010	Diz bi tenê ji bo dizîn , kuştin û telefkirinê tê . Lê ez hatim ji bo ku ji wan re jiyan hebe , jiyaneke bi firehî hebe .
43010011	« Ez şivanê qenc im . Şivanê qenc ji bo miyan canê xwe dide .
43010012	Yê ku bi peran hatiye girtin û ne şivan e , kesê ku ne xwediyê miyan e , dema ku dibîne gur tê , miyan dihêle û direve . Gur jî li wan dixe û wan belav dike .
43010013	Ew direve , çimkî ew bi peran hatiye girtin û xema miyan naxwe .
43010014	Ez şivanê qenc im . Ez ên xwe nas dikim û yên min jî min nas dikin ,
43010015	wek ku Bav min nas dike û ez jî wî nas dikim . Ez ji bo miyan canê xwe didim .
43010016	Miyên min ên din ên ku ne di vê hevşiyê de ne jî hene . Divê ez wan jî bînim û ewê dengê min bibihîzin . Bi vî awayî , wê bibin şivanek û keriyek .
43010017	Bav ji ber vê yekê ji min hez dike , çimkî ez jiyana xwe didim , da ku ez wê dîsa bistînim .
43010018	Tu kes wê ji min nastîne , lê ez jiyana xwe ji ber xwe didim . Ez dikarim jiyana xwe bidim û dikarim dîsa bistînim jî . Min ev emir ji Bavê xwe stand . »
43010019	Li ser van gotinan dîsa di nav Cihûyan de dubendî derket .
43010020	Gelekan ji wan digot : « Ew bi cinan ketiye û ew dîn e . Çima hûn guhdariya wî dikin ? »
43010021	Hinekên din jî gotin : « Ev ne gotinên yekî ne ku bi cinan ketiye . Ma cin dikarin çavên koran vekin ? »
43010022	Hingê li Orşelîmê Cejna Pîrozkirina Perestgehê hatibû û zivistan bû .
43010023	Îsa li Perestgehê di Eywana Silêman de digeriya .
43010024	Cihû li dora wî civiyan û jê pirsîn : « Ma tê heta kengê me di şikê de bihêlî ? Eger tu Mesîh bî , ji me re bi eşkereyî bêje ! »
43010025	Îsa bersîva wan da : « Min ji we re got . Lê hûn bawer nakin . Karên ku ez bi navê Bavê xwe dikim , ji min re şahidiyê dikin .
43010026	Lê hûn bawer nakin , çimkî hûn ne ji miyên min in .
43010027	Miyên min dengê min dibihîzin , ez jî wan nas dikim û ew li pey min tên .
43010028	Ez jiyana herheyî didim wan û ew tu caran helak nabin û tu kes nikare wan ji destê min derxe .
43010029	Bavê min ê ku ew dane min , ji hemûyan mezintir e û tu kes nikare wan ji destê Bavê min derxe .
43010030	Ez û Bav yek in . »
43010031	Cihûyan dîsa kevir hildan ku wî bidin ber keviran .
43010032	Îsa ji wan re got : « Min ji Bav gelek karên qenc nîşanî we dan . Hûn ji ber kîjanî min didin ber keviran ? »
43010033	Cihûyan bersîva wî da : « Em te ne ji ber karekî qenc didin ber keviran , lê em te ji ber çêran didin ber keviran ! Çimkî tu mirov î , lê tu xwe dikî Xwedê . »
43010034	Îsa bersîva wan da : « Ma di Şerîeta we de nenivîsiye ku Xwedê gotiye : ‹ Hûn îlah in › ?
43010035	Em dizanin ji wan kesên ku peyva Xwedê ji wan re hatiye , ‹ îlah › hatibe gotin jî , Nivîsara Pîroz xera nabe .
43010036	Bav ez kirim veqetandiyê pîroz û ez şandim dinyayê , îcar ji ber ku min got : ‹ Ez Kurê Xwedê me › , hûn çawa ji min re dibêjin : ‹ Tu çêran dikî ! ›
43010037	Eger ez karên Bavê xwe nekim , ji min bawer nekin .
43010038	Lê eger ez wan dikim , hûn ji min bawer nakin jî , dîsa bi karên min bawer bikin , da ku hûn bizanin û fêm bikin ku Bav bi min re ye û ez bi Bav re me . »
43010039	Hingê dîsa wan xwest ku Îsa bigirin , lê Îsa ji destê wan derket .
43010040	Îsa dîsa derbasî aliyê din ê Çemê Urdunê bû û li wê derê ma , cihê ku Yûhenna di destpêkê de lê imad dikir .
43010041	Gelek kes dihatin ba wî û digotin : « Yûhenna tu nîşan çênekir , lê hemû tiştên ku Yûhenna li ser vî mirovî gotin rast derketin . »
43010042	Û li wê derê gelekan bawerî bi wî anî .
43011001	Îcar mirovek bi navê Lazar nexweş bû . Ew ji Beytanyayê , ji gundê Meryemê û xwişka wê Mertayê bû .
43011002	Lazarê nexweş birayê Meryemê bû , ya ku rûnê bîhnxweş li Xudan dabû û bi porê xwe lingên wî paqij kiribûn .
43011003	Herdu xwişkan ji Îsa re xeber şandin û gotin : « Ya Xudan , yê ku tu jê hez dikî nexweş e . »
43011004	Lê dema ku Îsa ev yek bihîst , wî got : « Ev nexweşî ne ji bo mirinê ye , lê belê ew ji bo rûmeta Xwedê ye , da ku Kurê Xwedê pê bi rûmet bibe . »
43011005	Îsa ji Mertayê , ji xwişka wê û ji Lazar hez dikir .
43011006	Lê dema bihîst ku Lazar nexweş e , ew du rojên din jî li wî cihê ku lê bû ma .
43011007	Paşê wî ji şagirtên xwe re got : « Em dîsa herin Cihûstanê . »
43011008	Şagirtan jê re got : « Mamoste , hê niha bû Cihû li kevirkirina te digeriyan , ma tu dîsa diçî wê derê ? »
43011009	Îsa bersîva wan da : « Ma di rojekê de diwanzdeh saet tunin ? Eger yek bi roj bigere , naterpile , çimkî ew ronahiya vê dinyayê dibîne .
43011010	Lê eger yek di şevê de bigere , ew diterpile , çimkî bi wî re ronahî tune . »
43011011	Piştî van peyvan wî ji wan re got : « Dostê me Lazar bi xew ve çûye , lê ez diçim wî hişyar bikim . »
43011012	Şagirtan jê re got : « Ya Xudan , eger ew ketibe xewê , ewê qenc bibe . »
43011013	Niha Îsa li ser mirina wî digot , lê wan guman kir ku ew li ser razana wî dibêje .
43011014	Li ser vê yekê Îsa bi eşkereyî ji wan re got : « Lazar miriye .
43011015	Û ji bo we ez dilşa me ku ez ne li wê derê bûm , da ku hûn bawer bikin . De niha rabin , em herin ba wî . »
43011016	Hingê Tûmayê ku jê re Cêwî digotin , ji hevalên xwe yên şagirt re got : « Em jî herin , da ku em bi wî re bimirin . »
43011017	Dema ku Îsa hat , wî dît ku beriya çar rojan Lazar kirine gorê .
43011018	Beytanya nêzîkî Orşelîmê bû û li dora sê kîlometreyan jê dûr bû .
43011019	Gelek Cihû hatibûn ba Merta û Meryemê , da ku ji ber mirina birayê wan di ber dilê wan de bên .
43011020	Gava Mertayê bihîst ku Îsa tê , ew çû pêşiya wî . Lê Meryem li malê ma .
43011021	Mertayê ji Îsa re got : « Ya Xudan , eger tu li vir bûyayî , birayê min nedimir .
43011022	Niha jî ez dizanim tu çi ji Xwedê bixwazî , ewê bide te . »
43011023	Îsa ji wê re got : « Birayê te wê dîsa rabe . »
43011024	Mertayê lê vegerand : « Ez dizanim Roja Dawî , Roja Vejînê ewê dîsa rabe . »
43011025	Îsa ji wê re got : « Vejîn û jiyan ez im , yê ku bawerî bi min anîbe , miribe jî ewê bijî .
43011026	Û her kesê ku dijî û baweriyê bi min tîne , qet namire . Tu vê yekê bawer dikî ? »
43011027	Mertayê ji wî re got : « Erê ya Xudan , ez bawer dikim ku tu Mesîh î , Kurê Xwedê yî , ku wê bihata dinyayê . »
43011028	Piştî ku wê ev got , çû gazî xwişka xwe Meryemê kir û bi dizî got : « Mamoste li vir e û ew gazî te dike . »
43011029	Gava ku Meryemê ev bihîst , zû rabû çû ba Îsa .
43011030	Îsa hê negihîştibû gund û hê li wî cihî bû , dera ku Merta hatibû pêşiya wî .
43011031	Cihûyên ku li malê bi wê re bûn û di ber dilê we de dihatin , gava dîtin ku Meryem zû rabû derket derve , dan pey wê . Wan guman kir ew diçe ser gorê ku bigirî .
43011032	Dema ku Meryem hat cihê ku Îsa lê bû , ew dît , xwe avêt lingên wî û got : « Ya Xudan , eger tu li vê derê bûyayî , birayê min nedimir . »
43011033	Gava ku Îsa çav bi giriyê wê û bi giriyê Cihûyên ku pê re hatibûn ket , ji kûr ve naliya û kederê ruhê wî girt .
43011034	Wî ji wan pirsî : « We ew li ku derê veşart ? » Wan jê re got : « Ya Xudan , were û bibîne . »
43011035	Îsa giriya .
43011036	Hingê Cihûyan got : « Binêrin , çiqas ji wî hez dikir ! »
43011037	Lê hinekan ji wan got : « Ma yê ku çavên ê kor vekirin , nikaribû tiştekî bike ku ev mirov jî nemire ? »
43011038	Li ser vê yekê Îsa dîsa ji kûr ve naliya û gihîşt ser gorê . Gor şkeftek bû û kevirek li ber derê wê bû .
43011039	Îsa got : « Kevir rakin . » Xwişka yê mirî Mertayê ji wî re got : « Ya Xudan , êdî bîhn ketiyeyê , ev çar roj e ku ew miriye . »
43011040	Îsa ji wê re got : « Ma min ji te re negot , eger tu bawer bikî , tê rûmeta Xwedê bibînî ? »
43011041	Îcar kevir rakir . Îsa çavên xwe ber bi jor ve hilda û got : « Bavo , ji ber ku te ez bihîstim , ez ji te re şikir dikim .
43011042	Ez dizanim ku tu hergav min dibihîzî , lê min ev ji bo elaleta li hawirdorê rawestayî got , da ku bawer bikin ku te ez şandime . »
43011043	Piştî ku wî weha got , ew bi dengekî bilind qîriya : « Lazar , were derve ! »
43011044	Yê mirî , dest û ling bi caw pêçayî û serçavê wî bi destmalekê nixamtî derket derve . Îsa ji wan re got : « Wî vekin û bihêlin bila here . »
43011045	Gelek Cihûyên ku hatibûn ba Meryemê û tiştên ku Îsa kiribûn dîtin , bawerî bi wî anîn .
43011046	Lê hinek ji wan jî çûn ba Fêrisiyan û tiştên ku Îsa dikirin ji wan re gotin .
43011047	Îcar Fêrisî û serekên kahînan civîna giregiran gazî ba hev kirin û gotin : « Emê çi bikin ? Ev mirov gelek nîşanan çêdike .
43011048	Eger em wî weha bihêlin , hemû kes wê baweriyê bi wî bîne û Romayî jî wê bên , cihê me yê pîroz û miletê me ji holê rakin . »
43011049	Yekî ji nav wan , Qeyafayê ku wê salê Serokkahîn bû ji wan re got : « Hûn qet tiştekî fêm nakin .
43011050	Ma hûn nafikirin , ji bo ku tevahiya milet helak nebe , di oxira gel de mirovek bimire , ji bo we çêtir e . »
43011051	Wî ev ji ber xwe negot , lê ji ber ku ew Serokkahînê wê salê bû , wî pêxemberîtî kir ku Îsa wê ji bo milet bimire .
43011052	Ne bi tenê di oxira wî miletî de , lê ewê ji bo civandin û yekîtiya zarokên Xwedê yên belavbûyî jî bimira .
43011053	Îcar ji wê rojê ve şêwira kuştina Îsa kirin .
43011054	Loma Îsa êdî bi eşkereyî di nav Cihûyan de negeriya . Lê ew ji wê derê derket , çû herêmeke nêzîkî çolê , bajarê ku jê re Efrayîm digotin û bi şagirtên xwe ve li wê derê ma .
43011055	Cejna Derbasbûnê ya Cihûyan nêzîk bû . Gelek kesên ji gundên hawirdor , ji bo ku li gor adetan xwe paqij bikin , beriya Cejna Derbasbûnê hilkişiyan Orşelîmê .
43011056	Ew li wê derê li Îsa digeriyan û gava li Perestgehê radiwestan , ji hevdû dipirsîn : « Hûn çi dibêjin ? Ma ew qet nayê cejnê ? »
43011057	Fêrisî û serekên kahînan jî emir derxistibûn , eger kesek bizane ew li ku derê ye , divê haya wan pê bixe , da ku wî bigirin .
43012001	Îcar şeş roj beriya Cejna Derbasbûnê , Îsa hat Beytanyayê ; Lazarê ku Îsa ew ji nav miriyan rakiribû li wir rûdinişt .
43012002	Li wê derê wan ziyafetek da wî . Mertayê xizmet dikir . Lazar jî yek ji wan kesan bû , yên ku bi Îsa re li ser sifrê rûdiniştin .
43012003	Meryemê ji rûnê narda xurû yê pirr hêja lîtrek Romayî bi lingên Îsa de kir û di pey de bi porê xwe lingên wî ziwa kirin . Tevahiya malê bi bîhna rûnê nardê tije bû .
43012004	Lê yekî ji şagirtên wî , Cihûdayê Îsxeryotî — yê ku wê paşê ew bida dest — got :
43012005	« Çima ev rûnê bîhnxweş bi sê sed zîvî nehat firotin û li belengazan nehat belavkirin ? »
43012006	Wî ev ne ji bo ku xema belengazan dixwar , lê ji ber ku ew diz bû got . Xelîtka peran bi wî re bû û tiştê ku diketê jê didizî .
43012007	Îsa got : « Dev ji jinikê berde . Bila vî ji bo roja ku ez bêm veşartin hilîne .
43012008	Belengaz hergav di nav we de ne , lê ez hergav ne li ba we me . »
43012009	Dema ku elaleteke mezin ji Cihûyan bihîst ku Îsa li wê derê ye , ew elalet hat ; ew ne bi tenê ji bo Îsa hat , lê ji bo ku Lazarê ku wî ji nav miriyan rakiribû jî bibînin .
43012010	Îcar serekên kahînan şêwira kuştina Lazar jî kirin .
43012011	Çimkî ji rûyê wî gelek Cihû diçûn bawerî bi Îsa dianîn .
43012012	Dotira rojê elaleteke mezin a ku hatibû cejnê , gava bihîst ku Îsa tê Orşelîmê ,
43012013	wan rahişt guliyên xurmeyan , çûn pêşiya wî û qîriyan : « Hosanna ! Yê ku bi navê Xudan tê pîroz be ! Padîşahê Îsraêlê pîroz be ! »
43012014	Îsa dehşikek dît û lê siwar bû , wek ku hatiye nivîsîn :
43012015	« Netirse , ey keça Siyon . Va ye , padîşahê te li ser pişta dehşikê siwar e û tê . »
43012016	Şagirtên wî di destpêkê de ev fêm nekirin , lê dema ku Îsa hat birûmetkirin , hingê hat bîra wan ku ev tişt ji bo wî hatine nivîsîn û wan ev tişt ji bo wî kirin .
43012017	Ew elaleta çaxê ku wî ji gorê gazî Lazar kiribû û ew ji nav miriyan rakiribû pê re bû , şahidiya vê yekê dikir .
43012018	Ji ber vê yekê gelek çûn pêşiya wî , çimkî wan bihîstibû ku wî ev nîşan çêkiriye .
43012019	Loma Fêrisiyan ji hev re got : « Hûn dibînin tiştek ji destê we nayê ; binêrin çawa tevahiya dinyayê daye pey wî . »
43012020	Di nav wan kesan de , yên ku ji bo di cejnê de biperizin , hilkişiyabûn Orşelîmê , hinek Yewnanî jî hebûn .
43012021	Ev hatin ba Filîposê ji bajarê Beytsayda Celîlê û ji wî re gotin : « Ezbenî , em dixwazin Îsa bibînin . »
43012022	Filîpos çû û ev ji Endrawis re got ; Endrawis û Filîpos jî çûn ji Îsa re gotin .
43012023	Îsa bersîva wan da : « Saeta ku Kurê Mirov bê birûmetkirin hat .
43012024	Bi rastî , bi rastî ez ji we re dibêjim , heta ku liba genim nekeve erdê û nemire , bi tenê dimîne , lê eger ew bimire , gelek ber dide .
43012025	Yê ku ji jiyana xwe hez dike , ewê wê winda bike ; lê yê ku li vê dinyayê ji jiyana xwe nefret dike , wê ji bo jiyana herheyî hiltîne .
43012026	Yê ku bixwaze ji bo min xizmetê bike , bila li pey min bê . Ez li ku derê bim , yê ku ji min re xizmetê dike jî wê li wê derê be . Kî ku ji min re xizmetê bike , Bav wê wî bide rûmetkirin .
43012027	« Niha dilê min ketiye tengiyê . Ez çi bêjim ? Ma ez bêjim : ‹ Bavo , min ji vê saetê xilas bike › ? Na , ji bo vê yekê ez hatime vê saetê .
43012028	Bavo , navê xwe bi rûmet bike . » Li ser vê yekê dengek ji ezmên hat : « Min ew bi rûmet kir û ezê dîsa wî bi rûmet bikim . »
43012029	Ew elaleta ku li wê derê rawesta bû û ev bihîst , got : « Ezman qîriya . » Hinekan jî digot : « Milyaketek bi wî re peyivî . »
43012030	Îsa bersîv da û got : « Ev deng ne ji bo min , lê ji bo we hat .
43012031	Niha dema dîwana vê dinyayê ye ; niha serokê vê dinyayê wê bê avêtin derve .
43012032	Çaxê ku ez ji erdê ber bi jor ve bêm hildan , ezê hemûyan ber bi xwe ve bikişînim . »
43012033	Wî bi vê gotinê îşaret kir , ka ewê bi mirineke çawa bimire .
43012034	Elaletê bersîva wî da : « Me ji Şerîetê bihîstiye ku Mesîh wê her û her bimîne . Çawa dibe ku tu dibêjî : ‹ Divê Kurê Mirov ber bi jor ve bê hildan › ? Kî ye ev ‹ Kurê Mirov › ? »
43012035	Îsa ji wan re got : « Ronahî hê ji bo demeke kurt bi we re ye . Hê ku ronahî bi we re ye , rêve herin , da ku tarî bi ser we de negire . Yê ku di tariyê de rêve diçe , nizane diçe ku derê .
43012036	Hê ku ronahî bi we re ye , baweriyê bi ronahiyê bînin , da ku hûn bibin zarokên ronahiyê . » Piştî ku Îsa weha peyivî , çû û xwe ji ber wan veşart .
43012037	Bi ser ku wî li ber wan evqas nîşan çêkiribûn , hê jî wan bawerî bi wî nedianî .
43012038	Ev çêbû , da ku gotina Îşaya pêxember bê cih : « Ya Xudan , kê bi xebera ku me da bawer kir ? Û zendê Xudan ji kê re hat diyarkirin ? »
43012039	Ji ber vê yekê wan nikaribû bawer bikin . Çimkî Îşaya ev jî gotiye :
43012040	« Wî çavên wan kor kiriyeÛ dilê wan hişk kiriye . Da ku bi çavên xwe nebînin , Û bi dilê xwe fêm nekin û venegerinÛ ez jî wan qenc nekim . »
43012041	Îşaya weha gotiye , çimkî wî rûmeta Îsa dîtiye û li ser wî peyiviye .
43012042	Lê belê dîsa jî ji serekan gelekan bawerî bi wî anî . Lê ji tirsa Fêrisiyan , ji bo ku ji kinîştê neyên avêtin , ev eşkere nekirin .
43012043	Çimkî wan ji pesnê Xwedê bêtir ji pesnê mirovan hez kir .
43012044	Îsa bi dengekî bilind got : « Yê ku baweriyê bi min tîne , ne bi min , lê bi wî yê ku ez şandime baweriyê tîne .
43012045	Û yê ku min dibîne , wî yê ku ez şandime dibîne .
43012046	Ez bi ronahîtî hatim dinyayê , da her kesê ku baweriyê bi min bîne , di tariyê de nemîne .
43012047	Eger yek gotina min bibihîze û pêk neyne , ez dîwana wî nakim . Çimkî ez nehatime ku dîwana dinyayê bikim , lê ez hatime ku dinyayê xilas bikim .
43012048	Yê ku min red dike û bi gotinên min nake , yekî ku dîwana wî bike , heye . Ew gotina ku min gotiye , ew gotin wê di Roja Dawî de dîwana wî bike .
43012049	Çimkî ez ji ber xwe nepeyivîm , lê tiştê ku ez dibêjim û tiştê ku ez dipeyivim , Bavê ku ez şandime emir daye min .
43012050	Ez dizanim ku emrê wî jiyana herheyî ye . Loma tiştên ku ez dipeyivim , Bavê min çawa ji min re gotine ez wusa dibêjim . »
43013001	Îcar beriya Cejna Derbasbûnê , Îsa dizanibû saeta wî ya ku vê dinyayê berde û here ba Bav hatiye . Wî ji hemûyên xwe yên li dinyayê hez kiribû û heta dawiyê ji wan hez kir .
43013002	Di dema xwarina şîva êvarê de , ji xwe hingê Îblîs xistibû dilê Cihûdayê kurê Şimûnê Îsxeryotî , ku Îsa bide dest .
43013003	Îsa dizanibû ku Bav hemû tişt daye destên wî û ew ji ba Xwedê hatiye û ewê dîsa vegere ba Xwedê .
43013004	Îcar ji ser xwarinê rabû , xiftanê xwe danî aliyekî û pêşgîrek hilda , li pişta xwe pêça .
43013005	Di pey de av kir leganekê û dest bi şuştina lingên şagirtên xwe kir û ew bi pêşgîra li pişta xwe pêçayî ziwa kirin .
43013006	Îcar ew hat ba Şimûn-Petrûs , Şimûn-Petrûs jê re got : « Ya Xudan , ma tê lingên min bişoyî ? »
43013007	Îsa lê vegerand û got : « Niha tu fêm nakî ez çi dikim , lê paşê tê fêm bikî . »
43013008	Petrûs jê re got : « Tu caran tu lingên min naşoyî ! » Îsa bersîva wî da : « Eger ez te neşom , para te bi min re tune . »
43013009	Şimûn-Petrûs lê vegerand û got : « Ya Xudan , nexwe ne bi tenê lingên min , lê dest û serê min jî bişo ! »
43013010	Îsa jê re got : « Yê ku hatiye şuştin , ji bilî lingên wî , ne hewce ye ku dereke wî ya din bê şuştin . Ew bi tevahî paqij e . Hûn jî paqij in , lê ne hûn hemû . »
43013011	Çimkî Îsa dizanibû kî wê wî bide dest , ji ber vê yekê wî got : « Ne hûn hemû paqij in . »
43013012	Piştî ku wî lingên wan şuştin , xiftanê xwe li xwe kir û dîsa li ser sifrê rûnişt . Wî ji wan pirsî : « Ma hûn dizanin ku min ji bo we çi kir ?
43013013	Hûn ji min re dibêjin ‹ Mamoste › û ‹ Xudan › û hûn rast dibêjin , çimkî ez ew im .
43013014	Eger bi ser ku ez Xudan û Mamoste me jî , min lingên we şuştin , divê hûn jî lingên hevdû bişon .
43013015	Min mînakek da we , da ku çawa min ji we re kir , hûn jî wusa bikin .
43013016	Bi rastî , bi rastî ez ji we re dibêjim , xulam ne di ser axayê xwe re ye , ne jî yê ku hatiye şandin , di ser ê ku ew şandiye re ye .
43013017	Madem ku hûn van tiştan dizanin , xwezî bi we , eger hûn wan bikin .
43013018	« Ez ji bo we hemûyan nabêjim ; ez dizanim min kî hilbijartine . Lê divê ew nivîsar bê cih : ‹ Yê ku nanê min xwarPehniya xwe li hember min rakir . ›
43013019	« Ez van niha , beriya ku bibin ji we re dibêjim . Wusa ku dema ew bibin , hûn bawer bikin ku ez ew im .
43013020	Bi rastî , bi rastî ez ji we re dibêjim , yê ku wî kesê ez dişînim , qebûl bike , min qebûl dike û yê ku min qebûl bike , wî yê ku ez şandime qebûl dike . »
43013021	Piştî ku Îsa ev tişt gotin , di ruh de gelek reht bû ; wî şahidî kir û got : « Bi rastî , bi rastî ez ji we re dibêjim , yek ji we wê min bide dest . »
43013022	Şagirtan li hevdû nêrî û heyirîn , ka ew li ser kê dibêje .
43013023	Yekî ji şagirtên wî , yê ku Îsa jê hez dikir , pala xwe dabû singê Îsa .
43013024	Şimûn-Petrûs ji wî re îşaret kir û got : « Bipirse , ka li ser kê dibêje . »
43013025	Wî jî pala xwe dabû singê Îsa , pirsî : « Ya Xudan , kî ye ew ? »
43013026	Îsa bersîv da û got : « Ez pariyê nên li xwarinê bixim û bidim kê ew e . » Di pey de wî pariyek nan hilda , li xwarinê xist û da Cihûdayê kurê Şimûnê Îsxeryotî .
43013027	Piştî ku Cihûda pariyê nên stand , Îblîs ket dilê wî . Îsa ji wî re got : « Tiştê ku tê bikî , niha zû bike . »
43013028	Lê tu kesî ji yên ku li ser sifrê rûdiniştin , fêm nekir ku wî çima weha got .
43013029	Ji ber ku xelîtka peran bi Cihûda re bû , hinan ji wan guman dikir ku Îsa dibêje : « Tiştên ku ji bo cejnê ji me re lazim in bikirre » , an : « Tiştekî bide belengazan . »
43013030	Gava ku Cihûda pariyê nên stand , di cih de derket derve . Û şev bû .
43013031	Piştî ku ew derket derve , Îsa got : « Niha Kurê Mirov hat birûmetkirin û Xwedê jî bi wî hat birûmetkirin .
43013032	Eger Xwedê bi wî hat birûmetkirin , Xwedê jî wê wî bi xwe bi rûmet bike . Hem jî wê wî di cih de bi rûmet bike .
43013033	Zarono ! Ez hê demeke kurt bi we re me . Hûnê li min bigerin , lê wek ku min ji Cihûyan re got , niha ez ji we re jî dibêjim , hûn nikarin bên cihê ku ez diçimê .
43013034	« Ez emrekî nû didim we : Ji hevdû hez bikin . Wek ku min ji we hez kir , hûn jî ji hevdû hez bikin .
43013035	Bi vê yekê hemû wê bizanin ku hûn şagirtên min in , eger hûn ji hevdû hez bikin . »
43013036	Şimûn-Petrûs jê pirsî : « Ya Xudan , tu bi ku derê ve diçî ? » Îsa bersîva wî da : « Cihê ku ez diçimê , niha tu nikarî li pey min bêyî , lê paşê tê li pey min bêyî . »
43013037	Petrûs jê re got : « Ya Xudan , çima ez niha nikarim li pey te bêm ? Ezê ji bo te canê xwe bidim . »
43013038	Îsa bersîva wî da : « Ma tê ji bo min canê xwe bidî ? Bi rastî , bi rastî ez ji te re dibêjim , hê dîk bang nedayî , tê sê caran min înkar bikî .
43014001	« Bila dilê we reht nebe . Baweriya xwe bi Xwedê bînin û baweriya xwe bi min jî bînin .
43014002	Di mala Bavê min de gelek ode hene . Eger wusa tunebûya , ma minê ji we re bigota ku ez diçim ji we re cih amade bikim ?
43014003	Dema ku ez çûm û min ji we re cih amade kir , ezê dîsa bêm û we bibim ba xwe , da ku cihê ez lê bim , hûn jî li wê derê bin .
43014004	Hûn riya wî cihê ku ez diçimê dizanin . »
43014005	Tûma jê re got : « Ya Xudan , em nizanin tu diçî ku derê , emê çawa rê bizanin ? »
43014006	Îsa ji wî re got : « Rê , rastî û jiyan ez im . Heta ku ne bi destê min be , tu kes nayê ba Bav .
43014007	Eger we ez nas bikirama , weyê Bavê min jî nas bikira . Îcar ji niha ve hûn wî nas dikin û we ew dîtiye . »
43014008	Filîpos jê re got : « Ya Xudan , ka Bav nîşanî me bide , ev têra me dike ! »
43014009	Îsa jê re got : « Ey Filîpos , evqas dem ez bi we re me , ma hê jî te ez nas nekirime ? Yê ku ez dîtime , Bav dîtiye ; tu çawa dibêjî : ‹ Bav nîşanî me bide › ?
43014010	Ma tu bawer nakî ku ez bi Bav re me û Bav jî bi min re ye ? Gotinên ku ez ji we re dibêjim , ez ji ber xwe nabêjim . Lê Bavê ku bi min re dimîne , karên xwe dike .
43014011	Ji min bawer bikin ku ez bi Bav re me û Bav jî bi min re ye . Lê qet nebe , ji ber van karan bawer bikin .
43014012	Bi rastî , bi rastî ez ji we re dibêjim , yê ku baweriyê bi min bîne , karên ku ez dikim , ew bi xwe jî wê bike . Ewê yên hê mezintir jî bike , çimkî ez diçim ba Bav .
43014013	Bi navê min hûn çi bixwazin , ezê bikim , da ku Bav bi Kur bi rûmet bibe .
43014014	Eger hûn bi navê min tiştekî ji min bixwazin , ezê wî bikim .
43014015	« Eger hûn ji min hez dikin , hûnê emrên min bînin cih .
43014016	Û ezê ji Bav bixwazim û ewê Alîkarekî din bide we , da ku her û her bi we re bimîne .
43014017	Ew Ruhê Rastiyê ye ; dinya nikare wî qebûl bike , çimkî ne wî dibîne û ne jî wî nas dike . Lê hûn wî nas dikin , çimkî ew bi we re dimîne û ewê di dilê we de be .
43014018	« Ez we sêwî nahêlim ; ezê dîsa bêm ba we .
43014019	Piştî demeke kurt , êdî dinya min nabîne , lê hûnê min bibînin . Madem ez dijîm , hûn jî , hûnê bijîn .
43014020	Wê rojê hûnê bizanin ku ez bi Bavê xwe re me , hûn bi min re ne û ez jî bi we re me .
43014021	« Yê ku emrên min qebûl dike û wan tîne cih , ew e yê ku ji min hez dike . Yê ku ji min hez dike , ewê ji aliyê Bavê min ve bê hezkirin . Ez jî , ezê ji wî hez bikim û xwe ji wî re eşkere bikim . »
43014022	Cihûda — ne yê Îsxeryotî — ji wî re got : « Ya Xudan , ev çawa dibe ku tê xwe ji me re eşkere bikî , lê xwe ji dinyayê re eşkere nakî ? »
43014023	Îsa bersîva wî da û got : « Eger yek ji min hez bike , wê gotina min bigire . Bavê min jî wê ji wî hez bike û emê bên ba wî û li ba wî cih bigirin .
43014024	Yê ku ji min hez nake , gotinên min jî nagire . Gotina ku hûn dibihîzin ne ya min e , lê ya wî Bavî ye , ku ez şandime .
43014025	Hê ez li ba we , min ev tişt ji we re gotin .
43014026	Lê Alîkar — Ruhê Pîroz — yê ku Bav wê bi navê min bişîne , ewê hemû tiştî hînî we bike û wê her tiştên ku min ji we re gotine , bîne bîra we .
43014027	« Ez aştiyê ji we re dihêlim ; ez aştiya xwe didim we . Ez wek ku dinya dide we nadim . Bila dilê we reht nebe û netirsin !
43014028	We bihîst ku min ji we re got : ‹ Ez diçim , lê ezê dîsa bêm ba we ! › Eger we ji min hez bikira , hûnê şa bibûna ji bo ku ez diçim ba Bav . Çimkî Bav di ser min re ye .
43014029	Min ev niha berî ku çêbin gotin , da ku , dema ew çêbin , hûn bawer bikin .
43014030	Êdî ez bi we re pirr napeyivim , çimkî serokê vê dinyayê tê . Tu tiştê wî bi min re tune ,
43014031	lê bila dinya bizane ku ez ji Bav hez dikim û Bav çawa emir daye min ez wusa dikim . « Rabin , em ji vir herin .
43015001	« Ez mêwa rastîn im , Bavê min jî rezvan e .
43015002	Ew her şivika min a ku fêkî nade dibire ; her şivika ku fêkî dide jî , ji bo ku bêtir fêkî bide dikezixîne û paqij dike .
43015003	Bi gotina ku min ji we re got , ji xwe hûn paqij in .
43015004	Bi min re bimînin , ez jî bi we re . Çawa ku şivik bi mêwê ve nemîne ji ber xwe nikare fêkî bide , hûn jî wusa bi min re nemînin hûn nikarin fêkî bidin .
43015005	« Ez mêw im , hûn jî şivik in . Yê ku bi min re dimîne û ez bi wî re dimînim , ew gelek fêkî dide . Çimkî bêyî min hûn nikarin tu tiştî bikin .
43015006	Eger yek bi min re nemîne , wê wek şivika mêwê bê avêtin derve û hişk bibe . Hingê ew tên civandin , tên avêtin nav êgir û dişewitin .
43015007	Eger hûn bi min re bimînin û gotinên min li ba we bimînin , hûn her çi dixwazin bixwazin , wê ji we re bê dayîn .
43015008	Bi zêde fêkî dayina xwe û bi şagirtbûna min , hûnê bavê min bi rûmet bikin .
43015009	« Wek ku Bav ji min hez dike , ez jî wusa ji we hez dikim . Di hezkirina min de bimînin .
43015010	Eger hûn emrên min bînin cih , hûnê di hezkirina min de bimînin ; çawa ku min emrên Bav anîn cih û ez di hezkirina wî de dimînim .
43015011	Min ev tişt ji we re gotin , da ku şabûna min bi we re be û şabûna we temam bibe .
43015012	Emrê min ev e : Ji hevdû hez bikin , wek ku min ji we hez kir .
43015013	Tu hezkirin ne di ser wê hezkirinê re ye ku mirovek di ber dostên xwe de canê xwe dide .
43015014	Eger hûn tiştên ku min li we emir kirin bînin cih , hûn dostên min in .
43015015	Êdî ez ji we re nabêjim ‹ xulam › ; çimkî xulam nizane ku axayê wî çi dike . Ez ji we re dibêjim ‹ dostên min › ; çimkî her tiştên ku min ji Bavê xwe bihîstin , min bi we dan zanîn .
43015016	Ne we ez hilbijartim , lê min hûn hilbijartin û kifş kirin , da ku hûn herin fêkî bidin û fêkiyê we bimîne . Hingê hûn bi navê min çi ji Bav bixwazin ewê bide we .
43015017	Emrê min ji bo we ev e : Ji hevdû hez bikin .
43015018	« Eger dinya ji we nefret bike , bizanin ku beriya we , ji min nefret kiriye .
43015019	Eger hûn ji dinyayê bûna , dinyayê wê ji yên xwe hez bikira . Lê ji bo ku min hûn ji dinyayê hilbijartine , hûn ne ji dinyayê ne . Ji ber vê yekê dinya ji we nefret dike .
43015020	Peyva ku min ji we re got bînin bîra xwe : ‹ Xulam ne di ser axayê xwe re ye . › Eger wan tengahî dabe min , wê tengahiyê bidin we jî . Eger wan gotina min girtibe , wê gotina we jî bigirin .
43015021	Lê van hemû tiştan wê ji ber navê min bi we bikin , çimkî ew , wî yê ku ez şandime nas nakin .
43015022	« Eger ez nehatama û min ji wan re negota , gunehên wan wê tunebûya . Lê niha ji bo guneh hêceta wan tune .
43015023	Yê ku ji min nefret dike , ji Bavê min jî nefret dike .
43015024	Karên ku tu kesî nekirine , eger min di nav wan de nekiribana , wê gunehên wan tunebûya . Lê niha wan dît û dîsa hem ji min hem jî ji Bavê min nefret kirin .
43015025	Lê belê ev yek çêbû , da ev gotina ku di Şerîeta wan de hatiye nivîsîn , bê cih : « Wan bê sedem ji min nefret kir . »
43015026	« Çaxê Alîkarê ku ezê ji ba Bav ji we re bişînim , ew Ruhê Rastiyê yê ku ji ba Bav derdikeve bê , ewê ji bo min şahidiyê bike .
43015027	Hûn jî , hûnê şahidiyê bikin , çimkî ji destpêkê ve hûn bi min re bûne .
43016001	« Min ev tişt ji we re gotin , da ku hûn neterpilin .
43016002	Ewê we ji kinîştan bavêjin derve . Erê wextekî wusa tê , her kesê ku we bikuje wê guman bike ku xizmetê ji Xwedê re dike .
43016003	Wê van bikin , çimkî wan ne Bav nas kir û ne jî ez .
43016004	Lê belê min ev tişt ji we re gotin , da ku çaxê wextê wan bê , hûn bînin bîra xwe ku min ev ji we re gotine . « Min ev di destpêkê de ji we re negotin , çimkî ez bi we re bûm .
43016005	Lê niha ez diçim ba yê ku ez şandime . Û ji nav we tu kes ji min napirse : ‹ Tu bi ku derê ve diçî ? ›
43016006	Îcar ji ber ku min ev tişt ji we re gotin , dilê we bi xemgînî tije bûye .
43016007	Lê belê ez rastiyê ji we re dibêjim : Çûyîna min ji bo we çêtir e . Eger ez neçim , Alîkar ji we re nayê . Lê eger ez herim , ezê wî ji we re bişînim .
43016008	Dema ku ew bê , ewê derbarê guneh , rastî û dîwanê de bala dinyayê bikişîne ser sûcên wê .
43016009	Li ser guneh , çimkî ew baweriyê bi min naynin .
43016010	Li ser rastiyê , çimkî ez diçim ba Bav û êdî hûn min nabînin .
43016011	Li ser dîwanê , çimkî serokê vê dinyayê sûcdar hatiye derxistin .
43016012	« Hê gelek tiştên ku ez ji we re bêjim hene , lê niha hûn nikarin wan ragirin .
43016013	Lê dema ku ew Ruhê Rastiyê bê , ewê we ber bi hemû rastiyê ve bibe . Çimkî ew ji ber xwe napeyive , lê tiştên ku bibihîze wê bêje û tiştên ku wê bibin , wê bi we bide zanîn .
43016014	Ewê min bi rûmet bike , çimkî ewê ji yê min bistîne û bi we bide zanîn .
43016015	Her çiyê Bav hebe , yê min e . Ji ber vê yekê min got ku ewê ji yê min bistîne û bi we bide zanîn .
43016016	« Piştî demeke kurt , êdî hûn min nabînin . Dîsa piştî demeke kurt hûnê min bibînin . »
43016017	Ji şagirtên wî hinekan ji hevdû re gotin : « Ev çi ye ku ew ji me re dibêje ? ‹ Piştî demeke kurt hûn min nabînin û dîsa piştî demeke kurt hûnê min bibînin . › Û dibêje : ‹ Çimkî ezê herim ba Bav › ? »
43016018	Îcar wan digot : « Ev ‹ dema kurt › a ku dibêje çi ye ? Em fêm nakin ku ew çi dibêje . »
43016019	Îsa dizanibû ku ew dixwazin jê bipirsin ; li ser vê yekê wî ji wan re got : « Hûn li ser gotina min a ‹ Piştî demeke kurt hûn min nabînin û dîsa piştî demeke kurt hûnê min bibînin › ji hev dipirsin ?
43016020	Bi rastî , bi rastî ez ji we re dibêjim , hûnê bigirîn û li xwe bixin , lê dinya wê şa bibe . Hûnê xemgîniyê bikişînin , lê xemgîniya we wê bibe şahî .
43016021	Dema ku jin zarokê tîne dinyayê , êşê dikişîne . Lê piştî ku zarok anî , bi wê şabûna ku mirovek hatiye dinyayê , êdî ew êşa xwe nayne bîra xwe .
43016022	Niha hûn jî xemgîn in , lê ezê we dîsa bibînim û dilê we wê bi şahiyê tije bibe . Û tu kes vê şahiya we ji we nastîne .
43016023	Dema ku ew roj bê , hûn tu tiştî ji min napirsin . Bi rastî , bi rastî ez ji we re dibêjim , hûn bi navê min her çi ji Bav bixwazin , ewê bide we .
43016024	Heta niha we bi navê min tu tişt nexwest . Bixwazin , hûnê bistînin , wusa ku şahiya we temam bibe .
43016025	« Min ev tişt ji we re bi meselan gotin . Wext tê ku êdî ez bi meselan ji we re nabêjim . Êdî ezê bi eşkereyî ji we re li ser Bav bêjim .
43016026	Wê rojê hûnê bi navê min bixwazin ; ez ji we re dibêjim , ne lazim e ku ez ji bo we ji Bav bixwazim ;
43016027	Bav bi xwe ji we hez dike , çimkî hûn ji min hez dikin û bawer dikin ku ez ji ba Xwedê hatime .
43016028	Ez ji ba Bav derketim û hatim dinyayê . Dîsa ez dinyayê dihêlim û diçim ba Bav . »
43016029	Şagirtên wî gotin : « Va ye , niha tu bi eşkereyî dipeyivî û qet bi meselan nabêjî .
43016030	Niha em fêm dikin ku tu her tiştî dizanî û hewcedariya te tune ku kesek ji te bipirse . Ji bo vê yekê em bawer dikin ku tu ji ba Xwedê hatiyî . »
43016031	Îsa ji wan re got : « Niha hûn bawer dikin ?
43016032	Wext tê , erê hatiye jî , wextê ku her yek ji we wê belav bibe , wê here cihê xwe û min bi tenê bihêle . Lê ez ne bi tenê me , çimkî Bav bi min re ye .
43016033	Min ev tişt ji we re gotin , da ku hûn bi min re di aştiyê de bin . Hûnê li dinyayê tengahiyê bibînin , lê bi zirav bin ! Ez li hember dinyayê bi ser ketim . »
43017001	Piştî ku Îsa ev tişt gotin , çavên xwe ber bi ezmên ve hildan û got : « Ya Bavo , saet hat ! Kurê xwe bi rûmet bike , da ku Kur jî te bi rûmet bike .
43017002	Çimkî te desthilatî li ser hemû mirovan da wî , da ku jiyana herheyî bide hemû kesên ku te dane wî .
43017003	Jiyana herheyî jî ev e : Ku ew te , tu Xwedayê bi tenê rast û Îsa Mesîhê ku te şandiye nas bikim .
43017004	Min tu li ser rûyê erdê bi rûmet kirî . Karê ku te spartibû min , min ew pêk anî .
43017005	Ya Bavo , beriya ku dinya çêbe ew rûmeta ku li ba te ya min bû , bi wê niha min li ba xwe bi rûmet bike .
43017006	« Min navê te ji wan mirovan re eşkere kir ên ku te ji dinyayê dan min . Yên te bûn , te ew dan min û wan peyva te girt .
43017007	Ew niha dizanin , her tiştên ku te dane min , ji te ne .
43017008	Peyvên ku te dan min , min dan wan û wan jî ew qebûl kirin . Ew bi rastî dizanin ku ez ji te hatime û bawerî anîn ku te ez şandime .
43017009	« Ez ji bo wan dua dikim . Ne ji bo dinyayê ; ez ji bo yên ku te dane min dua dikim . Çimkî ew ên te ne .
43017010	Hemû yên ku yên min in , yên te ne ; yên te jî yên min in . Û ez bi wan bi rûmet bûme .
43017011	Êdî ez ne li dinyayê me , lê ew li dinyayê ne ; niha ez têm ba te . Ya Bavê Pîroz ! Bi navê xwe yê ku te da min , wan biparêze , da ku ew jî wek me bibin yek .
43017012	Dema ku ez bi wan re bûm , bi navê te yê ku te dabû min , ez li wan bûm xweyî . Min ew parastin û tu kes ji wan winda nebû , ji bilî kurê helakê , da ku Nivîsara Pîroz bê cih .
43017013	Lê niha ez têm ba te û hê ku ez li dinyayê me , ez van gotinan dibêjim , ji bo ku şabûna min di dilê wan de temam bibe .
43017014	Min peyva te gihand wan û dinyayê ji wan nefret kir . Çimkî , çawa ku ez ne ji dinyayê me , ew jî ne ji dinyayê ne .
43017015	Ez dua dikim , ne ji bo ku tu wan ji dinyayê rakî , lê ji bo ku tu wan ji Yê Xerab biparêzî .
43017016	Çawa ku ez ne ji dinyayê me , ew jî ne ji dinyayê ne .
43017017	Wan bi rastiyê pîroz bike û veqetîne ; peyva te rastî ye .
43017018	Wek ku te ez şandim dinyayê , min jî ew şandin dinyayê .
43017019	Ez ji bo wan xwe dikim veqetandiyê pîroz , da ku ew jî bi rastiyê pîroz bibin û veqetin .
43017020	« Ez ne bi tenê ji bo wan , lê ji bo yên ku bi gotina wan baweriyê bi min tînin jî dua dikim ,
43017021	da ku hemû bibin yek . Ya Bavo , çawa tu bi min re yî û ez bi te re me , bila ew jî bi me re bin , da ku dinya bawer bike ku te ez şandime .
43017022	Rûmeta ku te da min , min da wan , da ku ew bibin yek , wek ku em yek in :
43017023	Ez bi wan re , tu jî bi min re , da ku ew bigihîjin yekîtiyeke temam û dinya bizane ku te ez şandime û çawa ku tu ji min hez dikî , tu ji wan jî hez dikî .
43017024	« Ya Bavo , ez dixwazim yên ku te dane min , li cihê ku ez lê me bi min re bin , da ku rûmeta ku te daye min bibînin . Çimkî te beriya damezrandina dinyayê ji min hez kir .
43017025	Ya Bavê dadperwer ! Dinya te nas nake , lê ez te nas dikim . Ev jî dizanin ku te ez şandime .
43017026	Min navê te bi wan da zanîn û ezê hê bidim zanîn , da ku hezkirina te ya ji min , bi wan re jî be û ez bi wan re bim . »
43018001	Piştî ku Îsa ev tişt gotin , bi şagirtên xwe ve derbasî aliyê din ê newala Qidronê bû . Li wê derê baxçeyek hebû . Îsa û şagirtên xwe ketinê .
43018002	Cihûdayê ku ew da dest jî ev cih dizanibû , çimkî Îsa û şagirtên xwe gelek caran li wir li hev diciviyan .
43018003	Îcar Cihûda komeke leşker û hin parêzgerên ku Fêrisî û serekên kahînan şandibûn , bi fanos , xetîre û çekan ve bi xwe re anîn û hat wê derê .
43018004	Îsa hemû tiştên ku wê bihatana serê wî dizanibû . Îcar derket pêş û ji wan re got : « Hûn li kê digerin ? »
43018005	Wan lê vegerand û gotin : « Li Îsayê Nisretî ! » Îsa ji wan re got : « Ez ew im . » Cihûdayê ku Îsa da dest jî bi wan re bû .
43018006	Gava ku Îsa ji wan re got : « Ez ew im ! » ew ber bi paş ve çûn û ketin erdê .
43018007	Wî dîsa ji wan pirsî : « Hûn li kê digerin ? » Wan got : « Li Îsayê Nisretî . »
43018008	Îsa bersîva wan da : « Min ji we re got ku ez ew im ; madem hûn li min digerin , bihêlin bila evên ha herin . »
43018009	Wî ev got , da ew peyva ku wî gotibû bê cih : « Ji yên ku te dane min , min yek ji wan winda nekir . »
43018010	Hingê Şimûn-Petrûs şûrê ku pê re bû kişand û daweşand xulamê Serokkahîn û guhê wî yê rastê jêkir . Navê xulam Malxos bû .
43018011	Îsa ji Petrûs re got : « Şûrê xwe bixe kalan ! Ma ez wê kasa tehl a ku Bav daye min venaxwim ? »
43018012	Piştî vê yekê koma leşkeran û serdarê wan û parêzgerên Cihûyan Îsa girtin û girêdan .
43018013	Pêşî ew birin ba Henanê ku xezûrê Qeyafa bû . Qeyafa Serokkahînê wê salê bû .
43018014	Ew Qeyafa bû yê ku şîreta « Di oxira gel de mirina yekî ji bo me çêtir e » li serekên Cihûyan kiribû .
43018015	Şimûn-Petrûs û şagirtekî din li pey Îsa diçûn . Ji ber ku ev şagirt nasê Serokkahîn bû , ew bi Îsa re ket hewşa Serokkahîn .
43018016	Lê Petrûs li derve , li ber derî rawestabû . Îcar şagirtê ku nasê Serokkahîn bû derket derve û bi dergehvanê re peyivî û Petrûs anî hundir .
43018017	Ew keçika dergehvan ji Petrûs pirsî : « Ma tu jî ne yek ji şagirtên vî mirovî yî ? » Petrûs got : « Na , ne ez im . »
43018018	Di vê navê de xizmetkar û parêzger li ber agirê ku ji komirê vêxistibûn , rawestabûn û xwe germ dikirin , çimkî dinya sar bû . Petrûs jî li ba wan rawestabû û xwe germ dikir .
43018019	Hingê Serokkahîn , Îsa li ser şagirtên wî û hînkirina wî kişand pirsyariyê .
43018020	Îsa bersîv da û got : « Ez bi eşkereyî bi xelkê re peyivîm . Min herdem li kinîştan û li Perestgeha ku hemû Cihû lê diciviyan hîn dikir . Min tu tişt bi dizî negot .
43018021	Tu çima min dikişînî pirsyariyê ? Ji yên ku ez bihîstime bipirse , ka min ji wan re çi gotiye ; ew dizanin ku min çi gotiye . »
43018022	Dema ku Îsa weha peyivî , yek ji parêzgerên ku li wê derê disekinîn sîleyek lê xist û got : « Çawa tu bersîva Serokkahîn weha didî ? »
43018023	Îsa lê vegerand û got : « Eger min ne rast gotibe , nerastiya min bêje . Lê eger ez rast dibêjim , tu çima li min dixî ? »
43018024	Hingê Henan ew girêdayî şand ba Qeyafayê Serokkahîn .
43018025	Di vê navê de Şimûn-Petrûs hê rawestabû , xwe germ dikir . Ji wî pirsîn : « Ma tu jî ne yek ji şagirtên wî yî ? » Wî ev înkar kir û got : « Na , ne ez im . »
43018026	Yek ji xizmetkarên Serokkahîn , mirovê wî yê ku Petrûs guhê wî birrîbû , jê pirsî : « Ma min tu di nav baxçe de bi wî re nedîtî ? »
43018027	Petrûs dîsa ev înkar kir û di wê gavê de dîk bang da .
43018028	Îcar Îsa ji ba Qeyafa birin qesra walî . Serê sibê zû bû û Cihû neketin qesrê , da ku adetên paqijiyê yên dînî xera nekin û bikarin xwarina Cejna Derbasbûnê bixwin .
43018029	Loma Pîlatos derket derve , hat ba wan û pirsî : « Hûn vî mirovî bi çi sûcdar dikin ? »
43018030	Wan bersîva wî da û got : « Eger ev ne mirovekî xerabkar bûya , me ew teslîmî te nedikir . »
43018031	Pîlatos ji wan re got : « Hûn bi xwe wî bibin û li gor Şerîeta xwe dîwana wî bikin . » Cihûyan lê vegerand û gotin : « Destûra me tune ku em tu kesî bikujin . »
43018032	Ev çêbû , da ku gotina Îsa ku pê îşaret kiribû , ka ewê bi mirineke çawa bimire , bê cih .
43018033	Hingê Pîlatos dîsa ket qesra walî , gazî Îsa kir û jê pirsî : « Ma tu Padîşahê Cihûyan î ? »
43018034	Îsa lê vegerand û got : « Tu vê ji ber xwe dibêjî an hinekên din ev yek li ser min ji te re gotine ? »
43018035	Pîlatos got : « Ma ez Cihû me ? Miletê te bi xwe û serekên kahînan tu dayî destê min . Te çi kiriye ? »
43018036	Îsa bersîv da û got : « Padîşahiya min ne ji vê dinyayê ye ; eger padîşahiya min ji vê dinyayê bûya , ji bo ku ez nekevim destê Cihûyan , xizmetkarên min wê li ber xwe bidana . Lê padîşahiya min ne ji vê dinyayê ye . »
43018037	Pîlatos jî jê re got : « Nexwe tu padîşah î ? » Îsa bersîv da û got : « Tu ji bo min dibêjî ku ez padîşah im . Ez ji bo vê yekê ji dayik bûme û ji bo vê yekê hatime dinyayê , da ku ez ji rastiyê re şahidiyê bikim . Her kesê ku ji aliyê rastiyê be , guhê xwe dide dengê min . »
43018038	Pîlatos jê pirsî : « Ma rastî çi ye ? » Piştî vê pirsê , Pîlatos dîsa çû derve ba Cihûyan û ji wan re got : « Ez tu sedemê sûcdarkirina wî nabînim .
43018039	Lê adeta we ye ku ez di Cejna Derbasbûnê de yekî girtî ji bo we berdim . Ma hûn dixwazin ku ez ji bo we padîşahê Cihûyan berdim ? »
43018040	Li ser vê yekê wan bi qîrîn got : « Ne vî mirovî , lê Barabas berde ! » Barabas jî serhildêrek bû .
43019001	Hingê Pîlatos Îsa girt û da ber qamçiyan .
43019002	Leşkeran jî ji stiriyan tacek honandin û dan serê wî û xiftanekî binefşî lê kirin .
43019003	Îcar dihatin pêş wî û digotin : « Bijî padîşahê Cihûyan ! » Û sîle li wî dixistin .
43019004	Pîlatos dîsa derket derve û ji wan re got : « Va ye , niha ez wî tînim derve ba we , da ku hûn bizanin ku min tu sedemê sûcdarkirina wî nedîtiye . »
43019005	Li ser vê yekê Îsa bi taca serê xwe ya ji stiriyan çêkirî û bi xiftanê binefşî yê li xwe kirî ve derket derve . Pîlatos ji wan re got : « Va ye , ew mirov ! »
43019006	Dema ku serekên kahînan û parêzgeran ew dît , qîriyan û gotin : « Wî li xaçê bixe , wî li xaçê bixe ! » Pîlatos ji wan re got : « Hûn bi xwe wî bibin li xaçê bixin . Ez bi xwe tu sedemê sûckirina wî nabînim . »
43019007	Cihûyan bersîva wî da û gotin : « Şerîeta me heye û li gor Şerîetê divê ew bimire . Çimkî wî xwe kiriye Kurê Xwedê . »
43019008	Dema ku Pîlatos ev gotin bihîst , ew hê bêtir tirsiya .
43019009	Ew dîsa çû hundirê qesra walî û ji Îsa re got : « Tu ji ku derê yî ? » Lê Îsa bersîva wî neda .
43019010	Pîlatos jî jê re got : « Ma tu bi min re napeyivî ? Ma tu nizanî ku desthilatiya min heye ku ez te berdim û desthilatiya min heye ku ez te li xaçê jî bixim ? »
43019011	Îsa lê vegerand û got : « Eger ji jor ji te re nehata dayîn , tu desthilatiya te wê li ser min tunebûya . Ji ber vê yekê gunehê wî yê ku ez dame destê te mezintir e . »
43019012	Hingê Pîlatos dixebitî ku Îsa berde , lê Cihû qîriyan û gotin : « Eger tu vî mirovî berdî , tu ne dostê Qeyser î ! Her kesê ku xwe bike padîşah , li hember Qeyser serî hildaye ! »
43019013	Dema ku Pîlatos ev gotinên ha bihîstin , Îsa anî derve . Ew bi xwe jî li ser kursiyê dîwanê rûnişt , ku li cihê ‹ Reqfa Kevir › bû — bi Îbranî jê re ‹ Gabata › digotin .
43019014	Roja Amadekirinê ya Cejna Derbasbûnê bû . Saet li dora diwanzdehan bû , nîvro bû . Pîlatos ji Cihûyan re got : « Va ye , padîşahê we ! »
43019015	Lê ew qîriyan : « Bila ji me dûr be , bila ji me dûr be ! Wî li xaçê bixe ! » Pîlatos ji wan re got : « Ma ez padîşahê we li xaçê bixim ? » Serekên kahînan bersîva wî dan : « Ji Qeyser pê ve , padîşahê me tune . »
43019016	Hingê wî Îsa teslîmî wan kir , da ku li xaçê bixin . Li ser vê yekê wan Îsa bir .
43019017	Îsa bi xwe xaça xwe hilgirt û derket wî cihê ku jê re ‹ Cihê Qoqê Serî › — bi Îbranî ‹ Golgota › — digotin .
43019018	Li wê derê wan ew bi du kesên din re li xaçê xistin . Her yek li kêlekekê , Îsa di navbera wan de bû .
43019019	Pîlatos depikek nivîsî û bi xaçê ve danî . Tiştê nivîsî ev bû : « ÎSAYÊ NISRETÎ , PADÎŞAHÊ CIHÛYAN . »
43019020	Gelek Cihûyan ev nivîsdek xwend , çimkî cihê ku Îsa li xaçê xistibûn nêzîkî bajêr bû û ew bi Îbranî , Latînî û Yewnanî hatibû nivîsîn .
43019021	Lê serekên kahînên Cihûyan ji Pîlatos re gotin : « Nenivîse ‹ Padîşahê Cihûyan › ! Binivîse ku ‹ Vî mirovî got : Ez Padîşahê Cihûyan im . › »
43019022	Pîlatos bersîv da : « Min çi nivîsîbe , min nivîsiye . »
43019023	Piştî ku leşkeran Îsa li xaçê xistin , wan cilên wî hildan , kirin çar par , da ku ji her yekî re parek bikeve . Kirasê wî jî hildan . Kiras ji serî heta binî honandî û bêdirûtin bû .
43019024	Îcar ji hevdû re gotin : « Werin em vî nedirînin , em pişkê bavêjin , ka wê ji kê re bikeve . » Ev çêbû , da ku ew nivîsar bê cih : « Cilên min di nav xwe de leva kirin , Û ji bo xiftanê min pişk avêtin . » Hingê leşkeran tam evên ha kirin .
43019025	Li ber xaça Îsa diya wî , xaltiya wî , Meryema jina Klopas û Meryema Mejdelanî rawestabûn .
43019026	Dema Îsa dît ku diya wî û şagirtê wî yê ku wî jê hez dikir li wê derê disekinin , wî ji diya xwe re got : « Sitiyê ! Va ye kurê te ! »
43019027	Di pey de wî ji şagirtê xwe re got : « Va ye diya te ! » Ji hingê û pê ve vî şagirtî ew bir mala xwe .
43019028	Piştî vê yekê êdî Îsa dizanibû ku her tişt pêk hat . Ji bo ku Nivîsara Pîroz bê cih , wî got : « Ez tî me . »
43019029	Firaxek ji sihikê tijekirî li wê derê bû . Avgirek li nav sihikê xistî bi serê darikê gûrizê ve danîn û dirêjî devê wî kirin .
43019030	Gava ku Îsa sihik vexwar , wî got : « Temam bû » , serê xwe xwar kir û ruhê xwe da .
43019031	Ji ber ku roja Amadekirinê bû û diviya roja Şemiyê cesed li ser xaçê nemînin — çimkî ew Şemî rojeke gelek girîng bû — serekên Cihûyan ji Pîlatos daxwaza şikandina teşkên ên xaçkirî kirin , da ku ew bên rakirin .
43019032	Îcar leşker hatin ; pêşî teşkên yekî û di pey de teşkên ê din ên ku bi wî re hatibûn xaçkirin , şikandin .
43019033	Lê gava ku ew hatin ba Îsa û dîtin ku ew ji xwe miriye , wan teşkên wî neşikandin .
43019034	Lê dîsa jî ji leşkeran yekî newqa wî bi rimê qul kir û di cih de av û xwîn herikî .
43019035	— Yê ku ev dît şahidî kir , da ku hûn jî bawer bikin . Şahidiya wî rast e û ew dizane ku ew rastiyê dibêje . —
43019036	Ev çêbû , da ku ew nivîsar bê cih : « Tu hestiyê wî nayê şikandin . »
43019037	Û dîsa nivîsareke din weha dibêje : « Ewê li wî yê ku bedena wî qul kirine binêrin . »
43019038	Piştî vê yekê , Ûsivê ji Arîmetyayê yê ku şagirtê Îsa bû û ji tirsa serekên Cihûyan xwe aşkere nekiribû , daxwaza rakirina cesedê Îsa ji Pîlatos kir û Pîlatos destûr dayê . Îcar Ûsiv hat û cesedê Îsa rakir .
43019039	Nîkodêmos jî hat , yê ku cara pêşî bi şev hatibû ba Îsa ; wî nêzîkî sed lîtrên Romayî ji mur û dara ûdê tevlihevkirî anî .
43019040	Wan cesedê Îsa hilanî , li gor adetên Cihûyan ên veşartina miriyan , giyayên bîhnxweş lê dan û bi cawên keten ew pêçan .
43019041	Li cihê ku Îsa lê hatibû xaçkirin baxçeyek hebû û di nav baxçe de jî goreke nû hebû ku hê tu kes lê nehatibû veşartin .
43019042	Ji ber ku roja Amadekirinê ya Cihûyan bû û gor jî nêzîk bû , Îsa li wê derê dirêj kirin .
43020001	Roja pêşî ya heftiyê , serê sibê zû , hê ku tarî bû Meryema Mejdelanî hat ser gorê . Wê dît ku kevir ji ber derê gorê hatiye rakirin ,
43020002	bi bez çû ba Şimûn-Petrûs û şagirtê din ê ku Îsa jê hez dikir û ji wan re got : « Xudan ji gorê derxistine û em nizanin ku ew danîne ku derê . »
43020003	Li ser vê yekê Petrûs û şagirtê din derketin derve û bi aliyê gorê ve hatin .
43020004	Herdu jî bi hev re dibezîn , lê şagirtê din ji Petrûs zûtir bezî û ew pêşî gihîşt ser gorê .
43020005	Dema wî xwe xwar kir û nêrî , dît ku cawên keten raxistî ne . Lê ew neket hundir .
43020006	Hingê Şimûn-Petrûs jî li pey wî hat ; ket hundirê gorê , cawên keten ên raxistî
43020007	û destmala ku li serê Îsa hatibû pêçandin , dîtin . Destmal ne li ba cawên keten bû , lê pêçayî û ji wan veqetayî bû .
43020008	Hingê şagirtê din ê ku pêşî gihîştibû ser gorê ket hundir . Wî dît û bawer kir .
43020009	— Wan hê ji Nivîsara Pîroz fêm nedikir ku diviya Îsa ji nav miriyan rabe . —
43020010	Piştî vê yekê şagirt vegeriyan cihên xwe .
43020011	Lê Meryem li derve , li ber gorê sekinîbû û digiriya . Wê bi girîn xwe xwar kir û li hundirê gorê nêrî ,
43020012	dît ku du milyaketên cilspî , li cihê ku cesedê Îsa lê hatibû dirêjkirin rûniştine , yek li cihê serê wî û yê din li cihê lingên wî .
43020013	Milyaketan ji wê re got : « Ya sitiyê ! Tu çima digirî ? » Meryemê ji wan re got : « Xudanê min rakirine û ez nizanim ew danîne ku derê . »
43020014	Gava wê weha got , li pişt xwe zivirî û dît ku Îsa li wê derê rawestaye . Lê wê nizanibû ku ew Îsa ye .
43020015	Îsa ji wê re got : « Ya sitiyê , tu çima digirî ? Tu li kê digerî ? » Meryemê jî guman kir ku ew baxçevan e ; wê ji wî re got : « Ezxadim , eger te ew rakiribe , ji min re bêje , te ew daniye ku derê , da ku ez wî ji wê derê rakim . »
43020016	Îsa ji wê re got : « Meryem ! » Meryem li wî zivirî û bi Îbranî got : « Rabbonî ! » ku bi mana « Mamoste ! » ye .
43020017	Îsa ji wê re got : « Destê xwe li min nede , çimkî hê ez derneketime ba Bav . Lê here ba birayên min û ji wan re bêje : ‹ Ez derdikevim ba Bavê xwe û Bavê we , ba Xwedayê xwe û ba Xwedayê we . › »
43020018	Meryema Mejdelanî çû ba şagirtan û ji wan re got : « Min Xudan dît » û tiştên ku wî ji wê re gotibû ji wan re got .
43020019	Wê êvara roja pêşî ya heftiyê , gava şagirt ji tirsa Cihûyan di pişt deriyên girtî de civiyabûn , Îsa hat , di nav wan de sekinî û ji wan re got : « Silamet li ser we be . »
43020020	Ev tişt got , destên xwe û newqa xwe nîşanî wan da . Gava ku şagirtan Xudan dît , pirr şa bûn .
43020021	Îsa dîsa ji wan re got : « Silamet li ser we be . Wek ku Bav ez şandim , ez jî we dişînim . »
43020022	Piştî ku weha peyivî pif kir wan û ji wan re got : « Ruhê Pîroz bistînin .
43020023	Hûn li gunehên kê bibihûrin , ew lêbihûrtî ne . Hûn li gunehên kê nebihûrin , li wan nayê bihûrtin . »
43020024	Tûmayê ku yek ji diwanzdehan bû û jê re Cêwî digotin , gava ku Îsa hat , ne bi wan re bû .
43020025	Şagirtên din ji wî re gotin : « Me Xudan dît . » Lê Tûma ji wan re got : « Heta ku ez di destên wî de cihê bizmaran nebînim , tiliya xwe li cihê bizmaran nedim û destê xwe daneynim ser newqa wî , ez qet bawer nakim . »
43020026	Piştî heşt rojan , şagirtên Îsa dîsa li malekê bûn û Tûma jî bi wan re bû . Derî girtî bûn , lê Îsa hat , di nav wan de sekinî û got : « Silamet li ser we be . »
43020027	Di pey de ji Tûma re got : « Tiliya xwe bîne vir û li destên min binêre . Destê xwe jî dirêj bike û deyne ser newqa min . Êdî bêbaweriyê neke , lê belê bi bawerî be ! »
43020028	Tûma lê vegerand û got : « Xudanê min û Xwedayê min ! »
43020029	Îsa ji wî re got : « Ji ber ku te ez dîtim tu bawer dikî ? Xwezî bi wan ên ku nebînin , lê dîsa bawer dikin ! »
43020030	Erê , Îsa li ber şagirtên xwe hê gelek nîşanên din jî çêkirin ku ew di vê kitêbê de nehatine nivîsîn .
43020031	Lê ev hatine nivîsîn , da ku hûn bawer bikin ku Îsa Mesîh e , Kurê Xwedê ye û bi vê baweriyê jiyana we bi navê wî hebe .
43021001	Piştî van bûyeran , Îsa dîsa xwe li perê Gola Teberiyayê nîşanî şagirtên xwe da . Ev bi vî awayî çêbû :
43021002	Şimûn-Petrûs , Tûmayê ku jê re Cêwî digotin , Natanyêlê ji Qenaya Celîlê , kurên Zebedî û du şagirtên Îsa yên din bi hev re bûn .
43021003	Şimûn-Petrûs ji wan re got : « Ez diçim ku masiyan bigirim . » Wan jî ji wî re got : « Em jî bi te re tên . » Derketin derve , li qeyikekê siwar bûn , lê wê şevê tu tişt negirtin .
43021004	Êdî çaxê bû sibe Îsa li qeraxê golê sekinî , lê şagirtan nizanibûn ku ew Îsa ye .
43021005	Îsa ji wan re got : « Zarono , ma pêxwarina we heye ? » Wan lê vegerand û gotin : « Na . »
43021006	Îcar Îsa ji wan re got : « Torê bavêjin aliyê rastê yê qeyikê , hûnê bigirin . » Wan jî tor avêt ; êdî ji pirrbûna masiyan hêza wan têrê nekir ku torê bikişînin .
43021007	Hingê şagirtê ku Îsa jê hez dikir ji Petrûs re got : « Ev Xudan e ! » Gava ku Şimûn-Petrûs bihîst ku ew Xudan e , wî kirasê xwe li xwe kir — çimkî wî ew ji xwe kiribû — û xwe avêt golê .
43021008	Şagirtên din jî tora tije masî kişandin û bi qeyikê hatin nêzîk . Çimkî ji bejê ne dûr bûn , lê nêzîkî sed metreyan dûr bûn .
43021009	Gava ku ew derketin bejê , dîtin ku li wir agirê ji komirê heye ; masî li ser e û nan li ber e .
43021010	Îsa ji wan re got : « Hinek ji wan masiyên ku we niha girtine bînin . »
43021011	Şimûn-Petrûs ket qeyikê û tora ku bi sed û pêncî û sê masiyên mezin tije bû kişand bejê . Bi ser ku ewqas gelek bûn jî dîsa tor neçiriya .
43021012	Îsa ji wan re got : « Werin taştê bixwin . » Ji şagirtan tu kesî newêribû ku jê bipirse : « Tu kî yî ? » Çimkî wan dizanibû ku ew Xudan e .
43021013	Îsa nêzîk bû , nan hilda , dan wan û bi vî awayî masî jî da wan .
43021014	Piştî rabûna ji nav miriyan , ev cara sisiyan bû ku Îsa xwe nîşanî şagirtan dida .
43021015	Îcar piştî ku wan taştê xwar , Îsa ji Şimûn-Petrûs pirsî : « Ey Şimûnê kurê Yûhenna , ma tu ji van bêtir ji min hez dikî ? » Petrûs jê re got : « Erê ya Xudan , tu dizanî ku ez ji te hez dikim . » Îsa ji wî re got : « Berxên min biçêrîne . »
43021016	Îsa cara diduyan ji wî re got : « Ey Şimûnê kurê Yûhenna , ma tu ji min hez dikî ? » Wî ji Îsa re got : « Erê ya Xudan ; tu dizanî ku ez ji te hez dikim . » Îsa jê re got : « Şivantiya miyên min bike . »
43021017	Îsa cara sisiyan ji Petrûs pirsî : « Ey Şimûnê kurê Yûhenna , ma tu ji min hez dikî ? » Li ser pirsîna Îsa ya cara sisiyan « Ma tu ji min hez dikî ? » kederê Petrûs girt û got : « Ya Xudan , tu her tiştî dizanî ; tu dizanî ku ez ji te hez dikim . » Îsa ji wî re got : « Miyên min biçêrîne .
43021018	Bi rastî , bi rastî ez ji te re dibêjim , gava ku tu xort bûyî , te xwe girêdida û dera ku te dixwest tu diçûyiyê . Lê gava ku tu pîr bibî , tê destên xwe dirêj bikî û yekî din wê pişta te girêbide û te bibe cihê ku tu naxwazî heriyê . »
43021019	Wî ev got , ji bo nîşan bide ku ewê bi çi cûreyê mirinê Xwedê bi rûmet bike . Piştî vê yekê wî ji Petrûs re got : « Li pey min were . »
43021020	Gava ku Petrûs bi şûn de vegeriya , dît ew şagirtê ku Îsa jê hez dike li pey wan tê . Ev , ew şagirt bû ku di şîva êvarê de pala xwe dabû singê Îsa û gotibû : « Ya Xudan , yê ku wê te bide dest kî ye ? »
43021021	Dema ku Petrûs ew dît , ji Îsa pirsî : « Ya Xudan , îcar evê bibe çi ? »
43021022	Îsa ji wî re got : « Eger ez bixwazim ew bimîne heta ku ez bêm , te çi ji vê ye ? Tu li pey min were ! »
43021023	Loma gotina ku ew şagirt namire , di nav birayan de belav bû . Lê belê Îsa ji bo wî negotibû ku ew namire , lê gotibû : « Eger ez bixwazim ew bimîne heta ku ez bêm , te çi ji vê ye ? »
43021024	Yê ku ji van tiştan re şahidiyê dike û ev nivîsîne , ev şagirt e . Em dizanin ku şahidiya wî rast e .
43021025	Hê gelek tiştên din ên ku Îsa kirine hene . Eger ew yek bi yek bihatana nivîsîn , ez dibêjim qey kitêbên ku bihatana nivîsîn wê di dinyayê de bi cih nebûna .
44001001	Têyofîlosê hêja , min li ser hemû tiştên ku Îsa ji destpêkê ve û
44001002	heta roja ku ber bi ezmanan ve hat hilkişandin , kir û hîn kir , di kitêba pêşî de nivîsî . Berî hilkişandina xwe , wî bi Ruhê Pîroz emir dan Şandiyên ku bijartine .
44001003	Piştî ku cefa kişand , wî bi gelek delîlan xwe sax nîşanî Şandiyan da , di nav çil rojan de li wan xuya bû û li ser Padîşahiya Xwedê peyivî .
44001004	Gava ku Îsa bi wan re bû , wî tembîh li şagirtan kir ku ji Orşelîmê dernekevin , lê li hêviya soza Bav bin . Wî got : « We ev soz ji min bihîstiye .
44001005	Yûhenna bi avê imad kir , lê piştî çend rojan hûnê bi Ruhê Pîroz imad bibin . »
44001006	Îcar gava ku ew hatin ba hev , wan ji Îsa pirsî : « Ya Xudan , ma tê di vê demê de padîşahiyê bi şûn de bidî Îsraêl ? »
44001007	Îsa li wan vegerand û got : « Ev ne karê we ye ku hûn wan wext û demên ku Bav bi hukumdariya xwe biryar dide , bizanin .
44001008	Lê gava ku Ruhê Pîroz bê ser we , hûnê hêzê bistînin û li Orşelîmê , li tevahiya Cihûstanê , li Sameryayê û heta bi kujê dinyayê yê herî dûr bibin şahidên min . »
44001009	Çaxê wî ev tişt gotin , hê wan lê dinêrî , ew bi ezmên ve hat hilkişandin û ewrekî ew ji ber çavê wan stand .
44001010	Gava Îsa diçû û wan zîq li ezmên dinêrî , ji nişkê ve du mirovên cilspî li ba wan rawestan .
44001011	Wan got : « Celîlîno , çima hûn li vir radiwestin û li ezmên dinêrin ? Ev Îsayê ku ji nav we ber bi ezmên ve hat hilkişandin , çawa we dît ku ew hilkişiya ezmên , wusa jî wê vegere . »
44001012	Hingê ew ji dera ku jê re digotin Çiyayê Zeytûnê vegeriyan Orşelîmê . Ev çiya bi qasî kîlometreyekê ji Orşelîmê dûr bû .
44001013	Gava ku ew ketin bajêr , çûn oda jorîn a ku lê rûdiniştin . Petrûs , Yûhenna , Aqûb , Endrawis , Filîpos , Tûma , Bertolomeyos , Metta , Aqûbê kurê Halfayos , Şimûnê welatparêz û Cihûdayê kurê Aqûb li wir bûn .
44001014	Van hemûyan hergav bi hev re , tevî hinek jinan , bi Meryema diya Îsa û birayên wî re , xwe dan duakirinê .
44001015	Di wan rojan de Petrûs di nav xwişk û birayan de , ku hejmara wan li dora sed û bîst mirovan bû , rabû û got :
44001016	« Birano , diviya ew nivîsara ku ji pêşî ve bi Ruhê Pîroz bi devê Dawid li ser Cihûda hatibû gotin , bihata cih .
44001017	Çimkî Cihûda bi ser ku yek ji me hat hesabkirin û di vê xizmetê de pareke wî jî hebû , bû rêberê wan ên ku Îsa girtin .
44001018	Îcar vî mirovî bi heqê xerabiya xwe erdek kirrî ; piştre bi serserkî ket , zik lê qelişî û ûr û roviyên wî derketin derve .
44001019	Ev yek ji hemûyên ku li Orşelîmê rûdinin re kifş bû , wusa ku bi zimanê wan ji vê zeviyê re ‹ Hakeldama › tê gotin , ku tê mana « zeviya xwînê » .
44001020	Çimkî li dereke Kitêba Zebûran ev hatiye nivîsîn : ‹ Bila mala wî wêran beÛ bila kes tê de rûnene . › û li dereke din jî : ‹ Bila karê wî yê çavdêriyê yekî din bistîne . ›
44001021	Îcar divê yek ji wan zilamên ku di hemû dema ku Xudan Îsa di nav me de bihûrandiye de , bi me re bû , bê bijartin .
44001022	Divê ew ji roja ku Yûhenna imad kiriye heta roja ku ew ji nav me ber bi ezmên ve hatiye hilkişandin bi me re be , da ku bi me re ji vejîna wî re şahidiyê bike . »
44001023	Hingê wan du kes , Ûsivê ku jê re Barsabas digotin û bi navê Yûstos dihat naskirin û Matiyos anîn pêş .
44001024	Wan dua kir û got : « Ya Xudan , tu bi dilê her kesî dizanî . Nîşanî me bide ka te ji van herduyan kîjan bijart ,
44001025	da ku di vê xizmet û şandîtiyê de wî cihî bistîne , ku Cihûda berdaye , da ku here cihê xwe yê heqkirî . »
44001026	Ji bo wan pişk avêtin ; pişk li Matiyos ket û ew bi yanzdeh Şandiyan re hat hesabkirin .
44002001	Gava ku Roja Pentîkostê hat , ew hemû bi hev re li derekê civiyabûn .
44002002	Û ji nişkê ve ji ezmên dengek wek rabûna bayekî xurt hat û ew mala ku ew lê rûdiniştin tije kir .
44002003	Zimanên wek pêlên agir di nav wan de xuya bûn û li ser her yekî ji wan danîn .
44002004	Hemû bi Ruhê Pîroz tije bûn û bi gotina ku Ruhê Pîroz dabû wan , dest pê kirin bi zimanên din peyivîn .
44002005	Hingê li Orşelîmê , Cihûyên xwedêtirs ji hemû miletên ser rûyê erdê hebûn .
44002006	Li ser vî dengî elaleteke mezin civiya û tevlihev bû , çimkî her kesî dibihîst ku bi zimanê wî dipeyivin .
44002007	Matbûyî û şaşmayî pirsîn : « Ma ev hemû yên ku dipeyivin ne ji Celîlê ne ?
44002008	Ma çawa çêdibe ku her yek ji me zimanê xwe yê dê dibihîze ?
44002009	Di nav me de Partî , Mêdî û Elamî hene . Ji Mezopotamyayê , Cihûstan , Kepedokya , Pontos û Asyayê ,
44002010	ji Firîgya û Pamfîlyayê , ji Misrê û ji herêma Kûrenê ya Lîbyayê , mêvanên ku ji Romayê hatine ,
44002011	Cihû û Xwedêperestên ji miletên din , Girîtî û Ereb hene . Em dibihîzin ku ev bi zimanên me li ser karên Xwedê yên mezin dibêjin . »
44002012	Hemû şaş û heyirî man û ji hev pirsîn : « Ma ev çi ye ? »
44002013	Lê hinekên din jî tinazên xwe dikirin û digotin : « Ev bi şeraba nû serxweş bûne . »
44002014	Lê Petrûs bi yanzdehan ve rabû , dengê xwe bilind kir û ji wan re got : « Gelî Cihûyan û hûn hemû yên ku li Orşelîmê ne ! Guh bidin peyvên min , vê yekê qenc bizanin .
44002015	Wek ku hûn difikirin , ev ne serxweş in . Çimkî niha saet nehê sibê ye .
44002016	Lê ev ew e ku bi devê Yoêl pêxember hatiye gotin :
44002017	‹ Di rojên dawîn de , Xwedê dibêje : Ezê ji Ruhê xwe bi ser hemû mirovan de birijînim . Kur û keçên we wê pêxemberîtiyê bikinÛ xortên we wê dîtiniyan , kal û pîrên we wê xewnan bibînin .
44002018	Di wan rojan de , ezê ji Ruhê xweBirijînim ser xulam û cêriyên xweÛ ewê pêxemberîtiyê bikin .
44002019	Û ezê li jor , li ezmên , tiştên ecêb nîşan bidimÛ li jêr jî , li ser rûyê erdê , nîşanan xuya bikim : Xwîn û agir , mij û dûman .
44002020	Berî hatina Roja Xudan ya mezin û navdar , Roj wê tarî bibe û heyv wê rengê xwînê bistîne .
44002021	Hingê , her kî ku gazî navê Xudan bike , wê xilas bibe . ›
44002022	« Gelî Îsraêliyan , guhdariya van gotinan bikin : Îsayê Nisretî , ji aliyê Xwedê ve ji we re bi kerametan , bi karên mezin û nîşanan hat erê kirin . Hûn bi xwe bi karên ku Xwedê bi destê wî , di nav we de kirine dizanin .
44002023	Li gor armanc û pêşzanîna Xwedê ew ji aliyê we ve hat girtin û we ew bi destê yên ku Şerîetê nas nakin li xaçê xist û kuşt .
44002024	Lê Xwedê ew vejand û êşên mirinê rakirin , çimkî îmkan nebû ku ew ji aliyê mirinê ve girtî bima .
44002025	Dawid jî li ser wî weha dibêje : ‹ Min Xudan hergav li pêşiya xwe dît , Ew li milê min ê rastê ye , da ku ez veneleqim .
44002026	Ji ber vê yekê dilê min geş û zimanê min gelekî şa bû . Bedena min jî wê bi hêviyê bijî .
44002027	Çimkî tu canê min li diyarê miriyan nahêlîÛ tu nahêlî ku Pîrozê te rizîbûnê bibîne .
44002028	Te riyên jiyanê bi min dan zanîn ; Tê bi dîdara xwe min di nav şahiyê de bihêlî . ›
44002029	« Birano , divê bi eşkereyî ji we re li ser bavê me Dawid bê gotin ku ew hem mir û hem jî hat veşartin û gora wî jî heta îro li ba me ye .
44002030	Lê ji ber ku ew pêxember bû , wî dizanibû ku Xwedê ‹ jê re sond xwariye ku wê yekî ji dûndana wî li ser textê wî bide rûniştin . ›
44002031	Dawid ev ji pêşî ve dît û li ser vejîna Mesîh got : ‹ Ew ne li diyarê miriyan hat hiştinÛ ne jî bedena wî rizîbûn dît . ›
44002032	Xwedê ev Îsa ji nav miriyan rakir û em hemû şahidên vê yekê ne .
44002033	Îcar ew hatiye hilkişandin milê Xwedê yê rastê û ji Bav soza Ruhê Pîroz stand û çawa ku hûn dibînin û dibihîzin ew rijandiye .
44002034	Erê , Dawid hilnekişiya ezmanan , lê ew bi xwe dibêje : ‹ Xudan ji Xudanê min re got : Li milê min ê rastê rûne ,
44002035	Heta ku ez dijminên te bikim pêgeha lingên te . ›
44002036	Îcar bila hemû mala Îsraêl qenc bizane ku Xwedê ew Îsayê ku we xaç kir , hem kiriye Xudan û hem Mesîh . »
44002037	Îcar gava ku wan ev bihîst , wek ku tîrek li dilê wan ketibe , ji Petrûs û Şandiyên din re gotin : « Birano ! Ma em çi bikin ? »
44002038	Petrûs ji wan re got : « Tobe bikin û ji bo ku li gunehên we bê bihûrtin bila her yek ji we bi navê Îsa Mesîh imad bibe û hûnê diyariya Ruhê Pîroz bistînin .
44002039	Çimkî ev soz ji bo we , ji bo zarokên we û ji bo hemûyên ku dûr in ; ji bo her kesî ye ku Xudan Xwedayê me gazî wî dike . »
44002040	Wî hê bi gelek peyvên din şahidî kir , ew şidandin û got : « Xwe ji vî nifşê jirêderketî xilas bikin . »
44002041	Îcar yên ku peyvên wî qebûl kirin imad bûn û wê rojê li dora sê hezar mirovî beşdarî wan bûn .
44002042	Wan herdem xwe da hîndariya Şandiyan , hevpariya ruhanî , şikandina nên û duakirinê .
44002043	Tirs ket dilê her kesî . Û gelek karên mezin û nîşan bi destê Şandiyan dihatin kirin .
44002044	Hemû bawermend bi hev re bûn û her tiştê wan hevpar bû .
44002045	Mal û milkên xwe difirotin û bi perên wan li gor hewcedariya her kesî leva dikirin .
44002046	Her roj bi hev re di Perestgehê de diciviyan , li malên xwe nan dişikandin , bi şahî û bi dilekî xwerû xwarin dixwarin .
44002047	Pesnê Xwedê didan û di nav hemû xelkê de qedrê wan dihat girtin . Û Xudan jî roj bi roj hejmara yên xilasbûyî zêdetir dikir .
44003001	Rojekê piştî nîvro saet di sisiyan de , çaxê duakirinê , Petrûs û Yûhenna hildikişiyan Perestgehê .
44003002	Zilamekî ku ji zikmakî şeht bû dianîn û ew her roj li ber dergehê Perestgehê yê ku jê re Bedew digotin , datanîn , da ku ji wan ên ku dikevin Perestgehê parsê bike .
44003003	Gava ku wî dît Petrûs û Yûhenna dikin bikevin Perestgehê , wî ji wan xwest ku xêrekî bi wî bikin .
44003004	Petrûs jî bi Yûhenna re bi baldarî li wî nêrî û got : « Li me binêre . »
44003005	Bi hêviya ku ewê tiştekî bidinê , çavê wî li wan bû .
44003006	Lê Petrûs got : « Ne zêrê min û ne jî zîvê min heye ; lê tiştê ku bi min re heye , ezê bidim te . Bi navê Îsa Mesîhê Nisretî rêve here . »
44003007	Û bi destê wî yê rastê girt û rakir ser lingan ; di cih de piyên wî û gûzikên wî sipîsax bûn .
44003008	Xwe hilavêt , li ser lingan rawesta û dest pê kir rêve çû . Ew bi wan re ket Perestgehê , rêve diçû , xwe hildavêt û pesnê Xwedê dida .
44003009	Hemû xelkê dît ku ew rêve diçe û pesnê Xwedê dide .
44003010	Û gava wan ew nas kir û dîtin ku ev ew e , ku li ber dergehê Perestgehê yê bi navê Bedew rûdinişt ku parsê bike , ew bi tiştê ku bi wî hatibû , heyirî û mat man .
44003011	Hê ku wî xwe bi Petrûs û Yûhenna digirt , hemû xelk bi hev re ecêbmayî bezîn ba wan , wê eywana ku jê re Eywana Silêman digotin .
44003012	Gava Petrûs ev yek dît , ji xelkê re got : « Gelî Îsraêliyan , hûn çima li vê yekê şaş dimînin , an hûn çima bi baldarî li me dinêrin ? Hûn dibêjin qey me bi hêz an bi dîndariya xwe kiriye ku ew rêve here ?
44003013	‹ Xwedayê Birahîm , Xwedayê Îshaq û Xwedayê Aqûb , Xwedayê bav û kalên me › , Xizmetkarê xwe Îsa bi rûmet kir . We ew da dest û li ber Pîlatos înkar kir , bi ser ku wî biryar dabû ku Îsa berde .
44003014	Lê we Yê Pîroz û Rast înkar kir û we xwest ku mêrkujek ji we re bê berdan .
44003015	We Serokê Jiyanê kuşt , lê Xwedê ew ji nav miriyan rakir . Em şahidên vê yekê ne .
44003016	Navê Îsa ev mirovê ku hûn dibînin û nas dikin , sipîsax kir . Wî bawerî bi navê Îsa anî û bi saya Îsa , wê baweriyê li ber çavê we hemûyan saxîtiya temam da wî .
44003017	« Û niha birano , ez dizanim ku we jî wek serekên xwe bi nezanî ev yek kir .
44003018	Îcar bi vî awayî Xwedê , ev tiştên ku ji pêşî ve bi devê hemû pêxemberan gotibû ku Mesîh wê cefayê bikişîne , anî cih .
44003019	Loma tobe bikin û li Xwedê bizivirin , da ku gunehên we bên xîşkirin ,
44003020	da ku ji ba Xudan wextên nûvejeniyê bên û Mesîhê ku ji berê ve ji bo we destnîşan kiriye , yanî Îsa bişîne .
44003021	Divê ew li ezmên bimîne , heta ku Xwedê her tiştî nûvejen bike , wek ku wî ji berê ve bi devê pêxemberên xwe yên pîroz gotiye .
44003022	Mûsa jî got : ‹ Xudan Xwedayê we wê ji nav birayên we , ji we re pêxemberekî wek min rake . Ew her çi ji we re bêje , divê hûn guhdariya wî bikin .
44003023	Îcar her kesê ku guhdariya wî pêxemberî neke , wê ji nav gel bê derxistin û helak bibe . ›
44003024	Û hemû pêxemberan , ji Samûêl bigire heta yên pey wî , her kî peyivîbe , li ser van rojan gotine .
44003025	Zarokên pêxemberan û wêrisên peymana ku Xwedê bi bav û kalên we re girêdaye hûn in . Xwedê ji Birahîm re got : ‹ Wê bi dûndana te , hemû bavikên li ser rûyê erdê bên pîrozkirin . ›
44003026	Gava ku Xwedê Xizmetkarê xwe rakir , pêşî wî ew şand ba we , da ku we pîroz bike û her yekî ji we ji xerabiyên wî vegerîne . »
44004001	Hê ku Petrûs û Yûhenna bi xelkê re dipeyivîn , kahîn , serwerê parêzgerên Perestgehê û Sadûqî bi ser wan de hatin .
44004002	Ew pirr hêrs bûn , çimkî şagirtan gel hîn dikir û li ser vejîna miriyan a ku bi Îsa ye dipeyivîn .
44004003	Wan ew girtin û ji ber ku ji xwe êvar bû , heta dotira rojê ew di girtîgehê de hiştin .
44004004	Lê gelekên ku peyv bihîstin , bawerî anîn û hejmara wan gihîşt dora pênc hezar kes .
44004005	Îcar dotira rojê serwer , rihspî û Şerîetzan li Orşelîmê civiyan ,
44004006	Serokkahîn Henan , Qeyafa , Yûhenna , Skender û hemû yên ku ji malbata Serokkahîn dihatin li wir bûn .
44004007	Çaxê ku yên girtî li holê dan rawestandin , wan pirsî : « We bi kîjan hêzê an bi çi navî ev kir ? »
44004008	Hingê Petrûs bi Ruhê Pîroz tije , ji wan re got : « Gelî serekên gel û rihspîno !
44004009	Eger îro em ji bo qenciya ku bi mirovê nexweş bûye , tên pirsyarkirin ka ew çawa sax bûye ,
44004010	bila ev ji aliyê we hemûyan û ji aliyê hemû gelê Îsraêl ve bê zanîn ku ev mirov , bi navê Îsa Mesîhê Nisretî yê ku we xaç kir û yê ku Xwedê ji nav miriyan rakir , sipîsax li ber we radiweste .
44004011	Ev ew e , ‹ Ew kevirê ku ji aliyê we hostayan ve kêm hat dîtin , Bû kevirê serê rikin . ›
44004012	Xilasî bi tu kesî din tune ; çimkî di bin ezmên de , di nav mirovan de , navekî din nehatiye dayîn ku em bikarin pê xilas bibin . »
44004013	Gava ku wan biziraviya Petrûs û Yûhenna dît û fêm kirin ku ew nexwenda û di halê xwe de ne , şaş man . Wan tê derxist ku ev mirov bi Îsa re mane .
44004014	Lê wan zilamê qencbûyî bi wan re rawestayî dît û nikaribûn tiştekî li dij bêjin .
44004015	Îcar li wan emir kirin ku ji civîna giregiran derkevin û dest pê kirin di nav xwe de şêwirîn .
44004016	Wan got : « Em bi van mirovan çi bikin ? Çimkî ji hemûyên ku li Orşelîmê rûdinin re eşkere ye ku bi destê van nîşaneke berbiçav hatiye kirin û em nikarin vê înkar bikin .
44004017	Lê ji bo ku ev hê bêtir di nav gel de belav nebe , em gef li wan bixwin ku ji niha û pê ve bi navê Îsa ji kesî re tiştekî nebêjin . »
44004018	Gazî wan kirin û li wan emir kirin ku êdî bi navê Îsa qet nepeyivin û kesî hîn nekin .
44004019	Lê Petrûs û Yûhenna bersîva wan dan û gotin : « Ma li ber Xwedê kîjan rast e ? Em guhê xwe bidin we , an bidin Xwedê ? Hûn bêjin .
44004020	Çimkî em nikarin tiştên ku me dîtine û bihîstine nebêjin . »
44004021	Piştî ku dîsa gef li wan xwarin ew berdan . Ji ber xelkê tu rê nedîtin ku wan ceza bikin , çimkî hemûyan ji bo tiştê bûyî pesnê Xwedê dida .
44004022	Emrê wî mirovê ku bi vê kerametê qenc bûbû , di ser çilî re bû .
44004023	Piştî ku ew hatin berdan , çûn ba hevalên xwe û her tiştê ku serekên kahînan û rihspiyan ji wan re gotibû , ji wan re gotin .
44004024	Gava ku wan ev bihîst , bi hev re dengê xwe bilind kirin û ji Xwedê re gotin : « Ya Xwedayê hukumdar ! Yê ku erd û ezman , derya û hemû tiştên di wan de afirandiye , tu yî .
44004025	Te bi Ruhê Pîroz bi devê xizmetkarê xwe bavê me Dawid got : ‹ Çima milet hêç bûnÛ netew tiştên pûç fikirîn ?
44004026	Padîşahên dinyayê bûn yek , Û serek li hev civiyanLi hember Xudan û li hember Mesîhê wî . ›
44004027	Çimkî bi rastî li vî bajarî , Hêrodês û Pontiyos Pîlatos , bi miletan û bi gelê Îsraêl re , li hember xizmetkarê te yê pîroz Îsa , yê ku te meshkirî , civiyan ,
44004028	da ku çi bi destê te û li gor daxwaza te ji berê ve hatibe biryardan , bê cih .
44004029	Û niha ya Xudan , li gefxwarinên wan binêre ! Û vê yekê bide xizmetkarên xwe ku peyva te tam bi ziravî bêjin .
44004030	Destê xwe dirêj bike , da ku bi navê xizmetkarê te yê pîroz Îsa , nexweş qenc bibin û nîşan û karên mezin çêbin . »
44004031	Piştî ku wan dua kir , dera ku lê civiyabûn hejiya , ew hemû bi Ruhê Pîroz tije bûn û peyva Xwedê bi ziravî digotin .
44004032	Dil û ruhê tevahiya koma bawermendan yek bû . Tu kesî ji wan ji bo tiştên xwe nedigot : « Ev ya min e . » Lê her tiştê wan hevpar bû .
44004033	Şandiyan bi hêzeke mezin şahidiya vejîna Xudan Îsa didan û keremeke mezin li ser wan hemûyan bû .
44004034	Û di nav wan de tu kesê hewcedar tunebû . Çimkî yên ku xweyî xanî an xweyî erd bûn , ew difirotin û wan tiştan çi bigirta dianîn ,
44004035	ew li ber lingê Şandiyan datanîn û li gor hewcedariya wan li her kesî dihat belavkirin .
44004036	Bi navê Ûsiv yekî Lêwî ji Qibrisê hebû . Şandiyan jê re digot Barnabas , ku bê wergerandin : « Kurê handanê » .
44004037	Zeviyeke vî mirovî hebû , wî ew firot û perên wê anîn li ber lingên Şandiyan danîn .
44005001	Îcar mirovekî ku navê wî Hananya bû , bi jina xwe Saferyayê re milkek firotin .
44005002	Haya jina wî jî jê hebû , ku wî hinek ji peran ji xwe re hilanî û hinek jê anî û li ber lingên Şandiyan danî .
44005003	Petrûs pirsî û got : « Hananya , çima Îblîs dilê te tije kir ku tu li Ruhê Pîroz derewan bikî û hinekê ji perên zeviyê ji xwe re hilînî ?
44005004	Çaxê ku ew nefirotî bû , ma ew ne ya te bû ? Îcar piştî ku hat firotin , ma ew ne di destê te de bû ? Ma çawa çêbû ku te ev yek xist dilê xwe ? Te ne li mirovan , lê li Xwedê derew kir . »
44005005	Gava ku Hananya ev peyv bihîstin , ket erdê û can da . Û tirseke mezin ket ser wan ên ku ev bihîstin .
44005006	Xort rabûn , kefen lê pêçan , ew derxistin derve û veşartin .
44005007	Bi qasî piştî sê saetan jina wî jî ket hundir , haya wê jê tunebû ku çi bûye .
44005008	Petrûs ji wê re got : « Ji min re bêje , ma we zevî bi ewqasî firot ? » Wê jî got : « Erê , bi ewqasî . »
44005009	Lê Petrûs ji wê re got : « Çawa we li hev kir ku hûn Ruhê Xudan biceribînin ? Va ye , lingên wan ên ku mêrê te veşartine li ber derî ne , ewê te jî hilînin û bibin derve . »
44005010	Jinik di cih de li ber lingên Petrûs ket erdê û can da . Gava xort ketin hundir , ew mirî dîtin . Wan ew jî hilgirt û birin derve , li tenişta mêrê wê veşartin .
44005011	Tirseke mezin ket ser tevahiya civîna bawermendan û ser hemûyên ku ev tişt bihîstin .
44005012	Gelek nîşan û karên mezin bi destê Şandiyan di nav gel de dihatin kirin . Hemû bi hev re li Eywana Silêman diciviyan .
44005013	Lê ji yên din tu kesî nediwêrî ku beşdarî wan bibe , lê heçî xelk bûn , pesnê wan didan .
44005014	Hê gelek jin û mêrên ku bawerî bi Xudan anîn , beşdarî wan bûn .
44005015	Wusa ku xelkê nexweşên xwe derdixistin kuçeyan , ew li ser doşek û şeltan vedizelandin , da ku gava Petrûs derbas bibe , qet nebe siya wî bikeve ser hinekan .
44005016	Gelek mirov ji bajarên der û dora Orşelîmê jî civiyan , nexweş û yên ku ji ruhên nepak cefa dikişandin anîn , ew hemû jî sax bûn .
44005017	Serokkahîn û hemû yên bi wî re ku ji mezheba Sadûqiyan bûn , bi çavnebariyê tije bûn ,
44005018	Şandî girtin û ew avêtin girtîgeha giştî .
44005019	Îcar bi şev milyaketekî Xudan deriyên zîndanê li wan vekir , ew derxistin derve û ji wan re got :
44005020	« Herin , li Perestgehê rawestin û hemû peyvên vê jiyanê ji gel re bêjin . »
44005021	Çaxê wan ev bihîst , serê sibê zû ketin Perestgehê û dest bi hînkirinê kirin . Gava Serokkahîn û yên bi wî re hatin , wan gazî civîna giregiran , yanî hemû komela rihspiyên gelê Îsraêl kir ku bicivin , şandin girtîgehê pey wan , da ku wan bînin .
44005022	Lê gava ku parêzgerên Perestgehê çûn wê derê , wan ew di zîndanê de nedîtin . Hingê vegeriyan û gotin :
44005023	« Me dît ku girtîgeh hişk girtiye û nobedar li ber derî rawestayî ne , lê gava me derî vekir , me kes li hundir nedît . »
44005024	Îcar gava serwerê parêzgerên Perestgehê û serekên kahînan ev peyv bihîstin , tevlihev bûn , gotin : « Dawiya vê yekê wê çawa bibe ? »
44005025	Hingê yek hat û ji wan re got : « Va ye , ew zilamên ku we xistibûn zîndanê , li Perestgehê radiwestin û xelkê hîn dikin ! »
44005026	Li ser vê yekê serwer bi parêzgerên Perestgehê re çû û ew anîn ; lê ne bi zorê , çimkî ew ji gel ditirsiyan , digotin : « Wê me bidin ber keviran . »
44005027	Çaxê wan ew anîn , ew li ber civîna giregiran dan rawestandin . Serokkahîn ji wan pirsî û
44005028	got : « Me hişk li we emir kir ku hûn bi vî navî hîn nekin , lê va ye , we Orşelîm bi hînkirina xwe tije kir û hûn dixwazin xwîna vî mirovî bixin ser me . »
44005029	Lê Petrûs û Şandiyên din bersîv dan û gotin : « Divê em ji mirovan bêtir bi ya Xwedê bikin .
44005030	Xwedayê bav û kalên me , ew Îsayê ku we bi dar ve daleqand û kuşt , rakir .
44005031	Xwedê ew bilind kir milê xwe yê rastê , kir Serok û Xilaskar , da ku ew Îsraêl ji gunehên wan vegerîne û li wan bibihûre .
44005032	Em şahidên van tiştan in û Ruhê Pîrozê ku Xwedê daye wan ên ku bi ya wî dikin jî , şahid e . »
44005033	Gava wan ev bihîst , ew gelek hêrs bûn û xwestin ku Şandiyan bikujin .
44005034	Lê yekî Fêrisî ku navê wî Gamalyêl bû , di civîna giregiran de rabû . Ew mamosteyê Şerîetê bû û siyaneta wî di nav hemû gel de hebû . Wî emir kir ku Şandiyan ji bo demeke kurt derxin derve
44005035	û hingê ji civînê re got : « Gelî Îsraêliyan , ji bo tiştê ku hûnê bi van mirovan bikin , hay ji xwe hebin .
44005036	Çimkî demekê berî niha , Tewdas serî hilda , wî xwe hesiband ku ew tiştek e , li dora çar sed kesî beşdarî wî bûn ; lê ew hat kuştin û hemû yên ku li pey wî diçûn belav bûn û neman .
44005037	Piştî wî , Cihûdayê Celîlî di dema hejmartina mirovan de serî hilda û xelk li pey xwe bir . Ew jî helak bû û hemû yên ku li pey wî diçûn belav bûn .
44005038	Îcar , ez ji we re dibêjim : Dev ji van mirovan berdin û wan bihêlin bi serê xwe . Çimkî eger ev niyet û kar ji mirovan be , wê xera bibe ,
44005039	lê eger ji Xwedê ye , hûn nikarin vê xera bikin . Nebe ku hûn bibin yên ku li hember Xwedê jî radibin ! » Wan guhê xwe da şîreta Gamalyêl ,
44005040	gazî Şandiyan kirin û li wan xistin . Piştre li wan emir kirin ku bi navê Îsa nebêjin û ew berdan .
44005041	Îcar gava ku ew ji ber civîna giregiran derketin , pê şa bûn ku ew ji ber navê Îsa hêjayî bêrûmetkirinê hatin dîtin .
44005042	Û wan dev jê berneda ku her roj li Perestgehê û li malan hîn bikin û Mizgîniyê bidin ku Mesîh , Îsa ye .
44006001	Di wan rojan de , gava ku hejmara şagirtan zêde dibû , ew Cihûyên ku bi zimanê Yewnanî dipeyivîn ji Cihûyên Îbranî gazin kirin , çimkî di belavkirina xwarina rojane de baş li jinebiyên wan nedihat nêrîn .
44006002	Hingê diwanzdehan hemû şagirt li ser hev civandin û gotin : « Ne qenc e ku em dev ji peyva Xwedê berdin û xizmeta sifreyan bikin .
44006003	Loma birano , hûn di nav xwe de , heft mirovên bi Ruhê Pîroz tije û şehreza bibijêrin û em wan deynin ser vî karî .
44006004	Heçî em in , emê xwe bidin duayê û xizmeta peyvê . »
44006005	Ev yek li hemû koma bawermendan xweş hat û wan ev mirov bijartin : Steyfan ê ku mirovekî bi bawerî û bi Ruhê Pîroz tije bû û Filîpos , Prokoros , Nîkanor , Tîmon , Parmênas û Nîkolasê ji Entakyayê yê ku hatibû ser baweriya Cihûyan .
44006006	Wan ew li ber Şandiyan dan rawestandin , Şandiyan jî dua kir û destên xwe danîn ser wan .
44006007	Peyva Xwedê çiqas diçû belav dibû ; hejmara şagirtan li Orşelîmê gelek zêde dibû û ji kahînan jî gelekan bawerî qebûl dikir .
44006008	Steyfanê ku bi kerem û hêzê tije bû , gelek nîşan û karên mezin di nav gel de dikirin .
44006009	Hingê , hinek ji Kinîşta ku jê re Kinîşta Azadiyan digotin û hin Kûrênî , Skenderyayî û hinekên ku ji Kîlîkya û Asyayê bûn , rabûn bi Steyfan re devjenî kirin .
44006010	Lê wan nikaribû li ber wê şehrezayî û wî Ruhê ku Steyfan pê dipeyivî , rawestin .
44006011	Hingê wan serê hinekan tije kirin ku bêjin : « Me bihîst ku vî mirovî çêrî Mûsa û Xwedê kir . »
44006012	Û wan xelk , rihspî û Şerîetzan rakirin ser piyan û bi ser Steyfan de hatin , ew girtin , anîn ber civîna giregiran .
44006013	Şahidên derewîn derxistin pêş û şahidan got : « Ev mirov dev jê bernade , li hember vî cihê pîroz û Şerîetê gotinan dibêje .
44006014	Me bihîst ku wî got : ‹ Ev Îsayê Nisretî wê vê Perestgehê xera bike û wan adetên ku Mûsa dane me biguhere . › »
44006015	Hemû yên ku li civîna giregiran rûdiniştin bi baldarî li wî nêrîn û dîtin ku rûyê wî wek rûyê milyaketan e .
44007001	Hingê Serokkahîn ji wî pirsî û got : « Ma ev tişt rast in ? »
44007002	Steyfan got : « Bav û birano ! Guhê xwe bidin min . Hê ku bavê me Birahîm li Mezopotamyayê bû , beriya ku ew li Heranê rûne , Xwedayê bi rûmet jê re xuya bû
44007003	û got : ‹ Ji welatê xwe û ji ba mirovên xwe derkeve û were wê dera ku ezê nîşanî te bidim . ›
44007004	Hingê ew ji welatê Kildaniyan derket û li Heranê rûnişt . Piştî ku bavê wî mir , Xwedê ew ji wê derê deranî û anî vî welatê ku niha hûn lê dijîn .
44007005	Wî bi qasî cihê lingekî jî , bi mîrasî neda wî ; lê bi ser ku hê zarokên wî nebûn jî , soz dayê ku ‹ vî welatî bi milkîtî bide wî û dûndana wî ya ku li pey wî rabe . ›
44007006	Û Xwedê ji wî re weha got : ‹ Dûndana te wê li welatekî ku ne yê wan e bi xerîbî rûne , ewê wan bikin kole û çar sed salî li wan zor bikin . ›
44007007	Û Xwedê got : ‹ Ezê wî miletê ku ewê jê re koletiyê bikin , ceza bikim › û ‹ Piştî van tiştan wê ji wê derê derkevin û li vî cihî biperizin min . ›
44007008	Û Xwedê peymana sinetê da wî . Birahîm bû bavê Îshaq û di roja heştan de ew sinet kir . Îshaq bû bavê Aqûb û Aqûb jî bû bavê diwanzdeh bavikan .
44007009	« Bavikan çavnebariya Ûsiv kir û ew firotin Misrê ; lê Xwedê bi wî re bû
44007010	û ew ji hemû tengahiyên wî rizgar kir û li ber Firewn , yanî padîşahê Misrê kerem û şehrezayî da wî . Firewn jî ew li ser Misrê û li ser hemû mala xwe kir şahne .
44007011	Hingê li hemû welatê Misrê û li Kenanê xela rabû , tengahiyeke mezin çêbû û bav û kalên me nikaribûn xwarin peyda bikirana .
44007012	Îcar gava ku Aqûb bihîst li Misrê genim heye , wî cara pêşî bav û kalên me şandin wê derê .
44007013	Di çûyîna cara diduyan de , Ûsiv xwe bi birayên xwe da naskirin û eslê Ûsiv ji Firewn re kifş bû .
44007014	Îcar Ûsiv şand pey bavê xwe Aqûb û hemû mirovên xwe , da ku bên ba wî . Hemû bi hev re heftê û pênc nefs bûn .
44007015	Û Aqûb daket Misrê . Ew û bav û kalên me li wê derê mirin .
44007016	Wan bi şûn ve anîn Şexemê û di wê gora ku Birahîm bi perên zîv ji kurên Hamorê Şexemî kirrîbû de veşartin .
44007017	« Îcar çaxê ew dema ku Xwedê ji Birahîm re soz dabû , nêzîk bû , gelê me li Misrê pirr zêde bûbû ,
44007018	heta wê dema ku ‹ padîşahekî nû yê ku nedizanî ku Ûsiv kî ye , hat ser Misrê › .
44007019	Wî hîlebazî li nijada me kir , li bav û kalên me zor kir ku ew zarokên xwe bavêjin derve , da ku nejîn .
44007020	Di wî wextî de Mûsa çêbû . Ew gelek spehî bû . Sê mehan ew di mala bavê xwe de hat xweyîkirin .
44007021	Îcar gava ku ew danîn , keça Firewn ew hilda û ew xweyî kir , ku bibe kurê wê .
44007022	Mûsa di hemû şehrezayiya Misriyan de hat perwerdekirin , di gotinên xwe û di kirinên xwe de hêzdar bû .
44007023	« Îcar dema ew bû çil salî , daxwaza dîtina xwişk û birayên wî yên Îsraêliyan ket dilê wî .
44007024	Gava wî dît ku neheqî li yekî ji wan tê kirin , wî ew parast , yê Misrî kuşt û heyfa yê ku dihat perçiqandin hilanî .
44007025	Wî guman kir ku xwişk û birayên wî , wê fêm bikin ku Xwedê wê bi destê wî xilasiyê bide wan , lê wan fêm nekir .
44007026	Dotira rojê çaxê ew rastî du Îsraêliyan hat , ku ew pev diçûn , wî xwest ku wan li hev bîne û got : ‹ Camêrno , hûn bira ne ; hûn çima neheqiyê li hev dikin ? ›
44007027	Lê mirovê ku neheqî li cîranê xwe dikir , Mûsa dehf da û got : ‹ Kê tu li ser me kiriyî serok û dadger ?
44007028	Wek ku te duh yê Misrî kuşt , ma tu dixwazî min jî bikujî ? ›
44007029	Li ser vê peyvê Mûsa reviya û li welatê Midyanê bi xerîbî ma û bû bavê du kuran .
44007030	« Piştî ku çil sal temam bûn , ‹ li çola nêzîkî Çiyayê Sînayê , di pêta agirê nav deviyê de milyaketek li wî xuya bû . ›
44007031	Gava Mûsa ev dît , ew li vê dîmenê şaş ma û çaxê nêzîk bû ku binêre , dengê Xudan hat :
44007032	‹ Ez Xwedayê bav û kalên te , Xwedayê Birahîm , Aqûb û Îshaq im . › Lerizînê Mûsa girt û nediwêrî ku binêre .
44007033	Îcar Xudan ji wî re got : ‹ Çaroxa di lingê xwe de derîne , çimkî dera ku tu lê radiwestî axa pîroz e .
44007034	Bi rastî min tengahiya gelê min ê ku li Misrê ye dît û min zarîna wan bihîst . Ez daketim ku wan rizgar bikim . De niha were , ezê te bişînim Misrê . ›
44007035	« Îcar ew , ev Mûsa bû ku wan ew red kir û gotin : ‹ Kê tu li ser me kiriyî serek û dadger ? › Û ev , ew bû ku Xwedê ew bi destê wî milyaketê ku di nav deviyê de li wî xuya bû , bi seroktî û rizgarkarîtî şand .
44007036	Wî ew ji wir derxistin . Li Misrê , li Deryaya Sor û çil salan li çolê wî nîşan û karên mezin kirin .
44007037	Ev , ew Mûsa ye ku ji zaryên Îsraêl re got : ‹ Xwedê wê ji nav birayên we pêxemberekî wek min ji we re rake . ›
44007038	Ev , ew e ku di nav gelê li çolê civiyayî de bû ; li Çiyayê Sînayê milyaket bi wî re peyivî û ew bi bav û kalên me re bû . Wî peyvên jîndar standin ku bigihîne me .
44007039	Lê bav û kalên me nexwestin ku bi ya wî bikin . Ew red kirin û di dilê xwe de vegeriyan Misrê
44007040	û ji Harûn re gotin : ‹ Ji me re xwedayên ku li pêşiya me herin çêke . Çimkî em nizanin çi bi wî Mûsayê ku em ji diyarê Misrê derxistin hat . ›
44007041	Di wan rojan de golikek çêkirin , gorî pêşkêşî wî pûtî kirin û ji bo karê destên xwe şahî çêkirin .
44007042	Lê Xwedê berê xwe ji wan zivirand û hişt ku ew biperizin stêrên ezmên ; wek ku di Kitêba Pêxemberan de hatiye nivîsîn : ‹ Hey mala Îsraêl , Ma we çil salan li çolêJi min reDiyarî û gorî pêşkêş kirin ?
44007043	We konê MoloxÛ stêra xwedayê we Reyfan , Ew pûtên ku we çêkiribûn , ku hûn biperizin wan , hilgirtin . Loma ezê we rakim û ji Babîlê wêvetir bibim . ›
44007044	« Li çolê Konê Şahidiyê yê bav û kalên me hebû . Mûsa ew , wek yê ku pê re peyivîbû û emir kiribû , li gor wê mestereya ku dîtibû , çêkir .
44007045	Bav û kalên me jî ew hildan û gava ku bi Yêşû re welatê miletên din ên ku Xwedê ji ber wan derxistin , vegirtin , hingê ew bi xwe re anîn . Heta dema Dawid ew li wir ma .
44007046	Dawid li ba Xwedê kerem dît û xwest ku cihekî rawestanê ji bo Xwedayê Aqûb çêke .
44007047	Lê yê ku ji wî re malek çêkir Silêman bû .
44007048	Lê belê Yê Herî Berz di xaniyên ku bi destan hatine çêkirin de rûnane . Çawa ku pêxember dibêje :
44007049	‹ Ezman textê min e , Û erd binlingê min e . Xudan dibêje : Hûnê maleke çawa ji min re çêkin ? An jî dera ku ez bîhna xwe lê vedim , ku der e ?
44007050	Ma ne destê min ev hemû tişt çêkirine ? ›
44007051	« Hey serhişkno ! Di dil de sinetnebûyîno , di guh de kerno ! Hûn hergav li hember Ruhê Pîroz disekinin ; çawa ku bav û kalên we kirin , hûn jî wusa dikin .
44007052	Ma bav û kalên we tengahî nedan kîjan pêxemberî ? Wan ew ên ku ji berê ve hatina Yê Rast dan zanîn , kuştin . Îcar niha hûn bûn xayîn û we ew kuşt .
44007053	Hûn ew in ku we Şerîet bi destê milyaketan stand , lê we ew pêk neanî . »
44007054	Gava ku wan ev tişt bihîstin , gelek hêrs bûn û diranên xwe li Steyfan qirçandin .
44007055	Lê Steyfan bi Ruhê Pîroz tije , çavên xwe ber bi ezmên ve hildan , rûmeta Xwedê û Îsayê ku li milê wî yê rastê rawestayî ye dît .
44007056	Hingê got : « Va ye , ez ezmanan vebûyî dibînim û Kurê Mirov li milê Xwedê yê rastê radiweste ! »
44007057	Lê wan guhên xwe girtin , bi dengekî bilind qîriyan û bi hev re êrîşî wî kirin .
44007058	Wan ew derxist derveyî bajêr û dan ber keviran . Şahidan ebayên xwe danîn ber lingê xortekî ku navê wî Şawûl bû .
44007059	Gava wan Steyfan kevir dikirin , wî dua kir û got : « Ya Xudan Îsa , ruhê min bistîne . »
44007060	Hingê ew çû ser çokan û bi dengekî bilind qîriya : « Ya Xudan , vî gunehî li wan negire . » Çaxê ev got , bi xew ve çû , mir .
44008001	Û Şawûl razî bû ku ew bê kuştin . Di wê rojê de li Orşelîmê cefayeke şidîd li hember civîna bawermendan dest pê kir û ji Şandiyan pê ve hemû bawermend ji hev hatin belavkirin , çûn herêmên Cihûstan û Sameryayê .
44008002	Mirovên xwedêtirs Steyfan veşartin û şîneke giran li ser wî girtin .
44008003	Lê Şawûl civîn şeperze dikir ; ji malekê diket maleke din , jin û mêr kaş dikirin û davêtin zîndanê .
44008004	Îcar yên ku ji hev belav bûn , Mizgînî didan her dera ku diçûnê .
44008005	Filîpos daket bajarekî Sameryayê û Mesîh ji wan re da bihîstin .
44008006	Gava elaletê nîşanên mezin ên ku Filîpos çêdikirin , didîtin û dibihîstin , hemûyan bi hev re bi baldarî guhê xwe didan gotinên wî .
44008007	Çimkî ruhên nepak bi dengekî bilind qîriyan û ji gelek kesên cinoyî derketin û gelek kesên felcî û seqet sax bûn .
44008008	Û şahiyeke mezin li wî bajarî çêbûbû .
44008009	Îcar li vî bajarî yekî ku ji demeke dirêj ve sêrbazî dikir hebû , navê wî Şimûn bû . Wî xelkê Sameryayê şaş dihişt û digot ku ew mirovekî mezin e .
44008010	Hemûyan , ji biçûkan heta mezinan bi baldarî guhdariya wî dikir û digotin : « Hêza Xwedê ya ku jê re Mezin dibêjin ev e . »
44008011	Û wan bi baldarî guhdariya wî dikir , çimkî ji demeke dirêj ve wî bi sêrbaziya xwe ew şaş dikirin .
44008012	Lê gava ku wan ji Filîpos bawer kir , yê ku Mizgîniya li ser Padîşahiya Xwedê û li ser navê Îsa Mesîh dida , hem jin hem mêr imad bûn .
44008013	Şimûn bi xwe jî bawerî anî . Piştî ku imad bû , hergav li ba Filîpos dima û li nîşan û kerametên mezin ên ku dihatin kirin , şaş dima .
44008014	Îcar gava ku Şandiyên li Orşelîmê bihîstin ku Samerya peyva Xwedê qebûl kiriye , wan Petrûs û Yûhenna şandin ba wan .
44008015	Ew jî daketin jêr , ji bo wan dua kirin ku Ruhê Pîroz bistînin ,
44008016	çimkî hê Ruhê Pîroz nehatibû ser yekî ji wan , tenê ew bi navê Xudan Îsa hatibûn imadkirin .
44008017	Hingê Petrûs û Yûhenna destên xwe danîn ser wan û wan jî Ruhê Pîroz stand .
44008018	Îcar gava ku Şimûn dît ku Ruh bi destdanîna Şandiyan a li ser wan tê dayîn , wî pere pêşkêşî wan kirin û
44008019	got : « Vê hêzê bidin min jî , da ku ez destên xwe deynim ser kê , Ruhê Pîroz bistîne . »
44008020	Lê Petrûs ji wî re got : « Bila zîvê te mîrata serê te be , çimkî te guman kir ku diyariya Xwedê bi peran tê standin !
44008021	Ne pişka te û ne jî para te di vê yekê de heye , çimkî dilê te li ber Xwedê ne rast e .
44008022	Îcar ji vê xerabiya xwe tobe bike , ji Xudan lava bike , belkî li niyeta di dilê te de bê bihûrtin .
44008023	Çimkî ez te di tehliya zirav de û di zincîrên xerabiyê de dibînim . »
44008024	Şimûn lê vegerand û got : « Hûn ji bo min ji Xudan bixwazin , da ji tiştên ku we gotin tu tişt neyê ser min . »
44008025	Îcar piştî ku Petrûs û Yûhenna ji peyva Xudan re şahidî kirin û peyivîn , ew vegeriyan Orşelîmê , Mizgînî li gelek gundên Sameriyan belav kirin .
44008026	Hingê milyaketekî Xudan ji Filîpos re got : « Rabe û bi aliyê başûr ve here wê riya ku ji Orşelîmê diçe Xezzeyê . » Ew der çol e .
44008027	Ew jî rabû û çû û Etyopiyekî nemêrkirî dît . Ew wezîrekî şahbanûya Etyopyayê Kendakya bû û li ser hemû xezînên wê bû . Ew ji bo perizînê hatibû Orşelîmê û
44008028	vedigeriya malê . Di ereba xwe de rûniştibû û nivîsara Îşaya pêxember dixwend .
44008029	Îcar Ruh ji Filîpos re got : « Pêşve here û beşdarî vê erebê bibe . »
44008030	Filîpos bezî û bihîst ku ew nivîsara Îşaya pêxember dixwîne . Filîpos jê pirsî : « Ma tiştê ku tu dixwînî , tu fêm dikî ? »
44008031	Wî lê vegerand û got : « Ezê çawa fêm bikim eger yek ji min re şîrove neke ? » Û wî ji Filîpos hêvî kir ku li ba wî siwar bibe .
44008032	Ew cihê ku ji nivîsarê dixwend ev bû : « Wek miyekê ji bo şerjêkirinê hat birinÛ wek ku berx li ber cewîzê xwe bêziman e , Ew devê xwe venake .
44008033	Di nizimkirina wî de jê re edalet nema . Kî wê li ser dûndana wî bêje ? Çimkî jiyana wî ji erdê tê rakirin . »
44008034	Yê nemêrkirî ji Filîpos pirsî û got : « Hêviya min ji te , pêxember van li ser kê dibêje ? Li ser xwe an li ser yekî din ? »
44008035	Hingê Filîpos devê xwe vekir û bi vê nivîsarê dest bi gotinê kir û Mizgîniya li ser Îsa ji wî re got .
44008036	Gava di riya xwe de diçûn , gihîştin ser avekê , yê nemêrkirî got : « Va ye av , ma çi ji min re dibe asteng ku ez imad * nebim ? »
44008037	
44008038	Wî emir kir ku erebe raweste , herdu bi hev re , Filîpos û yê nemêrkirî , çûn nav avê û Filîpos ew imad kir .
44008039	Çaxê ew ji avê derketin , Ruhê Xudan Filîpos hilda û bir ; yê nemêrkirî hew ew dît û bi şahî di riya xwe de çû .
44008040	Filîpos xwe li Aşdodê dît û heta ku hat Qeyseriyê , di hemû bajarên ku di wan re derbas bû de , Mizgînî belav dikir .
44009001	Hingê Şawûl , hê jî bi gefxwarina kuştina şagirtên Xudan , çû ba Serokkahîn
44009002	û ji bo kinîştên li Şamê name jê xwestin , da ku ew her kesê ku li pey vê Riyê diçe bibîne , jin an mêr , wan bigire û girêdayî bîne Orşelîmê .
44009003	Gava ew di riya xwe de diçû û nêzîkî Şamê dibû , ji nişkê ve ji ezmên ronahiyekê li dora wî şewq da .
44009004	Ew ket erdê û dengek bihîst ku ji wî re got : « Şawûl , Şawûl , tu çima tengahiyê didî min ? »
44009005	Şawûl pirsî û got : « Ya Xudan , tu kî yî ? » Wî jî got : « Ez Îsa me , yê ku tu tengahiyê didiyê .
44009006	Lê rabe û bikeve bajêr ; wê ji te re bê gotin , ku divê tu çi bikî . »
44009007	Ew zilamên ku bi Şawûl re rêwîtî dikirin , bêzar man û sekinîn ; çimkî wan deng dibihîst , lê tu kes nedidîtin .
44009008	Şawûl ji erdê rabû , lê gava wî çavên xwe vekirin , wî tiştek nedît . Bi destê wî girtin û ew anîn Şamê .
44009009	Îcar sê rojan wî nedît , ne xwar û ne jî vexwar .
44009010	Hingê li Şamê şagirtek hebû ku navê wî Hananya bû . Xudan di dîtiniyekê de ji wî re got : « Hananya ! » Wî bersîv da : « Va me ez , ya Xudan . »
44009011	Xudan ji wî re got : « Rabe û here wê kolana ku jê re dibêjin Rast , li mala Cihûda , li mirovekî Tarsûsî ku navê wî Şawûl e bipirse . Ji ber ku va ye , ew dua dike .
44009012	Wî di dîtiniyekê de dîtiye , mirovekî ku navê wî Hananya ye hat ba wî û destên xwe danîn ser wî , da ku dîsa bibîne . »
44009013	Hananya bersîv da û got : « Ya Xudan , min li ser vî zilamî ji gelekan bihîstiye , ku wî di Orşelîmê de çiqas xerabî li pîrozên te kiriye .
44009014	Li vir jî desthilatiya wî ji serekên kahînan heye ku hemûyên gazî navê te dikin bigire . »
44009015	Lê Xudan ji wî re got : « Tu here , çimkî ew ji bo min hacetekî bijartî ye , da ku navê min bigihîne ber miletan , padîşahan û zaryên Îsraêl .
44009016	Ez bi xwe , ezê nîşanî wî bidim ku divê çiqas cefayê di ber navê min de bikişîne . »
44009017	Hingê Hananya rabû û çû ket wê malê . Wî destên xwe danîn ser Şawûl û got : « Birayê Şawûl , Xudan ez şandim , ew Îsayê ku di rê de li te xuya bû , da ku tu dîsa bibînî û tu bi Ruhê Pîroz tije bibî . »
44009018	Di cih de tiştekî wek pûlikan ji çavên wî ketin û ji nû ve dît . Ew rabû û imad bû .
44009019	Piştî ku xwarin xwar , hêza wî hat cih . Şawûl çend rojan li Şamê bi şagirtan re ma .
44009020	Û destxwere wî dest pê kir , di kinîştan de Îsa da bihîstin û got : « Ew Kurê Xwedê ye . »
44009021	Hemû yên ku ew bihîstin şaş man û gotin : « Ma ev ne ew e , yê ku ew ên li Orşelîmê gazî vî navî dikirin , ji holê radikirin ? Ma ew nehatiye vir , da ku wan girêdayî bibe ber serekên kahînan ? »
44009022	Lê Şawûl hê bêtir bi hêz dibû û ji ber ku eşkere dikir ku Îsa , Mesîh e , Cihûyên ku li Şamê rûdiniştin matmayî hiştin .
44009023	Piştî ku gelek roj derbas bûn , Cihû şêwirîn ku wî bikujin .
44009024	Lê Şawûl bi gêrûfena wan hesiya . Ew bi şev û bi roj li ber dergehên bajêr diman , da ku wî bikujin .
44009025	Lê şagirtên wî bi şev rahiştin wî û di selikekê de ew ji sûrê daxistin jêr .
44009026	Gava ku Şawûl hat Orşelîmê , dixebitî ku beşdarî şagirtan bibe . Lê hemû ji wî ditirsiyan , çimkî bawer nekirin ku ew bûye şagirt .
44009027	Hingê Barnabas ew hilda û anî ba Şandiyan ; ji wan re got ku Şawûl çawa di rê de Xudan dîtiye û Xudan bi wî re peyiviye û wî çawa li Şamê bi navê Îsa , bê tirs hîn kiriye .
44009028	Şawûl êdî li Orşelîmê bi wan re bû , bi wan re diçû û dihat , bê tirs bi navê Xudan hîn dikir .
44009029	Bi Cihûyên ku Yewnanî dipeyivîn re dipeyivî û bi wan re diket gotûbêjê , lê ew dixebitîn ku wî bikujin .
44009030	Çaxê bira pê hesiyan , ew daxistin Qeyseriyê û ji wir jî şandin Tarsûsê .
44009031	Hingê civînên bawermendan li tevahiya Cihûstanê , Celîlê û Sameryayê di aştiyê de bûn ; ava dibûn , bi tirsa Xudan pêşve diçûn û bi handana Ruhê Pîroz zêde dibûn .
44009032	Gava ku Petrûs li her aliyî digeriya , ew berjêrî ba wan pîrozên ku li Lîdayê diman jî bû .
44009033	Li wir wî mirovek ku navê wî Eynêyas bû dît , ku ji heşt salan ve di nav nivînan de bû ; çimkî ew felcî bû .
44009034	Petrûs ji wî re got : « Eynêyas , Îsa Mesîh te qenc dike , rabe û nivînên xwe hilde ! » Û di cih de ew rabû ser lingan .
44009035	Hemû kesên ku li Lîdayê û li deşta Şaronê rûdiniştin ew dîtin û li Xudan zivirîn .
44009036	Îcar li Yafayê şagirtek hebû , ku navê wê Tabîta bû , ku bê wergerandin bi mana « Xezal » e . Wê xwe dabû kirinên qenc û xêran .
44009037	Di wan rojan de ew nexweş ket û mir . Piştî ku ew şuştin , li oda jorîn danîn .
44009038	Ji ber ku Lîda nêzîkî Yafayê bû , şagirtan bihîst ku Petrûs li wê derê ye , du zilam şandin pey wî , jê daxwaz kirin û gotin : « Ji kerema xwe zû were ba me . »
44009039	Hingê Petrûs rabû û bi wan re çû . Çaxê ew gihîşt wê derê , ew birin oda jorîn . Hemû jinebî li dora wî rawestan , digiriyan û cil û kirasên ku hê Xezalê bi wan re bû çêkiribûn , nîşan didan .
44009040	Lê Petrûs hemû derxistin derve , çû ser çokan û dua kir . Li cesed zivirî û got : « Tabîta , rabe . » Hingê wê çavên xwe vekir , Petrûs dît û rûnişt .
44009041	Wî destê xwe dirêjî wê kir û ew rakir . Piştre gazî yên pîroz û jinebiyan kir û ew saxbûyî danî ber wan .
44009042	Ev yek li hemû Yafayê hat bihîstin û gelekan bawerî bi Xudan anî .
44009043	Petrûs jî gelek rojan li Yafayê , li mala Şimûnê çermker ma .
44010001	Li Qeyseriyê mirovek hebû ku navê wî Kornêlyos bû ; ew di tabûra ku jê re ‹ ya Îtalyayî › digotin de sersed bû .
44010002	Ew bi hemû maliyên xwe ve dîndar û xwedêtirs bû , wî gelek xêr bi gelê Cihû dikirin û herdem li ber Xwedê dua dikir .
44010003	Rojekê piştî nîvro , di dora saet sisiyan de wî bi zelalî di dîtiniyekê de dît ku milyaketekî Xwedê hat ba wî û jê re got : « Kornêlyos ! »
44010004	Wî gelek bi tirs li milyaket nêrî û got : « Çi ye , ya Xudan ? » Milyaket got : « Dua û xêrên te gihîştin ba Xwedê û tu di bîra wî de yî .
44010005	De niha zilaman bişîne Yafayê û gazî Şimûnê ku jê re dibêjin Petrûs , bike .
44010006	Ew mêvanê Şimûnê çermker e , ku mala wî li ber deryayê ye . »
44010007	Çaxê milyaketê ku bi wî re peyivî çû , wî gazî du xulamên xwe û leşkerekî dîndar ê ku di xizmeta wî de bû , kir ;
44010008	piştî ku hemû tişt ji wan re got , ew şandin Yafayê .
44010009	Dotira rojê çaxê ku ew di riya xwe de bûn û nêzîkî bajêr dibûn , Petrûs saet li dora diwanzdehan derket ser banê xênî ku dua bike .
44010010	Ew pirr birçî bû û xwest ku tiştekî bixwe . Çaxê ku xwarin amade dikirin , ew ji ser hişê xwe çû .
44010011	Wî dît ku ezman vebûyî ye û tiştekî wek çarşefeke mezin , ji çar kujên xwe daleqandî , dadikeve erdê .
44010012	Di hundirê wê de her cûreyê heywanên çarpê , heywanên ku dişêlin û teyrên ezmên hebûn .
44010013	Û wî dengek bihîst ku digot : « Petrûs rabe , şerjêke û bixwe . »
44010014	Lê Petrûs got : « Ev ji min dûr be , ya Xudan ; çimkî min tu caran tiştên murdar an heram nexwarine . »
44010015	Dîsa , cara diduyan deng jê re got : « Tiştên ku Xwedê helal kirine , tu heram nehesibîne . »
44010016	Ev yek sê caran çêbû û ev tiştê wek çarşefê di cih de hat hilkişandin ezmên .
44010017	Hê ku Petrûs şaşmayî li ser wê dîtiniya ku dîtibû difikirî , ew zilamên ku Kornêlyos şandibûn , li mala Şimûn dipirsîn , mal dîtin û li ber derî rawestan .
44010018	Wan gazî kir û gotin : « Ma Şimûnê ku jê re dibêjin Petrûs li vir dimîne ? »
44010019	Îcar Petrûs hê li ser dîtiniyê difikirî , Ruh ji wî re got : « Va ye , sê mirov li te digerin .
44010020	Niha rabe , here jêr , qet dudilî nebe û bi wan re here . Çimkî min ew şandine . »
44010021	Petrûs daket jêr û ji zilaman re got : « Ewê ku hûn lê digerin ez im ; ma hûn ji bo çi hatine ? »
44010022	Wan bersîv da û gotin : « Kornêlyosê sersed em şandin . Ew zilamekî rast û xwedêtirs e û ji aliyê hemû gelê Cihûyan ve li ser wî bi qencî tê peyivîn . Ji aliyê milyaketekî pîroz ve jê re hat gotin ku bişîne pey te ku tu bêyî mala wî û tiştê ku tê bêjî bibihîze . »
44010023	Îcar Petrûs ew gazî hundir kirin û ew kirin mêvan . Dotira rojê ew rabû û bi wan re çû . Çend birayên ji Yafayê jî bi wî re çûn .
44010024	Roja din gihîştin Qeyseriyê . Kornêlyos li hêviya wan bû . Wî gazî mirovên xwe û dostên xwe yên nêzîk jî kiribû û li ba xwe civandibûn .
44010025	Gava ku Petrûs ket hundir , Kornêlyos ji ber ve rabû û xwe avêt ber lingên wî û periziyê .
44010026	Lê Petrûs ew rakir ser lingan û got : « Rabe , ez bi xwe jî mirov im . »
44010027	Hê ku bi wî re dipeyivî , ket hundir , dît ku gelek mirov civiyane .
44010028	Petrûs ji wan re got : « Hûn bi xwe qenc dizanin ku ji bo yekî Cihû çiqas ne rast e ku bi yekî ji miletên din re têkiliyê deyne an here ba wî ; lê Xwedê nîşanî min da ku ez ji tu kesî re nebêjim murdar an heram .
44010029	Loma gava ku ez hatim gazîkirin , bêyî ku ez li hember rabim , ez hatim . Niha ez dipirsim , gelo we çima gazî min kir ? »
44010030	Hingê Kornêlyos bersîv da û got : « Berî çar rojan , vî çaxî , saet di sisiyan de min li mala xwe dua dikir . Ji nişkê ve zilamekî cilspî li ber min rawesta
44010031	û got : ‹ Kornêlyos , duaya te hat bihîstin û xêrên ku te kirine li ber Xwedê hatin bîranîn .
44010032	Îcar zilaman bişîne Yafayê û gazî Şimûnê ku jê re Petrûs dibêjin bike . Ew li ba Şimûnê çermker dimîne , mala Şimûn jî li ber deryayê ye . ›
44010033	Ji ber vê yekê min zû şand pey te û te jî qenc kir ku tu hatî . Niha em hemû li vê derê li ber Xwedê amade ne , da ku em hemû tiştên ku Xudan li te emir kirine , bibihîzin . »
44010034	Petrûs jî dest bi peyivînê kir û got : « Niha bi rastî ez fêm dikim ku li ba Xwedê xatirgirtin tune .
44010035	Lê di nav her miletî de yê ku ji wî ditirse û ya rast dike , ji wî re meqbûl e .
44010036	Hûn dizanin ku Xwedê peyv ji zaryên Îsraêl re şand , bi destê Îsa Mesîhê ku Xudanê hemûyan e , Mizgîniya aştiyê da .
44010037	Hûn bi bûyerên piştî ku Yûhenna ji bo imadbûnê gazî kiribû dizanin , ku çawa li Celîlê dest pê kirin û li seranserê Cihûstanê belav bûn û
44010038	çawa Xwedê Îsayê Nisretî bi Ruhê Pîroz û bi hêzê mesh kir û çawa ew geriya , wî qencî kir û hemû yên ku di bin serdestiya Îblîs de bûn sax kirin . Çimkî Xwedê bi wî re bû .
44010039	Em ji hemû tiştên ku wî li Cihûstanê û Orşelîmê kirin re şahid in . Wan ew li xacê xist û kuştin .
44010040	Lê Xwedê roja sisiyan ew ji nav miriyan rakir û kir ku bi eşkereyî bê dîtin .
44010041	Ne ji hemû gel re , lê ji me re , ji yên ku ji berê ve ji aliyê Xwedê ve wek şahid hatibûn bijartin re eşkere kir . Piştî ku ew ji nav miriyan rabû , me bi wî re xwar û vexwar .
44010042	Wî li me emir kir ku em peyvê bi gel bidin bihîstin û şahidiyê bikin ku dadgerê mirî û zindiyan ê ku Xwedê destnîşan kiriye , ew e .
44010043	Hemû pêxember li ser wî şahidiyê dikin , her kesê ku baweriyê bi wî bîne , bi navê wî efûbûna gunehan distîne . »
44010044	Hê Petrûs ev tişt digotin , Ruhê Pîroz hat ser hemûyên ku peyv bihîstin .
44010045	Îcar bawermendên Cihû yên ku bi Petrûs re hatibûn , şaş man ku çawa diyariya Ruhê Pîroz bi ser miletên din de jî rijiya bû .
44010046	Çimkî wan bihîst ku ew bi zimanên din dipeyivin û pesnê Xwedê didin . Hingê Petrûs got :
44010047	« Evên ku wek me Ruhê Pîroz standine , ma kî dikare nehêle ku bi avê bên imadkirin ? »
44010048	Û wî emir kir ku ew bi navê Îsa Mesîh imad bibin . Hingê wan ji wî hêvî kir ku çend rojan li wir bimîne .
44011001	Îcar Şandî û bawermendên li Cihûstanê bihîstin ku miletên din jî peyva Xwedê qebûl kirine .
44011002	Îcar gava ku Petrûs hilkişiya Orşelîmê , bawermendên sinetbûyî rexne li wî girtin û
44011003	gotin : « Çima tu çûyî ba yên sinetnebûyî û te bi wan re xwarin xwar ? »
44011004	Hingê Petrûs dest pê kir , yek bi yek ji wan re şîrove kir û got :
44011005	« Min li bajarê Yafayê dua dikir . Ez ji hişê xwe çûm û min dîtinî dît . Tiştek wek çarşefeke mezin , bi çar kujên xwe daleqandî , ji ezmên dadiket . Ev tişt heta ba min hat .
44011006	Çaxê min zîq lê nêrî , min heywanên çarpê , heywanên wehşî , heywanên ku dişêlin û teyrên ezmên dîtin .
44011007	Û min dengek bihîst ku ji min re got : ‹ Petrûs , rabe , şerjêke û bixwe . ›
44011008	Lê min got : ‹ Ev dûrî min be , ya Xudan , çimkî tu caran tiştekî murdar an heram neketiye devê min . ›
44011009	Lê careke din ew deng ji ezmên hat û got : ‹ Tiştên ku Xwedê helal kirine , tu heram nehesibîne . ›
44011010	Ev tişt sê caran çêbû û piştre hemû tişt dîsa hilkişiyan ezmên .
44011011	Hema wê gavê , sê zilamên ku ji Qeyseriyê şandibûn pey min , li ber wê mala ku em lê diman sekinîn .
44011012	Ruh ji min re got : ‹ Bi wan re here û cihêtiyê neke . › Ev her şeş bira jî bi min re hatin û em ketin mala wî zilamî .
44011013	Wî jî ji me re got , ku çawa dît , milyaket li mala wî rawesta û jê re got : ‹ Bişîne Yafayê û Şimûnê ku jê re Petrûs dibêjin , bîne .
44011014	Wê ji te re peyvan bêje , tu û tevahiya mala te , hûnê bi wan xilas bibin . ›
44011015	Çaxê min dest bi peyivînê kir , Ruhê Pîroz hat ser wan jî , wek ku di destpêkê de hatibû ser me .
44011016	Hingê ev peyva ku Xudan gotibû hat bîra min : ‹ Yûhenna bi avê imad kir , lê hûnê bi Ruhê Pîroz imad bibin . ›
44011017	Gava me bawerî bi Xudan Îsa Mesîh anî , Xwedê diyariya Ruhê Pîroz da me . Îcar , eger Xwedê eynî diyariya ku dabû me , dabe wan jî , hingê ez kî bûm , ku ez li ber Xwedê rabim . »
44011018	Gava wan ev bihîst , dengê xwe birrîn . Pesnê Xwedê dan û gotin : « Nexwe Xwedê ji miletên din re jî rê vekir ku tobe bikin û jiyanê bistînin . »
44011019	Îcar yên ku ji ber wê zordestiya dema kuştina Steyfan belav bûbûn , heta Fînîkya , Qibris û Entakyayê çûbûn . Wan peyv ji Cihûyan pê ve ji kesî din re negotin .
44011020	Lê hin ji wan ên ku ji Qibris û Kûrênê bûn , çaxê hatin Entakyayê ji Yewnaniyan re jî dipeyivîn û Mizgîniya Xudan Îsa didan .
44011021	Destê Xudan bi wan re bû , gelekan bawerî anî û li Xudan zivirîn .
44011022	Xebera vê yekê gihîşt guhê civîna bawermendan a li Orşelîmê û wan Barnabas şand Entakyayê .
44011023	Îcar gava ku ew hat , wî kerema Xwedê dît , şa bû û ew hemû şidandin ku ji dil bi Xudan ve girêdayî bimînin .
44011024	Çimkî ew zilamekî qenc bû , bi Ruhê Pîroz û baweriyê tije bû . Bi vî awayî elaleteke mezin beşdarî Xudan bû .
44011025	Piştre Barnabas çû Tarsûsê , ku li Şawûl bigere
44011026	û gava wî ew dît , ew anî Entakyayê . Salek sax ew bi hev re tevî civîna bawermendan diciviyan û gelek mirov hîn dikirin . Û cara pêşî li Entakyayê ji şagirtan re gotin : « Xirîstiyan » .
44011027	Di wan rojan de hin pêxember ji Orşelîmê berjêrî Entakyayê bûn .
44011028	Yek ji wan ku navê wî Hagabos bû , rabû û bi rêberiya Ruh got ku wê li tevahiya dinyayê xelayeke giran çêbe . Û ev xela di dema Qeyser Klawdyos de çêbû .
44011029	Şagirtan biryar da ku her yek ji wan li gor karîna xwe alîkariyê ji bawermendên li Cihûstanê re bişîne .
44011030	Wusa jî kirin , bi destê Barnabas û Şawûl ev alîkarî ji rihspiyan re şandin .
44012001	Wê demê Hêrodês padîşah destê xwe dirêjî hin kesên ji civîna bawermendan kir , da ku cefayê bide wan .
44012002	Wî Aqûbê birayê Yûhenna bi şûr kuşt .
44012003	Gava wî dît ku ev yek li Cihûyan xweş hat , ew zêde çû , wî Petrûs jî girt . Ev yek di dema Cejna Nanê Şkeva de çêbû .
44012004	Gava ku Petrûs girt , ew avêt zîndanê û ji bo ku nobedariya wî bikin , çar kom leşkerên ku her yek ji wan ji çar kesan pêk dihat , danîn ber wî . Niyeta wî ew bû ku piştî Cejna Nanê Şkeva wî derxe ber gel .
44012005	Îcar Petrûs di zîndanê de girtî bû , lê civîna bawermendan ji dil û can ji bo wî ji Xwedê dixwest .
44012006	Şevekê beriya wê roja ku Hêrodês wî derxe meydanê , Petrûs bi du zincîran girêdayî , di navbera du leşkeran de radiza . Û nobedaran li ber derî nobedariya zîndanê dikirin .
44012007	Ji nişkê ve milyaketekî Xudan li ba wî rawesta û ronahiyekê di hucreyê de şewq da . Milyaket hincikek li kêleka Petrûs da , ew hişyar kir û got : « Zû rabe ! » Hingê zincîr ji destên Petrûs ketin .
44012008	Milyaket ji wî re got : « Pişta xwe girêde û çaroxên xwe bixe piyên xwe . » Wî jî wusa kir . Piştre ji wî re got : « Ebayê xwe li xwe bike û li pey min were . »
44012009	Petrûs jî derket derve û li pey wî çû ; lê nizanibû tiştê ku bi destê milyaket dibe rast e ; wî digot qey ew dîtiniyekê dibîne .
44012010	Piştî ku ew ji nobedarên pêşî û yên diduyan derbas bûn , ew hatin ba dergehê hesin ê ku diçe nav bajêr . Ew bi xwe li ber wan vebû , ew derketin û di kuçeyekê re derbas bûn ; ji nişkê ve milyaket ji wî veqetiya .
44012011	Hingê Petrûs hat ser hişê xwe û got : « Niha bi rastî ez dizanim ku Xudan milyaketê xwe şand û ez ji destê Hêrodês û ji hemû ya ku Cihûyan guman dikir , rizgar kirim . »
44012012	Piştî ku wî ev yek bi zelalî fêm kir , çû mala Meryema diya Yûhennayê ku jê re digotin Marqos . Li wir gelek civiyabûn û dua dikirin .
44012013	Çaxê wî li dergehê derve xist , keçikeke xizmetkar a bi navê Roda çû û guhê xwe da derî .
44012014	Gava ku dengê Petrûs nas kir , wusa kêfa wê hat , bê ku derî veke , bezî hundir û got ku Petrûs li ber dergeh e .
44012015	Wan ji wê re got : « Te hişê xwe winda kiriye ! » Lê ew ji ya xwe nehat xwarê . Wan got : « Ew milyaketê wî ye . »
44012016	Petrûs li ser hev li dergeh dixist . Gava wan dergeh vekir , wan ew dît û pirr şaş man .
44012017	Wî destê xwe hilda , da ku bêdeng bimînin û ji wan re got ku Xudan çawa ew ji zîndanê derxistiye . Û got : « Vê yekê ji Aqûb û ji birayan re bêjin . » Piştre derket û çû dereke din .
44012018	Gava ku bû sibe , tevliheviya nav leşkeran ne hindik bû , ka gelo çi bi Petrûs hatiye .
44012019	Çaxê Hêrodês li wî geriya û ew nedît , nobedar kişandin pirsyariyê û emir kir ku bên kuştin . Û Hêrodês ji Cihûstanê berjêrî Qeyseriyê bû û li wê derê ma .
44012020	Hêrodês li Sûr û Saydayiyan gelek hêrs bûbû . Hingê ew hemû bi hev re hatin , piştî ku Bilastos şahneyê padîşah kişandin aliyê xwe , lihevhatin xwestin . Çimkî welatê wan ji aliyê xwarinê ve bi welatê Hêrodês ve girêdayî bû .
44012021	Îcar di roja ku hat kifşkirin de , Hêrodês cilên xwe yên padîşahiyê li xwe kirin , li ser kursiyê dîwanê rûnişt û ji wan re peyivî .
44012022	Hingê xelkê kir qîrîn û gotin : « Ev dengê xwedayekî ye , ne yê mirovan e ! »
44012023	Û di cih de , ji ber ku wî rûmet nedabû Xwedê , milyaketekî Xudan li wî xist , kurmî bû û mir .
44012024	Lê peyva Xwedê fireh û zêde dibû .
44012025	Barnabas û Şawûl , piştî ku xizmeta xwe anîn serî ji Orşelîmê vegeriyan û Yûhennayê ku jê re digotin Marqos bi xwe re anîn .
44013001	Di civîna li Entakyayê de pêxember û mamoste hebûn : Barnabas , Şimûnê ku jê re Nîgêr digotin , Lûkyosê ji Kûrênê , Menayînê ku birayê şîrî yê Mîr Hêrodês bû û Şawûl .
44013002	Çaxê ku ev diperizîn Xudan û rojî digirtin , Ruhê Pîroz got : « Barnabas û Şawûl ji bo wî karê ku min gazî wan kiriye , veqetînin . »
44013003	Hingê piştî ku rojî girtin û dua kirin , destên xwe danîn ser wan û ew şandin .
44013004	Bi vî awayî ew ji aliyê Ruhê Pîroz ve şandî , dageriyan Sêlûkyayê û ji wir bi gemiyê çûn Qibrisê .
44013005	Gava gihîştin Selamîsê , wan peyva Xwedê di kinîştên Cihûyan de dan bihîstin . Yûhenna jî alîkariya wan dikir .
44013006	Çaxê ew li seranserê giravê geriyan û hatin Pafosê , wan li wir yekî Cihû , ku pêxemberekî derewîn û sêrbaz bû dît , ku navê wî Baryêşû bû .
44013007	Ew dostê Sergiyos Pawlosê walî bû . Walî zilamekî aqilmend bû , wî gazî Barnabas û Şawûl kir û xwest ku peyva Xwedê bibihîze .
44013008	Lê Bareyeşû-ku wek Êlûmasê sêrbaz dihat jî zanîn — li ber wan rabû û dixebitî ku walî ji bawerkirinê bizivirîne .
44013009	Lê Şawûl , yanî Pawlos , bi Ruhê Pîroz tije bi baldarî li wî nêrî û
44013010	got : « Hey kurê Îblîs ! Dijminê her rastiyê , bi hemû hîle û xerabiyan tije ! Ma tu dev ji xwarûvîçkirina riyên Xudan ên rast bernadî ?
44013011	Va ye , destê Xudan li hember te ye , tê kor bibî û tu ji bo demekê tavê nabînî . » Di cih de mij û tarî bi ser wî de hat , veşewişî , li yekî geriya ku bi destê wî bigire .
44013012	Gava walî dît ku çi bû , wî bawerî anî , ew li hînkirina li ser Xudan gelek şaş ma .
44013013	Pawlos û hevalên xwe bi gemiyê ji Pafosê bi rê ketin û hatin bajarê Pergêya Pamfîlyayê . Hingê Yûhenna ew hiştin û vegeriya Orşelîmê .
44013014	Ew jî ji Pergêyê derbas bûn û hatin Entakya Pisîdyayê û roja Şemiyê ketin kinîştê û rûniştin .
44013015	Piştî xwendina Şerîetê û Nivîsarên Pêxemberan , serekên kinîştê rêkirin pey wan û gotin : « Birano , eger peyveke we ya cesaretê ji xelkê re hebe , kerem kin , bêjin . »
44013016	Hingê Pawlos rabû , destê xwe hilda û got : « Gelî Îsraêliyan û hûn ên din ên ku ji Xwedê ditirsin , guhdarî bikin .
44013017	Xwedayê vî gelê Îsraêl bav û kalên me bijartin û gava li welatê Misrê diman ew kirin miletekî mezin . Bi zendê xwe yê hêzdar ew ji wir deranîn
44013018	û bi qasî çil salan li çolê bîhna xwe li wan fireh kir .
44013019	Piştî ku wî li welatê Kenanê heft milet qir kirin , wî welatê wan bi mîrasî da wan .
44013020	Wê demê nêzîkî çar sed û pêncî salan kişand . Piştî vê yekê wî hukumdar dan wan , heta dema Samûêl pêxember .
44013021	Piştre wan padîşahek xwest û Xwedê Şawûlê kurê Kîş ji eşîra Binyamîn da wan û wî çil salan padîşahî kir .
44013022	Piştî ku ew ji text anî xwarê , Dawid rakir ku bibe padîşahê wan û li ser wî weha şahidî kir û got : ‹ Min Dawidê kurê Yêşa , zilamekî li gor dilê xwe dît . Ewê hemû daxwazên min bîne cih . ›
44013023	Ji dûndana vî mirovî Xwedê ji Îsraêl re , wek ku soz dabû , Xilaskar Îsa şand .
44013024	Hê beriya hatina wî , Yûhenna ji hemû gelê Îsraêl re imada tobekirinê hîn kir .
44013025	Gava ku Yûhenna karê xwe ber bi qedandinê ve dianî , got : ‹ Di gumana we de ez kî me ? Ez ne ew im . Lê va ye , yek piştî min tê , ez ne hêja me ku dûlikên çaroxa di lingê wî de vekim . ›
44013026	« Gelî birayan , hûn zarokên dûndana Birahîm û yên din ên ku ji Xwedê ditirsin , ev peyva xilasiyê ji me re hatiye şandin .
44013027	Çimkî yên ku li Orşelîmê rûdinin û serekên wan ew nas nekirin , wan dîwana wî kir û ew peyvên pêxemberan ên ku her roja Şemiyê tên xwendin anîn cih .
44013028	Bi ser ku ji bo kuştina wî tu sedem nedîtin jî , ji Pîlatos xwestin ku wî bikuje .
44013029	Piştî ku wan hemû tiştên ku li ser wî hatine nivîsîn anîn cih , ew ji dar anîn xwarê û kirin gorê .
44013030	Lê Xwedê ew ji nav miriyan rakir .
44013031	Gelek rojan ji wan ên ku bi wî re ji Celîlê derketibûn Orşelîmê re xuya bû . Û niha ew li ber gelê me şahidên wî ne .
44013032	Îcar em Mizgîniya wê soza ku Xwedê ji bav û kalên me re dabû , didin we .
44013033	Wî ev soz ji bo me , yanî ji bo zarokên wan , bi rakirina Îsa anî cih . Çawa ku di Zebûra diduyan de jî hatiye nivîsîn : ‹ Tu Kurê min î ; Îro tu ji min re bûyî . ›
44013034	Û li ser rakirina wî ya ji nav miriyan , ku ew êdî venegere rizîbûnê , wî weha gotiye : ‹ Ezê sozên pîroz û dilsoz ên ku Dawid standibûn , bidim we . ›
44013035	Loma di Zebûreke din de jî weha dibêje : ‹ Tu nahêlî ku Pîrozê te rizîbûnê bibîne . ›
44013036	« Çimkî piştî ku Dawid di dema xwe de ji bo armanca Xwedê xizmet kir , ew mir û çû ba bav û kalên xwe û riziya .
44013037	Lê ewê ku Xwedê ji mirinê rakir , rizîbûn nedît .
44013038	Ji bo vê yekê birano , bizanin ku bi destê wî , lêbihûrtina gunehan ji we re tê danbihîstin .
44013039	Û her kesê ku baweriyê bi Îsa tîne , ji wan hemû tiştên ku bi Şerîeta Mûsa we nikaribû hûn bê sûc bibin , rastdar derdikeve .
44013040	Loma hay ji xwe hebin , da ev yeka ku pêxemberan gotiye neyê serê we :
44013041	‹ Binêrin , hûn ên ku tinazên xwe dikin ! Şaş bimînin û helak bibin , Çimkî ez di rojên we de karekî dikimKarekî wusa , ku yek ji we re bêje jî , Hûn qet bawer nakin . › »
44013042	Çaxê ku Pawlos û Barnabas derketin derve , xelkê ji wan hêvî kir Şemiya ku bê jî li ser van tiştan ji wan re bipeyivin .
44013043	Çaxê civîna di kinîştê de belav bû , gelek Cihû û xwedêperestên ji miletên din li pey Pawlos û Barnabas çûn . Ew jî ji wan re peyivîn û ew hişk şidandin , ku tam di kerema Xwedê de bimînin .
44013044	Şemiya din , hema bêje tevahiya bajêr ji bo ku peyva Xudan bibihîze civiya .
44013045	Lê gava Cihûyan elalet dîtin , bi çavnebariyê tije bûn , çêr kirin û li hember tiştên ku Pawlos digot rabûn .
44013046	Hingê Pawlos û Barnabas , bi ziravî peyivîn û gotin : « Diviya ku pêşî peyva Xwedê ji we re bihata gotin . Madem ku hûn wê red dikin û xwe hêjayî jiyana herheyî nabînin , va ye , em jî li miletên din dizivirin .
44013047	Çimkî Xudan li me weha emir kiriye : ‹ Min tu kirî ronahiya miletan , Da ku tu xilasiyê heta bi kujê dinyayê yê herî dûr bibî . › »
44013048	Gava yên ji nav miletan ev bihîst , şa bûn û pesnê peyva Xudan dan û yên ku ji bo jiyana herheyî hatibûn kifşkirin , bawerî anîn .
44013049	Bi vî awayî peyva Xudan li hemû herêmê belav bû .
44013050	Lê Cihûyan jinên xwedêperest û qedirbilind û giregirên bajêr rakirin ser piyan , tengahî dan Pawlos û Barnabas û ew derxistin derveyî herêma xwe .
44013051	Wan jî toza lingên xwe li hember wan daweşandin û hatin Qonyayê .
44013052	Îcar şagirt bi şabûnê û bi Ruhê Pîroz tije bûn .
44014001	Îcar li Qonyayê Pawlos û Barnabas wek her car ketin kinîşta Cihûyan û wusa peyivîn , ku elaleteke mezin hem ji Cihûyan û hem ji miletên din bawerî anîn .
44014002	Lê Cihûyên ku bawer nekirin , yên ji miletên din rakirin ser piyan û dilê wan li hember birayan reş kirin .
44014003	Ew demeke dirêj li wir man , ji bo Xudan bi ziravî peyivîn ; Xudan jî şahidiya peyva kerema xwe dikir , bi destê wan nîşan û karên mezin çêdikirin .
44014004	Lê xelkê bajêr bûn du bend ; hinekan pişta Cihûyan girt , hinekan jî ya Şandiyan .
44014005	Îcar yên ji miletên din û Cihû , bi serokên xwe ve rabûn ku êrîşî wan bikin , wan riswa bikin û bidin ber keviran .
44014006	Gava Şandî bi vê yekê hesiyan , reviyan bajarên Lîstra û Derbeyê yên Lûkayonyayê û der û dora wan .
44014007	Li wan deran jî wan Mizgînî dida .
44014008	Li Lîstrayê zilamekî şeht hebû ku li erdê rûdinişt ; ew ji zikmakî ve şeht bû û tu caran rêve neçûbû .
44014009	Gava ku Pawlos dipeyivî , wî guhdariya wî dikir . Û Pawlos bi baldarî li wî nêrî û dît ku baweriya wî heye , ku sax bibe .
44014010	Hingê bi dengekî bilind got : « Rabe û li ser lingên xwe raweste . » Wî jî xwe hilavêt û dest pê kir , rêve çû .
44014011	Gava elaletê dît ku Pawlos çi kir , dengê xwe hildan û bi zimanê Lûkayonî gotin : « Îlah di şiklê mirovan de hatine jêr nav me ! »
44014012	Wan ji Barnabas re got Zews , ji Pawlos re gotin Hermês , çimkî ew peyvbêjê sereke bû .
44014013	Kahînê Zewsê ku perestgeha wî li derveyî bajêr bû , ga û tacegul anîn ber dergehên bajêr , wî bi elaletê re xwest ku goriyan bide .
44014014	Gava ku Şandiyan , yanî Barnabas û Pawlos ev yek bihîstin , wan cilên xwe çirandin , bi nav elaletê ve bezîn , qîriyan û gotin :
44014015	« Camêrno , hûn çima wusa dikin ? Em jî wek we mirov in , evdên Xwedê ne ; em Mizgîniyê ji we re tînin , da ku hûn ji van tiştên pûç li wî Xwedayê jîndar vegerin , yê ku erd û ezman , derya û hemû tiştên ku di wan de ne , afirandine .
44014016	Di dema nifşên bihûrî de , wî hişt ku her milet li riya xwe here .
44014017	Dîsa jî wî xwe bê şahidî nehişt , qencî kir û ji ezmên baran û demsalên berdar dan we ; bi xwarinê hûn têr kirin û dilê we tije şabûn kir . »
44014018	Bi van peyvan , wan bi zorê kir ku elalet ji bo wan goriyan nede .
44014019	Lê Cihû ji Entakya û Qonyayê hatin û elalet kişandin aliyê xwe . Hingê wan Pawlos dan ber keviran , ew kaş kirin derveyî bajêr û gotin qey miriye .
44014020	Lê gava ku şagirtan dora wî girt , ew rabû û çû nav bajêr . Dotira rojê ew bi Barnabas re çû Derbeyê .
44014021	Piştî ku wan Mizgînî da wî bajarî û gelek kes kirin şagirt , ew vegeriyan Lîstra , Entakya û Qonyayê .
44014022	Wan dilê şagirtan xurt dikir û ew dişidandin ku di baweriyê de bimînin û gotin : « Divê em di gelek tengahiyan re derbas bibin û bikevin Padîşahiya Xwedê . »
44014023	Piştî ku wan ji bo her civînê rihspî rakirin , bi dua û rojîgirtinê ew spartin wî Xudanê ku bawerî pê anîbûn .
44014024	Piştre di Pisîdyayê re derbas bûn û hatin Pamfîlyayê .
44014025	Li Pergêyê jî peyva Xwedê gotin û berjêr bûn , çûn Entalyayê .
44014026	Ji wir ew bi gemiyê vegeriyan Entakyayê , wê dera ku ji bo vî karê ku anîbûn serî , li kerema Xwedê hatibûn spartin .
44014027	Gava hatin , wan civîna bawermendan kom kir û hemû tiştên ku Xwedê bi destê wan kiribûn û çawa deriyê baweriyê li ber miletan vekiribû , tev gotin .
44014028	Û ew demeke dirêj li wir bi şagirtan re man .
44015001	Hinek kesên ku ji Cihûstanê daketibûn Entakyayê , hînî birayan dikirin û digotin : « Eger hûn li gor adeta Mûsa sinet nebin , hûn nikarin xilas bibin . »
44015002	Îcar piştî ku wan û Pawlos û Barnabas gelek hev birin û anîn û devjenî kirin , hingê birayan biryar da ku Pawlos , Barnabas û hinekên din hilkişin Orşelîmê , da ku ji bo vê yekê bi Şandî û rihspiyan re bipeyivin .
44015003	De îcar civînê ew bi rê kirin . Çaxê di Fînîkya û Sameryayê re derbas dibûn , li ser zivirîna miletan a li Xwedê digotin û hemû bawermend pirr şa dikirin .
44015004	Çaxê gihîştin Orşelîmê , ji aliyê civînê , Şandî û rihspiyan ve hatin qebûlkirin û hemû tiştên ku Xwedê bi destê wan kiribûn , gotin .
44015005	Lê hinek bawermendên ku ji mezheba Fêrisiyan bûn , rabûn û gotin : « Divê ku ew bên sinetkirin û emir li wan bê kirin ku Şerîeta Mûsa pêk bînin . »
44015006	Şandî û rihspî ji bo ku li ser vê pirsê bipeyivin civiyan .
44015007	Piştî gotûbêjeke dirêj , Petrûs rabû û got : « Birano , hûn dizanin ku berî niha Xwedê ji nav we ez bijartim , da ku miletên din peyva Mizgîniyê ji min bibihîzin û baweriyê bînin .
44015008	Û Xwedayê ku bi dilê mirov dizane , çawa ku Ruhê Pîroz da me , wusa da wan jî û ew erêkirin .
44015009	Wî dilê wan bi baweriyê paqij kir û tu cihêtî nexist navbera me û wan .
44015010	Îcar çima hûn Xwedê diceribînin û nîrekî wusa datînin ser stûyê şagirtan , ku ne bav û kalên me û ne jî me dikaribû ku em hilgirin ?
44015011	Na , lê em bawer dikin , çawa ku em bi kerema Xudan Îsa xilas dibin , wusa jî ew xilas dibin . »
44015012	Hingê tevahiya civînê bêdeng ma û guhê xwe dan gotinên Barnabas û Pawlos , yên ku Xwedê bi destê wan gelek nîşan û karên mezin di nav miletên din de kiribûn .
44015013	Piştî ku wan peyivîna xwe xilas kir , Aqûb bersîv da û got : « Birano , guhê xwe bidin min .
44015014	Şimûn got ku çawa Xwedê pêşî hat serdana miletên din , da ku ji nav wan xelkekî ji bo navê xwe rake .
44015015	Ev yek peyvên pêxemberan jî digire , wek ku hatiye nivîsîn :
44015016	‹ Piştî vê yekê ezê vegerim , Û konê Dawid ê ketî dîsa vegirim , Derên wî yên hilweşiyayî careke din ava bikimÛ dîsa rakim .
44015017	Da ku hemû mirovên bi şûn de mayîÛ hemû miletên mayî yên ku navê min li ser wan e , Li Xudan bigerin .
44015018	Ew Xudanê ku ji berê ve ev tişt dane zanîn , vê dibêje . ›
44015019	« Ji ber vê yekê , ez gihîştim vê biryarê ku divê em , wan ên ku ji miletên din li Xwedê dizivirin nedin tengiyê .
44015020	Lê em ji wan re binivîsin ku xwe ji tiştên ku bi pêşkêşkirina ji pûtan re murdar bûne , ji fuhûşiyê , ji heywanên mirar û ji xwînê dûr bixin .
44015021	Çimkî hê ji demên bihûrtî ve di her bajarî de , Şerîeta Mûsa tê hînkirin û her roja Şemiyê di kinîştan de tê xwendin . »
44015022	Hingê di çavên Şandî û rihspiyan û tevahiya civînê de qenc xuya bû ku ji nav xwe zilaman bibijêrin û bi Pawlos û Barnabas re bişînin Entakyayê . Wan , Cihûdayê ku jê re dibêjin Barsabas û Sîlas , yên ku di nav birayan de sereke bûn , şandin .
44015023	Bi destê wan ev name nivîsîn : « Birayên we Şandî û rihspî , silavan li bawermendên ji miletên din ên li Entakya , Sûriye û li Kîlîkyayê dikin .
44015024	Me bihîst ku hin kesên ji nav me derketine , ku me li wan tembîh nekiriye , bi peyvên xwe hûn reht kirine û serê we tevlihev kirine .
44015025	Ji bo vê yekê me hemûyan bi hev re biryar da ku em çend kesan bibijêrin û bi birayên xwe yên hezkirî Barnabas û Pawlos re bişînin ba we .
44015026	Wan herduyan di ber navê Xudanê me Îsa Mesîh de mirin dane ber çavên xwe .
44015027	Loma me Cihûda û Sîlas şandin , ku ewê bi dev jî eynî tiştan ji we re bêjin .
44015028	Çimkî ji Ruhê Pîroz û ji me re jî qenc hat dîtin ku em ji van tiştên ku pêwist in pê ve , barekî din daneynin ser pişta we .
44015029	Îcar hûn xwe ji tiştên ku bi pêşkêşkirina ji pûtan re murdar bûne , ji xwînê , ji heywanên mirar û ji fuhûşiyê dûr bixin . Eger hûn xwe ji van tiştan biparêzin , hûnê qenc bikin . Di aştiyê de bimînin . »
44015030	Îcar ew hatin şandin û daketin Entakyayê . Wan tevahiya komê civand û name dan wan .
44015031	Gava wan xwend , bi handana wê şa bûn .
44015032	Cihûda û Sîlas , ku ew bi xwe jî pêxember bûn , bi gelek peyvan cesaret û hêz dan birayan .
44015033	Piştî ku ew demekê li wir man , birayan bi aştî ew bi rê kirin ba yên ku ew şandibûn .
44015034	
44015035	Lê Pawlos û Barnabas li Entakyayê man û bi gelekên din re peyva Xudan hîn kirin û Mizgînî dan .
44015036	Piştî çend rojan Pawlos ji Barnabas re got : « Were , em vegerin û herin her bajarê ku me peyva Xudan tê de daye bihîstin , serekî bidin xwişk û birayan û bibînin ku ew çawa ne . »
44015037	Barnabas xwest Yûhennayê ku jê re dibêjin Marqos jî bi xwe re bibe .
44015038	Lê Pawlos qenc nedît yê ku li Pamfîlyayê ji wan veqetiya û bi wan re hew xebitî , bi xwe re bibin .
44015039	Îcar devjeniyeke dijwar ket nav wan , wusa ku ji hev veqetiyan . Barnabas Marqos hilda û bi gemiyê çû Qibrisê .
44015040	Lê Pawlos Sîlas bijart û ket rê ; birayan ew spartin kerema Xudan .
44015041	Ew li Sûriye û Kîlîkyayê digeriyan û hêz didan civînan .
44016001	Hingê Pawlos hat Derbe û Lîstrayê jî . Li wir şagirtek hebû ku navê wî Tîmotêyos bû . Ew kurê jineke Cihû ya bawermend bû ; lê bavê wî ne Cihû bû .
44016002	Birayên ku li Lîstra û Qonyayê bûn , li ser wî bi qencî dipeyivîn .
44016003	Pawlos xwest ku ew bi wî re bê ; ew hilda û ji ber Cihûyên wan deran ew sinet kir ; çimkî hemûyan dizanibû ku bavê wî ne Cihû bû .
44016004	Gava ku di bajaran re derbas dibûn , biryarên ku li Orşelîmê ji aliyê Şandî û rihspiyan ve hatibûn dayîn , didan wan , da ku wan pêk bînin .
44016005	Bi vî awayî civînên bawermendan di baweriyê de xurt dibûn û roj bi roj hejmara wan zêde dibû .
44016006	Ew di herêma Firîgya û Galatyayê re derbas dibûn , çimkî Ruhê Pîroz nehişt ku peyva Xwedê li herêma Asyayê bêjin .
44016007	Çaxê ew hatin pêşberî Mîsyayê , xwestin ku herin herêma Bîtînyayê , lê Ruhê Îsa destûr neda wan .
44016008	Di ber Mîsyayê re derbas bûn , daketin Troyayê .
44016009	Bi şev Pawlos di dîtiniyekê de dît ku zilamekî Mekedonî radiwesta , ji wî lava dikir û digot : « Derbasî Mekedonyayê bibe û alîkariya me bike . »
44016010	Gava wî ev dîtinî dît , di cih de em xebitîn ku em herin Mekedonyayê . Me jê derxist ku Xwedê gazî me dike ku em Mizgîniyê bidin wan .
44016011	Em ji Troyayê bi gemiyê derketin û sererast çûn Samotraxê . Dotira rojê em gihîştin Nêyapolîsê .
44016012	Em ji wir çûn Filîpyayê , ku ev der bajarekî sereke yê Mekedonyayê ye û koloniyeke Romayê ye . Em li vî bajêrî çend rojan man .
44016013	Roja Şemiyê em di dergehê bajêr re derketin û çûn ber lêva çem , çimkî em difikirîn ku li wir cihekî duakirinê heye . Em rûniştin û bi jinên ku li wir civiyabûn re peyivîn .
44016014	Di nav wan de jineke xwedêperest a ku navê wê Lîdya bû guhdariya me dikir . Ew ji bajarê Tiyatîrayê bû û cilên binefşî difirotin . Xudan dilê wê vekir , da ku bi baldarî guhê xwe bide tiştên ku Pawlos digotin .
44016015	Çaxê ew û maliyên xwe imad bûn , wê ji me hêvî kir û got : « Eger hûn min bawermendeke Xudan dihesibînin , kerem kin , werin mala min û li wir bimînin . » Û zor li me kir , em birin .
44016016	Û rojekê , çaxê em diçûn cihê duakirinê , keçikeke xizmetkar a ku ruhê falbaziyê pê re hebû , rastî me hat . Wê bi falvekirinê ji xwediyên xwe re gelek pere dida qezenckirin .
44016017	Keçik li pey me û Pawlos dihat û bi qîrîn digot : « Ev mirovên ha xizmetkarên Xwedayê Herî Berz in , ew riya xilasiyê bi we didin zanîn . »
44016018	Keçikê bi rojan ev yek kir . Lê li zora Pawlos çû , zivirî û ji ruh re got : « Ez bi navê Îsa Mesîh li te emir dikim , ji wê derkeve . » Û hema wê gavê ruh ji wê derket .
44016019	Îcar gava ku xwediyên wê dîtin ku hêviya wan a qezenckirina peran ji dest derket , wan Pawlos û Sîlas girtin , kaş kirin meydana sûkê , ba serweran .
44016020	Çaxê ew anîn ba serwerên bajêr , wan got : « Ev mirovên ha bajarê me tevlihev dikin , ev Cihû ne
44016021	û adetên ku ji bo me Romayiyan çênabin ku em bikin , an qebûl bikin , hîn dikin . »
44016022	Hingê elaletê jî êrîşî wan kir , serdarên bajêr cilên ser wan dan çirandin û emir kirin ku bi daran li wan bixin .
44016023	Piştî ku gelek li wan xistin , ew avêtin zîndanê û li qerdiyan emir kirin ku baş çavnêriya wan bike .
44016024	Li ser vê emirkirinê , wî ew kirin hucreya hundir û lingên wan qeyd kirin .
44016025	Li dora nîvê şevê Pawlos û Sîlas dua dikirin û ji Xwedê re lavije digotin . Girtiyan jî guhdariya wan dikir .
44016026	Ji nişkê ve erdhejîneke wusa mezin çêbû ku bingehên girtîgehê veleqiyan . Û di cih de hemû derî û zincîrên her kesî vebûn .
44016027	Çaxê qerdiyan hişyar bû û dît ku deriyên zîndanê vekirî ne , şûrê xwe kişand û dikir ku xwe bikuje . Çimkî wî got qey hemû girtî reviyane .
44016028	Lê Pawlos bi dengekî bilind gazî kir û got : « Nebe tu xwe bikujî ; em hemû li vir in ! »
44016029	Qerdiyan ronahî xwest û ket hundir , lerizî û xwe avêt ber Pawlos û Sîlas .
44016030	Wî ew anîn derve û got : « Ezbenî , ez çi bikim , da ku ez xilas bibim ? »
44016031	Wan jî bersîv da û gotin : « Baweriya xwe bi Xudan Îsa bîne , tu û mala te jî hûnê xilas bibin . »
44016032	Û wan peyva Xudan ji wî û ji hemûyên li mala wî re gotin .
44016033	Hema di wê saeta şevê de , wî ew birin û birînên wan şuştin . Û di cih de ew û hemû maliyên wî imad bûn .
44016034	Wî ew derxistin mala xwe , sifre li ber wan danî . Ew gelek şa bû ku wî û tevahiya mala wî bawerî bi Xwedê anîn .
44016035	Çaxê bû roj , serwerên bajêr wezîfedar şandin û gotin : « Wan mirovan berdin . »
44016036	Hingê qerdiyan ev yek ji Pawlos re got : « Serwerên bajêr xeber şandin ku hûn bên berdan ; de îcar derkevin û bi silamet herin . »
44016037	Lê Pawlos li wan vegerand û got : « Em ên ku hemwelatiyên Romayî ne , bêyî ku dîwana me bê kirin , li ber xelkê li me xistin û em avêtin zîndanê . Niha bi dizî me derdixin ? Na , ev yek çênabe ! Bila ew bi xwe bên û me derxin . »
44016038	Hingê wezîfedaran ev peyv ji serdarên bajêr re gotin . Gava wan bihîst ku ew hemwelatiyên Romayî ne , tirsiyan .
44016039	Hatin , hêvî ji wan kirin , ew deranîn û ji wan xwestin ku ji bajêr derkevin .
44016040	Piştî ku ji zîndanê derketin , çûn mala Lîdyayê . Li wir xwişk û bira dîtin , han dan wan û çûn .
44017001	Piştî ku Pawlos û Sîlas di Amfîpolîs û Apolonyayê re derbas bûn , hatin Selanîkê . Li wir kinîşteke Cihûyan hebû .
44017002	Û Pawlos , wek ku ji xwe re kiribû adet , çû ba wan û sê rojên Şemiyan li ser Nivîsarên Pîroz bi wan re peyivî .
44017003	Ji wan re şîrove kir û îspat kir ku diviya Mesîh cefa bikişanda û ji nav miriyan rabûya û got : « Ev Îsayê ku ez ji we re didim bihîstin , Mesîh e . »
44017004	Hinek ji wan , komeke mezin ji Yewnaniyên xwedêperest û hinek jinên xuyayî bawer kirin û beşdarî Pawlos û Sîlas bûn .
44017005	Lê Cihûyan çavnebariya wan kir , ji xelkên çarşiyê , hin mirovên xerab kişandin aliyê xwe , elaletek civandin û di bajêr de laleşe çêkirin , êrîşî mala Yason kirin û lê digeriyan ku wan derxin ber xelkê .
44017006	Lê çaxê Pawlos û Sîlas nedîtin , wan Yason û çend birayên din kaş kirin ber serwerên bajêr û bi qîrîn gotin : « Ev mirovên ku dinya serobino kirine , hatine vir jî
44017007	û Yason ew hewandine mala xwe . Ev hemû li hember qanûnên Qeyser radibin û dibêjin : ‹ Padîşahekî din heye , navê wî Îsa ye . › »
44017008	Gava elaletê û serwerên bajêr ev gotin bihîstin , hişê wan tevlihev bû û
44017009	piştî ku ji Yason û yên din kefîltî standin , ew berdan .
44017010	Hema wê şevê birayan Pawlos û Sîlas şandin Beroyayê . Çaxê ew gihîştin wir , ew çûn kinîşta Cihûyan .
44017011	Ev mirovên li wir ji yên li Selanîkê bêtir hişvekirî bûn . Wan peyv ji dil û can qebûl kir û her roj li ser Nivîsarên Pîroz lêkolîn kirin , ka gelo ev tişt wusa ne .
44017012	Îcar gelekan ji wan bawerî anî , di nav wan de jinên Yewnanî yên qedirbilind û mêr jî ne kêm bûn .
44017013	Lê gava Cihûyên Selanîkê hîn bûn ku Pawlos peyva Xwedê li Beroyayê jî daye bihîstin , ew hatin wê derê jî , elalet têkdan û rakirin ser piyan .
44017014	Hingê birayan di cih de Pawlos şand ku here ber deryayê , lê Sîlas û Tîmotêyos hê li wir man .
44017015	Yên ku ew birin , ew anîn heta Atînayê . Piştî ku ji Pawlos emir standin ku Sîlas û Tîmotêyos zûka herin ba wî , ew paş ve vegeriyan .
44017016	Çaxê Pawlos li Atînayê li benda wan bû û dît ku bajar bi pûtan tije ye , ruhê wî aciz bû .
44017017	Îcar li kinîştê ew bi Cihûyan û bi Yewnaniyên xwedêperest re , li çarşiyê jî her roj rastî kê bihata bi wan re diket peyivînê .
44017018	Hin fîlozofên Êpîkûrî û hinên Stoayî jî bi wî re gotûbêj kirin . Hinekan got : « Evê kelkelo dixwaze çi bêje ? » Hinekên din jî gotin : « Wusa xuya dibe ku ew xwedayên xerîb dide naskirin . » Çimkî Pawlos li ser Îsa û li ser vejînê mizgînî dida .
44017019	Wan ew girt û anîn Aryopagosê û gotin : « Gelo em dikarin bizanin , ev hîndariya nû ya ku tu didî naskirin çi ye ?
44017020	Tu hin tiştên xerîb tînî guhên me û loma em dixwazin bizanin ku ev tê çi manê . »
44017021	Hemû Atînayî û xerîbên ku li wir diman , ji gotin û bihîstina tiştên nû pê ve , dema xwe bi tiştên din derbas nedikirin .
44017022	Hingê Pawlos li navenda civîna Aryopagosê rawesta û got : « Gelî zilamên Atînayî , ez we ji her awayî ve gelek dîndar dibînim .
44017023	Çaxê ez di nav bajêr de digeriyam û min qenc li tiştên ku hûn diperizinê nêrî , min di nav wan de gorîgehek dît ku li ser nivîsîbû : JI XWEDAYÊ NENAS RE . Îcar vî yê ku hûn bi nezanî diperizinê , ez bi we didim naskirin .
44017024	Xwedayê ku dinya û hemû tiştên ku tê de ne çêkiriye , ewê ku Xudanê erd û ezmên e , di perestgehên ku bi destê mirov hatine çêkirin de rûnane .
44017025	Wek ku ew hewcedarê tiştekî be , bi destê mirovan ji wî re xizmet nayê kirin ; çimkî yê ku jiyan , hilm û her tiştî dide hemûyan , ew e .
44017026	Ji bavekî , wî hemû miletên dinyayê afirandin û zemanên wan û sînorên dera ku ew lê dijîn , kifş kir ku ew li ser hemû rûyê erdê rûnin .
44017027	Wî ev yek kir ku ew li wî bigerin û eger îmkan hebe bi destpelînkê wî bibînin , lê ew ji tu kesî ji me ne dûr e .
44017028	Çimkî em bi wî dijîn , bi wî dilivin û bi wî hene . Çawa ku hin ji hozanên we jî gotine : ‹ Em jî ji dûndana wî ne . ›
44017029	« Îcar ji ber ku em ji dûndana Xwedê ne , divê em nefikirin ku Xwedê wek zêr , zîv , an wek kevirê ku bi hiş û hunerê mirov hatiye çêkirin e .
44017030	Xwedê çavên xwe li demên nezanînê neqand , lê niha ew li her derê li hemû mirovan emir dike ku tobe bikin .
44017031	Çimkî wî rojek kifş kiriye û ewê di wê rojê de bi destê zilamê ku wî destnîşan kiriye bi dadperwerî dîwana dinyayê bike . Bi rakirina wî ya ji nav miriyan wî ewlehî da hemûyan , ku ji bo vî karî ew mirov hatiye destnîşankirin . »
44017032	Gava vejîna miriyan bihîstin , hinekan tinazên xwe kirin ; lê yên din gotin : « Emê li ser vê yekê careke din guhê xwe bidin te » .
44017033	Bi vî awayî Pawlos ji nav wan derket .
44017034	Lê hinek beşdarî wî bûn û bawerî anîn . Di nav wan de Diyonîsiyosê endamê Aryopagosê û jineke ku navê wê Damerîs bû û hinekên din hebûn .
44018001	Piştî van tiştan Pawlos ji Atînayê derket û çû Korîntê .
44018002	Li wir Cihûyek ku navê wî Akîlas bû dît , ku bi eslê xwe ji Pontosê bû . Ew bi pîreka xwe Priskîla re nû ji Îtalyayê hatibû . Çimkî Qeyser Klawdyos ferman dabû ku hemû Cihû ji Romayê derkevin . Pawlos çû ba wan
44018003	û ji ber ku pîşeyê wî eynî bû , li ba wan ma û bi wan re xebitî . Karê wan konçêkerî bû .
44018004	Her roja Şemiyê ew li kinîştê diket peyivînê û dixebitî ku baweriya Cihû û Yewnaniyan bîne .
44018005	Çaxê Sîlas û Tîmotêyos ji Mekedonyayê hatin , Pawlos xwe bi tevahî da hînkirina peyvê û ji Cihûyan re şahidî dikir ku Mesîh , Îsa ye .
44018006	Îcar gava ku ew li hember derketin û çêrî wî kirin , wî cilên xwe daweşandin û got : « Bila xwîna we di stûyê we de be ! Ez bêrî me . Ji niha û pê ve ezê herim ba miletan . »
44018007	Hingê ew ji kinîştê derket û çû mala mirovekî ku navê wî Tîtos Yûstos bû . Ew xwedêperest bû û mala wî li kêleka kinîştê bû .
44018008	Serekê kinîştê Krîspos , bi tevahiya maliyên xwe ve bawerî bi Xudan anî . Gelek Korîntiyên ku peyva Pawlos dibihîstin , bawerî dianîn û imad dibûn .
44018009	Şevekê di dîtiniyekê de Xudan ji Pawlos re got : « Netirse , bipeyive û bêdeng nemîne .
44018010	Çimkî ez bi te re me û tu kes destê xwe dirêjî te nake ku te biêşîne . Ji ber ku li vî bajarî gelek gelê min heye . »
44018011	Ew li wê derê salekê û şeş mehan ma ; wî di nav wan de peyva Xwedê hîn dikir .
44018012	Îcar çaxê ku Galiyos li Axayayê walî bû , Cihû bûn yek , li hember Pawlos rabûn û ew derxistin ber dîwanê .
44018013	Wan got : « Evê ha baweriya mirovan tîne ku bi riyên li hember qanûnê biperizin Xwedê . »
44018014	Gava Pawlos dikir ku bipeyive , Galiyos ji Cihûyan re got : « Eger mesele neheqî an sûcekî xerab bûya , Cihûno , ji xwe minê guhê xwe bida giliyên we .
44018015	Madem ku mesele li ser peyv , nav û qanûna we ye , hûn bi xwe lê binêrin . Ez naxwazim bibim dadgerê van tiştan . »
44018016	Û wî ew ji dîwanê deranîn .
44018017	Hingê hemûyan serekê kinîştê Sostênîs girt û li ber dîwanxanê lê xistin . Lê qet ne xema Galiyos bû .
44018018	Piştî ku Pawlos gelek rojan li wê derê ma , xatir ji bawermendan xwest û bi gemiyê berê xwe da aliyê Sûriyê . Priskîla û Akîlas jî bi wî re bûn . Wî li Kenxêryayê porê xwe kur kir , çimkî nedreke wî hebû .
44018019	Çaxê ew gihîştin Efesê , wî ew li wê derê hiştin , ew bi xwe çû hundirê kinîştê û bi Cihûyan re ket peyivînê .
44018020	Gava wan jê xwest ku ew hê demeke dirêj bimîne , ew razî nebû .
44018021	Lê çaxê xatir ji wan xwest , got : « Xwedê hez bike , ezê dîsa vegerim ba we . » Piştre bi gemiyê ji Efesê derket .
44018022	Gava hat Qeyseriyê , hilkişiya Orşelîmê , silav li civînê kir û daket Entakyayê .
44018023	Piştî ku Pawlos demekê li wir ma , derket rê , li herêma Galatya û Firîgyayê cih bi cih çû her derê û hêz da hemû şagirtan .
44018024	Îcar Cihûyekî ku navê wî Apolos bi eslê xwe ji Skenderyayê û zanebêj bû , hat Efesê . Wî Nivîsarên Pîroz qenc dizanibû .
44018025	Di Riya Xudan de hatibû perwerdekirin , bi kelegermiya ruh li ser Îsa rast dipeyivî û hîn dikir , lê tenê imadkirina Yûhenna dizanibû .
44018026	Wî dest pê kir , li kinîştê bi ziravî peyivî . Gava Priskîla û Akîlas ew bihîstin , ew birin ba xwe û riya Xwedê hê rastir ji wî re şîrove kirin .
44018027	Gava Apolos xwest ku here Axayayê , birayan cesaret danê û ji bo ku wî qebûl bikin name ji şagirtan re nivîsîn . Îcar gava gihîşt wê derê , wî gelek alîkariya wan ên ku bi keremê bawerî anîbûn kir .
44018028	Çimkî wî bi eşkereyî dengê Cihûyan dibirrî û bi Nivîsarên Pîroz nîşan dida ku Mesîh , Îsa ye .
44019001	Îcar gava ku Apolos hê li Korîntê bû , Pawlos di herêmên navîn re derbas bû û hat Efesê û li wir çend şagirt dîtin .
44019002	Wî ji wan re got : « Ma gava ku we bawerî anî , we Ruhê Pîroz stand ? » Wan lê vegerand û gotin : « Na , me qet nebihîstiye jî ku Ruhê Pîroz heye . »
44019003	Hingê wî got : « Lê hûn bi çi imadê hatine imadkirin ? » Wan got : « Bi imada Yûhenna . »
44019004	Pawlos got : « Imada Yûhenna li ser tobekirinê bû û ji xelkê re digot ku baweriyê bi wî yê ku piştî wî tê bînin , yanî bi Îsa . »
44019005	Îcar gava ku ev bihîstin , bi navê Xudan Îsa imad bûn .
44019006	Çaxê Pawlos destên xwe danîn ser wan , Ruhê Pîroz hat ser wan , bi zimanên din peyivîn û pêxemberîtî kirin .
44019007	Ew hemû li dora diwanzdeh zilaman bûn .
44019008	Pawlos ket kinîştê , bi qasî sê mehan bi wêrekî peyivî , li ser Padîşahiya Xwedê ket peyivînê û baweriya mirovan dianî .
44019009	Çaxê hinekan serhişkî kir , bawer nekirin û li ber xelkê bi xerabî li ser Riyê peyivîn , wî dev ji wan berda , şagirt ji wan veqetandin û her roj di dersxana Tîranos de diket peyivînê .
44019010	Vê yekê bi qasî du salan kişand ; bi vî awayî hemû yên ku li herêma Asyayê rûdiniştin , hem Cihû û hem jî miletên din peyva Xudan bihîstin .
44019011	Xwedê bi destê Pawlos gelek kerametên nedîtî kirin .
44019012	Heta , çaxê ew destmal û pêşmalên ku li wî ketibûn ji nexweşan re dibirin , nexweşiya wan diçû û ruhên xerab ji wan derdiketin .
44019013	Îcar di nav Cihûyan de hin gerokên ku cin derdixistin , dest pê kirin li ser yên ku bi ruhên xerab ketibûn , gazî navê Xudan Îsa kirin û gotin : « Ez bi navê Îsayê ku Pawlos dide bihîstin , li we emir dikim ku hûn derkevin . »
44019014	Heft kurên serekkahînekî Cihûyan ê bi navê Skêwa , ev yek dikirin .
44019015	Lê ruhê xerab li wan vegerand û got : « Ez Îsa nas dikim û bi Pawlos jî dizanim , lê hûn kî ne ? »
44019016	Hingê mirovê ku ruhê xerab pê re bû xwe avêt ser wan , zora hemûyan bir , wusa ku ew tazî û birîndar ji wê malê derketin .
44019017	Çaxê ev yek ji aliyê hemû Cihû û miletên din ên ku li Efesê rûdiniştin ve hat bihîstin , tirs ket ser hemûyan û navê Xudan Îsa hat bilindkirin .
44019018	Gelek ji wan ên ku bawerî anîbûn , dihatin , gunehên xwe eşkere dikirin û kirinên xwe digotin .
44019019	Gelek ji wan ên ku sêrbazî dikirin , kitêbên xwe civandin û li ber hemûyan şewitandin . Bihayê wan kitêban hat hesabkirin , pêncî hezar zîv digirt .
44019020	Bi vî awayî peyva Xudan hê bêtir belav dibû û hêzdar dibû .
44019021	Piştî ku ev tişt çêbûn , Pawlos di ruh de biryar da ku di Mekedonya û Axayayê re derbas bibe û here Orşelîmê . Wî got : « Piştî ku ez herim wê derê , divê ez Romayê jî bibînim . »
44019022	Wî du alîkarên xwe , Tîmotêyos û Erastos şandin Mekedonyayê û ew bi xwe demeke din jî li herêma Asyayê ma .
44019023	Di wê demê de xirecirek ne hindik li ser Riyê derket .
44019024	Mirovekî zîvker ku navê wî Dîmîtriyos bû , ji zîv perestgehên biçûk ên Artemîsê çêdikirin û bi vê yekê gelek kar ji pîşekaran re derdixist .
44019025	Dîmîtriyos ev kesên ha û yên ku bi karên weha ve mijûl dibûn li hev civandin û got : « Gelî hevalan , hûn dizanin ku dewlemendiya me ji vî karî ye .
44019026	Hûn dibînin û dibihîzin ku ne tenê li Efesê , hema bêje li tevahiya herêma Asyayê , ev Pawlosê ha dibêje : ‹ Yên ku bi destan hatine çêkirin ne xwedê ne › û wî baweriya gelek mirovan aniye û ji rê derxistine .
44019027	Îcar talûke ne tenê ew e ku ev pîşeyê me ji giramiya xwe dikeve , lê ev e ku perestgeha xwedaya mezin Artemîs bi tiştekî nayê hesabkirin û mezinahiya wê ya ku li tevahiya herêma Asya û li dinyayê tê perizîn , bêqedir dibe . »
44019028	Gava ev yek bihîstin , ew bi hêrsê tije bûn û bi qîrîn gotin : « Artemîsa Efesiyan mezin e ! »
44019029	Bajar tevlihev bû , hevalriyên Pawlos , Gayos û Erîstarxosê Mekedonî bi xwe re kaş kirin û tev bi hev re zêriyan ber tiyatroyê .
44019030	Pawlos xwest ku bikeve nav elaletê , lê şagirtan nehişt .
44019031	Hin serwerên herêma Asyayê , yên ku dostên wî bûn , xeber jê re şandin û jê hêvî kirin ku neçe tiyatroyê .
44019032	Îcar hinekan tiştek , hinekên din jî tiştekî din diqîriyan ; çimkî elalet tevlihev bû û gelekan ji wan nizanibû ku ji bo çi kom bûne .
44019033	Hinekan ji elaletê , Skenderê ku Cihûyan dabû pêş , derxistin navendê . Skender destê xwe bilind kir û xwest ku li hember elaletê xwe biparêze .
44019034	Lê çaxê fêm kirin ku ew Cihû ye , bi qasî du saetan tev bi hev re qîriyan û gotin : « Artemîsa Efesiyan mezin e ! »
44019035	Îcar çaxê nivîskarê bajêr elalet bêdeng kir , got : « Gelî Efesiyan ! Ma li vir kî heye ku nezane bajarê Efesê parêzgerê perestgeha Artemîsa mezin û parêzgerê kevirê wê yê ku ji ezmên hatiye xwarê ye ?
44019036	Ji xwe ev tişt nayên înkarkirin . Îcar divê hûn bêdeng bin û tiştekî bêtedbîr nekin .
44019037	Ev zilamên ku we anîne vir ne dizên perestgehê ne û ne jî çêrî xwedaya me kirine .
44019038	Îcar , eger giliyê Dîmîtriyos û pîşekarên bi wî re , li hember kesekî hebe , dadgeh vekirî ne û walî hene . Bila ew hevdû sûcdar bikin .
44019039	Lê eger hûn ji wê zêdetir tiştekî bixwazin , bila di civîna resmî de lê bê nêrîn .
44019040	Çimkî talûke ev e ku ji bo van tiştên ku îro çêbûne , em dikarin bi serhildanekê bên sûcdarkirin û ji ber ku sedem tune , em nikarin hesabê vê tevliheviyê jî bidin . »
44019041	Piştî ku wî ev got , civîn belav kir .
44020001	Piştî ku hengame rawesta , Pawlos şand pey şagirtan , cesaret da wan , xatir ji wan xwest û berê xwe da riya Mekedonyayê .
44020002	Çaxê di van herêman re derbas bû bi gelek peyvan cesaret da bawermendan û hat Yewnanistanê .
44020003	Ew sê mehan li wê derê ma . Gava wî karê xwe kir ku here Sûriyê , Cihûyan li hember wî gêrûfenek çêkir . Loma wî biryar da ku di riya Mekedonyayê re vegere .
44020004	Ji Beroyayê Sopatrosê kurê Pîros , ji Selanîkiyan Erîstarxos û Sêkûndos , Gayosê Derbeyî û Tîmotêyos û ji herêma Asyayê Tixîkos û Trofîmos bi wî re rêwîtî kirin .
44020005	Ev berî me çûbûn û li Troyayê li benda me bûn .
44020006	Em jî piştî rojên Cejna Nanê Şkeva bi gemiyê ji Filîpyayê bi rê ketin û di pênc rojan de li Troyayê gihîştin ba wan . Em li wir heft rojan man .
44020007	Di roja pêşî ya heftiyê de , çaxê em civiyan ku nên bişikênin , Pawlos bi wan re dipeyivî û ji ber ku wî dixwest dotira rojê biçûya , peyivîna xwe heta nîvê şevê dirêj kir .
44020008	Li oda jorîn a ku em lê civiyabûn , gelek qendîl hebûn .
44020009	Xortekî ku navê wî Eytûxos bû di pencerê de rûdinişt , ket xeweke giran . Pawlos peyivîna xwe gelek dirêj kir , Eytûxos bi xewê ve çû , ji qata sisiyan ket xwarê û miriyî hat hildan .
44020010	Lê Pawlos çû jêr , bi ser wî de xwar bû , ew himbêz kir û got : « Nekin qîrîn , ruh hatê . »
44020011	Piştre Pawlos derket jorê , nan şikand û xwar , heta ku roj derket bi wan re dûr û dirêj peyivî û rabû çû .
44020012	Û xort saxbûyî anîn hundir û gelek dilşa bûn .
44020013	Em li gemiyê siwar bûn û ber bi Asosê ve çûn . Niyeta me ew bû ku em ji wir Pawlos bistînin gemiyê . Çimkî wî biryar dabû ku peya here .
44020014	Ew li Asosê hat pêşiya me , me ew hilda gemiyê û em gihîştin Mitîlînê .
44020015	Em ji wê derê bi gemiyê çûn û dotira rojê em gihîştin pêşberî Xiyosê . Roja din em di Samosê re derbas bûn û dotira rojê gihîştin Mîletosê .
44020016	Çimkî Pawlos biryar dabû ku bi gemiyê bêrawestin di ber Efesê re derbas bibe , da ku dema xwe li herêma Asyayê nebihûrîne . Wî dilezand , ku eger çêbe , di Roja Pentîkostê de li Orşelîmê be .
44020017	Pawlos ji Mîletosê xeber şand Efesê û rihspiyên civînê gazî ba xwe kirin .
44020018	Çaxê ew hatin ba wî , wî ji wan re got : « Hûn bi xwe dizanin , ji roja pêşî ve gava ku min lingê xwe avêtiye herêma Asyayê heta niha , ez çawa di nav we de rabûm û rûniştim .
44020019	Min bi hemû dilnizmî û bi hêstirên çavan di nav wan ceribandinên ku ji gêrûfenên Cihûyan hatin serê min , ji Xudan re xizmet kir .
44020020	Min xwe ji gotina tu tiştên ku ji bo we kêr tên neda paş , lê min hem bi eşkereyî hînî we kir û hem jî ez mal bi mal geriyam .
44020021	Min hem ji Cihû û hem ji miletên din re şahidî kir ku li Xwedê vegerin û baweriyê bi Xudanê me Îsa bînin .
44020022	Û va ye , niha ez bi daxwaza Ruh girêdayî diçim Orşelîmê û ez nizanim li wir wê çi bê serê min .
44020023	Bi tenê ez dizanim ku Ruhê Pîroz li her bajarî ji min re şahidiyê dike ku zincîr û tengahî li benda min in .
44020024	Lê belê ez tu qîmetê nadim xwe bi xwe ; armanca min bi tenê ev e ku ez berpirsiyariya xwe û wê xizmeta ku min ji Xudan Îsa standiye bînim serî , ku ez şahidiya Mizgîniya kerema Xwedê bikim .
44020025	« Va ye , ez dizanim , hûn hemû yên ku ez di nav we de geriyam û min Padîşahî da bihîstin , êdî hûn rûyê min nabînin .
44020026	Ji ber vê yekê di roja îro de ez ji we re şahidiyê dikim ku ez ji xwîna her kesî bêrî me .
44020027	Çimkî min xwe neda paş , min hemû daxwaza Xwedê ji we re got .
44020028	Îcar hay ji xwe û ji hemû keriyê ku Ruhê Pîroz hûn di nav de kirine çavdêr , hebin . Şivantiya civîna bawermendan a Xwedê bikin a ku wî bi xwîna Kurê xwe bi dest xistiye .
44020029	Ez dizanim piştî çûyîna min , gurên har ên ku ber kerî nakevin , wê bikevin nav we .
44020030	Heta ji nav we bi xwe jî zilam wê derkevin û tiştên xwarûvîç bêjin , da ku şagirtan li pey xwe bibin .
44020031	Ji ber vê yekê hişyar bimînin , ji bîr nekin ku sê salan bi şev û bi roj , bi hêstirên çavan min dev ji hişyarkirina her yekî ji we berneda .
44020032	Û niha ez we dispêrim Xwedê û peyva kerema wî . Ew peyv dikare we ava bike û di nav hemûyên ku hatine pîrozkirin de mîrasê bide we .
44020033	Min çav neda zîv an zêr an cilên tu kesî .
44020034	Hûn bi xwe dizanin ku ev destên ha hem ji bo hewcedariya min û hem jî ji bo hewcedariyên wan ên ku bi min re ne xebitîn .
44020035	Min di her tiştî de nîşanî we da , ku divê em bi vî awayî gelek bixebitin û alîkariya lewazan bikin û peyvên Xudan Îsa bînin bîra xwe ; wî bi xwe digot : ‹ Bextewariya dayînê ji ya standinê mezintir e . › »
44020036	Piştî ku ev tişt gotin , ew bi hemûyan re çû ser çokan û dua kir .
44020037	Hemû gelek giriyan , xwe avêtin stûyê Pawlos û ew ramûsan .
44020038	Hê bêtir ji ber wê peyva ku wî gotibû : « Êdî hûn rûyê min nabînin » keder girtin . Piştre ew birin heta ba gemiyê û bi rê kirin .
44021001	Îcar gava em ji wan veqetiyan û bi gemiyê ketin rê , sererast em hatin Kosê . Dotira rojê em gihîştin Rodosê û ji wir jî em hatin Patarayê .
44021002	Me gemiyeke ku diçû Fînîkyayê dît , em li wê siwar bûn û bi rê ketin .
44021003	Gava ku Qibris xuya bû , me ew li milê çepê hişt , em bi aliyê Sûriyê ve çûn û li bajarê Sûrê rawestan , çimkî diviya barê gemiyê li wir bihata valakirin .
44021004	Me şagirt dîtin û em heft rojan li wê derê man . Wan bi Ruh ji Pawlos re digot ku ew neçe Orşelîmê .
44021005	Îcar çaxê me rojên xwe li wir temam kirin , em rabûn û bi rê ketin . Hemû bi jin û zarokên xwe ve heta derveyî bajêr em bi rê kirin . Li wir , li ber lêva deryayê em çûn ser çokan , me dua kir û
44021006	me xatir ji hevdû xwest . Piştre em ketin gemiyê û ew jî vegeriyan malên xwe .
44021007	Çaxê me rêwîtiya xwe ya Sûrê temam kir , em gihîştin Pitolêmayê , me silav li xwişk û birayan kir û em rojekê bi wan re man .
44021008	Dotira rojê em ji wir derketin û hatin Qeyseriyê . Em çûn mala Filîposê mizgînvanê ku yek ji heftan bû û em li ba wî man .
44021009	Çar keçên wî yên mêrnekirî yên ku pêxemberîtî dikirin hebûn .
44021010	Çaxê em li wir gelek rojan man , pêxemberekî ku navê wî Hagabos bû ji Cihûstanê daket û hat .
44021011	Ew hat ba me , piştênka Pawlos hilda , bi wê dest û lingên xwe girê dan û got : « Ruhê Pîroz weha dibêje : ‹ Li Orşelîmê Cihû wê xwediyê vê piştênkê weha girê bidin û wî bidin destê miletan . › »
44021012	Gava me ev bihîst , em û xelkê li wê derê me ji Pawlos hêvî kir ku neçe Orşelîmê .
44021013	Hingê Pawlos bersîv da û got : « Ev çi ye hûn dikin ; hûn digirîn û dilê min dişikênin ? Ez ne tenê ji girêdanê re , lê ez di ber navê Xudan Îsa de li Orşelîmê ji mirinê re jî amade me . »
44021014	Çaxê ku wî qîma xwe neanî , em bêdeng man û me got : « Bila daxwaza Xudan be . »
44021015	Piştî wan rojan me xwe amade kir û em hilkişiyan Orşelîmê .
44021016	Hin şagirtên ji Qeyseriyê jî bi me re hatin û em anîn mala Minasonê Qibrisî . Ew şagirtekî kevin bû û emê li mala wî bibûna mêvan .
44021017	Gava em gihîştin Orşelîmê , birayan bi şahî em qebûl kirin .
44021018	Dotira rojê Pawlos bi me re hat ba Aqûb . Hemû rihspî jî amade bûn .
44021019	Piştî ku Pawlos silav li wan kir , wî ew tiştên ku Xwedê bi xizmeta wî di nav miletan de kiribûn , yek bi yek gotin .
44021020	Gava ku wan ev bihîst , pesnê Xwedê dan û ji Pawlos re gotin : « Birawo , tu dibînî ku di nav Cihûyan de çend hezar mirov hene ku bawerî anîne û hemû jî ji bo Şerîetê xîretkêş in .
44021021	Wan li ser te bihîstiye ku tu hemû Cihûyên di nav miletan de hîn dikî ku dev ji Mûsa berdin û dibêjî ku bila ew kurên xwe sinet nekin û li pey adetan neçin .
44021022	Îcar em çi bikin ? Bêguman wê bibihîzin ku tu hatiyî .
44021023	Loma ya ku em ji te re dibêjin , bike . Çar zilamên me yên ku nedreke wan heye , hene .
44021024	Wan bi xwe re bibe û bi wan re xwe li gor adetan paqij bike û xercê wan bide , da ku ew bikarin porê xwe kur bikin . Hingê hemû wê bizanin tiştên ku li ser te hatine gotin ne rast in û tu bi xwe jî li pey Şerîetê diçî .
44021025	Îcar heçî yên ji nav miletên din ku bawerî anîne , me biryar daye û ji wan re nivîsiye ku divê ew xwe ji xwarina ku ji pûtan re tê gorîkirin , ji xwînê , ji heywanên mirar û ji fuhûşiyê dûr bixin . »
44021026	Hingê Pawlos ew zilam hildan , dotira rojê li gor adetan xwe paqij kir , bi wan re ket Perestgehê û diyar kir ku rojên paqijbûnê yên ku wê gorî ji bo her yekî ji wan bê dayîn , wê kengê temam bibin .
44021027	Çaxê ev heft roj li ber temambûnê bûn , Cihûyên ku ji herêma Asyayê bûn ew di Perestgehê de dîtin , tevahiya elaletê têkdan . Wan ew girt ,
44021028	qîriyan û gotin : « Ey Îsraêlîno , werin alîkariyê ! Ew mirovê ku li her derê li hember gelê me , li hember Şerîetê û li hember vî cihî hînî her kesî dike , ev e . Bi ser de jî wî hin kesên ku ne Cihû ne anîne Perestgehê û ev cihê pîroz herimandiye . »
44021029	Çimkî wan , berî hingê di nav bajêr de Trofîmosê Efesî bi wî re dîtibûn û wan digot qey Pawlos ew aniye Perestgehê .
44021030	Hingê tevahiya bajêr rabû ser lingan û elalet bi lez kom bû . Pawlos girtin û kaş kirin derveyî Perestgehê . Dergehên Perestgehê di cih de hatin girtin .
44021031	Hê ew dixebitîn ku wî bikujin , gotina ku tevahiya Orşelîmê tevlihev bûye gihîşt serhezarê tabûra leşkeran .
44021032	Wî jî zûka leşker û sersed hildan û bi ser wan de hat . Gava wan serhezar û leşker dîtin , dev ji lêxistina Pawlos berdan .
44021033	Hingê serhezar hat , ew girt û emir kir ku bi du zincîran bê girêdan . Wî pirsyar kir ku ew kî ye û wî çi kiriye .
44021034	Ji ber ku ji elaletê her yekî tiştek digot û dikirin qîrîn , wî ji ber hengameyê ya rast fêm nekir û emir kir ku wî bînin leşkergehê .
44021035	Gava Pawlos gihîşt ber derenceyan , ji ber zorkirina elaletê , leşker mecbûr man ku wî hilgirin .
44021036	Çimkî elaleta ku li pey dihat diqîriya û digot : « Wî bikujin ! »
44021037	Gava dikirin ku Pawlos bibin leşkergehê , wî ji serhezar re got : « Ma ez dikarim ji te re tiştekî bêjim ? » Wî jî lê vegerand û got : « Ma tu bi Yewnanî dizanî ?
44021038	Hingê lazim e , tu ne yê Misrî bî , ku berî demekê serhildanek çêkir û çar hezar mêrkuj derxistin çolê ? »
44021039	Pawlos lê vegerand : « Ez mirovekî Cihû me , ji Tarsûsa Kîlîkyayê me , ez hemwelatiyê bajarekî girîng im . Ez ji te hêvî dikim , destûrê bide ku ez ji gel re bipeyivim .
44021040	Çaxê wî destûr dayê , Pawlos li ser derenceyan rawesta û destê xwe hilda , da ku xelk bêdeng bibe . Gava ku bêpêjiniyeke mezin çêbû , ew bi zimanê Îbranî peyivî û got :
44022001	« Bav û birano , niha guhê xwe bidin parastina ku ez li ber we dikim . »
44022002	Gava wan bihîst ku ji wan re Îbranî dipeyive , ew bêtir bêdeng man . Hingê wî got :
44022003	« Ez zilamekî Cihû me , li Tarsûsa Kîlîkyayê hatime dinyayê , lê ez li vî bajarî mezin bûme , li ber lingên Gamalyêl bi tûndî li gor Şerîeta bav û kalan hatime perwerdekirin û ka îro hûn hemû çawa nin , ez jî ji bo Xwedê xîretkêş bûm .
44022004	Min heta bi kuştinê jî tengahî da wan ên ku di vê Riyê de bûn , min hem jin û hem jî mêr girêdidan û davêtin zîndanê .
44022005	Serokkahîn û tevahiya civîna rihspiyan dikarin li ser vê yekê şahidiyê ji min re bikin . Min ji wan nameyek ji bo birayên li Şamê stand û ez çûm wê derê , da ku ez yên ku li wir bûn , girêdayî bi xwe re bînim Orşelîmê , ku ew bên cezakirin .
44022006	« Îcar gava ku ez di rê de bûm û nêzîkî Şamê dibûm , li dora nîvro , ji nişkê ve ji ezmên ronahiyeke mezin li dora min şewq da .
44022007	Ez ketim erdê û min dengek bihîst ku ji min re digot : ‹ Şawûl , Şawûl , tu çima tengahiyê didî min ? ›
44022008	Min bersîv da û got : ‹ Ya Xudan , tu kî yî ? › Hingê wî ji min re got : ‹ Ez Îsayê Nisretî me , yê ku tu tengahiyê didiyê . ›
44022009	Îcar yên ku bi min re bûn ronahî dîtin , lê dengê yê ku bi min re dipeyivî nebihîstin .
44022010	Min got : ‹ Ez çi bikim , ya Xudan ? › Xudan ji min re got : ‹ Rabe û here Şamê , her tiştê ku divê tu bikî , wê li wir ji te re bê gotin . ›
44022011	Çaxê ku ji ber şewqa wê ronahiyê min hew dît , yên ku bi min re bûn bi destê min girtin û ez birim Şamê .
44022012	« Zilamekî ku navê wî Hananya bû li wir rûdinişt , li gor Şerîetê xwedêtirs bû û hemû Cihû li ser wî bi qencî dipeyivîn .
44022013	Ew hat ba min , rawesta û ji min re got : ‹ Birayê Şawûl , bila çavên te bibînin ! › Û hema di wê gavê de çavên min vebûn û min ew dît .
44022014	Wî ji min re got : ‹ Xwedayê bav û kalên me tu bijartî , da ku tu daxwaza wî bizanî , Yê Rast bibînî û dengê wî bibihîzî .
44022015	Çimkî ji bo tiştên ku te dîtine û bihîstine , tê ji hemû mirovan re bibî şahidê wî .
44022016	Îcar tu li benda çi yî ? Rabe , imad bibe , gazî navê wî bike û ji gunehên xwe were şuştin . ›
44022017	« Îcar çaxê ku ez vegeriyam Orşelîmê û min di Perestgehê de dua dikir , ez ji hişê xwe çûm ,
44022018	min ew dît û wî ji min re got : ‹ Bilezîne û zûka ji Orşelîmê derkeve , çimkî ew şahidiya te ya li ser min qebûl nakin . ›
44022019	Û min got : ‹ Ya Xudan , ew bi xwe jî dizanin ku li her kinîştê min li yên ku bawerî bi te dianîn dixist û ew davêtin zîndanê .
44022020	Gava ku xwîna şahidê te Steyfan rijiya , ez bi xwe jî li wir radiwestam . Ez bi wê yekê razî bûm û min çavdêriya cilên wan ên ku ew kuştin , kir . ›
44022021	Û Xudan ji min re got : ‹ Here , çimkî ezê te bişînim cihên dûr ba miletan . › »
44022022	Heta van peyvan xelkê guhdariya wî kir , lê piştre qîriyan , gotin : « Mirovekî weha ji rûyê erdê rake ! Divê yên weha nejîn ! »
44022023	Çaxê ew diqîriyan , ebayên xwe davêtin û toz divirvirandin hewayê ,
44022024	serhezar emir kir ku wî bînin leşkergehê , bidin ber qamçiyan û bikişînin pirsyariyê , da ku hîn bibe , ka ev elalet çima weha li hember wî diqîre .
44022025	Lê gava ku wan ew bi qayîşên çermîn girêdan , Pawlos ji sersedê ku li ba wî radiwesta re got : « Ma li gor qanûnê ye , ku hûn hemwelatiyekî Romayî , hê berî ku bê dîwankirin , bidin ber qamçiyan ? »
44022026	Gava sersed ev yek bihîst , ew çû ba serhezar û jê re got : « Tu çi dikî ? Ev mirov hemwelatiyê Romayê ye ! »
44022027	Serhezar hat û ji Pawlos pirsî : « Ji min re bêje : Tu hemwelatiyê Romayî yî ? » Wî got : « Erê . »
44022028	Serhezar bersîv da û got : « Min bi gelek peran ev hemwelatî bi dest xistiye . » Pawlos got : « Lê ez hemwelatî hatim dinyayê . »
44022029	Di cih de yên ku wê ew bikişandana pirsyariyê , xwe jê dan aliyekî . Serhezar bi xwe jî çaxê fêm kir ku ew hemwelatiyê Romayê ye tirsiya , çimkî ew girê dabû .
44022030	Dotira rojê wî xwest ku rast hîn bibe ka çima Pawlos ji aliyê Cihûyan ve tê sûcdarkirin . Wî zincîrên Pawlos vekirin û li serekên kahînan û li hemû civîna giregiran emir kir ku bicivin . Wî Pawlos anî xwarê û li ber wan da rawestandin .
44023001	Pawlos bi baldarî li civîna giregiran nêrî û got : « Gelî birayan ! Ez heta îro li ber Xwedê bi wijdaneke paqij jiyam . »
44023002	Li ser vê yekê Serokkahîn Hananya , li yên ku nêzîkî wî bûn emir kir ku li devê wî bixin .
44023003	Hingê Pawlos ji wî re got : « Ey dîwarê spîkirî , Xwedê wê li te bixe ! Tu li wir rûniştî yî ku li gor Şerîetê dîwana min bikî , ma tu li dijî Şerîetê emir dikî ku li min bixin ? »
44023004	Yên ku nêzîkî wî bûn gotin : « Ma tu Serokkahînê Xwedê nizim dikî ? »
44023005	Pawlos got : « Birano , min nizanibû ku ew Serokkahîn e ; çimkî hatiye nivîsîn : ‹ Tiştekî xerab ji serokê gelê xwe re nebêje . › »
44023006	Çaxê Pawlos fêm kir ku hinek ji wan Fêrisî û hinek ji wan jî Sadûqî ne , di civîna giregiran de bi dengekî bilind got : « Birano , ez Fêrisî me , kurê Fêrisiyan im . Ji ber hêviya ku mirî wê vejîn , dîwana min tê kirin . »
44023007	Çaxê wî ev got , di navbera Fêrisî û Sadûqiyan de devjenî çêbû û civîn bû du bend .
44023008	— Çimkî Sadûqî dibêjin vejîn , milyaket û ruh tune ; lê Fêrisî hemûyan jî qebûl dikin . —
44023009	Hingê hengameyeke mezin çêbû , hinek Şerîetzanên ji Fêrisiyan rabûn , xwe kişandin wan û gotin : « Em tu xerabiya vî mirovî nabînin . Eger ruh an milyaketekî ji wî re gotibe , wê çi bibe ? »
44023010	Gava ku bihevketin zêde bû , serhezar tirsiya ku Pawlos perçe bikin . Emir li leşkeran kir ku herin jêr , bi zorê wî ji nav wan hildin û bînin leşkergehê .
44023011	Dotira şevê Xudan li ba wî rawesta û got : « Bi zirav be ! Te çawa li Orşelîmê ji bo min şahidî da , divê tu wusa li Romayê jî ji bo min şahidiyê bidî . »
44023012	Çaxê bû sibe Cihûyan gotina xwe kir yek û sond xwarin , heta ku Pawlos nekujin , ne bixwin û ne jî vexwin .
44023013	Yên ku ev sond xwaribûn ji çilî zêdetir bûn .
44023014	Ew çûn ba serekên kahînan û rihspiyan û gotin : « Me hişk sond xwariye , heta ku em Pawlos nekujin , em qet tiştekî tam nakin .
44023015	Îcar hûn û civîna giregiran , ji serhezar bixwazin ku wî bîne xwarê ba we , wek ku hûnê lêkolîneke hê rastir li ser Pawlos bikin . Em jî amade ne , hê beriya ku ew bigihîje , em wî bikujin . »
44023016	Lê xwarziyê Pawlos , bi vê kemîna wan hesiya , çû ket leşkergehê û ji Pawlos re got .
44023017	Pawlos jî gazî sersedekî kir û got : « Vî xortê ha bibe ba serhezar , çimkî tiştekî ku jê re bêje heye . »
44023018	Îcar sersed ew hilda , anî ba serhezar û got : « Pawlosê girtî gazî min kir û ji min xwest ku ez vî xortî bînim ba te . Tiştekî ku ji te re bêje heye . »
44023019	Serhezar bi destê wî girt , ew xewle kir û jê re got : « Tiştê ku tê ji min re bêjî çi ye ? »
44023020	Wî bersîv da û got : « Cihûyan ya xwe kirine yek ku hêvî ji te bikin ku tu sibê Pawlos bînî ber civîna giregiran , wek ku hê rastir li ser wî bikolin .
44023021	Lê tu guhê xwe nede wan , çimkî ji nav wan ji çil zilaman zêdetir di kemînê de li benda wî ne . Wan sond xwariye , heta ku wî nekujin , ew ne bixwin û ne jî vexwin . Niha ew amade ne û li benda razîbûna te ne . »
44023022	Hingê serhezar ew berda û li wî emir kir û got : « Ji kesî re nebêje ku te ev ji min re gotiye . »
44023023	Îcar serhezar gazî du sersedan kir û ji wan re got : « Du sed leşker , heftê siwar û du sed rimdarî amade bikin ku îşev saet di nehan de herin Qeyseriyê .
44023024	Wusa jî heywanan peyda bikin , da ku Pawlos siwar bikin û bi ewlehî wî bibin ba walî Felîks . »
44023025	Wî nameyek bi vî awayî nivîsî :
44023026	« Klawdyos Lûsyos silavan li waliyê giranbiha Felîks dike .
44023027	Ev zilam ji aliyê Cihûyan ve hatibû girtin û li ber kuştinê bû ; lê çaxê ez hîn bûm ku ew hemwelatiyê Romayê ye , ez bi leşkeran ve çûm ser wan û min ew ji destê wan xilas kir .
44023028	Ji bo ku ez sedemê sûcdarkirina wî hîn bibim , min ew daxist ber civîna wan a giregiran .
44023029	Min dît ku ew ji ber pirsên Şerîeta xwe wî sûcdar dikin , lê tiştekî ku ji ber bê kuştin an girtin , tune .
44023030	Çaxê ez hîn bûm ku gêrûfenek li hember wî tê çêkirin , min zûka ew şand ba te . Min tembîh li wan ên ku wî sûcdar dikin jî kir , ku li ber te ya li hember wî bêjin . »
44023031	Îcar leşkeran , wek ku emir li wan hatibû kirin , Pawlos hildan û bi şev ew birin Antîpatrîsê .
44023032	Leşkeran dotira rojê siwarên ku wê bi wî re biçûna hiştin û vegeriyan leşkergehê .
44023033	Gava ew hatin Qeyseriyê û name dan walî , Pawlos jî derxistin ber wî .
44023034	Çaxê ku wî name xwend , pirsî ka ew ji kîjan herêmê ye . Gava hîn bû ku ew ji Kîlîkyayê ye ,
44023035	wî got : « Çaxê yên ku giliyê te dikin bên , hingê ezê guhdariya te bikim . » Û emir kir ku Pawlos di qesra Hêrodês de girtî bimîne .
44024001	Piştî pênc rojan , Serokkahîn Hananya , bi hin rihspiyan û peyvbêj Tertûlos ve daket Qeyseriyê û wan li ber walî giliyê Pawlos kir .
44024002	Çaxê gazî Pawlos kirin , Tertûlos dest bi sûcdarkirinê kir û got : « Felîksê giranbiha , bi saya serê te demeke dirêj e ku em di aştiyê de dijîn û bi pêşbîniya te ev milet pêşve çûye .
44024003	Em vê yekê hergav û li her derê bi spasiyeke mezin qebûl dikin .
44024004	Ez naxwazim zêde serê te biêşînim , lê ez hêvî dikim ku ji kerema xwe tu bi kurtî guhdariya me bikî .
44024005	Me dît ku ev zilam bûye belayek û di nav hemû Cihûyên dinyayê de tevliheviyê dertîne û yek ji serokên mezheba Nisretiyan e .
44024006	Heta wî xwest ku Perestgehê biherimîne , lê me ew girt .
44024008	Îcar gava ku tu bi xwe wî bikişînî pirsyariyê , tu dikarî hemû tiştên ku em wî pê sûcdar dikin , ji wî hîn bibî . »
44024009	
44024010	Çaxê walî îşaret da Pawlos ku gotina xwe bêje , wî bersîv da û got : « Ji ber ku ez dizanim bi salan e ku tu dadgerê vî miletî yî , ezê bi kêfxweşî parastina xwe bikim .
44024011	Çawa tu bi xwe dikarî hîn bibî , ji diwanzdeh rojan ne zêdetir e ku ez ji bo perizînê derketim Orşelîmê .
44024012	Wan nedîtiye ku ez di Perestgehê de bi kesî re ketime peyivînê û ne jî dîtin ku min di kinîştan de an jî di bajêr de xelk rakiriye ser piyan .
44024013	Ne jî ew dikarin niha sûcdarkirinên xwe ji te re îspat bikin .
44024014	Lê ez vê bi eşkereyî ji te re dibêjim ku li gor Riya ku ew jê re dibêjin mezheb , ez diperizim Xwedayê bav û kalên me û ez bi hemû tiştên ku di Şerîetê û di Nivîsarên Pêxemberan de nivîsî ne bawer dikim .
44024015	Wek ku ew bi xwe jî qebûl dikin ku vejîna yên rast û nerast wê çêbe , ev hêviya min jî ji Xwedê heye .
44024016	Ji ber vê yekê heta ku ji destê min bê , ez dixebitim ku hem li ber Xwedê û hem li ber mirovan hergav wijdaneke min a paqij hebe .
44024017	Îcar piştî çend salan ez hatim ku alîkariya miletê xwe bikim û goriyan pêşkêş bikim .
44024018	Gava ku min ev dikirin , wan ez di Perestgehê de paqijbûyî dîtim . Ne ez bi elaletê re bûm û ne jî min hengame derxist .
44024019	Lê hin Cihûyên ji herêma Asyayê li wê derê hebûn , eger tiştekî wan li hember min hebe , diviya ew li vir li ber te bûna û ez sûcdar bikirama .
44024020	An bila evên ha bêjin , gava ku ez li ber civîna giregiran rawestayî bûm , wan çi neheqiya min dît ?
44024021	Tenê gava ku ez di nav wan de rawesta bûm , min dengê xwe bilind kir û got : ‹ Ji ber vejîna miriyan , îro li ber we dîwana min tê kirin . › »
44024022	Lê Felîksê ku qenc li ser Riyê dizanî , doz da paş û got : « Çaxê ku serhezar Lûsyos dakeve Qeyseriyê , ezê ji bo doza we biryarê bidim . »
44024023	Wî li sersed emir kir ku Pawlos girtî bihêlin , hinekî serbest bihêlin û ji hevalên wî yên ku jê re dibin alîkar re nebin asteng .
44024024	Piştî çend rojan Felîks tevî pîreka xwe ya Cihû Dirûsîla hat , şand pey Pawlos û li ser baweriya ku bi Mesîh Îsa ye , guhdariya wî kir .
44024025	Û çaxê ew li ser rastdariyê , li ser xwegirtinê û li ser dîwana ku wê bê peyivî , Felîks tirsiya û got : « Tu niha here , çaxê ez demeke xweşkeys bibînim , ezê gazî te bikim . »
44024026	Ji aliyekî ve jî , wî hêvî dikir ku Pawlos wê peran bide wî , ji ber vê yekê wî gelek caran dişand pey wî û pê re dipeyivî .
44024027	Piştî ku du sal derbas bûn , Porkiyos Fêstos hat cihê Felîks . Ji ber ku Felîks dixwest dilê Cihûyan xweş bike , wî Pawlos girêdayî hişt .
44025001	Sê roj piştî ku Fêstos gihîşt herêmê , ji Qeyseriyê hilkişiya Orşelîmê .
44025002	Li wir serekên kahînan û giregirên Cihûyan li ber wî giliyê Pawlos kirin û
44025003	jê xwestin ku qenciyê bi wan bike û wî bîne Orşelîmê . Armanca wan ew bû ku kemînê deynin û di rê de wî bikujin .
44025004	Lê Fêstos bersîv da , ku Pawlos li Qeyseriyê di girtîgehê de ye û di nêzîk de ew bi xwe jî wê here wê derê .
44025005	Û got : « Îcar bila serekên we bi min re dakevin û eger wî zilamî tiştekî nerast kiribe , bila wî sûcdar bikin . »
44025006	Ew di nav wan de ji neh-deh rojan zêdetir nema û daket Qeyseriyê . Dotira rojê ew li ser kursiyê dîwanê rûnişt û emir kir ku Pawlos bînin .
44025007	Çaxê ew hat , Cihûyên ku ji Orşelîmê hatibûn , hawirdor lê girtin , gelek sûcdarkirinên giran ên ku nikaribûn îspat bikin , li hember wî kirin .
44025008	Pawlos parastina xwe kir û got : « Min ne li hember Şerîeta Cihûyan , ne li hember Perestgehê û ne jî li hember Qeyser qet sûc nekiriye . »
44025009	Lê Fêstos , ji bo ku dilê Cihûyan xweş bike , ji Pawlos pirsî û got : « Ma tu dixwazî derkevî Orşelîmê û li wir ji bo van tiştan li ber min dîwana te bê kirin ? »
44025010	Pawlos jî got : « Ez li ber dîwana Qeyser radiwestim , divê li wir dîwana min bê kirin . Min tu neheqî li Cihûyan nekiriye , wek ku tu bi xwe jî qenc dizanî .
44025011	Niha eger min neheqî an tiştekî ku heqê wî mirin e , kiribe , ez ji mirinê narevim . Lê eger sûcdarkirinên vanên ha ne rast in , tu kes nikare min bide destê wan . Ez doza xwe dibim ber Qeyser . »
44025012	Hingê Fêstos , piştî ku bi şêwirmendên xwe re peyivî , bersîv da û got : « Te doza xwe bir ber Qeyser , tê herî ba Qeyser . »
44025013	Piştî ku çend roj derbas bûn Egrîpa padîşah û Bernikê hatin Qeyseriyê ku herin serdana Fêstos .
44025014	Gava ku wan çend roj li wir derbas kirin , Fêstos doza Pawlos ji padîşah re anî zimên û got : « Li vir zilamekî ku Felîks ew girtî hiştiye heye .
44025015	Çaxê ku ez li Orşelîmê bûm , serekên kahînan û rihspiyên Cihûyan giliyê wî li ber min kirin û xwestin ku ez dîwana wî bikim .
44025016	Min ji wan re got ku ne adeta Romayiyan e ku yekî bidin dest , heta bi yên ku wî sûcdar dikin re neyê rûbirûkirin û li hember sûcdarkirinên wan fersenda parastinê ji wî re neyê dayîn .
44025017	Îcar gava ku ew hatin vir , min bi derengî nexist , dotira rojê ez li ser kursiyê dîwanê rûniştim û min emir kir ku wî zilamî bînin .
44025018	Çaxê yên ku giliyê wî dikirin rabûn , wan ew bi tu neheqiya ku min guman dikir , sûcdar nekirin .
44025019	Lê li hember wî hin meselên wan hebûn , li ser dînê wan û li ser yekî mirî ku navê wî Îsa ye , lê Pawlos dibêje ku ew sax e .
44025020	Ez jî li ser mesela van tiştan dudilî bûm û min ji Pawlos pirsî , ka ew dixwaze here Orşelîmê û li wir ji bo van tiştan dîwana wî bê kirin .
44025021	Lê çaxê Pawlos xwest , heta ku Împerator biryarê bide , di bin çavan de bimîne , min emir kir ku ew girtî bimîne heta ku ez wî bişînim ber Qeyser . »
44025022	Egrîpa jî ji Fêstos re got : « Min bi xwe jî dixwest ku ez guhdariya vî mirovî bikim . » Fêstos got : « Tê sibê wî bibihîzî . »
44025023	Îcar dotira rojê Egrîpa û Bernikê bi xemlûxêleke mezin , bi serhezar û giregirên bajêr ve ketin dîwanxanê . Li ser emrê Fêstos Pawlos anîn hundir .
44025024	Fêstos got : « Egrîpa padîşah û hemû yên li vir bi me re amade ne , hûn vî mirovî dibînin . Tevahiya Cihûyan , hem li Orşelîmê û hem jî li vir , bi qîrîn li ber min gilî kirin û gotin ku divê ev êdî nejî .
44025025	Lê min dît ku wî tiştekî ku heqê wî mirin be , nekiriye . Çaxê wî xwest ku doza wî here ber Qeyser , min biryar da ku ez wî bişînim .
44025026	Îcar tiştekî ku ez li ser wî ji efendiyê me re binivîsim tune . Ji ber vê yekê min ew anî pêş we , bi taybetî jî pêş te , ya Egrîpa padîşah . Da ku , piştî ew bê kişandin pirsyariyê , tiştekî ku ez binivîsim hebe .
44025027	Çimkî ji min re bêmane tê , ku ez girtiyekî bişînim û tiştên ku pê tê sûcdarkirin nenivîsim . »
44026001	Îcar Egrîpa ji Pawlos re got : « Destûra te heye ku tu ji bo xwe bipeyivî . » Hingê Pawlos destê xwe bilind kir û dest pê kir xwe parast :
44026002	« Ya padîşah Egrîpa , ji ber ku ezê îro li ber te , xwe li hember hemû sûcdarkirinên Cihûyan biparêzim , ez xwe bextewar hesab dikim .
44026003	Bi taybetî , ji ber ku tu qenc bi hemû adet û meseleyên di nav Cihûyan de dizanî ; loma ez hêvî dikim ku tu bi bîhnfirehî guhdariya min bikî .
44026004	« Hemû Cihû ji xortaniya min ve bi jiyana min dizanin . Ev jiyan ji destpêkê ve di nav gelê min de û li Orşelîmê derbas bûye .
44026005	Eger bixwazin şahidiyê bikin , ew ji berê ve min nas dikin ku ez li gor mezheba dînê me ya herî hişk , bi Fêrisîtî jiyam .
44026006	Ji ber ku min hêviya xwe bi wê soza ku Xwedê daye bav û kalên me ve girêdaye , ez niha ji bo ku dîwana min bê kirin , li vir radiwestim .
44026007	Bi wê hêviya ku bigihîjin wê sozê , diwanzdeh eşîrên me bi şev û bi roj ji dil û can diperizin . Ji ber vê hêviyê , ya padîşah , ez ji aliyê Cihûyan ve têm sûcdarkirin .
44026008	Çima baweriya we pê nayê ku Xwedê miriyan rake ?
44026009	« Bi rastî bîr û baweriya min bi xwe jî ev bû ku divê ez li hember navê Îsayê Nisretî gelek tiştan bikim .
44026010	Min ev yek li Orşelîmê kir jî . Bi wê desthilatiya ku min ji serekên kahînan standibû , min gelek ji yên pîroz avêtin zîndanê û di kuştina wan de min raya xwe li hember wan dida .
44026011	Di hemû kinîştan de min gelek caran ew ceza kirin û min li wan zor kir ku çêran bikin . Ez li hember wan ewqas har bûbûm , heta ku min di bajarên xerîb de jî tengahî da wan .
44026012	« Di van gerên xwe de , bi peywir û desthilatiya ku min ji serekên kahînan standibûn , ez diçûm Şamê .
44026013	Ya padîşah , nîvro di rê de , min ji ezmên ronahiyek dît ku ji ya rojê bi şewqtir bû û dora min û yên bi min re ronahî kir .
44026014	Gava em hemû ketin erdê , min dengek bihîst ku bi Îbranî ji min re got : ‹ Şawûl , Şawûl , tu çima tengahiyê didî min ? Ji te re zehmet e ku tu bi kulmê herî dirêşikê . ›
44026015	Min got : ‹ Tu kî yî , ya Xudan ? › Xudan bersîv da û got : ‹ Ez Îsa me yê ku tu tengahiyê didiyê .
44026016	Lê belê rabe û li ser lingan raweste ; çimkî ez ji te re xuya bûm , da ku ez hem ji bo tiştên ku te dîtin û hem jî ji bo wan ên ku ezê bi wan xwe nîşanî te bidim , te şahid û xizmetkar destnîşan bikim .
44026017	Ezê te ji gelê te û ji miletên ku ezê te bişînim nav wan , xilas bikim ,
44026018	da ku tu çavên wan vekî û wan ji tariyê bizivirînî ronahiyê û ji hukumdariya Îblîs vegerînî Xwedê , ku ew lêbihûrtina gunehan bistînin û di nav wan ên ku bi baweriya navê min hatine pîrozkirin de , xweyî mîras bin . ›
44026019	« Loma , ya padîşah Egrîpa , ez li ber vê dîtiniya ezmanî ranebûm .
44026020	Lê min pêşî ji yên li Şamê re , piştre ji yên li Orşelîmê û ji yên li tevahiya diyarê Cihûstanê re û ji miletan re jî da zanîn ku divê ew tobe bikin , li Xwedê bizivirin û kirinên ku li tobekirinê tên , bikin .
44026021	Ji ber vê yekê Cihûyan ez di Perestgehê de girtim û xwestin ku min bikujin .
44026022	Lê min alîkarî ji Xwedê stand û ez heta îro mam û ji biçûk û mezinan re şahidiyê didim . Ez ji tiştên ku pêxemberan û Mûsa gotine ku wê çêbin pê ve , tiştekî din nabêjim :
44026023	Yanî divê ku Mesîh cefayê bikişîne , di vejîna miriyan de bibe yê pêşî û ji gelê Cihû û ji miletên din re ronahiyê bide zanîn . »
44026024	Çaxê ku wî weha parastina xwe dikir , Fêstos bi dengekî bilind got : « Te hişê xwe winda kiriye , Pawlos . Zêdexwendina te , te ji ser hişê te dibe ! »
44026025	Lê belê Pawlos got : « Min hişê xwe winda nekiriye , Fêstosê giranbiha , lê ez peyvên rast bi aqilmendî dibêjim .
44026026	Padîşah bi xwe bi van tiştan dizane , loma ez serbest dipeyivim û ez piştrast im ku tiştekî ji van , ji wî ne veşartî ye . Çimkî ev tişt di kuncikekê de çênebûye .
44026027	Padîşah Egrîpa , ma baweriya te bi pêxemberan heye ? Ez dizanim ku tu bawer dikî . »
44026028	Egrîpa ji Pawlos re got : « Tu dibêjî tê di demeke kurt de min bikî Mesîhî ? »
44026029	Pawlos lê vegerand : « Zû an dereng , ez hêvî ji Xwedê dikim ku ne tenê tu , lê hemû yên ku îro guhdariya min dikin , ev zincîr ne tê de , wek min bin . »
44026030	Hingê padîşah rabû û bi wî re walî , Bernikê û hemû yên ku pê re rûniştî bûn jî rabûn .
44026031	Gava ku derdiketin , ji hev re gotin : « Vî mirovî tiştekî ku ji ber bê kuştin an girtin , nekiriye . »
44026032	Û Egrîpa ji Fêstos re got : « Ev mirov dikaribû bihata berdan , eger nexwesta ku doza wî here ber Qeyser . »
44027001	Gava biryar hat dayîn ku em bi gemiyê herin Îtalyayê , wan Pawlos û hin girtiyên din spartin sersedekî ji tabûra Qeyser , ku navê wî Yûlyos bû .
44027002	Em li gemiyeke Edremîtê ya ku diçû keviyên herêma Asyayê siwar bûn û bi nav deryayê ve çûn . Ji Selanîkê Erîstarxosê Mekedonî bi me re bû .
44027003	Dotira rojê em li Saydayê peya bûn . Yûlyos qencî bi Pawlos kir û destûr dayê ku here ba dostên xwe , da ku lê binêrin .
44027004	Em ji wir bi deryayê ve çûn û ji ber ku ba ji hember me ve dihat , em di aliyê Qibrisê yê bê ba re derbas bûn .
44027005	Piştî ku em di deryaya pêşberî Kîlîkya û Pamfîlyayê re derbas bûn , em gihîştin Mîra bajarê Lîkyayê .
44027006	Li wir sersed gemiyeke ji Skenderyayê ya ku diçû Îtalyayê dît û em li wê siwar kirin .
44027007	Gelek rojan em hêdî hêdî çûn û bi zehmet em gihîştin pêşberî Kinîdosê . Ji ber ku bayê rê neda me , em di aliyê Girîtê yê di bin bayê re , di pêşberî Salmonê re derbas bûn .
44027008	Bi zehmet em di vê keviyê de derbas bûn û gihîştin dereke ku jê re dibêjin Lengergeha Bedew , ku nêzîkî bajarê Laseyayê bû .
44027009	Gelek dem hatibû windakirin , ji xwe Roja Rojiyê bihûrî bû û ji ber ku êdî rêwîtiya deryayê talûke bû , Pawlos şîret li wan kir û
44027010	got : « Gelî hevalan , ez dibînim ku rêwîtî ne tenê ji bo bar û gemiyê , lê ji bo me bi xwe jî , wê gelek bi ziyan û zehmet be . »
44027011	Lê sersed ji gotinên Pawlos zêdetir ji serekê gemîvanan û ji xwediyê gemiyê bawer dikir .
44027012	Ji ber ku lengergeh ji bo bihûrandina zivistanê xweşkeys nebû , pirraniya wan biryar da ku ji wir bi deryayê ve herin û eger çêbe bigihîjin Fînîksê û zivistanê li wir derbas bikin . Fînîks lengergeha Girîtê bû , li başûr û li bakûrê rojava dinêrî .
44027013	Çaxê ku bayekî nerm ê başûr hat , wan guman kir ku ew gihîştin mebesta xwe , lenger kişandin û bi keviya Girîtê ve çûn .
44027014	Piştî kêlîkekê , ji aliyê Girîtê ve firtoneke xurt a bakûrê-rojhilat rabû ku jê re digotin ‹ Êvrîkilon › .
44027015	Firtonê li gemiyê xist , êdî wê nikaribû li hember şeqilan here , me dev jê berda û em hatin xişandin .
44027016	Em di giraveke biçûk a ku navê wê Kawda bû re derbas bûn , di bin aliyê wê yê bê ba re , bi zorê me destê xwe gihand qeyikê .
44027017	Piştî ku qeyik kişandin jor , gemî ji binî ve bi kendîran asê kirin . Ji tirsa ku wê di Kendava Sirtê de li girên seylakê yên di bin avê de bikevin , taximên gemiyê anîn xwar û bi vî awayî xişxişîn û çûn .
44027018	Firtonê gelek zor li me kir , dotira rojê dest pê kirin barê gemiyê avêtin deryayê .
44027019	Roja sisiyan bi destên xwe hacetên gemiyê avêtin .
44027020	Gelek rojan ne tav û ne jî stêr xuya bûn û firtone ranewesta , êdî hemû hêviya me ya xilasbûnê winda bû .
44027021	Îcar çaxê ku demeke dirêj wan xwarin nexwar , Pawlos di nav wan de rawesta û got : « Hevalno , diviya ku we bi ya min bikira , hûn ji Girîtê derneketana û we ev ziyan û zehmet nedîtana .
44027022	Û niha ez hêvî ji we dikim , bi zirav bin ; çimkî kesekî ji we jiyana xwe winda nake , bi tenê gemî wê here .
44027023	Çimkî şeva din milyaketekî wî Xwedayê ku ez yê wî me û xizmetê ji wî re dikim , li ba min rawesta ,
44027024	û got : ‹ Netirse Pawlos ; divê tu li ber Qeyser rawestî û hemû yên ku bi te re di gemiyê de ne , va ye , Xwedê ew dan xatirê te . ›
44027025	Loma bi zirav bin , hevalno . Çimkî ez ji Xwedê bawer dikim , wek ku wî ji min re gotiye , wê çêbe .
44027026	Lê divê em bikevin giravekê . »
44027027	Çaxê ku bû şeva çardehan , em hê di deryaya Adriyatîkê de dixişxişîn . Li dor nîvê şevê gemîvanan guman kir ku nêzîkî bejê bûne .
44027028	Hingê kûrpîv avêtin û dîtin ku bi qasî bîst baskî ye . Hinekî din pêşve çûn , dîsa pîvan û dîtin ku panzdeh bask e .
44027029	Ew ditirsiyan ku em li dereke kevirîn bikevin ; ji paş gemiyê ve çar lenger avêtin û ji bo ku roj derkeve dua kirin .
44027030	Lê çaxê gemîvan dixebitîn ku ji gemiyê birevin û wek ku ji pêş ve wê lenger bavêtana , qeyik berdan deryayê ,
44027031	Pawlos ji sersed û leşkeran re got : « Eger ev mirov di gemiyê de nemînin , hûn nikarin xilas bibin . »
44027032	Hingê leşkeran şerîtên qeyikê birrîn û ew xistin .
44027033	Serê sibê , Pawlos ji hemûyan hêvî kir ku xwarinê bixwin û got : « Îro çardeh roj e ku hûn radiwestin , we tiştek nexwariye û hûn birçî ne .
44027034	Loma ez ji we hêvî dikim ku hûn xwarinê bixwin ; çimkî ev ji bo rizgariya we ye . Ji ber ku mûyek ji serê yekî ji we winda nabe . »
44027035	Piştî ku wî ev got , nan hilda , li ber hemûyan ji Xwedê re şikir kir , şikand û dest pê kir xwar .
44027036	Hingê hemû jî bi zirav bûn û nan xwarin .
44027037	— Di gemiyê de em hemû bi hev re du sed û heftê û şeş nefs bûn . —
44027038	Piştî ku têr nan xwarin , genim rijandin deryayê û gemî sivik kirin .
44027039	Çaxê bû roj bej nas nekirin , lê tengaveke ku seylaka wê hebû dîtin û dixwestin , eger çêbe , gemiyê biajon wê derê .
44027040	Hingê kendîrên lengeran birrîn , di deryayê de hiştin . Lingên kotelan sist kirin , babezka pêşiyê li bayê vekirin û berê xwe dan seylakê .
44027041	Lê gemî di nav du herikînên dijber de ma û li wir rawesta ; serê gemiyê di erdê de çikilî û hew lebitî . Lê ji ber hêza şeqilan paşiya wê dest pê kir ji hev vebû .
44027042	Hingê leşkeran xist dilê xwe ku girtiyan bikujin , da ku kesekî sobayiyê neke û nereve .
44027043	Lê sersed xwest ku Pawlos xilas bike , nehişt ku vê niyeta xwe bînin cih . Wî emir kir , pêşî yên ku dizanin sobayiyê bikin , xwe ji gemiyê bavêjin û derkevin bejê
44027044	û yên mayî jî , hinek li ser depan û hinek jî li ser perçên gemiyê derkevin bejê . Bi vî awayî hemû xilas bûn û derketin bejê .
44028001	Piştî ku em xilas bûn , em hîn bûn ku navê giravê Malta ye .
44028002	Xelkê giravê camêriyeke nedîtî nîşanî me da . Ji ber serma û barana ku dibarî , agir kirin û em hemû qebûl kirin .
44028003	Gava ku Pawlos gurzek hejik berhev kir û danî ser êgir , ji germê koremarek derket û bi destê wî ve zeliqî .
44028004	Gava xelkê giravê dît ku marek bi destê wî ve daleqaye ji hev re gotin : « Bêguman , ev mirov mêrkuj e ; bi ser ku ew ji deryayê xilas bû jî , Heq nehişt ku ew bijî . »
44028005	Lê Pawlos mar veweşand nav êgir û tu ziyan nedît .
44028006	Ew li benda Pawlos bûn ku biwerime , an ji nişkê ve bikeve û bimire . Lê piştî ku ew demeke dirêj li hêviyê man û dîtin ku tiştek pê nehat , wan fikra xwe guhert û gotin ku ew xwedayek e .
44028007	Îcar nêzîkî wê derê zeviyên serokê giravê hebûn ku navê wî Popliyos bû . Wî em qebûl kirin mala xwe û sê rojan bi dostanî em kirin mêvan .
44028008	Bavê Popliyos bi tayê û zikêşa bixwîn ketibû û nexweş di nav nivînan de bû . Pawlos çû ba wî , destên xwe danîn ser wî , dua kir û ew qenc kir .
44028009	Piştî vê yekê nexweşên giravê yên din jî hatin û qenc bûn .
44028010	Wan gelek qedir û qîmeta me girt û gava em bi nav deryayê ve rê ketin , hemû tiştên ku hewcedariya me bi wan hebû , xistin gemiyê .
44028011	Piştî sê mehan em bi gemiyeke ji Skenderyayê ya ku zivistan li giravê derbas kiribû , bi deryayê ve bi rê ketin ; nîşana xwedayên Cêwî li ser gemiyê hebû .
44028012	Em gihîştin Sîrekûsê û em sê rojan li wir man .
44028013	Ji wir em rabûn û çûn Rêgiyomê . Piştî rojekê bayê başûr rabû û roja diduyan em hatin Potiyolê .
44028014	Li wir me xwişk û bira dîtin û ji me hêvî kirin ku em heft rojan li ba wan bimînin . Û bi vî awayî em hatin Romayê .
44028015	Çaxê birayên ji wir li ser hatina me bihîstin , heta bi Çarşiya Epiyû û Sê Mêvanxaneyê hatin pêşiya me . Gava Pawlos ew dîtin , şikir ji Xwedê re kir û cesaret stand .
44028016	Çaxê em ketin Romayê , destûr ji Pawlos re hat dayîn ku bi leşkerê ku nobedariya wî dike re tenê rûne .
44028017	Îcar piştî sê rojan , Pawlos gazî giregirên Cihûyan kir ku bicivin . Gava ku ew kom bûn , wî ji wan re got : « Birano , bi ser ku min tiştekî li hember gelê me an adetên bav û kalên me nekiriye jî , ez li Orşelîmê hatim girtin û ez dam destê Romayiyan .
44028018	Çaxê wan ez kişandim pirsyariyê , wan xwest ku min berdin , çimkî ji bo kuştina min sedemek tunebû .
44028019	Lê gava ku Cihû li hember vê yekê derketin , bi ser ku giliyekî min li hember miletê min tunebû jî , ez mecbûr bûm ku doza xwe bibim ber Qeyser .
44028020	Ji ber vê yekê min xwest ku ez we bibînim û bi we re bipeyivim . Çimkî ez di ber hêviya Îsraêl de bi vê zincîrê girêdayî me . »
44028021	Wan lê vegerand û gotin : « Me li ser te tu name ji Cihûstanê nestandine , ne jî yek ji birayên ku hatiye vir xeber daye me , an tiştekî nebaş li ser te gotiye .
44028022	Lê em dixwazin ji te bibihîzin ka tu çi difikirî . Çimkî em dizanin ku li her derê li hember vê mezhebê dipeyivin . »
44028023	Îcar rojek ji bo wî kifş kirin û gelek hatin ba wî , wî cihê ku lê dima . Ew ji serê sibê heta êvarê ji wan re şîrove kir , li ser Padîşahiya Xwedê şahidî kir û xebitî ku hem bi Şerîeta Mûsa û hem jî bi Nivîsarên Pêxemberan baweriya wan bi Îsa bîne .
44028024	Hinekan bawerî bi tiştên ku hatibûn gotin , anîn û hinekan jî neanîn .
44028025	Çaxê di nav xwe de li hev nehatin , beriya ku herin Pawlos ev peyv got : « Ruhê Pîroz bi devê Îşaya pêxember ji bav û kalên we re weha rast gotiye :
44028026	‹ Here ba vî gelî û bêje : Hûn çiqas bibihîzin jî , Hûn tu caran fêm nakin . Hûn çiqas bibînin jî , Hûn tu caran tênagihîjin .
44028027	Çimkî dilê vî gelî hişk bûyeGuhên wan giran bûneÛ wan çavên xwe girtine . Nebe ku ew bi çavên xwe bibîninÛ bi guhên xwe bibihîzinÛ bi dilê xwe fêm bikinÛ vegerin ku ez wan qenc bikim . ›
44028028	De îcar bizanin ku ev xilaskirina Xwedê ji miletan re hatiye şandin û ewê guhdarî bikin .
44028029	
44028030	Pawlos du sal sax li mala xwe ya ku kirê kiribû ma û her kesê ku dihat ba wî qebûl dikir .
44028031	Wî Padîşahiya Xwedê da bihîstin û bi serbestî , bêyî ku kesek jê re bibe asteng hemû tiştên li ser Xudan Îsa Mesîh hîn dikirin .
45001001	Ji Pawlosê xulamê Mesîh Îsa yê ku ji bo şandîtiyê hatiye gazîkirin û hatiye veqetandin , da ku Mizgîniya Xwedê
45001002	ya ku hê ji berê ve wî bi devê pêxemberên xwe di Nivîsarên Pîroz de soz dabû , belav bike .
45001003	Ev Mizgînî li ser Kurê wî ye , ku li gor bedenê ji dûndana Dawid hat
45001004	û li gor Ruhê pîroziyê bi vejîna ji nav miriyan , bi hêzdarî Kurê Xwedê hatiye diyarkirin . Ew Xudanê me Îsa Mesîh e .
45001005	Me bi destê wî û bi xatirê navê wî kerem û şandîtî stand , da ku em gazî hemû miletan bikin ku baweriyê bînin û bi ya wî bikin .
45001006	Hûn jî di nav gazîkiriyên Îsa Mesîh de ne .
45001007	Ji we hemû hezkiriyên Xwedê re yên ku li Romayê ne û ji bo pîrozbûnê hatine gazîkirin : Ji Bavê me Xwedê û ji Xudan Îsa Mesîh , kerem û aştî li ser we be .
45001008	Berî her tiştî ez bi saya Îsa Mesîh , ji bo we hemûyan ji Xwedayê xwe re şikir dikim , çimkî li seranserê dinyayê li ser baweriya we tê gotin .
45001009	Ew Xwedayê ku ez bi ruhê xwe di dayîna Mizgîniya Kurê wî de xizmetê jê re dikim , şahidê min e ku ez hergav di duayên xwe de bê rawestin we tînim bîra xwe
45001010	û lava dikim ku eger bi daxwaza Xwedê pêk bê , êdî ez bi riyekê bikarim bêm ba we .
45001011	Çimkî ez pirr dixwazim we bibînim , da ku ez diyariyeke ruhanî bidim we ku hûn qayîm bibin ,
45001012	yanî em bi hev re , hûn bi baweriya min û ez bi baweriya we , em bên handan .
45001013	Birano , ez dixwazim hûn bizanin ku gelek caran min xist dilê xwe ku ez bêm ba we , lê asteng derketin . Wek di nav miletên din de , ez dixwazim ku di nav we de jî xebata min ber bide .
45001014	Ez ji Yewnaniyan û ji hovan re , ji zana û nezanan re deyndar im .
45001015	Loma ez amade me ku heta ji destê min bê , ez ji we re jî , hûn ên ku li Romayê ne , Mizgîniyê bidim .
45001016	Çimkî ez ji ber Mizgîniyê şerm nakim . Ji ber ku ew ji her kesê ku bawer dike re ji bo xilasiyê hêza Xwedê ye , pêşî ji bo Cihûyan , hem jî ji bo miletên din .
45001017	Çimkî di Mizgîniyê de rastdariya ku ji Xwedê ye , tê eşkerekirin . Ew ji destpêkê heta dawiyê bi baweriyê ye . Wek ku hatiye nivîsîn : « Yê rastdar wê bi baweriyê bijî . »
45001018	Xezeba Xwedê ji ezmên li hember hemû nepakî û neheqiya wan mirovên ku bi neheqiyê ji rastiyê re dibin asteng , xuya dibe .
45001019	Çimkî tiştê ku li ser Xwedê tê zanîn ji wan re diyar e ; ji ber ku Xwedê ji wan re eşkere kiriye .
45001020	Hê ji afirandina dinyayê ve hêza wî ya herheyî û Xwedêtiya wî , bi ser ku nayên dîtin jî , bi tiştên ku hatine çêkirin bi zelalî tên dîtin û fêmkirin . Loma hêceta wan tune .
45001021	Çimkî , bi ser ku Xwedê dizanin jî , bi Xwedêtî rûmet nedanê û ne jî jê re şikir kirin ; lê belê fikirîna wan bû pûçîtî û dilê wan ê fêmkor tarî bû .
45001022	Wan digot : « Em zana ne » , lê bêaqil derketin .
45001023	Û rûmeta Xwedayê bêmirin , bi wêneyên mîna mirovê mirindar , teyr , heywanên çarpê û yên ku dişêlin , guhertin .
45001024	Ji ber vê yekê Xwedê ew bi şehwetên dilê wan dane destê nepakiyê , da ku di nav wan de bedena wan rezîl bibe .
45001025	Wan rastiya Xwedê bi derewê guhert , ji Afirandar zêdetir perizîn tiştên afirandî û ji wan re xizmet kirin . Afirandar her û her pîroz e . Amîn .
45001026	Ji ber vê yekê Xwedê ew dan destê şehwetên şermezariyê ; jinên wan jî têkiliya xweheyî bi ya bervajiyê xweheyiyê guhertin .
45001027	Bi vî awayî mêran jî dev ji têkiliya xweheyî ya bi jinê re berdan û di şehweta xwe de keribîn hevdû . Mêran bi mêran re riswayîtî kir û di nefsa xwe de heqê jirêderketina xwe standin .
45001028	Ji ber ku wan naskirina Xwedê hêja nedît , Xwedê ew dan destê fikrên xerab , wusa ku ew tiştên ne li ser rê bikin .
45001029	Ew bi her cûreyê neheqî , neqencî , çavbirçîtî û xerabiyê tije ne . Bi çavnebarî , kuştin , pevçûn , hîle û marzikiyê dagirtî ne . Paşgotiniyê dikin ,
45001030	ketmê dikin , ji Xwedê nefret dikin , serxweçûyî ne , pozbilind û pesinker in , karên xerab saz dikin û bi ya dê û bavê xwe nakin ,
45001031	fêmkor in , li ser soza xwe namînin , bê dilovanî û bê rehm in .
45001032	Bi ser ku fermana Xwedê ya rast a ku dibêje : « Yên tiştên weha dikin , mirin heq kirine » , dizanin jî , ew ne tenê van tiştan dikin , lê belê kêfa wan ji yên ku dikin re jî tê .
45002001	Ji ber vê yekê , ey mirovê ku dadbar dike , tu kî bî jî hêceta te tune . Ji ber ku di tiştê ku tu yên din dadbar dikî de , tu xwe sûcdar derdixî . Çimkî tu yê ku dadbar dikî , tu eynî tiştan dikî .
45002002	Îcar em dizanin ku dîwankirina Xwedê li gor rastiyê li hember wan e , yên ku tiştên weha dikin .
45002003	Ey mirovo ! Tu wan ên ku tiştên weha dikin , dadbar dikî û tu bi xwe jî eynî tiştan dikî , ma tu guman dikî ku tê ji dîwana Xwedê birevî ?
45002004	An ku tu zêdehiya qencî , sebir û bîhnfirehiya wî kêm dibînî ? Ma tu nizanî ku qenciya Xwedê te ber bi tobekirinê ve dibe ?
45002005	Lê tu bi rikdarî û dilê xwe yê bêtobe ji bo Roja Xezebê li hember xwe xezebê dicivînî . Ewê wê rojê , dîwana Xwedê ya dadperwer xuya bibe .
45002006	Çimkî ewê li gor kirinên her kesî bide wî .
45002007	Wê jiyana herheyî bide wan ên ku di kirinên qenc de bi bîhnfirehî li rûmet , siyanet û nemirinê digerin ;
45002008	lê xezeb û hêrs wê bên ser wan ên ku xweperest in û li gor rastiyê nakin , lê li pey neheqiyê diçin .
45002009	Her mirovê ku xerabiyê dike , wê cefa û tengahiyê bikişîne ; pêşî Cihû û hem jî miletên din .
45002010	Lê ji her kesê ku karê qenc dike re , rûmet , siyanet û aştî wê bê dayîn ; pêşî ji Cihûyan re , hem jî ji miletên din re .
45002011	Çimkî li ba Xwedê xatirgirtin tune ye .
45002012	Hemû yên ku bê Şerîet guneh dikin , wê bê Şerîet helak bibin û hemû yên ku di bin Şerîetê de guneh dikin , wê bi Şerîetê dîwana wan bê kirin .
45002013	Çimkî li ba Xwedê ne ew ên ku Şerîetê dibihîzin rastdar in , lê belê ew ên ku Şerîetê pêk tînin , wê rastdar derkevin .
45002014	Çimkî miletên ku Şerîeta wan tune , gava ji ber xwe tiştên ku Şerîet dixwaze dikin , bi ser ku Şerîeta wan tune jî , ew bi xwe ji bo xwe şerîet in .
45002015	Ew nîşan didin ku daxwaza Şerîetê di dilê wan de nivîsî ye . Wijdana wan jî ji wan re şahidiyê dike , çimkî fikrên wan , an wan sûcdar dikin , an jî carna wan diparêzin ;
45002016	erê , li gor Mizgîniya ku ez didim , rojek wê bê ku Xwedê wê bi destê Mesîh Îsa dîwana tiştên mirovan ên nependî bike .
45002017	Îcar tu yê ku ji xwe re dibêjî Cihû , tu pişta xwe bi Şerîetê ve girê didî û bi zanîna Xwedê pesnê xwe didî !
45002018	Ji ber ku tu bi Şerîetê hatiyî hînkirin , tu daxwaza Xwedê dizanî û tu dikarî bêjî ya herî qenc kîjan e .
45002019	Tu ji xwe piştrast î ku tu rêberê koran î û ji bo wan ên ku di tariyê de ne , ronahî yî .
45002020	Tu perwerdekarê bêfêman û mamosteyê nezanan î , di Şerîetê de xwediyê tevahiya zanîn û rastiyê yî .
45002021	Îcar tu yê ku yên din hîn dikî , ma tu xwe hîn nakî ? Tu yê ku li hember diziyê dipeyivî , ma tu didizî ?
45002022	Tu yê ku dibêjî : « Zînayê nekin » , ma tu bi xwe zînayê dikî ? Tu yê ku ji pûtan nefret dikî , ma tu perestgehan talan dikî ?
45002023	Tu yê ku pesnê xwe bi Şerîetê didî , ma tu bi şikandina Şerîetê , Xwedê bêrûmet dikî ?
45002024	Çawa ku hatiye nivîsîn : « Ji rûyê we di nav miletan de çêrî navê Xwedê tê kirin . »
45002025	Îcar , eger tu Şerîetê pêk bînî , sinet bi kêr tê , lê eger tu Şerîetê dişikênî , sinetbûna te bûye bêsinetî .
45002026	Îcar , eger yê sinetnebûyî emrên Şerîetê pêk bîne , ma bêsinetiya wî sinetbûn nayê hesabkirin ?
45002027	Û yê ku di bedenê de sinet nebûye , lê Şerîetê pêk tîne , wê te sûcdar derxe , çimkî tu xwediyê nivîsara wê yî û sinetbûyî yî , lê tu Şerîetê dişikênî .
45002028	Çimkî Cihû ne ew e ku li ber çav Cihû ye û ne jî sinetbûn ew e ku li ber çav di bedenê de tê kirin .
45002029	Lê belê Cihû ew e ku di hundir de Cihû ye û sinetbûn jî sinetbûna dil e ; ev ne karê herfê Şerîetê yê , lê karê Ruh e . Pesnê yê weha ne ji mirovan , lê ji Xwedê ye .
45003001	Madem wusa ye , çi taybetiya Cihûyan heye ? An feyda sinetbûnê çi ye ?
45003002	Bi her awayî gelek e . Berî her tiştî peyvên Xwedê li wan hatine spartin .
45003003	Eger hinekan ji wan , bawerî neanîbe , çi dibe ? Ma bêbaweriya wan dilsoziya Xwedê betal dike ?
45003004	Na , tu caran ! Bila Xwedê rast û her mirov derewker be . Çawa ku hatiye nivîsîn : « Da ku , tu di peyvên xwe de rastdar derkevîÛ çaxê ku bêyî dîwankirin , tu bi ser bikevî . »
45003005	Lê eger neheqiya me rastdariya Xwedê nîşan dide , em çi bêjin ? Ma Xwedê neheq e ku xezeba xwe bîne ser me ? — Ez wek mirovan dibêjim . —
45003006	Na , tu caran ! Nexwe Xwedê wê çawa dîwana dinyayê bike ?
45003007	Lê eger bi derewkariya min rastiya Xwedê ji bo rûmeta wî zêde dibe , çima ez dîsa wek gunehkarekî , sûcdar têm derxistin ?
45003008	Çima em nebêjin : « Em xerabiyê bikin , da ku qencî jê derkeve ? » wek ku hinek buxtanê li me dikin û tiştên ku me negotine davêjin ser me . Cezaxwarina yên weha rast e .
45003009	Îcar çi ? Ma em Cihû çêtir in ? Na , bi tu awayî ! Çimkî me berê jî hem Cihû û hem jî miletên din sûcdar kirin ku ew hemû di bin hêza guneh de ne .
45003010	Çawa ku hatiye nivîsîn : « Tu kesê rast tune , tenê yek jî tune .
45003011	Tu kesê ku fêm dike tune , Tu kesê ku li Xwedê digere tune .
45003012	Hemû ji rê derketin , Hemû bi hev re bêkêr bûn . Tu kesê ku qenciyê dike tune , Yek tenê jî tune .
45003013	Gewriya wan gora vekirî ye , Bi zimanê xwe dixapînin . Jehra marê reş di bin zimanê wan de ye .
45003014	Devê wan bi nifir û tehliyê tije ye .
45003015	Lingên wan ji bo rijandina xwînê bilez in .
45003016	Şopa wan wêranbûn û rebenî ye
45003017	Û ew riya aştiyê nizanin .
45003018	Tirsa Xwedê li ber çavê wan tune . »
45003019	Îcar em dizanin her tiştê ku Şerîet dibêje , ji wan mirovan re dibêje ku di bin Şerîetê de ne , da ku her dev bê girtin û hemû dinya li ber Xwedê sûcdar be .
45003020	Çimkî bi kirina Şerîetê tu kes li ber Xwedê rastdar dernakeve . Ji ber ku bi Şerîetê guneh tê zanîn .
45003021	Lê niha , bêyî şerîetê , rastdariya Xwedê eşkere bû û Şerîet û Nivîsarên Pêxemberan jî jê re şahidiyê dikin .
45003022	Ev rastdariya ji Xwedê ya ku bi bawerkirina bi Îsa Mesîh e , ji bo wan hemûyan e ku bawer dikin . Çimkî tu cihêtî tune :
45003023	Hemûyan guneh kir û ji rûmeta Xwedê bêpar man .
45003024	Ew bi kerema wî , bi rizgariya ku bi Mesîh Îsa hatiye , bê berdêl rastdar derdikevin .
45003025	Xwedê ew ji bo wan ên ku baweriyê bînin , wek goriyeke kefaretê bi xwîna wî pêşkêş kir . Wî ev kir , da ku dadperweriya xwe nîşan bide , çimkî wî bi sebra xwe çavên xwe li wan gunehên ku berê hatibûn kirin neqand .
45003026	Wî ev yek kir , da ku di dema niha de rastdariya xwe eşkere bike û ew bi xwe rastdar be û yê ku baweriyê bi Îsa bîne , rastdar derkeve .
45003027	Îcar pesindan li ku derê ma ? Ew li derve ma . Bi çi qanûnê ? Ma bi kirina Şerîetê ? Na , lê belê bi qanûna baweriyê .
45003028	Çimkî bîr û baweriya me ev e ku mirov bêyî kirina Şerîetê , bi baweriyê rastdar derdikeve .
45003029	Ma Xwedê , tenê Xwedayê Cihûyan e ? Ma ew ne Xwedayê miletên din e jî ? Belê , ew yê miletên din e jî ,
45003030	çimkî Xwedê yek e û ewê yên sinetbûyî ji ber baweriya wan û yên sinetnebûyî jî bi baweriyê rastdar derxe .
45003031	Eger wusa ye , ma em bi baweriyê Şerîetê betal dikin ? Na , tu caran ! Lê belê em Şerîetê erê dikin .
45004001	Nexwe em li ser Birahîmê ku li gor bedenê bavkalê me ye çi bêjin ?
45004002	Eger Birahîm ji ber kirinên xwe rastdar derketibe , heqê wî heye ku pesnê xwe bide , lê belê ne li ber Xwedê .
45004003	Ma Nivîsara Pîroz çi dibêje ? « Birahîm ji Xwedê bawer kir û ev yek jê re rastdarî hat hesabkirin . »
45004004	Eger mirovek kar dike , destmiza wî ne kerem , lê belê deyn tê hesabkirin .
45004005	Lê ji wî re , ku ji kirinên xwe ne piştrast e , lê baweriyê bi Xwedayê ku yê nepak rastdar derdixe tîne , baweriya wî rastdarî tê hesab kirin .
45004006	Çawa ku Dawid jî li ser bextewariya wî mirovê ku Xwedê wî bêyî kirinan rastdar hesab dike , dibêje :
45004007	« Xwezî bi wan mirovên ku li neheqiyên wan hatiye bihûrtinÛ gunehên wan hatine nixumandin .
45004008	Xwezî bi wî mirovê ku Xudan ji wî re guneh hesab nake ! »
45004009	Ma ev bextewarî tenê ji bo yên sinetbûyî , an ji bo yên sinetnebûyî ye jî ? Em dibêjin ku « baweriya Birahîm jê re rastdarî hat hesab kirin . »
45004010	Îcar ew çawa rastdar hat hesabkirin ? Ma ev piştî sinetbûna wî , an berî sinetbûna wî bû ? Ev ne piştî sinetbûna wî bû , lê belê berî sinetbûna wî bû .
45004011	Birahîm hê sinetnebûyî nîşana sinetê wek mora rastdariya ku bi baweriyê tê , stand . Bi vî awayî Birahîm bû bavê wan hemûyên ku bê sinet baweriyê tînin , da ku ew jî rastdar bên hesabkirin .
45004012	Wusa jî Birahîm bû bavê yên sinetbûyî yên ku ne bi tenê sinet bûne , lê li ser şopa baweriya bavê me Birahîm a ku beriya sinetbûna wî hebû , diçin .
45004013	Çimkî soza ku ji Birahîm û dûndana wî re hat dayîn ku ewê dinyayê mîras bistîne , ne bi riya Şerîetê , lê bi riya rastdariya ku ji baweriyê tê , hat dayîn .
45004014	Eger yên ku li gor Şerîetê dijîn wêris bin , hingê bawerî pûç û soz betal e .
45004015	Çimkî Şerîet xezebê tîne ; lê dera ku şerîet lê tune , şikandina şerîetê jî tune .
45004016	Ji ber vê yekê soz bi baweriyê ve girêdayî ye , da ku bi keremê be û ji bo hemû dûndana Birahîm ewledar be . Ne tenê ji bo yên ku bi Şerîet in , lê belê ji bo yên ku wek Birahîm bawer dikin jî . Çimkî ew bavê me hemûyan e .
45004017	Çawa ku hatiye nivîsîn : « Min tu kirî bavê gelek miletan . » Birahîm li ber wî Xwedayî bawer kir ê ku miriyan vedijîne û wek ku hene , gazî tiştên neyî dike .
45004018	Birahîm di bêhêvîtiyê de bi hêvî bawer kir û bû « bavê gelek miletan » . Wek ku hatibû gotin : « Dûndana te wê weha be . »
45004019	Çaxê ew fikirî ku hema bêje bedena wî miriye — çimkî ew li dor sed salî bû — û Sara nikare zarokan bîne , ew di baweriyê de qels nebû .
45004020	Ew bi bawernekirinê li ser soza Xwedê dudilî nebû , lê belê di baweriyê de hêzdar bû û rûmet da Xwedê .
45004021	Ew tam piştrast bû , soza ku Xwedê daye ew dikare bike jî .
45004022	Ji ber vê yekê baweriya wî « jê re rastdarî hat hesab kirin . »
45004023	Îcar gotina « jê re rastdarî hat hesab kirin » ne tenê ji bo Birahîm hat nivîsîn ,
45004024	lê belê ji bo me jî hatiye nivîsîn . Ji me re jî bawerî wê rastdarî bê hesabkirin , em ên ku baweriyê bi wî yê ku Xudanê me Îsa ji nav miriyan rakir , tînin .
45004025	Îsa di ber neheqiyên me de teslîmî mirinê hat kirin û ji bo rastderxistina me rabû .
45005001	Îcar , ji ber ku em bi baweriyê rastdar derketine , em bi saya Xudanê me Îsa Mesîh , bi Xwedê re di aştiyê de ne .
45005002	Bi saya wî em bi baweriyê gihîştine vê kerema ku em tê de sekinî ne . Û em bi hêviya rûmeta ku Xwedê wê bide , pesnê xwe didin .
45005003	Ne bi vê tenê , lê belê em bi tengahiyên xwe jî pesnê xwe didin , çimkî em dizanin ku tengahî ragirtinê ,
45005004	ragirtin tecrûbê û tecrûbe jî hêviyê tîne .
45005005	Û hêvî me nade şermkirin , çimkî hezkirina Xwedê , bi saya Ruhê Pîroz ê ku ji me re hatiye dayîn , rijiyaye dilê me .
45005006	Ji ber ku hê em qels bûn , Mesîh di dema kifşkirî de ji bo nepakan mir .
45005007	Kêm caran yek ji bo mirovekî rast dimire . Ji bo mirovekî qenc belkî yek mirinê bide ber çavê xwe ,
45005008	lê belê Xwedê hezkirina xwe ya ji me bi vê kifş dike ku hê em gunehkar bûn , Mesîh ji bo me mir .
45005009	Îcar niha em bi xwîna wî rastdar derketibin , emê hê çiqas zêdetir bi saya wî ji xezebê xilas bibin .
45005010	Çimkî eger hê ku em dijmin bûn , em bi mirina Kurê wî bi Xwedê re li hev hatibin , niha bi wî re lihevhatî , emê hê çiqas bêtir bi jiyana Kurê wî xilas bibin .
45005011	Lê belê ji vê zêdetir , em bi saya Xudanê xwe Îsa Mesîhê ku em bi Xwedê re li hev anîne , pesnê xwe didin .
45005012	Loma ka çawa bi saya yek mirovî guneh ket dinyayê û ji guneh mirin hat , wusa jî mirin derbasî hemû mirovan bû , çimkî hemûyan jî guneh kir .
45005013	Hê beriya hatina Şerîetê li dinyayê guneh hebû , lê eger şerîet nebe , guneh nayê hesabkirin .
45005014	Lê belê mirinê ji dema Adem heta dema Mûsa hukumdarî kir . Heta li ser wan ên ku wek sûcê Adem guneh nekirin jî . Adem mînaka wî kesê ku wê bihata bû .
45005015	Lê belê diyarî ne wek neheqiya wî ye . Çimkî eger gelek ji ber sûcê yek mirovî miribin , kerema Xwedê û diyariya bi kerema yek mirovî , yanî bi ya Îsa Mesîh , ji bo gelekan hê bêtir zêde bûye .
45005016	Û diyarî ne wek gunehê wî kesî ye . Çimkî dîwankirina yek sûcî , sûcdarî anî , lê diyariya ku piştî gelek neheqiyan hat , rastdariyê tîne .
45005017	Çimkî eger mirinê , ji ber neheqiya yek mirovî û bi wî , hukumdarî kiribe , yên ku kerema Xwedê ya zêde û diyariya rastdariyê distînin , wê bi yekî , yanî bi Îsa Mesîh di jiyanê de çiqas bêtir hukumdariyê bikin .
45005018	Îcar ka çawa bi neheqiya yek mirovî , hemû mirov sûcdar derketin , wusa jî bi karê rastdariyê yê yekî , ji bo hemû mirovan rastdarî û jiyan hat .
45005019	Û çawa bi neguhdariya yek mirovî gelek bûn gunehkar , wusa jî bi guhdana yekî gelek wê rastdar bên derxistin .
45005020	Lê Şerîet ket navberê , da ku sûc zêdetir bibe ; lê belê li dera ku guneh lê zêde bûye , kerem hê bêtir zêde bûye ,
45005021	da ku çawa guneh bi mirinê hukumdarî kir , wusa kerem jî bi rastdariyê hukumdariyê bike û bi saya Xudanê me Îsa Mesîh jiyana herheyî bîne .
45006001	Nexwe em çi bêjin ? Ma ji bo ku kerem zêde bibe , em di nav guneh de berdewam bikin ?
45006002	Na , tu caran ! Em ên ku li hember guneh mirine , êdî çawa dikarin di nav guneh de bijîn ?
45006003	An ma hûn nizanin , em hemû yên ku di hevpariya Mesîh Îsa de imad bûne , em di hevpariya mirina wî de imad bûne .
45006004	Îcar em bi imadbûnê bûn hevparên mirina wî , bi wî re hatin veşartin ; da ku , çawa Mesîh bi rûmeta Bav ji nav miriyan rabû , wusa em jî di jiyana nûbûyî de rêve herin .
45006005	Çimkî eger em di mirineke mîna ya wî de bi wî re bûbin yek , emê di vejîna wî de jî bi wî re bibin yek .
45006006	Em dizanin ku mirovê me yê kevin bi wî re hatiye xaçkirin , da ku nefsa me ya gunehkar betal bibe û êdî em ji guneh re xulamtiyê nekin .
45006007	Çimkî mirovê ku miriye ji guneh azad bûye .
45006008	Îcar , eger em bi Mesîh re mirine , em bawer dikin ku emê bi wî re bijîn jî .
45006009	Em dizanin ku Mesîh ji nav miriyan rabûye û êdî ew namire û êdî hukumdariya mirinê li ser wî nemaye .
45006010	Mirina ku ew mir bi carekê li hember guneh bû , lê jiyana ku ew dijî , ji Xwedê re dijî .
45006011	Bi vî awayî hûn jî xwe li hember guneh mirî , lê bi Mesîh Îsa ji bo Xwedê zindî bihesibînin .
45006012	Îcar nebe ku guneh di bedena we ya mirindar de hukumdariyê bike û nebe ku hûn li gor xwestekên wê bikin .
45006013	Ne jî endamên bedena xwe wek hacetên neheqiyê pêşkêşî guneh bikin . Lê belê wek ên ku ji nav miriyan rabûne , xwe pêşkêşî Xwedê bikin û endamên bedena xwe jî wek hacetên rastdariyê pêşkêşî Xwedê bikin .
45006014	Çimkî guneh wê li ser we hukumdariyê neke . Ji ber ku hûn ne di bin Şerîetê de , lê belê hûn di bin keremê de ne .
45006015	Îcar çi ? Ji ber ku em ne di bin Şerîetê de , lê belê di bin keremê de ne , ma em guneh bikin ? Na , tu caran !
45006016	Ma hûn nizanin ku hûn ji bo xulamtiyê xwe bidin destê kê , hûn xulamên wî ne û hûn bi ya wî dikin ? An ji bo mirinê hûn xulamên guneh in , an jî ji bo rastdariyê hûn xulamên guhdanê ne .
45006017	Lê şikir ji Xwedê re : Bi ser ku hûn xulamên guneh bûn jî , we ji dil û can guh da tewrê wê hîndariya ku hûn lê hatine spartin .
45006018	Îcar hûn ji guneh hatin azadkirin û ji rastdariyê re bûn xulam .
45006019	Ji ber qelsiya nefsa we ez li gor mirovan dibêjim . Çawa ku we demekê endamên bedena xwe bi xulamtî ji bo neheqiyê pêşkêşî pîsîtî û neheqiyê dikir , wusa jî niha endamên bedena xwe bi xulamtî ji bo pîroziyê pêşkêşî rastdariyê bikin .
45006020	Çaxê ku hûn xulamên guneh bûn , hûn ji rastdariyê azad bûn .
45006021	Îcar hingê we çi ber ji wan tiştên ku niha hûn ji wan şerm dikin , civand ? Dawiya wan tiştan mirin e .
45006022	Lê niha hûn ji guneh hatine azadkirin û ji Xwedê re bûne xulam . Berê ku hûn dicivînin , pîrozî ye û dawiya wî jiyana herheyî ye .
45006023	Çimkî meaşê ku guneh dide , mirin e ; lê diyariya Xwedê , bi Xudanê me Mesîh Îsa jiyana herheyî ye .
45007001	Ma hûn nizanin , birano — çimkî ez ji yên ku Şerîetê dizanin re dibêjim — heta ku mirov sax e desthilatiya Şerîetê li ser wî heye .
45007002	Mesela , jineke mêrkirî heta ku mêrê wê sax e , bi qanûnê pê ve girêdayî ye ; lê eger mêrê wê bimire , ew ji wê qanûna ku wê bi mêr ve girêdide , azad dibe .
45007003	Îcar , heta ku mêrê wê sax e , ew bibe jina mêrekî din , ew zînakar tê hesibandin . Lê eger mêrê wê bimire , hingê ew ji wê qanûnê azad dibe û ew bibe jina mêrekî din jî , ew ne zînakar e .
45007004	Bî vî awayî birayên min , hûn bi bedena Mesîh ji Şerîetê re mirin , da ku hûn bibin yên yekî din , yanî wî yê ku ji nav miriyan rabûye û em ji bo Xwedê ber bidin .
45007005	Dema ku hê em li gor nefsê dijiyan , xwestekên guneh ên ku bi Şerîetê hişyar dibûn , di endamên bedena me de dixebitîn , da ku ji mirinê re ber bidin .
45007006	Lê em li hember Şerîeta ku em girtin mirine , em niha jê hatin azadkirin , da ku em ne di riya kevin a herfên Şerîetê de , lê di riya nû ya Ruh de xizmetê bikin .
45007007	Îcar em çi bêjin ? Ma Şerîet guneh e ? Na , tu caran ! Lê belê eger Şerîet nebûya , minê nezanibûya ku guneh çi ye . Çimkî eger Şerîetê negota : « Çavê xwe neavêjê tiştekî ! » , minê nezanibûya ku çavavêtin çi ye .
45007008	Lê guneh bi rêberiya emir fersend dît û her cûreyê çavavêtinê di dilê min de peyda kir . Çimkî Şerîet tune be , guneh mirî ye .
45007009	Ez bi xwe ji bo demekê bê Şerîet zindî bûm , lê gava emir hat , guneh vejiya
45007010	û ez mirim . Ew emrê ku diviya jiyan bianiya , bû sedemê mirina min .
45007011	Çimkî guneh bi rêberiya emir fersend dît , ez xapandim û bi destê wî ez kuştim .
45007012	Îcar Şerîet pîroz e û emir pîroz , rast û qenc e .
45007013	Nexwe , ma tiştê qenc ji min re mirin anî ? Na , tu caran ! Lê guneh , ji bo kifş bibe ku guneh e , bi tiştê qenc ji min re mirin anî , da ku bi saya emir guneh hê bêtir gunehkarî bê dîtin .
45007014	Çimkî em dizanin ku Şerîet ruhanî ye , lê ez nefsanî me û wek xulamekî ji guneh re hatime firotin .
45007015	Ez nizanim ku ez çi dikim . Çimkî tiştê ku ez dixwazim ez nakim , lê belê tiştê ku ez jê nefret dikim , ez dikim .
45007016	Lê eger tiştê ku ez naxwazim ez dikim , ez erê dikim ku Şerîet qenc e .
45007017	Nexwe , hingê yê ku vî tiştî dike ne ez im , lê belê ew gunehê ku di dilê min de rûdine , dike .
45007018	Çimkî ez dizanim ku di dilê min de , yanî di nefsa min de , tiştekî qenc nasekine . Daxwaza min heye , lê ez nikarim tiştê qenc pêk bînim
45007019	Tiştê qenc ê ku ez dixwazim , ez nakim ; lê belê tiştê xerab ê ku ez naxwazim , ez dikim .
45007020	Îcar , eger ez tiştê ku ez naxwazim dikim , hingê yê ku dike ne ez im , lê belê ew gunehê ku di dilê min de ye dike .
45007021	Nexwe ez ji vê yekê vê qanûnê dertînim : Gava ku ez dixwazim ya qenc bikim , ya xerab li ber min amade ye .
45007022	Li gor mirovê hundir kêfa min ji Şerîeta Xwedê re tê ,
45007023	lê ez di endamên bedena xwe de qanûneke din dibînim . Ev jî bi qanûna ku hişê min qebûl dike re şer dike û min ji qanûna guneh re ya ku di endamên min de ye , dike hêsîr .
45007024	Ez çi mirovekî reben im ! Kî wê min ji vê bedena mirinê rizgar bike ?
45007025	Bi saya Xudanê me Îsa Mesîh , şikir ji Xwedê re ! Îcar ez bi hişê xwe ji qanûna Xwedê re , lê bi nefsa xwe ji qanûna guneh re xulamtiyê dikim .
45008001	Ji ber vê yekê , niha ji bo wan ên ku bi Mesîh Îsa re ne , tu sûcdarderketin tune .
45008002	Çimkî qanûna Ruhê ku bi Mesîh Îsa jiyanê dide , ez ji Şerîeta guneh û mirinê azad kirim .
45008003	Ew tiştê ku Şerîetê nikaribû bike , ji ber ku ji sedemê nefsê ji hêz ketibû , Xwedê kir : Wî Kurê xwe di şiklê bedena gunehkar de şand , da ku bibe goriya gunehan û bi vî awayî guneh di nefsa mirov de sûcdar derxist .
45008004	Wusa ku rastdariya ku Şerîet dixwaze , di jiyana me yên ku ne li gor nefsê , lê belê li gor Ruh rêve diçin de , bê cih .
45008005	Çimkî yên ku li gor nefsê dijîn , li ser tiştên nefsê difikirin , lê yên ku li gor Ruh dijîn , li ser tiştên Ruh difikirin .
45008006	Dawiya fikirîna li gor nefsê mirin e , lê dawiya fikirîna li gor Ruh jiyan û aştî ye .
45008007	Çimkî fikirîna li gor nefsê dijminahiya li hember Xwedê ye , ew bi ya Şerîeta Xwedê nake û hem jî nikare bike .
45008008	Îcar yên ku li gor nefsê dijîn , nikarin li Xwedê xweş bên .
45008009	Lê hûn ne li gor nefsê , lê li gor Ruh dijîn , çimkî Ruhê Xwedê di dilê we de rûdine . Kesê ku Ruhê Mesîh pê re tune be , ew ne yê Mesîh e .
45008010	Û eger Mesîh di dilê we de ye , beden ji ber guneh mirî ye , lê Ruh ji ber rastdariyê jiyanê dide .
45008011	Û eger Ruhê wî yê ku Îsa ji nav miriyan rakir , di dilê we de rûniştiye , ewê ku Mesîh ji nav miriyan rakir , wê bi Ruhê xwe yê ku di dilê we de rûdine , bedenên we yên mirindar jî vejîne .
45008012	Îcar birano , madem ku wusa ye , em deyndar in , lê ne deyndarên nefsê ne ku em li gor wê bijîn .
45008013	Çimkî eger hûn li gor nefsê bijîn , hûnê bimirin ; lê eger hûn kirinên bedenê bi Ruh bikujin , hûnê bijîn .
45008014	Hemû yên ku bi Ruhê Xwedê tên rêvebirin , kurên Xwedê ne .
45008015	Çimkî we ruhê xulamtiyê yê ku careke din we dibe tirsê nestand , lê belê we ruhê kurîtiyê stand . Û em bi vî Ruhî « Abba — Bavo ! » gazî dikin .
45008016	Ruh bi xwe , bi ruhê me re şahidiyê dike ku em zarokên Xwedê ne .
45008017	Madem ku em zarok in , hingê em wêris in jî , em wêrisên Xwedê û hemwêrisên Mesîh in . Û madem ku em bi wî re cefayê dikişînin , emê bi wî re bên birûmetkirin jî .
45008018	Ez dihesibînim ku ev cefayê vî wextî , li ber wê rûmeta ku wê ji me re bê eşkerekirin , qet ne tiştek e .
45008019	Çimkî afirandin , bi bendewariyeke kelegerm li hêviya xuyabûna zarokên Xwedê disekine .
45008020	Ji ber ku afirandin ne bi daxwaza xwe , lê belê ji ber wî yê ku ew bindest kiriye , li ber pûçîtiyê hatiye bindestkirin . Lê belê hêvî heye
45008021	ku afirandin bi xwe jî , ji xulamtiya rizîbûnê azad bibe û bigihîje azadiya zarokên Xwedê ya bi rûmet .
45008022	Çimkî em dizanin ku tevahiya afirandinê heta niha bi hev re dinale û wek êşa zarokanînê êşê dikişîne .
45008023	Û ne bi tenê afirandin , lê em bi xwe jî , em ên ku me Ruh wek para pêşî standiye , ji kûr ve dinalin û li benda kurîtiyê û azadbûna bedena xwe ne .
45008024	Çimkî em bi hêviyê xilas bûn . Lê hêviya ku tê dîtin , ne hêvî ye . Ma tiştê ku mirov dibîne çawa hêvî dike ?
45008025	Lê eger em , tiştê ku em nabînin hêvî dikin , em bi sebir li bendê dimînin .
45008026	Bi vî awayî Ruh jî di qelsiya me de alîkariyê dike . Çimkî em nizanin ka divê em çawa dua bikin ; lê belê Ruh bi xwe bi nalînên ku nayên îfadekirin ji bo me mehderê dike .
45008027	Û Xwedayê ku li dilan dikole bi fikirîna Ruh dizane . Çimkî Ruh li gor daxwaza Xwedê ji bo pîrozan mehderê dike .
45008028	Îcar em dizanin ji bo wan ên ku ji Xwedê hez dikin û li gor mebesta wî hatine gazîkirin , hemû tişt bi hev re ji bo qenciyê dixebitin .
45008029	Çimkî Xwedê ew ên ku ji berê ve bijartine , ji berê ve kifş jî kirin ku di sûretê Kurê wî de bin . Wusa ku Kur di nav gelek birayan de yê nixurî be .
45008030	Û Xwedê yên ku ji berê ve kifş kiribûn gazî jî kirin , yên gazîkirî rastdar jî derxistin û yên rastdar derxistî bi rûmet jî kirin .
45008031	Îcar em li ser van tiştan çi bêjin ? Eger Xwedê ji aliyê me ye , kî dikare li hember me be ?
45008032	Ewê ku Kurê xwe nedirixand , lê belê ji bo me hemûyan ew teslîm kir , ma ewê çawa bi wî re her tiştî nede me .
45008033	Ma kî dikare bijartiyên Xwedê sûcdar bike ? Yê ku wan rast derdixe Xwedê ye .
45008034	Ma kî dikare sûcdar derxe ? Mesîh Îsa yê ku mir û ji vê jî zêdetir ji nav miriyan rabû , li milê Xwedê yê rastê ye û mehdera me dike .
45008035	Ma kî dikare me ji hezkirina Mesîh veqetîne ? Ma cefa , an tengahî , an êşandin , an xela , an tazîbûnî , an talûke , an ku şûr ?
45008036	Wek ku hatiye nivîsîn : « Tevahiya rojê em di ber te de tên kuştin , Wek miyên şerjêkirinê tên hesibandin . »
45008037	Lê belê bi saya wî yê ku ji me hez dike , em di van hemûyan de hê bêtir bi ser dikevin .
45008038	Çimkî ez piştrast im ku ne mirin , ne jiyan , ne milyaket , ne serwerî , ne tiştên niha heyî , ne tiştên ku bên , ne hêz ,
45008039	ne bilindahî , ne kûrahî û ne jî afirînekî din dikare me ji hezkirina Xwedê ya ku bi Xudanê me Mesîh Îsa ye , veqetîne .
45009001	Ez yê Mesîh , rastiyê dibêjim , ez derewan nakim û wijdana min jî bi Ruhê Pîroz vê yekê ji min re erê dike :
45009002	Xemgîniyeke min a mezin û di dilê min de êşeke bêrawestin heye .
45009003	Çimkî min dixwest ku ez ji dêl birayên xwe , hemnîjadên xwe red bibûma û ji Mesîh dûr biketama .
45009004	Ew Îsraêlî ne ; kurîtî , rûmet , peyman , dayîna Şerîetê , perizîn û soz ên wan in .
45009005	Bav û kal , yên wan in û li gor bedenê Mesîh ji wan e . Mesîh li ser hemûyan e , Xwedayê her û her pîroz e . Amîn .
45009006	Lê ev nayê wê manê ku peyva Xwedê pûç derketiye . Çimkî hemû yên ku ji dûndana Îsraêl in , ne Îsraêlî ne .
45009007	Ew ji dûndana Birahîm bin jî , hemû ne zarokên wî ne . Lê hatiye gotin : « Ji Îshaq dûndana te wê zêde bibe . »
45009008	Yanî ne zarokên bedenê zarokên Xwedê ne , lê belê zarokên sozê dûndan tên hesibandin .
45009009	Çimkî gotina sozê ev bû : « Saleke din , di vê demê de ezê vegerim û wê kurekî Sara hebe . »
45009010	Ne bi tenê ev , lê zarokên Rebeka jî ji yek bavî , ji bavê me Îshaq bûn .
45009011	Hê ku zarok çênebûbûn û tiştekî qenc an xerab nekiribûn , ji wê re hat gotin ku : « Yê mezin wê ji yê biçûk re xulamtiyê bike . » Ev wusa çêbû , da ku mebesta bijartina Xwedê ne li gor kirinan , lê li gor gazîkirina wî be .
45009012	
45009013	Wek ku hatiye nivîsîn : « Min ji Aqûb hez kir , lê ji Esaw nefret kir . »
45009014	Îcar em çi bêjin ? Ma gelo neheqî li ba Xwedê heye ? Na , tu caran !
45009015	Çimkî ew ji Mûsa re dibêje : « Yê ku ez rehmê lê dikim , ezê rehmê lê bikimÛ yê ku dilê min pê dişewite , wê pê bişewite . »
45009016	Îcar ev ne bi xwestin û bezîna mirov , lê belê bi rehma Xwedê ye .
45009017	Çimkî di Nivîsara Pîroz de ji Firewn re weha tê gotin : « Ji bo vê yekê min tu rakirî , da ku ez hêza xwe li ser te nîşan bidim û navê min li seranserê dinyayê bê danbihîstin . »
45009018	Loma ew bixwaze rehmê li kê bike , dike û bixwaze dilê kê hişk bike , hişk dike .
45009019	Îcar tê ji min re bêjî : « Nexwe çima Xwedê hê li qusûra mirov dinêre ? Ma kî dikare li hember daxwaza wî raweste ? »
45009020	Lê camêr , tu kî yî ku tu li hember Xwedê bersîvê didî ? Gelo tiştê ku ji herriyê hatiye çêkirin , ji yê ku ew çêkiriye re dibêje : « Te çima ez weha çêkirim ? »
45009021	Ma desthilatiya cerçêker li ser herriyê tune ku ji eynî loda herriyê firaxekê ji bo karên bi rûmet û yeke din jî ji bo karên bêrûmet çêke ?
45009022	Eger Xwedê ji ber ku dixwest xezeba xwe nîşan bide û hêza xwe bide zanîn , bi bîhnfirehiyeke mezin li hember wan firaxên ku hêjayî xezebê ne û ji bo helakbûnê amade ne , ragirtibe , em çi bêjin ?
45009023	Wî wusa kir , da ku dewlemendiya rûmeta xwe ji firaxên rehmê re bide zanîn , yên ku wî ji berê ve ew ji bo rûmetê amade kirin .
45009024	Em jî di nav wan de ne , yên ku wî ne tenê ji nav Cihûyan , lê ji nav miletên din jî gazî kirin .
45009025	Wek ku ew di nivîsara Hoşêya pêxember de jî dibêje : « Ji yên ku ne gelê min in re ezê bêjim : ‹ Gelê min › Û ji ya heznekirî re ezê bêjim : ‹ Hezkiriya min . › »
45009026	Û « li dera ku ji wan re hatiye gotin : ‹ Hûn ne gelê min in › , Li wê derê wê ji wan re bê gotin : ‹ Zarokên Xwedayê jîndar . › »
45009027	Îşaya pêxember jî li ser Îsraêl weha diqîre : « Hejmara zaryên Îsraêl bi qasî seylaka ber deryayê be jî , bi tenê jêmayiyeke wan wê xilas bibe .
45009028	Çimkî Xudan wê fermana xwe zûka û bi carekê ser rûyê erdê pêk bîne . »
45009029	Wek ku Îşaya ji berê ve gotiye : « Eger Xudanê Ordiyan ji me re dûndanek nehişta , emê bibûna wek Sodomê û bimînana Gomorayê . »
45009030	Îcar em çi bêjin ? Ew miletên ku li pey rastdariyê neçûn , gihîştin rastdariyê , yanî gihîştin wê rastdariya ku ji baweriyê tê .
45009031	Lê gelê Îsraêl ê ku li pey şerîeta ku rastdariyê pêşkêş dike diçû , negihîşt wê şerîetê .
45009032	Çima ? Ji ber ku ew ne bi baweriyê , lê belê wek ku wê bi kirinan çêbe lê geriyan . Ew li kevirê terpilînê ketin û terpilîn .
45009033	Wek ku hatiye nivîsîn : « Va ye , ez li Siyonê kevirekî terpilînê , Lateke hilterpilînê datînim . Lê ku baweriyê bi wî bîne , nayê şermkirin . »
45010001	Birano , daxwaza dilê min û lavakirina min a ji Xwedê ji bo xilasiya Îsraêliyan e .
45010002	Ez ji bo wan şahidiyê dikim ku xîreta wan ji bo Xwedê heye , lê belê xîreta wan ne bi zanîn e .
45010003	Çimkî wan rastdariya ku ji Xwedê tê , fêm nekir û xebitîn ku ya xwe bi xwe ava bikin û serî li ber rastdariya Xwedê danenîn .
45010004	Çimkî Mesîh dawiya Şerîetê ye , da ku ji bo her kesê ku bawer bike rastdarî hebe .
45010005	Mûsa li ser rastdariya ku ji Şerîetê tê weha dinivîse : « Mirovê ku van tiştan bike , wê bi wan bijî . »
45010006	Lê rastdariya ku ji baweriyê ye weha dibêje : « Di dilê xwe de nebêje : Kî wê hilkişe ezmên ? » — yanî , ji bo ku Mesîh bîne xwarê —
45010007	an jî : « Kî wê dakeve diyarê miriyan ? » — ji bo ku Mesîh ji nav miriyan derîne . —
45010008	Lê belê çi dibêje ? Dibêje : « Peyv » — yanî peyva baweriyê ya ku em didin bihîstin — « nêzîkî te ye , li ser zimanê te û di dilê te de ye » .
45010009	Eger tu bi devê xwe eşkere bikî ku Îsa Xudan e û di dilê xwe de bawer bikî ku Xwedê ew ji nav miriyan rakiriye , tê xilas bibî .
45010010	Çimkî ji bo rastdariyê bi dil tê bawerkirin û ji bo xilasbûnê jî bi dev tê eşkerekirin .
45010011	Nivîsara Pîroz dibêje : « Her kesê ku baweriyê bi wî bîne , nayê şermkirin . »
45010012	Di navbera Cihû û miletên din de cihêtî tune ; eynî Xudan Xudanê hemûyan e û ji hemûyên ku gazî wî dikin re merd e .
45010013	Çimkî : « Her kî ku gazî navê Xudan bike , wê xilas bibe . »
45010014	Lê ewê çawa gazî wî yê ku bawerî pê neanîne bikin ? Û ewê çawa baweriyê bi wî yê ku li ser nebihîstine bînin ? Îcar bêyî ku yek bide bihîstin , ewê çawa bibihîzin ?
45010015	Û eger ew neyên şandin , ewê çawa Mizgîniyê bidin ? Wek ku hatiye nivîsîn : « Lingên wan ên ku Mizgîniya xêrê tînin çi spehî ne . »
45010016	Lê belê hemûyan li gor Mizgîniyê nekir . Çimkî Îşaya dibêje : « Ya Xudan , kê bi xebera ku me da , bawer kir ? »
45010017	Îcar bawerî ji bihîstinê tê û tiştê bihîstî ji peyva Mesîh e .
45010018	Lê belê ez dibêjim : Ma wan nebihîst ? Belê , bêguman bihîstin ; çimkî : « Dengê wan gihîşt tevahiya erdê û peyvên wan gihîştine kujên dinyayê . »
45010019	Dîsa ez dibêjim : Ma Îsraêl ev fêm nekir ? Pêşî Mûsa dibêje : « Ezê we , bi wan ên ku ne milet in bînim xîretêÛ bi miletekî fêmkor hêrsa we rakim . »
45010020	Îşaya bê tirs weha dibêje : « Ez ji aliyê wan ên ku li min nedigeriyan ve hatim dîtin , Ez li yên ku li min nedipirsîn xuya bûm . »
45010021	Lê li ser Îsraêl weha dibêje : « Tevahiya rojê min destên xwe dirêjî miletekî rikdar û neguhdar kir . »
45011001	Îcar ez dipirsim : Ma Xwedê gelê xwe red kir ? Na , tu caran ! Ez bi xwe jî yekî Îsraêlî me , ji dûndana Birahîm û ji eşîra Binyamîn im .
45011002	Xwedê gelê xwe yê ku ji berê ve bijartiye red nekir . An ma hûn nizanin ku Nivîsara Pîroz li ser Êlyas çi dibêje û ew çawa li ber Xwedê giliyê Îsraêl dike ?
45011003	Ew dibêje : « Ya Xudan , wan pêxemberên te kuştin , gorîgehên te hilweşandin . Ez bi tenê mam û li kuştina min jî digerin . »
45011004	Lê bersîva ku Xwedê dide wî , çi ye ? « Min heft hezar mirovên ku li ber Baal neçûne ser çokan , ji xwe re veqetandine . »
45011005	Wusa , di vî wextî de jî jêmayiyeke ku bi keremê hatiye hilbijartin heye .
45011006	Îcar , eger ev bi keremê ye , êdî ne bi kirinan e ; an nexwe kerem êdî nabe kerem .
45011007	Îcar çi ? Îsraêl negihîşt tiştê ku lê digeriya . Lê yên bijartî gihîştinê û dilê yên din hişk bû ,
45011008	wek ku hatiye nivîsîn : « Xwedê ruhekî tevizîbûnê daye wan , Heta roja îro jî çavên ku nabîninÛ guhên ku nabihîzin dane wan . »
45011009	Û Dawid dibêje : « Bila sifra wan ji bo wan bibeDaf û xefik , ceza û terpilîn .
45011010	Bila çavên wan tarî bibin , da ku nebîninÛ herdem pişta wan xwar be . »
45011011	Îcar ez dipirsim : Ma ji bo ku ew bikevin , ew terpilîn ? Na , tu caran ! Lê belê bi terpilîna wan xilasî ji miletan re hat , da ku Îsraêlî bihesidin .
45011012	Îcar , eger terpilîna wan ji dinyayê re û şikestina wan ji miletan re bûbe dewlemendî , temambûna hejmara wan hê çiqas bêtir wê bibe dewlemendî !
45011013	Lê niha ez ji we miletan re dibêjim : Madem ku ez Şandiyê miletan im , ez xizmeta xwe bilind dikim ,
45011014	da ku ez bi riyekê , yên ku ji gelê min in bihesidînim û hinekan ji wan xilas bikim .
45011015	Çimkî eger redbûna wan bûbe lihevhatina dinyayê ya bi Xwedê re , hingê qebûlbûna wan ne jiyana ji nav miriyan be , wê çi be ?
45011016	Eger hevîrê pêşî pîroz be , tevahiya hevîr pîroz e . Eger ra pîroz be , çiqil jî pîroz in .
45011017	Lê eger hin çiqil hatin birrîn û tu yê ku dara zeytûnê ya bejik î û bi wan ve hatiyî tamandin û bûyî hevparê ra û qelewiya dara zeytûnê ,
45011018	li hember wan çiqilan pesnê xwe nede . Lê eger tu pesnê xwe didî , bîne bîra xwe ku ne tu ra hildigirî , lê belê ra te hildigire .
45011019	Belkî jî tu bêjî : « Çiqilên darê hatin birrîn , da ku ez bêm tamandin . »
45011020	Erê , rast e . Ew ji ber bêbaweriya xwe hatin birrîn , lê belê tu bi baweriyê disekinî . Îcar pozbilind nebe , lê bitirse .
45011021	Çimkî eger Xwedê , çiqilên darê yên xweheyî nedirixandin , te jî nadirixîne .
45011022	Îcar bala xwe bide qencî û hişkiya Xwedê . Ew li hember ên ketî hişk e ; lê ji te re qenc e — eger tu di qenciya wî de bimînî . An na tu jî , tê bêyî birrîn .
45011023	Û eger Îsraêlî jî di bêbaweriyê de nemînin , wê bên tamandin ; çimkî Xwedê dikare wan careke din bitamîne .
45011024	Çimkî eger tu ji dareke zeytûnê ya ku di xweheyiya xwe de bejik e , hatiyî birrîn û bervajiyê xweheyiyê bi dara zeytûna qenc ve hatiyî tamandin , ew ên ku çiqilên xweheyî ne , wê hê çiqas zêdetir bi dara xwe ya zeytûnê ve bên tamandin !
45011025	Birano , ez naxwazim ku hûn ji vê sirê bêhay bin , da ku hûn xwe zana nebînin . Sir ev e ku dilê pareke gelê Îsraêlê hişk bû , heta ku hejmara miletên ku wê xilas bibin temam bibe .
45011026	Û bi vî awayî tevahiya Îsraêlê wê xilas bibe , wek ku hatiye nivîsîn : « Rizgarkar wê ji Siyonê bê , Ewê nepakiyê ji Aqûb dûr bixe .
45011027	Çaxê ku ez gunehên wan rakim , Peymana min a bi wan re ev e . »
45011028	Ji aliyê Mizgîniyê ve ew ji bo feyda we dijmin in , lê ji aliyê bijartinê ve ew ji bo xatirê bav û kalan hezkirî ne .
45011029	Çimkî diyariyên Xwedê û gazîkirina wî bi şûn ve nayên standin .
45011030	Çawa ku demekê we bi ya Xwedê nekir û niha bi neguhdariya wan hûn gihîştin rehmê ;
45011031	bi vî awayî niha ev bûn neguhdar , da ku bi wê rehma ku li we bûye , ew jî bigihîjin rehmê .
45011032	Çimkî Xwedê hemû kirin girtiyên neguhdariyê , da ku li hemûyan rehmê bike .
45011033	Ey kûrahiya dewlemendî , şehrezayî û zanîna Xwedê ! Ma kî dikare dîwankirina wî fêm bike ! Ma kî dikare riyên wî salix bide !
45011034	« Ma kê bi fikra Xudan zaniye ? An kî jê re bû şîretkar ? »
45011035	« Ma kê pêşî tiştek daye wî , Ku bi şûn ve bistîne ? »
45011036	Çimkî her tişt ji wî ye , bi wî ye û ji bo wî ye . Bila rûmet her û her ji wî re be . Amîn .
45012001	Ji bo vê yekê birano , ez ji ber rehma Xwedê ji we hêvî dikim ku hûn bedena xwe wek goriyeke zindî , pîroz û ji bo Xwedê meqbûl pêşkêş bikin . Perizîna we ya ruhanî ev e .
45012002	Hûn li gor vê dinyayê nekin , lê belê bi nûbûna hişê xwe werin guhertin , da ku hûn fêm bikin daxwaza Xwedê — tiştên qenc , meqbûl û bêkêmahî — çi ye .
45012003	Ez bi wê kerema ku ji min re hatiye dayîn ji her yekî ji we re dibêjim : Bila tu kes ji ya ku pêwist e zêdetir li ser xwe nefikire , lê bila li gor pîvana baweriya ku Xwedê li her kesî leva kiriye , bi sergiranî bifikire .
45012004	Çimkî wek ku di bedena me de gelek endam hene û karê hemû endaman cihê ye ,
45012005	wusa jî em ên ku gelek in , em bi Mesîh yek beden in û em hemû endamên hev in .
45012006	Û li gor kerema ku ji me re hatiye dayîn , diyariyên me yên cihê hene . Eger diyariya yekî pêxemberîtî ye , bila li gor pîvana baweriyê bike .
45012007	Eger xizmet e , bila xizmetê bike ; eger mamoste ye , bila hîn bike .
45012008	Eger şîretkar e , bila şîretkariyê bike . Yê ku dide , bila bi merdî bide . Yê ku serweriyê dike , bila bi xîretkêşî bike . Yê ku dilovaniyê dike , bila bi rûgeşî bike .
45012009	Bila hezkirin bê durûtî be . Ji ya xerab nefret bikin , xwe li ya qenc bigirin .
45012010	Di biraheziyê de , bi dilovanî ji hevdû hez bikin . Di hurmetgirtinê de ji xwe bêtir hurmeta hevdû bigirin .
45012011	Di xîretkêşiyê de sist nebin , di ruh de kelegerm bin , ji Xudan re xizmetê bikin .
45012012	Di hêviyê de şa bin , di tengahiyê de sebir bikin , di duayê de bi xîret bin .
45012013	Ji hewcedariyên pîrozan re alîkar bin , xwe bidin mêvanperweriyê .
45012014	Yên ku tengahiyê didin we , ji wan re qenciyê bixwazin ; qencîxwaz bin û nifiran li wan nekin .
45012015	Bi yên ku şa dibin re , şa bin , bi yên ku digirîn re bigirîn .
45012016	Li hember hev hemfikir bin . Ne pozbilind bin , lê bi yên ku kêm tên dîtin re , hevaltiyê bikin ; xwe zana nebînin .
45012017	Di şûna xerabiyê de li tu kesî xerabiyê nekin ; lê li ber hemû mirovan hay ji kirina tiştên qenc hebin .
45012018	Eger bibe , heta ku ji destê we bê , bi hemû mirovan re di aştiyê de bin .
45012019	Hezkirîno , heyfa xwe nestînin , lê rê bidin xezeba Xwedê . Çimkî hatiye nivîsîn : « Heyfhilanîn ya min e . Xudan dibêje : ‹ Ezê bergîdana wê bidim . › »
45012020	Lê belê : « Eger dijminê te birçî ye , xwarinê bidê ; tî ye , avê bidê . Çimkî bi kirina vê yekê , tê pelên êgir bi serê wî de kom bikî . »
45012021	Bila xerabî te bindest neke ; lê belê tu bi qenciyê xerabiyê bindest bike .
45013001	Bila her kes bi ya hukûmeta li ser xwe bike ; çimkî hukûmeta ku ne ji aliyê Xwedê ve ye tune û yên heyî ji aliyê Xwedê ve hatine danîn .
45013002	Ji ber vê yekê , yê ku li hember desthilatiyê derkeve , ew li ber sazûmana Xwedê radibe û yên ku li ber radibin , wê dîwankirina xwe bînin .
45013003	Çimkî hukumdar ne ji bo karê qenc , lê belê ji bo karê xerab tirsdar in . Ma tu dixwazî ku ji hukûmetê netirsî ? Tu ya qenc bike , tê ji aliyê wê ve bêyî pesindan .
45013004	Çimkî ew ji bo qenciya te xizmetkarê Xwedê ye . Lê eger tu ya xerab bikî , bitirse ; ji ber ku ew badîhewa şûr hilnagire . Ew xizmetkarê Xwedê ye , da ku xezebê li yê ku xerabiyê dike bibarîne û wan ceza bike .
45013005	Loma ne tenê ji ber xezebê , lê belê ji ber wijdanê jî divê serî bê danîn .
45013006	Ji ber vê yekê hûn bacê jî didin , çimkî ew xizmetkarên Xwedê ne û karê wan ev e .
45013007	Heqê her kesî bidinê : Yê ku heqê wî yê bacê heye , bacê bidinê yê ku heqê wî yê gumrikê heye , gumrikê ; yê ku heqê wî yê tirsê heye , tirsê û yê ku heqê wî yê siyanetê heye , siyaneta wî bigirin .
45013008	Ji hevhezkirinê pê ve ji bo tu tiştî nebin deyndarê tu kesî . Çimkî yê ku ji yê din hez dike , Şerîet pêk aniye .
45013009	Ew emrê ku dibêje : « Zînayê neke » , « Nekuje » , « Nedize » , « Çavê xwe neavêjê tiştekî » û eger emrekî din hebe , hemû dikevin nav vê gotinê : « Wek ku tu ji xwe hez dikî , ji cîranê xwe hez bike . »
45013010	Hezkirin xerabiyê li cîran nake ; loma hezkirin pêkanîna Şerîetê ye .
45013011	Vê yekê bikin , çimkî hûn dizanin ku çi wext e ; êdî saet hat ku hûn ji xewê hişyar bibin , ji ber ku niha xilasiya me , ji dema ku me bawerî anî nêzîktir e .
45013012	Şev pêşve çûye , roj nêzîk bûye . Îcar rabin , em karên tariyê ji ser xwe bavêjin û xwe bi çekên ronahiyê rapêçin .
45013013	Wek ku bi roj e , em bi awayekî serfiraz rêve herin ; ne bi kêfkirina bi harîtî û serxweşî , ne bi fuhûşî û şehwetê , ne bi pevçûn û ne jî bi çavnebariyê .
45013014	Lê belê xwe bi Xudan Îsa Mesîh rapêçin û ji bo xwestekên nefsê tu tiştî peyda nekin .
45014001	Yê ku di baweriyê de qels e qebûl bikin , lê li ser fikrên xumalî bi wî re devjeniyê nekin .
45014002	Baweriya yekî rê dide ku her tiştî bixwe , lê yê ku baweriya wî qels e , bi tenê pincarê dixwe .
45014003	Bila yê ku dixwe , wî yê ku naxwe kêm nebîne û yê ku naxwe bila wî yê ku dixwe dadbar neke ; çimkî Xwedê ew qebûl kiriye .
45014004	Tu kî yî ku tu xizmetkarê yekî din dadbar dikî ? Ew dikeve an disekine , mîrzayê wî dizane ; lê ewê bisekine , çimkî Xudan dikare wî bisekinîne .
45014005	Yek , rojekê di ser roja din re digire , yê din hemû rojan wekhev dibîne . Bila her yek ji dîtina xwe piştrast be .
45014006	Yê ku rojekê di ser rojeke din re digire , ji bo Xudan digire û yê ku dixwe jî ji bo Xudan dixwe , çimkî ji Xwedê re şikir dike . Û yê ku naxwe jî ji bo Xudan naxwe û ji Xwedê re şikir dike .
45014007	Ji me tu kes ji bo xwe najî û tu kes ji bo xwe namire .
45014008	Eger em bijîn , em ji bo Xudan dijîn ; eger em bimirin , em ji bo Xudan dimirin . Îcar em bijîn jî , em bimirin jî , em ên Xudan in .
45014009	Ji ber ku Mesîh ji bo vê yekê mir û vejiya , da ku ew hem bibe Xudanê miriyan û hem jî yê zindiyan .
45014010	Îcar tu çima birayê xwe dadbar dikî ? An tu çima birayê xwe kêm dibînî ? Em hemû , emê li ber kursiyê Xwedê yê dîwanê rawestin .
45014011	Çimkî hatiye nivîsîn : « Xudan dibêje : Bi heyîna min , her çok wê li ber min biteweÛ her ziman wê eşkere bike û bêje : ‹ Tu Xwedê yî . › »
45014012	Îcar her yek ji me wê li ser xwe hesab bide Xwedê .
45014013	Loma êdî em hevdû dadbar nekin . Lê hê zêdetir , biryarê bidin ku hûn astengekê daneynin pêşiya birayekî ku biterpile an ji rê derkeve .
45014014	Ez dizanim û di baweriya Xudan Îsa de piştrast im ku tu tişt ji ber xwe ne murdar e . Lê çaxê ku yek tiştekî murdar bihesibîne , ew ji bo wî murdar e .
45014015	Îcar , eger ji ber tiştê ku tu dixwî , birayê te xemgîn dibe , êdî tu li gor hezkirinê rêve naçî . Wî yê ku Mesîh ji bo wî miriye , bi xwarina xwe helak neke .
45014016	Îcar bila li ser vê yeka ku hûn qenc dibînin , bi xerabî neyê peyivîn .
45014017	Çimkî Padîşahiya Xwedê ne xwarin û vexwarin e , lê belê rastdarî , aştî û şahiya bi Ruhê Pîroz e .
45014018	Yê ku bi vê yekê ji Mesîh re xizmetê dike , li Xwedê xweş tê û ji aliyê mirovan ve tê erêkirin .
45014019	Madem ku wusa ye , em bikevin pey tiştên ku ji bo aştiyê û avakirina hevdû ne .
45014020	Ji bo xwarinê karê Xwedê xera neke . Erê , her tişt helal e , lê belê yê ku bi tiştên ku dixwe dibe sedemê terpilîna hinekên din , ew xerabiyê dike .
45014021	Ya qenc ew e ku tu goşt nexwî , şerabê venexwî û tu tiştê ku birayê te pê diterpile nekî .
45014022	Bîr û baweriya te , bila li ber Xwedê ji bo te be . Xwezî bi wî yê ku di tiştê ku erê dike de , xwe bi xwe dadbar nake .
45014023	Lê yê ku dudilî ye û dixwe , sûcdar tê derxistin , çimkî ne ji baweriyê ye . Her tiştê ku ne ji baweriyê ye , guneh e .
45015001	Em ên ku xurt in , em deyndar in ku em qelsiyên wan ên ku di baweriyê de lewaz in , hilgirin û li dilxweşkirina xwe negerin .
45015002	Bila her yek ji me ji bo qenciya cîranê xwe dilê wî xweş bike , da ku ew bê avakirin .
45015003	Çimkî Mesîh jî ne dilê xwe bi xwe xweş kir , lê belê çawa ku hatiye nivîsîn : « Bêsiyanetkirina wan ên ku te bêsiyanet dikin , hat ser min . »
45015004	Îcar ji berê ve her çi hatibe nivîsîn , ji bo perwerdebûna me hatiye nivîsîn , da ku bi sebir û bi handana Nivîsarên Pîroz hêviya me hebe .
45015005	Û bila Xwedayê sebir û handanê , bike ku hûn li gor Mesîh Îsa hemfikir bin ,
45015006	da ku hûn hemû bi yek dil û bi yek devî , pesnê Xwedê , Bavê Xudanê me Îsa Mesîh bidin .
45015007	Ji ber vê yekê ji bo rûmeta Xwedê çawa ku Mesîh hûn qebûl kirin , hevdû qebûl bikin .
45015008	Ez ji we re dibêjim ku Mesîh di ber rastiya Xwedê de , ji Cihûyan re bû xizmetkar , da ku sozên ji bav û kalan re rast derîne
45015009	û milet ji bo rehma wî pesnê Xwedê bidin . Çawa ku hatiye nivîsîn : « Ji ber vê yekê ezê di nav miletan de ji te re şikir bikim , ji navê te re lavijeyan bêjim . »
45015010	Û ew dîsa dibêje : « Ey miletno , bi gelê wî re şa bibin . »
45015011	Û careke din : « Ey hemû miletno , pesnê Xudan bidinÛ bila hemû gel wî bilind bikin . »
45015012	Îşaya pêxember jî dibêje : « Rayê Yêşa wê derkeve , ewê rabe , Da ku serokatiyê li ser miletan bikeÛ milet wê hêviya xwe bi wî ve girê bidin . »
45015013	Îcar bila Xwedayê hêviyê , di baweriyê de dilê we bi hemû şahî û aştiyê tije bike , da ku bi hêza Ruhê Pîroz hêviya we zêde bibe .
45015014	Birayên min , ez bi xwe ji we piştrast im ku hûn bi xwe jî bi qenciyê tije ne , bi her zanînê rapêçandî ne û hûn dikarin şîretan li hevdû bikin .
45015015	Dîsa jî bi wê kerema ku ji aliyê Xwedê ve ji min re hatiye dayîn , min bi dilawêrî li ser çend tiştan ji we re nivîsiye , da ku ez wan careke din bînim bîra we .
45015016	Ev kerem ji min re hat dayîn , da ku ez ji bo miletan xizmetkarê Mesîh Îsa bim , yanî ez ji bo Mizgîniya Xwedê karê kahîntiyê dikim , da ku milet bibin pêşkêşeke bi Ruhê Pîroz pîrozbûyî û meqbûl .
45015017	Loma ez bi saya Mesîh Îsa ji bo xizmeta xwe ya ji Xwedê re serbilind im .
45015018	Ji bilî wan tiştên ku Mesîh bi destên min kirin , da ku milet bi ya wî bikin , ez newêrim li ser tiştekî din bipeyivim . Wî ev bi gotin û kirinê ,
45015019	bi hêza nîşan û karên mezin , bi hêza Ruhê Xwedê kiriye . Wusa ku , ji Orşelîmê bigire heta bi Îlîryayê ez geriyam û min Mizgîniya Mesîh bi tevahî da bihîstin .
45015020	Armanca min ev e ku ez li dera ku navê Mesîh hê lê nehatiye bihîstin Mizgîniyê belav bikim ; ne ku ez li ser bingeha ku hinekên din danîne ava bikim .
45015021	Lê çawa ku hatiye nivîsîn : « Yên ku li ser wî ji wan re nehatiye gotin , wê bibînin , Û yên ku li ser wî nebihîstine , wê fêm bikin . »
45015022	Ji ber vê yekê gelek caran asteng ji hatina min a ba we re derketin .
45015023	Lê niha ji ber ku êdî li van deran cihê ku ez bixebitim nema û ji gelek salan ve ez dixwazim bêm ba we ,
45015024	çaxê ku ez herim Spanyayê , ez dixwazim bêm ba we . Hêviya min ew e ku çaxê ez di wir re derbas bibim , ez we bibînim , pêşî piçekê ji dîtina we têr bibim û paşê ji aliyê we ve bêm bi rê kirin .
45015025	Lê niha ez diçim Orşelîmê , da ku ez ji pîrozên li wir re xizmetê bikim .
45015026	Çimkî ji dilê bawermendên Mekedonya û Axayayê hat ku ji bo belengazên nav pîrozên Orşelîmê alîkariyekê bikin .
45015027	Erê , ev li wan xweş hat û bi rastî jî ew deyndarên wan in . Madem milet bûn hevparên tiştên ruhanî yên Cihûyan , ew deyndar in ku bi tiştên cismanî jî ji wan re xizmetê bikin .
45015028	Îcar piştî ku min ev anî serî û ev diyariya ku hatiye civandin gihand destê wan , ezê bêm ba we û ji nav we herim Spanyayê .
45015029	Û ez dizanim ku gava ez bêm ba we , ezê bi tijetiya bereketa Mesîh bêm .
45015030	Birano , ez bi Xudanê me Îsa Mesîh û bi hezkirina Ruh ji we hêvî dikim ku hûn bi min re , li ber Xwedê bi xîret ji bo min dua bikin .
45015031	Wusa ku ez ji wan ên ku li Cihûstanê bawer nakin rizgar bibim û xizmeta min a li Orşelîmê ji pîrozan re meqbûl be ,
45015032	û ez bi daxwaza Xwedê bi şahî bêm ba we û bi we re bîhna xwe vedim .
45015033	Xwedayê aştiyê bi we hemûyan re be . Amîn .
45016001	Ez xwişka me Fîbiyê ji we re tewsiye dikim . Ew bi xwe alîkara civîna bawermendan a li Kenxêryayê ye .
45016002	Wê bi navê Xudan , bi awayekî ku li pîrozan tê , qebûl bikin û çi hewcedariya wê bikeve ba we , alîkariya wê bikin . Çimkî ew jî ji gelekan re û ji min re jî bû alîkar .
45016003	Silavan li Priskîla û Akîlas bikin , ku bi saya Mesîh Îsa hevalkarên min in .
45016004	Wan di ber min de stûyê xwe danîn . Ne bi tenê ez , lê belê hemû civînên bawermendan ên di nav miletan de jî ji wan re spasdar in .
45016005	Silavan li civîna ku li mala wan dicive jî bikin . Silavan li hevalê min ê hezkirî Apênetos bikin . Ew ji wan ên ku li herêma Asyayê bawerî bi Mesîh anîne , yê pêşî ye .
45016006	Silavan li Meryema ku ji bo we gelek xebitiye bikin .
45016007	Silavan li Andronîkos û li Yûnya bikin , ku di nav Şandiyan de giranbiha ne , mirovên min û bi min re girtî ne û hê beriya min bawerî bi Mesîh anîne .
45016008	Silavan li Ampliyatos bikin ê ku bi saya Xudan hezkiriyê min e .
45016009	Silavan li hevalkarê me yê bi Mesîh Urbanos û li hezkiriyê min Staxîs bikin .
45016010	Silavan li Apêlîs ê ku bi Mesîh hatiye erêkirin , bikin . Silavan li maliyên Arîstopolos bikin .
45016011	Silavan li mirovê min Hêrodiyon bikin . Silavan li maliyên Narkîs bikin ên ku di baweriya Xudan de ne .
45016012	Silavan li Trîfênayê û li Trîfosayê bikin , yên ku di xizmeta Xudan de dixebitin . Silavan li Persîsa delal a ku di xizmeta Xudan de gelek ked daye bikin .
45016013	Silavan li bijartiyê Xudan Rûfos û diya wî ya ku ji min re jî dêyîtî kiriye , bikin .
45016014	Silavan li Asînkrîtos , Flêgon , Hermîs , Patrobas , Hermas û li birayên ku bi wan re ne bikin .
45016015	Silavan li Fîlologos , Yûliya , Nêrews û xwişka wî , li Olîmpas û hemû pîrozên ku bi wan re ne bikin .
45016016	Bi ramûsana pîroz silavan li hevdû bikin . Hemû civînên bawermendan ên Mesîh silavan li we dikin .
45016017	Îcar , birano , ez ji we hêvî dikim ku haya we ji wan mirovan hebe yên ku li hember wê hîndariya ku hûn hîn bûne , dubendiyê çêdikin û xelkê diterpilînin . Ji wan dûr bin .
45016018	Çimkî yên weha ne ji Xudanê me Mesîh re , lê belê ji zikê xwe re xizmetê dikin . Bi gotinên xweş û xemilandî dilê mirovên saf dixapînin .
45016019	Guhdana we gihîşt guhê hemûyan . Loma ez ji bo we şa dibim . Lê ez dixwazim ku hûn ji bo kirinên qenc jîr û ji bo yên xerab saf bin .
45016020	Xwedayê aştiyê wê di demeke kurt de Îblîs di bin lingên we de biperçiqîne . Kerema Xudanê me Îsa li ser we be .
45016021	Hevalkarê min Tîmotêyos û mirovên min Lûkyos , Yason û Sosîpatros silavan li we dikin .
45016022	Ez Tertiyos , yê ku ev name nivîsiye , bi navê Xudan silavan li we dikim .
45016023	Gayosê ku mêvandarê min û tevahiya civînê ye silavan li we dike . Xiznedarê bajêr Erastos * û birayê me Kuwartos silavan li we dikin .
45016024	
45016025	Îcar bila rûmet ji wî Xwedayî re be yê ku dikare li gor Mizgîniya min û danezana Îsa Mesîh we qayîm bike ; ew sira ku ji demên berê ve hatibû veşartin
45016026	niha eşkere bûye û bi nivîsarên pêxemberan li gor emrê Xwedayê herheyî hatiye dazanîn da ku hemû milet bi ya baweriyê bikin .
45016027	Bila bi saya Îsa Mesîh her û her rûmet ji Xwedê re be , ew Xwedayê ku bi tenê zana ye . Amîn
46001001	Ji Pawlosê ku bi daxwaza Xwedê hatiye gazîkirin ku bibe Şandiyê Mesîh Îsa û ji birayê me Sostênîs ,
46001002	ji civîna bawermendan a Xwedê ya li Korîntê , ji yên ku bi Mesîh Îsa hatine pîrozkirin û ji bo pîrozbûnê hatine gazîkirin û ji hemûyên ku li her derê gazî navê Îsa Mesîhê ku Xudanê me û yê wan e dikin re :
46001003	Ji Bavê me Xwedê û ji Xudan Îsa Mesîh , kerem û aştî li ser we be .
46001004	Ji bo kerema Xwedê ya ku bi Mesîh Îsa ji we re hatiye dayîn , ez hergav ji bo we ji Xwedayê xwe re spas dikim .
46001005	Çimkî ka çawa şahidiya Mesîh di nav we de qayîm bûye , hûn bi wî di her tiştî de , di peyivîn û di zanînê de dewlemend bûne .
46001006	
46001007	Wusa ku di tu diyariya ruhanî de kêmahiya we tune û hûn li hêviya xuyabûna Xudanê me Îsa Mesîh disekinin .
46001008	Ew jî wê we heta dawiyê qayîm bike , da ku hûn di Roja Xudanê me Îsa Mesîh de bêqusûr bin .
46001009	Xwedê dilsoz e : ji aliyê wî ve hûn hatine gazîkirin , da ku hevpariya we bi Kurê wî , Xudanê me Îsa Mesîh re hebe .
46001010	De îcar xwişk û birano , ez bi navê Xudanê me Îsa Mesîh hêvî ji we dikim , hûn hemû eynî tiştî bifikirin , bila di nav we de dubendî tune be ; lê li ser eynî fikrê û eynî dîtinê bibin yek .
46001011	Çimkî xwişk û birano , ji aliyê mirovên Xiloyê ve ji min re hat gotin ku di nav we de pevçûn heye .
46001012	Yanî ez li ser vê dibêjim : Her yek ji we dibêje : « Ez yê Pawlos im » an : « Ez yê Apolos im » an : « Ez yê Kîfas im » an jî : « Ez yê Mesîh im . »
46001013	Ma Mesîh hatiye parve kirin ? Ma Pawlos ji bo we hat xaçkirin ? An ku hûn bi navê Pawlos imad bûn ?
46001014	Ez ji Xwedê re şikir dikim ku min ji Krîspos û Gayos pê ve tu kes ji we imad nekiriye ;
46001015	wusa ku tu kes nebêje ku hûn bi navê min imad bûne .
46001016	— Belê min maliyên Stefanas jî imad kirin , ji vê zêdetir ez nizanim ku min kesek din imad kiriye an na . —
46001017	Çimkî Mesîh ez neşandim ku ez imad bikim , lê belê ez şandim ku ez Mizgîniyê bidim . Min ev yek bi şehrezayiya gotinan nekir , da ku xaça Mesîh hêza xwe winda neke .
46001018	Erê , peyva li ser xaçê ji bo yên ku helak dibin bêaqilî ye , lê ji bo me yên ku rizgar dibin hêza Xwedê ye .
46001019	Çimkî hatiye nivîsîn : « Ezê zanebûna zaneyan tune bikim , Ezê fêmdariya fêmdaran betal bikim . »
46001020	Ma yê zana li ku derê ye ? Yê Şerîetzan li ku derê ye ? Devjenîkerê şehreza yê vê dinyayê li ku derê ye ? Ma Xwedê şehrezayiya dinyayê venegerand bêaqiliyê ?
46001021	Madem ku dinyayê li gor şehrezayiya Xwedê , bi şehrezayiya xwe Xwedê nas nekir , li Xwedê xweş hat ku yên baweriyê tînin bi bêaqiliya Mizgîniyê rizgar bike .
46001022	Cihû nîşanan dixwazin û Yewnanî li şehrezayiyê digerin ,
46001023	lê em , Mesîhê ku hatiye xaçkirin didin bihîstin . Ew ji bo Cihûyan terpilînek û ji bo miletan bêaqilî ye ;
46001024	lê ji bo yên ku hatine gazîkirin , hem ji bo Cihû û hem jî ji bo Yewnaniyan , ev Mesîh hêza Xwedê û şehrezayiya Xwedê ye .
46001025	Çimkî bêaqiliya xwedayî di ser şehrezayiya mirovan re û bêhêziya Xwedê jî di ser hêza mirovan re ye .
46001026	Îcar birano , li gazîkirina xwe binêrin : Di nav we de li gor fikrên mirovan gelekên şehreza , gelekên hêzdar , gelekên esilzade ne hatine gazî kirin .
46001027	Lê belê Xwedê , ji bo ku şehrezayan bide şermkirin , tiştên dinyayê yên bêaqil bijartin ; û Xwedê , ji bo ku yên hêzdar bide şermkirin , tiştên dinyayê yên qels bijartin .
46001028	Xwedê , ji bo ku tiştên ku hene betal bike , tiştên dinyayê yên bê rûmet û kêm tên dîtin , tiştên ku tunin jî , bijartin .
46001029	Wusa ku tu kes li ber Xwedê pesnê xwe nede .
46001030	Bi saya Xwedê hûn bi Mesîh Îsa re ne , yê ku ji aliyê Xwedê ve ji bo me bû şehrezayî , rastdarî , pîrozî û rizgarî .
46001031	Ji bo vê yekê çawa ku hatiye nivîsîn : « Yê ku pesnê xwe dide , bila bi Xudan pesnê xwe bide . »
46002001	Birano , çaxê ku ez hatim ba we ku ez sira Xwedê ji we re diyar bikim , ez ne bi peyvên xemilandî an şehrezayî hatim .
46002002	Çimkî gava ku ez di nav we de bûm , min biryar da ku ez ji Îsa Mesîhê ku hatî xaçkirin pê ve tiştekî din nezanibim .
46002003	Ez bi qelsî û bi tirs hatim ba we ; ez gelek jî dilerizîm .
46002004	Peyv û danezana min , ne bi qanîkirina peyvên şehrezayiyê , lê bi berçavanîna hêza Ruh bû ,
46002005	da ku baweriya we ne li ser şehrezayiya mirovan be , lê li ser hêza Xwedê be .
46002006	Erê , em di nav yên gihîştî de şehrezayiyê dibêjin . Lê ev şehrezayî ne ya vê dinyayê ye û ne jî ya serokên wê ne , yên ku wê ji holê bên rakirin .
46002007	Lê belê em şehrezayiya Xwedê ya bi sir û veşartî dipeyivin , a ku Xwedê ji beriya dem û zemanan ve ji bo rûmeta me kifş kiriye .
46002008	Tu kesî ji serokên vê dinyayê bi vê nezanî . Eger bizanibûna , wê Xudanê rûmetê xaç nekirana .
46002009	Lê belê çawa ku hatiye nivîsîn : « Tiştên ku çavan nedîtine û guhan nebihîstineÛ di fikra mirov re derbas nebûne , Xwedê ew ji bo wan ên ku ji wî hez dikin , amade kirine . »
46002010	Lê Xwedê ew bi Ruh ji me re kifş kirin . Çimkî Ruh li her tiştî , li tiştên Xwedê yên kûr jî dikole .
46002011	Ma tiştên mirov , ji ruhê mirov ê ku di hundirê mirov de ye pê ve , kî dizane ? Wusa jî ji Ruhê Xwedê pê ve , tu kes bi tiştên Xwedê nizane .
46002012	Îcar me ne ruhê dinyayê , lê belê Ruhê ku ji Xwedê tê stand , da ku em wan tiştên ku Xwedê ji me re kirine diyarî , bizanin .
46002013	Em van , ne bi peyvên ku bi şehrezayiya mirovî hatine hînkirin , lê belê bi peyvên ku Ruh hîn kirine dibêjin . Em tiştên ruhanî ji mirovên ruhanî re eşkere dikin .
46002014	Lê mirovê nefsanî tiştên Ruhê Xwedê qebûl nake , ev jê re bêaqilî ne . Nikare wan bizane jî , ji ber ku ev tişt bi riyên ruhanî tên fêmkirin .
46002015	Yê ruhanî dikare her tiştî fêm bike , lê ew ji aliyê tu kesî ve nayê fêm kirin .
46002016	« Ma kê bi fikra Xudan zaniyeKu hînî wî bike ? » Lê fikra Mesîh bi me re ye .
46003001	Îcar birano , min nikaribû wek ku bi mirovên ruhanî re tê peyivîn , bi we re bipeyivim . Lê belê ez bi we re wek mirovên bedenî û zarokên di baweriya Mesîh de , peyivîm .
46003002	Min ne xwarin , lê belê min şîr da we . Çimkî we hê nikaribû ku hûn ragirin û niha jî hûn nikarin .
46003003	Çimkî hê jî hûn bedenî ne . Madem ku di nav we de çavnebarî û devjenî heye , ma hûn ne bedenî ne ? Ma hûn wek mirovên din najîn ?
46003004	Gava ku yek bêje « Ez yê Pawlos im » û yê din bêje : « Ez yê Apolos im » , ma hingê hûn ne mirov in ?
46003005	Îcar Apolos kî ye , Pawlos kî ye ? Li gor ku Xudan daye her yekî ji wan , ew xizmetkar in û we bi rêberiya wan bawerî aniye .
46003006	Min çand , Apolos av da ; lê belê Xwedê mezin kir .
46003007	Îcar ne yê ku çandiye û ne jî yê ku av daye tiştek e ; lê belê Xwedê , yê ku mezin dike , girîng e .
46003008	Yê ku çandiye û yê ku av daye yek in ; her yek ji wan wê li gor keda xwe bergîdan bistîne .
46003009	Çimkî em hevparên Xwedê yên xebatê ne , hûn zeviya Xwedê , avahiya Xwedê ne .
46003010	Li gor kerema Xwedê ya ku ji min re hat dayîn , min wek qesirbendekî şehreza bingeh danî , yekî din jî li ser ava dike . Bila her kes bala xwe bidiyê ku çawa li ser ava dike .
46003011	Çimkî tu kes ji bingeha ku hatiye danîn , yanî ji Îsa Mesîh pê ve , nikare bingeheke din deyne .
46003012	Eger yek li ser vê bingeha zêr , zîv , kevirên hêja , dep , giya , qirş ava bike ,
46003013	karê her kesî wê eşkere bibe . Çimkî ew Roj wê wî nîşan bide , çimkî kar wê bi êgir xuya bibe û agir bi xwe wê karê her kesî biceribîne ku çi cûre ye .
46003014	Eger karê ku mirovekî li ser wê bingehê ava kiriye bimîne , ewê xelat bistîne ;
46003015	eger karê yekî bişewite , ewê zirarê bibîne . Lê ew bi xwe wê rizgar bibe , lê wek ku di agir re derbas bibe wê rizgar bibe .
46003016	Ma hûn nizanin ku hûn Perestgeha Xwedê ne û Ruhê Xwedê di hundirê we de rûdine ?
46003017	Eger kesek Perestgeha Xwedê xera bike , Xwedê jî wê wî xera bike . Çimkî Perestgeha Xwedê pîroz e û ew Perestgeh hûn in .
46003018	Bila tu kes xwe nexapîne . Eger di nav we de yek xwe li vê dinyayê şehreza hesab bike , bila bêaqil be , da ku şehreza bibe .
46003019	Çimkî şehrezayiya vê dinyayê li ba Xwedê bêaqilî ye . Wek ku hatiye nivîsîn : « Ew şehrezayan di hîleyên wan de digire » .
46003020	Û dîsa hatiye nivîsîn : « Xudan dizane ku fikrên şehrezayan pûç in . »
46003021	Loma bila tu kes pesnê xwe bi mirovan nede . Çimkî her tişt yê we ye :
46003022	Dixwazî bila Pawlos be , Apolos be , Kîfas be , dinya be , jiyan be , mirin be , dema niha be , dema ku bê be , hemû yên we ne ;
46003023	û hûn yên Mesîh in , Mesîh jî yê Xwedê ye .
46004001	Bila mirov me xizmetkarên Mesîh û şahneyên sirên Xwedê bihesibînin .
46004002	Ne ev tenê , li vir ya ku ji şahneyan tê xwestin ew e ku ew mirovên dilsoz bin .
46004003	Îcar ji aliyê we ve an jî ji aliyê dadgeheke mirovî ve , dîwana min bê kirin , ji bo min tiştekî pirr biçûk e . Ez bi xwe jî dîwana xwe nakim .
46004004	Wijdana min rihet e , lê belê ev min bêsûc dernaxe . Dadgerê min Xudan e .
46004005	Ji ber vê yekê , heta ku Xudan bê , beriya wext , dîwana tiştekî nekin . Xudan wê tiştên di tariyê de veşartî ronahî bike û niyeta dilan eşkere bike . Hingê pesnê her kesî wê ji Xwedê be .
46004006	Birano , ji bo qenciya we , ji bo ku ji we re bibe mînak min ev hemû li ser xwe û li ser Apolos anîn ; da ku hûn ji me vê yekê hîn bibin : « Dernekevin derveyî ya nivîsandî » , da ku kes ji bo yekî li hember yê din xwe mezin neke .
46004007	Ma kî te ji yê din ferq dike ? Ma çiyê te heye ku te ji Xwedê nestandiye ? Madem te standiye , nexwe çima wek ku te nestandiye tu pesnê xwe didî ?
46004008	Ji xwe hûn têr bûne , ji xwe hûn dewlemend bûne . Bêyî me we dest bi hukumdariyê kir . Xwezî we hukumdarî bikira , da ku me jî bi we re hukumdarî bikira .
46004009	Çimkî ez dibêjim qey Xwedê em Şandî kirin ên herî kêm , wek ên ku ji bo kuştina li ber hemûyan , hatine pêşanîn . Çimkî em ji dinyayê re , ji milyaket û mirovan re bûn temaşe .
46004010	Em di ber Mesîh de bêaqil in , lê hûn bi saya Mesîh bi aqil in . Em bêhêz in , lê hûn bihêz in . Hûn xweyî rûmet , lê em bêrûmet in .
46004011	Heta vê saetê em tî û birçî ne û bêcil in ; li me tê xistin û em bê cih û war in .
46004012	Em bi destên xwe dixebitin û keda xwe didin . Gava ku çêrî me tê kirin , em duayên xêrê dikin ; gava tengahî li me tê kirin , em sebir dikin .
46004013	Gava ku buxtan li me tê kirin , em bi nermî dipeyivin . Heta niha em bûn mîna ziblê dinyayê û avriya her tiştî .
46004014	Ez van tiştan , ne ji bo ku we bidim şermkirin , lê ji bo ku ez wek zarokên xwe yên delal şîretan li we bikim dinivîsim .
46004015	Çimkî di baweriya Mesîh de , eger deh hezar perwerdekarên we hebin jî , gelek bavên we tunin ; bi Mizgîniyê di baweriya Mesîh Îsa de ez bûm bavê we .
46004016	Loma ez hêvî ji we dikim ku hûn bibin mîna min .
46004017	Ji ber vê yekê min Tîmotêyos şand ba we . Ew bi saya Xudan zarokê min ê delal û dilsoz e . Ewê riyên min ên di baweriya Mesîh Îsa de bîne bîra we , yên ku ez li her derê , li her civîna bawermendan hîn dikim .
46004018	Wek ku ezê neyêm ba we , hinek ji we poz bilind bûne .
46004019	Lê belê eger Xudan bixwaze , ezê di nêzîk de bêm ba we . Hingê ezê ne gotina wan ên ku poz bilind bûne , lê belê hêza wan bizanim .
46004020	Çimkî Padîşahiya Xwedê ne bi gotinê ye , lê belê bi hêzê ye .
46004021	Hûn çi dixwazin ? Ma ez bi dar bêm ba we , an ku bi hezkirin û ruhê nerm ?
46005001	Bi rastî tê gotin ku di nav we de zîna heye . Hem jî zînayek wusa ku di nav miletên xwedênenas de jî tune : Heta yekî , jina bavê xwe biriye .
46005002	Îcar şûna ku we şîn bigirta , da ku yê ev tişt kiriye ji nav we bihata rakirin , we ne girt , bi ser de jî hûn xwe dinepixînin !
46005003	Bi bedenê ez ne li ba we bim jî , bi ruh ez di nav we de me . Wek ku ez di nav we de bim , min bi navê Xudan Îsa ji xwe biryara dîwana wî yê ku weha kiriye , daye .
46005004	Gava ku hûn bicivin û ruhê min jî bi we re , tevî hêza Xudanê me Îsa ,
46005005	ji bo helakkirina bedenê , vî mirovî bidin destê Îblîs da ku di Roja Xudan de ruhê wî rizgar bibe .
46005006	Ne qenc e ku hûn pesnê xwe didin . Ma hûn nizanin ku piçek hevîrtirşk tevahiya hevîr tirş dike ?
46005007	Xwe ji hevîrtirşkê kevin pak bikin ku hûn bibin hevîrê nû , wek ku hûn bê hevîrtirşk in . Çimkî berxê me yê Cejna Derbasbûnê Mesîh hatiye gorîkirin .
46005008	Ji ber vê yekê em cejnê , ne bi hevîrtirşkê kevin , ne bi hevîrtirşkê kîn û xerabiyê , lê belê bi nanê şkeva yê dilpakî û rastiyê bikin .
46005009	Min di nameya xwe de ji we re nivîsî ku hûn bi zînakaran re nebin heval .
46005010	Ez qet li ser zînakar , çavbirçî , nijdevan û pûtperestên vê dinyayê nabêjim . Eger wusa bûya , diviya ku hûn ji vê dinyayê derketana .
46005011	Lê niha ez ji we re dinivîsim , bi yekî ku bira tê gotin , lê zînakar , çavbirçî , pûtperest , çêrker , serxweş an nijdevan be , pê re têkiliyê nekin , heta bi yekî weha re xwarinê jî nexwin .
46005012	Ma çi karê min bi dîwankirina yên li derve heye ? Ma nakeve ser we ku hûn dîwana yên hundir bikin ?
46005013	Xwedê wê dîwana yên derve bike . « Mirovê xerab ji nav xwe derxin . »
46006001	Dema di nav we de doza yekî bi yekî din re hebe , çawa diwêre ku ne li ber pîrozan , lê li ber neheqan dozê veke ?
46006002	Ma hûn nizanin ku pîroz wê dîwana dinyayê bikin ? Madem ku hûnê dîwana dinyayê bikin , ma hûn têrê nakin ku li ser dozên herî biçûk biryarê bidin ?
46006003	Ma hûn nizanin ku emê dîwana milyaketan bikin ? Îcar tiştên rojane li ku derê dimînin ?
46006004	Îcar çaxê dozên tiştên vê dinyayê di nav we de hebin , ma hûn wan ên ku ji aliyê civînê ve kêm tên dîtin , ji bo dîwankirinê rûdinînin ?
46006005	Ji bo ku hûn şerm bibin , ez van dibêjim . Ma di nav we de yekî şehreza peyda nabe , ku bikare di navbera birayan de dadgeriyê bike ?
46006006	Lê bira li hember bira dozê vedike , hem jî li ber bêbaweran !
46006007	Ya rast ji xwe li hember hevdû dozvekirina we , ji bo we bi tevahî binketin e . Ma ne çêtir e ku neheqî li we bê kirin ? Ma ne çêtir e ku malê we bê xwarin ?
46006008	Lê belê hûn bi xwe neheqiyê dikin û malê kesên din dixwin . Hem jî hûn vê yekê bi birayên dikin .
46006009	Ma hûn nizanin ku yên neheq Padîşahiya Xwedê mîras nastînin ? Neyên xapandin ! Yên ku fuhûşê dikin , an pûtperest , an zînakar , an qûnde , an qûngê ,
46006010	an diz , an çavbirçî , an serxweş , an çêrker an jî nijdevan , Padîşahiya Xwedê mîras nastînin .
46006011	Û hin ji we weha bûn ; lê belê bi navê Xudan Îsa Mesîh û bi Ruhê Xwedayê me hûn hatin şuştin , pîrozkirin û rastdarkirin .
46006012	« Ji bo min her tişt serbest e » , lê belê her tişt ne bi kêr e . « Ji bo min her tişt serbest e » , lê belê ez nabim bindestê tu tiştî .
46006013	Xwarin ji bo zik e , zik jî ji bo xwarinê ye . Lê belê Xwedê wê hem zik û hem jî xwarinê wêran bike . Beden ne ji bo fuhûşê ye , lê ji bo Xudan e . Xudan jî ji bo bedenê ye .
46006014	Xwedê hem Xudan rakir , hem jî wê bi hêza xwe me rake .
46006015	Ma hûn nizanin ku bedenên we endamên Mesîh in ? Ma ez endamên Mesîh bistînim û bikim endamên fahîşeyê ? Na , tu caran !
46006016	Ma hûn nizanin yê ku bi fahîşê ve bizeliqe , bi wê re dibe bedenek ? Ji xwe hatiye gotin : « Herdu wê bibin bedenek . »
46006017	Lê yê ku bi Xudan ve bizeliqe , bi wî re dibe ruhek .
46006018	Ji fuhûşê birevin . Her gunehê ku mirov bike , li derveyî bedenê ye , lê yê ku fuhûşê dike , li hember bedena xwe guneh dike .
46006019	An ma hûn nizanin ku bedena we Perestgeha Ruhê Pîroz ê ku di hundirê we de ye , ku we ji Xwedê standiye ? Hûn ne yên xwe bi xwe ne .
46006020	Çimkî hûn bi bihayekî hatin kirrîn ; ji ber vê yekê Xwedê di bedena xwe de bilind bikin .
46007001	Îcar em bên ser tiştên ku we ji min re nivîsîne : « Ji bo mêr qenc e ku dest nede jinê . »
46007002	Lê ji ber fuhûşê , bila jina her mêrî bi xwe û mêrê her jinê bi xwe hebe .
46007003	Bila mêr heqê jina xwe , bi eynî awayî jin jî heqê mêrê xwe bide .
46007004	Li ser bedena jinê bi xwe ne desthilatiya wê , lê belê ya mêrê wê heye . Bi vî awayî li ser bedena mêr bi xwe jî ne desthilatiya wî , lê belê desthilatiya jina wî heye .
46007005	Hevdû mehrûm nekin ; lê eger ji bo ku hûn xwe bidin duakirinê û bi dilê herdu aliyan be û ji bo demekê be , hingê çêdibe . Piştre dîsa herin ba hev , da ku Îblîs ji ber xwenegirtina we , we neceribîne .
46007006	Ez vê gotinê ne wek emir , lê wek destûrekê dibêjim .
46007007	Ez dixwazim ku hemû mirov wek min bi xwe bin . Lê belê hin bi vî awayî , hin bi wî awayî ne ; diyariya her kesî bi xwe ji Xwedê heye .
46007008	Ez ji yên nezewicî û jinebiyan re dibêjim : Eger wek min bimînin ji bo wan qenc e .
46007009	Lê eger nikarin xwe bigirin , bila bizewicin . Çimkî ji dêla ku ew bişewitin , çêtir e ku bizewicin .
46007010	Ji yên zewicî re jî ez emir dikim , lê ne ez , Xudan emir dike : Bila jin dev ji mêrê xwe bernede .
46007011	Eger dev jê berde jî , bila bê mêr bimîne , an jî bila bi mêrê xwe re li hev bê . Bila mêr jî jina xwe bernede .
46007012	Lê ji yên din re ne Xudan , ez dibêjim : Eger jina birayekî ya ku baweriyê nayne hebe û jinik razî be ku bi mêrê xwe re bimîne , bila mêrê wê , wê bernede .
46007013	Û eger mêrê jinekê yê ku baweriyê nayne hebe û razî be ku bi wê re bimîne , bila wî bernede .
46007014	Çimkî mêrê ku baweriyê nayne , bi jina xwe tê pîrozkirin , jina ku bawer nake jî bi wî birayê ku mêrê wê ye tê pîrozkirin . Nexwe zarokên we murdar diman ; lê niha pîroz in .
46007015	Lê eger yê ku baweriyê nayne dev jê berde , bila berde ; bira an xwişkên di vê rewşê de , ne di bin hêsîrtiyê de ne . Xwedê hûn gazî aştiyê kirine .
46007016	Ey jinê , tu ji ku derê dizanî ku tê mêrê xwe rizgar bikî ? Ey mêro , tu ji ku derê dizanî ku tê jina xwe rizgar bikî ?
46007017	Lê Xudan çawa li her kesî leva kiribe , Xwedê çawa gazî her kesî kiribe , bila wusa bijî . Ez vê li hemû civînên bawermendan emir dikim .
46007018	Yek sinetbûyî hatibe gazîkirin ? Bila ne sinetnebûyî be . Yek sinetnebûyî hatibe gazîkirin ? Bila sinet nebe .
46007019	Sinetbûn ne tiştek e , sinetnebûn jî ne tiştek e ; ya girîng pêkanîna emrên Xwedê ye .
46007020	Bila her kes di rewşa ku tê de hatiye gazîkirin de bimîne .
46007021	Gava ku tu hatî gazîkirin tu xulam bûyî ? Xem nîne ! Lê Eger tu bikarî azadiya xwe bi dest bixî , hê bêtir vê bi kar bîne .
46007022	Çimkî xulamê ku ji aliyê Xudan ve hatiye gazîkirin , ew azadê Xudan e . Bi vî awayî jî yê ku azad e hatiye gazîkirin , xulamê Mesîh e .
46007023	Hûn bi bihayekî hatin kirrîn , nebin xulamên mirovan .
46007024	Birano , her yek di çi rewşê de hatibe gazîkirin , bila li ber Xwedê di wê rewşê de bimîne .
46007025	Li ser keçik û kurikan , ji Xudan emrê min tune . Lê ez wek yekî ku bi dilovaniya Xudan dilsoz e , nêrîna xwe dibêjim .
46007026	Îcar ez guman dikim ku ev qenc e : Ji ber tengahiya vê demê , ji mirov re qenc e ku bimîne di wê rewşa ku tê de ye .
46007027	Ma tu bi jinekê ve girêdayî yî ? Li jêvebûnê negere . Tu bi jinekê ve negirêdayî yî ? Li jinê negere .
46007028	Lê eger tu jinê bînî , tu guneh nakî . Eger keçikek mêr bike , guneh nake . Lê di vê bedenê de tengahiyên van wê hebin ; ez dixwazim we ji vê bidirixînim .
46007029	Birano , ez vê dibêjim : Wext kurt bûye . Ji niha û pê ve , yên ku jina wan heye jî wek ku jina wan tune ,
46007030	yên ku şînê digirin , wek ku şînê nagirin , yên ku şa dibin , wek ku şa nabin , yên ku dikirrin , wek ku malê wan tune
46007031	û yên ku ji dinyayê îstifade dikin , wek ku jê îstifade nakin bin . Çimkî halê dinyayê yê niha derbas dibe .
46007032	Ez dixwazim ku hûn bê xem bin . Yê ku jin neaniye , ji bo tiştên Xudan xeman dixwe , ka wê çawa li Xudan xweş bê .
46007033	Lê yê ku jin aniye ji bo tiştên dinyayê xeman dixwe , ka wê çawa li jina xwe xweş bê ;
46007034	û bi vî awayî dilê wî dibe du alî . Îcar jin û keçika ku mêr nekiriye , ji bo ku hem bi bedenê û hem jî bi ruh pîroz bibe , ji bo tiştên Xudan xeman dixwe . Lê jina mêrkirî , ji bo tiştên dinyayê xeman dixwe , ka wê çawa li mêrê xwe xweş bê .
46007035	Ez vê ji bo feyda we dibêjim , ne ji bo ku ez dest û lingê we girêdim , lê ji bo ku hûn bi awayekî rêkûpêk bijîn û bê ku fikrên we belav bibin hûn ji Xudan re xizmetê bikin .
46007036	Lê eger yek difikire ku ew li keça xwe neheqiyê dike , eger jiyê keçikê pêşve çûbe û eger lazim be , bila ew tiştê ku dixwaze bike , ew guneh nake ; bila wê bide mêr .
46007037	Lê eger yek ne dudilî be û ne di bin mecbûriyê de be , lê bikare xwe û di dilê xwe de biryar dabe ku ewê keça xwe li ba xwe bihêle , ew baş dike .
46007038	Îcar yê ku keça xwe bide mêr baş dike , yê ku nede mêr hê çêtir dike .
46007039	Jinek , heta ku mêrê wê sax e bi wî ve girêdayî ye . Lê eger mêrê wê bimire , hingê ew serbest e bi yê ku dixwaze re bizewice . Tenê bila ew kes girêdayiyê Xudan be .
46007040	Lê li gor nêrîna min , ew jin wusa bimîne wê bextewartir be . Û ez dibêjim qey Ruhê Xwedê bi min re jî heye .
46008001	Niha em bên ser goriyên ku ji pûtan re tên pêşkêşkirin : Em dizanin ku zanîna me hemûyan heye . Zanîn qure dike , lê hezkirin , ava dike .
46008002	Eger yek guman dike ku tiştekî dizane , hê ew tiştekî nizane , ka çawa divê ku ew bizane .
46008003	Lê eger yek ji Xwedê hez dike , ew ji aliyê Xwedê ve tê nas kirin .
46008004	Îcar , li ser xwarina goriyên ku ji pûtan re tên pêşkêşkirin , em dizanin ku pût li dinyayê ne tiştek e û ji yekî pê ve Xwedê tune .
46008005	Eger li ser erdê an li ezmên yên ku ji wan re xwedê tê gotin hebin jî — çawa ku gelek xwedê û gelek xudan hene —
46008006	ji bo me tenê Xwedayek heye , ew jî Bav e . Her tişt ji wî ye û em ji bo wî hene . Û tenê Xudanek heye , ew jî Îsa Mesîh e . Her tişt bi destê wî hat afirandin û em bi wî hene .
46008007	Lê belê her kes ne xwediyê vê zanînê ye . Hinek jî , ji ber hînbûna pûtan a heta niha , li ser goştê ku ji pûtan re hatiye gorîkirin , hê jî dibêjin : « Ev goşt ji pûtan re ye » û dixwin . Wusa ji ber ku wijdana wan qels e , qirêjî dibe .
46008008	Xwarin me nêzîkî Xwedê nake . Em nexwin kêmahiya me çênabe , em bixwin jî zêdehiya me çênabe .
46008009	Lê hay jê hebin , bila ev azadiya we ji bo yên qels bi tu awayî nebe sedemê terpilînê .
46008010	Çimkî , eger yek te , tu yê ku zana yî li perestgeha pûtan li ser sifrê bibîne û ew bi xwe jî qels be , ma wijdana wî cesaretê nastîne ku goriyên ku ji pûtan re tên pêşkêşkirin bixwe ?
46008011	Îcar mirovê qels , ew birayê ku Mesîh di ber de miriye , bi zanîna te helak dibe .
46008012	Û bi vî awayî bi gunehkirina li hember birayan û birîndarkirina wijdana wan a qels , hûn li hember Mesîh guneh dikin .
46008013	Ji bo vê yekê eger xwarin bibe sedemê terpilîna birayê min , ji bo ku ez birayê xwe neterpilînim , ez qet goşt naxwim .
46009001	Ma ez ne azad im ? Ma ez ne Şandî me ? Ma min Xudanê me Îsa nedîtiye ? Ma hûn di baweriya Xudan de ne berê xebata min in ?
46009002	Ez ji bo hinekên din ne Şandî bim jî , qet nebe ez ji bo we Şandî me . Çimkî hûn di baweriya Xudan de mora şandîtiya min in .
46009003	Xweparastina min a li hember yên ku min dikişînin pirsê ev e .
46009004	Ma heqê me tune ku em bixwin û vexwin ?
46009005	Ma heqê me tune ku em wek Şandiyên din û wek birayên Xudan û wek Kîfas , jineke bawermend bi xwe re bigerînin ?
46009006	An ma heqê min û Barnabas tenê nîne ku em nexebitin ?
46009007	Ma kî bi perê xwe leşkeriyê dike ? Ma kî rezekî datîne û berê wî naxwe ? Ma kî şivantiya keriyekî dike û ji şîrê wî venaxwe ?
46009008	Ma ez van tiştên ha li gor mirovan dibêjim ? An ma Şerîet jî van tiştan nabêje ?
46009009	Çimkî di Şerîeta Mûsa de hatiye nivîsîn : « Devê gayê ku gêrê dike girê nedin . » Gelo Xwedê xema ga dixwe ,
46009010	an bi tevahî vê ji bo me dibêje ? Erê , ev ji bo me hat nivîsîn . Çimkî yê ku cot dike , divê bi hêvî cot bike ; û yê ku gêrê dike , divê bi hêviya ku ewê bibe hevpar , gêrê bike .
46009011	Eger me tiştên ruhanî di hundirê we de çandin , nexwe em tiştên cismanî ji we bidirûn jî , gelek e ?
46009012	Eger hinekên din di desthilatiyê de li ser we pardar bin , ma heqê me hê bêtir tune ? Lê belê me ev desthilatiya xwe bi kar neanî . Îcar ji bo ku em astengekê ji Mizgîniya Mesîh re dernexin , em her tiştî radigirin .
46009013	Ma hûn nizanin , yên ku di karê Perestgehê de dixebitin , ji Perestgehê dixwin û yên ku di gorîgehê de xizmetê dikin , parê ji gorîgehê distînin ?
46009014	Bi vî awayî , Xudan emir kir , yên ku Mizgîniyê belav dikin , ji Mizgîniyê abora xwe bikin .
46009015	Lê min qet yek ji van heqan bi kar neanî . Û ez van tiştan nanivîsim ku weha ji bo min bê kirin . Çimkî ji dêla ku yek pesindana min pûç derxe , mirin ji bo min çêtir e .
46009016	Eger ez Mizgîniyê bidim , ew ji bo min nabe pesindan . Çimkî ev barê pişta min e . Wey li min , eger ez Mizgîniyê belav nekim !
46009017	Îcar , eger ez vê bi daxwaz bikim , xelata min heye . Eger ez ne bi daxwaz bikim , wekîltî li min hatiye spartin .
46009018	Nexwe xelata min çi ye ? Ev e ku çaxê ez Mizgîniyê belav dikim , ez Mizgîniyê bê bergîdan bidim , da ku ez desthilatiya xwe ya ku di Mizgîniyê de ye bi kar neynim .
46009019	Bi ser ku ez ji her kesî azad im , ji bo ku ez hê bêtir mirovan bi dest bixim , min xwe kir xulamê her kesî .
46009020	Bi Cihûyan re ez bûm wek Cihûyan , da ku ez Cihûyan bi dest bixim . Bi wan re yên ku di bin Şerîetê de ne , ez bûm wek ên ku di bin Şerîetê de ne , da ku ez wan ên di bin Şerîetê de ne bi dest bixim . — Heçî ew e , ez bi xwe ne di bin Şerîetê de me .
46009021	Ez bi wan ên bê Şerîet re bûm wek ku ez bê Şerîet im , da ku ez wan ên bê Şerîet bi dest bixim . — Heçî ew e , ez li hember Xwedê ne bê Şerîet im , lê ez di bin Şerîeta Mesîh de me .
46009022	Bi lewazan re ez bûm lewaz , da ku ez yên lewaz bi dest bixim . Bi her kesî re ez bûme her tişt , da ku ez bi her awayî hinekan bi dest bixim .
46009023	Ez van hemûyan ji bo Mizgîniyê dikim , da ku para min di wê de hebe .
46009024	Ma hûn nizanin ku di meydana bezê de , ji hemûyên ku dikevin hevbezînê tenê yek xelatê distîne . Hûn jî wusa bibezin , da ku hûn xelatê bistînin .
46009025	Her kesê ku dikeve berhevdanê , di her tiştî de nefsa xwe digire . Ew ji bo çelengeke pûç vê dikin , lê em ji bo yeke nepûç dikin .
46009026	Ji bo vê yekê ez bêarmanc nabezim , ez badîhewa kulma xwe navêjim hewayê .
46009027	Ez cefayê didim bedena xwe û wê bindest dikim , da ku piştî min hinekên din hîn kirin , ez bi xwe neyêm redkirin .
46010001	Birano , ez naxwazim ku hûn ji vê yekê bêhay bin , ku bav û kalên me hemû di bin ewr de bûn û hemû di deryayê re derbas bûn
46010002	û hemû di ewr de û di deryayê de imad bûn ku bibin yên Mûsa û
46010003	hemûyan eynî xwarina ruhanî xwar û
46010004	hemûyan eynî vexwarina ruhanî vexwar . Çimkî ji lata ruhanî ya ku li pey wan dihat vedixwarin . Û ev lat Mesîh bû .
46010005	Lê belê Xwedê ji pirraniya wan razî nebû , loma termê wan li çolê hatin raxistin .
46010006	Niha ev bûyer ji bo me bûn mînak , da wek ku dilê wan çû tiştên xerab , dilê me jî neçe tiştên xerab .
46010007	Wek hinekan ji wan , hûn nebin pûtperest ; çawa ku hatiye nivîsîn : « Gel li ser xwarin û vexwarinê rûnişt û rabû da lotikan . »
46010008	Em fuhûşiyê nekin , wek hinekan ji wan fuhûşî kir û di rojekê de bîst û sê hezar kes ketin .
46010009	Û em Mesîh neceribînin wek ku hinekan ji wan kir û ji aliyê maran ve hatin helakkirin .
46010010	Pitepit nekin wek ku hinekan ji wan kir pitepit û ji aliyê helakker ve hatin helakkirin .
46010011	Ev tiştên ha bi mînaktî hatin serê wan û ji bo ku ji me yên ku gihîştin dawiya deman re bibin şîret , hatine nivîsîn .
46010012	Ji ber vê yekê , yê ku guman dike ku qayîm disekine , bila hay ji xwe hebe , ku nekeve !
46010013	Hûn ji tiştên mirovî pê ve neketin tu ceribandinên din . Xwedê dilsoz e û destûrê nade ku hûn ji karîna xwe zêdetir bên ceribandin . Lê belê ji bo ku hûn bikarin ragirin , ewê bi ceribandinê re riya jêderketinê jî pêk bîne .
46010014	Ji ber vê yekê hezkirîno , ji pûtperestiyê birevin .
46010015	Ez wek ku ji kesên aqilmend re dibêjim , dipeyivim . Ya ku ez dibêjim , biwezinînin .
46010016	Kasa pîroziyê ya ku em pîroz dikin , ma ne hevpariya xwîna Mesîh e ? Nanê ku em dişikênin , ma ne hevpariya bedena Mesîh e ?
46010017	Madem ku nan yek e , bi ser ku em gelek in jî em bedenek in . Çimkî em hemû ji nanekî parê distînin .
46010018	Li gelê Îsraêl binêrin , ma yên ku goriyan dixwin ne hevparên gorîgehê ne ?
46010019	Nexwe ez çi dibêjim ? Ma goriya ku ji pûtan re tê dayîn tiştek e ? An jî pût tiştek e ?
46010020	Na ! Ez vê dibêjim , pûtperest qurbanên xwe ne ji Xwedê re , lê belê ji cinan re pêşkêş dikin . Îcar ez naxwazim ku hûn bi cinan re bibin hevpar .
46010021	Hûn nikarin hem ji kasa Xudan û hem ji kasa cinan vexwin . Hûn nikarin hem ji sifra Xudan û hem ji sifra cinan parê bistînin .
46010022	Ma em dixwazin Xudan hêrs bikin ? Ma em ji wî hêzdartir in ?
46010023	« Her tişt serbest e » , lê belê her tişt ne bi feyde ye . « Her tişt serbest e » , lê belê her tişt ava nake .
46010024	Bila her kes ne li qenciya xwe , lê belê li qenciya yên din bigere .
46010025	Her tiştê ku li çarşiya qesaban tê firotin , bêyî ku ji bo wijdanê hûn lê bipirsin , bixwin .
46010026	« Çimkî erd û hemû tiştên ku tê de ne , yên Xudan in . »
46010027	Eger yekî ku baweriyê nayne gazî we bike û hûn bixwazin herin , her tiştê ku danîn ber we , bêyî ku hûn ji bo wijdanê lê bipirsin , bixwin .
46010028	Lê eger yek ji we re bêje : « Ev goştê goriyê ye » , ji bo yê ku vê dibêje û ji bo wijdanê nexwin .
46010029	Çaxê ez li ser wijdanê dibêjim , ne li ser ya te , lê ez li ser ya mirovê din dibêjim . Gelo çima wijdana yekî din , azadiya min dadbar bike ?
46010030	Eger ez bi spasî dixwim , nexwe çima ji ber tiştê ku min ji bo wî spas kiriye , ez bêm sûcdarkirin ?
46010031	Loma hûn her çi bixwin , her çi vexwin , her çi bikin , her tiştî ji bo rûmeta Xwedê bikin .
46010032	Ne ji bo Cihûyan , ne ji bo miletên din û ne jî ji bo civîna bawermendan a Xwedê , nebin sedemê terpilînê ,
46010033	çawa ku ez jî di her tiştî de dilê hemûyan xweş dikim . Ez ne li feyda xwe digerim , lê ez li feyda gelekan digerim da ku ew rizgar bibin .
46011001	Çawa ku ez mîna Mesîh dikim hûn jî mîna min bikin .
46011002	Ji ber ku hûn di her tiştî de min tînin bîra xwe û hînkirinên ku min spartine we diparêzin , ez pesnê we didim .
46011003	Lê ez dixwazim hûn bizanin ku serê her zilamî Mesîh , serê jinê mêr û serê Mesîh jî Xwedê ye .
46011004	Her zilamê ku sernixamtî dua an jî pêxemberîtiyê dike , ew serê xwe bê siyanet dike .
46011005	Lê her jina ku servekirî dua an jî pêxemberîtiyê dike , serê xwe bê siyanet dike . Çimkî ev , wek ku serê wê hatiye kurkirin û eynî tişt e .
46011006	Eger jin xwe nenixême , bila porê xwe jî bibire ! Lê madem ji bo jinê porbirrîn an jî serkurkirin şerm e , bila serê xwe binixême .
46011007	Divê mêr serê xwe nenixême çimkî ew wêne û rûmeta Xwedê ye . Lê jin rûmeta mêr e .
46011008	Çimkî ne mêr ji jinê çêbû , lê belê jin ji mêr çêbû .
46011009	Îcar mêr ne ji bo jinê , lê belê jin ji bo mêr hat afirandin .
46011010	Ji bo vê yekê û ji ber milyaketan , divê desthilatiya jinê li ser serê wê hebe .
46011011	Lê dîsa li ba Xudan ne jin ji mêr û ne jî mêr ji jinê serbixwe ye .
46011012	Çimkî , ka çawa jin ji mêr çêbû , mêr jî bi jinê tê dinyayê . Lê her tişt ji Xwedê ye .
46011013	Hûn bi xwe biwezinînin : Ma li jinê tê ku servekirî li ber Xwedê dua bike ?
46011014	Ma tebîet jî hînî we nake ku mêr porê xwe dirêj bike ji bo wî bêhurmetî ye ,
46011015	lê pordirêjiya jinê ji bo wê rûmet e ? Çimkî por ji bo nixamtinê ji wê re hatiye dayîn .
46011016	Lê eger yek bixwaze devjeniyê bike , ne adeteke me ya weha heye , ne jî ya civînên bawermendan ên Xwedê .
46011017	Lê di van tiştên ku ez niha tembîh bikim de , ez pesnê we nadim , çimkî li hev civînên we ji dêla ku feydê bidin , ziyanê didin .
46011018	Ya pêşî , ez dibihîzim dema ku hûn hemû li hev dicivin , di nav we de partîkarî hene û ez hinekê ji vê bawer dikim .
46011019	Erê , divê di nav we de dubendî hebin , da ku di nav we de yên meqbûl eşkere bibin .
46011020	Îcar gava ku hûn li hev bicivin , ev ne ji bo xwarina şîva Xudan e .
46011021	Çimkî li ser xwarinê her yek dikeve ser şîva xwe û hin birçî dimînin , hin jî serxweş dibin .
46011022	Ma ji bo xwarin û vexwarinê malên we tunin ? An ku hûn civîna bawermendan a Xwedê biçûk dibînin û yên ku tiştekî wan tune , hûn didin şermkirin ? Ma ez ji we re çi bêjim ? Ma ez pesnê we bidim ? Di vê yekê de ez pesnê we nadim !
46011023	Çimkî ya ku min ji Xudan stand min spart we : Şeva ku Xudan Îsa dan dest , wî rahişt nên ,
46011024	piştî ku şikir kir , şikand û got : « Ev bedena min a ji bo we ye . Ji bo bîranîna min vê bikin . »
46011025	Bi vî awayî jî piştî xwarina şîvê wî rahişt kasê û got : « Ev kas Peymana Nû ya bi xwîna min e . Her cara ku hûn vexwin , ji bo bîranîna min vê bikin . »
46011026	Çimkî her cara ku hûn vî nanî bixwin û vê kasê vexwin , heta ku Xudan bê , hûn mirina wî didin zanîn .
46011027	Ji ber vê yekê , kî ku bi awayekî nehêja , nên bixwe , an ji kasa Xudan vexwe , ew li hember beden û xwîna Xudan sûcdar dibe .
46011028	Îcar bila mirov xwe bi xwe hêre bike û piştre ji nên bixwe û ji kasê vexwe .
46011029	Çimkî yê ku dixwe û vedixwe eger bedenê ferq neke , bi xwarin û vexwarinê xwe bi xwe dadbar dike .
46011030	Ji ber vê yekê gelek ji we nexweş û lewaz in û hin jî mirine .
46011031	Lê eger me xwe bi xwe hêre bikira , em nedihatin dadbarkirin .
46011032	Lê gava ku dîwana me bê kirin , ji bo ku em bi dinyayê re sûcdar dernekevin , em ji aliyê Xudan ve tên terbiyekirin .
46011033	Îcar birano , gava ku hûn ji bo xwarinê li hev bicivin , li benda hevdû bimînin .
46011034	Eger yek birçî be , bila li mala xwe bixwe , da ku hatina we ya ba hev , nebe sedem ku hûn bên dîwankirin . Tiştên mayî , gava ku ez bêm ba we ezê serûber bikim .
46012001	Îcar heçî pirsa diyariyên ruhanî ye , birano , ez naxwazim ku hûn nezan bimînin .
46012002	Gava ku hûn pûtperest bûn , hûn dizanin ka çawa bi xirandina hişê we hûn ber bi pûtên bêziman ve birin .
46012003	Ji bo vê yekê ez bi we didim zanîn : Tu kes bi peyivîna ku bi Ruhê Xwedê ye nabêje : « Nifir li Îsa be ! » Û eger ne bi Ruhê Pîroz be , tu kes nikare bêje : « Îsa Xudan e . »
46012004	Îcar cûreyên diyariyên ruhanî hene , lê Ruh eynî ye .
46012005	Û cûreyên xizmetan hene , lê Xudan eynî ye .
46012006	Û cûreyên kirinan jî hene , lê yê ku di hemûyan de her karî dike eynî Xwedê ye .
46012007	Eşkerebûna Ruh ji bo berjewendiya gelemperî ji her kesî re tê dayîn .
46012008	Bi saya Ruh ji yekî re peyva şehrezayiyê , ji yekî din re jî bi eynî Ruhî peyva zanînê tê dayîn ,
46012009	bi eynî Ruhî ji yekî re bawerî û bi Ruhê ku yek e ji yekî din re jî diyariyên qenckirina nexweşan tê dayîn .
46012010	Ji yekî re hêza kirina kerametan , ji yekî re pêxemberîtî , ji yekî re karîna ji hev ferqkirina ruhan , ji yekî re zimanên cûr bi cûr , ji yekî re karîna wergerandina zimanan tê dayîn .
46012011	Yê ku van hemûyan pêk tîne , yek û eynî Ruh e . Ruh li gor daxwaza xwe van cihê cihê li her kesî belav dike .
46012012	Çawa ku beden yek e û gelek endamên wê hene û bi ser ku endamên bedenê gelek in jî , hemû yek beden in , Mesîh jî wusa ye .
46012013	Çimkî em , dixwazî Cihû , dixwazî Yewnanî , dixwazî xulam , dixwazî azad bin ; em hemû bi yek Ruhî hatin imad kirin ku em bibin bedenek û ji me hemûyan re eynî Ruh hat dayîn ku em jê vexwin .
46012014	Ji xwe beden ne endamek e , lê gelek endam e .
46012015	Eger ling bêje : « Ji ber ku ez ne dest im , ez ne ji bedenê me » , ew bi vê yekê ne li derveyî bedenê ye .
46012016	Eger guh bêje : « Ji ber ku ez ne çav im , ez ne ji bedenê me » , ew bi vê yekê ne li derveyî bedenê ye .
46012017	Eger hemû beden çav bûya , hingê bihîstin li ku derê dima ? Eger hemû bihîstin bûya , bîhnkirin li ku derê dima ?
46012018	Lê Xwedê her yek ji endaman li gor daxwaza xwe di bedenê de bi cih kir .
46012019	Îcar , eger hemû endamek bûya , beden li ku derê dima ?
46012020	Lê niha gelek endam , lê tenê bedenek heye .
46012021	Çav nikare ji dest re bêje : « Hewcedariya min bi te tune ! » Serî jî nikare ji lingan re bêje : « Hewcedariya min bi we tune ! »
46012022	Tam bervajiyê vê yekê , endamên bedenê yên ku lewaz tên dîtin , hê lazimtir in .
46012023	Endamên bedenê yên ku em bêsiyanet dibînin , em bêtir siyaneta wan digirin û endamên me yên ku ne spehî ne hê bêtir hurmet ji wan re tê kirin ,
46012024	lê hewcedariya endamên me yên spehî bi vê yekê tune . Lê belê Xwedê beden weha bi hevdû ve danî : hê bêtir siyanetgirtin da yê kêm ,
46012025	da ku di bedenê de cihêtî nebe , lê belê endam bi eynî pîvanê xema hev bixwin .
46012026	Eger endamek êşê bikişîne , hemû endam bi wî re êşê dikişînin . Eger siyaneta endamekî bê girtin , hemû endam bi hev re şa dibin .
46012027	Îcar hûn bedena Mesîh in û endamên wî yên cihê cihê ne .
46012028	Xwedê di civîna bawermendan de , pêşî Şandî , duwem pêxember , sêwem mamoste , piştre yên ku kerametan dikin , yên ku nexweşan qenc dikin , yên ku alîkariya kesên din dikin , yên ku dikarin îdare bikin û yên ku zimanên din dipeyivin destnîşan kir .
46012029	Ma hemû Şandî ne ? Ma hemû pêxember in ? Ma hemû mamoste ne ? Ma hemû kerametan dikin ?
46012030	Ma diyariya hemûyan heye ku nexweşan qenc bikin ? Ma hemû bi zimanan dipeyivin ? Ma hemû zimanan werdigerînin ?
46012031	Îcar hûn bi xîret diyariyên bilindtir bixwazin . Û ezê riyeke hê çêtir nîşanî we bidim .
46013001	Eger ez bi zimanên mirov û milyaketan bêjim , lê hezkirina min tune be , ez bûme wek sifrekî ku deng derdixe an jî zengilekî ku dike çingeçing .
46013002	Eger pêxemberîtiya min hebe û ez hemû siran û her zanayiyê bizanim û eger baweriya min a tam a ku çiyayan ji cihê wan rake hebe , lê hezkirina min tune be , ez qet ne tu tişt im .
46013003	Eger ez her tiştê xwe bi alîkarîtî bidim û bedena xwe ji bo şewitandinê teslîm bikim , lê hezkirina min tune be , qet feyda min jê tune .
46013004	Hezkirin sebir dike , hezkirin dilovaniyê dike . Hezkirin çavnebariyê nake , xwe mezin nake , pozbilindiyê nake ,
46013005	tiştên ne li rê nake , li feyda xwe nagere , hêrs nabe , li xerabiya kesî nagere ;
46013006	bi neheqiyê şa nabe , lê bi rastiyê şa dibe ;
46013007	bîhna xwe di her tiştî de fireh dike , ji her tiştî bawer dike , hêviya wê ji her tiştî heye , li her tiştî sebir dike .
46013008	Dawiya hezkirinê qet nayê ; lê heçî pêxemberîtî ne , wê betal bibin ; heçî zimanên ruhanî ne , wê rabin ; heçî zanîn e , wê betal bibe .
46013009	Çimkî zanîna me kêm e û pêxemberîtiya me kêm e .
46013010	Lê çaxê ku bêkêmahîtî bê , ya kêm wê betal bibe .
46013011	Çaxê ku ez zarok bûm , min wek zarokan digot ; wek zarokan fêm dikir ; ez wek zarokan difikirîm ; çaxê ez bûm zilam , min dev ji tiştên zaroktiyê berda .
46013012	Çimkî niha em di neynikê de , ne zelal dibînin , lê hingê emê rû bi rû bibînin . Niha ez hinekê dizanim , lê wî çaxî , çawa ku ez tam têm zanîn , ezê tam bizanim .
46013013	Îcar ev her sê dimînin : Bawerî , hêvî û hezkirin . Û ji van ya herî mezin hezkirin e .
46014001	Li pey hezkirinê bibezin û diyariyên ruhanî bi xîret bixwazin , lê hê bêtir pêxemberîtîkirinê .
46014002	Çimkî yê ku bi zimanê ruhanî dibêje , ne ji mirovan re , lê ji Xwedê re dibêje . Kes wî fêm nake ; ew bi ruh siran dibêje .
46014003	Lê yê ku pêxemberîtiyê dike , ji bo avakirin , cesaretdan û handanê ji mirovan re dibêje .
46014004	Yê ku bi zimanê din dipeyive , xwe bi xwe ava dike ; lê yê ku pêxemberîtiyê dike , civîna bawermendan ava dike .
46014005	Ez dixwazim ku hûn hemû bi zimanan bipeyivin ; lê ez hê bêtir dixwazim ku hûn pêxemberîtiyê bikin . Yê ku pêxemberîtiyê dike , ji yê ku bi zimanan dipeyive mezintir e . Lê eger yê ku bi zimanan dipeyive ji bo avakirina civînê wergerîne , ev tiştek din e .
46014006	Îcar birano , eger ez bêm ba we û bi zimanan bipeyivim , lê ez peyxam , an zanîn , an pêxemberîtî an hînkirinê ji we re nebêjim , çi feyda min wê li we bibe ?
46014007	Eger tiştên ne zindî yên ku deng derdixin , bilûr be an jî çeng be , dengên cihê derneynin , ji ku derê wê bê zanîn makamê ku bi bilûrê an bi çengê tê lêxistin , çi ye ?
46014008	Eger borî jî dengekî nekifş derîne , kî wê xwe ji bo şer amade bike ?
46014009	Îcar hûn jî eger bi zimanê din peyvên zelal nebêjin , ya ku tê gotin çawa wê bê zanîn ? Çimkî gotinên we wê li ber bayê herin .
46014010	Bêguman li dinyayê gelek cûreyên zimanan hene û qet yek ji wan ne bêmane ye .
46014011	Îcar , eger ez bi mana ziman nezanim , ezê ji bo yê ku dipeyive xerîb bim û yê ku dipeyive wê ji bo min xerîb be .
46014012	Îcar madem ku hûn jî ji bo diyariyên ruhanî xîretkêş in , li vê yekê bigerin ku ji bo avakirina civîna bawermendan hûn di van de zêde bibin .
46014013	Ji bo vê yekê , yê ku bi zimanê din dipeyive , bila dua bike da ku bikare wergerîne .
46014014	Çimkî , eger ez bi zimanê din dua dikim , ruhê min dua dike , lê hişê min bêber dimîne .
46014015	Îcar ez çi bikim ? Ezê bi ruh dua bikim û ezê bi hiş jî dua bikim ; ezê bi ruh lavijeyan bêjim û ezê bi hiş jî lavijeyan bêjim .
46014016	Çimkî eger tu bi ruh şikir bikî , yê ku ji diyariyên ruhanî fêm nake , ji ber ku nizane tu çi dibêjî , wê ji şikirkirina te re çawa « Amîn » bêje ?
46014017	Erê , tu qenc şikir dikî , lê yê din nayê avakirin .
46014018	Şikir ji Xwedê re , ez ji we hemûyan bêtir bi zimanên din dipeyivim .
46014019	Lê belê di civîna bawermendan de , ji dêla ku ez bi zimanê din deh hezar peyv bêjim , ji bo ku ez hînî yên din jî bikim , ez bi hişê xwe gotina pênc peyvan çêtir dibînim .
46014020	Birano , di aqil de zarok nebin . Di xerabiyê de bibin zarokên biçûk , lê di aqil de gihîştî bin .
46014021	Di Şerîetê de ev hatiye nivîsîn : « Xudan dibêje : ‹ Ezê bi yên ku zimanên biyanî dipeyivinÛ bi lêvên biyaniyan bi vî gelî re bipeyivimÛ dîsa jî ew guhdariya min nakin . › »
46014022	Ji ber vê yekê ziman ne ji bo bawermendan , lê ji yên ku baweriyê naynin re , ji bo nîşanekê ne . Û pêxemberîtî ne ji bo yên ku baweriyê naynin , lê ji bo bawermendan e .
46014023	Niha eger tevahiya civîna bawermendan li hev bicive û hemû bi zimanan bipeyivin û yên ku ji diyariyên ruhanî fêm nakin an jî yên ku baweriyê naynin bikevin hundir , ma nabêjin ku hişê we ji serê we çûye ?
46014024	Lê eger hemû pêxemberîtiyê bikin û yekî ku bawer nake an jî yekî ku ji diyariyên ruhanî fêm nake bikeve hundir , wê ji aliyê hemûyan ve bê qanî kirin û toqulandin ;
46014025	tiştên veşartî yên di dilê wî de wê eşkere bibin û ji ber vê yekê ewê bêje : « Bi rastî jî Xwedê di nav we de ye » , ewê deverû here erdê û biperize Xwedê .
46014026	Birano , divê çawa be ? Gava ku hûn dicivin , her yek ji we lavijeya wî , hînkirina wî , peyxama wî , zimanê wî , wergerandina wî heye . Bila ev hemû ji bo pêşveçûna civînê bin .
46014027	Eger yek bi zimanê din bipeyive , dido an herî zêde bila sê kes bi dorê bipeyivin û yek jî wergerîne .
46014028	Lê eger yê ku wergerîne tunebe , bila ew di civîna bawermendan de deng neke , bila di dilê xwe de ji Xwedê re bêje .
46014029	Bila dido an sê pêxember bipeyivin , yên din jî gotinên wan baş ji hevdû ferq bikin .
46014030	Lê eger ji yekî din ê rûniştî re peyxamek bê , bila yê pêşî bêdeng bimîne .
46014031	Çimkî hûn hemû jî yek bi yek dikarin pêxemberîtiyê bikin , da ku hemû hîn bibin û cesaretê bistînin .
46014032	Û ruhê pêxemberan bi ya pêxemberan dike .
46014033	Ji ber ku Xwedê , ne Xwedayê tevliheviyê ye , lê yê aştiyê ye . Wek di hemû civînên pîrozan de ,
46014034	bila jin di civînan de bêdeng bimînin . Çimkî ji bo wan destûra peyivînê tune . Wek ku şerîet jî dibêje bila serî deynin .
46014035	Eger dixwazin tiştekî hîn bibin , bila li mal ji mêrê xwe bipirsin . Çimkî di civînê de ji bo jinê peyivîn şerm e .
46014036	Ma peyva Xwedê ji we derket ? An ku gihîşt we tenê ?
46014037	Eger yek guman bike ku ew pêxember an jî ruhanî ye , bila fêm bike , tiştê ku min ji we re nivîsiye emrê Xudan e .
46014038	Lê yê ku van qebûl neke , bila neyê naskirin .
46014039	Ji ber vê yekê birano , li pey pêxemberîtîkirinê bibezin û ji peyivîna zimanan re nebin asteng .
46014040	Lê bila her tişt li cih û bi rêkûpêk be .
46015001	Niha birano , ez wê Mizgîniya ku min da we û we jî qebûl kir û hûn tê de dimînin , bi we didim zanîn .
46015002	Eger hûn wê Mizgîniya ku min daye we hişk bigirin , hûnê bi wê rizgar jî bibin ; an na , we badîhewa bawer kiriye .
46015003	Çimkî ya ku min stand , min berî her tiştî ragihand we . Wusa ku , Mesîh li gor Nivîsarên Pîroz , ji bo gunehên me mir
46015004	û hat veşartin û li gor Nivîsarên Pîroz roja sisiyan hat rakirin .
46015005	Ji Kîfas re , piştre ji diwanzdehan re xuya bû .
46015006	Piştî vê jî , di carekê de ji pênc sed birayî zêdetir kesî re xuya bû ; û pirraniya wan hê dijîn , lê hin ji wan razane .
46015007	Piştre ji Aqûb re xuya bû , piştre jî ji hemû Şandiyan re .
46015008	Piştî hemûyan jî , ji min re jî xuya bû , ez ê ku mîna zarokekî jiberçûyî me .
46015009	Çimkî ez , ji Şandiyan yê herî biçûk im . Ez ne hêja me ku Şandî bêm gazîkirin ; ji ber ku min tengahî da civîna bawermendan a Xwedê .
46015010	Lê ez çi bim , ez bi kerema Xwedê me . Û kerema wî ya li ser min badîhewa neçû , lê ez ji wan hemûyan bêtir xebitîm . Ya rast ne ez , lê belê kerema Xwedê ya bi min re xebitî .
46015011	Îcar , eger ez an jî ew , em weha didin bihîstin û we jî weha bawer kir .
46015012	Eger tê danbihîstin ku Mesîh ji nav miriyan hat rakirin , çawa ji nav we hinek dibêjin : « Rabûna miriyan tune . »
46015013	Eger rabûna miriyan tune be , Mesîh jî ne hatiye rakirin .
46015014	Eger Mesîh nehatibe rakirin , hingê danezana me pûç û baweriya we jî pûç e .
46015015	Hingê em şahidên Xwedê yên derewîn derdikevin . Çimkî me li ser Xwedê şahidî kir ku wî Mesîh ji nav miriyan rakir . Lê eger bi rastî mirî neyên rakirin , hingê Xwedê Mesîh jî ranekir .
46015016	Çimkî eger mirî neyên rakirin , nexwe Mesîh jî nehatiye rakirin .
46015017	Eger Mesîh nehatibe rakirin , baweriya we jî betal e , hê jî hûn di nav gunehên xwe de ne .
46015018	Di vê rewşê de , yên ku di baweriya Mesîh de mirine jî helak bûne .
46015019	Eger bi tenê ji bo vê jiyanê , me hêviya xwe bi Mesîh ve girêdabe , hingê em ji hemû mirovan bêtir di rewşeke reben de ne .
46015020	Lê rastî ev e ku Mesîh ji nav miriyan hatiye rakirin û ew berê pêşî yê razayiyan e .
46015021	Madem ku mirin bi destê mirov hat , rabûna miriyan jî bi destê mirov çêbû .
46015022	Çawa ku hemû bi Adem dimirin , wusa jî hemû wê bi Mesîh bên vejandin .
46015023	Lê her kes di dora xwe de : Berê pêşî Mesîh ; piştre , di hatina Mesîh de yên wî wê rabin .
46015024	Piştre , çaxê ku Mesîh her hukumdarî û her desthilatî û hêzê betal bike û padîşahiyê bide destê Bav Xwedê , wê bibe dawî .
46015025	Çimkî , divê Mesîh hukumdariyê bike heta ku Xwedê hemû dijminan bike bin lingên wî .
46015026	Dijminê dawî yê ku divê bê rakirin , mirin e .
46015027	Çimkî « Xwedê her tişt xist bin lingên wî » . Gava ku tê gotin , « Her tişt xist bin lingên wî » , eşkere ye , Xwedê ne tê de , her tişt di bin lingên wî de ye .
46015028	Gava ku her tişt hat xistin bin lingên wî , hingên Kur jî wê serê xwe li ber yê ku her tişt xistin bin lingên wî deyne , da ku Xwedê di her tiştî de her tişt be .
46015029	Nexwe , yên ku ji bo miriyan imad dibin , wê çi bikin ? Eger mirî tu caran neyên rakirin , hingê çima ji bo wan imad dibin ?
46015030	Îcar çima em her saet di nav talûkê de dimînin ?
46015031	Birano , ez her roj dimirim ! Bi saya Xudanê me Îsa mesîh ez bi we serbilind im û ev ji xwe wusa ye .
46015032	Eger min li Efesê şer kir , wek ku min bi heywanên hov re kiribe , feyda vê ji bo min çi ye ? Eger mirî neyên rakirin , « Em bixwin û vexwin , çimkî emê sibê bimirin . »
46015033	Neyên xapandin , « Hevaltiya xerab exlaqê spehî xera dike . »
46015034	Rast werin ser hişê xwe û guneh nekin . Çimkî li ba hinekan zanîna Xwedê tune . Ji bo ku hûn şerm bibin ez van dibêjim .
46015035	Lê belê yek dikare bêje : « Mirî çawa tên rakirin ? Bi bedeneke çawa tên ? »
46015036	Bêaqilo , tiştê ku tu diçînî , heta ku nemire , şîn nabe !
46015037	Tiştê ku tu diçînî , ne beden e ku wê çêbe , lê belê tovekî tazî , belkî genim an jî tovekî din e .
46015038	Xwedê li gor daxwaza xwe bedenekê dide wî , yanî bedena her tovî dide wî .
46015039	Her goşt ne yek e ; lê belê goştê mirovan cihê ye , goştê heywanan cihê ye , goştê teyrikan cihê ye û goştê masiyan cihê ye .
46015040	Bedenên ezmanî û bedenên dinyayî hene . Lê rûmeta bedenên ezmanî cihê ye , rûmeta yên dinyayî cihê ye .
46015041	Rûmeta rojê cihê ye , rûmeta heyvê cihê ye û rûmeta stêran cihê ye . Di rûmetê de stêr ji stêrê jî cihê ye .
46015042	Rabûna miriyan jî bi vî awayî ye . Di rizîbûnê de tê çandin , di nerizîbûnê de tê rakirin .
46015043	Di şermezariyê de tê çandin , di rûmetê de tê rakirin ; di lewaziyê de tê çandin , di hêzdariyê de tê rakirin .
46015044	Bedena xweheyî tê çandin , bedena ruhanî tê rakirin . Çawa ku bedena xweheyî heye , wusa jî bedena ruhanî heye .
46015045	Weha jî hatiye nivîsîn : « Mirovê pêşî Adem , bû canê jîndar . » Lê Ademê paşî bû ruhê ku jiyanê dide .
46015046	Lê belê ne bedena ruhanî , lê bedena xweheyî pêşî hat ; ya ruhanî paşê hat .
46015047	Mirovê pêşî ji erdê , yanî ji axê ye ; mirovê diduyan ji ezmanan e .
46015048	Yê ji axê çawa be , yên ku ji axê ne jî wusa ne . Yê ezmanî çawa be , yên ezmanî jî wusa ne .
46015049	Çawa ku me wêneyê mirovê ji axê wergirtiye , wusa jî emê wêneyê mirovê ezmanî wergirin .
46015050	Birano , ez vê dibêjim : Xwîn û goşt nikarin Padîşahiya Xwedê mîras bistînin . Ne jî rizîbûn dikare nerizîbûnê mîras bistîne .
46015051	Va ye , ez ji we re sirekê dibêjim : Em hemû namirin , lê di lêxistina boriya dawî de emê hemû di kêlîkekê de , di girtin û vekirina çavan de , bên guhertin .
46015052	Çimkî borî wê bê lêxistin , mirî wê bi nerizîbûnîtî bên rakirin û emê bên guhertin .
46015053	Çimkî divê evê ku dirize nerizîbûnê û evê ku dimire nemirinê li xwe bike .
46015054	Îcar gava ku evê dirize nerizîbûnê û evê ku dimire nemirinê li xwe bike , ev peyva nivîsandî hingê wê bê cih : « Mirin di serketinê de hat daqurtandin .
46015055	Hey mirinê , kanê serketina te li ku derê ma ? Hey mirinê , kanê derziya te li ku derê ma ? »
46015056	Derziya mirinê guneh e ; hêza guneh Şerîet e .
46015057	Lê şikir ji Xwedê re yê ku bi destê Xudanê me Îsa Mesîh serketinê dide me .
46015058	Ji bo vê yekê , ey birayên min ên hezkirî , veneleqin , nelebte bin , di karê Xudan de herdem xîretkêş bin ; çimkî hûn dizanin ku bi Xudan re keda we ne badîhewa ye .
46016001	Îcar heçî alîkarî civandina ji bo pîrozan e , wek min li civînên bawermendan ên li Galatyayê tembîh kiriye , hûn jî wusa bikin .
46016002	Bila her yek ji we di roja pêşî ya heftiyê de , li gor hatina xwe hinek pere bicivîne û li ba xwe hilîne , da ku gava ez bêm , civandina peran ne hewce be .
46016003	Gava ku ez bêm , ezê wan kesên ku we li cih dîtine ku diyariya we bibin Orşelîmê , bi nameyan ve bişînim .
46016004	Eger çûna min jî qenc be , ewê bi min re herin .
46016005	Gava ku ez di Mekedonyayê re derbas bibim ezê bêm ba we . Çimkî ezê di Mekedonyayê re derbas bibim .
46016006	Îcar belkî ez li ba we bimînim an jî zivistanê li ba we derbas bikim ; da ku , ez herim ku derê , hûn min bi rê bixin .
46016007	Ez naxwazim ku niha we li ser lingan bibînim ; eger Xudan destûrê bide , ez hêvî dikim ku demekê bi we re bimînim .
46016008	Lê ezê heta Roja Pentîkostê li Efesê bimînim .
46016009	Çimkî ji bo xebatê deriyekî fireh li ber min vebûye û yên ku li hember radibin gelek in .
46016010	Çaxê ku Tîmotêyos bê , wusa bikin ku bêtirs li ba we bimîne . Çimkî ew jî wek min di karê Xudan de dixebite .
46016011	Loma bila tu kes wî kêm nebîne . Ji bo ku bê ba min , wî bi aştî bi rê bixin . Çimkî bi birayan re ez li benda wî me .
46016012	Îcar heçî birayê me Apolos e , min pirr rica jê kir ku bi birayên din re bê ba we , lê daxwaza wî ya hatinê niha qet tune . Di demeke xweşkeys de ewê bê .
46016013	Hişyar bin , di baweriyê de hîmgirtî bin , mêrxas bin , hêzdar bin .
46016014	Her tiştê ku hûn dikin , bila bi hezkirinê bê kirin .
46016015	Birano , daxwazeke min ji we heye ; hûn dizanin , maliyên Stefanas , bawermendên pêşî yên herêma Axayayê * ne . Bi ser de wan xwe ji xizmeta pîrozan re veqetandiye . Serî li ber yên weha û li ber hemûyên ku bi wan re dixebitin û keda xwe didin , deynin .
46016016	
46016017	Ez şa dibim ku Stefanas , Fortunatos û Axayîkos hatin , çimkî wan cihê we girt
46016018	û rihetî dan ruhê min û yê we jî . Loma , yên weha nas bikin .
46016019	Civînên bawermendan ên herêma Asyayê silavan li we dikin . Akîlas û Priskîla , bi civîna bawermendan a li mala xwe ve , bi navê Xudan gelek silavan li we dikin .
46016020	Hemû bira silavan li we dikin . Bi ramûsana pîroz silavan li hevdû bikin .
46016021	Ez Pawlos , bi destê xwe silavên xwe dinivîsim .
46016022	Eger yek ji Xudan hez neke , nifir li ser wî be . ‹ Maranata › .
46016023	Kerema Xudan Îsa li ser we be .
46016024	Hezkirina min , bi saya Mesîh Îsa bi we hemûyan re be . Amîn .
47001001	Ji Pawlosê ku bi daxwaza Xwedê , Şandiyê Mesîh Îsa ye û ji birayê me Tîmotêyos , ji civîna bawermendan a Xwedê ya li Korîntê û ji tevahiya pîrozên li hemû Axayayê re :
47001002	Ji Bavê me Xwedê û ji Xudan Îsa Mesîh , kerem û aştî li ser we be .
47001003	Xwedayê ku Bavê Xudanê me Îsa Mesîh e , Bavê dilovaniyê û Xwedayê hemû handanê pîroz be .
47001004	Ew di her tengahiya me de hanê dide me , da ku em bikarin bi wê handana ku em bi xwe ji aliyê Xwedê ve tên handan , hanê bidin wan ên ku di her cûreyê tengahiyê de ne .
47001005	Çimkî çawa ku cefayên Mesîh li ser me zêde dibin , wusa jî em bi saya Mesîh zêde tên handan .
47001006	Îcar , eger em di tengahiyê de bin , ev ji bo handan û xilasbûna we ye . Eger em bên handan , ev ji bo ku hûn bên handan e , da ku hûn bikarin wan eynî cefayên ku em jî dikişînin , ragirin .
47001007	Hêviya me ya ji bo we qayîm e . Çimkî em dizanin , çawa ku hûn hevparên cefayên me ne , hûn wusa jî hevparên handana me ne .
47001008	Birano , em naxwazin ku hûn ji tengahiyên ku me li herêma Asyayê kişandin bêhay bin . Em ketin bin barekî giran ê di ser hêza xwe re , wusa ku me hêviya xwe ji jiyanê jî birrî .
47001009	Bi rastî , fikra ku cezayê mirinê li ser me hatiye dayîn , hat dilê me . Ev çêbû , da ku em ne li xwe , lê li Xwedayê ku miriyan radike ewle bin .
47001010	Wî em ji talûkeya mirinê ya ewqas mezin rizgar kirin û wê hê jî rizgar bike . Hêviya me ji wî heye
47001011	ku bi alîkariya duayên we yên ji bo me , ewê dîsa jî me rizgar bike . Wusa ku , ji bo kerema ku bi saya duayên gelekan ji me re hat dayîn , li ser rûyê me , ji aliyê gelekan ve bê şikirkirin .
47001012	Pesindana me ev e : Wijdana me şahidiyê dike ku em bi sadebûnî û dilpakiya ku ji Xwedê tê , di dinyayê de û hê bêtir li ber we rêve çûn . Ev jî ne bi şehrezayiya mirovî , lê bi kerema Xwedê bû .
47001013	Çimkî em ji tiştê ku hûn dikarin bixwînin û fêm bikin pê ve , tiştên din ji we re nanivîsin .
47001014	Ez hêvî dikim , wek ku we em hinekî fêm kirine , hûnê tam fêm bikin . Wusa ku di Roja Xudanê me Îsa de em pesindana we ne , wek ku hûn jî pesindana me ne .
47001015	Bi vê ewlebûnê , ji bo ku ez we du caran şa bikim , min xist dilê xwe ku ez pêşî bêm ba we ,
47001016	piştre ji ba we derbasî Mekedonyayê bibim , ji Mekedonyayê dîsa vegerim ba we û ji aliyê we ve ber bi Cihûstanê ve bêm bi rê kirin .
47001017	Gava ku min ev xist dilê xwe , gelo min sivikahî kir ? An ya ku min xist dilê xwe , ma min li gor fikra mirovî xwest ? Ma min ji aliyekê ve « erê , erê » digot , ji aliyê din ve jî « na , na » ?
47001018	Lê çawa ku Xwedê dilsoz e , gotina me ya ji we re , ne hem « erê » û hem « na » ye .
47001019	Çimkî Kurê Xwedê Îsa Mesîhê ku me di nav we de da bihîstin — yanî min û Sîlas û Tîmotêyos — ne hem « erê » û hem « na » bû . Lê di şexsê wî de tenê « erê » heye .
47001020	Çimkî çiqas sozên Xwedê hebin , di şexsê Mesîh de « erê » ne . Ji ber vê yekê , em ji bo rûmeta Xwedê , bi wî « Amîn » dibêjin .
47001021	Yê ku em bi we re di yekîtiya Mesîh de qayîm kirine û em mesh kirine , Xwedê ye .
47001022	Wî em mor jî kirin û di dilê me de destberiya Ruhê Pîroz daye me .
47001023	Xwedê şahidê min e : Ji bo ku ez we bidirixînim , ez hê nehatime Korîntê .
47001024	Ev , ne ji ber ku serweriya me li ser baweriya we heye , lê em alîkarên şahiya we ne . Çimkî hûn di baweriyê de hîmgirtî ne .
47002001	Loma min ji bo xwe biryar da ku ez careke din nayêm ku we xemgîn bikim .
47002002	Çimkî , eger ez we xemgîn bikim , ji yê ku ji aliyê min ve hatiye xemgînkirin pê ve , yê ku min dilşa bike kî ye ?
47002003	Min ev eynî weha nivîsî , da ku gava ez bêm , ew ên ku divê min şa bikin , min xemgîn nekin . Ez li we hemûyan ewle me ku şahiya min şahiya we hemûyan e .
47002004	Ne ji bo ku hûn xemgîn bibin , lê belê ji bo ku hûn hezkirina min a zêde ya ji bo we bizanin , min di nav gelek tengahî û êşa dil de û bi hêstirên çavan ji we re nivîsî .
47002005	Eger yekî xemgînî dabe , ne daye min , lê — ji bo ku ez mezin nekim — heta dereceyekê daye we hemûyan .
47002006	Ew cezayê ku pirraniya we daye kesê weha , têrê dike .
47002007	Niha divê hûn hê bêtir li wî bibihûrin û hanê bidin wî , da ku ev kes di nav xemgîniya zêde de nefetise
47002008	Loma , ez ji we lava dikim ku hûn hezkirina xwe ya ji bo wî erê bikin .
47002009	Min ji bo vê yekê nivîsî : Da ku ez we biceribînim , bizanim , ka hûn di her tiştî de bi ya min dikin an na .
47002010	Hûn tiştekî li kê bibihûrin , ez jî lê dibihûrim . Eger ez li tiştekî bihûrtibim , ez ji bo we li ber Mesîh li vê jî bihûrtime .
47002011	Da ku keysa Îblîs li me neyê , çimkî em ji gêrûfenên wî ne bêhay in .
47002012	Gava ku ez ji bo Mizgîniya Mesîh hatim Troyayê , ji aliyê Xudan ve deriyek li ber min hat vekirin ,
47002013	lê ji ber ku min birayê xwe Tîtos nedît , dilê min rihet nebû . Loma min xatir ji wan xwest , ez çûm Mekedonyayê .
47002014	Lê şikir ji wî Xwedayî re ku herdem me bi Mesîh , di rêveçûna serfiraziya serketinê de pêşve dibe û bi destê me bîhna xweş a zanîna xwe li her derê belav dike .
47002015	Çimkî em , hem di nav yên ku xilas dibin û hem jî di nav yên ku helak dibin de , ji Xwedê re bîhna Mesîh a xweş in .
47002016	Ji bo yên helakbûyî em bîhna ku ji mirinê dibe mirinê ne , ji bo yên xilasbûyî jî em bîhna ku ji jiyanê dibe jiyanê ne . Ma kî têra van tiştan dike ?
47002017	Çimkî em wek gelekan peyva Xwedê nakin destgehê bazirganiyê . Lê belê em wek mirovên ku ji aliyê Xwedê ve hatine şandin , di yekîtiya Mesîh de li ber Xwedê bi dilekî paqij dipeyivin .
47003001	Ma em dîsa dest pê dikin ku xwe tewsiye bikin ? An jî wek hinekan ma nameyên tewsiyê ji bo we , an ji aliyê we ve ji me re lazim in ?
47003002	Nameya me ya ku ji aliyê hemû mirovan ve tê zanîn û tê xwendin û di dilê me de nivîsî ye , hûn in .
47003003	Diyar e ku hûn nameyeke Mesîh in , ku bi xizmeta me hatiye amadekirin . Ew ne bi hibrê , lê bi Ruhê Xwedayê jîndar , ne li ser nivîsdekên kevirîn , lê li ser nivîsdekên dil ên ji goşt hatiye nivîsîn .
47003004	Bi saya Mesîh ewlehiyeke me ya weha bi Xwedê heye .
47003005	Em têrê nakin wek ku tiştekî ji me bi xwe ye em bifikirin ; lê belê karîna me ji Xwedê ye .
47003006	Wî kir ku em têrê bikin , bibin xizmetkarên Peymana Nû ; ne xizmetkarên herfan , lê belê yên Ruh . Çimkî herf dikuje , lê belê Ruh vedijîne .
47003007	Û eger xizmeta ku mirin aniye , yanî Şerîeta ku bi herfan li ser ferşan hatiye kolan bi rûmet hatibe — wusa ku zaryên Îsraêl , ji ber biriqîna rûyê Mûsa ya ku dibihûrî , nikaribûn bi baldarî li rûyê wî binêrîna —
47003008	hingê xizmeta Ruh çawa hê bêtir bi rûmet nabe ?
47003009	Çimkî eger rûmeta xizmeta ku mirov sûcdar derdixe hebe , rûmeta xizmeta ku rastdariyê tîne qat bi qat zêdetir e .
47003010	Çimkî tiştê ku berê bi rûmet bû , rûmeta xwe li ber tiştê ku hê bêtir bi rûmet e , winda kiriye .
47003011	Çimkî eger tiştê ku dema wî dibihûre , bi rûmet bûbe , tiştê ku mayîndar e , wê hê bêtir bi rûmet be .
47003012	Madem ku em xwediyê hêviyeke weha ne , em bi cesareteke mezin dipeyivin .
47003013	Em wek Mûsa nakin ; ji bo ku zaryên Îsraêl lê nenêrin û dawiya biriqîna tiştê ku derbas dibe û diçe nebînin , wî rûyê xwe bi xêliyê nixamt .
47003014	Lê hişê wan kor bû . Heta îro jî gava ku Peymana Kevin tê xwendin , ew eynî xêlî li ser fêmdariya wan e . Çimkî ew , tenê bi destê Mesîh tê hilanîn .
47003015	Erê , heta îro jî gava ku Mûsa tê xwendin , xêlî li ser dilê wan dimîne .
47003016	Lê kengê mirov li Xudan bizivire , ev xêlî tê rakirin .
47003017	Xudan Ruh e û Ruhê Xudan li ku derê be , li wê derê azadî heye .
47003018	Û em hemû bi rûyê bêxêlî rûmeta Xudan dibînin , em ji rûmetê ber bi rûmetê ve li eynî sûretî tên guhertin . Ev jî bi saya Xudanê ku Ruh e , çêdibe .
47004001	Ji bo vê yekê , li gor ku Xwedê rehma xwe li me kiriye û ev xizmeta me heye , em nawestin .
47004002	Me tiştên veşartî yên bi şerm red kirin . Em bi qurnaziyê rêve naçin û em peyva Xwedê naguherin . Lê belê , em rastiyê diyar dikin û li ber Xwedê xwe ji wijdana her mirovî re tewsiye dikin .
47004003	Lê eger Mizgîniya ku em didin , nixamtî be jî , ji bo yên ku helak dibin nixamtî ye .
47004004	Çimkî xwedayê vê dinyayê hişê bêbaweran kor kiriye , da ku ronahiya Mizgîniya rûmeta Mesîhê ku sûretê Xwedê ye , li ser wan dernekeve .
47004005	Ji ber ku em ne xwe bi xwe , lê belê em Îsa Mesîh bi Xudantî û xwe jî ji bo Îsa xulamên we didin bihîstin .
47004006	Çimkî , Xwedayê ku got : « Bila ji tariyê ronahî bibiriqe » , di dilê me de jî biriqî , da ku ronahiya zanîna rûmeta Xwedê ya li ser rûyê Îsa Mesîh , bide me .
47004007	Em di firaxên herrî de xwediyê vê xezînê ne ; da ku bê zanîn , mezinahiya zêde ya hêzê ne ji me ye , lê ji Xwedê ye .
47004008	Em bi her awayî di tengahiyê de ne , lê em ne perçiqî ne ; em heyirî dimînin , lê em ne bêhêvî ne .
47004009	Tengahiyê didin me , lê dev ji me nehatiye berdan ; em li erdê hatine xistin , lê em ne helakbûyî ne .
47004010	Ji bo ku jiyana Îsa jî di bedena me de bê dîtin , em mirina Îsa herdem di bedena xwe de hildigirin .
47004011	Çimkî , ji bo ku jiyana Îsa di bedena me ya mirindar de bê dîtin , em ên ku dijîn di ber Îsa de herdem teslîmî mirinê tên kirin .
47004012	Wusa ku mirin di hundirê me de , lê jiyan di hundirê we de dixebite .
47004013	Wek ku hatiye nivîsîn : « Min bawer kir , loma ez peyivîm » , em ên ku xwediyê eynî ruhê baweriyê ne , em jî bawer dikin û loma em dipeyivin .
47004014	Çimkî em dizanin : « Xwedayê ku Xudan Îsa rakir , wê me jî bi Îsa re rake û bi we re derîne ber xwe . »
47004015	Erê ev hemû ji bo we ne . Da ku kerem hê di nav gelekan de zêde bibe û ji bo rûmeta Xwedê şikirdariyê zêdetir bike .
47004016	Ji ber vê yekê em nawestin , lê her çiqas mirovê me yê derve birize jî , mirovê me yê hundir roj bi roj nûvejen dibe .
47004017	Çimkî tengahiyên me yên sivik û ji bo demekê ji me re rûmeteke giran û herheyî ya gelek û hê gelektir pêk tînin .
47004018	Îcar em ne li tiştên ku tên dîtin , lê belê li yên ku nayên dîtin dinêrin . Çimkî yên ku tên dîtin ji bo demekê ne , lê belê yên ku nayên dîtin herheyî ne .
47005001	Em dizanin , eger mala me , yanî konê me yê dinyayî hilweşe , li ezmanan ji Xwedê avahiyeke me , maleke me ya herheyî ya ku bi dest nehatiye çêkirin , heye .
47005002	Çimkî bi rastî di vî konî de em axînan dikişînin û bêriya lixwekirina mala xwe ya ji ezmên dikin .
47005003	Wusa ku çaxê em li xwe bikin , em tazî namînin .
47005004	Çimkî em ên ku di vî konî de ne , em di bin barekî giran de axînan dikişînin . Em naxwazin vî ji xwe bikin , lê belê em dixwazin di ser re li xwe bikin , da ku tiştê mirindar ji aliyê jiyanê ve bê daqurtandin .
47005005	Yê ku em tam ji bo vê yekê amade kirine û Ruh bi destberîtî daye me , Xwedê ye .
47005006	Loma em hergav ewle ne û em dizanin heta ku em di bedenê de ne , em ji Xudan dûr in .
47005007	Çimkî em ne bi dîtinê , lê bi baweriyê rêve diçin .
47005008	Erê , ewlehiya me heye û em hê bêtir dixwazin ku ji bedenê dûr û li ba Xudan bin .
47005009	Ji bo vê yekê dixwazî bila em di bedenê de bijîn , dixwazî jî bila em ji bedenê dûr bin , armanca me ev e ku em li Xudan xweş bên .
47005010	Çimkî divê em hemû li ber kursiyê Mesîh ê dîwanê xuya bibin , da ku her kes li gor tiştên ku hê ew di bedenê de bû , kirine — qenc bin an jî xerab bin — bistîne .
47005011	Îcar , ji ber ku em dizanin tirsa Xudan çi ye , em dixwazin baweriya mirovan bînin . Em ji Xwedê ve eşkere ne û hêviya min heye ku em ji wijdana we ve jî eşkere ne .
47005012	Em ji nû ve xwe ji we re tewsiye nakin , lê em fersendê didin we ku hûn bi me pesnê xwe bidin , da ku bersîveke we ji bo yên ku ne ji bo tiştên di dil de , lê ji bo nîşandana xwe pesnê xwe didin , hebe .
47005013	Eger em ji ser hişê xwe çûbin , ev ji bo Xwedê ye ; eger aqilê me li serê me be , ev ji bo we ye .
47005014	Hezkirina Mesîh me didehfîne , çimkî bîr û baweriya me ev e ku yek ji bo hemûyan mir . Nexwe hemû mirin .
47005015	Ew ji bo hemûyan mir , da ku yên dijîn êdî ne ji bo xwe , lê belê ji bo wî yê ku ji bo wan mir û hat rakirin , bijîn .
47005016	Êdî em ji niha û pê ve li gor fikra mirovan tu kesî nas nakin . Eger me Mesîh li gor fikra mirovan nas kiribe jî , êdî em niha wusa nas nakin .
47005017	Nexwe eger yek di yekîtiya Mesîh de be , ew afirînekî nû ye ; tiştên kevin derbas bûn û çûn , va ye , yên nû çêbûn .
47005018	Evên ha hemû ji Xwedê ne . Wî bi destê Mesîh em bi xwe re li hev anîn û xizmeta lihevanînê da me .
47005019	Yanî Xwedê di şexsê Mesîh de dinya bi xwe re li hev anî , neheqiyên wan li ser wan hesab nekir û peyva lihevanînê spart me .
47005020	Îcar wek ku Xwedê bi devê me hêvî dike , em ji bo Mesîh qasidiyê dikin . Em ji bo Mesîh lava dikin : « Bi Xwedê re li hev werin . »
47005021	Xwedê ewê ku guneh nedizanî ji bo me kir guneh , da ku em di şexsê wî de bibin rastdariya Xwedê .
47006001	Em ên ku hevparên Xwedê yên xebatê ne , em ji we lava dikin ku hûn kerema wî badîhewa qebûl nekin .
47006002	Çimkî Xwedê dibêje : « Min di dema minasib de tu bihîstî , Û di roja xilasiyê de min alîkariya te kir . » Va ye , dema meqbûl niha ye ; va ye , roja xilasiyê niha ye .
47006003	Em di tu tiştî de ji tu kesî re nebûn sedemê terpilînê , da ku lome ji xizmeta me neyê kirin .
47006004	Lê belê bi xizmetkarîtiya Xwedê em di her tiştî de xwe pêşkêşî qîmanîna we dikin . Di ragirtina giran de , di tengahî , zehmetî û belayan de ,
47006005	di lêdan , zîndan , hengame , ked , bêxewî û di birçîbûnê de ,
47006006	di dilpakî , zanîn , bîhnfirehî , qencî , Ruhê Pîroz û hezkirina bêdurûtî de ,
47006007	di peyivîna rastiyê de , di hêza Xwedê de ; di destê rastê û çepê de şûr û mertalê rastdariyê ;
47006008	di serbilindî û şermezariyê de , di navdariya xerab û di ya qenc de ; em wek xapînokan tên hesibandin , lê em rast in .
47006009	Wek ên ku nayên naskirin , lê yên bi nav û deng ; wek ên ku dimirin , lê va ye , em dijîn ; wek ên cezakirî , lê nehatine kuştin .
47006010	Em xemgîn in , lê em hergav şa ne . Em belengaz in , lê em gelekan dewlemend dikin . Wek ên ku tu tiştê wan tune , lê em xwediyê her tiştî ne .
47006011	Gelî Korîntiyan ! Em eşkere bi we re peyivîn , dilê me ji we re fireh e .
47006012	Dilê me ji bo we teng nebûye , lê dilê we bi xwe teng bûye .
47006013	Wek ku ez ji zarokên xwe re dibêjim , ez dipeyivim ; hûn jî weha dilê xwe ji me re fireh bikin .
47006014	Bi yên bêbawer re nekevin bin eynî nîrî . Ma çi hevkariya rastdariyê bi neheqiyê re heye ? An çi danûstandina tariyê bi ronahiyê re heye ?
47006015	Ma di navbera Mesîh û Beliyal de çi hevparî heye ? An çi para yê bawermend bi yê ku baweriyê nayne re heye ?
47006016	Ma di navbera Perestgeha Xwedê û pûtan de çi lihevkirin heye ? Çimkî em Perestgeha Xwedayê jîndar in . Wek ku Xwedê gotiye : « Ezê di nav wan de rûnimÛ di nav wan de bigerim ; Ezê bibim Xwedayê wanÛ ew jî wê bibin gelê min . »
47006017	Xudan dibêje : « Loma ji nav wan derkevin û veqetin , Dest nedin tiştê murdar . Hingê ezê we qebûl bikim . »
47006018	Xudanê karîndarê her tiştî dibêje : « Ezê ji we re bibim Bav , Û hûnê ji min re bibin kur û keç . »
47007001	Îcar hezkirîno , madem ku em xwediyê van sozan in , em xwe ji her cûreyê murdariya ruh û bedenê paqij bikin û bi tirsa Xwedê pîroziyê temam bikin .
47007002	Di dilê xwe de cih bidin me . Me neheqî li tu kesî nekir , me tu kes ji rê derneanî , me heqê tu kesî nexwar .
47007003	Ez vê ne ji bo ku we sûcdar derxim dibêjim . Çimkî , wek ku min berî niha got , hûn di dilê me de ne , ku em bi hev re bimirin û bi hev re bijîn .
47007004	Ez ji we gelek piştrast im , ez bi we gelek serbilind im , dilê min bi hanê tije ye . Di nav hemû tengahiyên me de şahiya min difûre .
47007005	Ji ber ku gava em hatin Mekedonyayê jî , bedena me qet rihetî nedît , lê em bi her awayî di tengahiyê de bûn . Li derve pevçûn , di dilê me de tirs hebû .
47007006	Lê belê Xwedayê ku li hana şikestiyan tê , bi hatina Tîtos li hana me hat .
47007007	Ne tenê bi hatina wî , lê bi wê hana ku wî ji we standibû jî em hatin handan . Gava ku Tîtos bêrîkirin , xemgînî û xîretkêşiya we ya ji bo min ji me re got , ez hê bêtir dilşa bûm .
47007008	Çimkî eger min bi nameya xwe hûn xemgîn kiribin jî , ez ne poşman im . Eger ez poşman bûbim jî — çimkî ez dibînim , ji bo demekê be jî , wê nameyê hûn xemgîn kirine —
47007009	niha ez şa me . Ne ji ber ku hûn xemgîn bûn , lê ji ber ku hûn ji bo tobekirinê xemgîn bûn , ez dilşa me . Hûn li gor Xwedê xemgîn bûn , wusa ku we di tu tiştî de ziyan ji me nedît .
47007010	Çimkî xemgîniya li gor Xwedê , tobeya ku dibe xilasbûnê pêk tîne û poşmanî tê de tune . Lê heçî xemgîniya dinyayê ye , ew mirinê pêk tîne .
47007011	Binêrin eynî vê xemgînbûna li gor Xwedê bi we re çi sergiranî , çi daxwaza li we neyê girtin , çi hêrs , çi hişyarbûn , çi bêrîkirin , çi xîret û çi cezakirina neheqiyê pêk anî . Di vê yekê de we bi her awayî pakbûniya xwe nîşan da .
47007012	Min ew name ji we re ne ji bo yê ku neheqî kir , ne jî ji bo yê ku neheqî lê hat kirin , lê belê ji bo ku xîretkêşiya we ya ji bo me li ber Xwedê ji we re eşkere bibe , nivîsî .
47007013	Em bi vê yekê hatin handan . Di ser hana ku me stand re , em bi şabûna Tîtos bêtir dilşa bûn . Çimkî we hemûyan ruhê wî rihet kir .
47007014	Min pesnê we ji wî re da û we ez şermezar nekirim . Çawa her tiştê ku me ji we re got , rast bû , pesindana me ya ji Tîtos re jî rast derket .
47007015	Û gava ku guhdana we hemûyan tê bîra wî , ku çawa we ew bi tirs û lerizîn qebûl kir , hezkirina wî ya ji bo we hê zêdetir dibe .
47007016	Ez şa me , ji ber ku ez di her tiştî de ji we piştrast im .
47008001	Îcar birano , em kerema Xwedê ya ku di civînên li Mekedonyayê de hatiye dayîn , bi we didin zanîn .
47008002	Di nav ceribandina tengahiya mezin de , şahiya wan a germ û belengaziya wan a kûr , bi dewlemendiya comerdiya wan fûriya .
47008003	Ez şahidiyê dikim ku wan li gor karîna xwe , heta ji karîna xwe zêdetir jî bi daxwaza xwe dan .
47008004	Ji me gelek lava kirin ku em vê qenciyê bi wan bikin ku em beşdarbûna wan a ji bo xizmeta pîrozan qebûl bikin .
47008005	Bi qasî ku me hêvî dikir hê bêtir , wan pêşî xwe da Xudan û bi daxwaza Xwedê , xwe dan me .
47008006	Wusa ku , me hêvî ji Tîtos kir ku vê kerema ku pêşî bi we dest pê kiriye , bîne serî .
47008007	Wek ku hûn di baweriyê de , di peyvê de , di şehrezayî û her cûreyê xîretkêşiyê de , di hezkirina xwe ya ji bo me û di her tiştî de zêde bûne , bixebitin ku hûn di vê keremê de jî zêde bibin .
47008008	Ez vê wek emir nabêjim , lê belê ez bi xîretkêşiya yên din xwerûtiya hezkirina we diceribînim .
47008009	Çimkî hûn kerema Xudanê me Îsa Mesîh dizanin . Bi ser ku ew dewlemend bû jî , ew bû belengaz , da ku hûn bi belengaziya wî dewlemend bibin .
47008010	Di vê yekê de ez fikra xwe dibêjim . Çimkî ya ku ji bo we bi feyde ye , ev e : Ji sala par ve , hûn ne tenê di kirinê de , lê belê di xwestinê de jî yên pêşî bûn .
47008011	Niha vî karî bînin sêrî , wusa ku , çawa hûn di dilxwaziyê de ji dil in , wusa jî çiqas ji destê we bê , temam bikin .
47008012	Çimkî eger dilxwazî hebe , dayîna yekî ne li gor tiştê ku di destê wî de tune , lê li gor tiştê ku di destê wî de heye , meqbûl e .
47008013	Armanca me ne ew e ku hinekên din bikevin firehiyê û hûn bikevin tengahiyê ; dabaş wekhevî ye .
47008014	Di dema niha de zêdehiya di destê we de bila ji bo kêmahiya wan be , da ku demeke din zêdehiya di destê wan de ji bo kêmahiya we be , wusa ku wekhevî çêbe .
47008015	Çawa ku hatiye nivîsîn : « Zêdehiya yê ku pirr civand çênebûÛ kêmahiya yê ku hindik civand jî çênebû . »
47008016	Îcar şikir ji Xwedê re yê ku ji bo we eynî xîret xist dilê Tîtos .
47008017	Çimkî Tîtos hêvîkirina me qebûl kir , lê hê bêtir bi xîretkêşî û bi daxwaza xwe derdikeve ba we .
47008018	Bi wî re em wî birayê ku di dayîna Mizgîniyê de , di hemû civînan de pesnê wî tê dayîn , dişînin .
47008019	Bi ser de ev bira , ji aliyê civînan ve hat hilbijartin , da ku di xizmeta vê keremê de ji bo ku rûmeta Xudan û dilxwaziya me nîşan bide , bi me re bigere .
47008020	Em hay ji xwe hebin ku di xizmeta me de , ku ji bo vê diyariya mezin e , tu kes tu lomeyan ji me neke .
47008021	Çimkî em ne tenê li ber Xudan , lê belê li ber mirovan jî hay ji kirina tiştên qenc dimînin .
47008022	Em bi van herduyan re birayê xwe dişînin . Me gelek caran ew ceribandiye û em dizanin ku di gelek tiştan de xîretkêş e . Û niha , ji ber ku li we gelek ewle ye , ew hê zêdetir xîretkêş e .
47008023	Heçî Tîtos e , ew hevparê min û ji bo we hevalkarê min e ; heçî birayên me yên din in jî , şandiyên civînên bawermendan in , rûmeta Mesîh in .
47008024	De îcar hezkirina xwe û sedemê pesindana me ya ji bo we , li ber civînan nîşanî wan bidin .
47009001	Ne hewce ye ku ez li ser vê xizmeta ku ji pîrozan re tê kirin , ji we re binivîsim .
47009002	Çimkî ez dilxwaziya we dizanim . Ez bi vê li ber Mekedoniyan pesnê xwe didim û dibêjim ku : « Herêma Axayayê ji par ve amade ye . » Xîreta we , gelek ji wan xistin xeptûleptê .
47009003	Û ez birayan dişînim ba we , da ku xwepesindana me ya li ser we di vê yekê de pûç dernekeve , lê hûn wek ku min gotiye , amade bin .
47009004	Nebe ku , hin ji Mekedoniyan bi min re bên û we amadenebûyî bibînin . Îcar ya me tune , hûnê di vê ewlehiyê de şermî bibin .
47009005	Loma min pêwist dît ku ez ji birayan hêvî bikim ku ew pêşî bên ba we û diyariya we ya ji pêşî ve sozdayî , hingê berdest be . Wusa ku diyariya we , ne ji mecbûrî , lê wek diyariya dilxwaziyê amade be .
47009006	Lê vê bizanin : Yê ku hindik diçîne hindik didirû , yê ku pirr diçîne pirr didirû .
47009007	Ne bi bêdilî an ji mecbûrî , lê bila her kes wek ku xistiye dilê xwe bide . Çimkî Xwedê ji yê ku bi rûgeşî dide , hez dike .
47009008	Û Xwedê dikare ku her keremê bi zêdehî bide we , wusa ku hergav di her tiştî de têra we hebe û ji bo her karê qenc hê zêdetir hebe .
47009009	Wek ku hatiye nivîsîn : « Belav kir û da hejaran , Rastdariya wî her û her dimîne . »
47009010	Yê ku ji cotkar re tov û ji bo xwarinê nên peyda dike , wê tovê ku hûn jî diçînin peyda bike û zêde bike û wê berê rastdariya we mezin bike .
47009011	Hûnê di her tiştî de , ji bo her comerdiya ku bi devê me ji Xwedê re şikirdariyê tîne , dewlemend bibin .
47009012	Çimkî ev xizmeta ku hûn dikin ne tenê kêmahiyên pîrozan temam dike , lê belê bi gelek şikirkirinê ji Xwedê re zêde dibe .
47009013	Gelek mirov ji ber xizmeta we ya kifşbûyî , ji bo guhdana we ya Mizgîniya Mesîh û eşkerekirina wê û ji bo camêriya we ya levakirina bi wan û yên din re , pesnê Xwedê didin .
47009014	Ji ber wê kerema Xwedê ya ku bi zêdehî li ser we ye , ew ji bo we dua dikin û bêriya we dikin .
47009015	Ji bo diyariya wî ya ku bi ziman nayê salixdan şikir ji Xwedê re .
47010001	Ez Pawlos bi xwe , yê ku çaxê di nav we de ye bê zirav , lê çaxê ku ji we dûr e li hember we bi zirav tê dîtin , ez bi nermî û keremdariya Mesîh hêvî ji we dikim .
47010002	Ez lava dikim : Gava ku ez bêm , nebe ku ez mecbûr bimînim bi piştrastî biwêrim li hember hinekên ku difikirin , em li gor nefsê rêve diçin , rabim .
47010003	Erê , em di bedenê de dijîn , lê em li gor hêza bedenê şer nakin .
47010004	Çimkî çekên şerê me ne dinyayî ne , lê belê ji bo hilweşandina kelehan ew hêza xwedayî ne . Em raman
47010005	û her tiştê bilind ê ku li hember zanîna Xwedê radibe , hildiweşînin û her fikrê dikin hêsîr ku serî li ber Mesîh deyne .
47010006	Îcar gava ku guhdana we temam bibe , em amade ne ku her neguhdariyê ceza bikin .
47010007	Li tiştê li ber çavê xwe binêrin . Eger yek li xwe ewle ye ku ew yê Mesîh e , bila ew di dilê xwe de li ser vê yekê jî bifikire , ku ew bi xwe çawa yê Mesîh e , em jî wusa ne .
47010008	Çimkî eger ez piçekê zêde bi wê desthilatiya ku Xudan daye me pesnê xwe bidim jî , ez şermî nabim . Wî ew ne ji bo hilweşandina we , lê ji bo avakirina we daye me .
47010009	Ez naxwazim wek yekî ku we bi nameyên xwe ditirsîne bêm dîtin .
47010010	Çimkî hin dibêjin : « Nameyên wî giran û hêzdar in , lê dîtina şexsê wî qels û peyivîna wî ne tiştek e . »
47010011	Mirovekî weha bila bizane , ku em ji dûr ve bi nameyan di peyvê de çawa bin , emê di nav we de di kirinê de jî wusa bin .
47010012	Ji xwe em newêrin ku xwe bi hinekên ku xwe tewsiye dikin re yek bigirin an jî rû bi rû bikin ; lê ew ên ku xwe bi hev re dipîvin û xwe bi hev re rû bi rû dikin , bêfêm in .
47010013	Heçî em in , em di ser pîvanê re pesnê xwe nadin , lê belê li gor pîvana sînorê ku Xwedê daye me , ku digihîje heta ba we , em pesnê xwe didin .
47010014	Çaxê em gihîştin we , em di ser pîvana vî sînorî re derbas nebûn , çimkî em ên pêşî bûn ku bi Mizgîniya Mesîh heta ba we jî hatin .
47010015	Em ji pîvanê der , yanî bi keda hinekên din pesnê xwe nadin . Lê hêviya me ew e ku , bi mezinbûna baweriya we , meydana me ya xebatê di nav we de hê firehtir bibe ,
47010016	da ku em Mizgîniyê ji we hê wêvetir bidin . Wusa ku em pesnê xwe bi karê ku ji xwe di sînorê hinekên din de hatiye kirin , nedin .
47010017	« Yê ku pesnê xwe dide , bila bi Xudan pesnê xwe bide . »
47010018	Çimkî ne yê ku xwe tewsiye dike , lê belê yê ku Xudan wî tewsiye dike , tê erêkirin .
47011001	Xwezî we di bêaqiliyê de piçekê ez ragirtama ! Lê belê ji xwe hûn min radigirin .
47011002	Ez bi hesûdiya Xwedê ji bo we hesûd im , çimkî min hûn ji mêrekî tenê re , ji Mesîh re nîşan kirin , da ku ez we wek keçikeke pak pêşkêşî wî bikim .
47011003	Lê ka çawa mar bi qurnaziya xwe Hawa xapand , ez ditirsim ku fikrên we jî bên xirandin û ji sadebûn û dilpakiya ku ji bo Mesîh e veqetin .
47011004	Eger yek bê û Îsayekî din ê ku me nedaye bihîstin bide bihîstin , an eger hûn ruhekî din ê ku we nestandiye , an Mizgîniyeke din a ku we qebûl nekiriye bistînin , hûn qenc vê radigirin .
47011005	Lê ez dibêjim qey di tu tiştî de ez ji wan şandiyên payebilind ne kêmtir im .
47011006	Eger ez di peyvê de xeşîm bim jî , di zanînê de ez ne xeşîm im . Me ev bi her awayî , di her tiştî de ji we re eşkere kir .
47011007	Ji bo ku hûn bilind bibin , ma min guneh kir ku min xwe nizim kir ? Çimkî min Mizgîniya Xwedê belaş da we .
47011008	Min civînên din şêlandin û ji wan pere standin , da ku ez ji we re xizmetê bikim .
47011009	Û çaxê ku ez di nav we de bûm û hewcedariya min hebû , ez ji tu kesî ji we re nebûm bar . Çimkî , gava ku bira ji Mekedonyayê hatin , tu kêmahiyên min nehiştin . Min di her tiştî de hay ji xwe hebû ku ez ji we re nebim bar û ezê hay ji xwe hebim jî .
47011010	Rastiya Mesîh bi min re ye , wusa ku li herêma Axayayê tu kes nikare devê min ji vê pesindanê bigire .
47011011	Çima ? Ma ji ber ku ez ji we hez nakim ? Xwedê dizane ku ez ji we hez dikim .
47011012	Û tiştê ku ez dikim , ezê hê jî bikim , da ku ez fersendê nedim wan ên ku li fersendê digerin . Ew dixwazin di tiştê ku pesnê xwe pê didin de eynî wek me bên dîtin .
47011013	Çimkî mirovên weha şandiyên qelp , karkerên hîlekar in ; xwe dixin sûretê Şandiyên Mesîh .
47011014	Ev ne tiştek e ku mirov lê şaş bimîne . Îblîs bi xwe jî xwe dixe sûretê milyaketê ronahiyê .
47011015	Loma eger xizmetkarên wî jî xwe bixin sûretê xizmetkarên rastdariyê , ev ne tiştek mezin e ; dawiya wan wê li gor kirinên wan be .
47011016	Ez careke din dibêjim : Bila tu kes min bêaqil guman neke . Lê eger hûn guman dikin , min di bêaqiltiyê de jî qebûl bikin ku ez jî piçekê pesnê xwe bidim .
47011017	Ev tiştê ku ez dibêjim , ez ne li gor Xudan , lê wek di bêaqiltiyê de , bi piştrastiya ku ji pesindanê tê , dibêjim .
47011018	Madem ku gelek li gor fikrên mirovî pesnê xwe didin , ez jî , ezê pesnê xwe bidim .
47011019	Hûn wûsa biaqil in ku hûn bi dilxweşî bêaqilan radigirin !
47011020	Çimkî eger yek we bike xulam , eger yek ji we bixwe , eger yek feydê ji we bibîne , eger yek li we quretiyê bike , eger yek li rûyê we bixe , hûn van tiştan radigirin .
47011021	Ez bi şermî dibêjim : « Hêza me tunebû ku em weha bikin . » Lê eger yek di tiştekî de biwêre ku pesnê xwe bide — ez bi bêaqilî dipeyivim — ez jî diwêrim ku pesnê xwe bidim .
47011022	Ma ew Îbranî ne ? Ez jî . Ma Îsraêlî ne ? Ez jî . Ma ji dûndana Birahîm in ? Ez jî .
47011023	Ma ew xizmetkarên Mesîh in ? Ez wek yekî ku aqilê wî tune bipeyivim — ez hê zêdetir im . Min zêdetir ked daye , ez zêdetir ketime zîndanê , min bêtir lêdan xwar , ez pirr caran gihîştime ber mirinê .
47011024	Ji Cihûyan , pênc caran çil kêm yek dar li min hatin xistin .
47011025	Sê caran bi daran li min hat xistin ; carekê ez hatim kevirkirin ; sê caran di deryayê de qeza hat serê min ; şev û rojekê ez di deryaya kûr de mam .
47011026	Min gelek caran rêwîtî kir ; ez di talûkeyên çeman re derbas bûm , di talûkeyên rêbiran de , di talûkeyên ji aliyê gelê xwe ve , di talûkeyên ji aliyê miletan ve , di talûkeyên di nav bajêr de , di talûkeyên di çolê de , di talûkeyên di deryayê de û ez di talûkeyên nav birayên qelp de derbas bûm .
47011027	Min ked û zehmet kişand ; gelek caran ez di bêxewiyê de , di birçîbûn û tîbûnê de bûm ; gelek caran bê xwarin , di nav serma û tazîbûnê de mam .
47011028	Ji bilî tiştên ji derve , ku her roj min diperçiqîne , xemxwarina hemû civînan e .
47011029	Ma kî lewaz dibe û ez lewaz nabim ? Ma kî tê terpilandin û ez naşewitim ?
47011030	Eger xwepesindan pêwist be , ezê bi tiştên ku bêhêziya min nîşan didin pesnê xwe bidim .
47011031	Xwedê û Bavê Xudan Îsa yê ku her û her pîroz e , dizane ku ez derewan nakim .
47011032	Li Şamê , waliyê Arêtas padîşah ji bo ku min bigire , hawirdora tevahiya bajarê Şamê girtibû .
47011033	Ez di pencereke ku di sûrê de bû , di selikê de hatim daxistin û ji destê wî reviyam .
47012001	Eger bêfeyde be jî , pesindan lazim e . Niha ezê bêm ser dîtinî û peyxamên Xudan .
47012002	Ez bawermendekî Mesîhê ku berî çardeh salan heta bi ezmanê sisiyan hat hildan nas dikim . Ez nizanim ka di bedenê de bû , ka li derveyî bedenê bû ; ez nizanim , Xwedê dizane .
47012003	Ez dizanim ku ev mirov — di bedenê de , an li derveyî bedenê bû , ez nizanim ; Xwedê dizane —
47012004	heta bi bihiştê hat hildan . Wî li wir tiştên ku nayên îfadekirin , tiştên ku destûra mirov tune ku wan bêje , bihîstin .
47012005	Ezê bi yekî weha pesnê xwe bidim ; lê ji bêhêziyên xwe pê ve , ez li ser xwe pesnê xwe nadim .
47012006	Lê eger ez bixwazim pesnê xwe bidim jî , ez nabim yekî bêaqil . Çimkî ezê rastiyê bêjim . Lê ez dipilikim ku kesek ji tiştê ku li ba min dîtiye an ji min bihîstiye zêdetir li ser min bifikire .
47012007	Ji bo ku ez bi peyxamên pirr mezin qure nebim , di bedenê de ji min re stiriyek yanî milyaketekî Îblîs hat dayîn , ku min bide ber kulman , da ku ez qure nebim .
47012008	Min sê caran ji bo vê ji Xudan hêvî kir , da ku ji min dûr bixe .
47012009	Lê wî ji min re got : « Kerema min têra te dike . Çimkî hêza min di bêhêziyê de temam dibe . » Ji bo vê yekê ezê bi dilxweşî hê zêdetir bi bêhêziya xwe pesnê xwe bidim , da ku hêza Mesîh li ser min be .
47012010	Ji ber vê yekê ez di ber Mesîh de bi lewazî , lome , dijwarî , cefa û tengahiyan kêfxweş im ; çimkî kengê ez lewaz bim , hingê ez hêzdar im .
47012011	Min bêaqilî kir , we ez mecbûr kirim . Diviya ku ji aliyê we ve ez bihatama tewsiyekirin . Ji ber ku her çiqas ez ne tiştek bim jî , bi tu awayî tu kêmahiya min ji van şandiyên payebilind tune .
47012012	Nîşanên şandiyekî , yanî nîşan , karên mezin û keramet , di nav we de bi hemû bîhnfirehiyê hatin pêkanîn .
47012013	Ji vê yeka ku ez ji we re nebûm bar pê ve , ma di çi tiştî de hûn ji civînên din kêmtir man ? Vê neheqiyê li min bibihûrin !
47012014	Va ye , ev cara sisiyan e ez amade me ku bêm ba we û ez ji we re nabim bar . Çimkî ez ne li ya ku bi we re ye , lê belê li we digerim . Çimkî divê ne zarok ji dê û bavê xwe re , lê belê dê û bav ji zarokan re mal bidin hev .
47012015	Ezê ji bo we gelek bi dilxweşî tiştên xwe bimezêxim û bêm mezaxtin jî . Eger ez zêde ji we hez bikim , ma ezê kêmtir bêm hezkirin ?
47012016	Bila be , em bêjin ez ji we re nebûm bar ; lê li gor hin ji we min di qurnaziya xwe de hûn bi hîlekarî bi dest xistine !
47012017	Ma gelo min bi destê hin ji wan ên ku min şandine ba we , heqê we xwariye ?
47012018	Min ji Tîtos hêvî kir ku ew bê ba we û min birayê din jî pê re şand . Ma Tîtos feydeyek ji we standiye ? Ma em ne di eynî ruhî de , di eynî şopê de rêve çûn ?
47012019	Ma ev demeke dirêj e ku hûn difikirin , em xwe li ber we diparêzin ? Em bi saya Mesîh li ber Xwedê dipeyivin , îcar hezkirîno , her tişt ji bo avabûna we ye .
47012020	Çimkî ez ditirsim çaxê ku ez bêm , ez we ne wek ku ez dixwazim bibînim û hûn jî min ne wek ku hûn dixwazin bibînin , lê ez ditirsim ku pevçûn , çavnebarî , hêrs , hevrikî , ketme , paşgotinî , quretî û tevlihevî çêbin .
47012021	Ez ditirsim ku gava ez dîsa bêm ba we , Xwedayê min , min li ber we bide şermê û ez ji bo gelekên ku berê guneh kirine û ji pîsîtî , fuhûşî û şehweta xwe tobe nekirine , şînê bigirim .
47013001	Ev cara sisiyan e ku ez têm ba we . « Divê her tişt bi devê dido an sê şahidan rast derkeve . »
47013002	Ji wan ên ku berî niha guneh kirine û ji hemûyên din re ez niha ji dûr ve tiştê ku min di serdana diduyan de gotibû , careke din dibêjim : Gava ez dîsa bêm , êdî ez tu kesî nadirixînim .
47013003	Madem ku hûn li delîlan digerin , ka gelo Mesîh bi devê min dipeyive … Mesîh li hember we ne lewaz e , lê belê di nav we de hêzdar e .
47013004	Rast e , ew bi lewazî hat xaçkirin , lê belê ew bi hêza Xwedê dijî . Em jî di yekîtiya wî de lewaz in , lê belê bi hêza Xwedê , emê bi wî re ji bo we bijîn .
47013005	Xwe bi xwe biceribînin û sihêtiya xwe bikin , ka gelo hûn di baweriyê de ne . Ma hûn nizanin ku Îsa Mesîh di dilê we de ye ? An nexwe , hûn ji ceribandinê serfiraz dernakevin .
47013006	Ez hêvîdar im hûnê fêm bikin ku em ne yên binketî ne .
47013007	Îcar em li ber Xwedê dua dikin ku hûn tiştekî xerab nekin . Ev jî ne ew e ku em di ceribandinê de serketî bên dîtin , lê em wek ên serneketî bin jî , armanc ew e ku hûn ya qenc bikin .
47013008	Çimkî ne li hember rastiyê , lê belê ji bo rastiyê em dikarin tiştekî bikin .
47013009	Kengê em lewaz û hûn hêzdar bin , em şa dibin . Û dua me ev e ku hûn tam bigihîjin .
47013010	Loma ez hê nehatî van tiştan dinivîsim , da ku , gava ez bêm , ez wê desthilatiya ku Xudan daye min , bi hişkî bi kar neynim . Çimkî ev desthilatî ne ji bo xerakirinê , lê ji bo avakirinê ji min re hatiye dayîn .
47013011	Birano , êdî di xweşiyê de bimînin . Kêmahiyên xwe temam bikin , hanê bidin hevdû , hemfikir bin , di aştiyê de bijîn û Xwedayê aştî û hezkirinê wê bi we re be .
47013012	Bi ramûsana pîroz silavê li hev bikin . Hemû pîroz silavan li we dikin .
47013013	
47013014	Kerema Xudan Îsa Mesîh , hezkirina Xwedê û hevpariya Ruhê Pîroz li ser we hemûyan be .
48001001	Ji Pawlosê Şandî yê ku ne ji mirovan û ne jî bi destê mirovan , lê belê bi destê Îsa Mesîh û Bav Xwedayê ku ew ji nav miriyan rakir , bûye Şandî
48001002	û ji hemû birayên ku bi min re ne , ji civînên bawermendan ên li Galatyayê re :
48001003	Ji Bavê me Xwedê û ji Xudan Îsa Mesîh , kerem û aştî li ser we be .
48001004	Wî xwe di ber gunehên me de feda kir , da ku me ji dinya xerab xilas bike . Bi wî awayî wî daxwaza Bavê me Xwedê pêkanî .
48001005	Rûmet her û her ji Xwedê re be ! Amîn .
48001006	Ez li we şaş dimînim ku hûn çawa evqas zû dev ji yê ku bi kerema Mesîh gazî we kiriye , berdidin û li mizgîniyeke din dizivirin .
48001007	Ya rast , mizgîniyeke din tune , lê hin kesên ku we tevlihev dikin û dixwazin Mizgîniya Mesîh xera bikin , hene .
48001008	Lê belê eger em , an jî milyaketekî ji ezmên , ji wê Mizgîniya ku me ji we re gotiye pê ve , mizgîniyeke din ji we re bêje , bila nifir li wî be .
48001009	Me berê çawa gotiye , ez niha dîsa dibêjim : Eger yek , ji Mizgîniya ku we qebûl kiriye pê ve , yeke din ji we re bêje , nifir li wî be .
48001010	Ma niha ez lê digerim ku li mirovan an li Xwedê xweş bêm ? An ez dixebitim ku mirovan dilxweş bikim ? Eger min hê bixwesta ku ez mirovan dilxweş bikim , ez nedibûm xulamê Mesîh .
48001011	Birano , ez bi we didim zanîn ku ew Mizgîniya ku ji aliyê min ve tê dayîn , ne ji mirovan e .
48001012	Çimkî min ew ji mirovan nestand û ez ji aliyê wan ve nehatim hînkirin , lê belê min ew bi peyxama Îsa Mesîh stand .
48001013	We li ser jiyana min a berê ya di Cihûtiyê de bihîst . Hingê min pirr zêde tengahî dida civîna bawermendan a Xwedê û min dixwest ku ez wê ji holê rakim .
48001014	Ez di nav gelê xwe de , ji gelekên ku di emrê min de bûn , di Cihûtiyê de bêtir pêşve diçûm û ji bo adetên bav û kalên xwe bi zêdehî xîretkêş bûm .
48001015	Lê hê ku ez di malzaroka diya xwe de bûm , Xwedê ez veqetandim û bi kerema xwe gazî min kir .
48001016	Û çaxê li wî xweş hat ku Kurê xwe ji min re eşkere bike , da ku ez di nav miletên din de wî bidim bihîstin , ez bi xwîn û goşt neşêwirîm
48001017	û derneketim Orşelîmê , ba yên ku beriya min bûbûn Şandî . Lê belê ez çûm Erebistanê û careke din vegeriyam Şamê .
48001018	Paşê , piştî sê salan ji bo ku ez Kîfas nas bikim , ez derketim Orşelîmê û panzdeh rojan li ba wî mam .
48001019	Lê min ji Şandiyan kesek nedît ; min bi tenê birayê Xudan Aqûb dît .
48001020	Di tiştên ku ez ji we re dinivîsim de , va ye , li ber Xwedê ez derewan nakim .
48001021	Piştî wê ez hatim herêmên Sûriye û Kîlîkyayê .
48001022	Lê ez bi xwe , ji aliyê civînên bi Mesîh ên li Cihûstanê ve rû bi rû nehatibûm naskirin .
48001023	Wan bi tenê dibihîst : « Wî mirovê ku demekê tengahî dida me , ew niha wê baweriya ku demekê dixwest ji holê rake , hîn dike . »
48001024	Û ji bo min pesnê Xwedê didan .
48002001	Piştî çardeh salan , min Tîtos jî hilda ba xwe û bi Barnabas re careke din ez derketim Orşelîmê .
48002002	Ez li gor peyxamê çûm . Loma ji bo ku ez badîhewa nebezim an nebezî bim , min ew Mizgîniya ku ez di nav miletan de didim bihîstin , ji wan re got , di civîneke bi taybetî de pêşkêşî yên xweyî siyanet kir .
48002003	Tîtosê ku bi min re bû , bi ser ku Yewnanî bû jî , nehat zorkirin ku sinet bibe .
48002004	Ev yek jî ji rûyê birayên qelp derket , yên ku ew kirin hundir û ketin nav me , da ku bi muxbîrî azadiya me ya bi Mesîh Îsa hîn bibin , me bikin dîl .
48002005	Lê ji bo ku rastiya Mizgîniyê herdem bi we re be , me ji bo saetekê jî li ber wan serî dananî .
48002006	Lê yên ku giregir tên dîtin — demekê çi bûn , ji bo min ferq nake . Xwedê li şexsê mirovan nanêre — ez dibêjim yên giregir , tiştekî zêde hînî min nekirin .
48002007	Lê bervajiyê vê : Wan dît , wek ku li Petrûs hatiye spartin ku Mizgîniyê bide Cihûyan , li min hatiye spartin ku ez Mizgîniyê bidim miletên din .
48002008	Çimkî yê ku di jiyana Petrûs de xebitî ku ew ji Cihûyan re bibe Şandî , di jiyana min de jî xebitî ku ez ji miletan re bibim Şandî .
48002009	Aqûb , Kîfas û Yûhenna yên ku stûn dihatin hesabkirin , gava bi kerema ku ji min re hatiye dayîn derxistin , ji bo hevpariyê destên xwe yên rastê dan min û Barnabas û erê kirin ku em herin miletên din û ew jî herin Cihûyan .
48002010	Bi tenê ji me xwestin ku em belengazan bînin bîra xwe . Min jî xîretkêşî kir ku ez vê yekê bikim .
48002011	Lê gava ku Kîfas hat Entakyayê , ez bi eşkereyî li ber wî rabûm . Ji ber ku sûcdar bû .
48002012	Çimkî , beriya ku hin kes ji aliyê Aqûb ve bên , Kîfas bi bawermendên ku ji miletan bûn re xwarin dixwar . Lê piştî ku ew hatin , Kîfas ji yên ku li pey sinetbûnê diçin tirsiya , xwe da paş û ji wan veqetiya .
48002013	Cihûyên Mesîhî yên din jî bi wî re durûtî kirin , wusa ku Barnabas jî bi durûtiya wan hat girtin .
48002014	Lê gava min dît ku ew li gor rastiya Mizgîniyê rêve naçin , min li pêş hemûyan ji Kîfas re got : « Eger tu Cihû yî û tu bi xwe ne wek Cihûyan , lê wek miletan dijî , tu çawa miletan mecbûr dikî ku bibin Cihû ? »
48002015	Her çiqas em bi eslê xwe Cihû ne û em ne ji gunehkarên miletên din in ,
48002016	em dizanin mirov , ne bi kirina Şerîetê , lê bi baweriya ku bi Îsa Mesîh e rastdar derkeve . Û me jî bawerî bi Mesîh Îsa aniye , da ku em ne bi kirina Şerîetê , lê bi baweriya bi Mesîh rastdar derkevin . Çimkî tu kes , bi kirina Şerîetê rastdar dernakeve .
48002017	Lê çaxê em dixebitin ku em bi Mesîh rastdar bên hesabkirin û em jî di vê yekê de gunehkar bên dîtin , qey Mesîh xizmetkarê guneh e ? Na , tu caran !
48002018	Çimkî , eger ez wan tiştên ku min hilweşandine ji nû ve ava bikim , ez kifş dikim ku ez sûcdar im .
48002019	Lê ez bi Şerîetê ji bo Şerîetê mirim , da ku ez ji bo Xwedê bijîm . Ez bi Mesîh re hatim xaçkirin
48002020	û êdî ez najîm , lê Mesîh di dilê min de dijî . Ew jiyana ku niha ez di bedenê de dijîm , ez bi baweriya bi Kurê Xwedê yê ku ji min hez dike û ji bo min xwe feda kir , dijîm .
48002021	Ez kerema Xwedê betal nakim . Çimkî eger rastdarî bi Şerîetê be , Mesîh badîhewa miriye .
48003001	Ey Galatiyên bêhiş ! Kê sêrbazî li we kir ? Ma li ber çavên we , Îsa Mesîh xaçkirî ji we re nehat sûretkirin ?
48003002	Ez dixwazim tenê vê ji we hîn bibim : Ma we Ruhê Xwedê bi kirina Şerîetê an bi bihîstin û bawerkirinê stand ?
48003003	Ma hûn evqas bêhiş in ? We bi Ruh dest pê kir , ma niha hûn dixebitin ku bi hêza xwe bibin sêrî ?
48003004	Ma hûn badîhewa di evqas tecrûbeyan re derbas bûn ? — Eger ev bi rastî badîhewa bû .
48003005	Nexwe yê ku Ruh dide we û di nav we de kerametan dike , ma vê bi kirina Şerîetê an bi bihîstin û bawerkirina we dike ?
48003006	Li Birahîm binêrin : « Wî ji Xwedê bawer kir û ev jê re rastdarî hat hesabkirin . »
48003007	Loma bizanin , yên ku bawer dikin , kurên Birahîm ew in .
48003008	Nivîsara Pîroz ji berê ve dît ku Xwedê wê miletan bi baweriyê rastdar derxe û ji berê ve ev Mizgînî da Birahîm : « Hemû milet wê bi te bên pîrozkirin . »
48003009	Wusa ku , yên bawer dikin , wê bi Birahîmê ku bawer kiriye re bên pîrozkirin .
48003010	Çimkî hemû yên ku pişta xwe bi kirina Şerîetê ve girêdane , di bin nifirê de ne . Ji ber ku weha hatiye nivîsîn : « Her kesê ku di hemû tiştên ku di Kitêba Şerîetê de nivîsî ne , nesekine û neke , di bin nifirê de ye . »
48003011	Îcar eşkere ye ku tu kes li ba Xwedê bi Şerîetê rastdar dernakeve . Çimkî hatiye nivîsîn : « Yê rastdar wê bi baweriyê bijî . »
48003012	Şerîet ne ji baweriyê ye ; lê belê hatiye nivîsîn : « Yê ku wan tiştan dike , wê bi wan bijî . »
48003013	Mesîh , em bi berdêl ji nifira Şerîetê kirrîn û rizgar kirin . Ew ji bo me ket bin nifirê ; çimkî hatiye nivîsîn : « Her kesê ku bi dar ve daleqandî ye , di bin nifirê de ye . »
48003014	Ev hemû weha bû , da ku bi Mesîh Îsa pîrozbûniya Birahîm bê ser miletan û em bi baweriyê soza Ruh bistînin .
48003015	Birano , ez li gor mirovan dibêjim : Peymana ku hatiye erêkirin , tenê ya mirovekî be jî , tu kes nikare betal bike an tiştekî bi ser ve zêde bike .
48003016	Îcar soz ji Birahîm û ji dûndana wî re hatin dayîn . Nayê gotin wek ku ji bo gelekan be : « Ji hemû dûndanê re » , lê belê wek ku ji bo yekî bi tenê be , dibêje : « Ji dûndana te re » , ku ev jî Mesîh e .
48003017	Îcar ez vê dibêjim : Şerîeta ku piştî çar sed û sî salan hat , nikare peymana ku Xwedê ji berê ve erê kiribû , rake û bi wî awayî sozê betal bike .
48003018	Çimkî eger mîras ji Şerîetê be , êdî ne ji sozê ye . Lê Xwedê ji kerema xwe ew bi sozê da Birahîm .
48003019	Nexwe Şerîet çima çêbû ? Ew ji bo ku sûcan derxe meydanê , ser ve hatiye zêdekirin , da ku heta dûndana ku ji wî re hatibû sozdan bê , bimîne . Ew Şerîet bi rêberiya milyaketan bi destê navberkarekî hat sazkirin .
48003020	Navberkar ne ji bo yekî tenê ye , lê Xwedê yek e .
48003021	Nexwe Şerîet li hember sozên Xwedê ye ? Na , tu caran ! Çimkî eger Şerîeteke ku vedijîne bihata dayîn , hingê erê , rastdarî wê bi Şerîetê bûya .
48003022	Lê belê Nivîsara Pîroz her tişt di bin guneh de girtiye , da ku soz bi baweriya ku bi Îsa Mesîh e , ji yên ku bawer dikin re bê dayîn .
48003023	Beriya ku ev bawerî bê , em di bin Şerîetê de girêdayî bûn , heta xuyabûna baweriya ku wê bihata , em di bin çavan de bûn .
48003024	Bi vî awayî Şerîet heta bi hatina Mesîh , bû perwerdevanê me , da ku em bi baweriyê rastdar derkevin .
48003025	Niha , ji ber ku bawerî hat , êdî em ne di bin destê perwerdevan de ne .
48003026	Çimkî hûn hemû bi baweriyê bi saya Mesîh Îsa kurên Xwedê ne .
48003027	Ji ber ku hûn hemû yên ku imad bûne , ku hûn bibin yên Mesîh , we Mesîh li xwe kir .
48003028	Êdî ne Cihû û ne jî Yewnanî hene , ne xulam û ne jî azad hene , ne jî nêr û mê hene ; çimkî di yekîtiya Mesîh Îsa de hûn hemû yek in .
48003029	Îcar , eger hûn ên Mesîh in , hingê hûn dûndana Birahîm in û li gor sozê jî wêris in .
48004001	Lê ez vê jî dibêjim : Her çiqas ku wêris xwediyê her tiştî be jî , heta ku zarok e ferqa wî ji yê xulam tune .
48004002	Heta dema ku bavê wî kifş kiriye , ew di bin destê raspêr û şahneyan de ye .
48004003	Bi vî awayî jî gava ku em zarok bûn , em di bin hêzên ruhî yên vê dinyayê de bindest bûn .
48004004	Lê gava ku dem temam bû , Xwedê Kurê xwe şand . Ew ji jinê çêbû û di bin Şerîetê de bû ,
48004005	da ku wan ên di bin Şerîetê de ne bi berdêl xilas bike û em kurîtiyê bistînin .
48004006	Û ji ber ku hûn kur in , Xwedê Ruhê Kurê xwe yê ku gazî dike : « Abba » , yanî « Bavo ! » şand dilê me .
48004007	Loma êdî tu ne xulam î , lê tu kur î . Madem ku tu kur î , nexwe tu bi destê Xwedê wêris î jî .
48004008	Hingê , çaxê ku we Xwedê nas nedikir , we ji yên ku ji xwe ne xwedê ne re xulamtî kir .
48004009	Lê niha piştî ku we Xwedê naskir , hê zêdetir : Hûn ji aliyê Xwedê ve hatin naskirin , êdî çawa dîsa hûn li wan hêzên ruhî yên bêhêz û reben vedigerin ? Ma hûn dîsa dixwazin xulamtiyê ji wan re bikin ?
48004010	Hûn roj , meh , demsal û salan digirin .
48004011	Ez ji we ditirsim ku xebata min a ji bo we badîhewa here .
48004012	Birano , ez hêvî ji we dikim : Bibin wek min , çimkî ez jî bûm wek we . We tu neheqî li min nekir .
48004013	Hûn dizanin ku min cara pêşî , ji ber nexweşiyeke bedenê Mizgînî da we .
48004014	Rewşa bedena min ji bo we tecrûbeyek bû , lê dîsa we ez kêm nedîtim û ez red nekirim , lê belê we ez wek milyaketekî Xwedê , wek Mesîh Îsa qebûl kirim .
48004015	Îcar ew bextewariya we li ku derê ma ? Çimkî ez ji bo we şahidiyê dikim ku , eger çêbûya , weyê çavê xwe derxista û bida min .
48004016	Îcar ji ber ku min rastî ji we re got , ma ez bûm dijminê we ?
48004017	Hinekên din ji bo we xeptûleptê dikin , lê ne bi nêta qenc . Ew dixwazin we ji me veqetînin , da ku hûn ji bo wan xeptûleptê bikin .
48004018	Ne tenê gava ku ez li ba we bim , lê qenc e ku mirov hergav di tiştên qenc de xeptûleptê bike .
48004019	Zarokên min , heta ku Mesîh di dilê we de sûret bistîne , ez careke din ji bo we êşa zarokanînê dikişînim .
48004020	Lê min dixwest ku niha ez li ba we bûma û min dengê xwe biguherta , çimkî ez li ser we heyirî mame .
48004021	Ji min re bêjin , ey hûn ên ku dixwazin di bin Şerîetê de bin : Ma hûn Şerîetê nabihîzin ?
48004022	Hatiye nivîsîn ku du kurên Birahîm hebûn : Yek ji cêriyê û yek jî ji jina azad .
48004023	Lê yê ku ji cêriyê bû li gor bedenê û yê ku ji jina azad bû jî li gor soza Xwedê çêbûye .
48004024	Di vê yekê de mînak heye : Ev herdu jin du peyman in . Yek ji wan peymanan ji Çiyayê Sînayê ye û ji bo koletiyê zarokan tîne ; ew Hacer e .
48004025	Hacer , Çiyayê Sînayê yê li Erebistanê ye û bi Orşelîma niha re hemdeng e . Çimkî bi zarokên xwe ve koletiyê dike .
48004026	Lê belê Orşelîma ezmanî azad e , diya me ew e .
48004027	Ji ber ku hatiye nivîsîn : « Ey jinika bêber , ey ya ku zarokan nayne , şa bibe ! Ey tu ya ku bi êşa zarokanînê nizanî , Bi eşq û şahî dengê xwe bilind bike . Çimkî kurên jina devjêberdayî , Ji kurên ya ku mêrê wê heye , bêtir in . »
48004028	Îcar birano , em wek Îshaq zarokên sozê ne .
48004029	Lê , ka çawa hingê yê ku li gor bedenê çêbûye , tengahî da yê ku li gor Ruh çêbûye , niha jî weha ye .
48004030	Lê belê Nivîsara Pîroz çi dibêje ? Dibêje : « Cêriyê û kurê wê bavêje derve . Çimkî kurê cêriyê , Bi kurê ya azad re nabe wêris . »
48004031	Ji bo vê yekê birano , em ne zarokên cêriyê ne , lê em zarokên jina azad in .
48005001	Mesîh em ji bo azadiyê azad kirine ; loma hîmgirtî bin û careke din nekevin bin nîrê xulamtiyê .
48005002	Va ye , ez Pawlos ji we re dibêjim : Eger hûn sinet bibin , tu feyda Mesîh ji we re tune .
48005003	Ez careke din ji her mirovî re şahidiyê dikim : Yê ku sinet bûye divê tevahiya Şerîetê bike .
48005004	Ey hûn ên ku dixwazin bi Şerîetê rastdar derkevin , hûn ji Mesîh veqetiyan û ji keremê dûr ketin .
48005005	Lê em bi saya Ruh , bi baweriyê li benda hêviya rastdariyê ne .
48005006	Çimkî di yekîtiya Mesîh Îsa de ne sinetbûn û ne jî sinetnebûn , lê tenê baweriya ku bi hezkirinê dixebite , bi kêr tê .
48005007	Îcar hûn baş dibezîn ; kî ji we re bû asteng ku hûn bi ya rastiyê nekin ?
48005008	Ev serîpifdan ne ji yê ku gazî we dike ye .
48005009	Piçek hevîrtirşk tevahiya hevîr tirş dike .
48005010	Ez bi saya Xudan ji we piştrast im ku hûn tiştekî din nafikirin ; lê yê ku hûn tevlihev kirine , kî dibe bila bibe , wê cezayê xwe bikişîne .
48005011	Lê heçî ez im , birano , eger niha jî min sinetbûn hîn bikira , çima hê tengahî li min dihat kirin ? Eger wusa bûya , wê astenga li ber xaçê ji holê rabûya .
48005012	Xwezî wan ên ku serê we tevlihev kirine , xwe bi xwe nemêr bikirana .
48005013	Birano , hûn ji bo azadiyê hatin gazîkirin , tenê bila azadî ji bo nefsê nebe fersend , lê belê bi hezkirinê ji hevdû re xizmetê bikin .
48005014	Çimkî tevahiya Şerîetê di gotinekê de , yanî di vê de temam dibe : « Wek ku tu ji xwe hez dikî , ji cîranê xwe hez bike . »
48005015	Lê eger hûn hevdû gez bikin û bixwin , hay ji xwe hebin ku hûn ji aliyê hevdû ve neyên telefkirin .
48005016	Ez vê dibêjim : Bi Ruh rêve herin , hingê hûn tu caran xwestekên nefsê naynin cih .
48005017	Çimkî nefs li hember Ruh û Ruh li hember nefsê daxwaz dike ; ev li hember hev in , wusa ku tiştên hûn dixwazin bikin , hûn nekin .
48005018	Îcar , eger hûn ji aliyê Ruh ve tên rêvebirin , hingê hûn ne di bin Şerîetê de ne .
48005019	Heçî kirinên nefsê ne , ew eşkere ne : Ew fuhûşî , pîsîtî , şehwet ,
48005020	pûtperestî , sêrbazî , dijminahî , pevçûn , çavnebarî , hêrs , hevrikî , dubendî , partîkarî ,
48005021	zikreşî , serxweşî , kêfkirina bi harîtî û sefahet û tiştên wek van in . Wek ku min berê ji we re got , ez careke din dibêjim : Yên ku tiştên weha dikin , Padîşahiya Xwedê mîras nastînin .
48005022	Lê berê Ruh , hezkirin , şahî , aştî , bîhnfirehî , dilovanî , qencî , dilsozî ,
48005023	nermî û xwegirtin e . Li hember tiştên weha Şerîet tune .
48005024	Heçî yên Mesîh Îsa ne , wan nefs bi xwestek û daxwazên wê ve birine ser xaçê .
48005025	Madem ku em bi Ruh dijîn , hingê em bi Ruh rêve jî herin .
48005026	Em quretiyê nekin , ji hev re meydanê nexwînin û çavnebariya hev nekin .
48006001	Birano , eger yek di neheqiyekê de bê girtin , hûn ên ku ruhanî ne , yekî weha bi ruhê nermîtiyê bînin ser rê . Tu jî hay ji xwe hebe , da ku tu neyî ceribandin .
48006002	Barên hevdû hilgirin û bi vî awayî Şerîeta Mesîh pêk bînin .
48006003	Çimkî eger yek ne tiştek be û xwe tiştek hesab bike , ew xwe bi xwe dixapîne .
48006004	Bila her kes karê xwe biceribîne . Hingê mirov ne bi kirinên hinekên din , lê tenê bi kirinên xwe dikare pesnê xwe bide .
48006005	Çimkî her kes wê barê xwe hilgire .
48006006	Yê ku di peyvê de hatiye hînkirin , bila di hemû tiştên qenc de parê bide wî yê ku hîn dike .
48006007	Neyên xapandin ! Tinaz bi Xwedê nayê kirin . Çimkî , mirov çi biçîne , wê wî bidirû .
48006008	Yê ku li nefsa xwe biçîne , wê ji nefsê rizîbûnê bidirû . Lê yê ku li Ruh biçîne , wê ji Ruh jiyana herheyî bidirû .
48006009	Û em ji qencîkirinê newestin , çimkî eger em sist nebin , emê di demsala wê de bidirûn .
48006010	Nexwe heta ku fersenda me hebe , em ji hemûyan re , bi taybetî jî ji xwişk û birayên bawermend re qenciyê bikin .
48006011	Binêrin , ez bi destê xwe ji we re bi çi herfên mezin dinivîsim .
48006012	Yên ku zorê li we dikin ku hûn sinet bibin , ew kes in ku dixwazin xwe bi tiştên bedenê derxin pêş . Ew bi tenê weha dikin , da ku mirov di ber xaça Mesîh de tengahiyê nedin wan .
48006013	Her çiqas ew sinetbûyî ne jî , ew bi xwe Şerîetê pêk naynin , lê belê dixwazin ku hûn sinet bibin , da ku bi bedena we pesnê xwe bidin .
48006014	Lê ji min dûr be ku ez ji xaça Xudanê me Îsa Mesîh pê ve bi tiştekî din pesnê xwe bidim . Bi wê xaçê dinya ji bo min hatiye xaçkirin û ez jî ji bo dinyayê .
48006015	Çimkî ne sinetbûn , ne jî sinetnebûn , bi tenê afirandina nû tiştek e .
48006016	Aştî û rehm li ser hemûyên ku li gor vê qeydeyî rêve herin û li ser Îsraêlê Xwedê be .
48006017	Bila ji niha û pê ve tu kes zehmet nede min , çimkî cih-birînên Îsa li ser bedena min in .
48006018	Birano , kerema Xudanê me Îsa Mesîh bi ruhê we re be . Amîn .
49001001	Ji Pawlosê ku bi daxwaza Xwedê Şandiyê Mesîh Îsa ye , ji pîrozên li Efesê re yên ku bi saya Mesîh Îsa dilsoz in :
49001002	Ji Bavê me Xwedê û ji Xudan Îsa Mesîh , kerem û aştî li ser we be .
49001003	Xweda û Bavê Xudanê me Îsa Mesîh pîroz be . Wî em bi saya Mesîh , bi her bereketa ruhanî ya li cihên ezmanî pîroz kirine .
49001004	Wî em ji beriya damezrandina dinyayê bi Mesîh bijartin , da ku em li ber wî di hezkirinê de pîroz û bêleke bin .
49001005	Li gor kêf û daxwaza xwe , wî em ji pêşî ve kifş kirin , da ku em bi saya Îsa Mesîh jê re bibin zarok .
49001006	Wusa ku kerema wî ya bi rûmet a ku wî bi Hezkiriyê xwe ji me re kiriye xelat , bê pesindan .
49001007	Bi saya wî em bi berdêla xwîna wî rizgar bûne , me lêbihûrtina neheqiyên xwe standiye . Ev li gor dewlemendiya kerema wî ye
49001008	ya ku wî bi her şehrezayî û fêmdariyê bi zêdehî daye me .
49001009	Wî sira daxwaza xwe ya ku li gor dilê xwe bi Mesîh saz kiribû , bi me da zanîn .
49001010	Yanî li gor vê plana ku gava wextê wê hat ewê pêk bîne , ewê hemû tiştan , hem yên li ezmanan , hem jî yên li ser erdê di bin destê Mesîh de bike yek .
49001011	Li gor mebesta Xwedayê ku her tiştî li gor biryar û daxwaza xwe saz dike , em ji berê ve hatin kifşkirin û bi Mesîh hatin bijartin ,
49001012	da ku em ên ku me pêşî hêviya xwe bi Mesîh ve girêdaye , ji bo pesindana rûmeta wî bijîn .
49001013	Gava we peyva rastiyê , Mizgîniya xilasiya xwe bihîst û bawerî bi wî anî , hûn jî bi Ruhê Pîroz ê ku hatibû sozdan , di şexsê wî de hatin morkirin .
49001014	Ruh , heta dema rizgariya wan ên ku yên Xwedê ne , destberiya mîrasa me ye . Şikir ji rûmeta Xwedê re !
49001015	Ji bo vê yekê ji dema ku min baweriya we ya bi Xudan Îsa û hezkirina we ya ji bo hemû pîrozan bihîstiye ve ,
49001016	ez we di duayên xwe de tînim bîra xwe û bê rawestin ji bo we şikir dikim ,
49001017	da ku Xwedayê Xudanê me Îsa Mesîh , Bavê rûmetê , ruhê peyxam û şehrezayiyê bide we , ku hûn wî hê çêtir nas bikin ;
49001018	çavên dilê we ronahî bibin , da ku hûn bizanin hêviya ku hûn ji bo wê hatine gazîkirin çi ye û dewlemendiya rûmeta mîrasa wî ji bo pîrozan çi ye
49001019	û mezinahiya hêza wî ya bêsînor a ku ji bo me yên ku bawer dikin , li gor qewet û karîna wî dixebite , çi ye .
49001020	Ev hêz , hêza wî ye , yê ku Mesîh ji nav miriyan rakir û li cihên ezmanî , li milê xwe yê rastê da rûniştin .
49001021	Xwedê , Mesîh ne tenê di vê dinyayê de , lê di dinya ku bê de jî derxist ser her serwerî , desthilatî , hêz û xudantiyê û derxist ser her navê ku tê bîranîn .
49001022	Û Xwedê « her tişt xist bin lingên wî » û ew bi serîtiya li ser her tiştî da Civînê .
49001023	Ev bedena wî ye , tijetiya wî ye , yê ku li her derê her tiştî tije dike .
49002001	Hûn jî ji ber neheqî û gunehên xwe mirî bûn .
49002002	Hingê hûn li gor çerxa vê dinyayê , li gor serokê hukumdariya hewayê , yanî li gor wî ruhê ku niha di nav mirovên neguhdar de dixebite , rêve çûn .
49002003	Demekê em jî , em hemû di nav wan de , me bi daxwaza fikir û bedena xwe kir , em li gor xwestekên nefsê rêve çûn . Ji xwe em jî wek ên din , zarokên xezebê bûn .
49002004	Lê Xwedayê ku bi rehmê dewlemend e , ji ber hezkirina xwe ya mezin a ku bi wê ji me hez kir ,
49002005	hê ku em ji ber neheqiyên xwe mirî bûn jî , em bi Mesîh re vejandin . Hûn bi keremê xilas bûn .
49002006	Xwedê em di şexsê Mesîh Îsa de bi wî re rakirin û li cihên ezmanî bi wî re dan rûniştin .
49002007	Wî ev yek kir , da ku dewlemendiya kerema xwe ya bêsînor bi wê qenciya ku bi Mesîh Îsa ji bo me ye , di demên ku bên de nîşan bide .
49002008	Çimkî hûn bi riya baweriyê , bi keremê xilas bûn û ev ne ji we ye , diyariya Xwedê ye .
49002009	Ev ne ji kirinan e , da ku tu kes pesnê xwe nede .
49002010	Çimkî em berhema Xwedê ne û em bi Mesîh Îsa hatine afirandin , da ku em di van karên qenc ên ku Xwedê ji pêşî ve amade kirine de , rê ve herin .
49002011	Loma bînin bîra xwe — hûn ên ku li gor bedenê milet in — ku hûn demekê ji aliyê wan ên ku bi dest di bedenê de hatine sinetkirin û ji xwe re sinetbûyî dibêjin ve , « sinetnebûyî » dihatin gotin .
49002012	Di wê demê de hûn bê Mesîh bûn , hûn ji hemwelatiya gelê Îsraêl der û ji peymanên sozê re xerîb , li dinyayê bê hêvî û bê Xwedê bûn .
49002013	Lê niha hûn ên ku demekê dûr bûn , di yekîtiya Mesîh Îsa de , bi saya xwîna Mesîh nêzîk bûne .
49002014	Çimkî aştiya me ew e ; wî herdu , Cihû û miletên din kirin yek û bi bedena xwe dîwarê navbirkê , yanî dijminahî hilweşand .
49002015	Wî Şerîet bi emir û qeydeyên wê ve betal kir , da ku di şexsê xwe de ji herduyan , ji Cihû û ji miletên din , mirovekî nû biafirîne û bi wî awayî aştiyê çêke
49002016	û bi xaçê herduyan di yek bedenê de bi Xwedê re li hev bîne û bi vê yekê dijminahiyê bikuje .
49002017	Îcar ew hat , Mizgîniya aştiyê hem ji we yên ku dûr bûn re û hem jî ji yên nêzîk re da .
49002018	Çimkî bi rêberiya wî em herdu dikarin bi yek Ruhî derkevin ber Bav .
49002019	Îcar êdî hûn ne xerîb û biyanî ne , lê belê hûn hemwelatiyên pîrozan û maliyên Xwedê ne .
49002020	Hûn li ser bingeha Şandî û pêxemberan avakirî ne û Mesîh Îsa bi xwe kevirê riknê bingehê ye .
49002021	Bi wî hemû avahî hevdû digire û ji bo ku bi Xudan bibe perestgeheke pîroz , mezin dibe .
49002022	Bi wî hûn jî bi hev re di Ruh de tên avakirin , da ku hûn bibin warê Xwedê .
49003001	Ji bo vê yekê ez Pawlos , ji bo we miletan di ber Mesîh Îsa de girtî me .
49003002	Bêguman we bihîstiye ku ev şahnetiya keremê ji aliyê Xwedê ve ji bo we ji min re hatiye dayîn .
49003003	Wek ku min berî niha jî bi kurtî nivîsîbû , ev sir bi peyxamê ji min re hat dayîn .
49003004	Gava ku hûn vê bixwînin , hûnê bikarin têbigihîjin ku ez sira Mesîh çawa fêm dikim .
49003005	Ev sir di nifş û qernên berê de ji mirovan re nehat dazanîn , wek ku niha ji Şandiyên wî yên pîroz û ji pêxemberên wî re bi Ruh hatiye eşkere kirin .
49003006	Sir ev e , ku miletên din bi saya Mizgîniyê hemwêris in , endamên eynî bedenê û hevparên soza Xwedê ne ya ku bi Mesîh Îsa ye .
49003007	Li gor diyariya kerema Xwedê ya ku bi xebata hêza wî ji min re hatiye dayîn , ez bûm xizmetkarê vê Mizgîniyê .
49003008	Bi ser ku ez di nav hemû pîrozan de yê herî kêm im jî , ev kerem ji min re hat dayîn , da ku ez Mizgîniya dewlemendiya Mesîh a ku nayê salixdan ji miletan re bidim
49003009	û plana bi sira ku ji demên bê destpêk ve li ba Xwedayê ku her tişt afirandiye veşartî bû , ji hemûyan re derxim ber ronahiyê , ku ew çi ye .
49003010	Wusa ku şehrezayiya Xwedê ya pirr alî , bi navgîniya Civînê , ji serwerî û desthilatiyên li cihên ezmanî re bê dazanîn .
49003011	Ev li gor mebesta Xwedê ya ji demên bêdestpêk ve bû , ku wî bi saya Xudanê me Mesîh Îsa pêk anî .
49003012	Di yekîtiya Mesîh de û bi baweriya bi wî , em dikarin bi cesaret û ewlehî derbasî ber Xwedê bibin .
49003013	Ji ber vê yekê , ez ji we hêvî dikim ku hûn , ji ber cefayên ku ez ji bo we dikişînim , dilsar nebin ; ew ji bo we rûmet in .
49003014	Ji bo vê yekê , ez li ber Bavê ku
49003015	li erd û ezmanan her bavikî nav jê standiye , diçim ser çokan .
49003016	Bila ew li gor dewlemendiya rûmeta xwe , qewetê bide we ku hûn bi Ruhê wî , di mirovê hundir de xurt bibin ,
49003017	da ku bi baweriyê Mesîh di dilê we de rûne û hûn di hezkirinê de ra bidin û hîmgirtî bin ,
49003018	da ku hûn bikarin bi hemû pîrozan re firehî , dirêjahî , bilindahî û kûrahiya vê hezkirinê fêm bikin .
49003019	Bi vî awayî , hûn hezkirina Mesîh a ku gelek di ser zanînê re ye bizanin û bi hemû tijetiya Xwedê tije bibin .
49003020	Ji wî yê ku dikare li gor hêza xwe ya ku di hundirê me de dixebite , ji tiştê ku em dixwazin an jî em difikirin hê gelek zêdetir bike re ,
49003021	di Civînê de û bi saya Mesîh Îsa heta hemû nifşan û her û her rûmet be . Amîn .
49004001	Îcar ez yê ku di ber Xudan de girtî me , ez ji we hêvî dikim ku hûn di jiyana xwe de bi awayê ku hêjayî gazîkirina we ye , rêve herin .
49004002	Di hezkirinê de bi hemû nefsbiçûkî û nermiyê bi bîhnfirehî hevdû ragirin .
49004003	Xîretkêşiyê bikin ku hûn yekîtiya Ruh bi hevgirêdana aştiyê biparêzin .
49004004	Wek ku Xwedê hûn gazî yek hêviyê kirine , beden yek e , Ruh yek e
49004005	Xudan yek e , bawerî yek e , imad yek e .
49004006	Xwedê yek e , bavê hemûyan e ; ew di ser hemûyan re ye , bi hemûyan re ye û di nav hemûyan de ye .
49004007	Û li gor pîvana diyariya Mesîh ji her yekî ji me re kerem hat dayîn .
49004008	Loma dibêje : « Gava ku hilkişiya , derket jor , Hêsîr li pey xwe birin , Û diyarî dan mirovan . »
49004009	Ev « derket jor » tê mana çi ? Dixwaze bêje ku pêşî ew daketibû derên erdê yên jêr .
49004010	Yê ku daketiye û ji bo ku her tiştî tije bike derketiye jor , di ser hemû ezmanan re eynî ew e .
49004011	Wî bi xwe diyarî da , ku hinek bibin Şandî , hinek pêxember , hinek mizgînvan , hinek jî şivan û mamoste ,
49004012	da ku yên pîroz ji bo xebata xizmetkirinê bên rapêçan û bedena Mesîh bê avakirin
49004013	heta ku em hemû bigihîjin yekîtiya bawerî û naskirina Kurê Xwedê û bibin mirovê gihîştî , bigihîjin pîvana bejna Mesîh a temam û tije .
49004014	Da ku êdî em nebin zarokên ku bi pêlan vir ve û wê ve tên kişkişandin , li ber her bayê hîndariya mirovên xapînok diçin û bi qurnaziya hîlekariyên wan ji rê derdikevin .
49004015	Lê em bi hezkirinê rastiyê bêjin , di her tiştî de ber bi wî ve mezin bibin ku serî ew e , Mesîh e .
49004016	Bi wî hemû beden hevdû digire û bi alîkariya her movikê girêdayî ye ; bi wî her endam li gor qeweta xwe dixebite û bi vî awayî beden mezin dibe û di hezkirinê de tê avakirin .
49004017	Loma ez vê dibêjim û bi navê Xudan li ser disekinim : Êdî wek miletên din ên ku di fikirîna xwe ya pûç de rêve diçin , hûn neçin .
49004018	Têgihîştina wan tarî ye ; ew ji ber xeşîmî û hişkîtiya dilê xwe , ji jiyana Xwedê re biyanî ne .
49004019	Wan her pêhesîn winda kiriye û ji bo ku bi çavbirçîtî her pîsîtiyê bikin , xwe dane destê bêedebiyê .
49004020	Lê we Mesîh bi vî awayî nas nekir .
49004021	Bêguman we li ser wî bihîstiye û hûn li gor wî hatine hînkirin , wek ku rastî bi Îsa ye ,
49004022	ku hûn mirovê kevin ê li gor jiyana we ya berê , ku bi xwestekên xapînok dirize , ji ser xwe bavêjin
49004023	û di ruh û hişê xwe de nû bibin
49004024	û mirovê nû li xwe bikin ê ku di rastdarî û pîroziya rastiyê de li gor Xwedê hatiye afirandin .
49004025	Loma derewan ji xwe dûr bixin û « her yek ji we bi cîranê xwe re rastiyê bipeyivin , » çimkî em endamên hev in .
49004026	« Hêrs bibin , lê guneh nekin ; » bila roj li ser hêrsa we neçe ava .
49004027	Ne jî rê bidin Îblîs .
49004028	Yê ku dizî kiriye , divê êdî diziyê neke , lê bila bi destê xwe tiştê qenc bike û bixebite , da ku tiştekî wî hebe ku bide yê hewcedar .
49004029	Bila qet gotina xerab ji devê we dernekeve , lê belê ji bo perwerdekirinê çi qenc e — wek ku lazim e — wê bêjin , da ku ew ji guhdaran re keremdar be .
49004030	Ruhê Xwedê yê Pîroz ê ku hûn ji bo roja rizgariyê bi wî hatine morkirin , xemgîn nekin .
49004031	Bila bi her xerabiyê re her tehlî , hêrs , xezeb , qîrîn û buxtan ji we dûr kevin .
49004032	Li hember hev keremdar û dilovan bin û wek ku Xwedê bi Mesîh li we bihûrtiye , li hevdû bibihûrin .
49005001	Ji bo vê yekê , wek zarokên delal mîna Xwedê bikin .
49005002	Çawa ku Mesîh ji me hez kir û ji bo me xwe feda kir û xwe wek pêşkêş û goriyeke bîhnxweş pêşkêşî Xwedê kir , hûn jî wusa di hezkirinê de rêve herin .
49005003	Bi awayê ku li pîrozan tê , divê di nav we de , navê fuhûşiyê û her cûreyê nepakî an çavbirçîtiyê qet neyê gotin jî .
49005004	Û divê peyivîna bêedebî û bi ehmeqî , an henekên zir , yanî tiştên ku ne hêja ne , nebin , lê hê bêtir hûn şikirdar bin .
49005005	Vê yekê qenc bizanin ku di Padîşahiya Mesîh û Xwedê de mîrasa tu mirovê fuhûşker , nepak an jî mirovê çavbirçî yanî pûtperest , tune .
49005006	Bila tu kes we bi peyvên pûç nexapîne , çimkî xezeba Xwedê ji ber van tiştan tê ser kurên neguhdariyê .
49005007	Îcar hûn nebin hevparên wan .
49005008	Demekê hûn tarîtî bûn , lê niha hûn bi Xudan ronahî ne . Îcar wek zarokên ronahiyê rêve herin ,
49005009	ji ber ku berê ronahiyê di her qencî , rastî û rastdariyê de ye .
49005010	Tiştê ku li xweşa Xudan diçe , kifş bikin .
49005011	Nebin hevparên karên tariyê yên bêber , lê hê bêtir wan tiştan eşkere bikin .
49005012	Çimkî tiştên ku ew bi dizî dikin , eyb e ku bên gotin jî .
49005013	Lê her tiştê ku dikeve ber ronahiyê , xuya dibe .
49005014	Çimkî her tiştê ku xuya dibe , ronahî ye . Loma tê gotin : « Ey yê ku radize , hişyar bibe ! Ji nav miriyan rabe ûMesîh wê ji te re bibiriqe . »
49005015	Loma bala xwe bidinê ka hûn çawa rêve diçin , ne wek ên neşehreza , lê belê wek ên şehreza herin .
49005016	Îcar ji fersenda vê demê îstifade bikin , çimkî roj xerab in .
49005017	Loma ne bêaqil bin , lê belê fêm bikin ka daxwaza Xudan çi ye .
49005018	Û bi şerabê serxweş nebin , di wê de bêedebî heye ; lê bi Ruh tije bibin .
49005019	Ji hev re Zebûr , lavije û stranên ruhanî bêjin , di dilê xwe de ji Xudan re stran û lavijeyan bistrînin .
49005020	Hergav ji bo her tiştî bi navê Xudanê me Îsa Mesîh ji Bav Xwedê re şikir bikin .
49005021	Bi tirsa Mesîh bi ya hev bikin .
49005022	Ey jinno ! Wek ku hûn bi ya Xudan dikin , wusa bi ya mêrê xwe bikin .
49005023	Çimkî çawa Mesîh serê Civînê ye , mêr serê jinê ye û Mesîh bi xwe Xilaskarê Civînê , yanî bedenê ye .
49005024	Îcar çawa ku Civîn bi ya Mesîh dike , bila jin jî bi vî awayî di her tiştî de bi ya mêrê xwe bike .
49005025	Ey mêrno ! Wek ku Mesîh ji Civînê hez kir û xwe di ber wê de feda kir , bila her kes ji jina xwe hez bike .
49005026	Wî xwe feda kir , da ku Civînê bi peyva xwe pîroz bike û bi şuştina avê paqij bike ,
49005027	da ku Civînê bi rewneqiya wê ve pêşkêşî xwe bi xwe bike , ku tu leke an qermîçek an tiştekî wek van li ser wê nebe , lê belê ew pîroz û bêleke be .
49005028	Bi vî awayî her mêr jî deyndar e ku wek bedena xwe , ji jina xwe hez bike . Yê ku ji jina xwe hez dike , ji xwe hez dike .
49005029	Çimkî tu kesî , tu caran ji bedena xwe nefret nekiriye , lê ew bedena xwe xweyî dike û xema wê dixwe , wek ku Mesîh jî Civînê xweyî dike û xema wê dixwe .
49005030	Çimkî em endamên bedena wî ne .
49005031	« Loma mêr wê dê û bavê xwe berde , bi jina xwe re bibe yek û herdu jî wê bibin bedenek . »
49005032	Ev sir mezin e ; lê ez vê li ser Mesîh û li ser Civînê dibêjim .
49005033	Loma bila her yek ji we jî wek ku ji xwe hez dike , ji jina xwe hez bike û bila jin siyaneta mêrê xwe bigire .
49006001	Zarokno , li gor Xudan li ber dê û bavê xwe serî deynin , çimkî ev rast e .
49006002	« Qedrê dê û bavê xwe bigire » — emrê pêşî yê bi sozê , ev e :
49006003	« Da ku qencî li te bibe û li ser erdê emrê te dirêj be . »
49006004	Bavno ! Hûn jî hêrsa zarokên xwe ranekin , lê wan bi terbiye û şîreta Xudan perwerde bikin .
49006005	Xulamno , wek ku hûn li ber Mesîh serî datînin , bi tirs û lerizîn û ji dil û can li ber mîrzayên xwe yên li ser dinyayê serî deynin .
49006006	Vê yekê ne bi xizmeta ku li ber çav tê kirin ku li mirovan xweş bê , lê belê wek xizmetkarên Mesîh , daxwaza Xwedê ji dil û can bînin cih .
49006007	Ne wek ji mirovan re , lê wek ku ji Xudan re tê kirin ji dil û can xizmetê bikin .
49006008	Û hûn dizanin ku her kî çi qenciyê bike , wê bergîdanê ji Xudan bistîne , dixwazî bila xulam be , dixwazî bila azad be .
49006009	Hûn jî , mîrzano eynî tiştan ji wan re bikin û êdî dev ji gefxwarinê berdin , çimkî hûn dizanin ku Xudanê we û yê wan li ezmanan e û li ba wî xatirgirtin tune .
49006010	Bi kurtî , bi Xudan û bi qeweta karîna wî bi hêz bibin .
49006011	Ji bo ku hûn bikarin li hember hîleyên Îblîs rawestin , hemû çekên Xwedê li xwe bikin .
49006012	Çimkî cenga me ne li hember xwîn û goşt e , lê belê li hember serweriyan , li hember desthilatiyan , li hember hukumdarên gerdûnê yên vê taristaniyê , li hember ordiyên ruhî yên xerabiyê yên li cihên ezmanî ye .
49006013	Ji ber vê yekê hemû çekên Xwedê bistînin , da ku hûn bikarin di roja xerab de li ber xwe bidin û piştî ku we her tişt kir , li cihê xwe rawestin .
49006014	Îcar , pişta xwe bi rastiyê bipêçin û zirxê rastdariyê li xwe bikin
49006015	û lingên xwe ji bo Mizgîniya aştiyê bi amadebûnê pêlav bikin û li cihê xwe bisekinin .
49006016	Bi ser hemûyan de , mertalê baweriyê ku hûn pê bikarin hemû tîrên agirî yên Yê Xerab bitemirînin , bigirin destê xwe .
49006017	Û rahêjin kumzirxê xilasiyê û şûrê Ruh ê ku peyva Xwedê ye .
49006018	Bi her dua û lavakirinê , herdem bi Ruh dua bikin . Ji bo vê yekê hişyar bimînin û ji bo hemû pîrozan herdem bi berdewamî lava bikin .
49006019	Ji bo min jî dua bikin , da ku , gava ez devê xwe vekim , peyv ji min re bê dayîn û ez sira Mizgîniyê bi ziravî bidim zanîn .
49006020	Di ber wê de ez bi zincîran girêdayî qasidiyê dikim . Dua bikin , da ku ez bê tirs , wek ku pêwist e , wê bêjim .
49006021	Ji bo ku hûn jî bizanin ez çawa me û çi dikim , birayê hezkirî û di yekîtiya Xudan de xizmetkarê dilsoz Tixîkos wê her tiştî bi we bide zanîn .
49006022	Ez wî ji bo vê yekê dişînim ba we , da ku hûn tiştên li ser me bizanin û ew cesaretê bide dilê we .
49006023	Bila aştî û bi baweriyê hezkirin ji Bav Xwedê û Xudan Îsa Mesîh ji birayan re be .
49006024	Kerem li ser wan hemûyan be , yên ku bi hezkirina nemir ji Xudanê me Îsa Mesîh hez dikin .
50001001	Ji xulamên Mesîh Îsa , ji Pawlos û ji Tîmotêyos , ji hemû pîrozên Mesîh Îsa yên li Filîpyayê re û tevî wan ji çavdêr û alîkaran re :
50001002	Ji Bavê me Xwedê û ji Xudan Îsa Mesîh , kerem û aştî li ser we be .
50001003	Her cara ku ez we tînim bîra xwe , ez şikir ji Xwedayê xwe re dikim .
50001004	Hergav di hemû duakirina xwe de ez bi şahî ji bo we hemûyan daxwaz dikim .
50001005	Çimkî ji roja pêşî û heta niha hûn ji bo pêşveçûna Mizgîniyê bi min re hevpariyê dikin .
50001006	Ez piştrast im , yê ku di dilê we de dest bi karê qenc kiriye , wê heta Roja Mesîh Îsa wî bîne serî .
50001007	Ji bo min rast e ku ez li ser we hemûyan weha bifikirim , çimkî hûn di dilê min de ne . Hem di girtina min de û hem jî di parastin û rastderxistina min a Mizgîniyê de , hûn hemû bi min re hevparên keremê ne .
50001008	Xwedê şahidê min e ku çawa ez bi dilovaniya Mesîh Îsa bêriya we hemûyan dikim .
50001009	Dua min ev e ku hezkirina we bi zanîn û hemû têgihîştina di her tiştî de hê û hê zêdetir bibe ,
50001010	da ku hûn ya herî qenc hilbijêrin û di Roja Mesîh de paqij û bêqusûr bin .
50001011	Wusa ku hûn , ji bo rûmet û pesnê Xwedê bi berê rastdariyê yê ku ji Îsa Mesîh tê , tije bibin .
50001012	Birano , ez dixwazim ku hûn bizanin , tiştên ku hatin serê min , hê bêtir ji pêşveçûna Mizgîniyê re bûn alîkar .
50001013	Wusa ku ji hemû berevanên qesrê û ji hemûyên din re jî eşkere bû ku ez di ber Mesîh de girtî me .
50001014	Gelek birayan ji girtina min ewlehî ji Xudan stand û ji bo ku bêtirs peyva Xwedê bêjin , hê bêtir bi zirav bûn .
50001015	Erê , hinek ji çavnebarî û hemberiyê Mizgîniya Mesîh didin bihîstin , lê hinek jî bi niyeteke qenc .
50001016	Evên ha ji hezkirinê Mizgîniyê didin , çimkî dizanin ku ez ji bo parastina Mizgîniyê di girtîgehê de me .
50001017	Lê yên din ne bi dilekî pak , lê ji hevrikiyê , Mesîh didin bihîstin . Ew guman dikin ku wê tengahiyên min di girtîgehê de zêde bikin .
50001018	Xem tune ! Dixwazî bila bi hêcetan be , dixwazî jî bila ji dil be , bi her awayî Mesîh didin bihîstin û bi vê ez şa dibim . Erê , ezê bi vê şa bibim jî ,
50001019	çimkî ez dizanim ku bi duayên we û bi alîkariya Ruhê Îsa Mesîh ev yek wê ji bo xilasiya min çêbe .
50001020	Hêvî û bendewariya min ev e ku ez di tu tiştî de neyêm şermkirin , lê bi cesareteke temam , eger bi mirina min an jî bi jiyana min be , wek hergav niha jî Mesîh wê bi bedena min bê bilindkirin .
50001021	Çimkî ji bo min jiyan Mesîh e û mirin jî qezenc e .
50001022	Lê eger jiyana di bedenê de ji bo xebata min ber bîne , hingê ez nizanim kîjanê bibijêrim .
50001023	Ez di navbera herduyan de ketime tengahiyê ; ez dixwazim veqetim û bi Mesîh re bim , çimkî ev hê gelek çêtir e .
50001024	Lê mayîna min a di bedenê de ji bo we bêtir pêwist e .
50001025	Ez bi vê piştrast im û dizanim ku ezê bimînim û bi we hemûyan re bim , da ku hûn pêşve herin û di baweriyê de şa bibin .
50001026	Wusa ku , gava ez dîsa bêm ba we , hûn bi Mesîh Îsa hê bêtir bi min pesnê xwe bidin .
50001027	Lê bila jiyana we hêjayî Mizgîniya Mesîh be , da ku ez bêm we bibînim , an neyêm jî , ez bibihîzim ku hûn di ruhekî de hîmgirtî ne û bi dil û can bi hev re ji bo baweriya Mizgîniyê tekoşînê dikin
50001028	û di tu tiştî de ji wan ên ku li hember we radiwestin , natirsin . Ev yek ji bo wan nîşana helakbûnê ye , lê ji bo we , ya xilasiyê ye û ev jî ji Xwedê ye .
50001029	Çimkî di ber Mesîh de kerem li we hatiye kirin ku hûn ne tenê baweriyê bi wî bînin , lê belê di ber wî de cefayê jî bikişînin .
50001030	Îcar hûn jî di eynî tekoşînê de ne , wek ku we ez tê de dîtim û niha jî hûn li ser min dibihîzin .
50002001	Eger cesaretdaneke bi Mesîh , handaneke ji hezkirinê , hevpariyeke we bi Ruh , hezkirineke ji dil û dilovaniyek heye ,
50002002	şahiya min temam bikin . Bila fikra we yek be , eynî hezkirina we hebe , fikra we û dilê we yek be .
50002003	Tu tiştî bi hevrikiyê an bi pesindana pûç nekin . Lê bila bi nefsbiçûkî her yek ji we yên din di ser xwe re bigire .
50002004	Bila her yek ji we ne tenê li karê xwe , lê belê li karê yên din jî binêre .
50002005	Bila ew fikirîn bi we re hebe , ku bi Mesîh Îsa re jî bû :
50002006	Bi ser ku ew di xasîtiya Xwedê de bû jî , Wî wekheviya bi Xwedê re xenîmetek hesab nekir .
50002007	Lê belê wî mezinahiya xwe ji xwe xist , Xasîtiya xulam stand û bû mîna mirovan , Di şiklê mirovan de xuya bû .
50002008	Wî xwe nizim kir , îtaet kir û çû mirinê , Heta çû mirina li ser xaçê .
50002009	Ji bo vê yekê Xwedê ew gelek bilind kirÛ navê di ser her navî re da wî .
50002010	Da ku bi navê Îsa , Hemû yên li ezmên , li erdê û di bin erdê de , Herin ser çokan
50002011	Û ji bo rûmeta Bav Xwedê , Her ziman eşkere bike û bêje ku Îsa Mesîh Xudan e .
50002012	Ji ber vê yekê , hezkirîno , çawa ku we hergav bi ya min kiribe , niha jî , ne tenê di dema ku ez li ba we me , lê belê hê bêtir di dema ku ez ne di nav we de me jî , bi ya min bikin ; bi tirs û lerizînê xilasiya xwe pêk bînin .
50002013	Çimkî Xwedê ye yê ku di dilê we de dixebite , da ku hem daxwaz û hem jî kirina we li wî xweş bê .
50002014	Her tiştî bê pitepitkirin û bê devjenî bikin ,
50002015	da ku hûn bêqusûr û pak bin . Di nav vî nifşê xwehr û jirêketî de ku hûn di nav wan de wek stêrên ezmên ronahiyê didin , zarokên Xwedê yên bêleke bin
50002016	û peyva jiyanê hişk bigirin . Wusa ku , di Roja Mesîh de ji min re bibe pesin , da ku ez badîhewa nebezîbim û min badîhewa keda xwe nedabe .
50002017	Lê belê , eger xwîna min li ser gorî û xizmeta baweriya we wek pêşkêşekê bê rijandin jî , ezê şa bim û ezê bi we hemûyan re şa bim .
50002018	Bi vî awayî hûn jî şa bin û bi min re şa bibin .
50002019	Îcar hêviya min ji Xudan Îsa heye ku ez di demeke nêzîk de Tîmotêyos bişînim ba we , da ku ez jî halê we bizanim û dilê min rihet bibe .
50002020	Çimkî tu kesê min ê ku mîna wî bi dil û can li ser we bifikire û ji bo hal û rewşa we xemê bixwe tune ;
50002021	yên din hemû ne li tiştên Îsa Mesîh , lê li feyda xwe digerin .
50002022	Lê hûn dilsoziya wî ya ceribandî dizanin û hûn dizanin ku wek kurekî bi bav re , ew bi min re di xizmeta Mizgîniyê de dixebitî .
50002023	Îcar çaxê ez bibînim ka rewşa min wê çawa çêbe , ez hêvî dikim ku ezê zûka wî bişînim ba we .
50002024	Û ez li Xudan ewle me ku di demeke nêzîk de ez bi xwe jî , ezê bêm .
50002025	Lê min pêwist dît ku ez birayê xwe , hevalkar û hevalleşkerê xwe Êpafrodîtos ê ku we şandiye , da ku ew di hewcedariya min de bibe alîkar , bişînim ba we .
50002026	Çimkî wî bêriya we hemûyan dikir û ji ber ku we bihîstibû ku nexweş e , ew pirr xemgîn e .
50002027	Ew wusa nexweş bû ku gihîşt ber mirinê . Lê belê Xwedê li wî hat rehmê ; ne tenê li wî , li min jî hat rehmê , da ku ji min re xemgînî li ser xemgîniyê çênebe .
50002028	Loma ez wî hê zûtir dişînim , da ku hûn dîsa bi dîtina wî şa bibin û xemgîniya min nemîne .
50002029	Îcar bi şahiyeke mezin wî bi navê Xudan qebûl bikin û siyaneta yên weha bigirin .
50002030	Çimkî ew ji bo karê Mesîh nêzîkî mirinê bû , ji bo xizmeta ku we nikaribû hûn ji bo min bikin , wî canê xwe xist talûkê .
50003001	Bi kurtî birano , bi saya Xudan şa bibin . Îcar nivîsîna eynî tiştan min aciz nake , lê ewlehiyê dide we .
50003002	Hay ji yên wek kûçikan , hay ji karkerên xerab û hay ji sineta seqet hebin .
50003003	Çimkî yên bi sineta rast em in , em bi Ruhê Xwedê diperizin , em bi saya Mesîh Îsa pesnê xwe didin û em li tiştên bedenê ewle nabin .
50003004	Eger wusa bûya , min bi xwe jî dikaribû ku ez li tiştên bedenê ewle bibim . Eger yekî din bifikire ku li tiştên bedenê ewle bibe , ez hê bêtir dikarim .
50003005	Ez roja heştan hatime sinetkirin , ji gelê Îsraêl , ji eşîra Binyamîn im , ez Îbraniyekî xas Îbranî me . Ez di kirina Şerîetê de Fêrisî û
50003006	wusa xîretkêş bûm ku min tengahî dida civînê . Li gor rastdariya Şerîetê , ez bêkêmahî me .
50003007	Lê belê her tiştê ku ji bo min qezenc bû , min di ber Mesîh de zirar hesab kir .
50003008	Hê zêdetir , ez ji bo feyda zanîna bilind a Xudanê xwe Mesîh Îsa , her tiştî zirar hesab dikim . Di ber wî de min dev ji her tiştî berdaye û ez wan wek zibil hesab dikim , da ku ez Mesîh qezenc bikim
50003009	û bi wî re bibim yek . Êdî rastdariya min ne ji kirina Şerîetê , lê ji baweriya ku bi Mesîh e , tê . Ev rastdarî ne ji min e , ji Xwedê ye û bingeha wê bawerî ye .
50003010	Ez dixwazim Mesîh û hêza vejîna wî bizanim û bibim hevparê cefayên wî û bi mirina wî bibim wek wî ,
50003011	da ku ez bi riyekê bigihîjim rabûna ji nav miriyan .
50003012	Ji xwe hê ez negihîştime vê armancê an jî bêkêmahîtiyê , lê ez li pey vê yekê dibezim , da ku ez ya ku Mesîh Îsa ez ji bo wê bi dest xistime , bi dest bixim .
50003013	Birano , ez xwe hê gihîştî hesab nakim , lê ya ku ez dikim ev e : Ez tiştên çûyî ji bîr dikim û xwe dirêjî yên pêş dikim .
50003014	Ez ji bo qezenckirina xelata ku Xwedê di gazîkirina xwe ya ezmanî de bi Mesîh Îsa pêşkêş dike , ber bi armancê ve dibezim .
50003015	Loma em hemû yên gihîştî wusa bifikirin û eger hûn li ser tiştekî bi awayekî din bifikirin , Xwedê wê vê jî ji we re kifş bike .
50003016	Bi tenê , em li gor tiştê ku em gihîştinê pêşve herin .
50003017	Birano , bibin wek min û qenc li wan binêrin , yên ku di jiyana xwe de wek ku em ji we re bûne mînak , rêve diçin .
50003018	Çimkî wek ku min berê jî gelek caran ji we re gotiye û niha jî ez bi girîn dibêjim , gelek hene ku di jiyana xwe de dijminên xaça Mesîh in .
50003019	Dawiya van helakbûn e , xwedayê wan zikê wan e û rûmeta wan şermezariya wan e . Ew tiştên vê dinyayê difikirin .
50003020	Lê heçî em in , welatê me li ezmanan e û ji wir jî em li hêviya Xilaskar , Xudan Îsa Mesîh disekinin .
50003021	Ewê bi wê qeweta xwe ya ku dikare her tiştî bindest bike , bedena me ya reben biguhere û bike wek bedena xwe ya bi rûmet .
50004001	Îcar xwişk û birayên min ên hezkirî yên ku ez bêriya wan dikim , hûn şahiya min û taca serê min in , bi vî awayî bi saya Xudan qayîm bimînin .
50004002	Ez ji Eyodiyayê hêvî dikim û ji Sintîxayê hêvî dikim ku di yekîtiya Xudan de bibin hemfikir .
50004003	Erê , ez ji te jî dixwazim , ey hevalê min ê dilsoz , ji wan jinan re bibe alîkar ; çimkî ew bi Klêmens û hevalkarên min ên din re ku navê wan di Kitêba Jiyanê de ye , di karê Mizgîniyê de bi min re gelek zehmet kişandine .
50004004	Hergav bi Xudan şa bibin ; ez careke din dibêjim , şa bibin !
50004005	Bila berbiwêriya we ji hemû mirovan re eşkere be . Xudan nêzîk e .
50004006	Ji bo tu tiştî xeman nexwin . Lê belê di her tiştî de bila daxwazên we bi dua û lavan û bi şikirkirinê ji Xwedê re bên gotin .
50004007	Û aştiya Xwedê ya ku di ser her têgihîştinê re ye , wê dilê we û hişê we bi Mesîh Îsa biparêze .
50004008	Bi kurtî birano , çi tiştê rast hebe , çi tiştê rêzdar hebe , çi tiştê dadperwer , çi tiştê paqij hebe , çi tiştê delal hebe , çi tiştê bi rûmet hebe û eger tiştekî hêjabilind û tiştekî hêjayî pesindanê hebe , hûn li ser wan bifikirin .
50004009	Wan tiştên ku hûn ji min hîn bûne , we ji min standine , we ji min bihîstine û we di jiyana min de dîtine , bikin û Xwedayê aştiyê wê bi we re be .
50004010	Ez bi saya Xudan gelek dilşa bûm ku we piştî evqas dem ji nû ve xema min xwar . Bi rastî , hûn li ser vê yekê difikirîn , lê we fersend nedidît .
50004011	Gotina min ne li ser hewcedariyê ye , çimkî ez hîn bûme ku ez qîma xwe bi halê xwe bînim .
50004012	Ez hem bi zehfheyînê û hem bi neyînê dizanim . Dixwazî bila ez têr bim , dixwazî bila ez birçî bim , dixwazî bila ez di firehiyê de bim , dixwazî bila ez di hewcedariyê de bim , ez di her rewşê û di her tiştî de sira vê yekê hîn bûme .
50004013	Ez dikarim her tiştî bi destê wî yê ku hêzê dide min , bikim .
50004014	Lê we qenc kir ku hûn bûn hevparên tengahiya min .
50004015	Ey Filîpîno , hûn bi xwe jî dizanin ku di destpêka dayîna Mizgîniyê de , gava ku ez ji Mekedonyayê derketim , di mijara danûstandinê de , ji we pê ve tu civînê hevpariya min nekir .
50004016	Çimkî gava ku ez li Selanîkê jî bûm , we carek du caran tiştê ku hewcedariya min pê hebû , ji min re şand .
50004017	Ne ku ez li pey diyariyê me , lê ez dixwazim ku qezenca hesabê we zêde bibe , yanî diyariya we ber bide .
50004018	Min her tişt stand û ez di firehiyê de me . Min ew diyariyên ku we bi destê Êpafrodîtos şandibûn , girtin û tu kêmahiya min nema . Ew diyariya we pêşkêşiyeke bîhnxweş û goriyeke ku ji aliyê Xwedê ve hatiye qebûlkirin e û li wî xweş tê .
50004019	Û Xwedayê min , wê her hewcedariya we , bi Mesîh Îsa li gor dewlemendiya xwe ya bi rûmet bide we .
50004020	Rûmet her û her ji Bavê me Xwedê re be . Amîn .
50004021	Silavan li her pîrozê Mesîh Îsa bikin . Ew birayên ku bi min re ne , silavan li we dikin .
50004022	Hemû pîroz , bi taybetî jî yên ji mala Qeyser silavan li we dikin .
50004023	Kerema Xudan Îsa Mesîh bi ruhê we re be .
51001001	Ji Pawlosê ku bi daxwaza Xwedê , Şandiyê Mesîh Îsa ye û ji birayê me Tîmotêyos ,
51001002	ji pîroz û ji birayên dilsoz ên ku bi Mesîh re ne û li Koloseyê ne : Ji Bavê me Xwedê , kerem û aştî li ser we be .
51001003	Gava ku em ji bo we dua dikin , em ji Xwedê , ji Bavê Xudanê xwe Îsa Mesîh re hergav şikir dikin .
51001004	Çimkî me li ser baweriya we ya bi Mesîh Îsa û hezkirina we ya ji bo hemû pîrozan bihîst .
51001005	Ev , ji hêviya ku li ezmanan hilanî ye tê . We ev hêvî berê di peyva rastiyê de , di Mizgîniya ku gihîştiye we de bihîst .
51001006	Ev Mizgînî wek ku di hemû dinyayê de ber dide û mezin dibe , ji roja ku we bihîstiye û kerema Xwedê bi hemû rastiya wê ve fêm kiriye û vir ve , di nav we de jî ber dide û mezin dibe .
51001007	Hûn vê ji xizmethevalê me yê hezkirî Êpafras hîn bûn . Ew ji bo we jî xizmetkarekî Mesîh ê dilsoz e .
51001008	Wî jî hezkirina we ya ji aliyê Ruh ve , ji me re got .
51001009	Ji ber vê yekê , ji roja ku me ev bihîstiye û vir ve , me dev ji duakirin û xwestina ji bo we bernedaye , da ku hûn bi hemû şehrezayî û têgihîştina ruhanî , daxwaza Xwedê tam bizanin
51001010	û bi awayekî ku hêjayî Xudan e rêve herin , hûn bi her awayî li wî xweş bên , di her karê qenc de ber bidin û di naskirina Xwedê de bigihîjin .
51001011	Wusa ku hûn li gor hemû hêza wî ya ku ji karîna wî ya bi rûmet tê , xurt bibin , her tiştî bi bîhnfirehî ragirin û bi şahî
51001012	ji Bav re şikir bikin . Wî têrêkirin daye me , ku em di ronahiyê de bibin hevparê mîrasa pîrozan .
51001013	Wî em ji desthilatiya tariyê rizgar kirin û em derbasî Padîşahiya Kurê xwe yê hezkirî kirin .
51001014	Rizgarî , yanî lêbihûrtina gunehên me bi wî ye .
51001015	Ew , sûretê Xwedayê ku nayê dîtin , Nixuriyê hemû afirînê ye .
51001016	Çimkî hemû tiştên li erdê û li ezmanan , Tiştên ku tên dîtin û nayên dîtin , Dixwazî bila text , dixwazî bila hukumdarîDixwazî bila serwerî , dixwazî bila desthilatî be , Bi saya wî hatin afirandin ; Her tişt bi saya wî û ji bo wî hat afirandin .
51001017	Ew bi xwe beriya her tiştî yeÛ her tişt bi wî bi hev ve girêdayî ye .
51001018	Ew serê bedenê , yanî serê Civînê ye , Destpêk û nixuriyê ji nav miriyan e , Da ku di her tiştî de ew yê pêşî be .
51001019	Çimkî li Xwedê xweş hat kuHemû tijetiya wî di şexsê wî de be ,
51001020	Û bi wî her tiştî , Hem tiştên li ser erdê , Hem jî yên li ezmanan , Bi xwe re li hev bîneÛ bi xwîna wî ya ku li ser xaçê rijayî aştiyê çêke .
51001021	Hûn jî demekê bi kirinên xwe yên xerab di fikrên xwe de ji Xwedê re xerîb û dijmin bûn .
51001022	Lê niha wî hûn bi mirina Mesîh a di bedenê de , bi xwe re li hev anîn , da ku we li ber xwe pîroz , bêleke û bêqusûr derxe .
51001023	Tenê hûn di baweriyê de hîmgirtî bin û veneleqin û ji hêviya Mizgîniya ku we bihîst nelebitin . Ev Mizgînî ji hemû afirînên li ser rûyê erdê re hatiye dayîn û ez Pawlos bûm xizmetkarê wê .
51001024	Ez niha bi cefayên ku ez ji bo we dikişînim , şa dibim û wan tengahiyên Mesîh ên ku mane , di bedena xwe de ji bo Bedena wî ya ku Civîn e , temam dikim .
51001025	Ez ji wê Civînê re bûm xizmetkar , li gor wî karê ku Xwedê ji bo we spartiye min , da ku ez peyva Xwedê ,
51001026	yanî wê sira ku ji dem û nifşên berê ve hatiye veşartin , lê niha ji pîrozên wî re hatiye eşkerekirin , bi tevahî bêjim .
51001027	Xwedê xwest ku bi pîrozên xwe bide zanîn ku dewlemendiya rûmeta vê sirê di nav miletan de çiqas mezin e . Ev sir ew e ku Mesîh di dilê we de ye ; ew hêviya gihîştina rûmetê ye .
51001028	Îcar em wî didin bihîstin , em şîretan li her kesî dikin û bi hemû şehrezayiyê her kesî hîn dikin , da ku em her kesî di yekîtiya Mesîh de gihîştî pêşkêş bikin .
51001029	Ji bo vê yekê ez li gor hemû hêza wî ya ku di hundirê min de dixebite , xeptûlept û tekoşînê dikim .
51002001	Ez dixwazim ku hûn bizanin ez çiqas ji bo we , ji bo yên ku li Lawdikyayê ne û ji bo hemûyên ku rû bi rû ez nedîtime tekoşînê dikim .
51002002	Ez dixwazim ku dilê wan bê handan û ew di hezkirinê de bibin yek , da ku bigihîjin dewlemendiya têgihîştina bêkêmahî û sira Xwedê ya ku Mesîh e , bizanin .
51002003	Di şexsê wî de hemû xezîneyên zanîn û şehrezayiyê veşartî ne .
51002004	Ez vê yekê dibêjim , da ku tu kes we bi peyvên devnermiyê nexapîne .
51002005	Çimkî her çiqas ez bi bedenê ne li ba we bim jî , dîsa bi ruh bi we re me û ez bi dîtina serûberî û baweriya we ya qayîm a bi Mesîh şa dibim .
51002006	Îcar we çawa Xudan Mesîh Îsa qebûl kiribe , wusa bi wî re girêdayî rêve herin .
51002007	Bi wî ve ra bidin û ava bibin ; wek ku hûn hatine hînkirin , di baweriyê de qayîm bibin û bila şikirdariya we zêde bibe .
51002008	Hay ji xwe hebin , bila tu kes we bi felsefe û xapandina pûç li gor adetên mirovan dîl negire . Ew li gor hêzên ruhî yên vê dinyayê ne , ne li gor Mesîh in .
51002009	Çimkî hemû tijetiya Xwedêtiyê bi bedenî di Mesîh de ye .
51002010	Ew serê her serwerî û desthilatiyê ye û hûn bi wî temam bûne .
51002011	Hûn bi wî sinet bûn , ne bi sineta ku bi dest hatiye kirin , lê ji aliyê Mesîh ve hûn hatine sinetkirin û we bedena xwe ya gunehkar ji xwe kiriye .
51002012	Di imadê de hûn bi wî re hatin veşartin û di imadê de hûn bi wî re hatin rakirin jî , çimkî we baweriya xwe bi qeweta Xwedayê ku ew ji nav miriyan rakir , anî .
51002013	Û çaxê hûn hê di nav neheqiyan û di beden û dilê xwe yê sinetnebûyî de mirî bûn , Xwedê hûn bi Mesîh re vejandin û li hemû sûcên me bihûrt .
51002014	Seneda deynên me ya ku bi qeydeyan li hember me bû , xîş kir , li xaçê xist û ji holê rakir .
51002015	Bi vê yekê wî serwer û desthilatî bêçek kirin û li ser xaçê li hember wan bi serfirazî bi ser ket , bi eşkereyî wî ew raxistin ber çavan .
51002016	Loma bila tu kes di pirsa xwarin , an vexwarin , an cejn , an meha nû , an jî roja Şemiyê de , we dadbar neke .
51002017	Evên ha siya wan tiştên ku wê bên in , lê ya rast Mesîh e .
51002018	Nebe yekî ku ji nefsbiçûkiya qelp û perizîna milyaketan , ji dîtiniyên ku dîtine û ji quretiya pûç a aqilê xwe yê dinyayî hez dike , we ji xelata we bike .
51002019	Yên weha xwe bi Serî ve nagirin . Bi wî Seriyî tevahiya bedenê , bi movik û pêgirêkan girêdayî tê xweyîkirin û bi mezinbûna ji Xwedê , mezin dibe .
51002020	Madem hûn bi Mesîh re li hember hêzên ruhî yên vê dinyayê mirine , nexwe hûn çima weha dijîn wek ku hûn ên vê dinyayê ne û li gor rêz û tertîb dikin ên ku dibêjin :
51002021	« Vê negire , vê tam neke , dest nede vê ! »
51002022	Evên ha hemû bi karanînê dirizin û diçin , ew li gor emir û hînkirina mirovan in .
51002023	Rast e , di dîndariya ji ber xwe çêkirî , di nefsbiçûkiya qelp û di eziyetkirina bedenê de ev wek şehrezayiyê tên dîtin , lê ji bo rawestandina xwestekên nefsê tu qîmeta wan tune .
51003001	Madem ku hûn bi Mesîh re hatine rakirin , li tiştên li jor bigerin . Li wê derê Mesîh li milê Xwedê yê rastê rûniştiye .
51003002	Ne tiştên li ser rûyê erdê , lê tiştên li jor bifikirin .
51003003	Çimkî hûn mirin û jiyana we bi Mesîh re li ba Xwedê hilanî ye .
51003004	Çaxê Mesîh ê ku jiyana we ye xuya bibe , hûn jî , hûnê hingê bi wî re di rûmetê de xuya bibin .
51003005	Loma xwestekên xwe yên dinyayî , fuhûşî , pîsîtî , şehwet , xwesteka xerab û çavbirçîtiya ku pûtperestî ye , bikujin .
51003006	Ji ber van , xezeba Xwedê tê ser wan ên ku bi ya wî nakin .
51003007	Demekê gava ku hûn di van tiştan de rêve diçûn , we jî dema xwe bi wan derbas dikir .
51003008	Lê niha hûn van hemûyan , xezebê , hêrsbûnê , xerabiyê , buxtanê û devpîsîtiyê ji xwe bikin .
51003009	Derewan li hev nekin , çimkî we mirovê kevin bi kirinên wî ve ji ser xwe avêtiye û
51003010	we mirovê nû yê ku ji bo zanîna temam li gor sûretê Afirandarê xwe tê nûkirin , li xwe kiriye .
51003011	Êdî Yewnanî û Cihû , sinetkirî û sinetnekirî , Îskît û hovên din , xulam û azad tune ; lê belê Mesîh her tişt e û bi her kesî re ye .
51003012	Îcar wek bijartiyên Xwedê yên pîroz û hezkirî , hûn dilovanî , qencî , nefsbiçûkî , nermî û bîhnfirehiyê li xwe bikin .
51003013	Li hember hev bîhnfireh bin , eger gazina yekî ji yê din hebe , çawa ku Xudan li we bihûrtiye , hûn jî wusa li hevdû bibihûrin .
51003014	Îcar li ser van hemûyan hezkirina ku girêdana bêkêmahîtiyê ye li xwe bikin .
51003015	Bila aştiya Mesîh di dilê we de serwer be . Hûn wek endamên bedenekê ji bo vê aştiyê hatine gazîkirin û şikirdar bin .
51003016	Bila peyva Mesîh bi hemû dewlemendiya xwe ve , di dilê we de cih bigire . Bi hemû şehrezayiyê hevdû hîn bikin , şîretan li hev bikin ; bi gotina Zebûran , lavije û stranên ruhanî , di dilê xwe de bi şikirdarî ji Xwedê re bistrînin .
51003017	Her tiştê ku hûn dikin , bi gotinê be an bi kirinê be , bi navê Xudan Îsa bikin û bi saya wî ji Bav Xwedê re şikir bikin .
51003018	Jinno , bi awayê ku hêjayî Xudan e , bi ya mêrê xwe bikin
51003019	Mêrno , bila her kes ji jina xwe hez bike û bi wê re ne hişk be .
51003020	Zarokno , di her tiştî de serî li ber dê û bavê xwe deynin , çimkî ev li Xudan xweş tê .
51003021	Bavno , zarokên xwe neêşînin , da ku cesareta wan neşkê .
51003022	Xulamno , di her tiştî de serî li ber mîrzayên xwe yên li ser dinyayê deynin . Vê jî , ne ji bo ku hûn li ber çavê mirovan xweş bên dîtin , lê belê bi hemû dilê xwe û bi tirsa Xudan bikin .
51003023	Hûn her çi bikin , wek ku hûn ne ji mirovan re , lê ji Xudan re dikin , bi dil û can bikin .
51003024	Hûn dizanin xelata ku mîras e , hûnê ji Xudan bistînin . Çimkî hûn ji Xudan Mesîh re xizmetê dikin .
51003025	Lê yê ku neheqiyê dike , ewê wê neheqiya ku kiriye bistîne û xatirgirtin tune .
51004001	Mîrzano , ji xulamên xwe re bi edalet û wekhevîparêz bin ; hûn dizanin ku li ezmên mîrzayekî we jî heye .
51004002	Hergav xwe bidin duayê û bi şikirdariyê di duayê de hişyar bimînin .
51004003	Bi vê yekê re ji bo me jî dua bikin , da ku Xwedê ji bo peyvê deriyekî li ber me veke , ku em sira Mesîh a ku ez di ber wê de di girtîgehê de me , bêjin .
51004004	Û dua bikin , da ku wek ji min re pêwist e ku ez bêjim , ez vê sirê bi zelalî eşkere bikim .
51004005	Li hember yên ku ji baweriyê der in , bi şehrezayî rêve herin û ji fersenda vê demê îstifade bikin .
51004006	Bila peyva we , wek ku bi xwê hatiye terbiyekirin , herdem bi keremdarî be , wusa ku hûn bizanin ka divê çawa hûn bersîva her kesî bidin .
51004007	Birayê hezkirî Tixîkos ê ku xizmetkarekî dilsoz û di yekîtiya Xudan de xizmethevalê min e , wê her tiştê min ji we re bêje .
51004008	Ji bo ku hûn tiştên li ser me bizanin û ew hanê bide dilê we , ez wî dişînim ba we .
51004009	Ez bi wî re , birayê hezkirî û dilsoz ê ku yek ji we ye , Onîsîmos jî dişînim . Ewê li ser hemû tiştên vir ji we re bêjin .
51004010	Erîstarxosê ku bi min re girtî ye û xwarziyê Barnabas Marqos jî silavan li we dikin . We di derheqê Marqos de emir stand , eger ew bê ba we , wî qebûl bikin .
51004011	Yêşûyê ku jê re Yûstos dibêjin jî silavan li we dike . Ji wan ên ku ji bo Padîşahiya Xwedê hevalkarên min in , evên ha bi tenê ji nav Cihûyan in û ew ji min re bûn han .
51004012	Êpafrasê ku yek ji we ye û xulamê Mesîh Îsa ye , silavan li we dike . Ji bo ku hûn di her daxwaza Xwedê de bêkêmahî û tam bi piştrastî bisekinin , ew hergav bi xîretkêşî ji bo we dua dike .
51004013	Ez ji bo wî şahidiyê dikim ku hem ji bo we û hem ji bo yên li Lawdikya û Hiyerapolîsê gelek kedê dide .
51004014	Hekîmê hezkirî Lûqa û Dîmas silavan li we dikin .
51004015	Li birayên ku li Lawdikyayê ne , li Nîmfayê û civîna li mala wê silavan bikin .
51004016	Piştî ku ev name di nav we de hat xwendin , wusa bikin ku li civîna Lawdikyayê jî bê xwendin û nameya ku ji Lawdikyayê wê bidin we , hûn jî bixwînin .
51004017	Ji Arxîpos re bêjin : « Hay jê hebe da tu wê xizmeta ku te ji Xudan standiye , pêk bînî . »
51004018	Ez Pawlos , vê silavê bi destê xwe dinivîsim . Bînin bîra xwe ku ez girêdayî me . Kerem li ser we be .
52001001	Ji Pawlos , Sîlas û Tîmotêyos , ji civîna bawermendan a Selanîkiyan re , ku bi Bav Xwedê û bi Xudan Îsa Mesîh e : Kerem û aştî li ser we be .
52001002	Em hergav ji bo we hemûyan ji Xwedê re şikir dikin û di nav duayên xwe de bê rawestin we tînin bîra xwe .
52001003	Em li ber Bavê xwe Xwedê kirinên we yên ji baweriya we , keda we ya ji hezkirinê û ragirtina we ya ji hêviya ku bi Xudanê me Îsa Mesîh e , tînin bîra xwe .
52001004	Ya birayên ku hezkiriyên Xwedê ne , em dizanin ku wî hûn bijartin ,
52001005	çimkî Mizgîniya me ne tenê bi peyvê , lê belê bi hêzê , bi Ruhê Pîroz û bi piştrastiyeke mezin gihîşt we . Hûn dizanin ku em ji bo we , di nav we de mirovên çawa bûn .
52001006	Û hûn bûn mirovên ku mîna me û mîna Xudan dikin ; we di nav gelek tengahiyan de bi şahiya Ruhê Pîroz peyv qebûl kir .
52001007	Bi vî awayî hûn ji bo hemû bawermendên Mekedonya û Axayayê bûn mînak .
52001008	Çimkî peyva Xudan ji nav we derket û ne bi tenê di nav Mekedonya û Axayayê de belav bû , lê belê baweriya we ya bi Xwedê gihîşt her cihî , wusa ku êdî ne hewce ye ku em tiştekî ser ve zêde bikin .
52001009	Çimkî ew li ser me dibêjin , ka we çawa em qebûl kirine û çawa hûn ji pûtan li Xwedê vegeriyane , ku hûn xulamtiyê ji Xwedayê jîndar û rast re bikin
52001010	û li hêviya hatina Kurê wî ya ji ezmanan bin . Ev , ew Îsa ye , ku Xwedê ew ji nav miriyan rakiriye û ew e yê ku me ji xezeba ku tê xilas dike .
52002001	Birano , hûn bi xwe jî dizanin ku hatina me ya ba we ne badîhewa bû .
52002002	Lê bi ser ku me pêşî li Filîpyayê cefa kişand û em hatin riswakirin jî , dîsa me ji Xwedayê xwe cesaret stand ku em di nav gelek dijraberiyê de , Mizgîniya Xwedê ji we re bêjin .
52002003	Çimkî hêvîkirina me ne ji xeletiyê , ne ji nepakiyê û ne jî bi hîleyê ye .
52002004	Lê belê çawa ku em ji aliyê Xwedê ve hatin erêkirin ku ew Mizgîniyê bispêre me , em wusa dipeyivin . Em ne li gor dilê mirovan , lê li gor daxwaza wî Xwedayê ku dilê me diceribîne dipeyivin .
52002005	Wek ku hûn dizanin , me tu caran di gotinên xwe de zimanhilûtî nekiriye û ne jî em bi niyeta çavbirçîtiyê peyivîne . Xwedê şahidê me ye !
52002006	Ji ber ku em Şandiyên Mesîh bûn , me dikarî em giraniya xwe li ser we deynin . Lê em ji mirovan li rûmeta xwe negeriyan , ne ji we û ne jî ji yên din ;
52002007	Lê belê wek ku dayikeke zaroşîr zarokên xwe xweyî dike , me xwe di nav we de nerm kir .
52002008	Em bi hezkirineke wusa bi we ve hatibûn girêdan ku êdî me dixwest em ne bi tenê Mizgîniya Xwedê bidin we , lê jiyana xwe jî bi we re leva bikin , çimkî hûn bûbûn hezkiriyên me .
52002009	Birano , ew ked û zehmetê me tê bîra we ? Çaxê ku me Mizgîniya Xwedê ji we re dida , em şev û roj dixebitîn ku em ji kesek ji we re nebin bargiranî .
52002010	Hûn bi xwe şahid in û Xwedê jî şahid e , ku em bi we bawermendan re çawa bi awayekî paqij , rast û bêqusûr , rabûn û rûniştin .
52002011	Hûn qenc dizanin , çawa ku bav bi zarokên xwe re dide û distîne , me wusa bi her yekî ji we re da û stand .
52002012	Me hûn şidandin , em di ber dilê we de hatin û em li ser sekinîn , ku hûn hêjayî wî Xwedayê ku hûn gazî Padîşahî û rûmeta xwe kirine , rêve herin .
52002013	Û ji bo vê yekê jî em bê rawestin şikir ji Xwedê re dikin ku çaxê we ji me peyva Xwedê bihîst , we ew ne wek peyva mirovan , lê wek peyva Xwedê qebûl kir . Bi rastî jî wusa ye , ev jî di nav we , bawermendan de dixebite .
52002014	Çimkî birano , hûn jî ketin eynî rewşa wan civînên bawermendan ên Xwedê yên ku li Cihûstanê bi Mesîh Îsa ne , we jî eynî cefa ji destê miletê xwe kişand , wek ku wan ji destê Cihûyan kişand .
52002015	Wan hem Xudan Îsa , hem jî pêxember kuştin û tengahî dan me jî . Xwedê ji wan ne razî ye û ew dijraberên hemû mirovan in .
52002016	Ew ji me re dibin asteng , da ku em ji miletan re Mizgîniyê nedin , ku ew xilas bibin . Bi vî awayî ew hergav kasa gunehên xwe tije dikin û êdî heta dawiyê ew di bin xezebê de ne .
52002017	Lê birano , heçî em in , em ji bo demeke kurt ji we hatin veqetandin — ne ku dilê me , lê rûyê me ji hev dûr ket — û me bi daxwazeke mezin xîretkêşî kir ku em rûyê we bibînin .
52002018	Ji bo vê yekê me dixwest ku em bên ba we , ez Pawlos , min bi xwe jî çend caran xwest ku ez bêm , lê Îblîs ji me re bû asteng .
52002019	Ma di hatina Xudanê me Îsa de , li ber wî , hêviya me an şahiya me an taca me ya pesindanê çi ye ? Erê , ma ne hûn in ?
52002020	Çimkî , rûmet û şahiya me hûn in .
52003001	Ji bo vê yekê êdî me nikaribû em xwe bigirin . Me qîma xwe anî ku em li Atînayê bimînin tenê
52003002	û me Tîmotêyosê ku birayê me ye û di dayîna Mizgîniya Mesîh de hevalkarê Xwedê ye , şand ba we , da ku di baweriyê de we qayîm bike û cesaretê bide we ,
52003003	da ku di van tengahiyan de tu kes veneleqe . Hûn bi xwe dizanin ku em ji bo vê yekê hatine hilbijartin .
52003004	Û çaxê em li ba we bûn , me ji pêşî ve ji we re gotibû ku emê tengahiyan bikişînin û wek ku hûn dizanin wusa jî çêbû .
52003005	Ji bo vê yekê , êdî min nikaribû ez xwe bigirim , min Tîmotêyos şand ku ez baweriya we bizanim . Nebe ku Yê Diceribîne hûn ceribandibin û keda me badîhewa çûbe .
52003006	Lê niha Tîmotêyos ji ba we vegeriya û Mizgîniya bawerî û hezkirina we da me . Wî got ku we hergav bi qencî em dianîn bîra xwe û wek ku em bêriya we dikin , hûn jî wusa bêriya me dikin .
52003007	Ji bo vê yekê birano , di nav hemû zehmet û tengahiyên me de , bi baweriya we , dilê me li ser we rihet bû .
52003008	Madem ku hûn bi Xudan nelebte ne , êdî em dijîn .
52003009	Ma ji bo hemû şahiya ku em ji bo we li ber Xwedayê xwe pê şa dibin , em dikarin ji bo we çi şikiriyê bidin Xwedê ?
52003010	Em şev û roj bi dil û can dua dikin , da ku em rûyê we bibînin û kêmahiyên baweriya we temam bikin .
52003011	De bila Bavê me Xwedê bi xwe û Xudanê me Îsa berê riya me bide we .
52003012	Û ka çawa hezkirina me ji bo we zêde ye , bila Xudan hezkirina we ji bo hevdû û ji bo hemûyan mezin û zêde bike ,
52003013	da ku dilê we xurt bike , ku çaxê Xudanê me Îsa bi hemû pîrozên xwe ve bê , hûn li ber Bavê me Xwedê di pîroziyê de bêkêmahî bin .
52004001	Ji vê pê ve birano , hûn ji me hîn bûn ku divê hûn çawa rêve herin , da ku hûn li Xwedê xweş bên , çawa ku hûn rê ve diçin jî . Em bi navê Xudan Îsa ji we hêvî dikin û we dişidînin ku hûn di vê yekê de hê bêtir pêşve herin .
52004002	Hûn dizanin ku me ji aliyê Xudan Îsa ve çi tembîh dane we .
52004003	Çimkî daxwaza Xwedê ev e : Ku hûn pîroz bibin , yanî hûn xwe ji fuhûşê bidin paş ;
52004004	ne wek miletên ku Xwedê nas nakin di xwestekên şehwetê de , lê bila her yek ji we bizane ku di paqijî û şîrhelaliyê de li bedena xwe bibe xweyî .
52004005	
52004006	Û di vê yekê de tu kes heqê birayê xwe nexwe û li hember wî sûc neke . Wek ku me pêşî ji we re got û tembîh li we kir , Xudan ji bo van hemû tiştan heyfê hiltîne .
52004007	Çimkî Xwedê ne ji bo pîsîtiyê , lê ji bo pîroziyê gazî me kirine .
52004008	Îcar yê ku vê yekê red dike , ew ne mirov red dike , lê ew wî Xwedayê ku Ruhê xwe yê Pîroz dide we , red dike .
52004009	Lê ji bo biraheziyê , hewcedariya we tune ku em ji we re binivîsin , çimkî hûn bi xwe ji aliyê Xwedê ve hatine hînkirin , ku hûn ji hevdû hez bikin .
52004010	Ji xwe hûn vê yekê ji bo hemû xwişk û birayên li seranserê Mekedonyayê ne , dikin . Lê xwişk û birano , em hêvî ji we dikin ku hûn di vê yekê de hê bêtir pêşve herin .
52004011	Bixebitin ku jiyana we bêpêjin be û wek ku me tembîh li we kir , hûn bi xebata xwe ve mijûl bibin û bi destên xwe bixebitin ,
52004012	da ku hûn li hember yên ku li derve ne , bi awayekî serfiraz rêve herin û hewcedarê tiştekî nebin .
52004013	Xwişk û birano , em naxwazin ku hûn li ser yên razayî nezan bimînin , da ku hûn wek wan ên din ku hêviya wan tune xemgîn nebin .
52004014	Madem ku em bawer dikin Îsa mir û rabû , bi wî awayî jî Xwedê wê wan ên ku di baweriya Îsa de razane bi wî re bîne .
52004015	Em vê yekê bi peyva Xudan ji we re dibêjin : Em ên ku dijîn û heta hatina Xudan sax dimînin , em qet nakevin pêşiya yên razayî .
52004016	Çimkî Xudan bi xwe wê bi gazîkirineke fermanî , bi dengê serekmilyaket û bi lêxistina boriya Xwedê ji ezmên bê xwar û pêşî miriyên ku yên Mesîh in , wê rabin .
52004017	Piştre , em ên ku dijîn û sax mane , emê bi wan re di ewran de bên rahiştin , da ku di hewayê de em herin pêşiya Xudan û bi vî awayî emê her û her bi Xudan re bin .
52004018	Îcar bi van peyvan di ber dilê hev de werin .
52005001	Lê ji bo dem û wextan birano , ne hewce ye ku em tiştekî ji we re binivîsin .
52005002	Hûn bi xwe qenc dizanin , ka diz bi şev çawa tê , Roja Xudan wê wusa bê .
52005003	Gava xelk dibêjin : « Dinya aştî û ewledarî ye » , hingê wek êşa jina bizaro , helak wê ji nişkê ve bê ser wan û qet nikarin birevin .
52005004	Lê hûn birano , hûn ne di tariyê de ne , ku ew roj wek dizan bi ser we de bigire .
52005005	Çimkî hûn hemû zarokên ronahiyê û zarokên rojê ne . Em ne ji şevê û ne jî ji tariyê ne .
52005006	Nexwe em wek ên din ranezin , lê em hişyar û li ser hişê xwe bin .
52005007	Çimkî ew ên ku radizin , bi şev radizin û ew ên ku serxweş dibin , bi şev serxweş dibin .
52005008	Lê ji ber ku em ji rojê ne , divê em li ser hişê xwe bin û zirxê bawerî û hezkirinê wergirin û kumzirxê hêviya xilasiyê bidin serê xwe .
52005009	Çimkî Xwedê em ne ji bo xezebê nîşan kirine , lê em nîşan kirine , da ku em bi Xudanê me Îsa Mesîh bigihîjin xilasiyê .
52005010	Ew ji bo me mir , da ku , dixwazî em hişyar an jî razayî bin , em bi wî re bijîn .
52005011	Ji bo vê yekê , wek ku hûn niha dikin , di ber dilê hev de werin û hevdû ava bikin .
52005012	Îcar em hêvî ji we dikin birano , bizanin ew ên ku di nav we de dixebitin , di baweriya Xudan de serweriyê li we dikin û şîretan li we dikin , kî ne !
52005013	Ji bo xebata wan ji wan hez bikin û bi zêdehî siyaneta wan bigirin . Bi hev re di aştiyê de bin .
52005014	Birano , ji bo vê yekê em ji we hêvî dikin : Şîretan li yên ku jiyana wan bêserûber e bikin , hanê bidin bêziravan , ji yên lewaz re bibin piştevan , li hember hemû mirovan bîhnfireh bin .
52005015	Hay jê hebin , bila tu kes di şûna xerabiyê de xerabiyê li yekî neke , lê hergav bikevin pey qenciyê , hem ji bo hev , hem jî ji bo hemû mirovan .
52005016	Hergav şa bibin ,
52005017	bê rawestin dua bikin ,
52005018	di her tiştî de şikir bikin , çimkî daxwaza Xwedê , bi Mesîh Îsa ji bo we ev e .
52005019	Ruhê Pîroz netemirînin .
52005020	Pêxemberîtiyan kêm nebînin .
52005021	Her tiştî ji hev derxin , tiştê qenc hişk bigirin .
52005022	Xwe ji her cûreyê xerabiyê dûr bixin .
52005023	De bila Xwedayê aştiyê bi xwe we bi tevahî pîroz bike û hemû ruhê we , canê we û bedena we ji bo hatina Xudanê me Îsa Mesîh , bêqusûr bê parastin .
52005024	Ewê ku gazî we dike , dilsoz e û ewê bike jî .
52005025	Birano ! Ji bo me jî dua bikin .
52005026	Bi ramûsana pîroz silavan li hemû birayan bikin .
52005027	Ez li ber Xudan tembîh li we dikim ku ev name , li ber hemû birayan bê xwendin .
52005028	Kerema Xudanê me Îsa Mesîh li ser we be .
53001001	Ji Pawlos , Sîlas û Tîmotêyos , ji civîna bawermendan a Selanîkiyan re , ku bi Bavê me Xwedê û bi Xudan Îsa Mesîh e :
53001002	Ji Bav Xwedê û ji Xudan Îsa Mesîh , kerem û aştî li ser we be .
53001003	Ya birano , em deyndar in , ku hergav ji bo we ji Xwedê re şikir bikin . Û ev yek li cih e jî , çimkî baweriya we gelek mezin dibe û hezkirina her yekî ji we ji bo hevdû zêde dibe .
53001004	Wusa ku em bi xwe jî di nav civînên Xwedê yên bawermendan de , ji bo semax û baweriya we ya li hember wan hemû cefa û tengahiyên ku hûn dikişînin , pesnê xwe bi we didin .
53001005	Ev yek nîşana dîwankirina Xwedê ya dadperwer e . Wusa ku hûn hêjayî Padîşahiya Xwedê bin , ku hûn di ber de tengahiyê dikişînin .
53001006	Çimkî , ev di çavê Xwedê de rast e ku tengahiyê bide wan ên ku tengahiyê didin we
53001007	û we bi me re rihet bike , hûn ên ku tengahiyê dikişînin . Ev wê weha be : Gava Xudan Îsa bi milyaketên xwe yên bihêz ve di pêta êgir de ji ezmên xuya bibe ,
53001008	hingê ewê heyfê ji wan ên ku Xwedê nas nakin û ji wan ên ku bi ya Mizgîniya Xudanê me Îsa nakin , bistîne .
53001009	Ew mirov wê ji ba Xudan û ji rûmeta qeweta wî bên avêtin û cezayê helakbûna herheyî bikişînin .
53001010	Wê Rojê gava ew bê , ewê di nav pîrozên xwe de bê birûmetkirin û ji aliyê hemû bawermendan ve bi heyranî bê dîtin . Hûn jî , hûnê di nav wan de bin , çimkî we baweriya xwe bi şahidiya me anî .
53001011	Ji bo vê yekê em hergav ji bo we dua dikin , ku Xwedayê me we bike hêjayî vê gazîkirinê û bi hêza xwe her daxwaza we ya qenc û kirinên we yên ji baweriyê pêk bîne .
53001012	Wusa ku li gor kerema Xwedayê me û Xudan Îsa Mesîh , navê Xudanê me Îsa Mesîh bi we bê birûmetkirin û hûn bi wî bên birûmetkirin .
53002001	Îcar li ser hatina Xudanê me Îsa Mesîh û kombûna me ya li ba wî ye , em hêvî ji we dikin birano
53002002	ku hûn ne bi ruh , ne bi gotinê , ne jî bi nameyeke wek ku ji me be , bi gotinên wek , « Niha êdî Roja Xudan hatiye » , di fikrên xwe de zû veneleqin û şaş nebin .
53002003	Bila tu kes bi tu awayî we nexapîne , çimkî heta ku pêşî ew vegerîna ji baweriyê çênebe û ew mirovê bêqanûniyê yê ku kurê helakê ye , eşkere nebe , ew roj nayê .
53002004	Ewê li hember her tiştê ku jê re xwedê tê gotin an tê perizîn rabe û xwe di ser her tiştî re bigire , heta ewê di Perestgeha Xwedê de rûne û bêje : « Ez Xwedê me . »
53002005	Ma nayê bîra we gava ku ez hê li ba we bûm , min ev tiştên ha ji we re digotin ?
53002006	Hûn dizanin , ji bo ku ew mirov di wextê xwe de xuya bibe , niha tiştê ku dibe asteng çi ye .
53002007	Çimkî sira bêqanûniyê ji xwe dixebite , lê yê ku niha dibe asteng wê bibe asteng heta ku ew ji holê bê rakirin .
53002008	Û hingê yê bêqanûn wê xuya bibe , ku Xudan Îsa wê bi hilma devê xwe wî bikuje û wê bi şewqa hatina xwe wî helak bike .
53002009	Hatina yê bêqanûn wê li gor xebata Îblîs be , wê bi hemû hêz û bi nîşan û kerametên derewîn be
53002010	û ji bo yên ku helak bibin , wê bi hemû xapandina neheqiyê be ; çimkî wan ji bo xilasbûna xwe hezkirina rastiyê qebûl nekir .
53002011	Û ji ber vê yekê Xwedê xapandineke xurt bi ser wan de dişîne ku baweriya xwe bi wê derewê bînin ,
53002012	da ku ew hemû yên ku baweriya xwe bi rastiyê neanîne , lê kêfa wan ji neheqiyê re hatiye , bên dîwankirin .
53002013	Ey birayên ku ji aliyê Xudan ve tên hezkirin , em deyndar in ku hergav ji bo we ji Xwedê re şikir bikin . Çimkî Xwedê hê ji destpêkê ve hûn bijartin , da ku hûn bi pîrozkirina Ruh û bi baweriya rastiyê xilas bibin .
53002014	Wî bi Mizgîniya me hûn gazî vê rizgariyê kirin , da ku hûn bigihîjin rûmeta Xudanê me Îsa Mesîh .
53002015	Îcar , madem ku wusa ye birano , nelebte bin û wê hîndariya ku bi gotinên me an jî bi nameyên me hûn hîn bûne , hişk bigirin .
53002016	Bila Xudanê me Îsa Mesîh bi xwe û Bavê me Xwedê yê ku ji me hez kiriye û bi keremê hana herheyî û hêviya qenc daye me ,
53002017	di ber dilê we de bê û we di hemû kirin û gotinên qenc de qayîm bike .
53003001	Ji vê pê ve xwişk û birano , ji bo me dua bikin , da ku peyva Xudan wek ku di nav we de çêbû , zû pêşve here û bi rûmet bibe .
53003002	Dua bikin , da ku em ji mirovên dijraber û xerab xilas bibin , çimkî hin hene ku baweriya wan tune .
53003003	Lê Xudan dilsoz e , ewê we qayîm bike û ji Yê Xerab biparêze .
53003004	Em bi saya Xudan ji we piştrast in ku çi tiştên me li we tembîh kirine , hûn dikin û hûnê bikin jî .
53003005	Îcar bila Xudan dilê we ber bi hezkirina Xwedê û sebira Mesîh ve bibe .
53003006	Îcar birano , em bi navê Xudanê xwe Îsa Mesîh emir li we dikin ku hûn xwe ji her birayê ku ne li gor wê hînkirina ku we ji me standiye , lê bi awayekî bêserûber dijî , dûr bixin .
53003007	Hûn bi xwe dizanin ku divê hûn bibin mîna me , çimkî em di nav we de bi awayekî bêserûber nejiyan .
53003008	Me nanê belaş ji tu kesî nexwar , lê em bi ked û zehmet şev û roj dixebitîn , da ku em ji kesekî ji we re nebin bargiranî .
53003009	Ne ji ber ku desthilatiya me tunebû , lê ji bo ku em ji we re bibin mînak , me ev kir , da ku hûn bibin mîna me .
53003010	Çimkî , gava ku em hê li ba we bûn , me di vê yekê de tembîh li we dikir : « Eger yek nexwaze bixebite , bila xwarinê jî nexwe . »
53003011	Niha em dibihîzin ku di nav we de hinek hene , bi awayekî bêserûber dijîn , tu xebatê nakin , bi ser de jî tevli karûberên yên din jî dibin .
53003012	Em bi navê Xudan Îsa Mesîh emir li yên weha dikin û wan dişidînin ku ew bêpêjin bixebitin û nanê xwe bixwin .
53003013	Lê hûn , xwişk û birano , ji qencîkirinê newestin .
53003014	Îcar , eger yek guhdariya gotinên me yên ku di vê nameyê de ne neke , wî nîşan bikin û hevaltiyê bi wî re nekin , da ku şermî bibe .
53003015	Wî wek dijmin nehesibînin , lê belê wek bira şîretan lê bikin .
53003016	Îcar bila Xudanê aştiyê bi xwe , hergav û bi her awayî aştiyê bide we . Xudan bi we hemûyan re be .
53003017	Ez Pawlos , vê silavê bi destê xwe dinivîsim . Ev nîşan di her nameya min de ye , ez weha dinivîsim .
53003018	Kerema Xudanê me Îsa Mesîh li ser we hemûyan be .
54001001	Ji Pawlosê ku li gor emrê Xilaskarê me Xwedê û Mesîh Îsa yê ku hêviya me ye , Şandiyê Mesîh Îsa ye ,
54001002	ji Tîmotêyos re , yê ku di baweriyê de kurê min ê rast e : Ji Bav Xwedê û ji Xudanê me Mesîh Îsa rehm , kerem û aştî li ser te be .
54001003	Gava ez diçûm Mekedonyayê , min zor da te , ku tu li Efesê bimînî , da ku tu tembîhê bidî hinekan , ku hîndariyên dijber hîn nekin
54001004	û xwe nedin çîrok û navnameyên malbatî yên ku dawiya wan nayê . Ew ji pêkanîna karê Xwedê yê ku bi baweriyê ye zêdetir , dibin sedemê devjeniyan .
54001005	Lê armanca tembîhê ew hezkirin e ku ji dilekî paqij , wijdaneke qenc û ji baweriya bêdurûtî tê .
54001006	Hinek , ji van tiştan varî bûn û ketin pey gotinên pûç .
54001007	Ew dixwazin bibin mamosteyên Şerîetê , lê ew bi xwe nizanin ku çi dibêjin û ne jî wan tiştên ku didin pêş fêm dikin .
54001008	Em vê dizanin : Eger mirovek Şerîetê bi awayê rast bi kar bîne , Şerîet qenc e .
54001009	Em dizanin ku Şerîet ne ji bo yên rast tê dayîn , lê ji bo yên neheq û serhişkan , ji bo jixwedênetirs û gunehkaran , ji bo nepaqij û nepakan , ji bo dêkuj û bavkujan , ji bo mêrkuj û
54001010	fuhûşkaran , ji bo qûngê û dizên mirovan , ji bo derewkar û yên ku bi derew sond dixwin û ji bo her tiştê din ê ku li hember hîndariya saxlem radibe , tê dayîn .
54001011	Ev yek li gor Mizgîniya birûmet a Xwedayê pîroz a ku li min hatiye spartin , weha ye .
54001012	Ez ji Xudanê me Mesîh Îsa re şikir dikim ê ku hêz daye min , çimkî wî ez dilsoz hesab kirim û ez danîm ser vê xizmetê .
54001013	Bi ser ku min berê çêrî wî dikir , ez cefaker û kustax bûm , rehm li min hat kirin , çimkî min di bêbaweriyê de bi nezanî kir .
54001014	Kerema Xudanê me bi wê bawerî û hezkirina ku bi Mesîh Îsa ye li ser min zêde bû .
54001015	Ev peyv dilsoz e û bi her awayî hêjayî qebûlkirinê ye , ku dibêje : « Mesîh Îsa hatiye dinyayê , da ku gunehkaran xilas bike » û ji wan ê herî gunehkar ez im .
54001016	Îcar rehm li min hat kirin ku Mesîh Îsa , li ser gunehkarekî wek min xerab , sebra xwe ya herheyî nîşan bide , da ku ez bibim mînaka wan ên ku wê ji bo jiyana herheyî baweriya xwe bi wî bînin .
54001017	Îcar ji wî Padîşahê herheyî yê ku namire û li çavan xuya nabe , ji Xwedayê tenê re her û her hurmet û rûmet be ! Amîn .
54001018	Ey kurê min Tîmotêyos , ez li gor wan pêxemberîtiyên ku ji pêşî ve li ser te hatibûn kirin , vê tembîhê dispêrim te , da ku tu bi wan tekoşîna qenc bikî
54001019	û baweriyê û wijdana qenc biparêzî . Hinekan guh nedan dengê wijdanê , di aliyê baweriyê de xewirîn û çûn .
54001020	Hîmenayos û Skender ji van in , min ew dan destê Îblîs , da ku ew hîn bibin çêrî Xwedê nekin .
54002001	Îcar berî her tiştî ez ji we dixwazim ku ji bo hemû mirovan lava , dua , mehder û spasî bê kirin ,
54002002	wusa jî ji bo padîşahan û ji bo hemû serweran bikin , da ku em bi hemû tirsa Xwedê û bi rêz û edeb jiyaneke bêhengame û bê teq û req bijîn .
54002003	Li ber Xilaskarê me Xwedê ev qenc e û bi dilê wî ye ;
54002004	ew dixwaze ku hemû mirov xilas bibin û bigihîjin zanîna rastiyê .
54002005	Çimkî tenê Xwedayek heye û di nav Xwedê û mirovan de jî bi tenê navberkarek heye , ew jî Mesîh Îsayê mirov e ,
54002006	yê ku xwe ji bo hemûyan kir berdêl . Şahidiya ku di wextê xwe de hatiye dayîn ev e .
54002007	Û ez ji bo vê yekê peyvbêj û Şandî hatim kifşkirin — ez rast dibêjim , ez derewan nakim — ku ez ji miletan re bûme mamosteyê bawerî û rastiyê .
54002008	Loma ez dixwazim ku zilam li her derê destên xwe yên ji guneh bêrî hildin , bê hêrs û bê gotûbêj dua bikin .
54002009	Bi vî awayî jî bila jin bi wergirtina xwerû , bi şerm û bi edeb xwe bixemilînin , ne bi honandina porê xwe , bi zêr , an duran , an jî bi cilên biha ,
54002010	lê bi kirinên qenc , wek li wan jinan tê , yên ku eşkere dikin ku ew di riya Xwedê de diçin .
54002011	Bila jin bêdeng û tam bi guhdanê hîn bibe .
54002012	Ez destûrê nadim jinê ku hîn bike , an jî serweriyê li mêran bike , lê bila bêdeng be .
54002013	Çimkî pêşî Adem hat afirandin û paşê Hawa .
54002014	Adem nehat xapandin , lê jin hat xapandin û sûc kir .
54002015	Lê eger bi edebê di bawerî , hezkirin û pîroziyê de bimîne , bi anîna zarokan wê xilas bibe .
54003001	Ev peyv dilsoz e : Eger yek ji dil çavdêriyê bixwaze , ew karekî qenc dixwaze .
54003002	Îcar divê çavdêr bêqusûr be , mêrê jinek tenê be , di hedê xwe de , sergiran , birêz , mêvanperwer û di hînkirinê de jêhatî be ,
54003003	ne bindestê şerabê be , ne zordar be , lê berbiwêr be , ne şerûd be û ji peran hez neke .
54003004	Bila ew qenc xweyîtiyê li mala xwe bike , edeba zarokên wî tam be û peyva xwe bi wan bide kirin .
54003005	Çimkî eger yek nezane xweyîtiyê li mala xwe bike , ewê çawa xema civîna bawermendan a Xwedê bixwe ?
54003006	Bila ew ne bawermendekî nû be , da ku qure nebe û wek Îblîs neyê dîwankirin .
54003007	Ji bilî vê , divê di nav yên li derve jî navê wî bi qencî derketibe , da ku lome li wî neyên kirin û ew nekeve xefika Îblîs .
54003008	Wusa jî bila alîkar birêz bin , ne peyvguhêr bin , xwe nedin vexwarina şerabê , li pey qezenca nerast nekevin ,
54003009	bi wijdana paqij xwediyê sira baweriyê bin .
54003010	Û evên ha jî bila pêşî bên ceribandin ; eger bêqusûr bin , hingê bila xizmetkariyê bikin .
54003011	Bi vî awayî bila jin jî birêz bin , ne buxtanker , lê di hedê xwe de bin û di her tiştî de dilsoz bin .
54003012	Bila alîkar , mêrê jinek tenê be , qenc xweyîtiyê li mala xwe û li zarokên xwe bike .
54003013	Çimkî yên ku xizmetkariya qenc dikin , ji xwe re cihekî qenc û di wê baweriyê de , ku bi Mesîh Îsa ye , cesareteke mezin qezenc dikin .
54003014	Ez van tiştan bi hêviya ku ezê zû bêm ba te ji te re dinivîsim ,
54003015	da ku eger ez bi derengî bikevim jî , tu bizanî , divê çawa di mala Xwedê de bê rabûn û rûniştin . Ew , Civîna Xwedayê jîndar e û stûn û hîmê rastiyê ye .
54003016	Bêguman , sira jiyana xwedayî mezin e : Ew di bedenê de xuya bû , Ji aliyê Ruh ve rast hat derxistin , Ji aliyê milyaketan ve hat dîtin , Di nav miletan de hat danbihîstin . Di dinyayê de hat bawerkirinÛ bi rûmet hat hilkişandin .
54004001	Ruh bi eşkereyî dibêje ku di demên paşê de , hinek wê ji baweriyê bikevin û guh bidin ruhên xapînok û hînkirinên cinan .
54004002	Ew hînkirin ji wan ên ku wijdana wan bi durûtiya derewkaran hatiye daxdan , derdikeve .
54004003	Ew nahêlin ku mirov bizewicin û dixwazin ku mirov xwe ji wan xwarinan dûr bixin , yên ku Xwedê afirandine , da ku ew ji aliyê bawermend û rastîzanan ve bi şikirdarî bên standin .
54004004	Her tiştê ku Xwedê afirandiye qenc e û eger bi şikirî bê qebûlkirin , ne hewce ye tu tişt bê redkirin ,
54004005	çimkî ew bi peyva Xwedê û bi duayê , pîroz dibe .
54004006	Eger tu van tiştan raxî ber çavên birayan , tê bibî xizmetkarekî qenc ê Mesîh Îsa û tê bi wan peyvên baweriyê û bi hîndariya qenc a ku tu li pey çûyî , bêyî xweyîkirin .
54004007	Lê xwe ji çîrokên nepak û yên pîrejinan dûr bixe . Xwe di jiyana xwedayî de perwerde bike .
54004008	Çimkî îdmana bedenî bi kêrî hindik tiştî tê , lê jiyana xwedayî bi kêrî her tiştî tê ; soza wê hem ji bo jiyana vê dinyayê û hem jî ji bo jiyana wê dinyayê heye .
54004009	Ev peyv dilsoz e û bi her awayî hêjayî qebûlkirinê ye .
54004010	Ji bo vê yekê em dixebitin û li ber xwe didin , çimkî me hêviya xwe bi Xwedayê jîndar ve girêdaye , ku Xilaskarê hemû mirovan e , bi taybetî yê bawermendan e .
54004011	Van tiştan tembîh bike û hîn bike .
54004012	Bila tu kes xortaniya te kêm nebîne , lê tu di peyivînê de , di rabûn û rûniştinê de , di hezkirinê de , di bawerî û dilpakiyê de ji bawermendan re bibe mînak .
54004013	Heta ku ez bêm , xwe bidê ku tu ji wan re nivîsarên pîroz bixwînî , şîretan li wan bikî û hîn bikî .
54004014	Çaxê rihspiyan destên xwe danîn ser te , diyariyeke ruhanî bi pêxemberîtiyê ji te re hat dayîn . Xemsariyê li wê neke !
54004015	Di van tiştan de xîretkêş be û xwe bide wan , da ku pêşveçûna te ji hemûyan re eşkere be .
54004016	Hay ji xwe û ji hînkirina xwe hebe . Di nav wan de berdewam bike , çimkî eger tu wusa bikî , tê hem xwe û hem jî guhdarên xwe xilas bikî .
54005001	Li zilamê pîr nehile , lê wek ku bav e , pê re bide û bistîne . Bi yên xort re wek birayan ,
54005002	bi jinên pîr re wek diyên xwe û bi jinên ciwan re wek xwişkên xwe , bi hemû dilpakiyê bide û bistîne .
54005003	Qedrê wan jinebiyan bigire yên ku bi rastî jinebî ne .
54005004	Lê eger zarok , an neviyên jinebiyekê hebin , bila ew hîn bibin ku pêşî bi maliyên xwe re bi jiyana xwedayî bijîn û deynê dê û bavê xwe li wan vegerînin , çimkî ev yek bi dilê Xwedê ye .
54005005	Ya ku bi rastî jinebî ye û tenê maye , wê hêviya xwe bi Xwedê ve girêdaye û şev û roj bi lava û duakirinê berdewam dike .
54005006	Lê ya ku xwe dide kêfê , sax be jî mirî ye .
54005007	Van tiştan tembîh bike , da ku ew bêqusûr bin .
54005008	Lê eger yek li mirovên xwe , bi taybetî li maliyên xwe nenêre , wî bawerî înkar kiriye û ew ji bêbaweran jî xerabtir e .
54005009	Jinebiya ku emrê wê ne di bin şêst salan re be , mêrek tenê kiribe
54005010	û li ser wê bê gotin ku wê karên qenc kirine : Eger wê zarok mezin kiribin , eger mêvan qebûl kiribin , eger lingê pîrozan şuştibe , eger alîkariya tengezaran kiribe û li pey her karên qenc çûbe , bila navê wê di defterê de bê nivîsîn .
54005011	Lê jinebiyên ku hê ciwan in qebûl neke , çimkî gava ew bi xwestekên xwe ji ba Mesîh tên xirandin , ew dixwazin mêr bikin
54005012	û bi vî awayî ew dîwankirina xwe tînin , çimkî soza pêşî şikandine .
54005013	Ji vê pê ve ew hîn dibin , torîtorî mal bi mal digerin . Û ne tenê torîtorî digerin , lê dibin pirrbêj , pozê xwe dixin xebata yên din û tiştên ku nayên gotin dibêjin .
54005014	Ji bo vê yekê ez dixwazim ku ew jinebiyên ciwan mêr bikin , zarokan bînin û xweyîtiyê li malê bikin , da ku fersendê nedin neyarê baweriyê ku buxtanan bike .
54005015	Çimkî ji xwe hin ji rê derketin û li pey Îblîs çûn .
54005016	Eger jinebiyên jineke bawermend hebin , bila ew alîkariya wan bike û ji civînê re nebe bar , da ku civîn bikare alîkariya wan ên ku bi rastî jinebî mane bike .
54005017	Ew rihspiyên ku serweriya qenc dikin , bi taybetî ew ên ku di ber peyivîn û hînkirinê de zehmet dikişînin , bila du qat hêjayî siyanetê bên dîtin .
54005018	Çimkî Nivîsara Pîroz dibêje : « Devê gayê ku gêrê dike , girênede » û « Pale hêjayî heqê xwe ye » .
54005019	Heta ku ne bi şahidiya dido an sisiyan be , sûcdariya li hember rihspiyekî qebûl neke .
54005020	Wan ên ku guneh dikin , li ber hemûyan dengê xwe li wan hilde , da ku tirsa yên din jî hebe .
54005021	Ez li ber Xwedê , li ber Mesîh Îsa û li ber milyaketên bijartî tembîh li te dikim ku tu van tiştan bê alîgirtin biparêzî û tu tiştî ji bo xatir nekî .
54005022	Destê xwe bi lez daneyne ser tu kesî , ne jî bibe hevparê gunehên hinekên din . Xwe paqij bigire .
54005023	Êdî tenê avê venexwe , lê ji bo zikê xwe û ji bo nexweşiyên xwe yên ku pirr caran tên , hinek şerab jî bixe nav .
54005024	Gunehên hin mirovan kifş in û ji berî wan diçin ber dîwanê , lê gunehên hinekan jî li pey wan tên .
54005025	Bi vî awayî kirinên qenc jî kifş in û ew ên ku ne kifş in jî nabe ku veşartî bimînin .
54006001	Hemû yên ku di bin nîrê xulamtiyê de ne , bila axayên xwe tam hêjayî hurmetê hesab bikin , da ku ji navê Xwedê û ji hîndariyê re peyvên xerab neyên gotin .
54006002	Ew ên ku axayên wan bawermend in , ji ber ku ew bira ne , bila wan kêm nebînin . Lê bila hê bêtir xizmetê bikin , çimkî yên ku ji vê xizmetkariyê feydê distînin , bawermend û hezkirî ne . Van tiştan hîn bike û şîret bike .
54006003	Eger yek tiştekî din hîn bike û qîma xwe bi gotinên Xudanê me Îsa Mesîh ên saxlem û bi hîndariya ku li gor jiyana xwedayî ye neyne ,
54006004	ew qure ye û tiştekî nizane , lê ew nexweşê gengeşî û devjeniya peyvan e . Çavnebarî , pevçûn , buxtan , gumanên xerab
54006005	û devjeniyên bêrawestin ên wan mirovên ku hişê wan xera bûye û ji rastiyê bêpar bûne , ji van tiştan derdikevin . Ew guman dikin ku jiyana xwedayî riya qezencê ye .
54006006	Lê eger bi qinyatê be , jiyana xwedayî qezenceke mezin e .
54006007	Me tiştek neaniye dinyayê û em nikarin tiştekî ji dinyayê bibin jî .
54006008	Lê eger xwarin û wergirtina me hebe , em bi wan razî bin .
54006009	Lê ew ên ku dixwazin dewlemend bibin , dikevin ceribandinê , xefikê û pey gelek xwestekên bêhiş û ziyanker , yên ku mirov dixewirînin nav helakbûn û wêranbûnê .
54006010	Çimkî hezkirina peran çavkaniyeke her cûreyê xerabiyê ye . Hinekan dilê xwe birin vê yekê , ji baweriyê ketin û bi gelek êşan cefa dan xwe bi xwe .
54006011	Lê tu , ey mirovê Xwedê , ji van tiştan bireve û bikeve pey rastdariyê , jiyana xwedayî , bawerî , hezkirin , ragirtin û nermiyê .
54006012	Te li ber gelek şahidan şahidiya qenc da . Tekoşîna qenc a baweriyê bike û wê jiyana herheyî ya ku tu ji bo wê hatiyî gazîkirin bigire .
54006013	Li ber Xwedayê ku jiyanê dide hemû afirînan û li ber Mesîh Îsayê ku li ber Pontiyos Pîlatos şahidiya qenc da , ez tembîh li te dikim
54006014	ku tu vî emrî heta xuyabûna Xudanê me Îsa Mesîh bêleke û bêqusûr bigirî .
54006015	Xwedê wê di wextê xwe de wî bide xuyakirin . Ew Detsthilatdarê yekta û Pîroz e , Padîşahê padîşahan û Xudanê xudanan e .
54006016	Ew bi tenê bêmirin e û di ronahiya ku tu kes nikare nêzîk bibe de rûdine . Û ji mirovan tu kesî ew nedîtiye û nikare bibîne . Hurmet û karîna herheyî ji wî re be ! Amîn .
54006017	Tembîhê li dewlemendên vê dinyayê bike , ku bilind nefirin û hêviya xwe bi dewlemendiya bê ewlehî ve girênedin , lê bila hêviya xwe bi Xwedê ve girêdin , ku her tiştî bi zêdehî dide me , ku em pê şa bibin .
54006018	Bila ew qenciyê bikin , bi kirinên qenc dewlemend bin , merd û ji bo levakirinê amade bin .
54006019	Bi vî awayî ewê ji xwe re xezînekê bicivînin ku ji bo dema bê ji wan re bibe bingeheke saxlem , wusa ku ew jiyana rastîn bi dest bixin .
54006020	Ey Tîmotêyos ! Tiştê ku li te hatiye spartin , biparêze . Xwe ji gotinên pûç û nepak û ji hevnegirtiniyên ku bi derew ji wan re « zanîn » tê gotin , bide paş .
54006021	Hinekan ev yek dan pêş û ji baweriyê ketin . Kerem li ser we be .
55001001	Ji Pawlosê ku bi daxwaza Xwedê li gor soza jiyana ku bi Mesîh Îsa ye , Şandiyê Mesîh Îsa ye ,
55001002	ji kurê min ê delal Tîmotêyos re : Ji Bav Xwedê û ji Xudanê me Mesîh Îsa , rehm , kerem û aştî li ser te be .
55001003	Ez hergav şev û roj di duayên xwe de te tînim bîra xwe û ji Xwedayê ku ez ji bav û kalan ve bi wijdana paqij diperizimê re şikir dikim
55001004	Ez hêstirên çavên te tînim bîra xwe û ez bêriya te dikim , da ku dilê min tije şahî bibe .
55001005	Ez wê baweriya te ya ji dil tînim bîra xwe , ku pêşî di dilê dapîra te Loyîsê û diya te Evnîkê de bû û ez piştrast im ku di dilê te de ye jî .
55001006	Ji bo vê yekê ez tînim bîra te , ku tu agirê diyariya Xwedê gur bikî , ku bi destdanîna min a li ser te , ji te re hatiye dayîn .
55001007	Çimkî Xwedê ne ruhê tirsonekiyê , lê belê Ruhê karîn , hezkirin û xwegirtinê daye me .
55001008	Îcar şerm neke , ku tu ji bo Xudanê me şahidiyê bikî , ne jî ji min şerm bike , ez ê ku di ber wî de girtî me . Lê li gor hêza Xwedê , bi min re ji bo Mizgîniyê tengahiyê bikişîne .
55001009	Xwedê em xilas kirin , Û ji bo pîroziyê gazî me kirNe ji ber kirinên me , Lê li gor mebest û kerema xwe . Ev kerem bi destê Mesîh Îsa , Ji beriya destpêka deman ve ji me re hat dayîn .
55001010	Lê niha ew bi xuyabûna Xilaskarê meMesîh Îsa eşkere bû ; wî mirin betal kir , Jiyan û nemirinî bi Mizgîniyê derxist ber ronahiyê .
55001011	Ez ji vê Mizgîniyê re peyvbêj , Şandî û mamoste hatime kifşkirin .
55001012	Û ji ber vê yekê jî ez vî cefayî dikişînim . Îcar ez şermî nabim , çimkî ez dizanim ku min bi kê baweriya xwe aniye û ez piştrast im , ew dikare tiştê ku spartiye min , heta wê rojê jî biparêze .
55001013	Wan peyvên saxlem ên ku te ji min bihîstine , bi bawerî û hezkirina ku bi Mesîh Îsa ye ji xwe re bike mînak .
55001014	Wan tiştên qenc ên ku li te hatine spartin , bi Ruhê Pîroz ê ku di dilê me de rûdine , biparêze .
55001015	Tu dizanî , hemû yên ku di herêma Asyayê de ne , dev ji min berdan ; Fûgelos û Hêrmoxênîs jî ji wan in .
55001016	Bila Xudan rehma xwe li mala Onîsîforos bike , çimkî wî gelek caran dilê min rihet kir û ji girtîbûna min şerm nekir ,
55001017	lê gava ku hat Romayê , bi xîretkêşî li min geriya û ez dîtim .
55001018	Xudan bike , ku di wê rojê de ew rehmê ji Xudan bibîne . Tu qenc dizanî ku li Efesê wî ji min re çiqas xizmet kir .
55002001	Îcar kurê min , tu bi wê kerema ku bi Mesîh Îsa ye , bi hêz bibe .
55002002	Û wan tiştên ku te li ber gelek şahidan ji min bihîstine , bispêre wan mirovên dilsoz ên ku wê bikarin hînî hinekên din bikin .
55002003	Wek leşkerekî qenc ê Mesîh Îsa bi min re tengahiyê bikişîne .
55002004	Yê ku leşkeriyê dike , tevli karên vê jiyanê nabe , da ku li wî yê ku ew gazî leşkeriyê kiriye , xweş bê .
55002005	Sporvanek jî heta li gor rêbazan nekeve hevbezînê , çelenga serfiraziyê nastîne .
55002006	Û cotkarê ku zehmet dikişîne , divê ew pêşî ji berê erdê par bistîne .
55002007	Li ser bifikire ku ez çi dibêjim , çimkî Xudan wê di her tiştî de fêmdariyê bide te .
55002008	Îsa Mesîh bîne bîra xwe , ku ji nav miriyan hat rakirin û ji dûndana Dawid e . Mizgîniya ku ez didim zanîn ev e .
55002009	Ji ber vê Mizgîniyê ez wek sûcdarekî hatime girêdan û tengahiyê dikişînim , lê belê peyva Xwedê ne girêdayî ye .
55002010	Loma ez ji bo xatirê bijartiyan her tiştî radigirim , da ku ew bi rûmeta herheyî bikevin wê xilasiya ku bi Mesîh Îsa ye .
55002011	Ev peyv dilsoz e : Eger em bi wî re mirine , Emê bi wî re bijîn jî .
55002012	Eger em ragirin , Emê bi wî re padîşahiyê jî bikin . Eger em wî înkar bikin , Ew jî wê me înkar bike .
55002013	Eger em dilsoz nemînin jî , Ewê dilsoz bimîne , Çimkî ew nikare xwe bi xwe înkar bike .
55002014	Van tiştan bîne bîra wan û wan li ber Xwedê hişyar bike , da ku li ser peyvan devjeniyê nekin . Feyda vê yekê tune , bi tenê guhdaran hildiweşîne .
55002015	Xîretkêşiyê bike ku tu xwe karkerekî bi dilê Xwedê û yekî ku neyê şermkirin pêşkêşî wî bikî ; peyva rastiyê rast bi kar bîne .
55002016	Xwe ji peyivîna nepak û pûç dûr bixe , çimkî ew ên ku xwe dane vê yekê , wê di jiyana nepakiyê de hê pêşvetir herin
55002017	û peyvên wan , wê wek penceşêrê belav bibin . Hîmenayos û Filîtos jî ji wan in .
55002018	Ew ji rastiyê derketin û dibêjin , ku vejîn êdî çêbûye û baweriya hinekan serobino dikin .
55002019	Lê belê bingeha ku Xwedê danî , saxlem disekine û ev mor li ser e : « Xudan , yên xwe nas dike » û « Her kesê ku navê Xudan eşkere dike , bila ew xwe ji neheqiyê dûr bixe » .
55002020	Di maleke mezin de ne bi tenê firaxên ji zêr û zîv hene , lê yên ji dar û ji herriyê jî hene ; hinek ji bo karên birûmet û hinek jî ji bo karên bêrûmet in .
55002021	Îcar , eger yek xwe ji wan tiştan paqij bike , ewê bibe firaxeke ji bo karên birûmet , pîrozkirî û ji bo bikaranîna xwediyê xwe xweşkeys û ji bo hemû karên qenc amade .
55002022	Ji xwestekên xortaniyê bireve û bi wan ên ku ji dilekî paqij gazî Xudan dikin re li pey rastdarî , bawerî , hezkirin û aştiyê bibeze .
55002023	Tu xwe ji munaqeşeyên bêaqil û bêfêm dûr bixe , çimkî tu dizanî ku şer ji wan derdikeve .
55002024	Divê xulamê Xudan ji pevçûnê dûr be , lê belê li hember hemûyan nerm be , ji bo hînkirinê jêhatî û bîhnfireh be .
55002025	Divê ew bi nermî şîretan li yên dijraber bike , belkî Xwedê fersendê bide wan ku tobe bikin û rastiyê bizanin
55002026	û bi ser hişê xwe ve bên , wusa ku ji xefika Îblîsê ku ji bo daxwaza xwe ew girtine , xilas bibin .
55003001	Lê vê bizane ku di rojên dawîn de wextên dijwar wê bên .
55003002	Çimkî mirov wê bibin xwehez , perehez , pesinker , pozbilind , çêrker , neguhdarên dê û bavan , nankor , nepak ,
55003003	bêdilovanî , bêrehm , buxtankar , çilek , har , neyarên qenciyê ,
55003004	xayîn , rikdar , qure û wê ji Xwedê bêtir ji kêfê hez bikin .
55003005	Wê şiklê jiyana xwedayî nîşan bidin , lê wê hêza wê înkar bikin . Tu xwe ji yên weha dûr bixe .
55003006	Yên ku bi qurnazî dikevin nav malan û wan jinên gêjik ên ku bi guneh hatine barkirin û bi her cûreyê xwestekên xerab tên ajotin bindest dikin , ji van in .
55003007	Ew jinên gêjik hergav hîn dibin , lê tu caran nikarin bigihîjin zanîna rastiyê .
55003008	Çawa Yanîs û Yambrîs li ber Mûsa rabûn , wusa jî ev mirov li dijî rastiyê radiwestin . Fikrên van mirovên ha xera bûne û di baweriyê de hatine redkirin .
55003009	Lê ew gelekî pêşve naçin , çimkî bêfêmiya wan jî wê ji hemûyan re kifş bibe , çawa ya wan herduyan jî kifş bû .
55003010	Lê haya te ji hînkirina min , rabûn û rûniştina min , mebesta min , baweriya min , bîhnfirehî û hezkirina min , ragirtina min ,
55003011	tengahî û cefayên min heye . Tu dizanî li Entakyayê , li Qonyayê , li Lîstrayê çi tişt hatin serê min . Min di çi cefayan de ragirt ! Lê Xudan ez ji hemûyan rizgar kirim .
55003012	Erê , hemû yên ku dixwazin bi Mesîh Îsa re jiyana xwedayî bijîn , wê tengahiyê bikişînin .
55003013	Lê mirovên xerab û derewîn wê di xerabiyê de hê bêtir pêşve herin , wê bixapînin û bên xapandin .
55003014	Lê heçî tu yî , tu di nav wan tiştên ku tu hîn bûyî û te qenc bawerî bi wan aniye de bimîne . Çimkî tu dizanî tu ji kê û kê hîn bûyî .
55003015	Tu ji zaroktiya xwe ve bi Nivîsarên Pîroz dizanî û ew dikarin te şehreza bikin , da ku tu bi baweriya ku bi Mesîh Îsa ye xilas bibî .
55003016	Tevahiya Nivîsara Pîroz ji bîhna Xwedê ye û ji bo hînkirin , lêhilatin , rastkirin û ji bo perwerdekirina di riya rastdariyê de bi kêr tê ,
55003017	da ku mirovê Xwedê , ji bo her karê qenc bêkêmahî û rapêçandî be .
55004001	Îcar ez li ber Xwedê û li ber Mesîh Îsayê ku wê dîwana mirî û zindiyan bike û ji bo xatirê hatina wî û Padîşahiya wî tembîh li te dikim :
55004002	Peyva Xwedê bide bihîstin , bi dem û bê dem li ser wê bisekine , bi hemû bîhnfirehî û hînkirinê hişyar bike , dengê xwe li wan hilde û cesaretê bide wan .
55004003	Çimkî wext wê bê ku nexwazin guhê xwe bidin hîndariya saxlem , lê ewê di cihê vê de li gor xwestekên xwe , ji xwe re gelek mamosteyan bicivînin , yên ku tiştên li guhên wan xweş bên hîn bikin .
55004004	Îcar ewê guhên xwe ji rastiyê bizivirînin û bikevin pey çîrokan .
55004005	Lê heçî tu yî , tu di her tiştî de li ser hişê xwe be , di tengahiyê de sebir bike , karê mizgînvaniyê bike , xizmeta xwe bibe serî .
55004006	Çimkî ji xwe ez dibim gorî û wextê çûyîna min hatiye .
55004007	Min tekoşîna qenc kir , min hevbezîna xwe qedand û min bawerî parast .
55004008	Û niha taca rastdariyê ji bo min amade ye , ku dadgerê dadperwer Xudan , wê rojê wê bide min û ne tenê min , lê wê bide wan hemûyan jî yên ku bêriya xuyabûna wî dikin .
55004009	Bilezîne ku tu bêyî ba min .
55004010	Çimkî Dîmas ji vê dinyayê hez kir û dev ji min berda , çû Selanîkê . Kireskîs çû Galatyayê , Tîtos jî çû Dalmetyayê .
55004011	Tenê Lûqa li ba min e . Marqos hilde û bi xwe re bîne , çimkî ew ji bo xizmetê bi kêrî min tê .
55004012	Min Tixîkos şand Efesê .
55004013	Gava ku tu bêyî , wî ebayê ku min li Troyayê li ba Karpos hiştiye , bi xwe re bîne , wusa jî nivîsarên lihevpêçayî , bi taybetî yên çermîn .
55004014	Skenderê sifirker gelek xerabî li min kir . Xudan wê li gor kirinên wî bide wî .
55004015	Tu jî hay ji wî hebe , çimkî ew gelek li hember gotina me rabû .
55004016	Di parastina min a pêşî de tu kesî pişta min negirt , hemûyan ez tenê hiştim . Bila ev yek ji wan re guneh neyê hesabkirin !
55004017	Lê Xudan li ba min rawesta û hêz da min , da ku bi saya min Mizgînî bi tevahî bê gotin û hemû milet bibihîzin . Îcar ez ji devê şêr rizgar bûm .
55004018	Xudan wê min ji her tiştê xerab rizgar bike û ji bo Padîşahiya xwe ya ezmanî xilas bike . Rûmet her û her ji wî re be . Amîn .
55004019	Silavan li Priskîla û Akîlas û herweha li mala Onîsîforos jî bike .
55004020	Erastos li Korîntê ma , Trofîmos jî min li Mîletosê nexweş hişt .
55004021	Bilezîne ku tu beriya zivistanê bêyî . Eybûlos , Pûdês , Lînos , Klawdiya û hemû bawermend silavan li te dikin .
55004022	Xudan bi ruhê te re be . Kerem li ser we be .
56001001	Ji Pawlosê xulamê Xwedê û Şandiyê Îsa Mesîh : Ji bo baweriya bijartiyên Xwedê û zanîna rastiya bi jiyana xwedayî ve girêdayî ye , ez hatime gazîkirin .
56001002	Ev ji hêviya jiyana herheyî tê . Xwedayê ku derewan nake , ji beriya destpêka deman ve jiyana herheyî soz da
56001003	û di wextê xwe de bi danezana peyva xwe eşkere kir . Li gor emrê Xilaskarê me Xwedê xizmeta belavkirina vê daxuyaniyê bi ewlehî ji min re hat dayîn .
56001004	Ji Tîtos re , ku di baweriya me ya hevpar de kurê min ê rast e : Kerem û aştî ji Bav Xwedê û ji Xilaskarê me Mesîh Îsa li ser te be .
56001005	Min ji bo vê yekê tu li Girîtê hiştî , da ku tu kêmahiyan sererast bikî û wek ku min ji te re gotiye tu di her bajarî de rihspiyan rakî .
56001006	Divê rihspî bêqusûr be , mêrê jinek tenê be , zarokên wî bawermend bin û navê wan bi bêedebî û bi neguhdarî derneketibe .
56001007	Çimkî çavdêrekî ku şahneyê Xwedê be , divê bêqusûr be , xwe dernexe pêş , zû hêrs nebe , ne bindestê şerabê be , ne zordar be , li pey qezenca ne rast nekeve ;
56001008	lê divê mêvanperwer be , xêrxwaz be , sergiran be , dadperwer be , pak be , bikare nefsa xwe ,
56001009	ji dil û can wek ku hatiye hînkirin , bi peyva dilsoz ve girêdayî be ; da ku hem di hîndariya saxlem de perwerdekar be û hem jî bikare şaşiyên ên ku li hember derdikevin derew derxe .
56001010	Gelek mirovên serhişk , kelkelo û xapînok jî hene ; bi taybetî yên ku ji nav Cihûyan hatin .
56001011	Divê devê wan bê girtin , çimkî ew ji bo qezenca xwe ya qirêjî tiştên ku divê neyên hînkirin , hîn dikin û malan bi tevahî xera dikin .
56001012	Yekî ji wan , pêxemberekî wan gotiye : « Girîtî hergav derewkar in , cenawirên xerab û tiralên xwera ne . »
56001013	Ev şahidî rast e . Ji ber vê yekê bi hişkî dengê xwe li wan hilde , da ku ew di baweriyê de saxlem bin .
56001014	Tu guhê xwe nede çîrokên Cihûyan û emrên wan ên ku rastiyê red dikin .
56001015	Ji paqijan re her tişt paqij e , lê ji nepakan û bêbaweran re tu tişt ne paqij e ; hem hişê wan û hem jî wijdana wan nepak bûye .
56001016	Bi eşkereyî dibêjin ku ew Xwedê nas dikin , lê ew bi kirinên xwe wî înkar dikin . Ew lewitî ne , neguhdar in û ji bo her karê qenc bêkêr in .
56002001	Lê heçî tu yî , çi li hîndariya saxlem tê , tu wê bêje .
56002002	Ji zilamên pîr re bêje bila di hedê xwe de bin , giran û sergiran bin û di bawerî , hezkirin û bîhnfirehiyê de saxlem bin .
56002003	Bi vî awayî , ji jinên pîr re jî bêje ku bila ew di kirinên xwe de hurmetkar bin . Bila ne buxtanê bikin û ne jî bibin bindestê şerabê , bila ya qenc hîn bikin .
56002004	Bi vî awayî bila jinên ciwan terbiye bikin , ku ji mêrê xwe û zarokên xwe hez bikin ,
56002005	sergiran bin , dilpak bin , mala xwe baş îdare bikin , qenc bin û bi ya mêrê xwe bikin , da ku çêrî peyva Xwedê neyê kirin .
56002006	Bi vî awayî , şîretan li xortan jî bike ku sergiran bin .
56002007	Di her tiştî de ji bo kirinên qenc bibe mînak . Di hînkirina xwe de durust û giran be ,
56002008	bila tu kes nekare rexne li peyva te bigire , wusa ku yên li hember me ne , şermî bibin û tiştekî xerab ê ku li ser me bêjin tunebe .
56002009	Ji xulaman re bêje ku bi ya axayên xwe bikin û di her tiştî de li wan xweş bên û bersîva wan nedin .
56002010	Nedizin , dilsoziyeke tam û baş nîşan bidin , da ku di her tiştî de hînkirina Xilaskarê me Xwedê bê xemilandin .
56002011	Çimkî kerema Xwedê ya ku ji hemû mirovan re xilasiyê tîne , xuya bû
56002012	û me perwerde dike ku em nepakiyê û xwestekên dinyayê red bikin û rast , sergiran û bi tirsa Xwedê li vê dinyayê bijîn
56002013	û li benda hêviya pîroz û xuyabûna rûmeta Xwedayê mezin û Xilaskarê xwe Îsa Mesîh bimînin .
56002014	Wî xwe ji bo me feda kir , da ku me ji her neheqiyê rizgar bike û ji xwe re paqij bike û bike gelê ku ji bo kirinên qenc bi xîret e .
56002015	Bi hemû desthilatiyê van tiştan hîn bike , wan bişidîne û bala wan bikişîne ser sûcê wan . Bila tu kes te kêm nebîne .
56003001	Bîne bîra wan ku desthilatiya serok û hukûmetan qebûl bikin , bi ya wan bikin û ji bo her karê qenc amade bin .
56003002	Bila çêrî kesî nekin , şerûd nebin , nerm bin û ji hemû mirovan re berbiwêr bin .
56003003	Çimkî demekê em bi xwe jî bêfêm , neguhdar , xapiyayî , xulamên kêf û xwestekên cûr bi cûr bûn . Me jiyana xwe bi xerabî û çavnebariyê derbas dikir ; her kesî ji me nefret dikir û cênika me jî ji hev diçû .
56003004	Lê çaxê ku qencî û hezkirina Xilaskarê me Xwedê xuya bû ,
56003005	wî em , ne ji ber kirinên rast ên ku me kirine , lê li gor rehma xwe , em bi şuştina jinûveçêbûnê û bi nûkirina Ruhê Pîroz xilas kirin .
56003006	Xwedê , bi destê Xilaskarê me Îsa Mesîh , ew Ruh bi zêdehî bi ser me de rijand ,
56003007	da ku bi kerema wî em rastdar derkevin û li gor wê hêviyê em bibin wêrisên jiyana herheyî .
56003008	Ev peyv dilsoz e . Ez dixwazim ku tu li ser van tiştan rawestî , da ku yên bawerî bi Xwedê tînin , girîngiyê bidin kirinên qenc . Ev tişt ji bo mirovan qenc û bi kêr in .
56003009	Lê tu xwe ji devjeniyên bêaqil , navnameyên malbatî , şer û pevçûnên li ser Şerîetê dûr bixe . Çimkî ev bêkêr û pûç in .
56003010	Piştî ku te carek du caran şîret kir , xwe ji mirovê cudaker dûr bixe .
56003011	Tu dizanî ku yekî weha ji rê derketiye , gunehkar e û wî bi xwe , xwe sûcdar derxistiye .
56003012	Gava ez Artemas an Tixîkos bişînim ba te , bilezîne , da ku tu bêyî Nîkopolîsê ba min . Çimkî min biryar da ku ez zivistanê li wir derbas bikim .
56003013	Xîret bike , Zênasê qanûnzan û Apolos bi rê bixe , hay jê hebe ku tu kêmahiya wan nebe .
56003014	Bila yên me jî hîn bibin ku xwe bidin kirinên qenc , da ku ji bo hewcedariyên pêwist bikarin bidin û bêber nemînin .
56003015	Hemû yên ku bi min re ne silavan li te dikin . Silavan li wan ên ku di baweriyê de ji me hez dikin , bike . Kerem li ser we hemûyan be .
57001001	Ji Pawlosê ku di ber Mesîh Îsa de girtî ye û birayê me Tîmotêyos , ji hevalkarê me yê hezkirî Filêmon re ,
57001002	ji xwişka me Afiya , ji hevalleşkerê me Arxîpos û ji civîna li mala we re :
57001003	Ji Bavê me Xwedê û ji Xudan Îsa Mesîh , kerem û aştî li ser we be .
57001004	Gava ku ez te di duayên xwe de tînim bîra xwe , ez hergav ji Xwedayê xwe re şikir dikim .
57001005	Çimkî ez li ser hezkirina te ya ji bo hemû pîrozan û baweriya te ya bi Xudan Îsa dibihîzim .
57001006	Duaya min ew e ku ew hevpariya ruhanî ya ku ji baweriya te tê , bandûra xwe nîşan bide , da ku tu bi Mesîh hemû qenciyê bizanî .
57001007	Hezkirina te gelek şahî û han da min . Çimkî dilê pîrozan bi saya te rihetî dît , ey birayê min .
57001008	Ji bo vê yekê , bi ser ku pirr cesareta min bi Mesîh heye ku ez , ya lazim li te emir bikim jî ,
57001009	ez dixwazim ji bo xatirê hezkirinê ji te hêvî bikim . Ez Pawlos , zilamekî navsere û niha jî di ber Mesîh Îsa de girtî ,
57001010	ez ji bo kurê xwe Onîsîmos ji te hêvî dikim ku ez di dema girtîbûna xwe de jê re bûm bav .
57001011	Demekê ew ji bo te bêkêr bû , lê niha ew hem ji bo min û hem jî ji bo te bi kêr e .
57001012	Ez wî , yanî dilê xwe , ji te re bi şûn ve dişînim .
57001013	Min dixwest ku ez wî li ba xwe bihêlim , da ku ew di vê dema ku ez ji ber Mizgîniyê girêdayî me , di cihê te de ji min re xizmetê bike .
57001014	Lê min nexwest ku ez bê dilê te tiştekî bikim , da ku qenciya te bi dil be , ne ku ji mecbûrî be .
57001015	Belkî jî sedemê ku ew demekê ji te dûr ket ev bû , ku ew her û her bibe yê te .
57001016	Ji niha û pê ve , ew êdî ne wek xulamekî ye , lê ji xulamekî hêjatir , birayekî hezkirî ye ; bi taybetî ji bo min , lê bêtir ji bo te , hem bi mirovî û hem jî di baweriya Xudan de .
57001017	Îcar , eger tu min hevparê xwe dihesibînî , wî wek min qebûl bike .
57001018	Eger wî di tiştekî de neheqî li te kiribe , an deyndar be , vê li ser hesabê min binivîse .
57001019	Ez Pawlos , ez vê bi destê xwe dinivîsim : Ezê li te vegerînim — ez ji te re nebêjim ku tu xwe bi xwe jî deyndarê min î .
57001020	Erê birayê min , bila ji bo Xudan ev feyda min ji te hebe : Ji bo xatirê Mesîh dilê min rihet bike .
57001021	Ji ber ku ez piştrast im , ku tê bi ya min bikî , ez ji te re dinivîsim û dizanim ku tê ji gotinên min zêdetir jî bikî .
57001022	Di vê navê de , ji bo min cihekî amade bike . Çimkî ez hêvî dikim ku ezê bi duayên we ji we re bêm bexişandin .
57001023	Êpafrasê ku bi min re di ber Mesîh Îsa de girtî ye silavan li te dike .
57001024	Hevalkarên min Marqos , Erîstarxos , Dîmas û Lûqa jî silavan li te dikin .
57001025	Kerema Xudan Îsa Mesîh bi ruhê we re be .
58001001	Di demên berê de Xwedê gelek caran û bi gelek awayan , bi rêberiya pêxemberan ji bav û kalan re gotiye .
58001002	Lê di van rojên dawîn de , ew bi Kurê xwe yê ku ew kiriye wêrisê her tiştî û bi destê wî erd û ezman çêkirine , ji me re peyivî .
58001003	Ew şewqa rûmeta Xwedê û xuyabûna rastîn a cewhera wî ye . Ew her tiştî bi peyva xwe ya hêzdar hildigire . Piştî ku wî paqijbûna gunehan pêkanî , ew li jorê , li milê Yê Mezin ê rastê rûnişt .
58001004	Navê ku wî mîras standiye ka çiqas di ser yê milyaketan re ye , ew jî ewqas ji wan bilindtir bû .
58001005	Çimkî ma Xwedê ji kîjan milyaketî re kengê gotiye : « Tu Kurê min î , Îro tu ji min re bûyî . » An jî : « Ezê ji wî re bibim BavÛ ewê ji min re bibe Kur . »
58001006	Îcar çaxê Xwedê yê nixurî anî dinyayê , weha got : « Bila hemû milyaketên Xwedê biperizin wî . »
58001007	Ji bo milyaketan jî Xwedê dibêje : « Ew milyaketên xwe dike baÛ xizmetkarên xwe dike pêta êgir . »
58001008	Lê ji bo Kur ew weha dibêje : « Ya Xwedê , textê te herheyî û heta hetayê ye . Gopalê padîşahiya te gopalê dadperweriyê ye .
58001009	Te ji rastiyê hez kir û ji neheqiyê nefret kir , Ji ber vê yekê Xwedê , Xwedayê te , Tu bi rûnê şahiyê ji hevalên te bêtir bilind kirî . »
58001010	Û li dereke din : « Ya Xudan , di destpêkê deTe bingeha erdê danîÛ ezman jî karên destê te ne .
58001011	Ewê wêran bibin , lê tê bimînî , Ew hemû wê wek cilan kevin bibin .
58001012	Tê wan wek xiftan li hev bipêçî ûEwê wek cilan bên guhertin . Lê tu hergav eynî yîÛ salên te xilas nabin . »
58001013	Lê Xwedê ji kîjan milyaketî re kengê gotiye : « Li milê min ê rastê rûne , Heta ku ez dijminên teBikim pêgeha lingên te . »
58001014	Ma hemû milyaket ne ruhên xizmetkar in ku ji bo xizmeta wan ên ku wê xilasiyê mîras bistînin hatine şandin ?
58002001	Ji ber vê yekê divê em hê zêdetir bala xwe bidin tiştên ku me bihîstine , da ku em averê nebin .
58002002	Çimkî eger peyva ku bi rêberiya milyaketan hatiye gotin qayîm bûbe û her sûc û neguhdariyê cezayê ku heq kiriye standibe ,
58002003	eger em li ber vê xilasiya evqas mezin xemsar bin , emê çawa birevin û xilas bibin ? Di destpêkê de Xudan ev xilasî da zanîn û ji aliyê yên ku ew bihîstine ve ji me re rast hat deranîn .
58002004	Xwedê jî ji vê re bi nîşanan , bi karên mezin û kerametên cûr bi cûr û bi diyariyên Ruhê Pîroz ên ku li gor daxwaza xwe belav kirine , şahidî kir .
58002005	Xwedê , wê dinya bê ya ku em li ser dipeyivin , bi milyaketan ve girê neda .
58002006	Lê yekî li derekê gotiye û şahidî kiriye : « Mirov çi ye ku tu bînî bîra xwe , An jî kurê mirov çi ye ku tu xema wî bixwî ?
58002007	Te ew ji bo demekê ji milyaketan nizimtir kir , Te taca rûmet û siyanetê da serê wî .
58002008	Te her tişt xist bin lingên wî . » Îcar gava ku Xwedê her tişt xist bin lingên wî , tu tiştê ku nexist bin lingên wî nehişt . Lê niha em hê nabînin ku her tişt ketiye bin lingên wî .
58002009	Lê em Îsayê ku ji ber cefayê mirinê taca rûmet û siyanetê wergirtiye , dibînin . Ew ji bo demekê ji milyaketan hat nizimtir kirin , da ku bi kerema Xwedê ji bo her kesî mirinê tam bike .
58002010	Li ber Xwedayê ku her tişt ji bo wî ye û pê çêbûye baştir bû ku pêşengê xelasiyê bi cefayan bigihanda tekûziyê , da ku wî gelek kur bigihandana rûmetê .
58002011	Çimkî yê ku pîroz dike û yên ku tên pîrozkirin , hemû ji Yekî ne . Ji ber vê yekê Îsa şerm nake ku ji wan re bêje ‹ bira ›
58002012	û dibêje : « Ezê navê te ji birayên xwe re bêjim , Di nav civînê de ezê bi lavijeyan pesnê te bidim . »
58002013	û weha jî dibêje : « Ezê ewlehiya xwe bi wî bînim . » û weha jî : « Va me , ez û zarokên ku Xwedê dane min ! »
58002014	Loma çawa ku zarok xwîn û goşt in , ew bi xwe jî wusa di eynî tiştan de bû hevpar ; da ku ew wî yê ku xwediyê hêza mirinê ye , yanî Îblîs , bi mirinê betal bike
58002015	û wan ên ku di hemû jiyana xwe de bi tirsa mirinê bûne xulam , azad bike .
58002016	Çimkî , bêguman ew ne alîkariya milyaketan , lê belê alîkariya dûndana Birahîm dike .
58002017	Loma diviya di her tiştî de bibûya mîna birayên xwe , wusa ku ew li ber Xwedê Serokkahînekî dilovan û ewledar be , da ku gunehên gel bide bexişandin .
58002018	Ji ber ku ew bi cefakişandinê hat ceribandin , ew dikare bê hawara wan ên ku tên ceribandin .
58003001	Ji ber vê yekê , ey birayên pîroz û hevparên gazîkirina ezmanî , bala xwe bidin Îsayê ku Şandî û Serokkahînê şahidiya me ye .
58003002	Wek ku Mûsa ji tevahiya mala Xwedê re dilsoz bû , Îsa ji yê ku ew daniye ser kar re dilsoz e .
58003003	Ka çawa siyaneta yê ku xanî ava kiriye di ser ya xênî re ye , wusa jî Îsa ji Mûsa bêtir hêjayî rûmeta mezin hat dîtin .
58003004	Çimkî her xanî ji aliyê yekî ve tê avakirin , lê avakarê her tiştî Xwedê ye .
58003005	Rast e , Mûsa , ji bo şahidiya wan tiştan bike , ku wê piştre bihatana gotin , di tevahiya mala Xwedê de wek xizmetkarekî dilsoz bû .
58003006	Lê Mesîh bi Kurîtî li ser mala Xwedê dilsoz bû . Û eger em cesareta xwe û pesindana ku ji hêviya me tê hişk bigirin , mala wî em in .
58003007	Loma , wek ku Ruhê Pîroz dibêje : « Eger îro hûn dengê wî bibihîzin ,
58003008	Dilê xwe hişk nekin , Wek wê roja ku bav û kalên we serî hildanGava ku li çolê hatibûn ceribandin ,
58003009	Li wir bav û kalên we ez ceribandim û sihêtî kirimBi ser ku çil salan kirinên min dîtin .
58003010	Ji ber vê yekê ez ji wî nifşî xeyidîm . Û min got : ‹ Ew hergav di dil de varî dibin . › Û wan riyên min nezanîn .
58003011	Wek ku min di hêrsa xwe de sond xwar : Ew tu caran nakevin rihetiya min . »
58003012	Birano , hay ji xwe hebin ku bi tu kesî ji we re dilekî xerab û bêbawer ê ku we ji Xwedayê jîndar bizivirîne , peyda nebe .
58003013	Lê belê heta roja ku jê re dibêjin « îro » heye , her roj hevdû bişidînin , da ku dilê tu kesî ji we bi xapandina guneh hişk nebe .
58003014	Çimkî em bûne hevparên Mesîh , lê bi tenê em ewlehiya xwe ya destpêkê heta dawiyê hişk bigirin .
58003015	Çawa ku hatiye gotin : « Eger îro hûn dengê wî bibihîzinDilê xwe hişk nekin wek wê roja ku bav û kalên we serî hildan . »
58003016	Îcar ew kî bûn , ku bihîstin û serî hildan ? Ma ne ew hemû bûn ên ku bi rêberiya Mûsa ji Misrê derketin ?
58003017	Û Xwedê çil salan ji kê xeyidî ? Ma ne ji wan ên ku guneh kirin û bedena wan li çolê ket ?
58003018	Û ji neguhdaran pê ve , ma Xwedê ji bo kê sond xwar ku ew nekevin rihetiya wî ?
58003019	Îcar em dibînin ku wan ji ber bêbaweriya xwe nekarîn bikevinê .
58004001	Ji bo vê yekê , madem ku soza ketina nav rihetiya wî hê heye , em bitirsin ku yek ji we ji wê bi paş ve mayî xuya nebe .
58004002	Çimkî , wek ku Mizgînî ji wan re hat dayîn , ji me re jî hat dayîn . Lê belê peyva ku bihîstin bi kêrî wan nehat , çimkî yên ku peyv bihîstibûn , bi baweriyê ve nekirin yek .
58004003	Lê em ên ku me bawer kirine , emê bikevin wê rihetiyê , çawa ku Xwedê gotiye : « Wek ku min di hêrsa xwe de sond xwar : Ew tu caran nakevin rihetiya min . » Lê karên wî ji damezrandina dinyayê ve xilas bûne .
58004004	Çimkî wî di derekê de li ser roja heftan weha gotiye : « Di roja heftan de Xwedê ji hemû kirinên xwe bîhna xwe veda . »
58004005	Û li vê derê dîsa dibêje : « Ew tu caran nakevin rihetiya min . »
58004006	Îcar yên ku berê Mizgînî bihîstibûn , ji ber ku bi ya wê nekirin , neketin rihetiyê . Lê belê ketina vê rihetiyê ji bo hinekan hê parastî ye .
58004007	Loma piştî demeke dirêj Xwedê bi devê Dawid dibêje « îro » û careke din rojekê destnîşan dike . Wek ku berî niha hatiye gotin : « Eger îro hûn dengê wî bibihîzin , Dilê xwe hişk nekin . »
58004008	Çimkî eger Yêşû rihetî dabûya wan , Xwedê piştre li ser rojeke din nedigot .
58004009	Nexwe , ji bo gelê Xwedê rihetiyeke roja Şemiyê dimîne .
58004010	Wek ku Xwedê ji kirinên xwe bîhna xwe veda , yê ku dikeve nav rihetiya Xwedê jî ji kirinên xwe bi xwe bîhna xwe vedide .
58004011	Loma ji bo ku tu kes bi eynî cûreyê neguhdariyê nekeve , em xîretkêşiyê bikin , da ku em bikevin wê rihetiyê .
58004012	Peyva Xwedê jîndar û bi bandûr e . Ji her şûrê dudev hê tûjtir e . Û heta can û ruh , hem jî movik û mejî ji hev veqetîne , lê diçe ; dîwana niyet û ramanên dil dike .
58004013	Tu afirîn tune ku ji wî veşartî ye . Lê her tişt li ber çavê yê ku divê em hesab bidinê tazî û vekirî ye .
58004014	Loma , madem ku Serokkahînê me yê mezin ê ku di ezmanan re derbas bûye , Kurê Xwedê Îsa heye , em wê baweriya ku em eşkere dikin hişk bigirin .
58004015	Çimkî Serokkahînê me ne wusa ye ku di qelsiyên me de nekare hevpariya dilîniya me bike , lê guneh ne tê de bi her awayî wek me hatiye ceribandin .
58004016	Loma em bi cesaret nêzîkî textê keremê bibin , da ku rehm li me bibe û ji bo dema ku em hewcedarê alîkariyê bin , em keremê bibînin .
58005001	Her Serokkahîn ji nav mirovan tê bijartin û ji bo wan li ser tiştên ku li ber Xwedê tên kirin , tê danîn , da ku ji bo gunehan diyarî û goriyan pêşkêş bike .
58005002	Ew dikare bi nermî , bi nezan û bi averêbûyiyan re bide û bistîne , çimkî ew bi xwe jî bi qelsiyan hatiye rapêçan .
58005003	Ji ber vê yekê , wek ku ji bo gel dike , ew deyndar e ku ji bo xwe jî di ber gunehan de goriyan pêşkêş bike .
58005004	Tu kes ji xwe bi xwe nikare vê rûmetê bistîne , lê bi tenê ewê ku wek Harûn ji aliyê Xwedê ve tê gazîkirin , distîne .
58005005	Bi vî awayî Mesîh jî ji bo ku bibe Serokkahîn xwe bi xwe bilind nekir , lê belê Xwedê ew bilind kir û jê re got : « Tu Kurê min î , Îro tu ji min re bûyî . »
58005006	Çawa ku ew di dereke din de jî dibêje : « Li gor pergala Melkîsedek , Tu her û her kahîn î . »
58005007	Îsa di jiyana xwe ya li ser erdê de bi gazî û hawar , bi hêstirên çavan dua û lavan pêşkêşî wî kir , ku dikarî ew ji mirinê xilas bikira û ji ber xwedêtirsiya xwe hatibû bihîstin .
58005008	Bi ser ku Kur bû jî , ji cefayên ku kişandin hînî guhdanê bû .
58005009	Gava ku gihîşt bêkêmahîtiyê , ji hemûyên ku bi ya wî dikin re bû sedema xilasiya herheyî .
58005010	Ji aliyê Xwedê ve , li gor pergala Melkîsedek bi serokkahîntî hat navkirin .
58005011	Gelek tişt hene ku em li ser vê yekê bêjin ; lê ji ber ku guhên we giran bûne , şîrovekirina wan zehmet e .
58005012	Diviya ku heta niha hûn bibûna mamoste , lê belê dîsa hewcedariya we heye ku yek dersên pêşî yên peyva Xwedê hînî we bike . Ne xwarina giran , lê belê hûn hê hewcedarê şîr in .
58005013	Îcar her kesê ku bi şîr tê xweyîkirin , di peyva rastdariyê de bêtecrûbe ye ; çimkî zarok e .
58005014	Lê xwarina giran ji bo yên gihîştî ye . Têgihîştina wan bi karanînê hatiye perwerdekirin , da ku qencî û xerabiyê ji hev derxin .
58006001	Ji ber vê yekê em hîndariya pêşî ya li ser Mesîh bihêlin , ber bi bêkêmahîtiyê ve pêşve herin . Û em dîsa bingeha wan tiştan daneynin : Vegerîna ji karên mirî , baweriya bi Xwedê ,
58006002	hîndariya imadkirinê , destdanînserî , vejîna miriyan û dîwana herheyî .
58006003	Xwedê destûrê bide , emê vê bikin .
58006004	Çimkî yên ku carekê hatine ronahîkirin , ji diyariya ezmanî tam kirine , ji Ruhê Pîroz par standine ,
58006005	qenciya peyva Xwedê û hêzên dinya ku bê tam kirine
58006006	û bi ser wan de ji rê derketine , êdî ji bo wan çênabe ku dîsa ji bo tobekirinê bên nûkirin . Çimkî ew ji bo xwe Kurê Xwedê ji nû ve xaç dikin û bêsiyanet dikin .
58006007	Çimkî axa ku gelek caran baran li ser dibare û têr dibe û ji bo kê were çandin berên bi kêr dide , ji aliyê Xwedê ve tê bereketkirin .
58006008	Lê eger ew stirî û diriyan bide , bêkêr e û nêzîkî nifirê ye , dawiya wê şewitandin e .
58006009	Hezkirîno , her çiqas me weha gotibe jî , em piştrast in ku rewşa we ji wan tiştan çêtir e û li gor xilasiyê ye .
58006010	Çimkî Xwedê ne bê dadperwerî ye ku kirinên we , xizmeta ku we ji pîrozan re kiriye û hûn dikin û ew hezkirina ku we ji bo navê wî nîşan daye , ji bîr bike .
58006011	Em pirr dixwazin ku her yek ji we heta dawiyê eynî xîretkêşiyê nîşan bide , da ku hûn bigihîjin piştrastiya temam a hêviya xwe .
58006012	Wusa ku hûn nebin tiral , lê bibin mîna wan ên ku bi bawerî û bîhnfirehiyê bûn wêrisên sozên Xwedê .
58006013	Gava ku Xwedê soz da Birahîm , ji ber ku yekî mezintir nebû ku bi wî sond bixwe , wî bi xwe sond xwar
58006014	û got : « Bi rastî jî , ezê te bi zêdehî pîroz bikimÛ ezê bi zêdehî te zêde bikim . »
58006015	Û bi vî awayî Birahîm sebir kir û gihîşt sozê .
58006016	Erê , mirov bi yekî ku ji wan mezintir e , sond dixwin ; sond ji bo bawerîanînê dawiya her devjeniyê tîne .
58006017	Bi vî awayî , çaxê Xwedê xwest ku hê bêtir nîşanî wêrisên sozê bide ku armanca wî nayê guhertin , wî soz da û bi ser de jî sond xwar .
58006018	Wusa ku bi du tiştên ku nayên guhertin û çênabe ku Xwedê di wan de derewan bike , cesareteke me ya xurt hebe , da ku em vê hêviya ku li ber me hatiye danîn , bigirin .
58006019	Ev hêviya me wek lengerê can ê saxlem û ewledar e û derbasî aliyê perdê yê hundir dibe .
58006020	Îsa bi pêşîvanîtî ji bo me derbasî wê derê bûye . Ew li gor pergala Melkîsedek bûye Serokkahînê herheyî .
58007001	Çimkî ev Melkîsedek , « padîşahê Salêmê û kahînê Xwedayê Herî Berz bû . Gava ku Birahîm ji şikandina padîşahan vegeriya , hat pêşiya Birahîm û ew pîroz kir . »
58007002	Birahîm jî ji her tiştî dehyek da wî . Mana navê Melkîsedek pêşî : « Padîşahê Rastiyê » , piştre jî : « Padîşahê Salêmê » , yanî « Padîşahê Aştiyê » ye .
58007003	Ne bavê wî , ne diya wî û ne jî bav û bavkalkên wî hene . Ne destpêka rojên wî û ne jî dawiya jiyana wî heye . Wek Kurê Xwedê ew her û her kahîn dimîne .
58007004	Îcar binêrin ku ew çiqas mezin e ! Bavkalê mezin Birahîm dehyeka xenîmetan daye wî .
58007005	Yên ku ji kurên Lêwî kahîntî standine bi ser ku ew ji dûndana Birahîm bûn jî , li gor Şerîetê emrê wan heye ku ji gel , yanî ji birayên xwe , dehyekê bistînin .
58007006	Lê ev mirovê ku ne ji dûndana wan e , dehyek ji Birahîm stand û wî ew ê ku soz jê re hatine dayîn pîroz kir .
58007007	Bêguman yê ku pîroz dike di ser yê ku tê pîrozkirin re ye .
58007008	Li vê derê mirovên ku dimirin dehyekê distînin , lê li wê derê yekî ku şahidî jê re tê kirin ku ew dijî , dehyekê distîne .
58007009	Em dikarin bêjin ku Lêwî bi xwe jî , yê ku dehyekê distîne , bi destê Birahîm dehyek daye .
58007010	Çimkî gava ku Melkîsedek hat pêşiya Birahîm , hê Lêwî di pişta bavkalê xwe Birahîm de bû .
58007011	Îcar , eger bi kahîntiya Lêwiyan bêkêmahîtî hebûya — çimkî gel di bin vê kahîntiyê de Şerîet standibû — êdî çi hewce bû , kahînekî din ne li gor pergala Harûn , lê li gor pergala Melkîsedek bihata ?
58007012	Çimkî gava ku kahîntî bê guhertin , hingê divê Şerîet jî bê guhertin .
58007013	Û yê ku ev tişt li ser tên gotin , ji eşîreke din e . Ji vê eşîrê tu kesî li gorîgehê xizmet nekiriye .
58007014	Îcar eşkere ye ku Xudanê me ji eşîra Cihûda hatiye û li ser kahîntiya vê eşîrê Mûsa tiştek negotiye .
58007015	Û bi hatina kahînekî din ê ku mîna Melkîsedek e , êdî ya ku em dibêjin hê bêtir eşkere ye .
58007016	Ew ne li gor emrên malbavkî yên Şerîetê , lê belê li gor hêza jiyana herheyî bûye kahîn .
58007017	Çimkî weha şahidî tê kirin ku : « Li gor pergala Melkîsedek , Tu her û her kahîn î . »
58007018	Îcar emrê pêşî ji ber qelsî û bêkêriya xwe betal bû .
58007019	Çimkî Şerîetê tu tişt negihand bêkêmahîtiyê . Lê di şûna wê de hêviyeke hê çêtir hatiye anîn , ku bi wê em nêzîkî Xwedê dibin .
58007020	Û ev ne bêsond çêbû . Yên din bêsond bûbûn kahîn ,
58007021	lê Îsa bi sonda yê ku ev peyv jê re gotiye , bû kahîn . « Xudan sond xwar û ji ya xwe venagere , Tu her û her kahîn î . »
58007022	Bi vî awayî Îsa bûye kefîlê peymaneke hê çêtir .
58007023	Kahînên din gelek bûn , çimkî mirinê nehişt ku ew bidomînin .
58007024	Lê ji ber ku Îsa her û her dimîne , kahîntiya wî xilas nabe .
58007025	Ji ber vê yekê ew dikare wan ên ku bi destê wî nêzîkî Xwedê dibin , bi tevahî xilas bike . Çimkî ew herdem dijî , da ku ji bo wan mehderê bike .
58007026	Çimkî ji me re Serokkahînekî pîroz , bêsûc , bêqusûr , ji gunehkaran veqetiyayî û ji ezmanan hê bilindtir bûyî diviya .
58007027	Ji wî re nediviya ku ew her roj wek Serokkahînan , pêşî di ber gunehên xwe de û piştre di ber gunehên gel de goriyan pêşkêş bike . Çimkî çaxê ku xwe bi xwe pêşkêş kir , ev yek bi carekê anî cih .
58007028	Şerîet mirovên qels datîne ser karê Serokkahîntiyê . Lê peyva sondê ya ku piştî Şerîetê hat , Kurê ku heta bi herheyiyê hatiye bêkêmahî kirin , daniye ser karê serokkahîntiyê .
58008001	Niha , ji wan tiştên ku em dibêjin ya sereke ev e : Serokkahînekî me yê weha heye yê ku li ezmanan , li milê rastê yê textê Bilindahiyê rûniştiye .
58008002	Ew karbidestê pîrozgehê , yanî konê rastîn e , ku ne mirovan , lê Xudan daniye .
58008003	Çimkî her serokkahîn ji bo pêşkêşkirina diyarî û goriyan tê destnîşankirin . Ji bo vê yekê divê tiştekî ku Serokkahînê me jî pêşkêş bike hebe .
58008004	Eger ew li ser dinyayê bûya , ew bi xwe nedibû kahîn , çimkî ji xwe yên ku li gor Şerîetê diyariyan pêşkêş dikin , hene .
58008005	Evên ha di vê Perestgehê de xizmetê dikin a ku sûret û siya ya ezmanî ye . Çimkî gava ku Mûsa li ber çêkirina konê perizînê bû , ji aliyê Xwedê ve weha hat hişyarkirin : « Binêre ku tê her tiştî li gor mestereya ku li çiyê ji te re hatiye nîşandan çêkî . »
58008006	Lê Îsa xizmeteke hê bilindtir stand wek ku ew jî navberkarê peymaneke hê çêtir e , çimkî ew peyman li ser sozên çêtir hatiye danîn .
58008007	Eger ew peymana pêşî bêkêmahî bûya , hewcedarî bi ya diduyan nedima .
58008008	Lê Xwedê gelê xwe biqusûr dibîne û dibêje : « Xudan dibêje : ‹ Va ye , roj tênKu ezê bi mala Îsraêl reÛ bi mala Cihûda rePeymaneke Nû girêdim .
58008009	Ne wek wê peymana ku minBi bav û kalên wan re girêda , Peymana wê roja ku min destê wan girt , Ku ez wan ji diyarê Misrê derînim . › Xudan dibêje : ‹ Çimkî ew di peymana min de neman , Min jî ji bo wan xem nexwar . ›
58008010	Xudan dibêje : ‹ Piştî wan rojanPeymana ku ezê bi mala Îsraêl re girê bidim ev e : Ezê qanûnên xwe bixim hişê wanÛ ezê wan li ser dilê wan binivîsim . Ezê bibim Xwedayê wan , Û ew jî wê bibin gelê min .
58008011	Êdî tu kes hemwelatiyê xwe , Û tu kes birayê xwe hîn nakeÛ nebêje : ‹ Xudan nas bike ! › , Çimkî ji yê biçûk heta yê mezinEw hemû wê min nas bikin .
58008012	Çimkî ezê li hember neheqiyên wan dilovan bimÛ êdî ez gunehên wan tu caran naynim bîra xwe . › »
58008013	Bi gotina « Peymana Nû » , Xwedê ya pêşî kevin kiriye . Îcar ya ku kevnar û kevin bûye , li ber windabûnê ye .
58009001	Erê , di peymana pêşî de jî qanûnên perizînê û Perestgeha li ser dinyayê hebû .
58009002	Konek hatibû danîn : Di beşê wî yê pêşî yê ku jê re Cihê Pîroz digotin de şamdank , sifre û nanê pêşberiyê hebû .
58009003	Di pişt perda diduyan de , di hundir de , Cihê Herî Pîroz hebû .
58009004	Gorîgeha zêrîn ya şewitandina bixûrê û Sindoqa Peymanê ya ku ji her aliyî ve zêrkirî bû tê de bûn . Di hundirê sindoqê de şerbikê Manna yê zêrîn , şivdarê Harûn ê bişkivî û nivîsdekên Peymanê hebûn .
58009005	Li ser sindoqê Kerûbên rûmeta Xwedê yên ku li bexişîngehê dikirin sî hebûn . Lê niha em nikarin yek bi yek li ser van bipeyivin .
58009006	Ev tişt weha hatibûn sazkirin . Kahîn her car diketin beşê pêşî yê kon û xizmeta xwe dikirin .
58009007	Lê heçî beşê hundir e , salê carekê bi tenê Serokkahîn dikeve wî . Lê bêyî wê xwîna ku di ber wî û di ber gunehên gel ên bêhemdî de tê pêşkêşkirin , ew jî nikare bikeve wî .
58009008	Ruhê Pîroz bi vê yekê nîşan dide ku , heta konê pêşî bimîne , riya ku diçe Cihê Herî Pîroz hê nehatiye eşkerekirin .
58009009	Ev ji bo dema niha mînakek e . Diyarî û goriyên ku tên pêşkêşkirin , nikarin wijdana mirovê ku diperize paqij bikin .
58009010	Ew bi tenê bi xwarin , vexwarin û şuştinên cûr bi cûr ve girêdayî ne û qanûnên dinyayî ne yên ku heta wextê sazûmana nû dimînin .
58009011	Lê gava Mesîh , Serokkahînê tiştên qenc ên ku hatine , xuya bû , ew derbasî konê hê mezintir û hê tekûztir bû , ku ne bi destan hatiye çêkirin , yanî ne ji vê dinyayê ye .
58009012	Ew ne bi xwîna nêrî û golikan , lê belê bi xwîna xwe , bi carekê ket Cihê Herî Pîroz û rizgariya herheyî peyda kir .
58009013	Çimkî , eger xwîna nêrî û conegayan û xweliya noginan li yên murdar bê reşandin û wan paqij bike ,
58009014	hingê xwîna Mesîhê ku bi Ruhê herheyî xwe bêleke pêşkêşî Xwedê kiriye , wê hê çiqas zêdetir wijdana me ji kirinên mirî paqij bike , da ku em biperizin Xwedayê jîndar !
58009015	Ji bo vê yekê Mesîh navberkarê Peymana Nû ye , da ku yên hatine gazîkirin , mîrasa herheyî ya ku hatiye sozdan bistînin . Çimkî mirina wî berdêla wan sûcan e yên ku di dema peymana pêşî de hatin kirin .
58009016	Heçî wesiyet e , divê mirina yê ku wesiyet kiriye kifş bibe .
58009017	Çimkî wesiyet piştî mirinê tê cih . Heta yê ku wesiyet kiriye sax be , desthilatiya wê tune .
58009018	Loma peymana pêşî jî bê xwîn nehat girêdan .
58009019	Çimkî piştî ku Mûsa her emrê Şerîetê ji tevahiya gel re got , bi hiriya sor û bi çiqilê gûrizê xwîna nêrî û conegayan bi avê re , li kitêbê bi xwe û li tevahiya gel reşand
58009020	û got : « Ev xwîna wê peymanê ye ku Xwedê li we emir kiriye . »
58009021	Bi vî awayî wî xwîn li kon û li hemû firaxên perizînê reşand .
58009022	Îcar li gor Şerîetê hema bêje her tişt bi xwînê tê paqijkirin û bê rijandina xwînê li gunehan nayê bihûrtin .
58009023	Loma diviya ku wêneyên tiştên li ezmanan bi van goriyan , lê belê yên ezmanî bi xwe bi goriyên hê çêtir bên paqijkirin .
58009024	Çimkî Mesîh neket pîrozgeha ku bi destan hatiye çêkirin û sûretê ya rastîn e ; lê belê ew ket ezmên bi xwe , da ku niha ji bo me li ber Xwedê raweste .
58009025	Serokkahîn her sal carekê bi xwîna ku ne ya wî ye dikeve Cihê Herî Pîroz , lê belê Mesîh neketê ku xwe gelek caran pêşkêş bike .
58009026	Eger wusa bûya , ji damezrandina dinyayê ve diviya wî gelek caran cefa bikişanda . Lê niha , di dawiya deman de ew bi carekê xuya bû , da ku bi xwegorîkirinê guneh ji holê rake .
58009027	Û çawa ku ji bo mirovan carekê mirin û piştî wê dîwanbûn neçar e ,
58009028	Mesîh jî ji bo ku gunehên gelekan hilgire carekê hat pêşkêşkirin . Cara diduyan , ew ne ji bo hilgirtina guneh , lê ji bo xilasbûna wan ên ku li hêviya wî disekinin , wê xuya bibe .
58010001	Şerîet ne xuyabûna rastîn a tiştên qenc ên ku wê bên , lê bi tenê siya wan e . Ji ber vê yekê Şerîet tu caran nikare bi wan eynî goriyên ku hergav sal bi sal tên pêşkêşkirin , wan ên ku nêzîk dibin , bigihîne bêkêmahîtiyê .
58010002	Nexwe , eger paqij bibûna , wanê dev ji pêşkêşkirina wan berda . Çimkî eger yên ku diperizin bi carekê ji gunehên xwe paqij bibûna , êdî di wijdana wan de qet sûcdarkirina guneh nedima .
58010003	Lê belê ew gorî sal bi sal gunehên mirovan tînin bîra wan .
58010004	Çimkî xwîna conega û nêriyan nikare gunehan rake .
58010005	Loma çaxê ku Mesîh hat dinyayê , wî got : « Te gorî û pêşkêş nexwestin , Lê te ji min re bedenek amade kir .
58010006	Tu bi goriyên şewitandinêÛ bi goriyên ku di ber guneh de tên dayîn , razî nebûyî .
58010007	Hingê min got : ‹ Wek ku di Kitêbê de li ser min hatiye nivîsîn : Ya Xwedê , va ye , ez hatim da ku ez daxwaza te bînim cih . › »
58010008	Pêşî got : « Te gorî , pêşkêş , goriyên şewitandinê û goriyên ku di ber guneh de tên dayîn , nexwestin û tu ji van razî nebûyî » — heçî ev in , ew li gor Şerîetê tên dayîn .
58010009	Hingê weha got : « Va ye , ez hatim da ku ez daxwaza te bînim cih . » Ew ya pêşî hiltîne , da ku ya diduyan deyne .
58010010	Li gor vê daxwazê bi pêşkêşbûna bedena Îsa Mesîh ya bi carekê em hatin pîrozkirin .
58010011	Her kahîn roj bi roj radibe , xizmetê dike û gelek caran eynî goriyên ku qet nikarin guneh rakin , pêşkêş dike .
58010012	Lê viyê ha ji bo her û her tenê goriyek di ber gunehan de pêşkêş kir û li milê Xwedê yê rastê rûnişt .
58010013	Ji hingê û pê ve , ew li bendê ye heta ku dijminên wî bibin pêgeha lingên wî .
58010014	Çimkî wî bi pêşkêşiyekê ew ên ku tên pîrozkirin , her û her gihandine bêkêmahîtiyê .
58010015	Ruhê Pîroz jî li ser vê ji me re şahidiyê dike û dibêje :
58010016	« Xudan dibêje : ‹ Piştî wan rojanPeymana ku ezê bi wan re girê bidim ev e : Ezê qanûnên xwe bixim dilê wanÛ ezê wan li ser hişê wan binivîsim .
58010017	Êdî ez gunehên wan û neheqiyên wanTu caran naynim bîra xwe . › »
58010018	Îcar li dera ku lêbihûrtina van heye , êdî pêwistiya pêşkêşa di ber guneh de namîne .
58010019	Ji bo vê yekê birano , bi xwîna Îsa em dikarin bi cesaret bikevin Cihê Herî Pîroz .
58010020	Em di wê riya nû û jîndar re bikevinê ya ku wî ji bo me di bedena xwe de di perdê de vekiriye .
58010021	Û li ser mala Xwedê kahînekî me yê mezin heye .
58010022	Em bi dilê ku bi xwînreşandinê ji wijdana xerab paqij bûyî û bi bedena ku bi ava paqij hatî şuştin , bi piştrastiya temam a baweriyê , bi dilekî rastîn nêzîkî Xwedê bibin .
58010023	Em , hêviya ku em eşkere dikin hişk bigirin ; çimkî ew ê ku soz daye ewledar e .
58010024	Û em hay ji hev hebin , ku em hevdû ji bo hezkirin û kirinên qenc bişidînin .
58010025	Wek ku hinekan ji xwe re kiriye adet , em dev ji civînên xwe bernedin , lê çawa ku hûn dibînin Roja Xudan nêzîk dibe , hê zêdetir cesaretê bidin hevdû .
58010026	Çimkî , piştî ku em gihîştin zanîna rastiyê , eger em bi zanîn guneh bikin , êdî ji bo gunehan tu gorî namîne ,
58010027	lê tenê libendêmayîneke tirsehêz ya dîwanê û agirê kelegerm ê ku dijminan dixwe û tune dike , dimîne .
58010028	Yê ku Şerîeta Mûsa bişikanda , li ser şahidiya dido an sê kesan , bê rehm dihat kuştin .
58010029	Îcar di gumana we de yê ku Kurê Xwedê di bin lingan de biperçiqîne , xwîna Peymanê ya ku ew pê hatiye pîrozkirin , pîs bibîne û Ruhê keremê nizim bike , ewê cezayekî hê çiqas xerabtir heq bike ?
58010030	Çimkî em wî yê ku ev gotiye nas dikin : « Heyfhilanîn ya min e , ezê bergîdana wê bidim . » Û dîsa : « Xudan wê dîwana gelê xwe bike . »
58010031	Tiştekî tirsehêz e ku mirov bikeve destê Xwedayê jîndar .
58010032	Îcar wan rojên pêşî yên piştî ku hûn hatin ronahîkirin , bînin bîra xwe : Gava hûn ketibûn tengahî û cefayên giran , we çawa ev ragirtibû .
58010033	Carna hûn li ber çavan hatin şermezarkirin û hûn ketin tengahiyê . Carna jî hûn bi yên ku weha li wan hat kirin re bûn hevpar .
58010034	Çimkî hûn bûn hevalparê derdê girtiyan û talankirina malên xwe bi şahî ragirt , çimkî we dizanibû ku malê çêtir û mayîndar ji bo we heye .
58010035	Loma cesareta xwe neavêjin , xelata wê mezin e .
58010036	Ragirtin ji we re lazim e , da ku hûn daxwaza Xwedê bikin û soza ku daye bistînin .
58010037	« Çimkî di demeke kurt de , Yê ku tê wê bêÛ dereng namîne .
58010038	Lê yê min ê rast wê bi baweriyê bijî . Lê eger ew xwe bi şûn ve bikişîne , Canê min ji wî razî nabe . »
58010039	Lê belê em ne ji wan in ên ku xwe bi şûn ve dikişînin û helak dibin ; lê em ji wan in ên ku ji bo rizgariya canê xwe bawer dikin .
58011001	Îcar bawerî , ewlebûna tiştên ku hêvî bi wan tê kirin e , piştrastbûniya tiştên ku nayên dîtin e .
58011002	Bi vê baweriyê , bav û kalên me ji aliyê Xwedê ve hatin erêkirin .
58011003	Bi baweriyê , em fêm dikin ku erd û ezman bi peyva Xwedê hatiye damezrandin ; wusa ku tiştên tên dîtin , ji tiştên nayên dîtin çêbûne .
58011004	Bi baweriyê , Habîl goriyeke ji ya Qayîn çêtir pêşkêşî Xwedê kir . Bi wê baweriyê ew mirovekî rast hat erêkirin , çimkî Xwedê diyariyên wî erê kirin . Rast e , Habîl mirî ye , lê bi saya baweriya xwe hê jî dipeyive .
58011005	Bi saya baweriyê , Henox ji bo ku mirinê nebîne , hat hilkişandin . « Ew nehat dîtin , çimkî Xwedê ew hilkişandibû » . Û beriya hilkişandina wî , şahidî hat kirin ku ew li Xwedê xweş hatibû .
58011006	Û bê bawerî çênabe ku mirov li Xwedê xweş bê , çimkî yê ku nêzîkî Xwedê bibe , divê bawer bike ku Xwedê heye û wan ên ku li wî digerin xelat dike .
58011007	Bi baweriyê , Nûh , gava ew li ser tiştên ku hê nedihatin dîtin ji aliyê Xwedê ve hat hişyarkirin , bi tirsa Xwedê ji bo xilasiya mala xwe gemiyek çêkir . Bi vê baweriyê wî dinya sûcdar derxist û bû wêrisê wê rastdariya ku ji baweriyê tê .
58011008	Bi baweriyê , gava ku Birahîm hat gazîkirin , da ku here wî cihê ku wê bi mîrasî bistanda , wî li gor peyva Xwedê kir û bêyî ku bizane wê here ku derê , ket rê .
58011009	Bi baweriyê , wek yekî xerîb li welatê ku jê re hatibû soz dan , ma û bi hevparên eynî sozê , bi Îshaq û Aqûb re di konan de rûnişt .
58011010	Çimkî ew li hêviya bajarê bingeha wî saxlem dima yê ku avakar û çêkerê wî Xwedê ye .
58011011	Bi saya baweriyê Birahîm , bi ser ku ew pîr bû û Sarayê jî nedikarî zarokan bianiya , dîsa hêz dît ku bibe bav . Çimkî wî , yê ku soz dabû dilsoz dît .
58011012	Îcar ji yekî ku hema bêje mirî bû , bi qasî stêrên ezmên , wek seylaka ber devê deryayê bêhesab dûndan çêbû .
58011013	Evên ha hemû di baweriyê de mirin . Ew negihîştin sozên ku hatibûn dayîn , lê belê ew ji dûr ve dîtin û silav li wan kirin ; wan eşkere kir ku ew li ser rûyê erdê xerîb û mêvan in .
58011014	Yên ku tiştên weha dibêjin , kifş dikin ku ew li welatekî digerin .
58011015	Û bi rastî , eger wan bêriya dera ku jê derketibûn bikirana , ji bo vegerînê fersenda wan wê hebûya .
58011016	Lê wan welatekî hê çêtir , yanî yê ezmanî dixwest . Ji ber vê yekê Xwedê şerm nake eger ew bêjin : « Ew Xwedayê me ye » ; çimkî wî ji wan re bajarek amade kiriye .
58011017	Gava ku Birahîm hat ceribandin , bi baweriyê wî Îshaq pêşkêş kir . Wek yekî ku sozên Xwedê standiye , kurê xwê yê yekta pêşkêş dikir .
58011018	Ji wî re hatibû gotin : « Ji Îshaq dûndana te wê zêde bibe . »
58011019	Birahîm fikirî ku Xwedê dikare ji nav miriyan jî rake û wî bi awayekî mînakî wek ku Îshaq ji nav miriyan bistîne , ew bi şûn ve stand .
58011020	Bi baweriyê , Îshaq li ser tiştên ku wê bên ji bo Aqûb û Esaw duayên qenc kirin .
58011021	Bi baweriyê , Aqûb li ber mirinê ji bo herdu kurên Ûsiv duayên qenc kirin , « pala xwe da serê gopalê xwe û perizî Xwedê . »
58011022	Bi baweriyê , Ûsiv li ber mirinê , li ser derketina zaryên Îsraêl ya ji Misrê peyivî û li ser hestiyên xwe li wan emir kir .
58011023	Gava ku Mûsa çêbû , bi baweriyê , dê û bavê wî sê mehan ew veşartin . Çimkî dîtin ku zarok pirr xweşik e û ji fermana padîşah netirsiyan .
58011024	Gava ku Mûsa mezin bû , bi baweriyê red kir ku jê re kurê keça Firewn bê gotin .
58011025	Ji dêla ku ew demekê kêfa guneh bike , wî bi gelê Xwedê re cefakişandin bijart
58011026	û şermezariya di ber Mesîh de ji xezîneyên Misrê dewlemendiyeke mezintir hesab kir . Çimkî wî li xelata ku wê bistanda dinêrî .
58011027	Bi baweriyê , ew ji Misrê derket û ji hêrsa padîşah netirsiya . Çimkî wî , wek yê ku nayê dîtin dîtibe , tengahî radigirt .
58011028	Wî bi baweriyê , Cejna Derbasbûnê cara pêşî pêk anî û emir kir ku xwîn li ser deriyan bê reşandin , da ku milyaketê ku nixurî dikuştin , dest nede wan .
58011029	Bi baweriyê , Îsraêlî wek ku di bejê re derbas bibin , di Derya Sor re derbas bûn . Gava ku Misriyan ev ceriband , di avê de xeniqîn .
58011030	Bi baweriyê , piştî ku Îsraêlî heft rojan li dora sûrên Erîhayê zivirîn , ew hilweşiyan .
58011031	Bi baweriyê , Rexaba fahîşe bi neguhdaran re nehat helakkirin , çimkî wê nêrevan bi aştî qebûl kiribûn .
58011032	Û hê ez çi bêjim ? Eger ez tiştên li ser Gîdeyon , Baraq , Şimşon , Yêfta , Dawid , Samûêl û li ser pêxemberan bêjim , dema min têrê nake .
58011033	Bi baweriyê ew li hember padîşahiyan bi ser ketin , wan dadperwerî anîn cih , gihîştin sozên ku hatibûn dayîn , devê şêran girtin ,
58011034	hêza êgir temirandin , ji devê şûr filitîn , di bêhêziyê de hêz standin , di şer de bûn yên xurt , ordiyên biyaniyan belav kirin .
58011035	Jinan , miriyên xwe bi vejînê bi şûn ve standin . Hinekan îşkence kişandin , lê azadî red kirin , da ku ji mirinê rabin û bigihîjin jiyaneke hê çêtir .
58011036	Hinekên din bi tinaz û qamçiyan , erê heta bi girêdan û zîndanê hatin ceribandin .
58011037	Hatin kevirkirin , bi birrekê hatin birrîn , ketin ber devê şûr û hatin kuştin . Bi postê miyan , bi çermê bizinan geriyan ; belengazî kişandin , tengahî dîtin , xerabî li wan hat kirin .
58011038	Dinya ne hêjayî wan bû ; li çolan û li çiyayan , di şkeftan û di kunên bin erdê de eware geriyan .
58011039	Îcar bi ser ku ew hemû bi baweriyê hatin erêkirin jî , ew negihîştin tiştên ku hatibûn sozdan .
58011040	Çimkî , ji bo ku bêyî me ew negihîjin bêkêmahiyê , Xwedê ji me re tiştekî hê çêtir amade kiriye .
58012001	Îcar li gor ku ewrekî evqas mezin ê şahidan hawirdora me girtiye , em jî her giraniyê û gunehê ku bi hêsanî xwe li me dipêçe ji ser xwe bavêjin , bi bîhna fireh wê hevbezîna ku li ber me ye , bibezin .
58012002	Em çavên xwe bidin ser pêşeng û temamkarê baweriya xwe Îsa . Wî ji bo şahiya ku li ber wî bû , xaç ragirt ser xwe û şermî bi tiştekî hesab nekir û li milê Xwedê yê rastê rûnişt .
58012003	Îcar li ser wî bifikirin ê ku dijraberiya mezin a gunehkaran ragirtiye , da ku hûn newestin û di dilê xwe de sist nebin .
58012004	We hê di şerê li hember guneh de li ber xwe nedaye heta ku xwîna we bê rijandin .
58012005	Ma we ew şîreta ku li we kuran tê kirin , ji bîr kir ? Dibêje : « Kurê min , edebkirina Xudan biçûk nebîne , Û çaxê ku ji aliyê wî ve li te bê hilatin , sist nebe .
58012006	Çimkî Xudan , wî yê ku jê hez dike , edeb dikeÛ her kurê ku qebûl dike ceza dike . »
58012007	Ji bo terbiyebûnê hûn radigirin , çimkî Xwedê wek zarokên xwe bi we re dide û distîne . Ma kîjan kur ji aliyê bavê xwe ve nayê terbiyekirin ?
58012008	Lê eger hûn ji terbiyekirina ku hemû pê tên terbiyekirin bêpar bin , hingê hûn ne kur in , lê hûn wek zarokên derveyî qanûnê ne .
58012009	Îcar ji vê zêdetir bavên me yên vê dinyayê yên ku em terbiye dikirin hebûn û me ji wan re hurmet kir . Ma emê ne hê bêtir bi ya Bavê xwe yê ruhanî bikin û bijîn ?
58012010	Bavên me wek ku qenc didîtin , em ji bo demeke kurt terbiye dikirin , lê Xwedê ji bo feyda me , me terbiye dike , da ku em bibin hevparên pîroziya wî .
58012011	Rast e , her terbiyekirin di sêrî de ne wek şahî , lê belê wek xemgîniyê tê dîtin . Lê belê piştre ev ji bo yên ku bi wê hatine perwerdekirin , berê aştî û rastdariyê tîne .
58012012	Ji ber vê yekê , destên xwê yên daketî û çokên xwe yên bêtaqet bişidînin ,
58012013	ji bo lingên xwe riyên rast çêkin , da ku tiştê kulek ji movikê dernekeve , lê belê sax bibe .
58012014	Bikevin pey wê yeka ku hûn bi hemûyan re di aştiyê de bin û li pey jiyana pîroz a ku bê wê tu kes Xudan nabîne , herin .
58012015	Hay ji xwe hebin , bila tu kes ji kerema Xwedê nemîne . Bila di nav we de tu rayê tehl ê ku we aciz bike û gelek pê murdar bibin , dernekeve .
58012016	Nebe ku yek , zînakar an bê tirsa Xwedê be , wek Esaw ê ku mafê nixurîtiya xwe bi xwarinekê firot .
58012017	Hûn dizanin ku piştre wî xwest ku bereketa nixurîtiyê mîras bistîne , lê hat redkirin . Bi hêstirên çavan li pey geriya jî , wî nikaribû biryara ku hatiye dayîn biguhere .
58012018	Hûn nêzîkî wî çiyayê ku tê destdan û dişewite , bi mij , bi taristanî û bi bahoz e , nebûn ;
58012019	hûn nêzîkî dengê boriyê û wan peyvên , yên ku ew bihîstin , lava kirin ku gotineke din ji wan re neyê gotin , nebûn .
58012020	Wan ew emrê ku digot : « Eger heywanek jî li çiyê bikeve , wê bê kevirkirin » nikaribûn ragirin .
58012021	Dîtin wusa tirsehêz bû ku Mûsa got : « Ez gelek ditirsim û dilerizim . »
58012022	Lê hûn nêzîkî Çiyayê Siyonê û bajarê Xwedayê jîndar , yanî Orşelîma ezmanî bûn , ku li wir bi deh hezaran milyaket bi şahî beşdarî pîrozkirinê bûn .
58012023	Hûn hatine Civîna nixuriyên ku navê wan li ezmanan nivîsî ye û nêzîkî dadgerê hemûyan Xwedê û ruhên kesên rast ên ku gihîştine bêkêmahiyê bûne .
58012024	Hûn nêzîkî navberkarê Peymana Nû Îsa bûn ku xwîna wî ya reşandî ji ya Habîl çêtir dibêje .
58012025	Hay ji xwe hebin û yê ku dipeyive red nekin . Ew ên ku dengê wî yê ku ew li ser erdê hişyar kirin , red kirin , xilas nebûn . Îcar , eger em berê xwe ji wî yê ku ji ezmanan dibêje badin , em hê bêtir nikarin xilas bibin .
58012026	Hingê dengê wî erd hejand , lê belê niha soz daye û gotiye : « Êdî careke din , ezê ne tenê erdê , lê ezmên jî vehejînim . »
58012027	Bi gotina : « Careke din » jiholêrakirina tiştên ku vedihejin , yanî tiştên ku hatine afirandin , tê eşkerekirin ; da ku tiştên ku venahejin mayîndar bin .
58012028	Loma em şikir bikin ku em padîşahiyeke ku nayê vehejandin distînin û bi vî awayî em bi tirs û hurmetê biperizin Xwedê , wek ku li wî xweş tê .
58012029	Çimkî Xwedayê me agirek e ku dixwe û tune dike .
58013001	Bila birahezî mayîndar be .
58013002	Mêvanperweriyê ji bîr nekin . Çimkî bi vê yekê hinekan bê ku bizanin milyaket kirin mêvan .
58013003	Girtiyan bînin bîra xwe , wek ku hûn bi wan re girtî ne û cefakêşan jî bînin bîra xwe , wek ku di bedenê de hûn jî wek wan in .
58013004	Bila her kes bi hurmet li zewacê binêre û bila nivîna zewacê bêleke be . Çimkî Xwedê wê dîwana fuhûşkar û zînakaran bike .
58013005	Bila rabûn û rûniştina we ji hezkirina peran dûr be ; bi tiştê ku di destê we de ye razî bin . Çimkî Xwedê gotiye : « Ez tu caran te nahêlim , Ez tu caran te bernadim . »
58013006	Wusa ku em bi ewlehî bêjin : « Xudan alîkarê min e , Ez natirsim . Mirov wê çi bi min bike ? »
58013007	Rêberên xwe , yên ku peyva Xwedê ji we re gotine , bînin bîra xwe . Dawiya jiyana wan bînin ber çavên xwe û baweriya wan ji xwe re bikin mînak .
58013008	Îsa Mesîh , duh , îro û her û her eynî ye .
58013009	Bi hîndariyên xerîb û cihê vir de wê de neyên kişkişandin , çimkî qenc e ku dil bi kerema Xwedê xurt bibe , ne bi xwarinên taybetî . Yên ku bi van mijûl bûn tu feyde nedîtin .
58013010	Gorîgeheke me heye ku yên di kon de xizmetê dikin , desthilatiya wan tune ku jê bixwin .
58013011	Çimkî ew heywanên ku Serokkahîn xwîna wan ji bo guneh dibe nav Cihê Pîroz , termê wan li derveyî wargeh tê şewitandin .
58013012	Ji ber vê yekê Îsa jî , ji bo ku bi xwîna xwe gel pîroz bike , li derveyî dergeh cefa kişand .
58013013	Ji bo vê yekê em jî herin derveyî wargeh ba wî û şermezariya wî deynin ser xwe .
58013014	Çimkî li vir bajarekî me yê ku bimîne , tune ; lê em , li yê ku wê bê digerin .
58013015	Loma em bi saya Îsa hergav wek goriyekê , pesnê Xwedê bidin , yanî fêkiyê lêvên ku navê wî eşkere dikin , pêşkêş bikin .
58013016	Ji bîr nekin ku hûn qenciyê bikin û tiştên xwe li hev leva bikin . Çimkî goriyên weha li Xwedê xweş tên .
58013017	Bi ya rêberên xwe bikin û ji gotina wan dernekevin . Çimkî ew wek ên ku wê hesab bidin , berevaniya canê we dikin . Guh bidin wan , da ku ew vê yekê ne bi nalîn , lê bi dilxweşî bikin . An na , wê ji bo we bê kêr be .
58013018	Ji bo me dua bikin . Em piştrast in ku wijdana me paqij e û em dixwazin di her tiştî de bi awayekî rast rêve herin .
58013019	Ez bi zêdehî hêvî ji we dikim ku hûn dua bikin , da ku ez zû li we bêm vegerandin .
58013020	Îcar Xwedayê aştiyê , Xudanê me Îsayê ku şivanê mezin ê miyan e , bi xwîna Peymana herheyî ji nav miriyan rakir ,
58013021	bila we bi her tiştên qenc rapêçe , da ku hûn daxwaza wî bînin cih û bila bi rêberiya Îsa Mesîh tiştê ku li wî xweş tê bi me bide kirin . Rûmet her û her ji wî re be . Amîn .
58013022	Îcar birano , ez hêvî ji we dikim , van peyvên şîretê ragirin . Çimkî min ji we re kurt nivîsî .
58013023	Bizanin ku birayê me Tîmotêyos serbest hat berdan . Eger di nêzîk de bê , ezê bi wî re bêm , we bibînim .
58013024	Silavan li hemû rêberên xwe û li pîrozan bikin . Yên li Îtalyayê silavan li we dikin .
58013025	Kerem li ser we hemûyan be . Amîn .
59001001	Aqûbê xulamê Xwedê û Xudan Îsa Mesîh , silavan li diwanzdeh eşîrên ku belav bûne dike .
59001002	Birayên min , kengê hûn bikevin ceribandinên cûr bi cûr , vê yekê şahiyeke temam hesab bikin .
59001003	Çimkî hûn dizanin ceribandina baweriya we ragirtinê pêk tîne .
59001004	Û bila ragirtin karê xwe temam bike , da ku hûn bibin mirovên temam û gihîştî û di tiştekî de kêmahiya we tune be .
59001005	Eger şehrezayiya yekî ji we kêm be , bila ji Xwedayê ku bi camerî dide hemûyan û lê nahile , bixwaze û wê ji wî re bê dayîn .
59001006	Lê bila bi bawerî bixwaze û dudilî nebe . Çimkî yê ku dudilî dibe , wek pêla deryayê ye ya ku ba lê dixe û şeqil dide .
59001007	Mirovekî weha bila nefikire ku ewê tiştekî ji Xudan bistîne .
59001008	Ew mirovekî dudilî û di hemû riyên xwe de bêbiryar e .
59001009	Birayê reben bila bi serbilindiya xwe ,
59001010	yê dewlemend jî bila bi rebeniya xwe pesnê xwe bide . Çimkî ewê wek kulîlka giyê derbas bibe .
59001011	Ji ber ku roj bi germiya xwe ya bi şewat hiltê û giyê hişk dike . Kulîlka giyê dikeve û spehîtiya wê namîne . Bi vî awayî yê dewlemend jî wê di nav kar û xebata xwe de biçilmise .
59001012	Xwezî bi wî mirovê ku ceribandinê radigire . Çimkî gava ku ji ceribandinê serfiraz derkeve , wê taca jiyanê ya ku Xwedê ji yên ku ji wî hez dikin re soz daye , bistîne .
59001013	Gava ku tê ceribandin , bila tu kes nebêje : « Ez ji aliyê Xwedê ve têm ceribandin . » Çimkî Xwedê bi tiştên xerab nayê ceribandin û ew bi xwe jî tu kesî naceribîne .
59001014	Lê her kes ji aliyê xwesteka xwe ve tê kaşkirin , xapandin û tê ceribandin .
59001015	Di pey de xwestek avis dibe û guneh tîne . Û çaxê ku guneh digihîje , mirinê tîne .
59001016	Birayên min ên hezkirî , neyên xapandin !
59001017	Her dayîna qenc û her diyariya bêkêmahî ji jor e , ji Bavê ronahiyan tê xwarê . Li ba wî guherîn û siya zivironekiyê tune .
59001018	Wî li gor daxwaza xwe , bi peyva rastiyê jiyan da me , da ku em bibin cûreyeke berê pêşî yê afirînên wî .
59001019	Birayên min ên hezkirî , hûn vê bizanin : Bila her mirov di bihîstinê de bi lez be , di peyivîn û hêrsbûnê de giran be .
59001020	Çimkî hêrsbûna mirov rastdariya Xwedê pêk nayne .
59001021	Ji ber vê yekê her cûreyê pîsîtiyê û xerabiya ku pirr bûye ji ser xwe bavêjin . Bi nermî peyva ku di dilê we de hatiye çandin û dikare canê we xilas bike , qebûl bikin .
59001022	Xwe nexapînin û nebin yên ku tenê peyvê dibihîzin , lê peyvê bînin cih .
59001023	Eger kesek guhdarê peyva Xwedê be û wê neyne cih , wek wî kesî ye ku di neynikê de li rûyê xwe yê rast dinêre .
59001024	Ew li xwe dinêre , piştre diçe û di cih de ji bîr dike ka ew çawa ye .
59001025	Lê belê yê ku li Şerîeta bêkêmahî ya ku azad dike , qenc dinêre û di wê de dimîne û tiştên ku dibihîze ji bîr nake , lê pêk tîne , ewê di karê xwe de bextewar be .
59001026	Eger yek xwe dîndar dihesibîne , lê zimanê xwe desgîn nake û dilê xwe dixapîne , dîndariya wî pûç e .
59001027	Li ba Bav Xwedê , dîndariya paqij û bêleke ev e ku mirov di tengahiyên sêwî û jinebiyan de here serdana wan û xwe ji lekeyên dinyayê biparêze .
59002001	Birayên min , hûn ên ku baweriyê bi Xudanê me yê bi rûmet Îsa Mesîh tînin , cihêtiyê nexin nav mirovan .
59002002	Mesela , eger yekî bi gustîlka zêrîn û bi cilên şewqdar bê civîna we û yekî belengaz jî bi cilên qirêjî bê
59002003	û hûn xatirê wî yê ku cilên şewqdar wergirtine bigirin û bêjin : « Kerem ke , li vir , li jor rûne » û ji yê belengaz re bêjin : « Li vir raweste » an : « Li ber lingên min rûne » ,
59002004	ma hûn hingê di nav xwe de cihêtiyê nakin û nabin dadgerên fikirxerab ?
59002005	Birayên min ên hezkirî , guhdar bin . Ma Xwedê belengazên li dinyayê nebijartine ku di baweriyê de dewlemend bin û bibin wêrisên wê padîşahiya ku wî soz daye wan ên ku ji wî hez dikin ?
59002006	Lê belê , we yê belengaz bêrûmet kir . Ma yên ku serdestiyê li we dikin , ne yên dewlemend in ? Ma ne ew in ku we dikişînin ber dadgehan ?
59002007	Ma ne ew in ku çêrî wî navê qenc dikin , ku li we hatiye kirin ?
59002008	Eger hûn li gor Nivîsara Pîroz a ku dibêje : « Wek ku tu ji xwe hez dikî , ji cîranê xwe hez bike » , Şerîeta Padîşahiyê pêk bînin , hûn qenc dikin .
59002009	Lê eger hûn cihêtiyê bixin nav mirovan , hûn guneh dikin û hûnê ji aliyê Şerîetê ve sûcdar bên derxistin .
59002010	Çimkî kî ku tevahiya Şerîetê pêk bîne û di tiştekî tenê de bikeve , li ber tevahiya wê sûcdar e .
59002011	Çimkî yê ku gotiye : « Zînayê neke » , gotiye : « Nekuje » jî . Îcar , eger tu zînayê nekî , lê tu bikujî , te Şerîet şikandiye .
59002012	Wek wan ên ku wê bi şerîeta ku azadiyê dide bên dîwankirin , weha bipeyivin û bikin .
59002013	Çimkî dîwan , ji bo wî yê ku rehm nekiriye bê rehm e , lê rehm li hember dîwanê bi ser dikeve .
59002014	Birayên min , eger yek bêje ku baweriya wî heye , lê kirinên wî tunin , hingê çi feyde heye ? Ma ew bawerî dikare wî xilas bike ?
59002015	Eger birayek an xwişkek tazî û bêyî xwarina rojane be
59002016	û yek ji we ji wan re bêje : « Bi xêr û silamet herin , germ bibin û têr bibin » , lê hûn hewcedariya wan a bedenê nedin wan , hingê çi feyde heye ?
59002017	Bi vî awayî baweriya bi serê xwe , eger kirinên wê tune bin , mirî ye .
59002018	Lê belê yek wê bêje : « Baweriya te heye , kirinên min hene ! » Bê kirinên xwe baweriya xwe nîşanî min bide û ezê bi kirinên xwe ve baweriya xwe nîşanî te bidim .
59002019	Ma tu bawer dikî ku Xwedê yek e ? Tu qenc dikî . Cin jî bawer dikin — û dilerizin .
59002020	Ey mirovê bêhiş , ma tu dixwazî ku ji te re bê eşkerekirin , baweriya bêyî kirinan , bêkêr e ?
59002021	Ma bavê me Birahîm , gava ku kurê xwe Îshaq li ser gorîgehê pêşkêş kir , ne bi kirinên xwe rastdar derket ?
59002022	Tu dibînî ku baweriya wî bi kirinên wî re dixebitî û baweriya wî bi kirinên wî temam bû .
59002023	Bi vî awayî gotina vê nivîsarê hat cih : « Birahîm ji Xwedê bawer kir û ev jê re rastdarî hat hesabkirin » û jê re dostê Xwedê hat gotin .
59002024	Hûn dibînin ku mirov bi kirinan rastdar derdikeve , ne tenê bi baweriyê .
59002025	Bi vî awayî , Rexaba fahîşe jî gava ku nêrevan qebûl kirin û ew di riyeke din re şandin , ma ew ne bi kirinan rastdar derket ?
59002026	Îcar çawa ku bedena bê ruh mirî ye , wusa jî baweriya bê kirinan be , mirî ye .
59003001	Birayên min , bila gelek ji we nebin mamoste , çimkî hûn dizanin em ên ku hîn dikin , emê di dîwana hê girantir re derbas bibin .
59003002	Em hemû di gelek tiştan de diterpilin . Eger yek bi devê xwe nekeve , ew dikare hemû bedena xwe jî desgîn bike û ew mirovekî gihîştî ye .
59003003	Ji bo ku li ber me serî deynin em lixabê dixin devê hespan û bi vî awayî em hemû bedena wan jî dizivirînin .
59003004	An li gemiyan binêrin : Bi ser ku ewqas mezin in û bi bayên xurt tên kaşkirin , dilê kotelvan ku derê bixwaze , bi koteleke biçûk berê wê bi wî alî ve dike .
59003005	Bi vî awayî ziman jî endamekî biçûk e , lê bi tiştên mezin pesnê xwe dide . Binêrin , çirûskeke biçûk dikare daristaneke çiqas mezin bişewitîne !
59003006	Wusa jî ziman agir e . Di nav endamên bedena me de ziman dinyayeke xerabiyê ye . Ew tevahiya mirov qirêjî dike , ji dojehê pêtê distîne û çerxa jiyana me dike pêta agir .
59003007	Çimkî her cûre heywanên kûvî û teyr , yên ku dişêlin û afirîdên deryayê ji aliyê mirov ve tên girtin û hatine girtin .
59003008	Lê ji mirovan tu kes nikare zimên bigire . Ziman , bi jehra mirinê tije ye , xerabiyeke bêrawestin e .
59003009	Bi zimên em Bav Xudan pîroz dikin û bi zimên em nifiran li wan mirovên ku di mînaka Xwedê de hatine afirandin , dikin .
59003010	Ji eynî devî pîrozkirin û nifir derdikeve . Birayên min , divê ev ne weha be .
59003011	Ma ji çavkaniyekê hem ava şêrîn û hem jî ava tehl derdikeve ?
59003012	Birayên min , ma dara hêjîrê dikare zeytûnan , an jî mêw dikare hêjîran bide ? Wusa jî kaniya ava şor nikare ava şêrîn bide .
59003013	Di nav we de yê fêmdar û şehreza kî ye ? Bila ew bi awayê jiyana xwe ya qenc kirinên xwe di nav nermiya şehrezayiyê de nîşan bide .
59003014	Lê eger di dilê we de çavnebariya tehl û hevrikî hebe , pesnê xwe nedin û li hember rastiyê derewan nekin .
59003015	Ev şehrezayî ne ya ji jorê ye , lê belê şehrezayiya dinyayî , nefsanî û cinî ye .
59003016	Çimkî li ku derê çavnebarî û hevrikî hebe , li wê derê tevlihevî û her kirina xerab hene .
59003017	Lê şehrezayiya ku ji jor e , berî her tiştî paqij e ; piştre aştîhez , berbiwêr û nerm e . Bi rehmê û berê qenc tije ye , alînegir û ne durû ye .
59003018	Û berê rastdariyê ji bo aştîkeran di aştiyê de tê çandin .
59004001	Şer û pevçûnên di nav we de ji ku derê ne ? Ma ev ne ji xwestekên we yên ku di endamên bedena we de şer dikin , tên ?
59004002	Çavê we li tiştekî ye , lê hûn bi dest naxin . Hûn dikujin û çavnebariyê dikin , lê hûn nikarin bigihîjin armanca xwe . Hûn şer û pevçûnê dikin . Hûn bi dest naxin , çimkî hûn ji Xwedê naxwazin .
59004003	Hûn dixwazin û nastînin , çimkî hûn bi niyeta xerab dixwazin , da ku hûn ji bo kêfên xwe bimezêxin .
59004004	Hey zînakarno ! Ma hûn nizanin ku dostaniya bi dinyayê re , dijminahiya bi Xwedê re ye ? Loma kî ku bixwaze bibe dostê dinyayê , xwe dike dijminê Xwedê .
59004005	Ma hûn guman dikin ku Nivîsara Pîroz badîhewa dibêje : « Xwedê bi hesûdî ruhê ku daye me dixwaze » .
59004006	Lê keremeke hê mezintir dide . Loma dibêje : « Xwedê li hember pozbilindan disekine , Lê keremê li nefsbiçûkan dike . »
59004007	Loma bi ya Xwedê bikin . Li hember Îblîs bisekinin , ewê ji we bireve .
59004008	Nêzîkî Xwedê bibin , ew jî wê nêzîkî we bibe . Gunehkarno , destên xwe paqij bikin . Dudilîno , dilê xwe safî bikin .
59004009	Bi keder bin , şînê bigirin û bigirîn . Bila kenê we bibe şîn , şahiya we jî bibe melûlî .
59004010	Xwe li ber Xudan nizim bikin , ewê we bilind bike .
59004011	Birayên min , ketma hev nekin . Yê ku ketma birayê xwe dike û wî dadbar dike , ew ketma Şerîetê dike û Şerîetê dadbar dike . Eger tu Şerîetê dadbar bikî , tu ne ew î ku Şerîetê pêk tîne , lê belê tu li ser Şerîetê dadger î .
59004012	Yê ku Şerîet daniye û dîwanê dike , tenê yek e . Yê ku dikare xilas bike û helak bike ew e . Îcar tu kî yî ku tu cîranê xwe dadbar dikî ?
59004013	De werin , hûn ên ku dibêjin : « Îro an sibê emê herin filan an bêvan bajarî , emê li wir salekê derbas bikin , kirrîn û firotinê bikin û peran qezenc bikin » .
59004014	Lê hûn nizanin ku sibê jî wê çi çêbe . Jiyana we çi ye ? Hûn hilmek in ku ji bo demeke kurt xuya dibe û di pey de winda dibe .
59004015	Di cihê vê de , divê hûn weha bêjin : « Xwedê hez bike , emê bijîn û vî karî an wî karî bikin . »
59004016	Lê hûn bi vî halê xwe , bi quretî pesnê xwe didin . Her pesindana weha xerab e .
59004017	Loma yê ku bi ya qenc dizane û nake , jê re guneh e .
59005001	Îcar dewlemendno , niha werin û li ser rebeniya xwe ya ku wê bê serê we bigirîn û bikin qîrîn .
59005002	Dewlemendiya we riziyaye û bizûzkan cilên we xwariye .
59005003	Zêr û zîvên we zengarî bûne . Zengara wan wê li hemberî we şahidiyê bike û wek êgir goştê we bixwe . Di rojên dawîn de we xezîne civandin .
59005004	Va ye , heqê wan karkerên ku zeviyên we dirûtine û we bi hîle ji wan standiye , diqîre . Hawar hawara paleyan gihîştiye guhê Xudanê Ordiyan .
59005005	We li dinyayê xwe da kêf û şahiyê û we dilê xwe ji bo roja şerjêkirinê qelew kir .
59005006	We yê rast ê ku li ber we ranabe , sûcdar derxist û kuşt .
59005007	Loma birano , heta hatina Xudan sebir bikin . Binêrin , cotkar li benda berê erdê yê hêja dimîne û ji bo vê yekê sebir dike heta barana biharê û ya payîzê li ser dibare .
59005008	Hûn jî sebir bikin . Dilê xwe xurt bigirin , çimkî hatina Xudan nêzîk e .
59005009	Birano , gazinan ji hev nekin , da ku hûn neyên dîwankirin . Va ye , dadger li ber derî rawestayî ye !
59005010	Birano , pêxemberên ku bi navê Xudan peyv gotine ji bo xwe wek mînaka êşkişandin û sebrê bigirin .
59005011	Binêrin , em wan ên ku tengahî ragirtine , bextewar hesab dikin . We ragirtina Eyûb bihîst û we dît ku Xudan di dawiyê de ji bo wî çi kir . Çimkî Xudan gelek dilovan û tije rehm e .
59005012	Îcar birayên min , berî her tiştî , sond nexwin . Ne bi erdê , ne bi ezmên û ne jî bi tiştekî din sond bixwin . Bila erêya we « Erê » û naya we « Na » be , da ku hûn neyên dîwankirin .
59005013	Eger di nav we de yek êşê dikişîne , bila dua bike . Eger yek dilşa ye , bila lavijeyan bêje .
59005014	Eger di nav we de yek nexweş e , bila ew gazî rihspiyên civînê bike û ew li ser wî dua bikin û bi navê Xudan rûn li wî bidin .
59005015	Duaya ku bi bawerî tê kirin wê yê nexweş qenc bike û Xudan wê wî rake . Û eger wî guneh kiribe , wê lê bê bihûrtin .
59005016	Loma gunehên xwe ji hevdû re eşkere bikin û ji bo hev dua bikin , da ku hûn sax bibin . Duaya yê rast , hêzdar û bi bandûr e .
59005017	Êlyas jî mirovekî wek me bû . Ji bo ku baran nebare bi kelegermî dua kir û li ser rûyê erdê sê sal û şeş mehan baran nebarî .
59005018	Piştre wî dîsa dua kir ; ezmên baran da û erdê jî berê xwe da .
59005019	Birayên min , eger yek ji we ji rastiyê averê bibe û yekî din careke din wî li rastiyê bizivirîne ,
59005020	bila bizane , yê ku gunehkar ji riya wî ya averê bizivirîne , wê canekî ji mirinê xilas bike û gelek gunehan binixumîne .
60001001	Ji Şandiyê Îsa Mesîh Petrûs , ji xerîbên belavbûyî yên li herêmên Pontos , Galatya , Kepedokya , Asya û Bîtînyayê re ,
60001002	yên ku li gor pêşzanîna Bav Xwedê hatine bijartin û ji aliyê Ruh ve hatine pîrozkirin , da ku bi ya Îsa Mesîh bikin û xwîna wî li ser wan bê reşandin : Kerem û aştî li ser we zêde bibe .
60001003	Xwedê û Bavê Xudanê me Îsa Mesîh pîroz be . Wî li gor rehma xwe ya mezin em ji nû ve zayandin . Bi vejîna Îsa Mesîh a ji nav miriyan , wî em gihandin hêviyeke jîndar
60001004	û mîraseke ku narize , bêleke ye û naçilmise . Ev mîras li ezmanan ji bo we hilanî ye .
60001005	Îcar hûn bi hêza Xwedê bi riya baweriyê , ji bo xilasbûna ku amade ye di wextê dawî de bê eşkerekirin , tên parastin .
60001006	Hûn bi vê yekê gelek şa ne , her çiqas niha divê ku hûn ji bo demeke kurt bi ceribandinên cûr bi cûr xemgîn bibin jî .
60001007	Ew tên , da ku hêjabûna baweriya we kifş bibe û çaxê ku Îsa Mesîh xuya bibe ji we re bibe pesin , rûmet û serbilindî . Bi ser ku zêr tune dibe û diçe , dîsa di êgir de tê helandin . Û baweriya we ji zêr gelek hêjatir e .
60001008	We ew nedîtiye , lê hûn ji wî hez dikin ; niha hûn wî nabînin , lê dîsa jî hûn baweriyê bi wî tînin û hûn bi şabûneke ku nayê gotin dilşa dibin .
60001009	Çimkî hûn di dawiya baweriya xwe de , digihîjin xilasiya canê xwe .
60001010	Li ser vê xilasbûnê , pêxemberên ku li ser kerema ku wê ji we re bihata anîn , pêxemberîtî kirin , bi baldarî lêkolîn kirin û lê geriyan .
60001011	Ruhê Mesîh ê ku di dilê wan de bû , ji berê ve kifş dikir ku Mesîh wê cefayê bikişîne û piştre bi rûmet bibe . Wan lê kolan ku bizanin ka ev xilasî wê kengê an wextekî çawa bê .
60001012	Ji wan re hat kifşkirin ku di van tiştan de ne ji xwe re , lê ji we re xizmet dikirin û ev niha bi destê Ruhê Pîroz ê ku ji ezmên hatiye şandin , ji aliyê yên ku Mizgîniyê didin ve , ji we re hat diyarkirin . Milyaket jî pirr dixwazin ku nêzîk bibin û li van tiştan binêrin .
60001013	Ji ber vê yekê li ser hişê xwe bin , amade û hişyar bin . Hemû hêviya xwe bi wê keremê ve girê bidin , ku hûnê bi xuyabûna Îsa Mesîh bistînin .
60001014	Wek zarokên guhdar bin û li pey xwestekên xwe yên dema nezaniyê neçin .
60001015	Lê belê , çawa yê ku gazî we kiriye pîroz e , hûn jî di hemû rabûn û rûniştina xwe de pîroz bin .
60001016	Ji ber ku hatiye nivîsîn : « Pîroz bin , çimkî ez pîroz im . »
60001017	Eger hûn ji yê ku cihêtiyê naxe nav mirovan û her kesî li gor kirina wî dîwan dike re , dibêjin Bav , dema xwe ya xerîbiyê ya li ser dinyayê bi tirsa Xwedê derbas bikin .
60001018	Çimkî hûn dizanin ku hûn ne bi berdêla tiştên pûç ên wek zêr an zîv ji jiyana vala ya ku ji bav û kalên we maye , hatine kirrîn ,
60001019	lê belê bi berdêla xwîna Mesîh a hêja û wek berxekî bêleke û bêkêmahî hûn hatine kirrîn .
60001020	Hê berî damezrandina dinyayê ew hat destnîşankirin , lê di dawiya deman de di ber we de xuya bû .
60001021	Bi saya wî hûn baweriyê bi wî Xwedayê ku ew ji nav miriyan rakiriye û rûmet daye wî tînin , wusa ku bawerî û hêviya we bi Xwedê be .
60001022	Niha we bi ya rastiyê kir û canê xwe paqij kir , biraheziya we bê durûtî ye . Loma ji dil û can û bi germî ji hevdû hez bikin .
60001023	Hûn ne ji tovê ku xera dibe , lê ji yê ku xera nabe , bi peyva Xwedê ya jîndar û mayîndar ji nû ve çêbûn .
60001024	Çimkî : « Hemû mirov wek giyê neÛ hemû rûmeta wan jî wek kulîlka giyê ye . Giya hişk dibe û kulîlka wî dikeve ,
60001025	Lê peyva Xudan her û her dimîne . » Ev ew peyv e ku bi Mizgîniyê ji we re hat dayîn .
60002001	Loma xwe ji her xerabiyê , ji her hîle , durûtî , çavnebarî û ji her cûre ketmê dûr bixin .
60002002	Wek zarokên nûbûyî , bêriya şîrê safî û ruhanî bikin , da ku hûn bi wî ji bo xilasiyê mezin bibin .
60002003	Çimkî we qenciya Xudan tam kiriye .
60002004	Werin , nêzîkî kevirê zindî bibin ê ku ji aliyê mirovan ve hat redkirin , lê li ba Xwedê bijare û hêja ye .
60002005	Hûn jî wek kevirên zindî ji bo xaniyekî ruhanî tên avakirin , da ku hûn bibin kahînên pîroz û bi destê Îsa Mesîh goriyên ruhanî yên ku li Xwedê xweş tên , pêşkêş bikin .
60002006	Çimkî di Nivîsara Pîroz de dibêje : « Va ye , ez di Siyonê de kevirekî datînimKevirê hêja û bijare yê rikin . Yê ku baweriyê bi wî bîne , qet nayê şermkirin . »
60002007	Îcar ji bo we , hûn ên ku bawer dikin , ev kevir hêja ye ; lê ji bo yên ku bawer nakin , « Ew kevirê ku hostayan red kir , Bû kevirê serê rikin . »
60002008	û : « Ji bo wan bû kevirê terpilînêÛ lata hilterpilînê . » Ew diterpilin , çimkî ew bi ya peyvê nakin û ji xwe ew ji bo vê yekê hatine kifşkirin .
60002009	Lê hûn « nifşekî bijartî , kahînên Padîşahiyê , miletekî pîroz û gelê Xwedê bi xwe ne , da ku hûn karên wî yên hêjabilind bidin bihîstin . » Wî , hûn ji tariyê gazî ronahiya xwe ya nedîtî kirine .
60002010	Demekê hûn ne gel bûn , Lê niha hûn gelê Xwedê ne . Demekê rehm li we nebûbû , Lê niha rehm li we bûye .
60002011	Hezkirîno , ez ji we hêvî dikim ku hûn xwe ji xwestekên nefsî yên ku li hember can şer dikin , dûr bixin , ji ber ku hûn li vê dinyayê xerîb û mêvan in .
60002012	Di nav miletan de jiyaneke qenc bijîn . Û eger wek ku hûn xerabkar in ketma we bikin jî , bila kirinên we yên qenc bibînin û di Roja Edaletê de pesnê Xwedê bidin .
60002013	Ji bo xatirê Xudan , bi ya hemû sazûmanên mirovî bikin , dixwazî bila padîşahê ku di ser hemûyan re be ,
60002014	an jî dixwazî bila ew waliyên ku ji aliyê wî ve hatine şandin bin , da ku xerabkaran ceza bikin û rûmetê bidin qencîkeran .
60002015	Çimkî daxwaza Xwedê ev e ku hûn bi kirina qenciyê dengê nezaniya mirovên bêaqil bibirin .
60002016	Mîna mirovên azad bijîn , lê belê azadiya xwe ji bo xerabîkirinê nekin hêcet , wek xulamên Xwedê bijîn .
60002017	Ji hemûyan re hurmetê bikin . Ji biratiyê hez bikin . Ji Xwedê bitirsin û ji padîşah re hurmetê bikin .
60002018	Xulamno ! Bi hemû hurmetkariyê bi ya axayên xwe bikin ; ne tenê bi ya qenc û berbiwêran , lê belê bi ya cirnexweşan jî bikin .
60002019	Çimkî eger yek bi neheqî cefayê bikişîne û ji ber ku ji Xwedê ditirse xemgîniyê radigire , ev li Xwedê xweş tê .
60002020	Eger ji ber xerabîkirinê li we bê xistin û hûn vê radigirin , ev ji bo we çi serbilindî ye ? Lê eger hûn ji ber qencîkirinê cefayê bikişînin û hûn vê radigirin , ev li Xwedê xweş tê .
60002021	Erê , ji bo vê yekê hûn hatin gazîkirin . Çimkî Mesîh jî ji bo we cefa kişand û mînak ji we re hişt , da ku hûn li ser şopa wî herin .
60002022	« Wî qet guneh nekirÛ peyveke bi hîle ji devê wî derneket . »
60002023	Çaxê ku dihat nizimkirin , wî bi nizimkirinê bersîv neda . Çaxê ku êş dikişand wî li kesî gef nexwar ; lê wî xwe spart wî yê ku bi dadperwerî dîwanê dike .
60002024	Wî li ser xaçê , gunehên me di bedena xwe de hilgirtin , da ku em li hember gunehan mirî bin û ji bo rastdariyê bijîn . We bi birînên wî şîfa dît .
60002025	Çimkî hûn wek miyên ji rê averêyî bûn , lê belê niha hûn li Şivan û Çavdêrê canê xwe vegeriyan .
60003001	Jinno , bi vî awayî hûn jî bi ya mêrê xwe bikin . Wusa ku , eger hinek ji wan bi peyva Xwedê baweriyê neynin jî ,
60003002	gava ew jiyana we ya hurmetkar û şîrhelal bibînin , bê gotin bi jiyana jina xwe bên qezenckirin .
60003003	Bila xemla we ne bi tiştên berbiçav , bi honandina porê xwe , bi wergirtina zêran û cilên spehî li xwe kirin be .
60003004	Lê bila xemla we ya ku xera nabe , bi heyina we ya veşartî , bi ruhê we yê rihet û nermê ku li ba Xwedê pirr hêja ye be .
60003005	Çimkî di demên berê de jî , jinên pîroz ên ku hêviya xwe bi Xwedê ve girêdabûn , bi qebûlkirina desthilatiya mêrên xwe , weha xwe dixemilandin .
60003006	Bi vî awayî Sarayê bi ya Birahîm kir û jê re got : « Mîrzayê min . » Eger hûn jî qenciyê bikin û ji tu tiştî nebizdin , hûn keçên wê ne .
60003007	Mêrno , bila bi vî awayî her yek di jiyana bi jina xwe re fêmdar û têgihîştî be , ji jina ku naziktir e re hurmetê bikin , çimkî ew bi xwe jî wêrisên kerema jiyanê ne . Wusa ku ji duayên we re asteng dernekeve .
60003008	Bi kurtî , hûn hemû hemfikir bin , derdên hev hilgirin , ji hevdû hez bikin , dilbirehm û nefsbiçûk bin .
60003009	Di şûna xerabiyê de xerabiyê nekin , di şûna nizimkirinê de jî nizim nekin . Bervajiyê vê , pîroz bikin , çimkî ji bo ku bereketê mîras bistînin hûn hatin gazîkirin .
60003010	Ji ber ku : « Yê ku ji jiyanê hez dikeÛ dixwaze rojên qenc bibîne , Bila zimanê xwe ji xerabiyêÛ devê xwe ji gotina derew biparêze ,
60003011	Bila ew xwe ji xerabiyê dûr bixe û qenciyê bike , Bila ew li aştiyê bigere û bikeve pey wê .
60003012	Çimkî çavên Xudan li ser yên rast inÛ guhên wî ji bo duayên wan vekirî ne . Lê rûyê Xudan li hember xerabkaran e . »
60003013	Îcar , eger hûn ji dil û can bixwazin ya qenc bikin , kî wê xerabiyê li we bike ?
60003014	Lê eger hûn di ber rastiyê de cefayê bikişînin jî , xwezî bi we ! Ji tiştê ku ew ditirsin , hûn netirsin û nebizdin ,
60003015	Lê Mesîh bi xudantî di dilê xwe de pîroz bikin . Hergav amade bin ku hûn bersîvê bidin her kesê ku sedemê wê hêviya ku di dilê we de ye dipirse .
60003016	Lê vê yekê bi nermî û hurmetê bikin . Bila wijdana we paqij be , da ew ên ku li ser jiyana we ya qenc a bi Mesîh bi xerabî dipeyivin di wan tiştên ku ketma we dikin de , bên şermezarkirin .
60003017	Eger bi daxwaza Xwedê be , çêtir e ku em ne di ber xerabîkirinê , lê di ber qencîkirinê de cefayê bikişînin .
60003018	Mesîh jî bi carekê ji bo gunehan cefa kişand , da ku me bigihîne Xwedê . Yê rast ji bo yên nerast mir . Ew di bedenê de hat kuştin , lê ji aliyê Ruh ve hat vejandin .
60003019	Ew bi ruh çû û ji ruhên di zîndanê de girtî re peyv got .
60003020	Van ruhan berê , yanî di dema Nûh de , çaxê ku gemî dihat çêkirin û Xwedê bi bîhnfirehî sebir dikir , neguhdarî kir . Di wê gemiyê de çend kes , yanî heşt nefs ji avê derketin , xilas bûn .
60003021	Ev jî mînaka imadê ye ya ku îro we xilas dike . Imad ne şuştina qirêja bedenê ye , lê belê ew li ber Xwedê daxwaza wijdana paqij e . Ev yek bi vejîna Îsa Mesîh pêk hat .
60003022	Ew hilkişiya ezmên , li milê Xwedê yê rastê ye û milyaket , desthilatî û hêz bi ya wî dikin .
60004001	Îcar çawa ku Mesîh di bedenê de cefa kişand , hûn jî bi eynî armancê xwe çekdar bikin . Çimkî yê ku di bedenê de cefa kişandiye , dev ji guneh berdaye .
60004002	Wusa ku di dema jiyana xwe ya mayî de , ne li gor xwestekên mirovî , lê li gor daxwaza Xwedê bijîn .
60004003	Êdî bes e ku we li gor xwestina pûtperestan dema jiyana xwe ya derbasbûyî bi bêedebî , şehwet , serxweşî , kêfkirina bi harîtî , şerabvexwarina civatî û di pûtperestiya pîs de derbas kir .
60004004	Ji wan re ecêb tê ku êdî hûn bi wan re li pey van pîsîtiyan nabezin û çêrî we dikin .
60004005	Lê ewê hesab bidin wî yê ku amade ye dîwana mirî û zindiyan bike .
60004006	Loma Mizgînî ji miriyan re jî hat dayîn , da ku di ruh de li gor Xwedê bijîn , bi ser ku ew di bedenê de wek mirovan hatine dîwankirin .
60004007	Dawiya her tiştî nêzîk e ; loma sergiran bin û ji bo duakirinê li ser hişê xwe bin .
60004008	Berî her tiştî , bila hezkirina we ya ji hev re hergav germ be ; çimkî hezkirin gelek gunehan dinixumîne .
60004009	Bê pitepit ji hevdû re mêvanperwer bin .
60004010	Her yek ji we , çi diyariya ruhanî standibe , bi wê wek şahneyên qenc ên kerema Xwedê ya cûr bi cûr , ji hev re xizmetê bikin .
60004011	Eger yek dipeyive , bila peyvên Xwedê bêje . Eger yek xizmetê dike , bila bi wê hêza ku Xwedê daye bike , da ku Xwedê di her tiştî de bi destê Îsa Mesîh bê birûmetkirin . Rûmet û karîn her û her ên wî ne . Amîn .
60004012	Hezkirîno , li ber tengahiyên wek êgir dijwar ên ku ji bo ceribandinê tên ser we , şaş nemînin û vê ecêb nebînin .
60004013	Lê belê şa bibin ku hûn bûne hevparên cefayên Mesîh , da ku çaxê rûmeta wî xuya bû , hûn bi dilgeşiyeke mezin gelek şa bibin .
60004014	Eger di ber navê Mesîh de hûn bên nizimkirin , xwezî bi we , çimkî Ruhê rûmetê , yanî Ruhê Xwedê li ser we dimîne .
60004015	Lê bila tu kes ji we , ji bo mêrkujî , dizî , xerabîkirin û têkilbûna karên hinekên din cefayê nekişîne .
60004016	Lê eger yek ji we ji ber ku Mesîhî ye cefayê bikişîne , bila ew şerm neke , lê bila bi vî navî pesnê Xwedê bide .
60004017	Çimkî wext hat ku dîwan ji mala Xwedê dest pê bike . Eger ji me dest pê bike , dawiya wan ên ku li gor Mizgîniya Xwedê nakin wê çawa be ?
60004018	Û : « Eger yê rast zor xilas bibe , Êdî halê yê nepak û gunehkar wê çawa be ? »
60004019	Ji ber vê yekê , yên ku li gor daxwaza Xwedê cefayê dikişînin , bila bi qencîkirinê xwe bispêrin Afirandarê dilsoz .
60005001	Ez ê ku yek ji rihspiyan im û şahidê cefayên Mesîh û hevparê wê rûmetê me , ku wê bê , ez hêvî ji rihspiyên nav we dikim :
60005002	Wek ku Xwedê ji we dixwaze , bi çavdêrîtî şivantiya keriyê Xwedê yê ku li ber we ye , ne ji mecbûrî lê ji dil bikin . Îcar vê ne ji bo qezenceke bêserûber , lê bi dilxwazî bikin .
60005003	Ne wek ku hûn hukumdariyê li wan ên ku li we hatine spartin bikin , lê belê ji bo kerî bibin mînak .
60005004	Îcar gava ku Serokşivan xuya bibe , hûnê taca rûmetê ya ku qet naçilmise bistînin .
60005005	Xortno , bi vî awayî bi ya rihspiyan bikin û hemû li hember hev nefsbiçûk bin . Çimkî : « Xwedê li hember pozbilindan disekineLê keremê li nefsbiçûkan dike . »
60005006	Loma xwe di bin destê Xwedê yê hêzdar de nizim bikin , da ku di wextê xwe de we bilind bike .
60005007	Hemû xemên xwe bavêjin ser wî , çimkî ew xema we dixwe .
60005008	Li ser hişê xwe bin û hişyar bin . Neyarê we Îblîs , wek şêrekî ku dihumîne digere , ka ewê kê daqurtîne .
60005009	Di baweriyê de hîmgirtî li hember wî bisekinin ; çimkî hûn dizanin birayên we jî li seranserê dinyayê eynî cefayê dikişînin .
60005010	Lê Xwedayê hemû keremê yê ku bi Mesîh Îsa hûn gazî rûmeta xwe ya herheyî kirine , piştî ku hûn demeke kurt cefayê bikişînin , ew bi xwe wê we nûvejen bike , xurt bike , hêzdar bike û we li ser bingehê qayîm bike .
60005011	Karîn her û her ji wî re be . Amîn .
60005012	Min bi destê Sîlas ê ku ez wî birayekî dilsoz hesab dikim , bi kurtî ji we re nivîsî , da ku ez we bişidînim û şahidî bikim ku kerema Xwedê ya rastîn ev e . Di vê de bimînin .
60005013	Civîna li Babîlê ya ku bi we re hatiye bijartin û kurê min Marqos jî silavan li we dike .
60005014	Bi ramûsana hezkirinê silavan li hev bikin . Silamet li ser we hemûyan be , hûn ên ku yên Mesîh in .
61001001	Ji xulam û Şandiyê Îsa Mesîh Şimûn Petrûs , ji wan re yên ku bi rastdariya Xwedayê me , Xilaskarê me Îsa Mesîh , bi me re gihîştine eynî baweriya giranbiha :
61001002	Di naskirina Xwedê û Xudanê me Îsa de kerem û aştî bi firehî li ser we be .
61001003	Bi naskirina wî yê ku bi rûmet û qenciya xwe gazî me kiriye , hêza wî ya xwedayî , her tiştê ku ji bo jiyan û xwedênasiyê pêwist e , da me .
61001004	Bi van tiştan wî sozên giranbiha û gelek mezin dane me , da ku hûn bi wan bibin hevparên tebîeta xwedayî û ji wê xerabûnê birevin , ku ji xwestekên dinyayê tê .
61001005	Erê , ji ber vê yekê hemû xîretkêşiyê bi kar bînin , bi baweriya xwe hêjabilindiyê peyda bikin , bi hêjabilindiyê zanînê ,
61001006	bi zanînê xwegirtinê , bi xwegirtinê ragirtinê , bi ragirtinê jiyana xwedayî ,
61001007	bi jiyana xwedayî birahezî û bi biraheziyê hezkirinê peyda bikin .
61001008	Çimkî eger hûn xwediyê van tiştan bin û ev di nav we de zêde bibin , hûn di naskirina Xudanê me Îsa Mesîh de bêkêr û bêber namînin .
61001009	Lê yê ku ji van tiştan bêpar e , kor e , dûr nabîne û ji bîra wî çûye ku ew ji gunehên xwe yên berê paqij bûye .
61001010	Ji ber vê yekê birano , xîretkêşiyê bikin ku hûn gazîkirin û hilbijartina xwe qayîm bikin . Eger hûn van tiştan bikin , hûn tu caran naterpilin .
61001011	Û bi vî awayî dergeh wê bi tevahî li ber we vebe , da ku hûn bikevin Padîşahiya herheyî ya Xudan û Xilaskarê me Îsa Mesîh .
61001012	Ji bo vê yekê , her çiqas hûn van tiştan dizanin û hûn bi wê rastiya ku bi we re ye hîmgirtî ne jî , ez dixwazim hergav van bînim bîra we .
61001013	Û heta ku ez di vê çadirê de me , ez vê yekê rast dibînim ku bi anîna bîra we , we hişyar bikim .
61001014	Çimkî wek ku Xudanê me Îsa Mesîh jî ji min re kifş kiriye , ez dizanim ku rakirina çadira min nêzîk e .
61001015	Îcar ezê xîretkêşiyê bikim , da ku piştî çûyîna min jî hûn hergav bikarin van tiştan bînin bîra xwe .
61001016	Çaxê ku me hêz û hatina Xudanê me Îsa Mesîh bi we da zanîn , em neketin pey çîrokên ku bi qurnazî ji ber xwe hatine çêkirin , lê me bi çavên xwe mezinahiya wî dît .
61001017	Çimkî gava ji rûmeta herî bilind dengekî weha jê re hat û got : « Kurê min ê delal ev e . Dilê min bi wî xweş e » , hingê wî ji Bav Xwedê rûmet û siyanet stand .
61001018	Û gava em bi wî re li ser çiyayê pîroz bûn , ev dengê ku ji ezmên hat , me bi xwe bihîst .
61001019	Bi vî awayî peyva pêxemberîtiyê ji me re hê bêtir qayîm hat deranîn . Heta ku sibe zelal bibe û stêrka sibê di dilê we de derkeve , wek çiraya ku di tariyê de ronahî dide , hûnê qenc bikin ku hûn bala xwe bidin peyvên pêxemberîtiyê .
61001020	Divê berî her tiştî hûn vê bizanin ku tu pêxemberîtiya Nivîsara Pîroz ne ji şîrovekirina ji ber xwe çêkirî ye .
61001021	Çimkî pêxemberîtî tu caran bi daxwaza mirov nehatiye ; lê belê mirovan bi rêberiya Ruhê Pîroz , peyv ji Xwedê gotine .
61002001	Lê çawa ku di nav gelê Îsraêl de pêxemberên derewîn hebûn , wusa wê di nav we de jî mamosteyên derewîn hebin . Ewê bi dizî hînkirinên wêranker bînin hundir û heta ewê wî Xudanê ku ew kirrîne jî înkar bikin . Lê belê ewê zûka helakê bînin ser xwe .
61002002	Gelek wê bikevin pey bêedebiya wan û ji rûyê wan wê çêrî riya rastiyê bê kirin .
61002003	Bi çavbirçîtiya xwe , ewê bi peyvên xapînok li ser pişta we biçêrin . Dîwanbûna ku ji berê ve ji bo wan e , dereng namîne û helaka wan naponije .
61002004	Çimkî Xwedê ew milyaketên ku guneh kirin jî nedirixandin , lê ew avêtin kortala bêbinî , da ku ew ji bo Roja Dawî di kûrahiya taristaniyê de bi zincîran girêdayî bên hilanîn .
61002005	Xwedê dinya berê jî nedirixand , lê çaxê wî tofan bi ser dinya nepakan de anî , wî bi tenê Nûh ê ku peyvbêjê rastdariyê bû û heftên din parastin .
61002006	Xwedê bajarên Sodom û Gomorayê jî sûcdar derxistin , ew kirin xwelî , wêran kirin û ji wan ên ku wê bi nepakî bijîn re kirin mînak .
61002007	Û mirovê rast Lût ê ku bi jiyana nepak a neheqan xemgîn bûbû rizgar kir .
61002008	Çimkî wî yê rast ê ku di nav wan de dijiya , kirinên wan ên neheq didît û dibihîst , roj bi roj cefa dida canê xwe yê rast .
61002009	Xudanê ku bi vî awayî kir , dizane ku çawa xwedênasan ji ceribandinê rizgar bike û yên ku neheqiyê dikin ,
61002010	bi taybetî jî yên ku li pey xwesteka pîs ên nefsê dikevin û desthilatî kêm dibînin , ji bo cezakirinê heta Roja Dawî hiltîne . Evên curetkar û qure , ji çêrkirina yên xweyî rûmet natirsin .
61002011	Lê bi ser ku milyaket di hêz û karînê de ji wan mezintir in jî , li ber Xudan wan bi çêrkirinê sûcdar nakin .
61002012	Lê evên ha wek heywanên bêfêm û afirîdên bi fêmkirina xweheyî yên ku ji bo girtin û kuştinê çêbûne , çêrî tiştên ku jê fêm nakin , dikin . Ew jî wê wek wan heywanan di xerabûniya xwe de helak bibin
61002013	û ewê cezayê neheqiya xwe bikişînin . Roj li nava rojê , li zewq û sefa xwe dinêrin , vê yekê kêf dihesibînin . Evên ha , leke û rûreşî ne . Gava ew bi we re dixwin û vedixwin , ew bi xapandina xwe bi xwe kêfê dikin .
61002014	Çavên wan tije zîna ye , ji gunehkirinê têr nabin û canên xilupilo dixapînin . Dilê wan hînî çavbirçîtiyê bûye , ew zarokên nifirê ne .
61002015	Wan dev ji riya rast berda , varî bûn û riya kurê Beyor Balamê ku ji destmiza neheqiyê hez kir , girtin .
61002016	Îcar ji ber neheqiya wî li wî hat hilatin ; kerê bê zar û ziman bi dengê mirovan peyivî û pêşî li harbûna pêxember girt .
61002017	Ev mirovên ha kaniyên bê av û mijên ku li ber bagerê tên ajotin in . Tariya reş ji bo wan hilanî ye .
61002018	Çimkî ew peyvên mezin û pûç dibêjin û bi xwestekên nefsê yên bêedeb , wan kesan dixapînin , yên ku nû ji mirovên di riya çewt de diçin , rizgar bûne .
61002019	Bi ser ku ew bi xwe xulamên xerabûnê ne , ji wan re soza azadiyê didin . Çimkî mirov dibe xulamê wî yê ku mirov bindest dike .
61002020	Çimkî , eger ew bi naskirina Xudan û Xilaskarê me Îsa Mesîh ji nepakiyên dinyayê rizgar bûbin û paşê dîsa li van tiştan bizivirin û bindest bibin , hingê halê wan ê paşî wê ji yê pêşî xerabtir be .
61002021	Çimkî , eger piştî ku wan riya rastiyê zanî û ji pey emrê pîroz ê ku li wan hatibû spartin vegeriyabin , hingê nezanîna riya rastiyê wê ji bo wan hê çêtir bûya .
61002022	Erê , wek vê mesela rast hat serê wan : « Kûçik li vereşîna xwe vedigere » û : « Beraz piştî şuştinêDîsa xwe di nav herriyê de digevizîne . »
61003001	Hezkirîno , niha ev nameya min a diduyan e ku ez ji we re dinivîsim . Di herduyan de jî ez fikrên we yên paqij hişyar dikim , tînim bîra we .
61003002	Ez dixwazim ku hûn gotinên ku ji berê ve ji aliyê pêxemberên pîroz ve hatine gotin û emrên ku Xudan û Xilaskar bi destê Şandiyên we dane , bînin bîra xwe .
61003003	Berî her tiştî vê bizanin ku di rojên dawîn de tinazkar wê derkevin , li gor xwestekên xwe rêve herin , tinazan bikin
61003004	û bêjin : « Ka soza hatina wî li ku derê ma ? Ji mirina bav û kalan ve , her tişt wekî destpêka afirandinê berdewam dike ! »
61003005	Lê ew bi vîna xwe vê yekê ji bîr dikin ku bi peyva Xwedê , ji berê ve ezman hebûn û erd jî bi avê , ji nav avê peyda bû .
61003006	Û bi avê , dinya berê bi tofanê helak bû .
61003007	Lê erd û ezmanên niha jî bi eynî peyvê ji bo êgir tên hilanîn ; ew ji bo roja dîwankirin û helakkirina nepakan tên hiştin .
61003008	Lê hezkirîno , vî tiştî ji bîr nekin ku li ba Xudan rojek wek hezar salî ye û hezar sal jî wek rojekê ye .
61003009	Wek ku hinek guman dikin , Xudan di soza xwe de bi derengî nakeve , lê belê bîhna xwe li we fireh dike û naxwaze ku kesek helak bibe , lê dixwaze ku hemû tobe bikin .
61003010	Lê Roja Xudan wê wek dizan bê . Di wê rojê de ezman wê bi guregureke mezin winda bibin , hêman wê bişewitin , erd û her tiştê ku tê de ye wê ji hev bikeve , tune bibe .
61003011	Îcar , eger ev hemû tişt wê bi vî awayî ji hev belav bibin , divê ku hûn mirovên çawa bin ? Divê ku hûn di jiyana pîroz û xwedayî de bijîn .
61003012	Li hêviya Roja Xwedê bin û hatina wê bi lez bixin . Wê rojê ezman wê bişewitin û belav bibin û hêman wê bi kelegermî bihelin .
61003013	Lê li gor soza wî , em li hêviya erdekî nû û ezmanên nû ne ku rastî wê di wan de bimîne .
61003014	Ji ber vê yekê hezkirîno , madem ku hûn li hêviya van tiştan in , xîretkêşiyê bikin ku hûn li ber wî bêleke , bêkêmahî û di aştiyê de bin .
61003015	Îcar bîhnfirehiya Xudanê me xilasî hesab bikin , çawa ku birayê me yê hezkirî Pawlos jî , li gor şehrezayiya ku ji wî re hatiye dayîn , ji we re nivîsiye .
61003016	Ew di hemû nameyên xwe de li ser van tiştan dibêje . Di wan de hin tişt hene ku fêmkirina wan zehmet e . Yên nezan û dilê wan xilupilo , wek ku di nivîsarên pîroz ên din de dikin , van jî çewt şîrove dikin û bi kirina vê yekê helakbûna xwe tînin .
61003017	Loma hezkirîno , wek ku hûn ji pêşî ve van tiştan dizanin , hay ji xwe hebin , da ku hûn bi xapandina yên neheq neyên xirandin û ji nelebtebûna xwe nekevin .
61003018	Lê di kerem û naskirina Xudan û Xilaskarê me Îsa Mesîh de bigihîjin . Rûmet niha û her û her ji wî re be . Amîn .
62001001	Ev Peyva ku em bi we didin bihîstin , Peyva jiyanê ye . Ew ji destpêkê ve hebû , me bihîstiye , me bi çavên xwe dîtiye , me lê nêriye û dest daye wê .
62001002	Ev jiyan xuya bû , me ew dît û em jê re şahidiyê dikin û em wê jiyana herheyî ya ku bi Bav re bû û ji me re xuya bû , bi we didin zanîn .
62001003	Tiştê ku me dîtiye û bihîstiye , em bi we jî didin zanîn , da ku hevpariya we jî bi me re hebe . Bi rastî hevpariya me bi Bav û bi Kurê wî Îsa Mesîh re ye .
62001004	Em van tiştan ji we re dinivîsin , da ku şahiya me temam be .
62001005	Tiştê ku me ji wî bihîstiye û peyva ku em dixwazin bi we bidin bihîstin ev e : Xwedê ronahî ye û li ba wî qet tarî tune ye .
62001006	Eger em bêjin : « Hevpariya me bi wî re heye » û hê jî em di tariyê de rêve herin , em derewan dikin û li gor rastiyê nakin .
62001007	Lê eger em di ronahiyê de rêve herin , wek ku ew di ronahiyê de ye , hevpariya me bi hevdû re heye û xwîna Kurê wî Îsa , me ji her gunehî paqij dike .
62001008	Eger em bêjin : « Gunehê me tune » , em xwe dixapînin û rastî bi me re tune .
62001009	Lê eger em gunehên xwe eşkere bikin , ew dilsoz û rastîparêz e ku li gunehên me bibihûre û me ji her neheqiyê paqij bike .
62001010	Eger em bêjin : « Me guneh nekiriye » , em wî derewker dikin û peyva wî bi me re tune .
62002001	Zarokên min ên delal , ez van tiştan ji we re dinivîsim , da ku hûn guneh nekin . Lê eger yek guneh bike , li ba Bav , mehdervanê me Îsa Mesîhê rastdar heye .
62002002	Ew ji bo gunehên me berdêla lêbihûrtinê ye ; ne tenê ji bo yên me , lê ji bo gunehên hemû dinyayê jî .
62002003	Bi vê yekê em dizanin ku em wî nas dikin ; eger em emrên wî bînin cih .
62002004	Yê ku bêje : « Ez wî nas dikim » , lê emrên wî neyne cih , derewkar e û li ba wî rastî tune .
62002005	Lê kî ku gotina wî bigire , bi rastî hezkirina Xwedê li ba wî temam bûye . Bi vê em dizanin ku em bi wî re ne :
62002006	Yê ku bêje : « Ez bi wî re dimînim » , divê wek ku Îsa rêve çûye , ew jî rêve here .
62002007	Hezkirîno , ne ku ez emrekî nû ji we re dinivîsim , lê ez wî emrê kevin ê ku ji destpêkê ve li we bû dinivîsim . Emrê kevin ew peyv e ya ku we bihîstiye .
62002008	Dîsa jî ez emrekî nû ji we re dinivîsim . Rastiya wî hem li ba wî û hem li ba we xuya ye . Çimkî tarî derbas dibe û ronahiya rastîn ji xwe şewq dide .
62002009	Yê ku bêje : « Ez di ronahiyê de me » û ji birayê xwe nefret bike , hê jî ew di tariyê de ye .
62002010	Yê ku ji birayê xwe hez dike , di ronahiyê de dimîne û ji bo wî sedemê terpilînê tune .
62002011	Lê yê ku ji birayê xwe nefret dike , di tariyê de ye , di tariyê de rêve diçe û nizane ku diçe ku derê , çimkî tariyê çavên wî kor kirine .
62002012	Zarokên min , ez ji we re dinivîsim , Çimkî di ber navê wî de li gunehên we hatiye bihûrtin .
62002013	Bavno , ez ji we re dinivîsim , Çimkî hûn , yê ji destpêkê ve heyî nas dikin . Xortno , ez ji we re dinivîsim , Çimkî hûn li hember Yê Xerab bi ser ketin .
62002014	Zarono , ez ji we re dinivîsim , Çimkî hûn Bav nas dikin . Bavno , ez ji we re dinivîsim , Çimkî hûn , yê ji destpêkê ve heyî nas dikin . Xortno , ez ji we re dinivîsim , Çimkî hûn bi hêz in û peyva Xwedê bi we re dimîneÛ hûn li hember Yê Xerab bi ser ketin .
62002015	Ji dinyayê û tiştên ku di dinyayê de ne , hez nekin . Eger yek ji dinyayê hez bike , hezkirina Bav bi wî re tune .
62002016	Çimkî her tiştê ku di dinyayê de ye , xwesteka nefsê , xwesteka çavan û quretiya maldariyê , ne ji Bav , lê ji dinyayê ne .
62002017	Îcar dinya û xwesteka wê derbas dibe , lê yê ku daxwaza Xwedê dike her û her dijî .
62002018	Zarono , saeta dawî ye ! Wek ku we bihîstiye , yê ku dijberê Mesîh e wê bê û niha jî gelek dijberên Mesîh derketine . Ji wê yekê em dizanin ku saeta dawî ye .
62002019	Ew ji nav me derketin , lê belê ew ne ji me bûn . Eger ew ji me bûna , wê bi me re bimana . Lê çûna wan diyar kir ku ew hemû ne ji me ne .
62002020	Lê hûn ji aliyê Yê Pîroz ve bi Ruh hatine meshkirin û hûn hemû jî rastiyê dizanin .
62002021	Ne ji ber ku hûn rastiyê nizanin ez ji we re dinivîsim , lê ji ber ku hûn dizanin . Û hûn dizanin ku her derew ne ji rastiyê ye .
62002022	Ji yê ku dibêje : « Îsa ne Mesîh e » pê ve , kî derewkar e ? Dijberê Mesîh ew e ku hem Bav û hem jî Kur înkar dike .
62002023	Di dilê her kesê ku Kur înkar dike de Bav jî tune , lê di dilê yê ku Kur eşkere dike de , Bav jî heye .
62002024	Bila tiştê ku we ji destpêkê ve bihîstiye , bi we re bimîne . Eger tiştê ku we ji destpêkê ve bihîstiye bi we re bimîne , hûn jî , hûnê bi Kur û bi Bav re bimînin .
62002025	Îcar ev soza ku wî daye me jiyana herheyî ye .
62002026	Min ev tişt li ser wan ên ku dixwazin we bixapînin ji we re nivîsîn .
62002027	Îcar heçî hûn in , ew Ruhê ku Mesîh hûn pê mesh kirine bi we re dimîne û hewcedariya we bi hînkirina tu kesî tune . Çimkî mesha wî , li ser her tiştî çawa hînî we bike , rast e , ne derew e û çawa hînî we kiribe , bi Mesîh re bimînin .
62002028	Û niha , zarono , bi wî re bimînin , da ku gava ew xuya bibe , cesareta me hebe û em di hatina wî de , li ber wî şermî nebin .
62002029	Madem ku hûn dizanin ew rastdar e , hûn dizanin her kesê ku rastdariyê dike ji wî çêbûye .
62003001	Binêrin , Bav çiqas ji me hez kir ku em zarokên Xwedê bên gazîkirin ! Û em ew in . Ji ber vê yekê dinya me nas nake , çimkî ew nas nekir .
62003002	Hezkirîno , niha em zarokên Xwedê ne û hê ne eşkere ye ku emê bibin çi . Lê em vê yekê dizanin : Gava ku ew xuya bibe , emê bibin wek wî . Çimkî ew çawa ye , emê wî wusa bibînin .
62003003	Her kesê ku hêviya xwe bi wî ve girêdide , wek ku ew paqij e , xwe paqij dike .
62003004	Her kesê ku guneh dike , li hember Şerîetê radibe ; çimkî guneh li hember Şerîetê rabûn e .
62003005	Hûn dizanin ku ew xuya bû , da ku guneh rake ; û li ba wî guneh tune .
62003006	Her kesê ku bi wî re dimîne , guneh nake ; her kesê ku guneh dike , ne ew dîtiye û ne jî ew nas kiriye .
62003007	Zarono , bila kes we nexapîne . Yê ku rastdariyê dike rastdar e , çawa ku ew rastdar e .
62003008	Yê ku guneh dike ji Îblîs e , çimkî Îblîs ji destpêkê ve guneh dike . Ji bo vê yekê Kurê Xwedê xuya bû , da ku karên Îblîs xera bike .
62003009	Her kesê ku ji Xwedê çêbûye guneh nake , çimkî tovê Xwedê di dilê wî de dijî û ew nikare guneh bike , ji ber ku ew ji Xwedê çêbûye .
62003010	Zarokên Xwedê û zarokên Îblîs bi vê yekê ji hev kifş dibin : Her kesê ku rastdariyê nake ne ji Xwedê ye û yê ku ji birayê xwe hez nake jî ne ji Xwedê ye .
62003011	Çimkî gotina ku we ji destpêkê ve bihîstiye ev e ku em ji hevdû hez bikin .
62003012	Em ne wek Qayîn bin ê ku ji Yê Xerab bû û birayê xwe kuşt . Û çima wî ew kuşt ? Ji ber ku kirinên wî bi xwe xerab bûn , lê yên birayê wî rast bûn .
62003013	Gelî birayan , eger dinya ji we nefret bike , şaş nemînin .
62003014	Em dizanin ku em ji mirinê gihîştine jiyanê , çimkî em ji birayan hez dikin . Yê ku hez nake di mirinê de dimîne .
62003015	Her kesê ku ji birayê xwe nefret dike , mêrkuj e û hûn dizanin ku jiyana herheyî bi tu mêrkujî re tune .
62003016	Em hezkirinê bi vê yekê dizanin : Îsa canê xwe di ber me de da û divê em jî di ber birayan de canê xwe bidin .
62003017	Eger malê dinyayê bi kesekî re hebe û birayê xwe di rewşeke hewcedar de bibîne û dilê wî pê neşewite , çawa hezkirina Xwedê di dilê wî de dimîne ?
62003018	Zarono , ne bi gotin û peyvê , lê bi kirin û rastiyê em hez bikin .
62003019	Û bi vê yekê emê bizanin ku em ji rastiyê ne û li ber wî emê dilê xwe rihet bikin .
62003020	Eger dilê me , me sûcdar derxe , Xwedê ji dilê me mezintir e û ew her tiştî dizane .
62003021	Hezkirîno , eger dilê me , me sûcdar dernexe , li ber Xwedê cesareta me heye
62003022	û em her çi bixwazin emê jê bistînin . Çimkî em emrên wî tînin cih û em tiştên ku li wî xweş tên dikin .
62003023	Emrê wî ev e ku em baweriya xwe bi navê Kurê wî Îsa Mesîh bînin û ji hevdû hez bikin , wek ku wî li me emir kiriye .
62003024	Yê ku emrên wî tîne cih , bi Xwedê re dimîne û Xwedê jî bi wî re dimîne . Em bi vê yekê dizanin ku ew bi me re dimîne : Bi Ruhê ku daye me .
62004001	Hezkirîno , ji her ruhî bawer nekin , lê ruhan biceribînin ka ew ji Xwedê ne an ne . Çimkî gelek pêxemberên derewîn derketin dinyayê .
62004002	Hûn bi vê yekê Ruhê Xwedê nas dikin : Her ruhê ku eşkere dike , Îsa Mesîh bi xwîn û goşt hatiye , ji Xwedê ye ,
62004003	lê her ruhê ku Îsa eşkere nake , ne ji Xwedê ye . Û ruhê dijberê Mesîh ê ku we li ser bihîstiye wê bê , ev e û ji xwe niha di dinyayê de ye .
62004004	Zarono , hûn ji Xwedê ne û hûn li hember pêxemberên derewîn bi ser ketin . Çimkî yê ku bi we re ye , ji yê ku di dinyayê de ye mezintir e .
62004005	Ew ji dinyayê ne , ji ber vê yekê gotina wan ji dinyayê ye û dinya guhdariya wan dike .
62004006	Em ji Xwedê ne . Yê ku Xwedê nas dike guhdariya me dike , lê yê ku ne ji Xwedê ye guhdariya me nake . Em bi vê yekê Ruhê rastiyê û ruhê derewîn nas dikin .
62004007	Hezkirîno , em ji hevdû hez bikin ; çimkî hezkirin ji Xwedê ye û her kesê ku hez dike , ji Xwedê çêbûye û Xwedê nas dike .
62004008	Yê ku hez nake , Xwedê nas nake , çimkî Xwedê hezkirin e .
62004009	Hezkirina Xwedê bi vê yekê di nav me de xuya bû : Xwedê Kurê xwe yê yekta şand dinyayê , da ku em bi wî bijîn .
62004010	Hezkirin ev e , ne ku me ji Xwedê hez kir , lê wî ji me hez kir û Kurê xwe şand , ku di ber gunehên me de bibe berdêl .
62004011	Hezkirîno , madem ku Xwedê bi vî awayî ji me hez kir , divê em jî ji hevdû hez bikin .
62004012	Tu caran , tu kesî Xwedê nedîtiye ; eger em ji hevdû hez bikin , Xwedê bi me re dimîne û hezkirina wî bi me re bêkêmahî dibe .
62004013	Bi vê yekê em dizanin ku em bi wî re dimînin û ew bi me re dimîne , çimkî wî ji Ruhê xwe daye me .
62004014	Me dît û em şahidiyê dikin ku Bav Kurê xwe şand ku bibe Xilaskarê dinyayê .
62004015	Eger yek bi eşkereyî bêje : « Îsa Kurê Xwedê ye » , Xwedê bi wî re dimîne û ew jî bi Xwedê re dimîne .
62004016	Û em hezkirina Xwedê ya ku ji bo me ye dizanin û jê bawer dikin . Xwedê hezkirin e û yê ku di hezkirinê de dimîne , bi Xwedê re dimîne û Xwedê bi wî re dimîne .
62004017	Hezkirin bi vî awayî di nav me de temam bûye , da ku di Roja Dawî de cesareta me hebe , çimkî ew çawa be , li vê dinyayê em jî wusa ne .
62004018	Di hezkirinê de tirs tune , lê hezkirina temam tirsê ji dil derdixe ; çimkî di tirsê de cefa heye û yê ku ditirse di hezkirinê de bêkêmahî nebûye .
62004019	Em hez dikin , çimkî pêşî wî ji me hez kir .
62004020	Eger yek bêje : « Ez ji Xwedê hez dikim » û ji birayê xwe nefret bike , derewkar e . Çimkî yê ku ji birayê xwe yê ku dibîne hez neke , nikare ji Xwedayê ku nabîne hez bike .
62004021	Emrê ku me jê standiye ev e : Yê ku ji Xwedê hez dike , bila ji birayê xwe jî hez bike .
62005001	Her kesê ku bawer dike ku Îsa , Mesîh e , ji Xwedê çêbûye û her kesê ku ji Bav hez dike , ji zarokê Bav jî hez dike .
62005002	Çaxê ku em ji Xwedê hez bikin û emrên wî pêk bînin , hingê em dizanin ku em ji zarokên Xwedê hez dikin .
62005003	Çimkî hezkirina Xwedê ev e , ku em emrên wî bînin cih . Û emrên wî ne giran in .
62005004	Çimkî her kesê ku ji Xwedê çêbûye li hember dinyayê bi ser dikeve . Û bi vî awayî em li hember dinyayê bi ser dikevin , yanî bi baweriya xwe .
62005005	Ji wî yê ku bawer dike ku Îsa Kurê Xwedê ye pê ve , kî li hember dinyayê bi ser dikeve ?
62005006	Yê ku bi av û xwînê hat Îsa Mesîh e . Ew ne tenê bi avê , lê bi av û xwînê hat . Û ya ku şahidiyê vê dike Ruh e ; çimkî Ruh rastî ye .
62005007	Yên ku şahidiyê dikin sisê ne :
62005008	Ruh , av û xwîn . Û şahidiya her siyan yek e .
62005009	Eger em şahidiya mirovan qebûl bikin , şahidiya Xwedê hê mezintir e ; çimkî ev , şahidiya Xwedê ya li ser Kurê wî ye .
62005010	Yê ku baweriyê bi Kurê Xwedê tîne , ev şahidî di dilê wî de ye . Yê ku ji Xwedê bawer nake , wî ew derewker kiriye , çimkî wî bawerî bi şahidiya ku Xwedê ji bo Kurê xwe kiriye , neaniye .
62005011	Şahidî ev e : Xwedê jiyana herheyî daye me û ev jiyan di Kurê wî de ye .
62005012	Yê ku Kur di dilê wî de ye , jiyana wî heye , yê ku Kurê Xwedê di dilê wî de tune , jiyana wî tune .
62005013	Ez van tiştan ji we re , ji yên ku baweriyê bi navê Kurê Xwedê tînin re , dinivîsim , da ku hûn bizanin jiyana we ya herheyî heye .
62005014	Cesareta me ya li ber wî ev e : Çaxê em tiştekî li gor daxwaza wî bixwazin , ew guhê xwe dide me .
62005015	Û eger em bizanin ku em her çi bixwazin ew guh dide me , hingê em dizanin tiştên ku me jê xwestine , me standine .
62005016	Eger yek bibîne ku birayê wî gunehekî ku mirinê nayne dike , bila ji Xwedê bixwaze û ewê jiyanê bide wî yê ku gunehê ku mirinê nayne kiriye . Gunehê ku mirinê tîne heye ; ez nabêjim bila ji bo gunehekî weha dua bike .
62005017	Her neheqî guneh e ; lê gunehê ku mirinê nayne heye .
62005018	Em dizanin her kesê ku ji Xwedê çêbûye guneh nake , lê Nixuriyê Xwedê wî diparêze û Yê Xerab dest nade wî .
62005019	Em dizanin ku em ji Xwedê ne û tevahiya dinyayê di bin desthilatiya Yê Xerab de ye .
62005020	Em dizanin ku Kurê Xwedê hatiye û ji bo ku em Yê Rast nas bikin , fêmdarî daye me . Û em bi Yê Rast re , bi Kurê wî Îsa Mesîh re ne . Xwedayê rast û jiyana herheyî ev e .
62005021	Zarono , xwe ji pûtan biparêzin .
63001001	Ji vî rihspiyî , ji sitiya bijartî û zarokên wê re , ji yên ku ez bi rastiyê ji wan hez dikim re . Ne tenê ez , lê hemû yên ku rastiyê dizanin jî ji wan hez dikin .
63001002	Çimkî rastî di dilê me de dimîne û wê her û her bi me re be :
63001003	Rehm , kerem û aştî ji Bav Xwedê û ji Kurê Bav Îsa Mesîh , di rastî û hezkirinê de wê li ser me be .
63001004	Min dît ku hin zarokên te li gor emrê ku me ji Bav standiye , di rastiyê de rêve diçin û ez bi vê yekê gelek şa bûm .
63001005	Lê niha , sitiya delal , ne wek ku emrekî nû ez ji te re dinivîsim , lê li gor emrê ku ji destpêkê ve li me hatiye kirin , ez ji te hêvî dikim ku em ji hevdû hez bikin .
63001006	Îcar hezkirin ev e ku em li gor emrên wî rêve herin . Wek ku we ji destpêkê ve bihîstiye , emir ev e ku hûn di hezkirinê de rêve herin .
63001007	Gelekên ku xelkê dixapînin , li dinyayê belav bûn . Ew eşkere nakin ku Îsa Mesîh bi xwîn û goşt hatiye . Yê ku xapînok e û dijberê Mesîh e , ev e .
63001008	Hay ji xwe hebin , da ku hûn tiştê ku we di ber de keda xwe daye winda nekin , lê xelata xwe bi tevahî bistînin .
63001009	Her kesê ku zêde diçe û di hînkirina Mesîh de namîne , di dilê wî de Xwedê tune . Di dilê wî yê ku di hînkirina Mesîh de dimîne , hem Bav û hem jî Kur heye .
63001010	Eger yek bê ba we û vê hînkirinê neyne , wî nehewînin malê û silavê nedinê .
63001011	Çimkî , kî silavê bide wî , dibe hevparê kirinên wî yên xerab .
63001012	Hê gelek tiştên ku ez ji we re binivîsim hene , lê min nexwest ku ez bi kaxez û bi hibrê binivîsim . Ez hêvî dikim ku ez bêm ba we û rû bi rû bi we re bipeyivim , da ku şahiya me temam bibe .
63001013	1 Zarokên xwişka te ya bijartî silavan li te dikin .
64001001	Ji yê rihspî , ji Gayosê hezkiriyê ku ez bi rastî jê hez dikim re .
64001002	Hezkiriyo , wek ku canê te di rihetiyê de ye , ez dua dikim ku tu di hemû tiştan de di rihetî û di saxiyê de bî .
64001003	Ez gelek şa bûm çaxê ku çend bira hatin û li ser dilsoziya te ya ji rastiyê re şahidî kirin ku tu çawa di rastiyê de rêve diçî .
64001004	Ji bo min , ji vê yeka ku ez dibihîzim zarokên min di rastiyê de rêve diçin , şahiyeke mezintir tune .
64001005	Hezkiriyo , ji birayan re , heta ji yên nenas re , tu her çi dikî , bi dilsozî dikî .
64001006	Wan li ber civîna bawermendan li ser hezkirina te şahidî kir . Îcar tu wan bi awayekî ku hêjayî Xwedê ye bi rê bikî , tê qenc bikî .
64001007	Çimkî ew ji bo navê Mesîh ketin rê û ji yên ku bawer nakin tiştek nestandin .
64001008	Loma divê em yên weha qenc qebûl bikin , da ku em ji rastiyê re bibin hevalkar .
64001009	Min ji civînê re hin tişt nivîsîn , lê Diyotrefîsê ku dixwaze xwe di nav wan de derxe pêş , me qebûl nake .
64001010	Ji ber vê yekê gava ku ez bêm , ezê balê bikişînim ser wan fesadiyên ku bi peyvên xerab li hember me kirine . Ew qîma xwe bi van fesadiyan tenê nayne , birayan qebûl nake û rê nade wan ên ku qebûl dikin jî . Bi ser de jî , ew wan ji civînê davêje derve .
64001011	Hezkiriyo , tu çavê xwe nede tiştê xerab , lê bide tiştê qenc . Yê ku qenciyê dike ji Xwedê ye ; yê ku xerabiyê dike Xwedê nedîtiye .
64001012	Hemû li ser qenciya Dîmîtriyos şahidiyê dikin , heta rastî bi xwe jî şahidiyê dike . Em jî ji bo wî şahidiyê dikin û tu dizanî ku şahidiya me rast e .
64001013	Gelek tiştên ku ez ji te re binivîsim hene , lê ez naxwazim ku bi kaxez û bi hibrê binivîsim .
64001014	Lê ez hêvî dikim ku di nêzîk de ezê te bibînim , hingê emê bi hev re rû bi rû bipeyivin .
64001015	Aştî li ser te be . Dost silavan li te dikin . Nav bi nav silavan li dostan bike .
65001001	Ji Cihûda , xulamê Îsa Mesîh û birayê Aqûb , ji gazîkiriyên ku ji aliyê Bav Xwedê ve tên hezkirin û bi Îsa Mesîh tên parastin re :
65001002	Aştî , rehm û hezkirin ji we re zêde bibe .
65001003	Hezkirîno , çaxê min bi xîretkêşî xwest li ser xilasiya me ya hevpar ji we re binivîsim , min xwe mecbûr dît ku ez binivîsim û ji we hêvî bikim ku hûn , ji bo baweriya ku yekcar li pîrozan hatiye spartin , tekoşînê bikin .
65001004	Çimkî hin mirovên nepak ên ku kerema Xwedayê me bi bêedebiyê diguherin û Mîrzayê me yê tenê Xudanê me Îsa Mesîh înkar dikin , bi dizî ketin nav we . Ew ji berê ve ji bo vê dîwanê hatine destnîşankirin
65001005	Îcar her çiqas hûn her tiştî dizanin jî , ez dixwazim bînim bîra we ku Xudan gelê xwe ji diyarê Misrê xilas kiribe jî , yên ku bawer nekirin , piştre helak kirin .
65001006	Û wî ew milyaketên ku serwertiya xwe neparastin , lê belê dev ji rûniştgehên xwe berdan , bi zincîrên herheyî ji bo dîwana Roja Mezin di bin tariyê de hilanîn .
65001007	Bi eynî awayî Sodom , Gomora û bajarên der û dora wan jî wek wan fuhûşî kirin û ketin pey bedenên din . Ew bajar bi kişandina cezayê agirê herheyî bûn mînak .
65001008	Lê evên ha jî bi eynî awayî dikevin pey xeyalan û bedenê murdar dikin , hukumdariya Xudan red dikin û çêrî yên xweyî rûmet dikin .
65001009	Lê belê gava ku serekmilyaket Mîxayîl li hember Îblîs derket û ji bo cesedê Mûsa munaqeşe kir , ranebû ku bi çêrkirinê wî sûcdar bike . Lê tenê got : « Bila Xudan dengê xwe li te hilde ! »
65001010	Lê evên ha , çêrî tiştên ku nizanin dikin û wek heywanên bêfêm , bi tiştên ku ji ber xwe fêm dikin , helak dibin .
65001011	Wey li wan ! Ew li ser riya Qayîn çûn û ji bo qezencê xwe avêtin nav xapandina Balam û di serhildana Qorax de helak bûn .
65001012	Evên ha di ziyafetên we yên hezkirinê de bê tirs dixwin û vedixwin , ew leke ne . Ew mîna wan şivanan in ku bi tenê xwe xweyî dikin . Ewrên bêbaran in ên ku li ber bayê diçin ; darên payîzê yên bêfêkî ne , ew du caran mirine û ji ra ve hatine hilkirin .
65001013	Ew wek şeqilên deryayê yên hêç ên ku kef didin , şerma xwe direşînin . Ew wek stêrên serserî ne ku ji bo wan tariya reş her û her hatiye hilanîn .
65001014	Henoxê ku piştî Adem ji nifşê heftan e li ser wan weha pêxemberîtî kir : « Va ye , Xudan bi deh hezarên xwe yên pîroz ve hat ,
65001015	da ku dîwana hemûyan bike û ji bo hemû kirinên nepak ku wan bi nepakiyê kirine û ji bo hemû tiştên hişk ên ku gunehkarên nepak li hember Xudan gotine , bala her yekî bikişîne ser sûcê wî . »
65001016	Evên ha pitepit dikin , gazinan dikin , li gor xwestekên xwe rêve diçin , devê wan peyvên mezin dibêjin , ji bo qezencê siyaneta xelkê digirin .
65001017	Lê hûn , ey hezkirîno , gotinên ku ji pêşî ve ji aliyê Şandiyên Xudanê me Îsa Mesîh ve hatine gotin , bînin bîra xwe ,
65001018	ku ji we re digotin : « Di dema dawî de tinazkarên ku li gor xwestekên xwe yên nepak rêve diçin , wê derkevin . »
65001019	Ev ew in , ên ku dubendiyê dikin , nefsanî ne û ji Ruh bêpar in .
65001020	Lê hûn , ey hezkirîno , xwe li ser baweriya xwe ya herî pîroz ava bikin , bi Ruhê Pîroz dua bikin ,
65001021	xwe di hezkirina Xwedê de bigirin û ji bo jiyana herheyî li hêviya rehma Xudanê me Îsa Mesîh bimînin .
65001022	Li yên ku dudilî ne , rehmê bikin .
65001023	Yên ku di nav êgir de ne , bikişînin û xilas bikin , li hinekên din bi tirs werin rehmê , lê heta bila cênika we ji kirasên ku ji bedena gunehkar lewitîne jî biçe .
65001024	Xilaskarê me Xwedayê tenê , dikare we ji ketinê biparêze û bi şahiyeke mezin , bêleke we derxe ber rûmeta xwe ;
65001025	bila ji beriya deman ve , niha û her û her , bi destê Xudanê me Îsa Mesîh rûmet , mezinahî , karîn û desthilatî jê re be . Amîn .
66001001	Ev peyxama Îsa Mesîh e ya ku Xwedê da wî , da ku wan tiştên ku divê di nêzîk de çêbin nîşanî xulamên wî bide . Û wî ev bi destê milyaketê xwe şand û ew bi xulamê xwe Yûhenna da zanîn .
66001002	Yûhenna jî li ser wan hemû tiştên ku wî dîtibûn şahidî kir , yanî li ser peyva Xwedê û li ser şahidiya Îsa Mesîh .
66001003	Xwezî bi wî yê ku van peyvên pêxemberîtiyê dixwîne û xwezî bi wan ên ku guhdariya wan dikin û tiştên ku di wê de hatine nivîsîn digirin . Çimkî wext nêzîk e .
66001004	Ji Yûhenna , ji heft civînên bawermendan re yên ku li herêma Asyayê ne : Ji Yê ku Heye , Yê ku Hebû û Yê ku Wê Bê û ji heft ruhên ku li ber textê wî ne
66001005	û ji Îsa Mesîhê ku şahidê dilsoz , nixuriyê miriyan û serokê padîşahên erdê ye , kerem û aştî * li ser we be . Rûmet û karîn her û her ji wî re be , ku ji me hez dike û bi xwîna xwe em ji gunehên me azad kirine û em ji Bavê xwe Xwedê re kirine padîşahî û kahîn * . Amîn .
66001006	
66001007	Va ye , ew bi ewran re tê . Her çav wê wî bibîne , heta ew ên ku bedena wî qul kirine jî . Û hemû gelên dinyayê wê li ser wî li xwe bixin . Erê . Amîn .
66001008	Xudan Xwedê , Yê ku Heye , Yê ku Hebû û Yê ku Wê Bê , Karîndarê her tiştî , dibêje : « Alfa û Omêga Ez im . »
66001009	Ez birayê we Yûhenna me yê ku bi Îsa re di tengahiyê de , di padîşahiyê û di bîhnfirehiyê de hevparê we ye . Ez di ber peyva Xwedê û di ber şahidiya Îsa de li wê giravê bûm ku jê re Patmos tê gotin .
66001010	Di roja Xudan de Ruh hat ser min û min li pişt xwe dengekî bilind bihîst ku wek dengê boriyê bû
66001011	û digot : « Tiştê ku tu dibînî , di kitêbê de binivîse û ji heft civînên bawermendan re bişîne , yên ku li Efes , Izmîr , Pergama , Tiyatîra , Sardeys , Filadelfiya û li Lawdikyayê ne . »
66001012	Ez zivirîm , da ku ez wî dengê ku bi min re dipeyive bibînim . Îcar gava ez zivirîm , min heft şamdankên zêrîn dîtin .
66001013	Di navenda çiradankan de min yek dît ku mîna Kurê Mirov bû , cilek heta bi lingan dirêj wergirtibû û kembereke zêrîn li singê wî girêdayî bû .
66001014	Porê serê wî spî bû , wek livaya spî , mîna berfê bû . Û çavên wî wek pêta êgir bûn .
66001015	Lingên wî wek wî tûncê xas ê ku di firnê de hatiye sorkirin dibiriqî û dengê wî wek dengê xuşîna aveke boş bû .
66001016	Û di destê wî yê rastê de heft stêr hebûn û ji devê wî şûrekî dudevî yê tûj derdiket . Rûyê wî wek wê roja ku bi hemû hêza xwe şewq dide bû .
66001017	Gava min ew dît , ez wek yekî mirî ketim ber lingên wî . Wî jî destê xwe yê rastê danî ser min û got : « Netirse , ez Yê pêşî û Yê Paşî me .
66001018	Û Yê Zindî ez im . Ez mirî bûm , lê va ye , ez her û her dijîm . Û miftên mirinê û yên diyarê miriyan bi min re ne .
66001019	Îcar tiştên ku tu niha dibînî , tiştên ku bûne û yên ku ji niha û pê ve wê bibin , binivîse .
66001020	Sira van stêrên ku te di destê min yê rastê de dîtine û ya heft şamdankên zêrîn ev e : Heft stêr milyaketên heft civînên bawermendan in û heft şamdank heft civîn in .
66002001	« Ji milyaketê civîna bawermendên Efesê re binivîse : ‹ Yê ku heft stêran di destê xwe yê rastê de digire û di navenda heft şamdankên zêrîn de rêve diçe , van tiştan dibêje :
66002002	Ez bi kirinên te , bi xebata te û bi bîhnfirehiya te dizanim . Û ez dizanim ku tu nikarî xeraban ragirî . Û yên ku ji xwe re dibêjin Şandî , lê ne Şandî ne , te ew ceribandin û derewîn derxistin .
66002003	Tu bîhnfireh î û te di ber navê min de li ber xwe da û tu newestiyayî .
66002004	Lê belê gazineke min ji te heye : Te dev ji hezkirina xwe ya pêşî berdaye .
66002005	Îcar bîne bîra xwe ku tu ji ku derê ketiyî ; tobe bike û karên pêşî bike . An ku tu tobe nekî , ezê bêm te û ezê şamdanka te ji cihê wê rakim .
66002006	Lê belê tiştekî te yê qenc heye : Tu ji kirinên Nîkolasiyan nefret dikî ; ez jî ji wan karan nefret dikim .
66002007	Ewê ku guhên wî hene , bila bibihîze ku Ruh ji civînan re çi dibêje . Ewê ku bi ser dikeve , ezê xwarina ji dara jiyanê ya ku di bihişta Xwedê de ye bidim wî . › »
66002008	« Ji milyaketê civîna bawermendên Smîrnayê re binivîse : ‹ Yê ku Pêşî û Paşî ye , yê ku mir û careke din rabû , van tiştan dibêje :
66002009	Ez bi tengahî û belengaziya te dizanim , lê belê tu dewlemend î ! Ez bi buxtana wan ên ku ji xwe re dibêjin Cihû dizanim ; ew ne Cihû ne , lê ew kinîşta Îblîs in .
66002010	Ji wan tengahiyên ku tu li ber kişandinê yî netirse . Va ye , Îblîs wê hinan ji we bavêje zîndanê , da ku hûn bên ceribandin û hûnê deh rojan cefayê bikişînin . Heta mirinê dilsoz bimîne , ezê taca jiyanê bidim te .
66002011	Ewê ku guhên wî hene , bila bibihîze ku Ruh ji civînan re çi dibêje . Ewê ku bi ser dikeve , ji mirina diduyan qet ziyanê nabîne . › »
66002012	« Ji milyaketê civîna bawermendên Pergamayê re binivîse : ‹ Yê ku şûrê wî yê dudeviyê tûj heye , van tiştan dibêje :
66002013	Ez dizanim ku tu li ku derê rûdinî . Li dera ku textê Îblîs lê ye , tu li wê derê rûdinî . Û tu navê min hişk digirî û li wê dera ku Îblîs lê rûdine , di wan rojên ku di nav we de , şahidê min ê dilsoz Antîpas hat kuştin jî , te baweriya xwe ya ku bi min e înkar nekir .
66002014	Lê belê piçek gazina min ji te heye : Li wê derê hin mirovên te hene ku hînkirina Balam digirin . Wî hînî Balaq kir ku zaryên Îsraêl ji rê derxe , da ku goriyên ji pûtan re hatine şerjêkirin bixwin û fuhûşiyê bikin .
66002015	Bi vî awayî , wek wan , hin mirovên te jî hene ku hînkirina Nîkolasiyan digirin .
66002016	Îcar tobe bike , an na ezê zûka bêm te û ezê li hember wan bi şûrê devê xwe şer bikim .
66002017	Ewê ku guhên wî hene , bila bibihîze ku Ruh ji civînan re çi dibêje . Ewê ku bi ser dikeve , ezê ji Mannayê veşartî bidim wî . Ezê kevirekî spî yê ku navekî nû li ser nivîsiye bidim wî ; ji yê standî pê ve , kes nizane . › »
66002018	« Ji milyaketê civîna bawermendên Tiyatîrayê re binivîse : ‹ Kurê Xwedê yê ku çavên wî wek pêta êgir in û lingên wî mîna wî tûncê xas ê ku dibiriqe , van tiştan dibêje :
66002019	Ez bi kirinên te , bi hezkirina te , bi baweriya te , bi xizmet û bîhnfirehiya te dizanim û ez dizanim ku karên te yên paşî ji yên pêşî hê bêtir in .
66002020	Lê belê gazineke min ji te heye : Tu dihêlî ew jin , Yezabel a ku ji xwe re dibêje pêxember , bi hînkirina xwe xulamên min ji rê derxe ku fuhûşiyê bikin û goriyên ku ji pûtan re tên şerjêkirin bixwin .
66002021	Min wext da wê , da ku tobe bike ; lê ew naxwaze ji fuhûşiya xwe tobe bike .
66002022	Va ye , ezê wê bavêjim nav nivîneke nexweşiya giran û yên ku bi wê re zînayê dikin , eger ji kirinên wê tobe nekin , ezê wan jî bixim tengahiyeke mezin .
66002023	Û ezê li zarokên wê bixim û bikujim û hemû civîn wê bizanin ku yê li dil û daxwazan dikole ez im û ezê li gor kirinên her yekî ji we bidim we .
66002024	Lê ez ji we yên din re dibêjim , hûn ên ku li Tiyatîrayê ne û li gor vê hînkirinê nakin û wan tiştên ku ji wan re ‹ sirên Îblîs ên kûr › dibêjin , nizanin : Ez barekî din danaynim ser pişta we :
66002025	Bi tenê heta ku ez bêm , tiştê ku bi we re ye hişk bigirin .
66002026	Û ewê ku bi ser dikeve û heta dawiyê karên min li ba xwe digire , çawa ku min ji Bavê * xwe standiye , Ez jî , ezê li ser miletan hukumdariyê bidim wî . Wek ku firaxên cerîn dişikênin , Wê bi gopalê hesin serweriyê li wan bike .
66002027	
66002028	Û ezê stêra sibê bidim wî .
66002029	Ewê ku guhên wî hene , bila bibihîze ku Ruh ji civînan re çi dibêje . › »
66003001	« Ji milyaketê civîna bawermendên Sardeysê re binivîse : ‹ Yê ku heft ruhên Xwedê û heft stêr pê re ne , van tiştan dibêje : Ez kirinên te dizanim , wek ku tu dijî navekî te heye , lê tu miriyî .
66003002	Hişyar bibe û tiştên ku bi şûn de mane û li ber mirinê ne , bi hêz bike ; çimkî min kirinên te li ber Xwedayê xwe temambûyî nedîtin .
66003003	Îcar bîne bîra xwe ku te çi standiye û bihîstiye ; wan tiştan bigire û tobe bike . Lê eger tu hişyar nebî , ezê wek dizan bêm û tu nizanî ku ezê di kîjan saetê de bavêjim ser te .
66003004	Lê di Sardeysê de çend kesên te hene ku wan cilên xwe nelewitandine . Ewê bi min re bi cilên spî bigerin , ji ber ku ew hêja ne .
66003005	Ewê ku bi ser dikeve bi vî awayî wê bi cilên spî bê wergirtin . Û ez navê wî ji Kitêba Jiyanê tu caran xîş nakim , lê ezê navê wî li ber Bavê xwe û li ber milyaketên wî eşkere bikim .
66003006	Ewê ku guhên wî hene , bila bibihîze ku Ruh ji civînan re çi dibêje . › »
66003007	« Ji milyaketê civîna bawermendên Filadelfiyayê re binivîse : ‹ Yê Pîroz , yê Rastîn , Yê ku mifta Dawid pê re ye , Yê ku vedike û tu kes nikare bigire , Û yê ku digire û tu kes nikare veke , Van tiştan dibêje :
66003008	Ez bi kirinên te dizanim . Va ye , min deriyekî vekirî daniye ber te ku tu kes nikare bigire . Ez dizanim ku hêza te hindik e û dîsa jî te peyva min girt û te navê min înkar nekir .
66003009	Va ye , hinek ji kinîşta Îblîs hene . Ew ne Cihû ne , lê bi derew ji xwe re dibêjin Cihû . Ezê wusa bi wan bikim , ku ewê bên û li ber lingên te herin ser çokan û wê bizanin ku ez ji te hez dikim .
66003010	Madem ku te emrê min ê li ser bîhfrehiyê girt , ez jî , ezê te di saeta ceribandinê de bigirim ; ew saet ji bo ceribandina yên ku li ser erdê rûdinin e û ewê bê ser seranserê dinyayê .
66003011	Ezê zûka bêm , tiştê ku bi te re ye hişk bigire , da ku tu kes taca te nestîne .
66003012	Ewê ku bi ser dikeve ezê wî di Perestgeha Xwedayê xwe de bikim stûn û ew êdî tu caran dernakeve derve . Ezê navê Xwedayê xwe , navê bajarê Xwedayê xwe , navê Orşelîma nû ya ku ji Xwedayê min , ji ezmên tê xwarê û navê xwe yê nû li ser wî binivîsim .
66003013	Ewê ku guhên wî hene , bila bibihîze ku Ruh ji civînan re çi dibêje . › »
66003014	« Ji milyaketê civîna bawermendên Lawdikyayê re binivîse : ‹ Yê Amîn , şahidê rastîn û dilsoz , serkaniya afirandinên Xwedê , van tiştan dibêje :
66003015	Ez bi kirinên te dizanim , tu ne sar î û ne jî germ î . Xwezî tu an sar an germ bûyayî .
66003016	Lê ji ber ku tu ne sar û ne jî germ î , tu sarûgermo yî , ezê te ji devê xwe vereşim .
66003017	Tu dibêjî : « Ez dewlemend im , ez gelek dewlemend bûme û qet hewcedariya min tune » . Lê tu nizanî ku tu reben , jar , belengaz , kor û tazî yî .
66003018	Şîreta min li te ev e : Zêrê ku bi êgir hatiye safîkirin ji min bikirre , da ku tu dewlemend bibî ; cilên spî ji min bikire , da ku tu li xwe bikî û şerma tazîbûna te bê nixumandin . Û dermanê çavan ji min bikire û li çavên xwe bide , da ku tu bibînî .
66003019	Ez dengê xwe li hemûyên ku ez ji wan hez dikim hildidim û wan edeb dikim . Loma bi xîret be û tobe bike !
66003020	Va ye , ez li ber derî radiwestim û lê dixim . Eger yek dengê min bibihîze û derî veke , ezê herim ba wî û ez bi wî re û ew bi min re , emê şîvê bixwin .
66003021	Yê ku bi ser dikeve , ezê heq bidim wî ku bi min re li ser textê min rûne , çawa ku ez bi ser ketim û bi Bavê xwe re li ser textê wî rûniştim .
66003022	Ewê ku guhên wî hene , bila bibihîze ku Ruh ji civînan re çi dibêje . › »
66004001	Piştî van tiştan min dît ku va ye , li ezmên deriyekî vekirî heye . Ew dengê ku min pêşî bihîstibû û wek dengê boriyê bû , ji min re got : « Hilkişe vir û ezê wan tiştên ku divê ji niha û pê ve çêbin , nîşanî te bidim . »
66004002	Di cih de Ruh hat ser min , min dît , textek li ezmên hebû û li ser text yek rûniştî bû .
66004003	Û dîtina yê rûniştî mîna kevirê yêşîm û eqîqê sor yê şewqdar bû . Li hawirdora text keskesoreke mîna zimrûd hebû .
66004004	Li hawirdora text bîst û çar textên din hebûn û li ser wan textan bîst û çar rihspî rûdiniştin . Li ser serê wan tacên zêrîn hebûn û cilên spî wergirtibûn .
66004005	Û ji text birûsk , deng û xurexurên ewran derdiketin . Û li ber text heft xetîrên êgir yên pêketî hebûn , ew heft ruhên Xwedê ne .
66004006	Li ber text tiştek wek deryayeke camîn û mîna belûr hebû . Û li navendê , li hawirdora text , çar afirîdên jîndar hebûn ku ji pêş û ji paş ve bi çavan tije bûn .
66004007	Afirîdê pêşî mîna şêr bû , yê diduyan mîna conega bû û rûyê afirîdê sisiyan wek rûyê mirovan bû û afirîdê çaran mîna eyloyê firek bû .
66004008	Û ji çar afirîdan her yek ji wan şeş baskên wî hebûn , hawirdora wî û hundirê wî bi çavan tije bû . Bi şev û bi roj bê rawestin dibêjin : « Pîroz , pîroz , pîroz , Xudan , Xwedayê karîndarê her tiştî , Yê ku Hebû , Yê ku Heye û Yê ku Wê Bê . »
66004009	Û her cara ku çar afirîdên jîndar rûmet , hurmet û şikiriyê didin yê ku li ser text rûniştiye û her û her dijî ,
66004010	bîst û çar rihspî li ber yê ku li ser text rûniştiye deverû diçin ser çokan , diperizin wî yê ku her û her dijî û tacên xwe datînin ber text û dibêjin :
66004011	« Ya Xudan , Xwedayê me , Tu hêja yî ku rûmet , hurmet û hêzê bistînî . Çimkî te her tişt afirandinÛ bi daxwaza te ew afirîn û hene . »
66005001	Hingê min di destê rastê yê wî yê ku li ser text rûdinişt de nivîsara lihevpêçayî dît . Ew ji herdu aliyan ve hatibû nivîsîn û bi heft moran hatibû morkirin .
66005002	Û min milyaketekî hêzdar dît ku bi dengekî bilind digot : « Kî hêja ye ku kitêbê veke û morên wê rake ? »
66005003	Lê ne li ezmên , ne li ser erdê û ne jî di bin erdê de tu kesî nikaribû kitêb vekira û lê binêriya .
66005004	Ez gelek digiriyam , çimkî kesek hêjayî peyda nebû ku kitêbê veke û lê binêre .
66005005	Hingê yekî ji rihspiyan ji min re got : « Negirî ! Va ye , Şêrê ku ji eşîra Cihûda ye , Rayê Dawid bi ser ket , ku kitêbê û heft morên wê veke . »
66005006	Hingê li ber text û di navenda çar afirîdên jîndar û rihspiyan de min Berxek dît , wek ku şerjêkirî be . Heft strûhên wî û heft çavên wî hebûn . Evên ha heft ruhên Xwedê ne yên ku li seranserê dinyayê hatine şandin .
66005007	Ew hat û kitêb ji destê rastê yê wî yê ku li ser text rûdinişt stand .
66005008	Çaxê wî ew stand , çar afirîdên jîndar û bîst û çar rihspî li ber Berx deverû çûn ser çokan . Di destê her yekî ji wan de çeng û piyanên zêrîn ên tije bixûr hebûn . Bixûr duayên mirovên pîroz in .
66005009	Û lavijeke nû distrandin û digotin : « Tu hêja yî ku kitêbê bistînîÛ morên wê vekî . Çimkî tu hatî şerjêkirinÛ te bi xwîna xwe ji her bavikî , ji her zimanî , Ji her gel û ji her miletî mirov ji Xwedê re kirrîn ;
66005010	Û te ew ji Xwedayê me re kirin padîşahî û kahînÛ ewê li ser dinyayê padîşahiyê bikin . »
66005011	Hingê min nêrî , li hawirdora text û afirîdên jîndar û rihspiyan , min dengê gelek milyaketan bihîst û hejmara wan bi hezaran hezar û bi deh hezaran deh hezar bû .
66005012	Bi dengekî bilind digotin : « Berxê şerjêkirî hêja ye ku hêz , Dewlemendî , şehrezayî , karîn , hurmet , Rûmet û pesin bistîne . »
66005013	Hingê min bihîst ku her afirînên li ezmên , li ser erdê , di bin erdê de û di deryayê de û hemû tiştên di wan de , digotin : « Bila her û her pesin , hurmet , rûmet û qudretJi yê ku li ser text rûniştiye re û ji Berx re be ! »
66005014	Û çar afirîdên jîndar digotin : « Amîn » û rihspî deverû çûn ser çokan û perizîn .
66006001	Hingê min dît ku Berx yek ji heft moran vekir û min bihîst ku yek ji çar afirîdên jîndar , bi dengekî wek xurexura ewran got : « Were ! »
66006002	Û min dît , va ye , hespekî boz xuya bû û di destê siwarê wî de kevanek hebû . Tacek ji wî re hat dayîn û ew bi serketin derket , da ku bi ser keve .
66006003	Gava ku Berx mora diduyan vekir , min bihîst ku afirîdê jîndar yê diduyan got : « Were ! »
66006004	Hingê hespekî din ê sor derket û ji siwarê wî re destûr hat dayîn , ku aştiyê ji dinyayê rake û mirovan bi hevdû bide şerjêkirin . Û şûrekî mezin ji wî re hat dayîn .
66006005	Gava ku Berx mora sisiyan vekir , min bihîst ku afirîdê jîndar yê sisiyan got : « Were ! » Û min dît , va ye , hespekî reş û di destê siwarê wî de şihînek heye .
66006006	Hingê min di navenda çar afirîdên jîndar de dengek bihîst , wek ku digot : « Çapikek tenê genim bi zîvekî û sê çapik tenê ceh bi zîvekî . Lê ziyanê nede dohnê zeytê û şerabê . »
66006007	Gava ku Berx mora çaran vekir , min dengê afirîdê jîndar yê çaran bihîst ku digot : « Were ! »
66006008	Hingê min dît , va ye , hespekî kimêt ku navê siwarê wî Mirin bû . Diyarê miriyan li pey wî dihat . Li ser çaryeka dinyayê desthilatî ji wî re hat dayîn , da ku bi şûr , bi xelayê , bi mirinê û bi heywanên dehbe yên dinyayê wan bikuje .
66006009	Gava ku Berx mora pêncan vekir , min di bin gorîgehê de canê wan mirovan dît , yên ku di ber peyva Xwedê û di ber şahidiya ku kirine de , hatibûn kuştin .
66006010	Wan bi dengekî bilind gazî kir û gotin : « Ey Xudanê hukumdar ! Tu pîroz û rastîn î . Ma heta kengê tu dîwanê nakî û tu heyfa xwîna me ji wan ên ku li dinyayê rûdinin nastînî ? »
66006011	Hingê ji her yekî ji wan re xiftanê spî hat dayîn û ji wan re hat gotin ku demeke kurt rihet bimînin , heta ku hejmara xizmet-hevalên wan û birayên wan ên ku wê wek wan bên kuştin , temam bibe .
66006012	Gava ku Berx mora şeşan vekir , min dît ku erdhejîneke mezin çêbû . Roj wek xirariyê ji mû , reş bû û tevahiya heyvê bû wek xwînê .
66006013	Stêrên ezmên ketin ser erdê , wek ku dara hêjîrê ji ber bayekî mezin bihejike , hêjîrên xwe yên bihûrî biweşîne .
66006014	Û ezman wek pêçekekê li hev hat pêçan û hemû çiya û girav ji cihên xwe hatin rakirin .
66006015	Hingê padîşahên dinyayê , mezinên wê , serekleşkerên wê , dewlemendên wê û hêzdarên wê û hemû mirovên xulam û azad xwe di şkeft û latên çiyan de veşartin .
66006016	Wan ji çiyan û latan re digot : « Bi ser me de bikevin û me ji ber rûyê yê ku li ser text rûniştiye û ji ber xezeba Berx veşêrin .
66006017	Çimkî roja mezin a xezeba wan hat û kî dikare li ber bisekine ? »
66007001	Piştî vê yekê min çar milyaket dîtin ku li ser çar kujên erdê disekinîn û bayên çar kujên erdê digirtin , da ku ba li erdê , li deryayê û li tu daran nexe .
66007002	Min milyaketekî din jî dît ku ji Rojhilatê derdiket û mora Xwedayê jîndar pê re bû . Bi dengekî bilind gazî wan çar milyaketan kir , yên ku desthilatî ji wan re hatibû dayîn , ku zirarê bidin erd û deryayê ; wî ji wan re got :
66007003	« Heta ku em morê li ser eniya xulamên Xwedayê xwe nexin , ziyanê nedin erdê , deryayê û daran . »
66007004	Hingê min hejmara yên ku hatibûn morkirin bihîst : Ji hemû eşîrên kurên Îsraêl sed û çil û çar hezar hatibûn morkirin .
66007005	Ji Eşîra Cihûda diwanzdeh hezar hatibûn morkirin . Ji Eşîra Rûbên diwanzdeh hezar , Ji Eşîra Gad diwanzdeh hezar ,
66007006	Ji Eşîra Aşêr diwanzdeh hezar , Ji Eşîra Neftelî diwanzdeh hezar , Ji Eşîra Minaşe diwanzdeh hezar ,
66007007	Ji Eşîra Şimûn diwanzdeh hezar , Ji Eşîra Lêwî diwanzdeh hezar , Ji Eşîra Îsexar diwanzdeh hezar ,
66007008	Ji Eşîra Zebûlon diwanzdeh hezar , Ji Eşîra Ûsiv diwanzdeh hezar , Ji Eşîra Binyamîn diwanzdeh hezar hatibûn morkirin .
66007009	Piştî vê yekê min dît ku va ye , elaleteke mezin ya ku ji her miletî , ji her bavikî , ji her gelî û ji her zimanî ku tu kesî nedikarî bihejmarta ; xiftanên spî li xwe kiribûn û guliyên xurmeyan di destên wan de bûn û li ber text û li ber Berx radiwestan .
66007010	Wan bi dengekî bilind gazî dikir û digotin : « Xilasî babetê Xwedayê me ye yê kuLi ser text rûniştiye û babetê Berx e . »
66007011	Hemû milyaket li hawirdora text û rihspiyan û afirîdên jîndar disekinîn . Û li ber text xwe deverû davêtin erdê , diperizîn Xwedê û digotin :
66007012	« Amîn . Pesin , rûmet , şehrezayî , Şikir , hurmet , hêz û karînBila her û her ji Xwedayê me re be . Amîn . »
66007013	Yek ji rihspiyan peyivî û ji min re got : « Evên ku bi xiftanên spî hatine wergirtin kî ne û ji ku derê hatine ? »
66007014	Min ji wî re got : « Ezbenî , tu dizanî . » Hingê wî ji min re got : « Evên ha ew in ku ji wê tengahiya mezin hatine , xiftanên xwe şuştine û bi xwîna Berx spî kirine .
66007015	Ji bo vê yekê li ber textê Xwedê neÛ di Perestgeha wî de şev û roj diperizin wî . Yê ku li ser text rûniştiye , wê konê xwe li ser wan vegire .
66007016	Êdî ew birçî nabin û êdî tî nabinÛ ne tav û ne jî germî li wan dixe .
66007017	Çimkî ew Berxê ku di navenda text de yeWê şivantiyê li wan bikeÛ wê wan bibe ser kaniyên ava jiyanê . Xwedê wê hemû hêstiran ji çavên wan paqij bike . »
66008001	Û çaxê Berx mora heftan vekir , li dor nîv saetê li ezmên bêpêjiniyeke mezin çêbû .
66008002	Hingê min heft milyaketên ku li ber Xwedê rawestabûn dîtin . Heft borî ji wan re hatin dayîn .
66008003	Û milyaketekî din hat ku di destê wî de bixûrdanka zêrîn hebû û ew li ber Gorîgeha zêrîn rawesta . Gelek bixûr jê re hat dayîn , da ku li ser Gorîgeha zêrîn ya li ber text , bi duayên hemû pîrozan pêşkêş bike .
66008004	Û dûmana bixûrê bi duayên pîrozan re ji destê milyaket bilind bû ber Xwedê .
66008005	Piştre milyaket rahişt bixûrdankê û ew ji agirê Gorîgehê dagirt û avêt ser erdê . Xurexura ewran , deng , birûsk û erdhejîn çêbûn .
66008006	Hingê heft milyaketên ku heft borî bi wan re bûn xwe amade kirin , ku li boriyan bixin .
66008007	Û yê pêşî li boriyê xist , teyrok û agirê tevli xwînê bûyî çêbû û hat avêtin ser erdê . Û sêyeka erdê şewitî , sêyeka daran şewitî û hemû giyayê şîn şewitî .
66008008	Milyaketê diduyan li boriyê xist , tiştekî wek çiyayekî mezin ku bi êgir dişewitî hat avêtin nav deryayê û sêyeka deryayê bû xwîn .
66008009	Hingê sêyeka wan afirînên ku di deryayê de dijiyan mirin û sêyeka gemiyan telef bû .
66008010	Milyaketê sisiyan li boriyê xist û stêreke mezin ya ku wek xetîre dişewitî ji ezmên ket ser sêyeka çeman û ser çavkaniyên avê .
66008011	Navê stêrê Zerender e . Sêyeka avê wek zerender tehl bû û gelek mirov ji avê mirin , çimkî av tehl bûbû .
66008012	Û milyaketê çaran li boriyê xist , sêyeka rojê , sêyeka heyvê û sêyeka stêran derb standin , wusa ku sêyeka wan tarî dibû , sêyeka rojê û sêyeka şevê jî bê ronahî dima .
66008013	Hingê min nêrî û min dengê eylo bihîst ku di nîvê ezmên de difirî û bi dengekî bilind digot : « Ji ber dengê boriyên wan sê milyaketên mayî yên ku wê li boriyê bixin : Wey , wey , wey li wan ên ku li ser rûyê erdê rûdinin . »
66009001	Milyaketê pêncan li boriyê xist û min stêrek dît ku ji ezmên ketibû ser rûyê erdê . Û mifta deriyê kortala bêbinî ji stêrê re hat dayîn .
66009002	Gava ku wê deriyê kortala bêbinî vekir , wek dûmana kûrheke mezin dûman ji çalê derket û ji dûmana çalê , roj û hewa bûn tarî .
66009003	Ji nav dûmanê kulî derketin ser rûyê erdê ; wek ku desthilatiya dûpişkên erdê heye , desthilatî ji wan re jî hat dayîn .
66009004	Û ji wan re hat gotin ku ziyanê nedin giyayê erdê , ne jî tu dar û tu şînayiyê , lê ziyanê bidin wan mirovên ku mora Xwedê li ser eniya wan tune .
66009005	Destûra kuliyan hat dayîn , ku pênc mehan ezabê bidin wan , lê wan nekujin . Êşa wan wek êşa pêvedana dûpişkan bû .
66009006	Di wan rojan de mirov wê li mirinê bigerin , lê ew tu caran wê nabînin ; ewê bixwazin ku bimirin , lê mirin wê ji wan bireve .
66009007	Dirûvê kuliyan mîna wan hespan bûn ku ji bo cengê hatine amadekirin . Li ser serê wan tiştek wek tacên zêrîn hebû û rûyê wan wek rûyê mirovan bû .
66009008	Porê wan wek porê jinan û diranên wan wek diranên şêran bûn .
66009009	Û wek zirxên hesinî zirxên wan hebûn û dengê baskên wan mîna dengê wan erebeyan bû ku gelek hesp wan dikişînin û dibezin cengê .
66009010	Mîna dûpişkan dûvikê wan û derziya wan hebû ; û desthilatiya wan a ku pênc mehan cefayê bidin mirovan di dûvikê wan de bû .
66009011	Û milyaketê kortala bêbinî li ser wan padîşah bû , ku navê wî bi Îbranî ‹ Abadûn › û bi Yewnanî ‹ Apoliyon › e .
66009012	Waweylêya pêşî derbas bû ; va ye , hê du waweylêyên din tên .
66009013	Û milyaketê şeşan li boriyê xist û min dengek ji çar strûhên Gorîgeha zêrîn ya ku li ber Xwedê bû , bihîst .
66009014	Deng ji milyaketê şeşan re , yê ku borî di destê wî de bû got : « Wan çar milyaketên ku li ba çemê Firatê yê mezin girêdayî ne , veke . »
66009015	Û çar milyaketên ku ji bo vê saetê , vê rojê , vê mehê û vê salê hatibûn amadekirin , hatin berdan , da ku sêyeka mirovan bikujin .
66009016	Hejmara ordiyên siwarên hespan du caran deh hezar car deh hezar bû ; min hejmara wan bihîst .
66009017	Di dîtiniya ku min dît de hesp û siwarên wan bi vî awayî xuya dibûn : Zirxên wan hebûn ku bi rengê êgir , yaqûtê ezmanî û kewkurtê bûn . Serê hespên wan wek serê şêran bû . Ji devê wan agir , dûman û kewkurt derdiket .
66009018	Sêyeka mirovan bi van her sê belayan , bi êgir , bi dûman û bi kewkurta ku ji devê wan derdiket , hatin kuştin .
66009019	Çimkî desthilatiya hespan di devê wan û di dûvê wan de ye . Dûvên wan mîna maran in û serê wan heye û bi van ziyanê didin .
66009020	Û ew mirovên ku bi şûn de mabûn û bi van belayan nehatibûn kuştin , ji wan pûtên ku bi destên xwe çêdikirin , tobe nekirin . Dev ji perizîna cin û wan pûtan bernedan , yên ku zêrîn , zîvîn , tûncîn , kevirîn û darîn in û nabînin , nabihîzin û rêve naçin .
66009021	Û ji kuştin , sêrbazî , fuhûşî û diziya xwe jî tobe nekirin .
66010001	Hingê min milyaketekî din ê hêzdar dît ku ji ezmên dihat xwarê . Ew bi ewr wergirtî bû û li ser serê wî keskesor hebû . Rûyê wî wek rojê û lingên wî wek stûnên êgir bûn .
66010002	Di destê wî de kitêbeke biçûk a vekirî hebû . Lingê xwe yê rastê danî ser deryayê û lingê xwe yê çepê danî ser bejê .
66010003	Çawa ku şêr dike humênî bi dengekî bilind bang kir . Çaxê ku wî bang kir , heft xurexurên ewran bi dengên xwe peyivîn .
66010004	Gava ku heft xurexurên ewran peyivîn , ez li ber nivîsînê bûm . Û min ji ezmên dengek bihîst ku digot : « Ew tiştên ku heft xurexurên ewran gotin , mor bike , wan nenivîse . »
66010005	Piştre ew milyaketê ku min ew li ser deryayê û li ser bejê rawestayî dîtibû , destê xwe yê rastê ber bi ezmên ve bilind kir .
66010006	Û wî bi wî yê ku her û her dijî , yê ku ezman û yên ku tê de ne , erd û yên ku te de ne , derya û yên ku tê de ne afirandine , sond xwar û got : « Êdî wê bi derengmayîn nebe .
66010007	Lê belê di rojên ku milyaketê heftan dengê xwe bide bihîstin de , çaxê ew li boriyê bixe , tam wek ku Xwedê mizgînî ji xulamên xwe yên pêxember re dabû , sira Xwedê wê temam bibe . »
66010008	Hingê ew dengê ku min ji ezmên bihîstibû , careke din bi min re peyivî û got : « Here , wê kitêba vekirî ya ku di destê wî milyaketê ku li ser deryayê û bejê rawestayî de ye bistîne . »
66010009	Îcar ez çûm ba milyaket û min jê xwest , ku kitêba biçûk bide min . Wî ji min re got : « Wê bigire û bixwe . Wê zikê te tehl bike , lê wê di devê te de wek hingiv şêrîn be . »
66010010	Min kitêba biçûk ji destê milyaket stand û min ew xwar . Di devê min de wek hingiv şêrîn bû ; lê çaxê min ew xwar , zikê min tehl bû .
66010011	Û ji min re hat gotin : « Divê ku tu dîsa li ser gelek gel , milet , ziman û padîşahan pêxemberîtiyê bikî . »
66011001	Qamîşekî mîna şivdar ji min re hat dayîn û hat gotin : « Rabe , Perestgeha Xwedê , Gorîgehê û yên ku tê de diperizin bipîve .
66011002	Lê hewşa Perestgehê ya derve bihêle û wê nepîve ; çimkî ew ji miletan re hat dayîn . Ewê Bajarê Pîroz çil û du mehan di bin lingan de biperçiqînin .
66011003	Û ezê desthilatiyê bidim du şahidên xwe û ewê xirarî li xwe kirî hezar û du sed û şêst rojan pêxemberîtiyê bikin . »
66011004	Ev in ew herdu darên zeytûnan û herdu şamdankên ku li ber Xudanê dinyayê disekinin .
66011005	Eger mirovek bixwaze ziyanê bide wan , ji devê wan agir derdikeve û dijminên wan dixwe û helak dike . Û eger mirovek bixwaze ziyanê bide wan , divê ew bi xwe bi vî awayî bê kuştin .
66011006	Desthilatiya wan heye , ku di rojên pêxemberîtiya xwe de ezmên bigirin , da ku baran nebare . Û desthilatiya wan li ser avê heye , ku wê bikin xwîn û kengê bixwazin , dikarin her belayê bi ser rûyê erdê de bînin .
66011007	Çaxê şahidiya xwe bînin serî , ew cenawirê ku ji kortala bêbinî derdikeve wê bi wan re şer bike , li hember wan bi ser keve û wan bikuje .
66011008	Cesedê wan wê li ser meydana wî bajarê mezin bimîne , ku bi mana ruhanî jê re Sodom û Misir tê gotin . Xudanê wan bi xwe jî li wê derê hat xaçkirin .
66011009	Ji her gel , her bavik , her ziman û her miletan mirov wê sê roj û nîvan li cesedê wan binêrin û ew destûrê nadin , ku cesedê wan bixin gorê .
66011010	Yên ku li ser rûyê erdê rûdinin wê li ser wan şa bibin û wê gelek dilgeş bibin û ewê diyariyan ji hev re bişînin . Çimkî van herdu pêxemberan ezab didan wan ên ku li ser rûyê erdê rûdiniştin .
66011011	Û piştî sê roj û nîvan ji Xwedê ruhê jiyanê ket hundirê wan û ew rabûn ser lingên xwe . Îcar tirseke mezin ket ser wan ên ku ew dîtin .
66011012	Hingê wan dengekî mezin ji ezmên bihîst ku ji wan re digot : « Werin jorê . » Û li ber çavên dijminên xwe ew di ewr de hilkişiyan ezmên .
66011013	Di wê saetê de erdhejîneke mezin çêbû , dehyeka bajêr hilweşiya û di erdhejînê de heft hezar mirov mirin . Yên bi şûn de man , tirsiyan û rûmet dan Xwedayê ezmên .
66011014	Waweylêya diduyan derbas bû ; va ye , waweylêya sisiyan zûka tê .
66011015	Milyaketê heftan li boriyê xist û li ezmên dengên mezin çêbûn ku digotin : « Padîşahiya dinyayê bû ya Xudanê me û ya Mesîhê wî . Ewê her û her padîşahiyê bike » .
66011016	Û bîst û çar rihspiyên li ber Xwedê yên ku li ser textên xwe rûdiniştin , xwe deverû avêtin erdê , perizîn Xwedê û gotin :
66011017	« Ya Xudan , Xwedayê karîndarê her tiştî , Yê ku Hebû û Yê ku Heye , Em ji te re şikir dikin ; Çimkî te hêza xwe ya mezin standÛ te dest bi hukumdariya xwe kir .
66011018	Milet hêrs bûn , lê xezeba te hat ; Wext hat , ku dîwana miriyan bê kirin . Wextê dayîna xelata xulamên te yên pêxemberÛ yên pîroz , biçûk û mezin , yên ku ji te ditirsin hat . Û wextê xerakirina yên ku dinyayê xera dikin hat . »
66011019	Hingê Perestgeha Xwedê ya ku li ezmên bû vebû û di Perestgeha wî de Sindoqa Peymana wî xuya bû . Birûskan lê da , deng û xurexura ewran hat bihîstin , erdhejînek û teyrokeke şedîd çêbû .
66012001	Hingê nîşaneke mezin li ezmên xuya bû : Jinek hebû ku bi rojê pêçayî , heyv di bin lingên wê de û taca ji diwanzdeh stêran li ser serê wê bû .
66012002	Ew bizaro bû û ji bo ku zarokê xwe bianiya , di cefayê de bû , êş dikişand û dikir qîrîn .
66012003	Nîşaneke din jî li ezmên xuya bû . Va ye , ejderekî sor ê mezin ku heft serî û deh strûhên wî hebûn û li ser serên wî heft tac hebûn .
66012004	Û dûvikê wî sêyeka stêrên ezmên xişandin û ew avêtin ser rûyê erdê . Ejder li ber wê jina ku li ber zarokanînê bû rawesta . Ew li benda bûyîna zarok bû , ku wî daqurtîne .
66012005	Jinikê zarokekî kur anî , kurekî ku ewê bi gopalê hesin şivantiyê li hemû miletan bike . Û zarokê wê birin ba Xwedê û ber textê wî .
66012006	Jinik jî reviya çû çolê . Li wê derê cihê wê yê ku ji aliyê Xwedê ve hatibû amadekirin hebû , da ku ew hezar û du sed û şêst rojan bê xweyîkirin .
66012007	Hingê li ezmên ceng çêbû . Mîxayîl û milyaketên xwe bi ejder re şer kirin . Û ejder û milyaketên xwe şer kirin ,
66012008	lê bi ser neketin û li ezmên êdî ji bo wan cih nema .
66012009	Ejderê mezin yê ku jê re Îblîs û Şeytan tê gotin , ew marê kevin ê ku hemû dinya xapandiye , ew û milyaketên wî pê re hatin avêtin ser rûyê erdê .
66012010	Hingê min li ezmên dengekî bilind bihîst ku got : « Êdî wextê xilasî , hêz û Padîşahiya Xwedayê meÛ desthilatiya Mesîhê wî hat . Çimkî sûcdarkerê birayên me , Yê ku şev û roj wan li ber Xwedayê me sûcdar dike , Hat avêtin xwarê .
66012011	Ew bi xwîna Berx û bi peyva şahidiya xweLi hember wî bi ser ketinÛ heta mirinê jî ji jiyana xwe hez nekirin .
66012012	Ji bo vê yekê şa bibin , ya ezmannoÛ yên ku di wan de rûdinin . Lê wey li erdê û li deryayê , Ji ber ku Îblîs bi xezebeke mezin tê ser we , Çimkî ew dizane ku wexta wî kêm e »
66012013	Gava ejder dît ku ew hat avêtin ser rûyê erdê , ket pey wê jinika ku zarokê kur anîbû .
66012014	Du baskên eyloyekî mezin ji jinikê re hatin dayîn , da ku bifire here çolê cihê xwe . Li wê derê , ji mar dûr , wê sê sal û nîvan bê xweyîkirin .
66012015	Hingê mar ji devê xwe wek çem av pijiqand pey wê , da ku wê bi avê bixeniqîne .
66012016	Lê erdê alîkariya jinikê kir , devê xwe vekir û ew çemê ku ejder ji devê xwe pijiqandibû daqurtand .
66012017	Îcar ejder ji jinikê hêrs bû û çû , da ku bi wan re şer bike , yên ku ji dûndana wê mane , yên ku emrên Xwedê bînin cih û şahidiya Îsa bi wan re ye .
66013001	Ejder li ber devê deryayê sekinî . Piştre min cenawirekî ku ji deryayê derdiket dît . Deh strûhên wî û heft serên wî hebûn û li ser strûhên wî deh tac û li ser serên wî navên çêran hebûn .
66013002	Ew cenawirê ku min dît , mîna piling bû , lingên wî wek lingên hirçê bûn û devê wî wek devê şêr bû . Û ejder hêza xwe , textê xwe û desthilatiya mezin da wî .
66013003	Û seriyek ji seriyên cenawir wek ku li ber mirinê be birîndar bû , lê birîna mirinê hat qenckirin û seranserê dinyayê li cenawir şaş ma .
66013004	Hingê mirov ji ejder re çûn ser çokan , çimkî wî desthilatiya xwe da cenawir . Mirov perizîn cenawir û gotin : « Gelo kî mîna cenawir e ? Û kî dikare bi wî re şer bike ? »
66013005	Devê ku tiştên mezin dibêje û çêran dike ji wî re hat dayîn û desthilatî ji wî re hat dayîn , ku çil û du mehan çi bixwaze bike .
66013006	Ji bo ku li dijî Xwedê çêran bike , devê xwe vekir û çêrî navê wî , konê wî û yên ku li ezmên rûdinin kir .
66013007	Destûr ji wî re hat dayîn , ku bi pîrozan re şer bike û li hember wan bi ser keve . Û desthilatiya li ser her bavik , gel , ziman û miletan ji wî re hat dayîn .
66013008	Hemû yên ku li ser erdê rûdinin , hemû yên ku navên wan ji damezrandina dinyayê ve di Kitêba Jiyanê ya Berxê şerjêkirî de nehatine nivîsîn , wê jê re herin ser çokan .
66013009	Guhê kê hebe , bila bibihîze :
66013010	Yê hêsîrtiyê , wê here hêsîrtiyê ; Yê şûr , wê bi şûr bê kuştin . Li vê derê bîhnfirehî û baweriya pîrozan divê .
66013011	Hingê min cenawirekî din dît ku ji erdê derdiket . Wek berxekî , du strûhên wî hebûn û wek ejder dipeyivî .
66013012	Û hemû desthilatiya cenawirê pêşî li ber wî bi kar dianî . Wî wusa kir , ku rûyê erdê û yên ku li ser wê rûdinin ji wî cenawirê pêşî re herin ser çokan , ku birîna wî ya mirinê hatibû qenckirin .
66013013	Wî li ber mirovan nîşanên mezin dikirin , heta dikaribû ku ji ezmên êgir bîne ser rûyê erdê .
66013014	Û bi wan nîşanên ku jê re hatibûn dayîn , da ku li ber cenawirê pêşî bike , wî ew ên ku li ser rûyê erdê rûdiniştin , dixapandin . Ji wan re digot ku sûretekî ji wî cenawirî re çêkin ê ku bi şûr hatibû birîndarkirin û dîsa dijiya .
66013015	Desthilatî ji wî re hat dayîn , da ku nefesê bide sûretê cenawir ku sûretê cenawir bipeyive û bikare wan ên ku neperizin cenawir bide kuştin .
66013016	Wî destê rastê an eniya hemû biçûk û mezinan , dewlemend û belengazan , azad û xulaman dida deqkirin .
66013017	Wusa ku heçî kesê deqa cenawir , yanî navê wî an hejmara navê wî pê re nebe , nekaribe kirrîn û firotinê bike .
66013018	Li vê derê şehrezayî divê : Yê ku fêmdar be , bila hejmara cenawir hesab bike . Çimkî hejmara mirov e û hejmara wî şeş sed û şêst û şeş e .
66014001	Hingê min dît ku va ye , Berx li ser Çiyayê Siyonê disekinî û bi wî re sed û çil û çar hezar mirov hebûn ku li ser eniya wan navê wî û navê Bavê wî nivîsî bûn .
66014002	Û min ji ezmên dengekî wek dengê aveke boş û wek dengekî bilind yê xurexura ewran bihîst . Dengê ku min bihîstibû , wek dengê muzîkvanên ku li çengên xwe dixin bû .
66014003	Wan li ber text û li ber çar afirîdên jîndar û rihspiyan straneke nû digot . Ji wan sed û çil û çar hezarên ku ji rûyê erdê bi berdêl hatine kirrîn pê ve , tu kes nikare wê stranê hîn bibe .
66014004	Yên ku bi jinan re nelewitîne ev in . Çimkî keçên keçîn-kurên kurîn in . Ev ew in ku Berx bi ku derê ve here , li pey wî diçin . Evên ha berê pêşî ne ku ji bo Xwedê û ji bo Berx ji nav mirovan hatine kirrîn .
66014005	Derew ji devê wan derneket . Ew bêleke ne .
66014006	Hingê min milyaketekî din dît ku di nava ezmên de difirî , Mizgîniyeke herheyî bi wî re bû , da ku Mizgîniyê bide yên ku li ser rûyê erdê rûdinin , yanî bide her milet , bavik , ziman û gelan .
66014007	Bi dengekî bilind digot : « Ji Xwedê bitirsin û rûmetê bidin wî , çimkî saeta ku ew dîwanê bike , hat . Biperizin wî yê ku erd û ezman , derya û çavkaniyên avê afirandine . »
66014008	Hingê milyaketê diduyan li pey wî hat û got : « Hilweşiya ! Ew Babîla mezin ya ku ji şeraba fuhûşiya xwe ya har bi hemû miletan daye vexwarin , hilweşiya . »
66014009	Piştre milyaketê sisiyan li pey wan hat û bi dengekî bilind got : « Eger kesek ji cenawir re û ji sûretê wî re here ser çokan û li ser eniya xwe an li ser destê xwe deqê qebûl bike ,
66014010	ew jî wê ji şeraba hêrsa Xwedê ya ku safî di kasa xezeba wî de hatiye amadekirin vexwe û li ber milyaketên pîroz û li ber Berx bi êgir û bi kewkurtê ezab wê li wî bê kirin .
66014011	Û dûmana ezaba wan her û her dû dike . Ew ên ku ji cenawir û ji sûretê wî re diçin ser çokan û her kî ku deqa navê wî qebûl bike , şev û roj rihetiya wan tune . »
66014012	Loma divê ew pîrozên ku emrên Xwedê û baweriya Îsa digirin , bi bîhnfirehî ragirin .
66014013	Hingê min ji ezmên dengek bihîst ku digot : « Binivîse : Xwezî bi wan miriyên ku ji niha û pê ve di yekîtiya Xudan de bimirin ! » Ruh dibêje : « Erê ! Da ku ji xebata xwe rihet bibin , çimkî kirinên wan bi wan re diçin . »
66014014	Û min dît , va ye , ewrekî spî û yekî mîna Kurê Mirov li ser ewr rûniştî ye . Li ser serê wî taca zêrîn û di destê wî de daseke tûj hebû .
66014015	Û milyaketekî din ji Perestgehê derket , bi dengekî bilind gazî wî yê ku li ser ewr rûniştibû kir û got : « Dasa xwe bavêje û bidirû . Saeta dirûnê hat , çimkî berê erdê gihîştiye . »
66014016	Û yê ku li ser ewr rûdinişt dasa xwe avêt rûyê erdê û erd hat dirûn .
66014017	Milyaketekî din ji wê Perestgeha ku li ezmên bû derket û di destê wî de jî daseke tûj hebû .
66014018	Îcar milyaketekî din ê ku li ser êgir hukumdariya wî heye , ji Gorîgehê derket û bi dengekî bilind bang kir wî yê ku dasa wî ya tûj heye û got : « Dasa xwe ya tûj bavêjê û gûşiyên mêwa erdê bicivîne , çimkî tiriyê wê gihîştine . »
66014019	Milyaket dasa xwe avêt erdê û berê erdê yê mêwê civand û avêt mahsera xezeba Xwedê ya mezin .
66014020	Mahsere li derveyê bajêr hat guvaştin û xwîna ku jê herikî , cihekî bi qasî hezar û şeş sed meydanî girt û xwe avêt heta lixaba hespan .
66015001	Hingê min li ezmên nîşaneke din a mezin û ecêb dît : Heft milyaket ku heft belayên dawîn bi wan re bûn . Çimkî xezeba Xwedê bi wan temam dibe .
66015002	Min dît ku tiştekî wek deryayeke camîn a bi êgir tevlihev hebû û min dît yên ku li hember cenawir û sûretê wî û hejmara navê wî bi ser ketibûn , li ser deryaya camîn radiwestan . Çengên ku Xwedê dane wan di destên wan de bûn
66015003	û strana xulamê Xwedê Mûsa û strana Berx distrandin û digotin : « Ya Xudan , Xwedayê karîndarê her tiştî , Karên te mezin û ecêb in ; Ya Padîşahê miletan , Riyên te rast û dadperwer in .
66015004	Ya Xudan , kî natirseÛ rûmetê nade navê te ? Çimkî bi tenê tu pîroz î , Hemû milet wê bênÛ li ber te herin ser çokan , Çimkî karên te yên dadperwer eşkere bûn . »
66015005	Piştî van tiştan min dît ku li ezmên Perestgeh , yanî Konê Şahidiyê vebû .
66015006	Heft milyaketên ku heft bela bi wan re bûn ji Perestgehê derketin . Wan kitanê paqij yê ku dibiriqî li xwe kiribûn û kemberên zêr li singên xwe pêçabûn .
66015007	Yekî ji çar afirîdên jîndar heft piyanên zêrîn yên ku bi xezeba wî Xwedayê ku her û her dijî tije bûn , dan heft milyaketan .
66015008	Û Perestgeh bi dûmana rûmet û hêza Xwedê tije bû û heta ku heft belayên heft milyaketan temam bûn , tu kesî nikaribû bikeve Perestgehê .
66016001	Hingê min dengekî bilind ji Perestgehê bihîst ku ji heft milyaketan re got : « Herin û heft piyanên xezeba Xwedê birijînin ser rûyê erdê . »
66016002	Yê pêşî çû û piyana xwe rijand ser erdê û ew mirovên ku deqa cenawir li ser wan hebû û ji sûretê wî re çûbûn ser çokan , kûnêrên pîs û xerab li ser wan çêbûn .
66016003	Yê diduyan piyana xwe rijand ser deryayê û derya bû wek xwîna miriyan . Û her afirînê jîndar ê ku di deryayê de bû mir .
66016004	Yê sisiyan piyana xwe rijand ser çem û ser çavkaniyên avê û ew bûn xwîn .
66016005	Hingê min bihîst ku milyaketê avê weha got : « Ya Yê ku Heye û Yê ku Hebû , Yê Pîroz , Tu dadperwer î , ku te weha dîwan kir !
66016006	Çimkî wan xwîna pîroz û pêxemberan rijandÛ te ji bo vexwarinê xwîn da wan . Wan ev heq kir . »
66016007	Û min dengê gorîgehê bihîst ku got : « Erê , ya Xudan , Xwedayê karîndarê her tiştî , Dîwankirina te rast û dadperwer e . »
66016008	Yê çaran piyana xwe rijand ser rojê . Ji rojê re desthilatî hat dayîn , ku mirovan bi êgir biqelîne .
66016009	Îcar mirov bi kelgermiyeke mezin hatin qelandin û çêr kirin navê wî Xwedayê ku desthilatiya wî li ser van belayan heye . Lê ji kirinên xwe yên xerab tobe nekirin û rûmet nedan wî .
66016010	Yê pêncan piyana xwe rijand ser textê cenawir û padîşahiya wî bû taristanî . Ji êşê mirovan zimanê xwe gez kirin
66016011	û ji ber êş û kûnêrên xwe çêrî Xwedayê ezmên kirin , lê ji kirinên xwe tobe nekirin .
66016012	Yê şeşan piyana xwe rijand ser çemê Firatê yê mezin . Ava wî çikiya , da ku rê ji bo padîşahên Rojhilatê bê amadekirin .
66016013	Piştre min sê ruhên nepak ên ku mîna beqan bûn dîtin . Ew ji devê ejder , ji devê cenawir û ji devê pêxemberê derewîn derdiketin .
66016014	Ew ruhên ku cin in nîşanên mezin çêdikin . Ew diçin ba hemû padîşahên dinyayê , da ku wan ji bo cenga Roja Mezin a Xwedayê karîndarê her tiştî bicivînin .
66016015	« Va ye , ez wek dizan têm ! Xwezî bi wî yê ku hişyar disekine û cilên xwe parastine , da ku tazî negere û eyba wî neyê dîtin ! »
66016016	Hingê wan ruhan ew padîşah li wî cihî civandin , ku bi Îbranî jê re ‹ Harmegedon › tê gotin .
66016017	Yê heftan piyana xwe rijand ser bayê û ji Perestgehê , ji text dengekî bilind derket û got : « Çêbû » .
66016018	Hingê birûskê lê da , deng hat , bû xurexura ewran û erdhejîneke wusa mezin çêbû ku ji çaxê mirov li ser rûyê erdê ne û heta niha erdhejîneke wusa çênebûye .
66016019	Bajarê mezin bû sê perçe û bajarên miletan hilweşiyan . Û Babîla mezin hat bîra Xwedê , da ku kasa şeraba xezeba xwe ya dijwar bide wê .
66016020	Hemû girav reviyan û çiya êdî nehatin dîtin .
66016021	Ji ezmên teyroka mezin ya bi giraniya telantekê li ser mirovan barî . Mirovan jî ji ber belaya teyrokê çêrî Xwedê kirin , çimkî bela wê gelek mezin bû .
66017001	Yek ji wan heft milyaketên ku heft piyan bi wan re bûn hat , bi min re peyivî û got : « Were vê derê , ezê nîşanî te bidim , ka çawa ew fahîşeya mezin a ku li ser gelek avê rûniştiye , tê dîwankirin .
66017002	Padîşahên dinyayê bi wê re fuhûşî kirin û yên ku li ser rûyê erdê rûdinin bi şeraba fuhûşiya wê serxweş bûn . »
66017003	Hingê milyaket ez bi Ruh birim çolê û min jinek dît ku li ser cenawirekî sor siwar bûbû . Cenawir ji her aliyî ve bi navên çêran tije bû û heft serî û deh strûhên wî hebûn .
66017004	Jinik bi cilên binefşî û sor hatibû wergirtin û bi zêr , bi kevirên hêja , bi lal û duran hatibû xemilandin û kaseke zêrîn di destê wê de bû . Kas jî tije tiştên mekruh û tiştên fuhûşiya wê yên murdar bû .
66017005	Li ser eniya wê , ew navê bi sir nivîsî bû : BABÎLA MEZIN , DIYA FAHÎŞEYAN Û TIŞTÊN MEKRUH ÊN DINYAYÊ .
66017006	Û min dît ku jinik bi xwîna pîrozan û bi xwîna şahidên Îsa serxweş e . Gava ku min ew dît , ez gelek şaş bûm .
66017007	Hingê milyaket ji min re got : « Çima tu şaş dimînî ? Ezê sira jinikê û sira wî cenawirê ku wê hildigire , yê ku heft serên wî û deh strûhên wî hene , ji te re bêjim .
66017008	Ew cenawirê ku te dîtiye hebû , lê niha tune ; ewê zû ji kortala bêbinî derkeve û here helakê . Û ew ên ku li ser rûyê erdê rûdinin û navên wan ji damezrandina dinyayê ve di Kitêba Jiyanê de nehatine nivîsîn , çaxê cenawir bibînin , wê şaş bibin . Çimkî hebû û niha tune , lê wê hebe .
66017009	Li vê derê aqilmendî û şehrezayî divê : Heft serî , heft çiyayên ku jinik li ser wan rûniştî ye û heft padîşah in :
66017010	Pênc ji wan ketin , yek ji wan heye , yê din hê nehatiye û çaxê bê , divê demeke kurt bimîne .
66017011	Cenawirê ku hebû û tune , ew bi xwe jî padîşahê heştan e . Ew yek ji heftan e û diçe helakê .
66017012	« Ew deh strûhên ku te dîtine , deh padîşah in ku hê padîşahî nestandine ; lê belê wê desthilatiyê bistînin , ku bi cenawir re ji bo saetekê padîşahiyê bikin .
66017013	Fikra van yek e , ew hêz û desthilatiya xwe didin cenawir .
66017014	Evên ha wê bi Berx re şer bikin û Berx wê li hember wan bi ser keve . Çimkî ew Xudanê xudanan û Padîşahê padîşahan e ; û yên ku bi wî re bi ser ketine , yên gazîkirî , hilbijartî û dilsoz in . »
66017015	Û milyaket ji min re got : « Ew ava te dît ku fahîşe li ser wê rûniştî ye , gel , elalet , milet û ziman in .
66017016	Ew deh strûhên ku te dîtin û cenawir , wê ji fahîşeyê nefret bikin . Ewê wê tazî û şeperze bikin , wê goştê wê bixwin û wê di êgir de bişewitînin .
66017017	Çimkî Xwedê xist dilê wan , ku daxwaza wî pêk bînin û di fikrekê de bin û padîşahiya xwe bidin cenawir heta ku peyvên Xwedê bên cihê xwe .
66017018	Ew jina ku te dîtiye , ew bajarê mezin e ku padîşahiya wî li ser padîşahên dinyayê heye . »
66018001	Piştî van tiştan min milyaketekî din dît ku ji ezmên dihat xwarê . Desthilatiya wî ya mezin hebû û ji rûmeta wî rûyê erdê bû ronahî .
66018002	Wî bi dengekî xurt gazî kir û got : « Hilweşiya ! Babîla mezin hilweşiya ! Bû cih û warê cinanÛ nivana hemû ruhên nepak , Bû nivana hemû teyr û heywanên nepak û murdar .
66018003	Çimkî ji şeraba fuhûşiya wê ya harHemû miletan vexwarÛ padîşahên dinyayê bi wê re fuhûşî kirin ; Û bazirganên dinyayê ji zêdehiya kêfa wê dewlemend bûn . »
66018004	Hingê min ji ezmên dengekî din bihîst ku digot : « Ya gelê min , ji wê derkevin , Da ku hûn nebin hevparên gunehên wêÛ ji belayên wêParê nestînin .
66018005	Çimkî gunehên wê gihîştin heta bi ezmênÛ Xwedê neheqiyên wê anîn bîra xwe .
66018006	Wê bi xwe çawa dabe , hûn jî wusa bidin wêÛ li gor kirinên wê du qat bidin wê ; Û ew kasa ku wê daye vexwarin , hûn du qat bi wê bidin vexwarin .
66018007	Çiqas rûmet dabe xwe û kêf û şahî kiribe , Ewqas cefa û xemgîniyê bidin wê . Çimkî di dilê xwe de dibêje : ‹ Ez bi şahbanûyî rûdinim , Ez ne jinebî meÛ ez tu caran şînê nagirim . ›
66018008	Ji bo vê yekê belayên wê — Mirin , şîn û xela — wê di rojekê de bênÛ ewê bi êgir bê şewitandin . Çimkî Xudan Xwedayê ku dîwana wê dike , hêzdar e . »
66018009	Û padîşahên dinyayê yên ku pê re fuhûşî û kêf kirine , çaxê dûmana şewitandina wê bibînin , wê li ser wê bigirîn û li xwe bidin .
66018010	Ji tirsa cefayê ku ew dikişîne , wê li dûr bisekinin û bêjin : « Wax , wax , bajarê mezin , Bajarê hêzdar , Babîl ! Çimkî dîwanbûna te wusa di saetekê de hat . »
66018011	Bazirganên dinyayê wê li ser wê bigirîn û şînê bigirin . Çimkî malên wan ,
66018012	zêr û zîv , kevirên hêja , lal û dur , kitanê hêja , qumaşên binefşî , hevrîşim , qumaşên sor , her cûreyê darê bîhnxweş û her tiştên ji diranên fîlan , tiştên ji darê herî hêja , ji tûnc , ji hesin û ji mermer ;
66018013	darçîn , biharat , bixûr , rûnê bîhnxweş , cewîşêrîn , şerab , dohnê zeytê , arê xas , genim , dewar , mî , hesp , erebe , kole û mirovan êdî tu kes nakirre .
66018014	Ew dibêjin : « Ew fêkiyên ku dilê te diçû wanJi destê te derketin , Tiştên şewqdar û dilkêşJi te re nemanÛ êdî tu kes tu caran wan nabîne . »
66018015	Bazirganên van tiştan , yên ku ji Babîlê dewlemend bûne , wê ji tirsa cefayê wê li dûr bisekinin û bi şîn û girîn bêjin :
66018016	« Wax , wax , bajarê mezin ! Ku bi kitanê hêja , qumaşê binefşî û sor hatiye pêçanÛ bi zêr , kevirê hêja û bi duran hatiye xemilandin !
66018017	Evqas dewlemendî di saetekê de wêran bû ! » Û her qaptanê gemiyê û her rêwiyê ku bi gemiyê diçe cihekî , gemîvan û hemû yên ku bi kar û xebatên deryayê abora xwe dikin , li dûr disekinîn
66018018	û gava dûmana şewitandina wî didîtin , bi qîrîn digotin : « Ma bajarekî din ê wek vî bajarê mezin heye ? »
66018019	Wan xwelî li serê xwe kir , bi şîn û girîn kirin qîrîn û gotin : « Wax , wax , bajarê mezin ! Yên ku di deryayê de gemiyên wan heneHemû bi malên wî yên hêja dewlemend bûn . Lê wusa di saetekê de bajar wêran bû .
66018020	Ey ezmanno û hûn pîrozno ! Şandîno û pêxemberno ! Li ser wî şa bibin ! Çimkî Xwedê dîwana wî kir , heqê we ji wî stand . »
66018021	Hingê milyaketekî hêzdar kevirek wek beraşekî mezin hilda , avêt deryayê û got : « Bajarê mezin Babîl weha bi ketineke mezin wê bê avêtinÛ êdî tu caran xuya nabe .
66018022	Êdî dengê çengvan , muzîkvan , Bilûrvan û borîzananTu caran di nav te de nayê bihîstin . Êdî pîşekarên tu pîşeyîTu caran di nav te de peyda nabin . Û êdî dengê beraşanTu caran di nav te de nayê bihîstin .
66018023	Êdî ronahiya qendîlanTu caran di nav te de ronahî nadeÛ êdî dengê bûk û zavaTu caran di nav te de nayê bihîstin . Bazirganên te giregirên dinyayê bûnÛ hemû milet bi sêrbaziya te ji rê derketin .
66018024	Xwîna pêxember , pîroz û hemûyên kuLi ser rûyê erdê hatine şerjêkirin ket stûyê wî bajarî . »
66019001	Piştî van tiştan , min li ezmên dengekî bilind bihîst , wek dengê elaleteke mezin bû û digot : « Helêlûya ! Xilasî , rûmet û hêz , yên Xwedayê me ne !
66019002	Çimkî dîwankirina wî rast û dadperwer e . Wî dîwana fahîşeya mezin kir , Ya ku rûyê erdê bi fuhûşiya xwe xera kiriyeÛ wî heyfa xwîna pîrozên xwe jê stand . »
66019003	Û cara diduyan gotin : « Helêlûya ! Dûmana bajêr her û her bilind dibe . »
66019004	Bîst û çar rihspî û çar afirîdên jîndar deverû çûn ser çokan û perizîn Xwedayê ku li ser text rûniştiye û gotin : « Amîn , Helêlûya . »
66019005	Hingê dengek ji text hat û got : « Ey hemû xulamên wî yên ku ji wî ditirsin , Biçûk û mezin pesnê Xwedayê me bidin . »
66019006	Piştre min dengek wek dengê elaleteke mezin , dengê gelek avê û dengê xurexura ewrên hêzdar bihîst ku digot : « Helêlûya ! Çimkî Xudan Xwedayê me , Karîndarê her tiştî , hukumdariyê dike .
66019007	Em şa û dilgeş bibinÛ em rûmetê bidin wî . Çimkî daweta Berx hatÛ bûka ku ji bo wî ye , xwe amade kir .
66019008	Û jê re hat dayîn , ku ewKitanê hêja yê ku dibiriqe û paqij e , wergire . » Mana kitanê hêja , kirinên pîrozan ên dadperwer in .
66019009	Hingê milyaket ji min re got : « Binivîse : ‹ Xwezî bi wan ên ku ji bo ziyafeta daweta Berx hatine vexwendin ! › » Û ji min re got : « Evên ha peyvên Xwedê yên rast in . »
66019010	Û ez li ber lingên wî deverû çûm ser çokan , ku ez biperizim wî . Lê wî ji min re got : « Nebe ku tu vê yekê bikî ! Ez xizmet-hevalê te û xizmet-hevalê birayên te me , yên ku şahidiya Îsa bi wan re ye . Biperize Xwedê , çimkî şahidiya Îsa ruhê pêxemberîtiyê ye . »
66019011	Hingê min ezman vebûyî dît . Va ye , hespekî boz . Ji siwarê wî re yê Dilsoz û Rast tê gotin ; ew di şer û dîwankirinê de dadperwer e .
66019012	Çavên wî wek pêta êgir in û li ser serê wî gelek tac hene . Navekî wî yê nivîsî heye ku ji wî pê ve tu kes nizane .
66019013	Û cilek li xwe kiriye ku li xwînê hatiye xistin û navê wî ‹ Peyva Xwedê › ye .
66019014	Ordiyên li ezmên ên ku bi kitanê hêja yê spî û paqij hatibûn wergirtin , li ser hespên boz li pey wî dihatin .
66019015	Şûrekî tûj ji devê wî derdikeve , da ku li miletan bixe û ew bi xwe wê bi gopalê hesin serweriyê li wan bike . Ew bi xwe wê mahsera şeraba xezeba Xwedayê karîndarê her tiştî ya dijwar biguvêşe .
66019016	Li ser cilê wî û li ser kemaxa wî navekî nivîsî heye : PADÎŞAHÊ PADÎŞAHAN Û XUDANÊ XUDANAN .
66019017	Û min milyaketek dît ku li ser rojê disekinî û bi dengekî bilind gazî kir û ji hemû teyrên ku di nava ezmên de difirîn re got : « Werin ziyafeta Xwedê ya mezin , li cihekî bicivin ,
66019018	da ku hûn goştê padîşahan , goştê serdaran , goştê mêrxasan , goştê hespan û siwarên wan , goştê hemû azad û xulaman , biçûk û mezinan bixwin . »
66019019	Hingê min cenawir û padîşahên dinyayê û ordiyên wan li cihekî civiyayî dîtin , da ku cengê bi siwarê hêsp û bi ordiya wî re bikin .
66019020	Û cenawir û pêxemberê derewîn bi wî re , bi hêsîrtî hatin girtin . Pêxemberê derewîn ew bû ku li ber cenawir nîşanên mezin dikirin û bi wan nîşanan ew ên ku deqa cenawir distandin û ji sûretê wî re diçûn ser çokan , dixapandin . Ev herduyên ha sax hatin avêtin nav gola êgir a ku bi kewkurtê dişewite .
66019021	Yên bi şûn de mayî , bi wî şûrê ku ji devê siwarê hêsp derdiket , hatin kuştin û hemû teyran ji goştê wan têr xwar .
66020001	Û min milyaketek dît ku ji ezmên dihat xwarê ; di destê wî de mifta kortala bêbinî û zincîreke mezin hebû .
66020002	Wî ejder , marê kevin ê ku Îblîs , yanî Şeytan e , girt û ew hezar salî girêda .
66020003	Wî ew avêt kortala bêbinî , ser wî girt û mor kir , da ku heta hezar sal temam bibin êdî miletan nexapîne . Piştî vê yekê divê ku ew demeke kurt bê berdan .
66020004	Min text dîtin û ew li ser wan rûniştin , desthilatî ji wan re hat dayîn , ku ew dîwanê bikin . Îcar min canê wan ên ku ji ber şahidiya Îsa û ji ber peyva Xwedê serê wan hatiye birrîn dîtin . Ew ji cenawir re û ji sûretê wî re neçûne ser çokan û li ser eniya xwe û li ser destê xwe deq nestandine . Ew vejiyan û wan bi Mesîh re hezar salî padîşahî kir .
66020005	Ew miriyên ku bi şûn de man , heta hezar sal temam bûn venejîn . Vejîna pêşî ev e .
66020006	Yê ku para wî di vejîna pêşî de heye pîroz e û xwezî bi wî ; hukumdariya mirina diduyan li ser wan tune . Lê belê wê bibin kahînên Xwedê û yên Mesîh û wê bi wî re hezar salî padîşahiyê bikin .
66020007	Çaxê hezar sal temam bibin , Îblîs wê ji zîndanê bê berdan .
66020008	Ewê derkeve , da ku wan miletên ku li ser her çar riknên erdê ne — Gog û Magog — bixapîne û ji bo cengê wan li cihekî bicivîne . Hejmara wan wek seylaka ber deryayê ye .
66020009	Ew derketin ser pehnahiya erdê û hawirdora wargehê pîrozan û bajarê hezkirî girtin . Lê ji ezmên agir hat xwarê û ew xwarin .
66020010	Îcar ew Îblîsê ku ew ji rê derxistine , hat avêtin nav gola êgir û kewkurtê , cihê ku cenawir û pêxemberê derewîn tê de ne . Bi şev û roj , her û her ezab wê li wan bê kirin .
66020011	Hingê min textekî mezin ê spî û yê li ser wî rûniştibû dît . Erd û ezmên ji ber wî bazdan û cihek ji bo wan peyda nebû .
66020012	Û min yên mirî , yên biçûk û mezin , li ber text sekinî dîtin . Kitêb vebûn û kitêbeke din a ku Kitêba Jiyanê ye vebû . Mirî , li gor kirinên xwe yên ku di kitêban de nivîsî bûn , hatin dîwankirin .
66020013	Û deryayê ew miriyên ku di wê de bûn dan ; mirinê û diyarê miriyan jî ew miriyên ku di wan de bûn , dan . Û her yek li gor kirinên xwe hat dîwankirin .
66020014	Hingê mirin û diyarê miriyan hatin avêtin nav gola êgir . Ev gola êgir mirina diduyan e .
66020015	Û navê kê di Kitêba Jiyanê de nivîsî nehatibe dîtin , hat avêtin nav gola êgir .
66021001	Hingê min erdekî nû û ezmanekî nû dîtin ; çimkî ezmanê pêşî û erdê pêşî bihûrîn û êdî derya tunebû .
66021002	Min dît ku Bajarê Pîroz , Orşelîma nû wek bûka ku ji bo mêrê xwe hatiye xemilandin , ji nav ezmên ji Xwedê dihat xwarê .
66021003	Û min ji text dengekî bilind bihîst ku digot : « Va ye , konê Xwedê di nav mirovan de ye û ew bi xwe wê bi wan re bijî . Ewê gelên wî bin û Xwedê bi xwe wê bi wan re be û Xwedayê wan be .
66021004	Ewê ji çavên wan hemû hêstirên wan paqij bike û êdî mirin wê nebe . Êdî şîn û girîn , êş û elem jî wê nebin ; çimkî tiştên berê bihûrîn . »
66021005	Hingê yê ku li ser text rûniştibû got : « Va ye , ez her tiştî nû çêdikim . » Û got : « Binivîse , çimkî ev peyvên ha dilsoz û rast in » .
66021006	Û ji min re got : « Her tişt çêbû . Ez Alfa û Omêga , Destpêk û Dawî me . Ezê ji kaniya ava jiyanê belaş bidim yê ku tî bûye .
66021007	Yê ku bi ser bikeve wê ji van tiştan parê bistîne û ezê Xwedayê wî bim û ewê kurê min be .
66021008	Lê heçî yên tirsonek in , yên bêewle , yên di nav pîsîtiyê de ne , yên kuştinê dikin , yên zînakar , yên sêrbaz , yên pûtperest û hemû yên ku derewkar in , para wan di wê golê de ye , ku bi êgir û kewkurtê dişewite . Mirina diduyan ev e . »
66021009	Milyaketek ji wan heft milyaketan hat , yên ku heft piyanên bi heft belayên dawî tije bi wan re bûn , bi min re peyivî û got : « Were vê derê , ezê bûkê nîşanî te bidim , bûka ku ji bo Berx e . »
66021010	Îcar wî ez bi Ruh birim çiyayekî mezin û bilind û Bajarê Pîroz Orşelîm nîşanî min da , ku ji nav ezmên ji ba Xwedê dihat xwarê .
66021011	Di nav wî de rûmeta Xwedê şewq dida ; ronahiya wî wek kevirê hêja bû , wek kevirê yêşîm yê ku ronahî tê re xuya dike .
66021012	Dîwarê wî yê mezin û bilind hebû , diwanzdeh dergeh û li ber dergehan diwanzdeh milyaket hebûn . Li ser dergehan navên her diwanzdeh eşîrên kurên Îsraêl nivîsî bûn .
66021013	Ji aliyê rojhilat ve sê dergeh û ji aliyê bakur ve sê dergeh û ji aliyê başûr ve sê dergeh û ji aliyê rojava ve sê dergeh hebûn .
66021014	Diwanzdeh bingehên dîwarê bajêr hebûn û li ser wan , diwanzdeh navên diwanzdeh Şandiyên Berx nivîsî bûn .
66021015	Û di destê wî milyaketê ku bi min re dipeyivî de ji bo pîvandinê qamîşekî zêrîn hebû , da ku bajêr , dergehên wî û dîwarê wî bipîve .
66021016	Çar riknên bajêr hebûn , dirêjahiya bajêr wek pehnahiya wî bû . Wî bajar bi qamîş pîva , diwanzdeh hezar meydan bû ; dirêjahî , pehnahî û bilindahiya wî wek hev bûn .
66021017	Wî dîwarê bajêr pîva û li gor pîvana milyaket a ku mirov wê bi kar tîne , sed û çil û çar gaz bû .
66021018	Û dîwar ji yêşîm hatibû çêkirin û bajar zêrê xasê mîna cama safî bû .
66021019	Bingehên dîwarê bajêr , bi her cûreyê kevirên hêja hatibûn xemilandin . Bingeha pêşî yêşîm , ya diduyan safîr , ya sisiyan eqîqê gewr , ya çaran zimrûd ,
66021020	ya pêncan eqîqê spî , ya şeşan eqîqê sor , ya heftan yaqûtê zer , ya heştan zimrûdê şîn , ya nehan zeberced , ya dehan zimrûdê zer , ya yanzdehan yaqûtê şîn , ya diwanzdehan yaqûtê binefşî bû .
66021021	Diwanzdeh dergeh diwanzdeh dur bûn , her dergehek ji durekê bû û kolana bajêr zêrê xas ê wek cama zelal bû .
66021022	Min di bajêr de Perestgeh nedît ; çimkî Xudan Xwedayê karîndarê her tiştî û Berx Perestgeha wî ne .
66021023	Ne hewce ye ku roj û heyv bajêr ronahî bikin , çimkî rûmeta Xwedê wî ronahî dike û Berx çira wî ye .
66021024	Milet wê di ronahiya wî de rêve herin û padîşahên dinyayê wê rûmeta xwe bînin nav wî .
66021025	Tu rojan dergehên wî nayên girtin , çimkî li wê derê nabe şev .
66021026	Wê rûmet û serbilindahiya miletan bînin nav wî .
66021027	Lê qet tiştekî murdar nakeve nav bajêr . Û yên ku pîsîtiyê dikin û derewan dikin jî , nakevin nav wî . Bi tenê yên ku di kitêba Berx ya jiyanê de hatine nivîsîn wê bikevin nav wî .
66022001	Hingê milyaket çemê ava jiyanê nîşanî min da . Ew wek cama zelal bû û ji textê Xwedê û Berx derdiket û di nava kolana bajêr de diherikî .
66022002	Li herdu aliyên çem dara jiyanê hebû ; diwanzdeh cûreyên fêkî pê ve tê û ew her meh fêkiyê xwe dide . Û pelên darê ji bo saxbûna miletan in .
66022003	Êdî tiştê nifirlêbûyî wê qet nebe . Textê Xwedê û Berx wê di nav bajêr de be û xulamên wî wê xizmetê ji wî re bikin .
66022004	Ewê rûyê wî bibînin û navê wî wê li ser eniya wan be .
66022005	Û êdî nabe şev û hewcedariya wan bi ronahiya çirayê û bi ronahiya rojê namîne , çimkî Xudan Xwedê wê ronahiyê bide wan û wê her û her padîşahiyê bikin .
66022006	Milyaket ji min re got : « Ev peyvên ha dilsoz û rast in . Xudan , Xwedayê ku Ruhê xwe dide pêxemberan , milyaketê xwe şand , da ku tiştên ku divê di nêzîk de çêbin , nîşanî xulamên xwe bide . »
66022007	« Va ye , ez zû têm . Xwezî bi wî yê ku peyvên pêxemberîtiyê yên vê kitêbê digire ! »
66022008	Ez Yûhenna me , yê ku ev tiştên ha bihîstine û dîtine . Û gava min ew bihîstin û dîtin , ez li ber lingên wî milyaketê ku ev tiştên ha nîşanî min dan , deverû çûm ser çokan , da ku ez biperizim wî .
66022009	Lê wî ji min re got : « Nebe ku tu vê yekê bikî ! Ez xizmet-hevalê te me , yê birayên te yên pêxember û yê wan kesan im ku peyvên vê kitêbê digirin . Ji Xwedê re here ser çokan . »
66022010	Hingê wî ji min re got : « Peyvên pêxemberîtiyê yên vê kitêbê mor neke , çimkî wext nêzîk e .
66022011	Yê ku neheqiyê dike , bila bêtir neheqiyê bike , yê pîs bila pîstir be , yê rastdar bila bêtir rastiyê bike û yê pîroz bila pîroztir be . »
66022012	« Va ye , ez zû têm û xelata min di destê min de ye , da ku ez li gor kirinên her yekî bidim wî .
66022013	Alfa û Omêga , Yê Pêşî û Yê Paşî , Destpêk û Dawî ez im . »
66022014	« Xwezî bi wan ên ku xiftanê xwe şuştine , da ku heqê wan hebe , ku bên dara jiyanê û di dergehên bajêr re bikevin hundir !
66022015	Yên wek kûçikan , yên sêrbaz , yên zînakar û yên mêrkuj , yên pûtperest û her kesê ku ji derewan hez dike û derewan dike , ew li derve ne .
66022016	« Ez Îsa , min milyaketê xwe şand , da ku ew ji bo civînên bawermendan li ser van bûyeran ji we re şahidiyê bike . Ez ra û dûndana Dawid im , ez stêra sibê ya şewqdar im . »
66022017	Ruh û bûk dibêjin : « Were ! » Û yê dibihîze bila bêje : « Were ! » Û yê tî bûye bila bê ; yê dixwaze bila belaş ava jiyanê bistîne .
66022018	Ez ji her kesê ku peyvên pêxemberîtiyê yên vê kitêbê dibihîze re şahidiyê dikim : Eger mirovek tiştekî li ser van zêde bike , Xwedê wê van belayên ku di vê kitêbê de nivîsî ne bîne serê wî .
66022019	Û eger mirovek ji peyvên pêxemberîtiyê yên vê kitêbê derxe , Xwedê wê para wî ji dara jiyanê ya ku di vê kitêbê de nivîsî ye û ji Bajarê Pîroz derxe .
66022020	Yê ku şahidiyê ji van tiştan re dike , dibêje : « Erê , ez zû têm » . Amîn . Were , ya Xudan Îsa .
66022021	Kerema Xudan Îsa li ser we hemûyan be .
